[
  {"content":"\r\n\r\nجلد سوم\r\nشرح زندگانى من\r\nيا\r\nتاريخ اجتماعى و ادارى دورهء قاجاريه\r\nاز كابينهء قرارداد وثوق الدوله\r\nتا آخر مجلس مؤسسان\r\nنويسنده ، عبدالله مستوفى\r\n\r\n","description":"","footnote":"","page_name":" فهرست 1 ","page_number":1},
  {"content":"\r\n\r\nمستوفى ، عبدالله ، 1255 - 1329 .\r\nشرح زندگانى من ، يا ، تاريخ اجتماعى و ادارى دوره قاجاريه / نويسنده عبدالله مستوفى . - [ ويرايش 2 
  ] . - تهران : زوار . [ 1341 
  ] - 1343 .\r\n3 ج . : عكس .\r\n( ج . 1 ) ISBN 964 - 401 - 044 - 2\r\n( ج . 2 ) ISBN 964 - 401 - 045 - 0\r\n( ج . 3 ) ISBN 964 - 401 - 046 - 9\r\n( شابك دوره ) ISBN 964 - 401 - 230 - 5\r\nفهرستنويسى بر اساس اطلاعات فيپا .\r\nكتابنامه .\r\nنمايه .\r\nمندرجات : ج . 1 . از آقا محمدخان تا آخر ناصرالدين شاه - ج . 2 . از سلطنت مظفرالدين شاه تا قرارداد وثوق الدوله با انگليس . ج . 3 . از كابينه قرارداد وثوق الدوله تا آخر مجلس موسسان .\r\nچاپ پنجم : 1384 .\r\n1 . ايران - تاريخ - قاجاريان ، 1193 - 1344 ق . 2 . ايران - اوضاع اجتماعى - قرن 13 ق . 3 . ايران - اوضاع اجتماعى - قرن 14 . 4 . مستوفى ، عبد الله ، 1255 - 1329 - خاطرات . الف . عنوان . ب . عنوان : تاريخ اجتماعى - قرن 14 . 4 . مستوفى ، عبدالله ، 1255 - 1329 - خاطرات . الف . عنوان . ب . عنوان : تاريخ اجتماعى و ادارى دوره قاجاريه .\r\n4 ش 5 م / 1311 DSR\r\n0745092 / 955\r\n1341\r\nكتابخانه ملى ايران 1214 - 51 م\r\nانتشارات زوار\r\nشرح زندگانى من ( جلد سوم )\r\nيا\r\nتاريخ اجتماعى و ادارى دوره قاجاريه\r\nتأليف / عبدالله مستوفى\r\nنوبت چاپ / پنجم 1384\r\nشمارگان / 2000 نسخه\r\nچاپ / دلارنگ\r\nشابك جلد سوم / 9 - 046 - 401 - 964\r\nشابك دوره / 5 - 230 - 401 - 964\r\nتهران ؛ خيابان انقلاب ؛ خيابان دوازدهم فروردين ؛ نبش شهيد نظرى ؛ پلاك 33 تلفن : 6462503\r\n\r\n","description":"","footnote":"","page_name":" فهرست 2 ","page_number":2},
  {"content":"\r\n\r\n\r\n[ جلد سوم 
  ]\r\n\r\nفهرست مطالب\r\nتجديد مقدمه و عرض تشكر و دفاع يك\r\nمقدمات كابينهء دوم وثوق الدوله 5\r\nكابينهء قرارداد 1298 6\r\nمنحل شدن هيئت مميزى ايالت تهران 8\r\nفوت دو تن از اعضاى خانواده 8\r\nنقض قول رئيس الوزراء 9\r\nاشتغال بملك‌دارى 9\r\nبازهم سوغات سفر 9\r\nانتشار قرارداد 1298 10\r\nابطال الباطل 118\r\nانتشار ابطال الباطل 118\r\nضديت عملى با قرارداد يا جوانمردى 120\r\nبازهم مار و پونه 120\r\nمراجعت سلطان احمد شاه بايران 122\r\nاستعفاى وثوق الدوله 123\r\nكابينهء مشير الدوله 124\r\nمشكلات كار 124\r\nكارهاى كابينهء مشير الدوله 126\r\nتوقيف اجراى قرارداد 126\r\nسركوبى متجاسرين 127\r\nدفع فتنهء قيام در آذربايجان 128\r\nتجديد روابط روسيه و ايران 131\r\nاشتغال من برياست تشخيص عايدات 133\r\nاستعفاى كابينهء مشير الدوله و سبب آن 136\r\nكودتا مسبوق به چه سوابقى بود 137\r\nطاعت از دست نيايد گنهى بايد كرد 138\r\nسياست دو طرفى مشير الدوله 138\r\nمنافع اين سياست براى انگليسها 138\r\nوالدين همان اوليانوف محكوم باعدام است 139\r\nانگليسها چرا راه كج ميرفتند 140\r\nلرد كرزن عصبانى شده است 141\r\nكسادى بازار امپرياليزم در انگلستان 142\r\nتملق بىنتيجه 142\r\nبگذاريد بزند ميدانم 143\r\nدروغگوئى سياستمدار انگليس 143\r\nحمله تركها بايران نبوده بلكه بانگليس و روس بوده 144\r\nامامى را در بصره شغال خورده است 145\r\nبالشويكها بايران حمله نكردند كه دفاعى لازم باشد 146\r\nدروغ بىحد و گرگ سرافراز 148\r\nدر قرن بيستم از بالاى مناره هم دروغ ميگويند 149\r\nبا همهء اينها قرارداد نماسيد 150\r\nتا حرام هست چرا بايد حلال خورد ؟ 151\r\nسالى كه نكوست از بهارش پيداست 152\r\nبا بزرگان پيوند كرده‌ايم 153\r\nخطاب به برادرزادگان 153\r\nاعتذار 154\r\nبعد از رفتن مشير الدوله 154\r\nسپهدار اعظم ( فتح اللّه اكبر ) 155\r\nآنها كه اسب عربيند چه كره‌اى انداختند 156\r\nوضع مالى دولت 157\r\nامتياز نفت دارسى 157\r\nاحتياج ما در اختراع است 158\r\nزندگى انگليس از دولت نفت ايران است 159\r\nبقدرى شور شد كه خان هم فهميد 161\r\nجائى كه يك دروغ ديگر لرد كرزن آفتابى مىشود 163\r\nگاهى پول عاشقى هم بكيسه برميگردد 164\r\nايرانيها به اين شكلك‌ها ميخندند 165\r\nاقتصاد عمومى 167\r\nليره گور و كفنى 169\r\nسياست داخلى 169\r\nسياست خارجى 170\r\nكابينهء سپهدار اعظم 173\r\nتنازع چند عامل بر معمول واحد 173\r\nحجاره بلاش عصفوره بفلس 174\r\n\r\n","description":"","footnote":"","page_name":" فهرست 3 ","page_number":3},
  {"content":"\r\n\r\nاز اين نامه‌ها مجموعه‌اى ترتيب بدهيد 174\r\nعزل استراسلسكى 176\r\nتشكيل كابينه و كمك دولت بابن سبيلهاى رشتى 177\r\nسفارت هم بكساد امپرياليزم انگليس اعتراف مىكند 178\r\nجلسهء مشاورهء عالى 178\r\nآخر با كدام چشم ! ؟ 181\r\nنارضامندى عامه از كابينهء سپهدار 182\r\nقرارداد ايران و روس 183\r\nتشركاشى 185\r\nتصويب قرارداد 186\r\nشير برنج عمر 186\r\nرحلهء ابن يشهب 188\r\nبدقمارى 191\r\nلولو خرخره رفت 193\r\nپيش‌بينىهاى بىموضوع 194\r\nاستعفاى بىدليل و رياست وزراى بىدليل‌تر 195\r\nنظامى شدن شهر تهران 195\r\nتدارك مقدماتى كودتا 195\r\nدر تجسس عامل نظامى كودتا 200\r\nپىجورى عامل قلمى 202\r\nكودتاى شب سوم حوت 1299 208\r\nطرز خبرگيرى مردم تهران 211\r\nفقير دربار 211\r\nهم بايع و هم مشترى هردو را ميگيرند 212\r\nحكم ميكنم 214\r\nرياست وزراء سيد ضياء الدين 215\r\nبيانيهء رئيس الوزراء 217\r\nبيانيهء رئيس ديويزيون قزاق 222\r\nكابينهء سيد ضياء الدين 224\r\nاصلاحات ماليه 225\r\nبلديه يا شهردارى قديم و جديد 229\r\nيك شب‌نشينى ايرانى 237\r\nكارهاى سيد ضياء الدين در بلديه 240\r\nشهردارى تهران در زمان رضا شاه پهلوى 240\r\nآب كرج براى شهر تهران 241\r\nايجاد خيابانهاى جديد و توسيع خيابانهاى قديم 242\r\nسنگفرش و اسفالت‌ريزى خيابانها 242\r\nساختمانهاى خصوصى و ساختمانهاى عمومى 242\r\nتبعيت ولايات از مركز 243\r\nدرختكارى 243\r\nانتقاد 244\r\nخراب كردن يك محله 244\r\nتعدى به آب مردم 245\r\nخرابى خانه‌ها 245\r\nخرابى مسجدها 246\r\nخرابى مدارس آخوندى 248\r\nتصرف قبرستان 249\r\nاقدامات سيد ضياء الدين در ولايات 254\r\nانگليس‌ها هم بآزادى مبارك مرده تن در دادند 256\r\nاعلاميهء رياست وزراء راجع بالغاء قرارداد ايران و انگلستان 256\r\nپاك شدن ايران از قشون خارجى 258\r\nالعمر سيئة من سيئات ابى بكر 258\r\nتو هم خود را لاغر كردى هم ما را 259\r\nابلاغيهء رياست وزراء 260\r\nخيمه شب‌بازى يا سينماى ناطق وطنى 262\r\nآوازت را خواندى منهم ميخواهم برقصم 265\r\nمقدمات سقوط سيد ضياء 266\r\nروزه خورى محرمانه 271\r\nدر جستجوى رئيس الوزراء 275\r\nرياست وزراى قوام السلطنه و حسب و نسب او 276\r\nخلاصى محبوسين 278\r\nمسافرت وليعهد باروپا 278\r\nبيانيهء قوام السلطنه و كابينهء او 278\r\nافزايش سهميهء رعيت يا توضيح زيادتر\r\n\r\n","description":"","footnote":"","page_name":" فهرست 4 ","page_number":4},
  {"content":"\r\n\r\n- در يكى از موضوعات جلد دوم 279\r\nبعد از معترضه 291\r\nنيظامو العولما ايستميرخ 291\r\nوارث و مورث يك لقب 293\r\nعبد الحسين خان كفرى 294\r\nحاجى ناصر السلطنه 297\r\nملا كريم هم روى شمس‌آباد است 300\r\nاصل و تبار 303\r\nموافقين 303\r\nشاهد از تاريخ عمومى 304\r\nاز تاريخ طبيعى 305\r\nاسب 306\r\nسگ 307\r\nگربه 307\r\nبىارادتى من به گربه 309\r\nنجيبه خانم 310\r\nاحتياج انسان به دوستى 312\r\nنوه‌ها عزيزترند يا اولاد ؟ 314\r\nمخالفين اصل‌زادگى 315\r\nاصل و تبار سردار سپه 321\r\nآموزش و پرورش 323\r\nافكار آنروزى سردار سپه 325\r\nعمو پيرهء شاه 329\r\nسر طول عمر 331\r\nمواجههء وظيفه‌شناسى با پيرى 334\r\nافتتاح مجلس شوراى ملى 335\r\nمرض وكالت 337\r\nوكيل تراشى دولت 338\r\nلزوم تشكيل حزب ملى 339\r\nضديت بعضى از وكلا با وكلاى فرمايشى 340\r\nتوبهء گرگ مرگ است 341\r\nواكنش‌هاى كودتا 342\r\nواكنش همولايتى 343\r\nعاقبت امير مؤيد و پسران 344\r\nرقابت همكارى 345\r\nمرده‌پرستى 349\r\nمحاكمهء تاريخى 350\r\nمقايسه 351\r\nتا كى ؟ تا بروز من بيفتى ! 353\r\nغليظ شدن مادهء جنگل 359\r\nواكنش شرفخانه 365\r\nساير وزراء چه ميكردند 374\r\nكمك بقحطزدگان روسيه 377\r\nملائكه بعقل بشر ميخندند 385\r\nهركس تنها بقاضى رفت راضى برميگردد 393\r\nكار بىنتيجه 394\r\nبگير و ببند و بده بدست من پهلوان 395\r\nسنگ مكافات دهر ، خرد كند دنده را 396\r\nنفت شمال و استاندارد اويل 397\r\nسنگ قبر خوشتاريا 399\r\nجواب مسكت 400\r\nانكلسمها در رفتند 402\r\nعقيدهء من راجع بآتيهء نفت شمال 402\r\nماهى را نميخواهى دمش را بگير 404\r\nايران لله نميخواهد 406\r\nشاهنامه‌خوانى من 407\r\nشكر خدا را جنگ تمام شد 408\r\nآذربايجانى زودتر از همه چيز ايرانى است 409\r\nبدترين ربعساعتهاى زندگى ايران 411\r\nزورش به خر نميرسيد به پالان سيخك ميزد 413\r\nحسن استفاده از جامعهء ملل متفق 416\r\nصلح بز و كلم ! 418\r\nخودمختارى يا لجام‌گسيختگى 421\r\nآن روزها چه خبر بود ؟ 423\r\nمصاحبه با يكى از رعاياى ورامين 424\r\nتصرف خمسه و آذربايجان توسط قواى دولتى 431\r\nنوحه‌سرائى راديو مسكو 433\r\nحمله بآذربايجان 436\r\nجنگ قافلانكوه 437\r\nفتح تكاب و شاهين دژ 438\r\nفتح اردبيل و آستارا 438\r\n\r\n","description":"","footnote":"","page_name":" فهرست 5 ","page_number":5},
  {"content":"\r\n\r\nتسليم تبريز 438\r\nخبر فتح آذربايجان در تهران 439\r\nورود نيروى دولتى به تبريز 440\r\nتلگراف خبرنگار روزنامهء اقدام 441\r\nچند كلمه در اطراف اين خبر 442\r\nبراى آنكه توى بخارى رفت 446\r\nدنبالهء آتيهء نفت شمال 448\r\nولك ! من از آن درخت محكمتر نبودم ! 449\r\nرجال ! خير ! بلكه رجاله 456\r\nخرد و ريزهاى تاريخى 459\r\nعزادارى سردار سپه 461\r\nپرستارى بيمار 462\r\nسقوط كابينهء قوام السلطنه 466\r\nكابينهء مشير الدوله 468\r\nمسافرت دوم سلطان احمد شاه باروپا 469\r\nمصدق السلطنه والى آذربايجان 469\r\nقدرى از خودم بنويسم 471\r\nهر متاعى ز كشورى خيزد 474\r\nاشتغال من برياست ديوان محاكمات ماليه 476\r\nجريان كار ديوان محاكمات 477\r\nادارهء محاسبات وزارت ماليه 478\r\nتشخيص عايدات 482\r\nخزانه 483\r\nكميسيون تطبيق حوالجات 484\r\nمدير كل وزارت ماليه 484\r\nگمرك 485\r\nضرابخانه 485\r\nكارشكنىهاى عمدى 486\r\nمسبب كودتا منم 486\r\nابلاغيهء وزارت جنگ 460\r\nجلوگيرى از فحشاء 492\r\nتحصن معدودى در سفارت روس 497\r\nنزاع مسلمان و يهودى 499\r\nبىاهميتى متحصنين سفارت روس 501\r\nمقدمات سقوط كابينهء مشير الدوله 501\r\nسقوط كابينهء مشير الدوله 503\r\nبحران 503\r\nكابينهء دوم قوام السلطنه 504\r\nايلات ايران 505\r\nمسأله اسكان ايلات 511\r\nفتوحات قشون دولت در آذربايجان و فتح قلعهء چهريق 514\r\nاينك يادداشت افسر دخيل در قضايا 515\r\nباز هم لزوم مستشار خارجى براى ايران خودنمائى مىكند 527\r\nاستخدام دكتر ميليسپو براى رياست كل ماليه 527\r\nحملهء مجلس بسردار سپه 535\r\nنطق معتمد التجار در مجلس 537\r\nنصق رئيس مجلس 544\r\nمراجعت سلطان احمد شاه به ايران 546\r\nسان و رژه 547\r\nچند كلمه از قوانين كلى ارتش 547\r\nسقوط كابينهء قوام السلطنه 549\r\nكابينهء مستوفى الممالك 550\r\nپيمان تجارتى ايران و شوروى 550\r\nتزلزل كابينهء مستوفى الممالك 552\r\nنطق مستوفى الممالك رئيس الوزراء 556\r\nكابينهء مشير الدوله و ختام مجلس چهارم 560\r\nنطق رئيس الوزراء 561\r\nنطق سليمان ميرزا 561\r\nنطق مدرس 562\r\nنطق رئيس مجلس 563\r\nورود مشير الدوله به كار 563\r\nتعقيب قوام السلطنه 563\r\nتصويب‌نامهء هيئت وزراء 565\r\nبيانيهء وزارت جنگ 565\r\nاين تعقيب چه نتيجه بار آورد ؟ 565\r\nاستعفاى مشير الدوله 566\r\nرياست وزراى سردار سپه 567\r\nتصميم ملوكانه 567\r\nورود سردار سپه 570\r\n\r\n","description":"","footnote":"","page_name":" فهرست 6 ","page_number":6},
  {"content":"\r\n\r\nاولين بيانيهء رياست وزراء 570\r\nجلوگيرى از تشبثات بخارجى 171\r\nشوسهء بين تبريز و زنجان 575\r\nخانهاى ماكو 576\r\nاخراج وستداهل از نظميه 581\r\nاقدامات بلدى سردار سپه 582\r\nبقيهء انتخابات و افتتاح مجلس پنجم 582\r\nملت جمهورى مىخواهد 583\r\nمبارزه در مجلس 585\r\nواقعات خارج از مجلس 588\r\nمنهم سوسياليست بودم 589\r\nدر دربار 593\r\nدر بازار 594\r\nتفأل 595\r\nشنبهء سوم حمل 1303 595\r\nديدار عيد زوركى 600\r\nبيانيهء سردار سپه 601\r\nتلگراف علماى اعلام از قم 601\r\nمدرس يا مركز ضد سردار سپه 603\r\nحرفهاى تخمى مدرس 604\r\nكابينهء مجدد سردار سپه 605\r\nنظرى بمجلس پنجم 606\r\nروزنامه‌ها 606\r\nباز هم قدرى از خودم بنويسم 607\r\nخارج شدن من از ديوان محاكمات ماليه 609\r\nوضع مالى ما 609\r\nتغيير در برنامهء مدرسهء سياسى 611\r\nمدرسهء حقوق و سياسى 612\r\nتأسيس جامعهء فارغ التحصيل‌هاى مدرسهء سياسى 612\r\nطرفدارى از ديانت 613\r\nواقعهء قتل ميرزادهء عشقى 616\r\nسقاخانهء چهارراه آقا شيخ هادى 617\r\nفضولى هم آمد نيامد دارد 619\r\nآخرين پردهء كار نفت شمال 623\r\nترقى قدرت سردار سپه بوسيلهء برقرارى حكومت نظامى 625\r\nفشار سردار سپه باقليت 626\r\nاستيضاح مدرس از سردار سپه 626\r\nخوزستان 631\r\nشيوخ عربستان 633\r\nشيخ خزعل 636\r\nكميتهء قيام سعادت 637\r\nنامهء مدرس بخزعل 639\r\nمسافرت جنگى سردار سپه بخوزستان 641\r\nچند تا سؤال مهم 642\r\nمعترضه 645\r\nدنبالهء مطلب 646\r\nژنراليسيم 648\r\nقانون اصلاح تقويم 649\r\nنسخ القاب 650\r\nلقب نخواسته 650\r\nقانون نظام اجبارى 652\r\nكم‌بارانى و كم‌نانى 565\r\nقصد بازگشت سلطان احمد شاه به ايران 656\r\nسروصداى ضد قجر 656\r\nالفرار ممالا يطاق من سنن المرسلين 657\r\nچند كلمه ماوراء الطبيعه 658\r\nعلى محمد امروز صبح مىآيد 658\r\nنعلبند اين ده آدم رندى است 659\r\nاخبار تهران 661\r\nجلسهء نهم آبان و تصويب لايحهء انقراض سلسلهء قاجاريه 663\r\nابلاغ قانون انقراض سلطنت قاجاريه 666\r\nاعلاميهء رسمى 667\r\nفوت مادر 667\r\nمجلس مؤسسان 668\r\nآئين گشايش مجلس مؤسسان 668\r\nنطق افتتاحيه 670\r\nدر مجلس مؤسسان 670\r\nخاتمه 672\r\n\r\n","description":"","footnote":"","page_name":" فهرست 7 ","page_number":7},
  {"content":"\r\n\r\n\r\nفهرست عكس‌ها\r\n1 - سپهدار اعظم - سيد ضيا الدين طباطبائى\r\n2 - عز الدوله عبد الصمد ميرزا\r\n3 - قوام السلطنه - كلنل محمد تقى خان پسيان\r\n4 - ميرزا كوچك خان\r\n5 - سيد حسين تقىزاده - حسين علاء\r\n6 - سردار سپه\r\n7 - سرتيپ امان اللّه ميرزا جهانبانى\r\n8 - سلطان احمد شاه قاجار در لباس عادى\r\n9 - سيد حسن مدرس - سليمان ميرزا\r\n10 - مستوفى الممالك - مشير الدوله\r\n11 - سردار سپه - مستوفى الممالك - و جمعى ديگر باتفاق سلطان احمد شاه\r\n12 - استادان و شاگردان مدرسهء سياسى\r\n13 - ميرزادهء عشقى\r\n14 - على اكبر داور - سيد محمد تدين\r\n15 - دكتر مصدق - حاجى ميرزا يحيى دولت آبادى\r\n16 - مؤتمن الملك - مستشار الدوله\r\n\r\n","description":"","footnote":"","page_name":" فهرست 8 ","page_number":8},
  {"content":"\r\n\r\nبنام خداوند بخشندهء مهربان\r\n\r\nتجديد مقدمه و عرض تشكر و دفاع\r\nاز زمستان پارسال ، نوشتن « شرح زندگانى من » تعطيل شده است . دو سه ماه آخر سال 1323 گاهى تكسر مزاج و زمانى اشتغال به كارهاى خصوصى ، مانع آن بود كه خوانندهء عزيز را به باقى سرگذشت خود آشنا كنم . از فروردين ماه 1324 هم وقتم صرف تصحيح و چاپ كردن نوشته‌هاى سابق شد ، كه حاصل آن را در دو جلد « شرح زندگانى من » و يك جلد « محاكمهء انسان و حيوان » و يك رساله « چهل ساعت محاكمه » ملاحظه فرموده‌اند . سه ماههء پائيز هم ، قدرى بيمارى و قدرى اشتغال بامور زراعتى ، كه از سال 1321 بدان مشغولم مانع نويسندگى بود . تا زمستان آمد و از هر حيث فراغت حاصل گشت . اين است كه بعد از يكسال قلم برداشته ، ميخواهم مطلب را از آنجا كه واگذاشته‌ام دنبال نمايم .\r\nحسن استقبالى كه دانشمندان و بزرگان و بالاختصاص طبقهء تحصيل كردهء كشور از دو جلد چاپ شدهء « شرح زندگانى من » نموده و باظهارات شفاهى و پيغامها و مراسلات خود تشويقم فرموده‌اند ، سزاوار تشكرى است كه اعتراف ميكنم از عهدهء اداى حق آن برنمىآيم .\r\nولى در اين ضمن اصل كلى « من صنف فقد استهدف » هم كار طبيعى خود را صورت داده ، و در مقابل تحسين‌هاى اكثريت قريب باتفاق خوانندگان عزيز معدودى هم كتبا و شفاها حتى در راديوى خارجى ، در ضمن تقريظ به تشخيص خود ناسره‌هائى هم در اين اثر ناچيز يافته و بشرح آن پرداخته‌اند .\r\nمثلا : چرا من از قول كاكا شيرازى و بابا شمل چاله ميدانى تهرانى و لوطى ميدان كهنه‌اى اصفهانى ، بلهجه و تعبيرات و اصطلاحات خود آنها چيز نوشته‌ام ؟ يا در ضمن بيان مطالب ، براى لچر كردن موضوع ، اصطلاحاتى مانند : « حق الپرجين » و « دم‌جا » و « حق بجانب » و تعبيراتى مثل « شيره بسر ماليدن » و « گوش خود را بدهكار ندانستن » و « ماست‌مالى كردن » و « بچاك زدن » و نظاير آنها به كار برده‌ام ؟ يا چرا بعضى لغات بين المللى را مانند : مد و شيك و گار به كار بسته‌ام ؟ يا چگونه اين گناه نبخشيدنى را مرتكب شده ، لغات « غلط و بىمعنى » فرهنگستان را از قبيل پادگان و ارتش ، بجاى ساخلو و قشون كه تركى است استعمال كرده‌ام ؟ ! ! يا براى چه نقشهء خانه‌هاى پدرى خود را كشيده و\r\n\r\n","description":"","footnote":"","page_name":" 1 ","page_number":9},
  {"content":"\r\n\r\nاسلوب ساختمان دوره را در مقابل تاريخ حفظ كرده‌ام ؟ يا چرا در مطالب جدى پاى متلك را واكرده ، و از ثقيلى و يك‌نواختى نوشته كاسته و مطالب را قابل ضبط و دلنشين نموده‌ام ؟\r\nيا بچه جهت براى نشان دادن اوضاع اجتماعى دوره بديده و شنيده‌هاى خود در خانوادهء خويش اكتفا كرده ، و از اشخاص دور كه رابطه‌اى با آنها نداشته‌ام ذكرى ننموده‌ام ؟\r\nتا آنجا كه يكى از استادهاى محترم اين كتاب را « حماسه‌نامهء خانوادگى » موسوم كرده‌اند .\r\nاين گناه من نيست كه جدم در 1193 يعنى يكصد و هفتاد و دو سال قبل ، اول اهل قلمى بوده است كه وارد خدمت آقا محمد خان شده و ميان من و جدم جز پدرم فاصله‌اى نيست ، و قلم خانوادهء من با شمشير قاجاريه پيوسته بوده است ، و اگر خودم و خانواده‌ام همواره در كارهاى دولتى وارد بوده‌ايم چيز مهمى نيست كه رجز و حماسه‌اى داشته باشد .\r\nمن كه از ديده و شنيده‌هاى خود و خانوادهء خود به قدر كفايت ميتوانم مصالح براى ساختمان تاريخ اجتماعى و ادارى اين دوره فراهم كنم چه حاجت به غير دارم ؟ گذشته از اين ، درست است كه هدف من در اين نوشته روشن كردن قسمتى از تاريخ قاجاريه بوده است ، ولى نبايد اسم كتاب را كه « شرح زندگانى من » است فراموش كنم ، و براى تشريح اوضاع دوره وارد جزئيات زندگانى اشخاص خارج از خانوادهء خود شوم .\r\nهمين استاد محترم ، بتصريح و تلويح ميخواهند بفرمايند كه در نوشتن اين كتاب احساسات من بر حقيقت‌نويسى غلبه داشته است ؛ در صورتى كه من آنچه ديده و شنيده‌ام بدون كوتاهى و بلندى ، بقلم آورده و در اكثر موارد كه مطلب زننده بوده است ، از بردن اسم اشخاص خوددارى كرده‌ام . بطوريكه ميخواهم ادعا كنم كه استاد محترم كتاب را نخوانده قلم نقادى بدست گرفته‌اند . زيرا هركس صدارت ميرزا على خان امين الدوله و نخست‌وزيرىهاى ميرزا حسن مستوفى الممالك را در « شرح زندگانى من » خوانده باشد ، ميداند كه حق اين دو بزرگوار به خوبى ادا شده و جز تحسين چيزى از آنها ننوشته‌ام . اما نسبت بجناب آقاى تقىزاده ، سفير كبير دولت ايران در دربار دولت انگلستان ، من آنچه از ايشان ديده بودم بقلم آورده‌ام و عذر عدم اطلاع خود را هم بر احوال ايشان ، با ذكر يك متلك خواسته‌ام ، ولى آنچه فكر كردم ندانستم سيد عبد الرحيم خلخالى را با اين سه نفر مرد بزرگ چه مناسبتى است ، كه اين نقاد محترم پياز داخل ميوه‌جات فرموده او را هم يكى از اشخاصى كه به نهضت سياسى و علمى اين كشور كمك كرده‌اند دانسته است . سيد خلخالى مردى امين ، ولى براى رياست ديوان محاسبات ، از حيث معلومات عامى و بسيار كوتاه بود . من هم دربارهء او جز اين چيزى ننوشته‌ام و ظرافتى دربارهء او به كار نبرده‌ام كه ستمظريفى كرده باشم ؛ و اگر استاد محترم فقط چاپ كتاب حافظ را دليل كمك آن مرحوم به نهضت سياسى و علمى اين كشور بدانند ، بايد بگويم كه ايشان گذشته از من ، نسبت بامين الدوله و مستوفى الممالك و آقاى تقىزاده بيشتر ستمرفيقى « 1 » فرموده‌اند .\r\n\r\n\r\n","description":"","footnote":"\r\n( 1 ) - ستمظريفى اصطلاحى است كه نويسندگان دورهء صفويه ايجاد كرده‌اند و مقصودشان از اين لغت مركب ستم كردن بر ديگران براى ظرافت و خوشمزگى است . چون آقاى عباس اقبال\r\nبقيه در حاشيهء صفحهء بعد\r\n","page_name":" 2 ","page_number":10},
  {"content":"\r\n\r\nمن از اين مدح‌هاى دورويه كه باسم تقريظ و انتقاد از اين كتاب شده است رنجشى ندارم . زيرا كيست كه بتواند بسليقهء تمام افرادى كه بيك زبان صحبت ميكنند چيز بنويسد .\r\nبخصوص در اين كتاب كه هم از حيث سبك نگارش ، و هم از حيث انتخاب مطلب و تنوع موضوع ، تازگى و ابتكار دارد و كلمات و لغات مقرمط و شجره‌نامه‌دار كه بزعم بعضى نشانهء نجابت و جمال و كمال نويسندگى است در آن كمتر به كار رفته است . البته هر اسلوب تازه‌اى ولو خط ميرزا رضاى كلهر و نوشتهء ويكتورهوگو هم باشد موجب نقادى استادهاى زمان كه نميخواهند دست از سبك سابق خود بردارند خواهد شد . ولى بالاخره تطور لغوى و ادبى جبلى بشرى كار خود را مىكند و همين لغات و تعبيرات بىپدر و مادر ، خواه و نخواه ، جاى خود را در ميان لغات و اصطلاحات آينده باز خواهد كرد ، و ادبيات زبان ما را از چهارچوب خشك لغات و تعبيرات ادوار ماقبل بيرون خواهد آورد .\r\nدر هر حال ، اجر نويسنده خوانندهء زياد است كه من ، از حسن توجهى كه دانشمندان و بزرگان ، بخصوص نسل جوان كشور به اين اثر ناچيز ابراز داشته‌اند اين اجر را بطور كامل دريافت داشته‌ام ، و تصور ميكنم بجز استاد محترم كمتر كسى است كه به اين كتاب دسترس پيدا كرده و آن را تا آخر نخوانده باشد . و به همين جهت در آينده هم سبك نگارش خود را تا بتوانم تغيير نميدهم . تا در چنتهء « 1 » مغز خود متلك داشته باشم و با مطلب مناسب بدانم ، از ايراد آن كوتاهى نخواهم كرد ، و چون مثل استاد محترم ، با لغات و كلمات دوست و دشمنى ندارم ، پاره‌اى از لغات وضع كردهء فرهنگستان را كه بهتر از لغات سابق بجا بياورم ، يا در عرض آنها بدانم ، باز هم به كار خواهم برد . و براى اينكه زبان فارسى هم مثل زبان بقيهء حاشيهء صفحهء قبل\r\n\r\n\r\n","description":"","footnote":"\r\nآشتيانى كه روى سخن در اين مقدمه با ايشان است ، خيلى با مرحوم خلخالى رفاقت داشته و در مجلهء يادگار نسبت ستمظريفى به من داده‌اند منهم به خود اجازه داده ، لغت مركب ستمرفيقى را ساخته و تحويل ايشان مىدهم كه منبعد براى رفاقت چغندر جزو مركبات نكنند و يكى از خصايص تاريخ‌نويسى حقيقت‌نويسى است ، و تكرار ميكنم كه سيد خلخالى در حرف زدنهاى عادى خود درمانده بوده ، تا چه رسد باينكه اهل تحقيق و به نهضت علمى و سياسى كشور كمكى كرده باشد .\r\nمگر اينكه نظارت اردوى مجاهد از رشت تا تهران را مثل چاپ كردن حافظ كمك به نهضت سياسى بدانيم .\r\nدمكراتهاى آن دوره چنان كه در جاى خود نوشته‌ام از اين غلط اندازيها زياد داشتند .\r\nسيد خلخالى هم كه مردى امين ولى عامى بود يكى از همين غلط اندازيهاى آنها بود .\r\n( 1 ) - چنته مخفف چندتائى و عبارت از لوله‌هاى مجوف سيلندرى به طول پنج شش گره و بقطر بيش و كم دو سه گره بوده است كه از چرم يا پارچهء جاندار ، چرم‌دوزى شده باندازه‌هاى بزرگتر و كوچكتر ميساختند و درى براى آنها ترتيب ميداده و قيش‌هاى چرمى بالاى آنها ميدوختند و اين قيش‌ها را كه لوله‌هاى سيلندرى به آنها دوخته شده بود بسر و ته قيش پهن‌تر چرمى متصل ميكردند و چندتائى محفظه براى گذاشتن چيزهائى كه براى مسافرت لازم است ترتيب ميدادند . اگر مسافر پياده بود وسط قيش را كه اين محفظه بسروته آن بسته شده بدوش\r\nبقيه در حاشيهء صفحهء بعد\r\n","page_name":" 3 ","page_number":11},
  {"content":"\r\n\r\nملل مترقى عالم ، نوشتنش با حرف‌زدنش نزديك شود تا بتوانم ، از نوشتن كلماتى ، مانند ممتع و متعطش و پرخيده و اپرخيده ، احتراز ميكنم ؛ و از آوردن تعبيرات و مصطلحات عاميانه ، كه با موضوع متناسب باشد ، كوتاه نخواهم آمد .\r\nمن خود كرارا در اين كتاب نوشته‌ام ، كه جاه‌طلبى تاريخ‌نويسى ندارم ، و مخصوصا نخواسته‌ام « تاريخ بمعنى علمى كلمه » بنويسم كه بتوانم مدرك و منبع و سرمش براى نوشتن « تاريخ بمعنى علمى كلمه » بدست‌رس سايرين گذاشته باشم ؛ و تصور ميكنم كه تاريخ‌نويسان آينده ، اگر خواسته باشند « تاريخ بمعنى علمى كلمه » آنها يك‌نواخت و ثقيل و خوانندهء آن منحصر بشاگردان مدارس ، آن هم محدود بهفتهء امتحان نباشد ، از مطالعهء دقيق اين آسمان و ريسمان و تا اندازه از پيروى و اقتباس از سبك نگارش آن بىنياز نباشند .\r\n10 ديماه 1324 عبد الله مستوفى\r\nبقيهء حاشيهء صفحهء قبل\r\n\r\n\r\n","description":"","footnote":"\r\nمىانداخت و اگر سواره بود بقاش زين يا جلو بالاى يال مىبست كه در سر سوارى كه هفت هشت ساعت در هر شبانه‌روزى مسافر در راه بود لوازمى در دسترس خود داشته باشد ، كجاوه و پالكىنشين‌ها چنتهء خود را به محمل خود مىبستند و بيشتر قليان‌كشها بداشتن چنته علاقه نشان ميدادند ، زيرا لوازم قليان خود را در كمال خوبى ميتوانستند بدسترس خود داشته باشند . درويش‌ها هم در مسافرت سيرهاى آفاق انفس خود چنته‌اى داشتند كه چون پياده مسافرت ميكردند بدوش خود مىانداختند و چون جز چنته و كشكول لوازم ديگرى نداشتند ، در كشكول و چنتهء آنها همه چيز پيدا ميشد . مرحوم شيخ بهائى هم كتابى باسم كشكول نوشته كه از همه چيز در آن ياد كرده است .\r\nمرحوم معتمد الدوله هم كتابى باسم زنبيل دارد كه آن هم معروف و محتوياتش مثل كشكول شيخ متنوع است . يكى از اهل تصوف كه اسمش را فراموش كرده‌ام كتابى باسم چنته نوشته است كه با مذاق تصوف از همه چيز در آن ذكرى رفته است .\r\nتشبيه مغز به چنته بمناسبت سلولهاى حافظه‌اى كه در مغز انسان هست اگرچه اختراع است ولى بد اختراعى نيست ، ولو اينكه ملا جامى آن را به كار نبرده باشد . من تاكنون چند بار اين جمله را : « ولو ملا جامى آن را به كار نبرده باشد . » نوشته‌ام حاشا كه بخواهم در اين نوشته بر مرحوم جامى تخفيفى روا دارم ، بلكه اعتراضم بر پاره‌اى نويسندگان مقرمطگوى ريائيست كه در نوشتجات خود بتلويح و تصريح ميخواهند بفهمانند كه آنچه بعد از جامى نوشته شده است در خور تقليد و اقتباس نيست .\r\nچون سابقا در حاشيه‌هائى كه به اين كتاب زده‌ام چندين بار در اين زمينه بمناسب تذكراتى داده و بمعايب اين فكر كه ادبيات را در تخته بند كنايات و استعارات قديم نگاه ميدارد و باعث جلوگيرى تطور ادبى مىشود قلمفرسائى كرده‌ام حاجتى بتكرار آنچه در سابق نوشته‌ام ندارم .\r\n","page_name":" 4 ","page_number":12},
  {"content":"\r\n\r\n\r\n[ دنباله شرح زندگانى من در سلطنت سطان احمد شاه 
  ]\r\n\r\nمقدمات كابينهء دوم وثوق الدوله\r\nمردم ، از كابينهء صمصام السلطنه ، با همهء لرى ، بواسطهء بىآلايشى خارجيش چندان نارضامند نبودند ؛ زيرا كم‌كم فهميده بودند كه كار ارزاق و بخصوص نان ، چاره‌اى نداشته و ندارد . و عنقريب خرمن ميرسد و طبعا آسوده ميشوند . اين بود كه غرولند زيادى بر او نميزدند . گذشته از اين ، شاه هم از او حمايت ميكرد . از قراريكه معروف بود صمصام السلطنه ، براى نيل بمقام رياست وزراء ، تقديمى شايانى هم بشاه كرده و براى حلال شدن « 1 » آن لازم بود كابينه ، لامحاله پنج شش ماهى بر سر كار بماند . پس كندن اين كابينه خيلى آسان نبود . از اوائل جوزا و زرد شدن سبيل جو « 2 » و گندم ورامين وثوق الدوله عمليات خود را بر ضد اين كابينه شروع كرد . از يكطرف مشار الملك هرچند روز يك بار استعفا ميكرد و بعد از چند روز ، آشتى كرده و مجددا وارد كار ميشد ، و بواسطهء اين قهر و آشتى كارهاى مهم ماليه دچار وقفه ميگرديد ، و گاهى در نقاط حساس‌تر ، مانند حوالهء حقوق ماهيانهء دربار سلطنتى كوتاه ميآمد ، كه بين شاه و رئيس الوزراء شكرآبى توليد كند .\r\nاز طرف ديگر ، جمعى به حضرت عبد العظيم رفتند و مثل اوقات دورهء محمد عليشاه و استبداد صغير ، در آنجا بست نشستند و سرانجام دادن به كارهاى مملكت را با تعيين هيئت وزراى با عزم و تصميمترى كه مقدمات افتتاح مجلس را بتواند فراهم كند ، خواستار شدند . در ميان اين دسته اشخاص متعين ، مانند مدرس و جمعى ديگر از مهاجرين ، كه بعد از رفع و دفع وحشت از تعدى و مخالفت روسها ، به ايران برگشته بودند ، نيز وجود داشته و اكثر مردم هم ، موضوع بست نشينى را قابل توجه مىدانستند ، زيرا با صمصام السلطنه نميشد كار كشور بسامان برسد .\r\nدربار به آنها وعده كرد كه عنقريب كابينه‌اى كه در خور كارهاى اساسىترى باشد سر كار بياورد . البته در اين ضمنها اسمى از وثوق الدوله هم برده شده بود ، زيرا اينكاره بودن او را اكثر تصديق داشتند . صمصام السلطنه هم با همهء سادگيش ، رقيب خود را خوب ميشناخت و بيكار ننشست و جمعى از بازارىها را هواخواه خود كرده و آنها بر نفع او احيانا شاخ و شانه هم براى\r\n\r\n\r\n","description":"","footnote":"\r\n( 1 ) - البته رشوه چيزى نيست كه به رضايت طرفين معامله حلال شود . الراشى و المرتشى كلاهما فى انسار قول بزرگان دين ما است . در اينجا اين حلال شدن كنايه از رعايت شرطى مضمر است كه لامحاله راشى به قدر پوليكه مايه گذاشته است بتواند استفاده كند . شايد اين كنايه از قصهء ذيل گرفته شده باشد :\r\nگويند پيرزنى از پسرش كه براهزنى مشغول بود خواهش كرد براى كفنش پارچهءاى كه حلال باشد تدارك كند . پسر در يكى از راهزنيهاى خود يك توپ پارچهء سفيد كه براى كفن مناسب است بدست آورد . از صاحب آن تقاضا كرد اين سرقت را بر او حلال نمايد و در مقابل استنكاف صاحب قماش ، بدبخت را بباد كتك گرفت كه صداى حلال حلالش بلند شد . همين كه اين كفن حلال را بمادر تحويل داد ، مادرش پرسيد آيا من ميتوانم بحلال بودن اين كفن اطمينان داشته باشم ؟ پسر گفت : حلال حلال صاحبش به آسمان ميرفت ، از اين حلال‌تر چه ميخواهى .\r\n( 2 ) - زرد شدن سبيل جو كنايه از رسيدن موقع درو و بدست آمدن غله و اين اصطلاح در ميان دهاتيها خيلى رواج دارد .\r\n","page_name":" 5 ","page_number":13},
  {"content":"\r\n\r\nهواخواهان وثوق الدوله ميكشيدند « 1 » به همين جهت بود كه گلدسته و بام مسجد شاه ، از طرف تفنگچيهاى حسين فشنگ‌چى تبريزى ، بطرفدارى وثوق الدوله ، اشغال شد ، كه از اجتماع طرفداران رقيب جلوگيرى و در مورد لزوم بتوانند در مقابل دستهء صمصام السلطنه عرض وجود نمايند ؛ و خلاصه ، با اين مقدمات بود كه سروكلهء « 2 » كابينهء دوم وثوق الدوله پيدا شد .\r\nصمصام السلطنه لرى بخرج داده ، با وجود امر شاه استعفا نكرد . معهذا مجبور شد جا خالى كند . شاه به او وعده داد كه در مقابل خرجيات ( اصطلاح خود صمصام السلطنه است ) او ايالت خراسان را كه قوام السلطنه از مدتى پيش در آنجا والى بود به او بدهد .\r\n\r\nكابينهء قرارداد 1298\r\nاين كابينه كه بعدها بكابينهء قرارداد موسوم شد ، در نيمه اسد 1297 با دم دنبالهء معمولى خود مانند عميد السلطنه و مشار الملك و سپهدار رشتى كه حالا هريك براى خود مردى شده و مىتوانند هركدام وزارتخانه‌اى اشغال كنند سر كار آمد .\r\nچند روزى از تشكيل كابينه گذشته بود ، مرا با تلفون بهيئت وزراء خواستند .\r\nمشار الملك در كار نان شهر از من مشورت كرد . گفتم : « نان شهر ، با غله‌اى كه امسال خدا به اين كشور عنايت كرده است ، حاجت به هيچ اداره و مديرى ندارد و بهترين طرز ادارهء آن آزادى حمل‌ونقل غله است . منتهى براى اينكه نانواها بنانخورها تعدى نكنند ، خدمت مختصر تفتيشى در دكانهاى نانوائى برقرار كنيد و كار حمل‌ونقل و جمع‌آورى را رها نماييد مىبينيد با اينكه جز ورامين از ساير بلوكات تهران هنوز غله‌اى به شهر نرسيده است قيمت از صد و پنجاه تومان به سى و پنج تومان تنزل كرده است . اگر انگلكش نكنيم ، شايد به بيست تومان هم برسد . اين موضوع با اين سال خوب حاجتى بتوجه از طرف دولت ندارد و خود راه خود را خواهد رفت » ولى آقايان كه ميخواستند براى انگليسها فكر قوت و غله كنند ناچار بودند اداره‌اى براى اين كار تشكيل نموده ، اختيار حمل‌ونقل و جمع آورى انحصارى غله را به آن محول نمايند اين بود كه بدوا ميرزا احمد خان آذرى و بعد از او موليتر بلژيكى را براى اين كار معين كردند .\r\nكار گيلان هم براى كابينه خيلى مهم بود . زيرا ميرزا كوچك خان ، از مدتى پيش در آنجا قوائى گرد خود فراهم آورده و در مقابل هر قدرت خارجى و هر نيروى داخلى كه رنگ‌وروى خارجى داشت ، مقاومت ميكرد وجود او با حفظ خط راه از انزلى بقزوين و همدان و كرمانشاهان و عراق عرب كه وجههء نظر انگليسها بوده و همه جا پادگان گذاشته بودند . منافات داشت . براى اين ولايت حاكم مقتدر و نيروئى كه بتواند در مقابل\r\n\r\n\r\n","description":"","footnote":"\r\n( 1 ) - شاخ ( قد و بالا ) كشيدن ، سينه پهن كردن ، شانه كشيدن ، كنايه از مذاكرات خشن است كه بين افراد دو دستهء مخاصم اتفاق مىافتد كه همين مذاكرات اكثر مقدمهء نزاع و جنگ مىشود و باصطلاح امروز كه از زبان اروپائى ترجمه كرده‌اند ميتوان جنگ سرد را به همين معنى استعمال كرد . عرب هم گفته است : الحرب اولها كلام ، جنگ از حرف و شاخ و شانه كشيدن شروع مىشود .\r\n( 2 ) - وقتى بخواهند به مهيب بودن وارد اشاره‌اى كنند يا او را لچر نمايند با اين تعبير مطلب را مىفهمانند .\r\n","page_name":" 6 ","page_number":14},
  {"content":"\r\n\r\nميرزا كوچك خان مقاومت كند ، خيلى لازم بشمار ميآمد . وثوق الدوله سردار معظم خراسانى را كه بعد از كميسيون مختلط كه براى اجراى دو منطقه نفوذ تأسيس كرده بودند ، بيكار مانده بود بحكومت گيلان فرستاده ، عده‌اى هم از قزاقهاى ايرانى كه در اين يكسال و چند ماههء اخير بواسطهء از بين رفتن دولت تسارى روس مطيعتر و قدرى ملى شده بودند ، براى مقابله با ميرزا كوچك خان از دنبال او روانه كردند .\r\nديگر از عمليات اوليهء اين كابينه بمجازات رساندن اعضاى كميتهء مجازات بود كه كارهاى محاكماتى آنها تمام شده ، و در محبسهاى خود منتظر سرنوشت خويش بودند و بعضى هم بعذر ناخوشى آزاد ميگشتند . در اين ضمنها جنگ بين المللى هم بواسطهء استنكاف مردم آلمان از ادامهء جنگ بدون هيچ شكستى بقواى داخلى آندولت بر نفع انگليس و آمريكا خاتمه پذيرفت ، و زمينهء اقدامات اساسىتر روشن گرديد و وثوق الدوله را در نظريات خود ، راجع بتوبره كردن « 1 » ايران و زدن آن بسر انگليسها بيشتر تاييد كرد .\r\nبلشويكها هنوز از كار ورانگل و دنيكن فارغ نشده بودند و انگليسها اميدوارى داشتند كه بتوانند با اين دو نفر طرفدار حكومت سابق ، حكومت بلشويك را برهم زنند . در آن واحد از دول حول و حوش روسيه كه بموجب طرز جديد از اين دولت تجزيه شده و استقلال تحصيل كرده بودند حمايت كرده از آنها مدعىهائى براى حكومت مركزى بلشويك بتراشند . دولت ايران با دو سه تا از اين دولتهاى جديد از قبيل قفقاز و ارمنستان و تركستان همسايه ميشد ، و شناسائى اين دول از طرف ايران كمك به اين منظور ميكرد .\r\nابتدا از دولت قفقاز آذربايجان شروع كردند . در اواسط پائيز سال 1297 هيئت سفارتى برياست آقاى سيد ضياء الدين طباطبائى وكيل امروز يزد با اعضاء و كاركنان متعدد بباد كوبه پايتخت اين دولت روانه كردند كه زمينه‌هائى براى مذاكرهء قرارداد بين دولتين تدارك نمايند . تا بعد بارمنستان و تركستان برسند .\r\nدولت عثمانى از مغلوبين و معلوم بود لامحاله قسمت بين النهرين از او مجزا خواهد شد . پس سروكار ايران من بعد تنها با انگليسها خواهد افتاد . اين مقدمات بيشتر وثوق الدوله را در اجراى مقاصد خود مصمم كرده ، سبب مذاكرهء قرارداد 1298 بين وثوق الدوله و سفارت انگليس گرديد ، تا به آنجا برسيم قدرى از خودم بنويسم .\r\n\r\n\r\n","description":"","footnote":"\r\n( 1 ) - توبره كردن چيزى و زدن آن بسر كسى كنايه از واگذارى تام و تمام و انحصارى آن چيز به آن كس مىباشد كه اگر بخواهند نسبت به شخص ذينفع مؤدب‌تر باشند ، توبره كردن و بكول او گذاشتن ميگويند .\r\nخوانندهء عزيز البته به من حق ميدهد كه در اين مورد نسبت بانگليس ، مؤدب نباشم ، زيرا واقعا خواب غريبى براى كشور ما ديده بودند .\r\n","page_name":" 7 ","page_number":15},
  {"content":"\r\n\r\n\r\nمنحل شدن هيئت مميزى ايالت تهران\r\nكار مميزى ايالت تهران در بهار 1297 و در آن بحبوبهء قحطى و ناخوشى ، البته تعطيل بود . من مانند يكسال گذشته هر ماهه تفاوت مخارج را مىپرداختم و بوزارت ماليه صورت ميفرستادم .\r\nدر اول سنبله كاغذى از وزارت ماليهء كابينهء جديد دريافت داشتم كه انحلال هيئت مميزى تهران را اعلام ميكرد . من هم صورت اضافه مخارج يكماههء اخير را عليحده به ضميمهء صورت كل تفاوت‌هاى پرداختى قبل كه هفده ماههء آن بالغ بر ششهزار و هفتصد تومان شده بود ، نوشته براى وزارتخانه فرستادم و تقاضا كردم وجه آن را بدهند كه بطلبكارهاى خود داده ، خويش را از مطالبهء آنها خلاص كنم ولى جوابى از اين نامه دريافت نكردم . قرض من از صدى هيجده تا صدى بيست و چهار فرع داشت و بطلب من از دولت فرعى تعلق نميگرفت . يكسالى گرفتار رسيدگى و تصديق رسمى اين طلب بودم .\r\nبعد از تصديق هم هروقت مطالبه ميكردم بامروز و فردا ميگذشت و قرض من روز افزون زياد ميشد . سال 1300 اين شش هفت هزار تومان سر بپانزده هزار تومان زد و رشتهء زندگانى ما را كه تا اين تاريخ ، هميشه در كمال نظم بود و هيچوقت بلند پروازى كه موجب اختلال امر معيشت باشد نداشتيم بالمره درهم و برهم كرد . بفكر افتاديم كه مقدارى از علاقهء ملكى بكاهيم و گريبان خود را از اين قرض بىوجه خلاص كنيم . بهر درى زديم مشترى گير نياورديم . سرمايه‌داران فرع صدى هيجده و بيست و چهار را بر عايدى ملك كه صدى شش و هفت بيشتر نيست ترجيح ميدادند . هرقدر جلوتر ميرفتيم ، آلودگى ما زيادتر ميشد . تا در سالهاى 1305 و 1306 اين قرض بسى و پنجهزار تومان بالغ شد و بالاخره خانهء مسكونى كه تازه با زندگانى خود متناسب كرده بوديم و دو ثلث علاقهء ساوجبلاغ را بهرقيمتى كه مشترى پيدا كرد ، داديم و خود را خلاص كرديم . اما طلب از دولت دو هزار تومان آن در 1302 وصول شد كه به نصف فرع همان سال قروض هم وفا نكرد و دو هزار و ششصد تومان آن از 1306 تا 1312 صد تومان دويست تومان مستهلك گرديد و وصول دو هزار تومان باقى آن تا سال 1315 به طول انجاميد باز هم در ضمن « شرح زندگانى من » به اين موضوع برخورده تشريحات بيشترى در اين زمينه ميكنم\r\n\r\nفوت دو تن از اعضاى خانواده\r\nدر تابستان سال 1297 دو تا از خواهرهاى ما حاجى سكينه خانم عيال حاجى موقر الدوله و خير النساء خانم ، عيال آقاى حاجى ميرزا مصطفى خان ( مادر آقايان مهراد ) بفاصلهء يك ماه بدرود زندگى گفتند . ختم خانم موقر الدوله در خانهء او و ختم خانم حاجى ميرزا مصطفى خان در منزل ما گذاشته شد . اين روزها ختم مردانه منحصر بيكروز شده بود ، آن هم پيش از ظهر تمام ميشد . على الرسم وثوق الدوله و افراد هيئت وزراء كه همه با ما خصوصيت داشتند به منزل ما آمده ، همان روز پيش از ظهر ختم را جمع كردند . ختم زنانه كه در اندرون آقاى فتح اللّه مستوفى بود سه روز دوام داشت .\r\nجنازهء سكينه خانم را برحسب وصيت خود او امانت گذاشتند كه بعتبات بفرستند و\r\n\r\n","description":"","footnote":"","page_name":" 8 ","page_number":16},
  {"content":"\r\n\r\nخواهر كوچكترم ، خير النساء خانم در مقبرهء خانوادگى حضرت عبد العظيم مدفون شد .\r\nپسرهاى اين خانم ، آقايان محمد رضا و ابو القاسم و عباس مهراد ، كه اولى نايب سفارت بغداد و دومى عضو بانك ملى و سومى رئيس دبستان فيروز كوه است ، همگى جوانان برومند باكفايت و داراى زن و بچه و خانه و زندگى ميباشند .\r\n\r\nنقض قول رئيس الوزراء\r\nزمستان 1297 گذشت . سيد مدرس ، با اينكه در آوردن كابينهء وثوق الدوله بر سر كار زحمت زيادى كشيده ، و حتى حضرت عبد العظيم هم رفته بود از عمليات او ظنين شده ، ميان آنها كم‌كم اختلاف نظر ايجاد شد ، و مدرس با وجود ثبات هميشگى خود ، كه هيچوقت رفيق نصف راه نبود او را واگذاشته و كم‌كم در محافل معمولى خود كه همه‌جور آدم در آنها پيدا ميشد ، اظهار عدم رضايت از كارهاى او ميكرد . از اين جمله معلوم ميشد كه وثوق الدوله از طرف مقامات خارجى ، خيلى اطمينان حاصل كرده است كه بندى بقول و قرار قبلى خود با مدرس و سران آزادىخواه نمىبندد .\r\n\r\nاشتغال به ملك‌دارى\r\nتحويل سال 1298 دو ساعت از شب رفته بود . ساعت تحويل را در خانه ورگذار كرديم ، ولى فردا صبح ، بر خلاف عادت هميشگى كه هيچوقت از ديدوبازديد عيد طفره نميرفتم ، چون خبركشى و جاسوسى را دولت ترويج كرده و از همه طبقه عده‌ايرا باينكار گماشته بود براى احتراز از ورود مردمان ناباب به خانه بعزم ساوجبلاغ بعنوان سركشى امور زراعتى ، با درشكه از شهر بيرون آمديم . در راه يكى دو طيارهء انگليسى كه از تهران بگيلان ميرفت نيز ديده شدند . اول شب وارد دنگيزك شديم . از فردا ، گردش در مزارع شروع و نقشه‌هائى در بهبودى و ازدياد زراعت طرح شد . در علىآباد ساوه هم همين كارها را داشتيم . آقاى فتح اللّه مستوفى ، با ميرزا مهدى مباشر ، به شهر برگشتند كه به آنجا بروند و من در دنگيزك ماندم و مشغول اجراى نقشه‌هاى طرح شده گشتم . ماه حمل و ثور گذشت .\r\nماه جوزا رسيد . ماه رمضان هم پيش آمد . من ميخواستم تا آخر رمضان را در ده بمانم . روزه را شروع كردم . ولى روز سوم رمضان كه گويا با سيزدهم جوزا برابر بود ، از خواب كه برخاستم ، احساس تب در بدنم كردم . بلافاصله روزه را افطار و به سمت شهر حركت كرده فردا عصر به خانه وارد شدم ، در حالى كه تب متصل بود .\r\n\r\nباز هم سوغات سفر\r\nآقاى فتح اللّه مستوفى هم دو روز قبل از من وارد شده بودند . ايشان هم در اين مسافرت مرض عصبى قديميشان طلوع كرده بود .\r\nدكتر حكيم الدوله آمد . تا روز پنجم ، تب من متصل بود و دكتر تصور حصبه ميكرد . وقتى شب ششم عرق كردم ، مايهء خوشوقتى شد . ولى فرداى آن روز ، مجددا تب آمد و بعد از پنج روز ، باز يكروز فرجه داد و مجددا تب آمد . خلاصه مدت دو ماه ، ده تا از اين تب‌هاى پنجروزه كردم .\r\n\r\n","description":"","footnote":"","page_name":" 9 ","page_number":17},
  {"content":"\r\n\r\nدر مدت پنج روز تب ، حرارت بدن از سى و هفت كه حرارت طبيعى است شروع مىشد و روز پنجم درجهء حرارت بچهل ، حتى چهل و نيم ميرسيد . شب ششم عرق فراوانى ميآمد و تب قطع مىگشت . بعد از يكروز ، مجددا به همين كيفيت تب ميآمد . آقاى دكتر حكيم الدوله آقايان دكتر لقمان الدوله و لقمان الملك را هم بكمك طلبيد ، و چندين بار رويهء معالجه را عوض كردند . بالاخره هم بعقيدهء من مرض خود دور خود را زد و تمام شد ولى بقدرى مرا ضعيف كرده بود كه در روزهاى آخرى ، آفتاب تابستان مثل مهتاب كم‌رنگ بنظرم ميآمد . آقايان دكترها براى تقويت مزاح و بالاختصاص براى اصلاح مرض عصبى برادرم ، تغيير وضع زندگى و رفتن شميران را توصيه كردند . با اينكه فصل گذشته بود ، در اوائل اسد باغ بزرگ مجد الدوله را كه در آخر دزاشوب است اجاره كرده به آنجا رفتيم . در آنجا هم بواسطهء پشهء استخر بزرگ اين باغ تمام اعضاى خانواده مبتلا بمالاريا شدند .\r\n\r\nانتشار قرارداد 1298\r\nوقت ما در شميران بديدوبازديد رفقائى كه آنجا بودند ميگذشت .\r\nمطابق خبر قبلى ، قرار بود شاه در 18 اسد ، به قصد اروپا تهران را ترك گويد . روز قبل از عزيمت او ، بدون هيچ سابقه از طرف وثوق الدوله بيانيه‌اى و در ذيل آن قراردادى كه با انگليسها بسته بود منتشر ، و انتشار قرارداد باعث نارضامندى عمومى گرديد . در تمام مجالس ، مواد قرارداد بيانيهء وثوق الدوله مطرح شده و نقادى در اطراف آن ميكردند .\r\nدر كابينهء صمصام السلطنه ، نظرم نيست بر اثر چه پيش آمدى حكومت شهر نظامى شد ولى اين حكومت نظامى ، فقط روى كاغذ اعلام گشته بود ، و از طرف نظميه جلوگيرى از اجتماعات نمىشد و بقدرى شل بود كه بعدها هم فراموش كردند آن را نسخ كنند رئيس الوزراء بسابقهء اين اعلام بىموضوع تمسك جسته ، جمعى را كه به منزل علماء رفته و براى برهم زدن قرارداد اجتماع كرده بودند ، دچار حبس كرده و آقايان حاجى محتشم السلطنه و مشار الدوله و ممتاز الدوله و ممتاز الملك و حاجى معين التجار بوشهرى و چند نفر ديگر را بكاشان تبعيد نمود .\r\nسيد حسن مدرس خانهء محقرى در نزديكى مسجد كوچهء دزاشوب گرفته ، مسجد بمنزلهء بيرونى او است ، اكثر با او هم ملاقات ميكنيم .\r\nفصل شميران تمام شد . ما به شهر برگشتيم . مرض عصبى برادرم همچنان او را آزار مىكند . من هم مبتلا بقولنج كبد شده يك ده پانزده روزى گرفتار بستر و بالين بودم ، سيد مدرس بديدن ما آمده در ضمن صحبت گفت : « چرا شما بر ضد اين اوضاع چيزى نمينويسيد . » گفتم : « گيرم نوشتم ، كجا طبع كنم و بچه وسيله بانتشار آن بپردازم ؟ نظميهء شهر ، حتى از فروش گليسيرين ، براى اينكه مبادا از آن صفحهء چاپ ژلاتين ترتيب داده و وسيلهء انتشارات جزئى شود ، جلوگيرى مىكند . » گفت : « شما بنويسيد ، براى انتشارش فكرى مىشود كرد . » گفتم : فعلا كه با حال ناخوش دماغ اينكارها را ندارم . زمستان آمد ، حال\r\n\r\n","description":"","footnote":"","page_name":" 10 ","page_number":18},
  {"content":"\r\n\r\nمزاج من و برادرم بهتر شد . در اواسط ماه دلو ، رسالهء ابطال الباطل را بر رد قرارداد شروع ، و روز 29 حوت همان سال تمام كردم .\r\nنويسنده‌ها رسم دارند ، گاهى با اجازه از نويسنده ، يكقسمت ، يا تمام رسالهء شخص ديگرى را هم در ضمن نوشتهء خود ميآورند . اگرچه ابطال الباطل ، عليحده در اصفهان چاپ شده است ، ولى ، چون اين رساله ، قسمت مهم اوضاع ادارى و اجتماعى دوره را بخصوص در قسمتى كه برد مطالب بيانيهء وثوق الدوله تخصيص دارد ، خوب تشريح مىكند هيچ به از آن نديدم ، كه از رسالهء نوشتهء خود استفاده كرده ، عين آن را در اينجا درج كنم .\r\nخوانندهء عزيز توجه دارد كه اين قسمت قرارداد وثوق الدوله و بخصوص طرز اجراى آن مقدمه و در حقيقت سرمشق و پيش درآمد اعمال دولت در آينده حد فاصل بين مشروطه و ديكتاتورى و يكى از قسمتهاى مهم تاريخ سياسى و اجتماعى و ادارى اين كشور است ، كه اگر نميخواستم عين اين رساله را در اين كتاب بگنجانم ، بايد در مقدمات و مقارنات اين قرارداد مطالب زيادى از ديده و شنيده‌هاى خود بياورم و مجبور مىشدم چيزهائى كه در ابطال الباطل نوشته‌ام در اينجا تكرار كنم . اينست كه بهتر دانستم عين آن رساله را در اينجا نقل كنم ، تا افكار عامه و اعتراضاتيكه بر قرارداد داشتند ، بيشتر واضح شود . شايد ، سبك نگارش اين رساله ، با سبك اين كتاب خيلى يكنواخت نباشد ، ولى اين نقص ، در مقابل فوايدى كه از آوردن عين آن در اين كتاب متصور است ، چيز مهمى نيست و در خور عفو مىباشد . بخصوص ، كه اين رساله با وجود اينكه موضوعش جديست ، خالى از تمثيل و مطايبه نبوده و از اين حيث ، با اصل كتاب همرنگ است اميدوارم باعث ملال نشود اينك :\r\n\r\nابطال الباطل يا رد قرارداد رئيس الوزراء ايران با دولت انگليس و بيانيهء ايشان مقدمه\r\nدر تاريخ سيزدهم ذيقعدهء 1337 ، كه مسلما منحوسترين « 1 » ايام تاريخ ايران است\r\n\r\n\r\n","description":"","footnote":"\r\n( 1 ) - نحوست اين قرارداد دامنگير وثوق الدوله هم شد ، زيرا بعد از اين تاريخ جز چند روزى كه بعنوان وكالت بمجلس رفت و چند روز ديگرى كه در كابينهء مستوفى الممالك وزير شد ، در هيچيك نتوانست دوام و قوامى پيدا كند ، هميشه در اروپا بسر ميبرد . از اواخر كابينهء آقا داداشش احمد قوام هم كه بايران مراجعت كرده است در حال انزوا و اكثر با كسالت مزاج در سليمانيه افتاده است .\r\n","page_name":" 11 ","page_number":19},
  {"content":"\r\n\r\nدر جرايد پايتخت ، بيانيه‌اى كه تاريخ آن 17 اسد و در ذيل آن قرارداد انگليس و ايران مندرج بود ، از طرف رئيس الوزراء مملكت انتشار يافت .\r\nمقالات سفارشى كه در اطراف بيانيهء رئيس الوزراء در روزنامه‌جات نوشته شده ، چون دستور آنها را خود و هواخواهانشان داده‌اند چيزى نيست كه برهان و منطق در آنها راهى داشته باشد .\r\nگذشته از اين ، نظامى بودن شهر تهران و تمسك جستن رئيس الوزراء براى برهمزدن اجتماعات ضد خود ، به اين قانون و بيانيه تهديديه‌ايكه در تاريخ 16 سنبله ( 12 ذيحجه ) از طرف ايشان منتشر شد و حبس و تبعيديكه متعاقب صدور اين بيانيه براى دفعهء دوم در جماعتى از اضداد اين قرارداد ، باجرا رسيد ، و بالاخره ، تفرقهء اجتماعات مليين كه در منزل علماء اعلام جمع شده بودند ، اقتدار هر نوع مخالفت . يا نقادى را از مردم سلب كرد .\r\nمطبوعات كه عموما طرفدار او بودند ، ساير مردم هم اگر گاهى بوسيلهء اوراق معروف بشبنامه « 1 » ، ميخواستند افادهء مرامى در اطراف اين قرارداد نموده ، مضار و منافع آن را تحت مباحثه و مذاكره بياورند ، با كمال دقت ، تعقيب شده ، گرفتار حبس و توقيف ميگشتند .\r\nالان ماه دلو است و ششماه از تاريخ امضا و انتشار اين قرارداد ميگذرد و اين بعد از ششماه است كه قلم برداشته ، ميخواهم بيانيه و قرارداد ايشان را تحت دقت بياورم .\r\nبعد از شش ماه مدت و به اجراء رسيدن قسمت عمدهء قرارداد ، و ظاهر شدن نتايج آن و اختناق هر نوع فكر و حس ، ديگر بروز احساسات و نقادى از روى تعصب ، خلاف رويهء عقلاست . من هم سعى ميكنم كه از عصبيت و بروز احساسات احتراز جسته ، اينراه را جز با قدم‌هاى برهان و منطق و تجربه و تاريخ نپيمايم .\r\nو نيز ، براى اينكه شايد مضامين بيانيه و نكات قرارداد از اذهان فراموش شده باشد ، بدوا بيانيهء رئيس الوزراء و قرارداد و ضميمهء آن را مينگارم ، و بعد بيانيهء ايشان را جمله بجمله ، تجديد ذكر نموده و در ذيل هريك نظرات خود را مينويسم ، و سپس قرارداد و ضميمهء آن را ، فصل بفصل ، تحت مداقه در ميآورم . و ما توفيقى الا بالله\r\n\r\nبيانيهء رئيس الوزراء آخرين تصميم هيئت دولت\r\nدر اينموقع ، كه ذات اقدس شهريارى ارواحنا فداه ، مصمم مسافرت باروپا مىباشد و مدت يكسال از تاريخ زمامدارى اينجانب ميگذرد ، البته هموطنان من مترصد هستند از اقداماتى كه در حل مشكلات داخلى و تسويهء مناسبات خارجى مملكت در مدت اين يكسال نموده‌ام ، بيشتر اطلاع حاصل نمايند . بنابراين لازم\r\n\r\n\r\n","description":"","footnote":"\r\n( 1 ) - هروقت روزنامه‌ها گرفتار سانسور ميشد آنها كه ميخواستند اعم از حق يا باطل چيزى را بمردم بفهمانند با صفحهء ژلاتينى مطالب منظور را چاپ و باز از ترس مأمورين نظميه شبها بدر خانه‌ها فرستاده و به اين وسيله مقصود خود را انجام ميكردند ، و چون شبها منتشر ميشد شبنامه موسومش كرده بودند . اتفاق مىافتاد كه اين اوراق براى مقاصد خصوصى يا تهمت و افترا به اشخاص هم به كار ميرفت و مورد سوء استفاده هم واقع ميگشت .\r\n","page_name":" 12 ","page_number":20},
  {"content":"\r\n\r\nميدانم حقايقى را كه تأثير آنها در گذشته و آتيه ، متضمن مصالح حياتى مملكت مىباشد به اطلاع عامه برسانم .\r\nبراى مقايسهء وضعيات قبل از زمامدارى خود با امروز ، بيان كل حقايق فرصت و مجالى وسيعتر و تسويد اوراقى بيشتر لازم است ، بعلاوه مايل نيستم خاطر هموطنان عزيز را ، از شركت در تمام تأسفات و معاينات تأثرانگيز خود ملول سازم . پس قسمتى از حقايق ناگفتنى را بتشريح تاريخ و تفرس افكار دقيق هموطنان حوالت نموده ، فقط رؤس مسائل را يادآور ميشوم .\r\nسال گذشته ، در همين ايام ، اعليحضرت شهريارى ارواحنا فداه ، وظيفهء تشكيل هيئت دولت و سرپرستى مملكت را بعهدهء بنده مقرر فرمودند . من نيز با اينكه روزنهء اميد و شعاع بهبودى را به آن همه گسيختگى شيرازه‌ها از هيچ طرف مشاهده نميكردم ، فقط به نيت فداكارى و اينكه شايد مداخلهء من ، لااقل بتواند از توسعهء دائرهء مصائب جلوگيرى كند ، امر پادشاه متبوع معظم خود را اطاعت كردم .\r\nاز نخستين نقطهء شروع ، در هر قدم با سلاسل طاقت‌فرساى مشكلات و موانع مصادف گشته ، براى حل كوچكترين قضايا ، بزرگترين محظورات را مشاهده ميكردم .\r\nدر آنموقع ، جنك بين المللى با تشنجات شديدهء خود زلزلهء گيتى را همچنان مداومت ميداد ، و بر اثر آن ، مملكت ما نيز بنوبهء خود بيشتر از توانائى به نيت و طاقت خويش ، متزلزل ميگشت .\r\nامنيت در تمام نقاط داخلهء مملكت مسلوب ، دولت مركزى فاقد كليهء وسائل و اختيارات همچنانكه افراد و تشكيلات ترور ، در پايتخت ، آسايش عامه را دچار اختلال نموده بودند ، دستجات ياغى و قطاع الطريق ، در اقطار ايران ، باعراض و نواميس عامه حكم فرمائى داشته ، اغلب ولايات و نقاط مهم مملكت ، بىحكومت و سرپرست ، دستخوش غارتگران محلى باقى مانده ، قواى متلاشى شدهء تأمينيه ، با رقت ناكترين احوال در مقدرات خود نالان ، و افراد آن از گرسنگى در حالت احتضار ، خزانه تهى ، عايدات مالياتى لاوصول ، اقساط مخارج مهم و ضرورى دولت در عهدهء تعويق و تعطيل ، ابواب تجارت به كلى مسدود ، و همه كس براى ضروريات زندگانى نگران و سرگردان ، سختى ارزاق عمومى در مركز ولايات با قيافهء فجيع خود ، حيات هيئت اجتماعيه را تهديد ، قحطى و استيلاى امراض چرخ نظام اجتماعى و زندگانى افراد را متوقف ، مناسبات خارجى ما تعطيل ، و روابط با دولت انگلستان ( دولتى كه در آنموقع بيش از همه مساعدت و مخالفتش موثر در وضعيات داخلى بود ) تيره و مبهم ، و بالاخره ، تمام موجبات بدبختى و انقراض مهيا ، و باندك اشتباه و خودپرستى ، و يا تعلل و لاقيدى ، و يا جبن و بددلى ، ممكن بود آخرين ضربهء مخاطرات متوجه حيات سياسى و استقلال ملى ما گردد .\r\n\r\n","description":"","footnote":"","page_name":" 13 ","page_number":21},
  {"content":"\r\n\r\nدر يك چنين موقع خطير و ايام سياهى بود كه متوكلا على اللّه ، با اعتماد بنفس و اتكاء بوجدان و حقيقت ، خودخواهى و خودپسندى را از نظر دور كرده ، منافع ملت را بمصالح شخصى ترجيح داده ، و از هيچ مخاطرهء جانى و شرافتى نهراسيده ، بار سنگين مسؤليت و خدمتگزارى مملكت را بر دوش خود گذاردم .\r\nبديهى است ، در اول ، محض تغيير و بهبوديت موقتى اوضاع ، مجبور بودم با هر نوع سعى و تلاش ، وسائل آنى و فورى تهيه و تدارك نمايم ، تا با وضعياتى كه مستلزم مخاطرات و مهالك آنى بود ، مقاومت و فرصت كافى ، براى امعان نظر و مطالعهء دقيق حقايق ، در هنگامهء عظيم دنيا ، و تجسس طرق ممكنه ، براى اصلاحات اساسى و تأمين حقيقى آتيهء مملكت تحصيل نمايم .\r\nحالت من در آن ايام ، مانند غريقى بود كه اول به حكم اضطرار ، بهر تخته پاره‌اى متوسل گردد ، تا خود را بوسيلهء آن ، بكشتى و ساحل نجات برساند . به همين دليل در تصميمات و عمليات خود ، اگر معارضى مييافتم ، و منقد بىخبر از اوضاع ميديدم ، طرف توجه قرار نداده ، و براى رسيدن به مقصد ، يعنى نجات مملكت ، احكام عقل و دانش را بر احساسات خود و ديگران ترجيح ميدادم .\r\nبسى مشعوف و خرسند هستم ، كه به يارى خداى تعالى نخستين تكاليف موقتى خود را ، با هدايت عقل و وجدان ، و به نيروى آن درجه توانائى ، كه بارى تعالى جل اسمه به اين بندهء ضعيف عطا فرموده ، در تهيهء وسائل پيشرفت موقتى ، و در عين حال خاتمه دادن بمخاطرات ، و منع عوائق داخلى و خارجى ، با حسن فداكارى ، تا حديكه مقدور شد انجام دادم .\r\nدر اداى اين وظيفهء صعب ، پس از تاييدات غيبيه و توجهات اولياى اسلام و اتكاى بتقويت‌هاى شاهانه ، كه البته علل اصلى موفقيت اين جانب بودند ، مساعدت و حسن موافقت اولياى دولت انگلستان نيز عامل مؤثر و قوى گرديد ، و البته نبايد از امتنان مساعدت هاى آن دولت خاموش نشست .\r\nدولت معظم انگلستان ، در عقيدهء جلوگيرى از هرج‌ومرج ، و ايجاد امنيت و نظم در ايران ، با اولياى دولت شاهنشاهى ابراز موافقت نموده و حصول اين مقصود را موافق با مصالح خويشتن يافته ، در حدوديكه وضعيات عمومى اجازه ميداد ، از كمك با كابينهء اينجانب مضايقت ننمود .\r\nاگرچه اين مساعدت از بعضى حيثيات ، و مخصوصا از حيث اسلحه و مهمات نظامى رضايت‌بخش و تا آن درجه كافى نبود ، كه موفقيت اولياى دولت را در حفظ انتظامات زودتر و بيشتر محسوس نمايد ، ليكن همان مقدار كمكى كه با دولت ايران به عمل آمد ، قابل تقدير و در موفقيت دولت تأثير كامل داشت . مخصوصا مساعدت مالى در تأمين ارزاق ، و اقتدار دولت بر تأديهء منظم مصارف جاريهء مملكت ، براى استقرار و بقاى نظم بموقع و نافع گرديد .\r\n\r\n","description":"","footnote":"","page_name":" 14 ","page_number":22},
  {"content":"\r\n\r\nبديهى است ، در اين مدت ، معاندين و جاهلين و ارباب اغراض از آنچه توانستند ، براى اينكه اينجانب را خسته و مأيوس و بكناره‌جوئى مجبور نمايند ، خوددارى نكرده ، علاوه بر انواع تشبثات جاهلانه ، مكرر سعى كردند خاطر مهر مظاهر ملوكانه را از اين بنده مكدر نمايند . ولى هيچوقت ذات مقدس شاهانه از القاآت آنان متاثر نگرديده ، و همواره علاقهء خاطر همايونى ، بحفظ مصالح مملكت ، پشتيبان قوى و نگاهبان مؤثر اينجانب بود .\r\nدر طى اين عمليات ، و در عين اينكه براى نگهدارى و بهبودى اوضاع موقتى صرف مساعى مينمودم ، البته از اين نكته غفلت نداشتم ، كه بهبودى موقتى داراى جنبهء دوام و ثبات نيست ، و اتخاذ تدابير اساسى ، براى تأمين زندگى دائمى و ترقى و تكميل مملكت از نقطه‌نظر اقتصادى و اجتماعى ، مرحلهء ثانوى و مهمتر وظيفهء اينجانب است ، و مادام كه در اين طريق فكر و تدبيرى نشده است ، زحمات و مشقات بىنتيجه ، و مخاطرات حتمى الوقوع است . زيرا ، همه روزه تجربهء جديدى عقيدهء راسخهء مرا تأييد ميكرد ، كه نجات مملكت ، بدون انتظام و اصلاح ادارات ميسر نيست ، و انتظام ادارات ، بدون توسل بمعلومات فنى مستشارها و معلمين خارجى ، صورت نمىپذيرد ، و بالاخره ، تأسيس و اصلاح ادارات ايران ، كه على الظاهر مدعى مشابهت با ادارات اروپائى هستند ، ولى از حقايق تنظيمات اروپائى به كلى بىبهره ميباشند ، بدون توسل بمعلومات متخصصين و ارباب فن خارجى ، غير ممكن است .\r\nسعى و تلاش اداره‌كنندگان ايرانى ، كه بواسطهء نقص تجربه و تعليمات و نبودن وضعيت ثابت ، تاكنون در اجراى اصلاحات عقيم مانده ، و در مقابل برچيدن اوضاع قديم ، بايجاد هيچ وضع جديدى كه قابل دوام و بقاء باشد ، موفق نشده ، عدم كفايت خود را ثابت و اين حقيقت را روشنتر نموده است كه مادام كه معلمين كارآزموده شالودهء محكمى براى اصلاحات طرح نكرده ، اساس متينى ايجاد ننموده‌اند ، كه عناصر مستعد ايرانى را در مكتب عمل و اداره ، با تمرين متينى كه لابدمنه آموختن فنون و تجارب ادارى است ، براى خدمات مملكت حاضر نمايند ، تشكيل ادارات و دوائر و شعب و هيئت‌ها و كميسيونها و غيره ، جز افزودن خرج و تشويق هرج‌ومرج حاصل و نتيجه‌اى نخواهد داشت .\r\nثانيا ، بالبداهه معلوم و مسلم بود كه مساعدت مالى ، كه با دولت ايران ميشد ، و اثرات آنى و موقتى خود را ميبخشيد ، با مضرتى كه داشت صرفنظر از آن ممكن نبوده ، مانند مخدريكه در تسكين فورى درد مؤثر ، ولى در رفع مرض بىاثر بود ، نميتوانست دواى دائمى مملكت و موجب شفاى قطعى باشد ، و تغيير زندگانى اساسى و دائمى مملكت و ترك زندگانى روزمره و بىاساس ، هرروزه به صورتى ، و در تحت تأثير جديدى ، لزوم غيرقابل انكار خود را ثابت مينمود .\r\nاوضاع ماليهء مملكت ، بيش از آنچه بشرح درآيد اسف‌انگيز بود ، مالياتهاى\r\n\r\n","description":"","footnote":"","page_name":" 15 ","page_number":23},
  {"content":"\r\n\r\nدولت ، بواسطهء كشمكش‌ها و بىنظمىهاى داخلى ، و نتايج جنگ بين المللى ، و قحطى ، و امراض ، و عوامل مهلكهء ديگر بدرجهء صفر رسيده بود . عايدات گمركى ، بواسطهء عدم امكان مبادلات تجارتى از ميان رفته ، تهيهء اسلحه و مهمات ، براى تنظيمات و تجديد قواى تامينيه غير مقدور بود . براى شروع بهر اصلاح و استفاده از هر وضع و علاج هر خطرى مراجعه بسرمايهء خارجى وسيله و شرط منحصر به نظر ميآيد .\r\nتبديل سياست دنيا ، در نتيجهء جنگ بين المللى ، و طرح خطوط و نقوش اصليه در نقشهء جغرافياى عالم « مخصوصا پس از انقلاب و تشنج عظيم روسيه » و سعى و تلاش هريك از قطعات مجاور مملكت ، براى تقويت و نيرومندى خويش ، و اتصال آنها بدول قويتر و نيرومندتر ، در هر لحظه درس جديد و تنبيه تازه‌اى بود كه بايد در تقويت مملكت كوشيد ، و مزاج مملكت را براى مقابله با وضعيات و مشكلات محتمل الوقوع آتيه حاضر و مهيا كرد .\r\nبالجمله ، بطورى كه در فوق ذكر شد ، احتياج مملكت از حيث توسل بكمكهاى فنى و مالى خارجه محل شبهه و ترديد نبود . سخن در اين‌جا بود ، كه اين كمك‌هاى فنى و مالى ضرورى از كدام منبع خارجى تحصيل شود ، كه شرايط اصلى ، ممكن بودن و عملى بودن ، را دارا بوده ، موفقيت آن با استقلال مملكت نيز مشكوك نباشد .\r\nدر اين باب عقايد ، مخصوصا از نقطه‌نظر احساسات ، متفاوت بود ، و طرق مختلفى براى مشى سياسى دولت ترسيم ميشد . ولى ، بواسطهء دور بودن از محيط حقيقى سياست ، و عجز از تميز وضعيات ، يا ملاحظه در اظهار عقيده ، جنبهء امكان اجراء و قابليت عمل در آنها كمتر رعايت ميگرديد .\r\nهيئت دولت ، كه مسؤل مقدورات مملكت بوده ، مجبور بود نظر خود را بحقايق و واقعيات محدود كرده ، از احساسات و اوهام تحقق ناپذير دورى جسته ، متعاقب تجربيات ده ساله و تشبث به تمام وسايل متصوره و بالاخره ، عقيم ماندن نقشه‌هاى احساس ، و نتايج وخيمى كه از آن حاصل گرديده ، غير از خرد و دانش هادى ديگر براى خود نپذيرد .\r\nدر نتيجهء اين افكار ، هيئت دولت مطالعات زيادى در اطراف قضيه نموده ، و تمام طرق را در تحت‌نظر و تفكر درآورده ، در نتيجه معتقد به اين عقيده شد ، كه مراجعه و توسل بمتخصصين از ملل مختلفه ، براى مصالح دولت و مملكت عملى نبود .\r\nزيرا ، علاوه بر احتمال وقوع رقابت‌هاى ملى و نژادى ما بين آنان ، كه براى پيشرفت اصلاحات مضر ، و نتايج سوء آن متوجه ما ميگرديد ، هيچيك از ملل را در تمهيد وسائل سعادت مملكت ، طورى ذيعلاقه و ذينفع نميكرد ، كه مساعدتهاى مهمى براى ترقيات فورى و سريع نموده ، مملكت را از حالت بدبختى و فلاكت امروز بطور مؤثر رهائى بخشند ، و علاوه بر اينكه همان رقابت‌هاى اول امر امكان وقوع آن را مشكل مينمود و بر فرض وقوع ، پس از مدتى تجربه و عمل ، با تحمل مضار و آفات مسلمهء تأخير مسألهء توحيد سبك و اسلوب اصلاحات مراجعه به مبدء واحد فنى را مخصوصا دربارهء ادارات مهمه ، الزام\r\n\r\n","description":"","footnote":"","page_name":" 16 ","page_number":24},
  {"content":"\r\n\r\nميكرد . با توجه بنكات فوق و تحت‌نظر آوردن حقايق وضعيات داخلى و خارجى ، مراجعه بدولت ديگر غير از انگلستان ، علاوه بر آنكه ، با سوابق مساعدتها و اطمينان قطعى ، كه در ضمن مذاكرات از نظر مساعدت آن دولت ، بحسن استقبال و آتيهء ايران ، حاصل گرديد اقتضا نداشت ، شرط امكان و عملى بودن را نيز فاقد بود .\r\nبنابر ملاحظات فوق ، هيئت دولت در ضمن ايفاى وظايف روزانه و استقرار نظم و تهيهء موجبات آسايش حال اهالى ، از نقطه‌نظر تعيين خطمشى سياسى دولت و روشن كردن اين تكليف ، از مذاكره با دولت انگلستان در تأمين آتيهء مملكت خوددارى ننمود . چندى از متاركهء جنك نگذشته بود كه در اين مسائل بطور كلى با اولياى دولت معظم لها ، مذاكرات بميان آمد ، تمام شرايط اصلاح مملكت رعايت و در نتيجهء تبادل نظريات و اقدامات كه چندين ماه طول كشيد ، قراردادهائى با موافقت طرفين ، مقرر گرديد .\r\nالبته ، براى تصميم در عقد قرارداد و خاتمهء دورهء بىتكليفى ، علل و موجبات ديگرى نيز موجود بود ، كه اظهار و اعلام آنها فعلا نيز خالى از اقتضا است ، و ارباب فراست با مختصر تأمل و توجهى بوضعيات بين المللى ، مىتوانند آن حقايق را دريافته ، و تصميمات دولت را تقدير نمايند .\r\nقسمتى از اين حقايق ، مربوط بسياست گذشتهء ايران در مدت امتداد جنك بود ، كه سعى و كوشش نمايندگان دولت را در كنفرانس صلح ، دچار موانع و اشكالات كرد و بالاخره ، با تمام مشكلات و ملاحظات فوق موفقيت بانجام قراردادها حاصل گرديد .\r\nبطوريكه ملاحظه مىشود ، در آنها دولت تأمينات كافيهء براى حفظ حيثيات و استقلال و تماميت ايران تحصيل نموده ، و استفادهء از معلومات فنى متخصصين انگليسى را با كمك‌هاى مادى و مالى ديگر ، از قبيل اسلحه و مهمات ، بدون اينكه تكاليف ديگرى قبول نمايد ، بدست آورده .\r\nتغيير عهدنامه و تجديدنظر در تعرفهء گمرگى براى اينكه عايدات در آتيه كفايت مصارف اصلاحات را نيز بنمايد ، مسلم گردد .\r\nعلاوه بر اينها ، بموجب مراسله و تعهدات رسمى جداگانه ، به تحصيل مساعدت دولت انگلستان براى موافقت با تقاضاى مشروع مملكت ، در كنفرانس صلح موفق گرديده است .\r\nموفقيت دولت راجع بعضويت ايران در مجمع اتفاق ملل ، كه عليحده محرز و مسلم است نيز يك وثيقهء بين المللى مهمى براى استقلال و تماميت ايران ، و از نقطه نظر سياست خارجى ، موجب اطمينان تام مىباشد .\r\nدر ضمن از ذكر اين نكته هم نبايد خوددارى نمايم ، كه اين قراردادها با لذات هر شرط و تعهد مضرى را فاقد و اصول موجبات مسلمهء سعادت و استقلال مملكت را داراست ليكن بديهى است ، شرط استفادهء مملكت از آن ، بوسيله حسن استعمال و اجراى آن بدست اشخاص بصير بوضعيات مصالح مملكت است .\r\n\r\n","description":"","footnote":"","page_name":" 17 ","page_number":25},
  {"content":"\r\n\r\nزيرا بهترين قراردادها و عهدنامه‌ها ، اگر مورد سوء استعمال شود ، و دست‌هاى آلوده يا نالايق مأمور اجراى آن گردند ، مضارى را در برداشته ، و فاقد منافع خواهد گرديد ، و در چنين صورتى نقص و كمال قرارداد و يا ضرر و نفع آن بالسويه خواهد بود و مملكتى كه اشخاص واقف بمصالح وقت و قادر بر اجراى وظايف را فاقد باشد و يا نخواهد بشناسد ، از هيچ قراردادى استفاده نخواهد كرد ، و بطريق اولى ، فقدان قرارداد و دوام بىتكليفى و درماندگى هيچوقت از زوال و فناى آن جلوگيرى نخواهد نمود .\r\nاينجانب ، همانطوريكه تطبيق وضعيات عاليه را با سال گذشته و مقايسهء عمليات دوازده ماههء موقتى خود را بمحاكمه و انصاف افكار عامه واگذار نمودم ، در موضوع اين موفقيت اساسى نيز ، وجدان پاك اشخاصى را كه بسعادت حقيقى مملكت علاقمند هستند ، و از اغراض جاهلانه و حسيات عوام فريبانه دورند ، و مبناى حكم و تصديق آنها عقل سليم و منظور داشتن حقايق است ، حاكم قدرشناس و حق‌گذار قضيه قرار داده ، اميدوارم نتايج حسنهء اين موفقيت منظور نظر حق‌شناس عموم اهالى مملكت بوده ، بهترين مزد خدمات و فداكاريهاى اينجانب ، كه خير و سعادت و آبادى حقيقى اين مملكت است هرچه زودتر مشهود گردد .\r\n\r\nاينك ترجمهء قرارداد بين دولت انگلستان و دولت ايران\r\nنظر بروابط محكمه و دوستى و مودت ، كه از سابق بين دولتين ايران و انگليس موجود بوده است ، و نظر به اعتقاد كامل باينكه مسلما منافع مشتركه و اساسى هر دو دولت ، در آتيه تحكيم و تثبيت اين روابط را براى طرفين الزام مينمايد ، و نظر بلزوم تهيهء وسائل ترقى و سعادت ايران بحداعلى ، بين دولت ايران از يكطرف و وزير مختار اعليحضرت پادشاه انگلستان بنمايندگى از دولت خود ، از طرف ديگر ، مواد ذيل مقرر مىشود ؛\r\n1 - دولت انگلستان با قطعيت هرچه تمامتر ، تعهداتى را كه مكرر در سابق براى احترام استقلال مطلق و تماميت ايران نموده است ، تكرار مينمايد .\r\n2 - دولت انگلستان خدمات هر عده مستشار متخصص را كه براى لزوم استخدام آنها در ادارات مختلفه بين دولتين توافق حاصل گردد ، بخرج دولت ايران تهيه خواهد كرد ، اين مستشارها با كنترات اجير و به آنها اختيارات داده خواهد شد . كيفيت اين اختيارات بسته بتوافق بين دولت ايران و مستشارها خواهد بود .\r\n3 - دولت انگليس بخرج دولت ايران ، صاحبمنصبان و ذخاير و مهمات سيستم جديد را براى تشكيل قوهء متحد الشكل ، كه دولت ايران ايجاد آن را براى حفظ نظم در داخله و سرحدات در نظر دارد ، تهيه خواهد كرد . عده و مقدار ضرورت صاحبمنصبان و ذخاير و مهمات مزبور ، بتوسط كميسيونى كه از متخصصين انگليسى و ايرانى تشكل خواهد گرديد ، و احتياجات دولت را براى تشكيل قوهء مزبور تشخيص خواهد داد معين خواهد شد .\r\n\r\n","description":"","footnote":"","page_name":" 18 ","page_number":26},
  {"content":"\r\n\r\n4 - براى تهيهء وسائل نقدى لازمه ، به جهت اصلاحات مذكور در مادهء 2 و 3 اين قرارداد ، دولت انگلستان حاضر است كه يك قرض كافى براى دولت ايران تهيه ، و يا ترتيب انجام آن را بدهد تضمينات اين قرض ، باتفاق نظر دولتين ، از عايدات گمركى ، يا عايدات ديگريكه در اختيار دولت ايران باشد ، تعيين مىشود . تا مدتى كه مذاكرات استقراض مذكور خاتمه نيافته ، دولت انگلستان ، بطور مساعده ، وجوهات لازمه كه براى اصلاحات مذكوره لازم است ، خواهد رسانيد .\r\n5 - دولت انگلستان ، با تصديق كامل احتياجات فورى دولت ايران بترقى وسائل حمل‌ونقل كه موجب تأمين و توسعهء تجارت ، و جلوگيرى از قحطى در مملكت مىباشد حاضر است كه با دولت ايران موافقت نموده ، اقدامات مشتركهء ايران و انگليس را راجع بتأسيس خطوط آهن ، و يا اقسام ديگر وسائل نقليه ، تشويق نمايد . در اين باب بايد قبلا مراجعه بمتخصصين شده ، و توافق بين دولتين در طرحهائيكه مهمتر و سهلتر و مفيدتر باشد حاصل شود .\r\n6 - دولتين توافق مينمايند ؛ در باب تعيين متخصصين طرفين ، براى تشكيل كميته‌اى كه تعرفهء گمركى را مراجعه و تجديد نظر نموده و با منافع مملكتين و تمهيد و توسعهء وسائل ترقى آن تطبيق نمايند .\r\n\r\nسواد مراسلهء ضميمه قرارداد\r\nجناب مستطات اجل اشرف افخم\r\nاميدوارم كه حضرت اشرف ، در دورهء زمامدارى با موفقيت خودتان در امور مملكت ايران ، يقين كرده‌ايد كه دولت اعليحضرت پادشاه انگلستان هميشه سعى نموده است كه آنچه در قوه دارد ، كابينهء حضرت اشرف را براى اينكه از يكطرف اعادهء نظم و امنيت در داخلهء مملكت تكميل ، و از طرف ديگر ، روابط صميمانهء بين دولتين ايران و انگليس محفوظ باشد ، تقويت نمايد .\r\nبراى ابراز جديد اين احساسات كه همواره مكنون خاطر كابينهء لندن بوده است ، حالا مأذون هستم كه به حضرت اشرف اطلاع بدهيم كه در موقع امضاى قراردادى كه مربوط بر فرمهائى است كه كابينهء حضرت اشرف اجراى آن را در نظر گرفته‌اند ، دولت اعليحضرت پادشاه انگلستان حاضر خواهند بود با دولت عليهء ايران براى اجراى تقاضاهاى ذيل ، موافقت نمايند .\r\n1 - تجديد نظر در معاهدات حاضره بين دولتين .\r\n2 - جبران خسارات مادى وارده به مملكت ايران ، بواسطهء دول متخاصمهء ديگر .\r\n3 - اصلاحات خطوط سرحدى ايران ، در نقاطى كه طرفين عادلانه تصور نمايند .\r\nانتخاب ترتيب قطعى و زمان و وسائل مقتضيهء تعقيب مقاصد فوق در اولين موقع امكان ، موضوع مذاكره بين دولتين خواهد گرديد .\r\n\r\n","description":"","footnote":"","page_name":" 19 ","page_number":27},
  {"content":"\r\n\r\nاين موقع را براى اينكه احترامات فائقهء خود را به حضرت اشرف تقديم نمايم مغتنم مىشمارم « 1 » .\r\n( پ . ز . كاكس )\r\n\r\nآقاى رئيس الوزراء بعد از مقدمه ميفرمايند :\r\n« براى مقايسهء وضعيات قبل از زمامدارى خود ، با امروز و بيان كل حقايق ، فرصت و مجالى وسيعتر و تسويد اوراقى بيشتر لازم است ، و بعلاوه مايل نيستم خاطر هموطنان عزيزم را از شركت در تمام تأسفات و معاينات تأسف‌انگيز خود ، ملول سازم . پس قسمتى از حقايق ناگفتنى را به تشريح تاريخ ، و تفرس افكار دقيق هموطنان حوالت نموده ، فقط رؤس مسائل را يادآور ميشوم »\r\nشك نيست اگر ميخواستيد تمام جزئيات دورهء زمامدارى خود را بنگاريد ، بيش از اينها كاغذ سياه ميكرديد و خاطر مردم اين مملكت را بيش از اين رنجه ميساختيد ، زيرا امروز عموم مردم ، به تمام پيش‌آمدهاى خوشى كه روزگارى براى اين مملكت تدارك ديده بود و بسعى شما از دست رفت ، واقف نيستند . چه بسيار حقايق و وقايع هست كه مسلما اگر ناگفته بماند صرفهء آن براى شما زياد است ، از آن جمله : يكى شرح دوسيهء مذاكرهء نمايندگان ايران در كنفرانس صلح ، و ديگرى مذاكرات سريهء شما با سفارت انگليس ، و تضمينات شخصيه‌اى است كه براى خود تحصيل كرده‌ايد .\r\nولى همانطور كه خودتان نوشته‌ايد ، هم حالا افكار عمومى آن حقايق ناگفتنى را تفرس مىكند و هم در آتيه تاريخ جزئيات آن را ثبت خواهد كرد ، و آن روز است كه شما مقامى را كه بايد و شايد ، نه تنها در نزد مردم ايران ، بلكه در نزد تمام ملل عالم احراز خواهيد كرد .\r\nشايد تصور كرده‌ايد كه ايران چيز ديگرى هم داشته است ، كه شما بانگليسها نبخشيده باشيد ، و از اينراه متأثر هستيد ، ولى ما محض بيرون آوردن شما از اين تصور و تأثر ، و ادخال سرور در قلب مؤمن ميگوئيم : عبث تشويق نكنيد ، همين اندازه خدمتى كه بانگليسها كرده‌ايد ، آنها را مالك همه چيز ايرانيان نموده و ميتوانيد مطمئن باشيد كه بقول روزنامهء مضحكه منطبعه پاريس مملكت ايران را بپنجاه سانتيم ( يك عباسى « 2 » ) بانگليسها فروخته‌ايد « 3 »\r\n\r\n\r\n","description":"","footnote":"\r\n( 1 ) - اين قرارداد و مراسلهء ضميمهء آن مسلما از انگليسى ترجمه شده و اصل آن بنا بگفتهء لرد گرزن به شرحى كه بعد از اين خوانندهء عزيز در همين قسمت از همين جلد ملاحظه خواهد فرمود كلمه به كلمه انشاء آن مرحوم و ترجمهء آن بوسيلهء يكى از انگليسىهاى فارسىدان سفارت آن دولت به عمل آمده است . زيرا با اينكه براى آشنايان بزبانهاى اروپائى معنى آن بىنقص است در سياق جمله‌هاى فارسى آن ضعف تأليف و جمله‌بندى به طرز زبان اروپايى زياد است كه هيچ مترجم ايرانى راضى نميشود چنين ترجمه‌اى از زير دست او بيرون بيايد .\r\n( 2 ) - فرانك در آنوقت به پول ايران دو عباسى قيمت داشته است\r\n( 3 ) - روزنامهء فيگارو نوشته بود شاه پنجاه سانتيمترى كشور خود را به پنجاه سانتيم بانگليسها فروخت .\r\n","page_name":" 20 ","page_number":28},
  {"content":"\r\n\r\nمينويسيد : « سال گذشته همين ايام اعليحضرت اقدس شهريارى ارواحنا فداه وظيفهء تشكيل هيئت دولت و سرپرستى مملكت را بعهدهء بنده مقرر فرمودند . من نيز با اينكه روزنهء اميد و شعاع بهبودى را ، با آنهمه گسيختگى شيرازه‌ها از هيچ‌طرف مشاهده نميكردم ، فقط به نيت فداكارى و اينكه شايد مداخلهء من لااقل بتواند از توسعهء دائره مصايب جلوگيرى كند ، امر پادشاه متبوع معظم خود را اطاعت كردم . »\r\nبيچاره طفل معصوم را به زور از دستش چسبيده ، وارد معركه‌اش كردند ، و او هم با كمال سادگى و فقط به نيت فداكارى و خدمت‌گذارى به وطن ، خود را به اين آتش انداخته است ! !\r\nاز شوخى قلمى گذشته ، البته خود شما هم تصديق داريد كه اين چند سطر را فقط براى رعايت صنايع بديعه نگاشته ، و در حقيقت صنعت حسن مطلع يا تجاهل العارف است كه به كار برده‌ايد ، آن هم نه براى مردم پايتخت ، بلكه ، براى اهالى پشت كوه نوشته‌ايد .\r\nو گرنه ، در اين شهر كيست كه محرك گربه رقصانيهاى « 1 » مشار الملك در كابينهء صمصام السلطنه و اجتماع مسجد شاه ، و هرزه‌گيهاى بازاريها و سنگربندى گلدسته و بام مسجد ، و بالاخره ، مهاجرت به حضرت عبد العظيم را نشناسد ، يا نداند كه قشون شما در آن زاويهء مقدسه با كدام پول نگاهدارى ميشد ؟\r\nما خيلى مايل و شايقيم كه نه فقط ورود اين دفعهء شما در كار ، بلكه تمام خدمات دولتى كه در اين سيزده سال انقلاب متكفل شده‌ايد ، همه را فقط به نيت فداكارى و جلوگيرى از توسعهء دائره مصايب بدانيم ، ولى با دم خروسهائى كه از جيب شما بيرون است چه كنيم ؟ « 2 »\r\nدارائى شما در به دو انقلاب كه از استيفاى آذربايجان استعفا كرديد ، منحصر به همين باغ فعلى و عمارت مختصر آن بود كه در مقابل آن هشت هزار تومان مقروض بوديد .\r\nدر اين سيزده سال ، حقوقى كه از بابت خدمات دولتى گرفته‌ايد معين است :\r\n1 - حقوق دورهء وكالت در مشروطهء صغير ، در مدت بيست ماه ، به همه جهت سيصد تومان .\r\n2 - حقوق وزارتى در مشروطهء كبير ، دو ماه وزارت عدليه ، دو نوبت چهارده ماه وزارت ماليه ، دو نوبت بيست و هفت ماه وزارت خارجه ، يك ماه وزارت داخله ، بيست روز وزارت معارف ، جمع كل مدت 44 ماه و 20 روز ، 44 ماه آن از قرار ماهى 500 تومان ، و بيست روز معارف ، از قرار ماهى هزار تومان جمعا بيست و دو هزار و ششصد و شصت و شش تومان .\r\n\r\n\r\n","description":"","footnote":"\r\n( 1 ) - دختربچه‌ها گربه را قنداق ميكنند و سر دست گرفته ، ميرقصانند . « گربه رقصانى » كنايه از كارهاى بىمغز و مايهء بچگانه است كه براى تعميه مردم به آن اقدام كنند .\r\n( 2 ) - كسى خروسى دزديده و در جيبش گذاشته و قسم مىخورد كه من ندزديده‌ام . صاحب خروس گفت : ميخواهم قسمت را باور كنم ولى با دم خروس كه از جيبت بيرون مانده است چه كنم ؟\r\n« دم خروس از جيبش بيرون است و قسم مىخورد » از اين قصه مثل شده است .\r\n","page_name":" 21 ","page_number":29},
  {"content":"\r\n\r\n3 - حقوق رياست وزراء ، در دو نوبت از قرار ماهى دو هزار تومان و در مدت بيست و ششماه پنجاه و دو هزار تومان .\r\n4 - حقوق ايام خانه‌نشينى و وكالت كه از تمام وظيفهء ديوانى خود استفاده ميكرديد تقريبا هفت سال ، هر سالى 1800 تومان ، دوازده هزار و ششصد تومان .\r\nبنابر حساب فوق كل وجوه مشروعى كه در اين 13 ساله بشمار رسيده است 87566 تومان است . مخارج زندگانى شما در 3 سال اول ، سالى ششهزار تومان ، هيجده هزار تومان و در ده سال آخر برويهم سالى دوازده هزار تومان ، يكصد و بيست هزار تومان ، قرض خانه هشت هزار تومان ، جمع سه فقره يكصد و چهل و ششهزار تومان است ، از تفزيق مخارج از عايدات 58434 تومان باقى مىآوريد ، كه اين مبلغ را هم ميتوان از بابت عايدات املاكى كه در اين سه چهار ساله اخير از راههاى غير مشروع دست و پا كرده‌ايد بمفاد « الزرع - للزارع و لو كان غاصبا » محسوب داشت .\r\nاز اموال مرحوم معتمد السلطنه هم ، جز يك قرآن خطى كه سهم خود را از آن قرآن ، بآقاى قوام السلطنه بذل فرموديد ، چيزى تصرف نكرده‌ايد .\r\nپس بنائى خانه ، اينهمه قالى و قاليچه و مبل و اثاث البيت و طلا و نقره‌آلات و جواهرات ، اسب و كالسكه و اتومبيل ، املاك گيلان و همدان و مازندران و ملك سليمانيه ، و چهل هزار تومان بنائى آن ، و نقدينهء موجوده ، پولهاى بانك و براتهاى ليره ، كه در دورهء رياست وزراء سابق خود به خيال صرفه در 26 قران خريده ، و متأسفانه امروز 19 قران شده ، و خسارت بار آورده‌ايد از كجا آمده است ؟\r\nمينويسيد : « از نخستين نقطهء شروع در هر قدم با سلاسل طاقت‌فرساى مشكلات و موانع مصادف گشته ، براى حل كوچكترين قضايا بزرگترين محظورات را مشاهده مىكردم . »\r\nبلى ! دولتى كه بخواهد مملكت را با قانون اداره كند ، و روزنامه‌جات و مجامع را آزاد بگذارد و حبس و طرد و تبعيد اشخاص را جز از راه قانون اجازه ندهد ، و بطور خلاصه ، نقض قانون اساسى و قوانين موضوعه را روا ندارد و بالاختصاص ، در مملكتى مثل ايران ، در مقابل فشار دولتين و پولتيك تقسيم ايران مقاومت نمايد ، با وجود آنتريكهاى منتظرين رياست وزراء و همدستان آنها ، كه هرروز بطريق مخصوصى از او كارشكنى ميكنند البته حق دارد از موانع و مشكلات طاقت‌فرسا شكوه كند ، زيرا واقعا بايد براى حال كوچكترين قضايا بزرگترين محظورات را مشاهده نمايد .\r\nولى نمىتوانيد منكر شويد ، كه در دورهء شما هيچيك از اين اشكالات وجود نداشته ، زيرا نه بندى بقانون مىبستيد ، و نه سنگى در ترازوى آزادى شخصى ميگذاشتيد ؛ مانع و مشكل ، اگر از مجامع و روزنامه ظهور مىكرد مىبستيد ، و اگر از اشخاص بود بطرد و تبعيد و حبس مبتلا مىساختيد ، از طرف انگليسها هم ، نظر بهم‌پيمانى كه براى تسليم ايران به آنها داشتيد ، اشكالى فراهم نبود .\r\n\r\n","description":"","footnote":"","page_name":" 22 ","page_number":30},
  {"content":"\r\n\r\nمينويسيد : « در آنموقع جنگهاى بين المللى ، با تشنجات خود زلزلهء گيتى را همچنان مداومت ميداد ، و بر اثر آن مملكت ما نيز بنوبهء خود بيشتر از توانائى به نيت و طاقت خويش متزلزل ميگشت » .\r\nهمه‌كس ميداند كه بعد از بلشويزم روسيه ، و متلاشى شدن قواى آن دولت كه در ايران بود ، ديگر از جنگ بين المللى مزاحمت فعلى براى ايران در كار نبوده ، تاريخ تخليهء ايران از قشون روسيه ، زمستان ئيلان‌ئيل 1296 يعنى 9 ماه قبل از تاريخ رياست وزراء فعلى شما مىباشد . زحمت ايران از جنگهاى بين المللى در كابينه‌هاى سابق بود ، كه تقريبا تمام خاك ايران پايمال قشون سه دولت روس و عثمانى و انگليس ميگشت .\r\nدر تاريخى كه شما بمسند رياست وزراء جلوس كرديد ، فقط در خط راه كرمانشاهان و همدان و قزوين و گيلان ، قشون انگليس رفت‌وآمدى داشتند ، آن هم با وجود پلتيك نرم و نظام مرتب انگليس ، زيان فعلى براى مملكت ما بوجود نميآورد ، و اين همان وضعى است كه امروز هم با وجود صلح بين المللى ، كما كان دوام دارد .\r\nاگر كابينه‌هاى سابق ، در موقع جنگ به حكم زور و نداشتن قوهء دافعه و بهانه‌جوئى همسايه نميتوانستند قشون دول متخاصمه را از خاك ايران بيرون كنند ، شما در موقع صلح ، با وجود هم‌پيمانى هم ، نتوانستيد آنها را از مملكت ايران خارج كنيد . انگليسها هرجا بخواهند ميروند ، و در هر محل مناسب دانند سربازخانه ، بلكه شهر ميسازند ، سهلست در اين يكسال اخير ( زمان رياست وزراء شما ) عدهء خود را در خراسان به چهار هزار نفر بالغ كرده‌اند .\r\nمينويسيد : « امنيت در تمام نقاط داخلهء مملكت مسلوب »\r\nما هرچه فكر ميكنيم ، در نظر نميآوريم كه در آن روزها ناامنى فوق العاده‌اى در هيچ نقطه از نقاط مملكت وجود داشته است . بر فرض اينكه در بعضى نقاط ناامنى هم موجود بوده ، نتيجهء همان اغتشاشات جزئيه‌اى بشمار مىآيد كه هيچوقت دولت ايران از آن خالى نبوده و نيست . امروز ششماه است ، تمام خاك آذربايجان ببدترين روزهاى ناامنى و اغتشاش ، گرفتار است و در مقابل اين قتل و غارت با همهء ميل و اراده‌اى كه دولت هم پيمان شما در جلوگيرى آن بخرج مىدهد ، هيچ كارى نتوانسته‌ايد بكنيد « 1 » .\r\nمينويسيد : « دولت مركزى فاقد كل وسائل و اختيارات »\r\nدر محل خود ثابت كردم كه پايبندى بقانون البته از اختيارات ميكاهد ، و وسائل مشروع هم طبعا كمتر از وسائل نامشروع است . گذشته از اينها ، اسلاف شما با شخص متهور بىباكى ، مثل شما ، كه براى پيشرفت مقصود از هيچ‌كار نپرهيزد و در راه تحصيل جاه و مال ، همه چيز را فدا كند سروكار داشتند ، و بهركاريكه اقدام مىكردند دستهاى شما مانع پيشرفت آنها بود . ولى طرفهاى شما ، برعكس مردمان باشرف و وطن‌دوستى بودند كه\r\n\r\n\r\n","description":"","footnote":"\r\n( 1 ) - اين همان اغتشاش بود كه بالاخره بدعوى استقلال و قضيهء قيام خيابانى منجر شد .\r\n","page_name":" 23 ","page_number":31},
  {"content":"\r\n\r\nعده‌اى از آنها ، براى نيل بمقام رياست ، استعمال انتريك و دسيسه و جمعيت و اجتماع و پشت هم‌اندازى را مخالف شرافت ذاتى خويش دانسته ، سهل است ، هيچوقت خود را داوطلب رياست وزراء هم نميكردند ، و حتى همواره بواسطهء حب وطن و صحت عمل و وجاهت عامه ، باصرار مقامات عاليه بر سر كار ميآمدند ، و بعضى از آنها اگر اقدامى هم در ضد شما ميكرده‌اند ، هميشه براى جلوگيرى از مفاسد اعمال شما بوده است . اگر ميخواستم داخل شخصيات بشوم مىتوانستم تمام اقدامات شما را در هر دوره بنگارم و ثابت كنم كه علت العلل اين بىاختياريها و بىوسيلگيها شخص شما بوده‌ايد .\r\nما خوب در نظر داريم كه در كابينهء مستوفى الممالك ، مولانا رعد الدين « 1 » يعنى همين كار چاق‌كن شما ، همين مزدور علنى و بين انگليسها ، در بحبوحهء قحطى و شدت سختى ، باشارهء شما در روزنامهء خود از هيئت دولت وقت « 2 » راه‌آهن و قشون منظم و اتومبيل زره‌پوش و ايروپلان و كشتيها و تحت البحريهاى جنگى ، و بالاخره تشكيلات دولتى و لوازم عمومى مملكت آلمانرا تقاضا ميكرد ، و دولت را در فراهم نكردن آن ملامت كرده ، انواع هتاكى و هرزگى را بكابينه معمول مىداشت . ولى امروز ، همان روزنامه ، تقاضاهاى آن دورهء خود را كنار گذاشته ، سهلست تمام خرابكاريها ، تمام مفاسد اعمال شما را ستايش ، و حتى براى كار چاقى شما ، مطالبهء اجراى قرارداد را هم از قول ملت مينمايد !\r\nبلى ! آقاى وثوق الدوله ، سايرين چون رشوه نميگرفتند چيزى نداشتند كه بمفت - خورها داده ، دور خود پارتى جعلى جمع كنند ، و وسايل پيشرفت خود را زياد نمايند .\r\nديگران چون خيال مملكت فروشى نداشتند ، با دولت همسايه همعهد نميشدند كه با پول آنها براى نيل مقام رياست ، گلدسته و بام مسجد را سنگر كنند ، و براى نگاهدارى مقام خود اختيارات بدست بياورند . اسلاف شما ، با پول انگليس سر مردم را بروضه‌خوانى و دسته گردانى مشغول نميكردند ، و اينهمه پول بروزنامه‌نگاران نميدادند كه بهمدستى با خود ، افكار يك ملت را مسموم نمايند . و خلاصه اينكه ، كابينه‌هاى سابق از بانك انگليس محل مخارج محرمانه نداشتند كه هرقدر ميخواهند خرج كرده ، وسائل پيشرفت و اختيارات براى خود فراهم نمايند .\r\nمينويسيد : همچنانكه افراد و تشكيلات ترور ، در پايتخت آسايش عامه را دچار اختلال نموده بودند ، دستجات ياغى و قطاع الطريق در اقطار ايران باعراض و نواميس حكم‌فرمائى داشته . »\r\nما نميخواهيم از ترور ، كه در نزد عقل و شرع و وجدان مذموم و مطرود است هواخواهى\r\n\r\n\r\n","description":"","footnote":"\r\n( 1 ) - سيد ضيا الدين مدير آنروزى رعد ، و وكيل امروزى يزد . اين لقب را براى دفعهء اول روزنامهء فكاهى تنبيه درخشان بجناب ايشان داد و به اين لقب معروف بودند .\r\n( 2 ) - اين كابينه ، كابينهء مستوفى الممالك و شماره‌هاى رعد آن روزها واقعا داد نامردى و نامردمى را بر ضد اين مرد شريف ميداد . شايد پاره‌اى از آنها بقلم ميرزا على حسن مونس بود .\r\n","page_name":" 24 ","page_number":32},
  {"content":"\r\n\r\nيا دفاع نمائيم ، ولى يك حقيقت غير قابل انكار را هم نمىتوانيم نديده انگاريم ، مؤسس واقعى كميتهء مجازات ، كه شما در بيانيه‌هاى خود ، همدستى بعضى از اعضاى كابينهء علاء السلطنه را ، مانند يكى از مسائل مسلمه دانسته ، و به آنها تعبير مىكنيد ، همان سيئات اعمال خود شما ، در دورهء رياست وزراء سابقتان است ، عمليات آن كميته هم متوجه عموم نبود ، بلكه فقط اعوان و انصار شما را طرف حمله قرار داده بود .\r\nآقا ميرزا محسن بينوا ، در حقيقت شهيد تطهير شما گرديد . سيد بيچاره را وارد اعمال سياسى نموده ، بدوندگى واداشتيد و آنقدر ترغيب و تحريضش گرديد ، كه جان خود را فداى شما كرد .\r\nولى اگر فراموش نكرده باشيد ، نمايشهاى اين كميته ، كه از قتل ميرزا اسماعيل خان رئيس انبار شروع ، و بقتل متخب الدوله ختم شد ، از روز آخر دلو سال لوىئيل 1295 تا اوائل اسد سال 1296 ، يعنى تقريبا پنجماه بود . استعفاى شما از رياست وزراء سابقتان كه بر اثر قتل متين السلطنه ، و يأس شما از پيدا كردن اعضاى كميته مزبور اتفاق افتاد ، در اواسط جوزاى سال ئيلان‌ئيل 1296 ، يعنى سه ماه و نيم بعد از تأسيس آن واقع شد . تاريخ گرفتارى اعضاى اين كميته هم ، در اوائل سنبله ، يا بعبارت آخرى ، دو ماه و چند روز بعد از تشكيل كابينهء فعلى شماست . پس در زمان تأسيس كابينهء فعلى شما ( نيمهء اسد يونت‌ئيل 1297 ) كميتهء مجازات وجود نداشته است .\r\nشك نيست كه اعضاى اين كميته تا موقع رياست وزراء فعلى شما ، بسياست نرسيده ، و در محبسهاى نظميه محبوس بودند ، و شما آنها را سياست كرديد ، ولى افتخار كشف و و دستگيرى و استنطاق و محاكمهء آنها راجع بكابينه‌هاى مرحوم علاء السلطنه و آقاى مستوفى الممالك مىباشد .\r\nفضل و افتخار اسلاف شما بر شما ، همان فضل و افتخاريست كه كاشف و مستنطق و قاضى بر جلاد دارد ، و حماسه‌خوانى ضمنى شما هم در اينمورد ، نظير « بگير و به‌بند و بده بدست من پهلوان » است .\r\nيك مؤسسه ترور ديگر هم بود كه اول نمايش آن در كابينهء عين الدوله بظهور رسيد ، و در اين اواخر ، در استنطاقات داماد « 1 » شما كشف ، و دو نفر از اعضاى آن يك روز برفى اعدام شدند .\r\nولى اهل اطلاع ميگويند : مؤسس اين دسته خود شما بوده‌ايد ، و بيچاره احمدين استوار و صفا ، براى اغماض و مسامحهء تصورى شما كه در استنطاقات اعضاى كميته مجازات كرده ، و بتطميع شما فريفته نشده بودند و بالاختصاص استوار ، براى جديتى كه در بر همزدن اجتماع مسجد شاه كرده بود ، گرفتار ترغيب گرديدند .\r\n\r\n\r\n","description":"","footnote":"\r\n( 1 ) - مقصود پسر سپهسالار « خلعتبرى » است ، ولى اين مصاهرت سرنگرفت\r\n","page_name":" 25 ","page_number":33},
  {"content":"\r\n\r\nهمراهيهاى سابق شما از حسين فشنگچى ، يكى از اعضاى اين موسسهء ترور و هواخواهيهاى او و رفقايش از شما ، و سنگربندى گلدسته و بام مسجد شاه ، آشكار ، و كانديدا كردن شما همين قاچاق اسكناس دزد را ، براى وكالت شهر تبريز ، داستانى است كه در هر سر بازارى هست » .\r\nهرگاه ، پذيرفته شدن يكى از اعضاى اين مؤسسه بمصاهرت « 1 » شما يعنى همان موضوعى كه وسيلهء ، تطميع ميرزا احمد خان استوار نموده ، و او نپذيرفت ، و بيانات محمد سرابى ، درشكه‌چى داماد شما ، و ابو القاسم خان اسپيران در استنطاقات خود ، كه اظهار داشته بودند شما به آنها پول داده ، و آنها را بقتل احمدين مأمور كرده‌ايد و سوزاندن دوسيهء اعضاى اين مؤسسه در نظميه ، و آخر الامر اعدام اين دو نفر در روز برفى ، آن هم نزديك صبح ، بر اين جمله افزوده شود ثبوت اين شايعه خالى از قوت نخواهد بود .\r\nراجع بقطاع الطريق‌ها ، منكر نميتوان شد ، كه ماشاء اللّه خان پسر نايب حسين كاشى ، بعنوان رياست قراسورانى راه كاشان و يزد ، ماهى چند هزار تومان از دولت باج ميگرفت و از چپاول و يغما و لفت و ليس هم بدش نميآمد ، ولى مطيع و نوكر دولت بود و هيچ وقت اوامر دولت را ظاهرا و علنا تمرد نميكرد .\r\nما هيچ نميخواهم تحمل 13 سالهء دولت را نسبت بنايب حسين و اشرار كاشان ، كه منشاء فتنه بوده ، و مكتب قطاع الطريقى در مملكت تشكيل داده بودند ، تصديق كنيم ، و اقدام شما را در كندن ريشهء اين فساد واقعا در خور تمجيد ميدانيم ، ولى ميخواهيم بگوئيم :\r\nاسلاف شما ، با نداشتن وسائل و ضديت‌هاى داخلى و خارجى ، يكنفر ياغى را نيمه مطيع كردند و شما آن نيمه مطيع را تحت فشار گذارده ، چون راضى باطاعت تام و تمام نشد ، قلع و قمع كرديد و خوب كرديد .\r\nباقى قطاع الطريقها ، از قبيل رضاى جوزانى و رجبعلى و جعفر قلى ، كه بعضى از آنها در دورهء خود شما طلوع كرده بودند ، خودتان بايد تصديق داشته باشيد ، كه آنها ريشه و مايه‌اى نداشتند ، و هميشه در هر كابينه ، از اين قبيل راهزنها ، در مملكت يافت شده ، و به زودى هم دفع ميشوند ، نه وجود آنها مانع و مشكلى براى پيشرفت كار است و نه دفع آنها بايد رجز و حماسه‌اى داشته باشد .\r\nميگوئيد : « اغلب ولايات بىحكومت و سرپرست ، و دستخوش غارتگران محل » اغلب ، نه ، بعضى از ولايات كه عدهء آنها از شش تجاوز نميكند ، بىحكومت بود ، اما هيچيك بىسرپرست نبوده ، لامحاله كفيلى داشته‌اند ، و فقط دوتاى آنها ( كردستان و گيلان ) اهميت داشت ، كه ما علل بىحاكم ماندن آنها را ذيلا مينگاريم :\r\n\r\n\r\n","description":"","footnote":"\r\n( 1 ) - چنان كه پيش گفتيم اين مصاهرت سرنگرفت .\r\n","page_name":" 26 ","page_number":34},
  {"content":"\r\n\r\nكردستان را شما بهتر از همه كس ميدانيد چرا بىحاكم مانده بود . عثمانيها و روسها اين ولايت را ميدان نبرد خود قرار داده بودند ، اين رفت‌وآمد قشون اجنبى بخصوص قواى چريك عثمانيها ، و چپاول و يغمائى كه از آن حاصل شد ، حكومت را بىنفوذ و رفته‌رفته اقامت حاكم را در آنجا بيمصرف ، و بالاخره غير ممكن نمود . دولت هم قشونى كه باعانت آن بتواند جلوى قشون خارجى را گرفته ، حاكم خود را مستقر نمايد نداشت . اشرار گلباغى و شيخ اسماعيلى هم ، نظر بهمراهىهائيكه با قشون ترك كرده بودند ، هريك در ناحيهء خود فعال مايشاء گشته بودند . شما هم تا صلح بين المللى اعلام و خاك كردستان از قشون تركها تخليه نشد ، نتوانستيد حاكم به آنجا بفرستيد گذشته از اين ، عزيمت حاكم كردستان « 1 » در ماه حوت ، و هفتماه و نيم بعد از تشكيل كابينهء شما بود ، و اگر كابينهء شما هم مثل كابينه‌هاى اسلاف شما كمتر از ششماه دوام ميكرد ، شما هم موفق بفرستادن حاكم به اين ولايت نميشديد .\r\nاما گيلان ، بواسطهء استيلاى جنگليها بر آن ولايت بىحاكم مانده بود . كابينه‌هاى قبل از شما از فرستادن حاكم بىقوه و قوهء بىاثر به اين ولايت احتراز ميكردند ، يا مسالمت را با اشخاصيكه چهار پنج سال در مقابل قواى وحشى روس مقاومت و از يعماگرى آنها در ولايت ممانعت كرده بودند بر سركوبى آنها ترجيح ميدادند ، و تصور ميكردند كه بعد از ختم جنگ ، خود آنها اسلحه را كنار ميگذارند ، و بر فرض اينكه باز هم تسليم نشوند همين كه علت ايجاد و بقاى آنها ، يعنى وجود قشون اجنبى از ميان رفت مردم هم از دور آنها خواهند پاشيد و اين قوه كه ضرورت آن را ايجاد كرده بود بواسطهء زائل شدن علت باعثه ، بالطبع منحل خواهد شد . اين بود علت بىحاكم ماندن گيلان . حالا ببينيم ، شما چه كرده‌ايد .\r\nشك نيست كه شما ، حاكم ، سهل است قشون و حتى ائروپلان انگليسى هم به گيلان فرستاده‌ايد . اين قشون‌كشى براى چه مقصود بود ؟ « 2 » خارج از موضوع فعلى ما است ولى قشون شما بجاى اينكه جنگليها را تحت فشار و محاصره بگذارد ، دهات را چپو كرده ، هستى مالك و رعيت را بباد يغما داد ، باينجا هم اكتفا نكرده ، باعراض و نواميس آن فلك‌زده‌ها هم دست‌اندازى نمود . مردم اين ولايت كه قبل از قشونكشى شما ، خودشان\r\n\r\n\r\n","description":"","footnote":"\r\n( 1 ) - اين حاكم ميرزا عليمحمد خان بنى آدم بود كه بعد از كنسولى در بادكوبه و چند صباحى وكالت ، بمعاونت وزارت خارجه و چندبار بمعاونت وزارت داخله و حكومت كردستان و بروجرد و لرستان و بالاخره بايالت آذربايجان هم رسيد ، ولى در اين شغل آخرش كمى طرف بىميلى شاه فقيد واقع شده و خانه‌نشين و در چند سال آخر عمرش سامعه را از دست داده و بالمره منزوى شده بود .\r\n( 2 ) - براى استقرار انگليسىها در گيلان بود كه مثل روسها ، طرف تعرض قواى ميرزا كوچك خان نشوند .\r\n","page_name":" 27 ","page_number":35},
  {"content":"\r\n\r\nاز جنگليها تنگ آمده و داشتند از دور آنها متفرق ميشدند ، حركات بيرويه و مظالم قشون شما را سنگينتر از اقدامات جنگليها ديده ، به آنها گرويدند ؛ و كاريكه خودبخود ختم ميشد ، ريشه پيدا كرد . حاكم را ميدانيم براى چه احضار كرديد « 1 » رئيس ماليه را بعنوان كفالت ، سرپرست اهالى قرار داديد « 2 » او هم سر شما و مردمرا يا بلاغيه‌هاى بىاساس گرم و در آخر كار ، يك تلگراف تسليم هم از قول ميرزا كوچك خان جعل و مخابره كرد و شما بقدرى از اين پيشرفت دروغين خوشوقت شديد ، كه از هول حليم توى ديگ افتاده تلگرافات شرم‌آور ، بكفيل حكومت و ميرزا كوچك خان مخابره كرديد ، و جرايد پايتخت هم موقع را مناسب ديده ، بدستور خود شما بطور عادى و فوق العاده ، بقدرى ياوه‌سرائى و تملق از شما كردند كه شايد بعد از شكست آلمان و ختم جنگ بين المللى ، جرايد لندن و پاريس ، آنقدر داد و فرياد نكرده بودند . بعد از دو سه روز ، معلوم شد كه كفيل حكومت سر شما را شيره ماليده « 3 » و تمام اين هياهو بىموضوع بوده است . عجب اينجاست كه بعد از مسلم شدن مطلب كه كفيل حكومت را احضار ، و مورد عتابش قرار داديد ، نميدانيم چه دعائى به گوش مشار الملك خواند « 4 » كه مجددا به جهت صدور همان ابلاغيه‌هاى بىاساس ، و مخابرهء همان تلگرافات مجعول ، بر سر كار خود رفت ، و معلوم نيست بعد از اين حسن استقبال شما و مناعت و استغناى ميرزا كوچك خان ، بر فرض اينكه جنگليها براى تسليم ظاهرى هم حاضر شوند ، چه شرايط شرم‌آورى با شما بكنند كه شما هم براى حفظ ظاهر ، مجبور باطاعت شويد ، و از افشاى آن هم جلوگيرى نمائيد ، و يكمرتبهء ديگر دولت و مردمرا براى رفع اختلاف كلمه ، كه از حسن كفايت و كاردانى شما بزرگ شده است دچار خسارت و زحمت كنيد .\r\n شعر ناگفتن به از شعرى كه باشد نادرست * بچه ناوردن به از ششماهه افكندن جنين \r\n\r\n\r\n","description":"","footnote":"\r\n( 1 ) - براى بيهوده‌كاريهاى حاكم ، سردار معظم خراسانى و بخصوص اعدام چند نفر بيگناه بود كه از ميان جمعى ، كه بى جهت دستگير شده بودند بعلامت قرمزى كه حاكم عادل پاى اسم آنها گذاشته بود بالاى دار رفتند .\r\n( 2 ) - اين رئيس ماليه ، ميرزا احمد خان آذرى بود ، كه بعد از خدمتى كه در فشار بمردم در كار نان تهران صورت داده ، مقدمات رجوع اين شغل را بموليتر بلژيكى فراهم كرده برياست ماليه و بعد بكفالت حكومت گيلان منصوب شد .\r\n( 3 ) - « شيره بسر كسى ماليدن » كنايه از وعدهء بىاساس به كسى دادن و بچيزهاى پوچ سر او را گرم كردن و اغفال اوست .\r\nقدما رسم داشتند براى پاك كردن مو روغن بسر ميماليدند و با شانه زدن بسر چرك لاى موها را ميزدودند . شايد كسى شخصى را فريب داده بجاى روغن شيره كه بيشتر مايهء جلب كثافت است بسرش ماليده و بعد از اين واقعه بوده است كه اين جمله بمعنى استعاره‌اى فريب دادن مشهور و مصطلح شده باشد .\r\n( 4 ) - « دعا به گوش كسى خواندن » كنايه از وعدهء بىاساس به كسى دادن يا بعبارت ساده گول كردن اوست . گول كردن لهجهء كرمانى و بعقيدهء من بهتر از گول زدن مصطلح تهرانست .\r\n","page_name":" 28 ","page_number":36},
  {"content":"\r\n\r\nمينويسيد : « باقى ماندهء قواى متلاشى شدهء تأمينيه با رقت ناكترين احوالى بر مقدرات خود نالان و افراد آن از گرسنگى در حالت احتضار . » قواى تأمينيه ، يعنى ژاندارمرى ايران بعد از وقعهء مهاجرت خيلى كم شده ، و عدهء آن از هيجده هزار نفر تنزل كرده ، طرز قره سورانى بجاى ژاندارمرى سابق در كليهء ولايات معمول شده بود و كابينهء شما باز عده را زياد كرده و تا حال به هشت هزار نفر بالغ شده است ولى بايد علت آن تنزل و سبب اين ترقى را بدست آورد .\r\nتنزل ژاندارمرى و تغيير اسم آن ، بعد از وقعهء مهاجرت به علت فشارهاى سفارتين انگليس و روس بود . كه تمرد بعضى از سركرده‌هاى سوئدى را كه بىاجازهء دولت بكمك متحدين در جنگ عمومى مداخله كرده بودند بهانه كرده ، براى اينكه دولت ايران قوه‌اى نداشته باشد كه با آلمان و عثمانى كمك نمايد ، هيچوقت اجازه نميدادند كه عدهء آن از سه هزار نفر تجاوز كند ، و هروقت دولت ايران ميخواست در تكثير عدهء آن اقدامى نمايد از راه ديگر ، گرفتار ميشد . قطعا اگر سفارت انگليس بهم پيمانى شما مطمئن نبود و بصداقت شما در ايران فروشى كاملا يقين حاصل نكرده بود بشما هم اجازهء ازدياد قواى تأمينيه را نميداد .\r\nاما اينكه مينويسيد : « افراد قواى تأمينيه از گرسنگى در حالت احتضار » بودند مسلما اغراق شاعرانه است ، زيرا آنروزى كه شما كابينهء جديد خود را تأسيس گرديد ، از قحطى ديگر اثرى باقى نبود . مگر اينكه بقول اصوليين ، باستصحاب قائل شده خواسته باشيد قحطى و گرسنگى دوره‌هاى قبل از خودتان را بدورهء خود نسبت بدهيد .\r\nميگوئيد : « خزانه تهى » بلى ! در سايهء اقدامات شما كه در وزارت‌هاى ماليهء خود معمول و به كار انداخته‌ايد ، در گذشته و حاليه و آتيه ، هميشه تهى خواهد بود .\r\nدر اول كابينه‌اى كه بعد از خلع محمد على ميرزا بمجلس شوراى ملى معرفى شد ، شما وزير ماليه بوديد . انتخاب شما براى وزارت ماليه ، به اين نظر بود كه اشتباها در شما ، هم اطلاع و بصيرت و هم آزاديخواهى ، هر دو را سراغ كرده بودند .\r\nولى شما بجاى اينكه در انتخابات خود همان نظريه را كه سايرين در انتخابات شما معمول داشته بودند به كار بريد . و مانند يك وزير دلسوز اشخاص بصير امين را وارد كار كنيد ، چرخهاى بزرگ ماليه را بدست مردمان بىسابقه غير بصير امتحان نداده سپرديد ، و سر آنها را كه همگى بر آوردگان شما بودند ، بمواجبهاى ادارى گرم و از جهل يا اطاعت يا همدستى آنها با خودتان ، استفاده كرده . تا توانستيد كيسهء خود و كلاه دولت را پر نموديد « 1 » . بعد از كناره‌جوئى شما هم هركس وزير ماليه شد همان شالوده و همان منتخب‌هاى شما در كار بودند ، و بطور غير مستقيم با شما همراهى ميكردند .\r\n\r\n\r\n","description":"","footnote":"\r\n( 1 ) - « كلاه پر كردن » كنايه از گول زدن يا بقول كرمانيها گول كردن و مغبون كردن است مثلا اگر كسى در معامله‌اى گول خورده و مغبون شده باشد ميگويند ، خوب كلاهش را پر كرده‌اند .\r\n","page_name":" 29 ","page_number":37},
  {"content":"\r\n\r\nشوستر امريكائى باعانت قانون 23 جوزا ، خواست سرانجامى بماليهء كشور بدهد .\r\nشما وزير امور خارجه بوديد . در جلسهء سرى مجلس شوراى ملى با او ضديت كرده ، سرمشق اقدام بعلاء الدوله داديد « 1 » و سفارت روس را در ضديت با او ، جرى كرده و بالاخره بعد از قبول اولتيماتوم روس ، با ناصر الملك همدست و امريكائيها را از كار خارج ، و بلژيكيها را سر كار آورديد .\r\nاين گمركچيها هم از قانون 23 جوزا استفاده كرده ، اختيار را بدست گرفته و تا توانستند در دخل و خرج عامه حيف و ميل نمودند .\r\nدولت و مجلس و عامه ، جنگهاى بين المللى و مشغلهء دولتين روس و انگليس را كه از بلژيكيها حمايت ميكردند مغتنم شمرده ، قانون 23 جوزا الغاء و دست بلژيكيها را از ماليهء مملكت كوتاه ، و قانون جديدى باسم قانون تشكيلات ماليه نوشته و از مجلس گذراندند . ولى كابينهء آقاى مشير الدوله كه تقريبا اين قانون را پيشنهاد كرده بود ، بيش از چهل روز دوام نياورد ، و كابينهء عين الدوله هم كه در تحت نظر او اين قانون از مجلس ميگذشت ، بر اثر استيضاح مشهور دمكراتها « 2 » رفت ، و در كابينهء مستوفى الممالك كه وزارت ماليهء آن بعهدهء شما مفوض بود مع الاسف باز قرعهء اجراى اين قانون و شالوده‌ريزى ماليهء اين مملكت باسم شما بيرون آمد .\r\nاين دفعه هم مثل دفعهء سابق باز پارتيهاى بيسواد خود را سر كار آورده ، چرخها را طورى تند و كند ساختيد كه بجاى اينكه عايدات بخزانهء دولت وارد شود ، راه را نزديك كرده ، بتوسط بعضى از چرخها بجيبهاى شخصى بريزد .\r\nوزراى ماليه كه بعد از شما بر سر كار آمدند ، نيز ، اگر مثل شما منفعت‌پرست بودند ، كه هرگز بقطع نانى كه شما براى آنها پخته بوديد راضى نميشدند ، و اگر عفيف و صالح بودند از عهدهء گرگ‌هائى كه شما تربيت كرده و مزهء دخل را به آنها چشانده بوديد برنميآمدند . در اينجا نميخواهيم وارد جزئيات فن ماليه شده ، معايب كار را ذكر كنيم ، و الا مدلل ميكرديم كه تمام حيف و ميلهاى دخل و خرج اين مملكت از شالوده‌ايست كه شما در دو نوبت وزارت ماليهء خود ريخته‌ايد و تمام بىنظميهاى ماليه بتوسط پارتىهاى شما و باجازهء خود شما ، به عمل آمده است . بر فرض اينكه بعضى از كاركنان ماليه هم ، در دورهء كناره‌جوئى شما ميخواستند يكى از خطاهاى شما را اصلاح كنند و با جنگهاى زيادى كه با پارتيهاى شما ميكردند به اين اصلاح موفق هم ميشدند ، مجددا كه شما بر سر كار ميآمديد كرده‌هاى آنها را خراب و آب را بمجراى سابق خود برميگردانديد ، و ما بعنوان مثل اجارهء تجديد ترياك را شاهد قرار ميدهيم .\r\n\r\n\r\n","description":"","footnote":"\r\n( 1 ) - اول وهنى كه بقدرت شوستر وارد آمد ، از رفتار مرحوم علاء الدوله بود كه تحصيلداران ماليه را كه براى مطالبهء بقاياى سنواتى ماليات او رفته بودند كتك زده از درب منزل خود راند .\r\n( 2 ) - دمكراتها به عين الدوله ايراد ميكردند : كه چرا قشون دول متخاصم در خاك ايران اقدامات بىرويه ميكنند ؟ ! و بر اثر همين استيضاح ، كابينه افتاد و يك ماه مملكت بىزمامدار ماند .\r\n","page_name":" 30 ","page_number":38},
  {"content":"\r\n\r\nهمه كس اين حساب را كرده است ، كه اگر مصرف ترياك را در اين مملكت روزى صد هزار مثقال يعنى اقل ما يكون فرض كنيم ، باز تقريبا سالى چهار ميليون بايد فايدهء مادى قانون تحديد باشد . شما بجاى اينكه راههاى حيف و ميل كاركنان اين عايدى را سد كنيد ، و دولت را بمنافع واقعى خود برسانيد در دورهء رياست وزراء سابقتان عايدات آن را به هشتصد هزار تومان ، يعنى خمس حداقل اجاره داديد ، و شرايطى از مستاجر پذيرفتيد كه همين خمس را هم در مقام عمل به عشر مبدل ميكرد .\r\nبعد از شما كابينهء مستوفى الممالك به ضرر اين معامله ، كه معنا و مادة اظهر من الشمس است ، برخورده ، اجاره را الغا و بعد از كشمكشهاى « 1 » زياد و محاكمه‌هاى ادارى ضرر مستأجر را پرداخت ، و عمل را مجددا امانى كرد . ولى شما در نوبت ثانوى رياست وزراء خود مجددا به همان مستأجر سابق ، كه بعضى از اعضاى كابينهء شما « 2 » هم با او شركت دارند ، با همان شرايط كه هشتصد هزار تومان اسمى را عملا نصف مىكند ، اجاره داديد .\r\nمينويسيد : « عايدات مالياتى لاوصول » مسلما عايدات مالياتى لاوصول بوده و تا آخرين اثر انگشت‌هاى شما در ادارات ماليه وجود داشته باشد ، باز هم لاوصول خواهد بود . با اين تجزيه كه در ادارهء تشخيص عايدات به عمل آورده و اين اشخاص بىاطلاع كم‌سابقه كه در آن اداره ريخته‌ايد ، توقع داريد عايدى مملكت بهتر از اين تعيين شود ؟ آيا منتظريد خزانه‌دارى كلى كه جز صدور احكام پيشكارى و مفتشى براى كانديداهاى شما شغلى نداشته ، و هيچگونه اختيارى براى آنها باقى نگذاشته‌ايد بيشتر از اين ماليات وصول كند ؟ يا ادارهء محاسباتى كه از آن جز يك ماشين لغو حواله سازى چيز ديگرى نساخته‌ايد ، بهتر از اين بتواند از صاحب جمعان دولتى حساب بخواهد ؟ يا كميسيون تطبيق كه از قسمت اعظم حوالجات روحش هم خبر ندارد ، بيش از اين خود را در جمع و خرج دولت ذيدخل دانسته منافع دولت را حفظ كند ؟ يا محاكماتى كه اعضاى رئيسهء آن بىاطلاع ، و يا از تهمت‌هاى قوم و خويشهاى شما « 3 » ايمن نباشند ، در محاكمهء خود ميخواهيد زيادتر از اين بيطرفى اختيار كنند ؟ يا اعضاى مشاورهء عالى كه دست نشانده‌هاى شما هستند ، و دستور رأى را از شما ميگيرند ميخواهيد اعضاى وزارتخانه را بهتر از اين محاكمه كرده ، و براى آنها مجازات تعيين نمايند ؟\r\nپيشكار ماليه يا مفتشى كه براى ولايت يا ايالتى كانديدا مىشود ، وقتى ميبيند كه از شما گرفته تا ادنى ثبات ادارات مربوطه بايد همه را راضى كند ، و راضى نگاه دارد ، و\r\n\r\n\r\n","description":"","footnote":"\r\n( 1 ) - پهلوان اين مبارزه جناب آقاى دكتر محمد مصدق وكيل فعلى مجلس شوراى ملى است كه در آنوقت معاون وزارت ماليه بود .\r\n( 2 ) - مشار الملك .\r\n( 3 ) - يكى از آنها رئيس محاكمات را بدروغ متهم كرده بود كه بر اثر محاكمهء ادارى در مجلس مشاورهء عالى ، محكوم بتوبيخ شد ! صورت مجلس اين محاكمه واقعا خواندنى ، حكم و نتيجهء آن خواندنىتر است .\r\n","page_name":" 31 ","page_number":39},
  {"content":"\r\n\r\nاز طرف ديگر ميداند كه در مراجعت هم حسابى در كار نيست و كسى از او مواخذه و بازپرسى نخواهد كرد ، ميخواهيد چه اندازه بفكر وصول ماليات دولت باشد ؟ منتهاى صحت عمل او اينست ، كه به مزد و مايه عمر خود را بگذراند كه مردم از او رنجور نشوند .\r\nرئيس اداره‌اى كه از علم و اطلاع و سابقهء خود مستحضر است و ميداند هيچيك از جهات مرجحه در او نيست ، و به پشت هم اندازى و تملق خود را بمقام مديرى رسانده است براى حفظ مقام خود هم كه باشد ، هميشه از خود بيسوادتر و بىسابقه‌ترى را پيش ميكشد ، و چون رشوه‌گيرى را از رؤساى خود سرمشق داشته و خودش هم رشوه ميگيرد ناچار است رشوه‌گيرى زيردستان خود را هم تحمل كند . پس چون نيك بنگريم خواهيم ديد تمام اين رژيمان‌هائى كه باسم مأمورين ادارات ماليه ، در مركز و ولايات مشغول تاخت و تاز رعيت و پر كردن جيب خود هستند ، هيچ اصل و ريشه‌اى جز شخص شاخص شما نداشته ، امروز هم پشتيبانى جز حضرت اشرف عالى ندارند .\r\nمملكتى عايدات مالياتش وصول مىشود كه مأمور و مستخدمش ، گذشته از ترس محاسبه و مجازات و مؤاخذه ، بحقوق و مواجب و آتيهء خود هم مطمئن باشد . مستخدم و مأموريكه تا رشوه ندهد و عشوه نخرد و پشت هم‌اندازى نكند ، به كار نرسد و بعد از وصول به خدمت هم ، هيچگونه دوام و بقائى براى خود نبيند حقوق و حدود اداريش محفوظ نباشد ، و از همه بدتر ، همقطار بد هم اسم و حيثيت او را لكه‌دار كند ، چگونه ميتوان از او انتظار دلسوزى و صحت عمل داشت ؟ زيرا ميداند ، دو ماه نگذشته ، يك شخص مجهول الحال بيسابقه جاى او را اشغال خواهد كرد و هرقدر هم در مدت كارش صحت عمل و دلسوزى بخرج داده باشد ، با يك شارلاتان متقلب تازه وارد برابر ، بلكه بواسطهء عفت نفس از او عقب خواهد ماند .\r\nدر يك دكان بقالى هم استاد بشاگرد دو سالهء خود بيش از يك ساله اهميت ميدهد و بين شاگرد تازه وارد و شاگرد چهار ماههء خود فرقى ميگذارد . ولى از التفات شما ، در تمام ادارات دولتى ، بخصوص ماليه كه از همه بيشتر در تحت امر مستقيم و غير مستقيم شما بوده است ، ابدا رعايت سابقه نميشود ، و حال قسمت عمدهء اعضاى آنها همان مثل « امسيت كرد يا واصحبت عربيا » مىباشد . ديروز طبيب و كاسب و تاجر و شاعر و آخوند بوده‌اند ، امروز مدير و رئيس و معاون هستند .\r\nميگوئيد : « اقساط مهم و ضرورى دولت در عهدهء تعويق و تعطيل » در اين موضوع ما هم با شما همراهيم ، زيرا ميدانيم كه كابينه‌هاى قبل از شما فقط با درآمد مملكتى ميخواستند مملكت را اداره كنند ، حتى از گرفتن قسط موراتورىيم هم امتناع ميكردند . در اين صورت ، با وجود قحطى و تنگى و ناخوشى ، يعنى تمام آنچيزهائى كه شما ميخواهيد با تجشم بدورهء كابينهء خودتان نسبت بدهيد ، و با ادارهء ماليه‌اى كه براى آنها گذاشته بوديد ، بايد متشكر بود كه تا اين اندازه هم توانسته‌اند\r\n\r\n","description":"","footnote":"","page_name":" 32 ","page_number":40},
  {"content":"\r\n\r\nكار مخارج را مهم‌سازى نمايند . گذشته از اين دو سه ماه عقب افتادگى ، كه قهرا در آخر هر بهار بواسطهء تمام شدن منابع سال قبل ، و نرسيدن موقع وصول ماليات‌هاى سال نو ، اتفاق ميافتد ، دليل منقصت كار آنها نبوده ، و تدارك بينى شما هم در سر خرمن و بحبوحهء وصول ماليات ، چندان كار مهمى نيست . معهذا اگر شما هم رويهء آنها را اتخاذ كرده ، و با عايدات مملكتى اقساط عقب مانده را پرداخته بوديد ، باز هم حسن درايت و كفايت و كاردانى شما را تصديق داشتيم ، بلكه تحسين هم ميكرديم ، ولى فراموش نفرمائيد كه با ماهى سيصد و پنجاه هزار تومان پيش قسط فروش ايران ، كه از انگليسها گرفته‌ايد اين حسن كفايت از شما بروز كرده است .\r\nمينويسيد : « ابواب تجارت به كلى مسدود و همه كس براى ضروريات زندگانى نگران و سرگردان »\r\nمثل اينكه در دوره‌هاى ماقبل آخر ، ابواب تجارت باز و هر قسم متاع خارجى در اين مملكت فراوان بوده است . يا امروز هم با وجود اينكه يكسال از تاريخ ختم جنگ گذشته است ، تفاوتى در اوضاع تجارتى اين مملكت حاصل شده ، و همه كس براى ضروريات زندگى نگران و سرگردان نيست !\r\nنوشتن اين جمله در بيانيهء رئيس الوزرائى شايسته و در خور است كه در اين زمينه ، اقدامى هم كرده و عامه هم از اقدامات او نتيجه‌اى برده باشند . اقدامات شما ، در اين موضوع منحصر به اين بوده است ، كه مقاصد انگليسها را بعنوان منافع مملكتى اجرا كرده ، جلو مال التجارهء داخلى يا خارجى را ، كه تجار از اين مملكت به خاك عثمانى و روسيه و قفقاز و تركستان ميفرستادند ، براى اينكه دشمنان انگليس در مضيقه بمانند ، بگيريد و بعد از چند روز ، بطور استثناء جوازهاى خصوصى صادر نموده ، كيسهء خود و پارتىهاى طماع خود ، را كه به همه چيز بندند ، بر ضرر ساير مردم بخصوص تجار پر كنيد .\r\nميگوئيد : « سختى ارزاق عمومى در مركز و ولايات ، با قيافهء فجيع خود ، حيات هيئت اجتماعيه را تهديد ، و قحطى و استيلاى امراض چرخ نظام اجتماعى و زندگانى افراد را متوقف . »\r\nنظر باينكه موضوع قحط و غلاى سال ئيلان 1296 خيلى موضوع نقادى شما شده ، و روزنامه‌هاى مزدور شما بطرق مختلفه ، و خود شما در بيانيه‌هاى خويش خواسته‌ايد عوام فريبى نموده ، اين بلاى آسمانى را بعدم كفايت اولياى امورى كه در فاصلهء دو كابينهء شما ، زمامدار كارهاى مملكت بودند ، حمل نمائيد ، و گرسنگى خوردن مردم را پيراهن عثمان كرده ، تقصير آنها وانمود كنيد ، لازم ميدانيم ، در اين موضوع قدرى بسط مقال دهيم .\r\nقحط و غلاى سال ئيلان‌ئيل 1296 ، و دو ماههء بهار سال يونت‌ئيل 1297 نتيجهء پنجسال خشكسالى و تاخت و تاز قشون اجنبى در سرتاسر خاك ايران بود كه مايهء زراعتى را در كليهء اين مملكت بمرور تحليل برده و ته انبارها و ذخيره‌هاى شخصى و عمومى را\r\n\r\n","description":"","footnote":"","page_name":" 33 ","page_number":41},
  {"content":"\r\n\r\nبالمره بالا آورده ، و در تهران مسأله سن‌خوارگى ورامين ، كه در اين سه سالهء اخير مالك و رعيت را از هستى انداخته ، مزيد بر علت گشته بود . سال قبل از مجاعه ( لوىئيل 1295 ) هم بقدرى خشكى و كم‌بارانى در اين مملكت وجود داشت كه غالبا زارعين باندازهء بذرهم برداشت نكردند . اختلال روسيه و گرسنگى خود اهالى آن مملكت ، و جنگ‌هاى بين المللى كه در تمام حدود ايران بمنتهى درجهء شدت در كار بود ، توسل بهر همسايه را غير ممكن ميكرد . حبوبات مأكوله چيزى هم نيست كه بجديت و اقدام و فعاليت ، بايجاد آنها بتوان مبادرت نمود . تنها چاره كه براى هيئت دولت وقت باقى ماند ، همان گران خريدن و ارزان فروختن بود ، كه به اين وسيله كمكى بمردمان فقير نموده ، و از ترقى قيمت تا اندازه‌اى جلوگيرى نمايد ، و از گندم و جو گذشته ، برنج را بجاى نان قوت عمومى قرار دهد .\r\nدر تمام مدت كابينهء علاء السلطنه و يك قسمت از زمامدارى عين الدوله ، نانى كه يك من چهار پنج قران براى دولت تمام ميشد از قرار يك من دو هزار و دو عباسى به فروش رفت ، بعد هم كه گندم تمام شده يقين كردند كه ديگر نميتوان با نان مردم را سير كرد ، قيمت آن را به چهار قران و سه عباسى ترقى داده ، دم‌پخت را بجاى نان يكمن سى و دو شاهى يعنى نصف قيمت واقعى آن براى مردم تدارك كردند . فراوانى دم‌پخت را هم در كابينهء مستوفى الممالك همه‌كس در نظر دارد . فقط يك ماههء ثور ، يعنى اواسط دورهء زمامدارى صمصام السلطنه ، اين غذاى برنجى هم نسبة كمياب بود كه آن را هم بخرابكاريهاى مشار الملك وزير ماليهء آن كابينه ، نسبت داده ، ميگويند براى كار چاقى شما عمدا دم‌پخت پزيها را بست و برنجهاى دولتى را بخانه‌دارها فروخت كه مردم زودتر بجان آمده ، بلوا كنند صمصام السلطنه ، برود ، و شما بيائيد . از اول جوزا هم كه فراوانى شروع و در اوائل سرطان قيمت نان بسه قران و قحطى به آخر رسيد . تلفات مردم اگر درست بنگريم ، نه از گرسنگى بلكه غالبا از حصبه بود كه مردم بواسطهء عدم اعتياد ببرنج و خوردن چيزهائى كه مواد تغذيهء آن كم بود ضعيف شده ، و براى قبول امراض مهيا و قوهء مقاومت با مرض از آنان سلب شده بود . اگر سرايت مرض حصبه را هم كه بعلل سابق الذكر داء القحطش مينامند ، بر اين جمله بيفزائيم مىبينيم كه عدهء كثيرى از تلفات ، از جمله اشخاصى بوده‌اند كه با غلا و تنگى سروكارى نداشته و مردمان مرفهى بوده‌اند ، و معذلك به اين مرض مبتلا شده و بدرود زندگى گفته‌اند .\r\nشما و طرفداران و روزنامه‌جات اجير شما خيلى سعى كرده‌ايد كه فراوانى ارزاق را در دورهء رياست وزراء خودتان ، بحسن تدبير و سياست عاليهء خود ، نسبت بدهيد ، ولى همه‌كس ميداند كه قحطى و تنگى و گرانى در سر خرمن سال يونت‌ئيل ، دو ماه قبل از جلوس شما بر مسند رياست تمام شد ، و از آن ببعد نوبت فراوانى و ارزانى رسيد و مخصوصا ابتداى زمامدارى شما ، در بحبوحهء خرمن پرحاصلى اتفاق افتاد كه تقريبا از تمام بلوكات گندم و جو ، بطور وفور وارد پايتخت ميشد و اگر گرفت و گيرها و شدت عملهاى بيمصرف\r\n\r\n","description":"","footnote":"","page_name":" 34 ","page_number":42},
  {"content":"\r\n\r\nكاركنان شما از قبيل تحديد دروازه براى ورود غله و گرفتن آرد و گندمى كه مالكين براى نان خانهء خود ميآوردند در كار نميآمد ، امر نان اين شهر خودبخود ، بدون احتياج به هيچ اداره و مدير و بدون يكدينار خرج صورت ميگرفت . منتهى ، شما مثل اينكه بخواهيد عمدا كار را خراب كنيد ، آنقدر اين رويهء بىاساس را تعقيب كرديد و بقدرى بر گندم‌دار و چاروادار و نانوا و نانخور تنگ گرفتيد ، و كار را از جريان طبيعى خود خارج كرديد كه واقعا اگر كسى ميخواست عمدا قحطى در مملكت ايجاد كند ، تا كار را بدست بلژيكى بسپرد به اين خوبى از عهده برنميآمد .\r\nشما در بيانيه‌اى كه براى خواباندن چادر روضه‌خوانى مسجد شيخ عبد الحسين داده‌ايد تمجيد زياد از موسيو موليتر نموده اظهار كرده‌ايد كه « به من ايراد ميكنند كه چرا امر نان شهر را بيك نفر خدمتگزار جدى دولت رجوع كرده‌ام » در اينجا لازم است اولا اندازهء خدمتگزارى اين مسيو ، و ثانيا سبب اعتراض مردم را در اين انتخاب شما تشريح كنيم :\r\nموسيو موليتر در اواخر سنبلهء سال قبل ( يونت‌ايل 1297 ) بسعى و مجاهدهء شما و بموجب رأى كميسيونى ، كه براى تصويب اين كار تعيين فرموده بوديد با اختيارات تامه وارد امر ارزاق شد . خريدهاى او ، بموجب اعلاناتيكه خود او براى تعيين قيمت در فصول مختلفه منتشر كرده است در ماه سنبله ؛ از قرار خروارى چهل « 1 » و در ماه ميزان ، سى و پنج و در عقرب سى و در قوس و جدى و دلو تا سر خرمن ، بيست و پنج تومان بوده است .\r\nبر فرض اينكه مقدار خريد چند روز ماه سنبله و دو ماههء ميزان و عقرب را نظر بهجوم مردم در فروش جنسهاى خود ، معادل خريدهاى از قوس تا سر خرمن هم تصور كنيم گندمهائى كه از بلوكات تهران خريده است روى هم ، خروارى سى تومان براى او تمام شده است .\r\nعين اين گندم سى تومانى را در تمام مدت ، بسى و نه تومان بنانوا فروخته است كه نانوا هم نان را از قرار سه قران ، به فروش برساند . پس در هر خروار گندم نه تومان تفاوت عايد ادارهء ارزاق شده و مردم قحطزدهء اين شهر ، هريك من نان را سه عباسى گرانتر از قيمتى كه براى دولت تمام شده است خورده‌اند .\r\nاين تفاوت ، كه اقلا در جنس‌هاى خريدارى بسيصد هزار تومان بالغ خواهد شد ، بايد نفع دولت و در آخر سال يعنى سر خرمن هذه السنه قوىئيل 1298 در صندوق ادارهء ارزاق موجود باشد .\r\nولى اين سيصد هزار تومان موجود نيست . سهل است همين كه به حساب خزانه و بانك و خالصه و اربابى تهران رجوع ميكنيم ، مىبينم اين مسيو ، از نقد و جنس هفت كرور هم دستى گرفته و ميگويد تمام اين مبلغ هنگفت ، يعنى هفت كرور و سيصد هزار تومان را بمصارف ادارى هفت هشت ماههء ادارهء ارزاق رسانده است . از او حساب خواستيد . تمام جديت‌هائيكه در اين زمينه ، از طرف ادارات مربوطه و روزنامه‌جات و حتى خود شما\r\n\r\n\r\n","description":"","footnote":"\r\n( 1 ) - گندم كه در ماه اسد بسى و پنج تومان رسيده بود ، بواسطهء سختگيريهاى احمد آذرى بچهل تومان ترقى كرد .\r\n","page_name":" 35 ","page_number":43},
  {"content":"\r\n\r\nبه عمل آمده عقيم ماند . اين « مأمور جدى » ، « اين خدمتگزار دولت » به « فرس ماژر » مستمسك شده ، حساب نداد و رفت ، و از همينجا معلوم شد كه حساب اين مسيو واقعا با كرام الكاتبين و در عالم اين اول دفعه است ، كه يكنفر صاحبجمع در مقابل مطالبهء حساب « بفرس ماژر » تمسك ميجويد و از ارائهء حساب خود ولو بىسروته و گزاف هم باشد استنكاف مينمايد .\r\nليكن ما ميتوانيم مدلل كنيم كه با اين هفت كرور و سيصد هزار تومان كه اين « خدمتگزار جدى دولت » ، در عرض ششماه خرج ادارهء ارزاق كرده است ، ممكن بود يكسال مردم اين شهر را بنان مهمان كرده ، بتوسط فراش ادارى نان دو رويهء تخمه‌زده براى اهالى فرستاد . حساب آن هم اشكالى ندارد ، زيرا روزى دويست و پنجاه خروار گندم براى نان مردم اين شهر كاملا كافى است . در ماه ، هفت هزار و پانصد خروار حساب كنيم پنج كرور و دويست هزار تومان خواهد شد ، و دو كرور و صد هزار تومان باقيمانده هم براى مصارف دكانهاى نانوائى ، و مواجب فراش مأمور توضيع نان و اعضاء و هيئت مديرهء اين كار و تفاوت كرايهء ده دوازده هزار خروار جنسهاى معمولى از ساوه و عراق و قزوين و دامغان ، و حتى براى قيمت خشخاش و سياه‌دانه ، هر قدر هم زياد باشد كاملا كفايت ميكرد ، و براى كنتراتچى و ساير متصديان هم بىنان و پيازى نبود .\r\nاگر شما با خود اين مسيو ، يا آقاى تدين كه در كميسيون مقدماتى امر نان « 1 » از مسيو خيلى حمايت ميكرد ، در قسمت اخير اين حساب ما ترديد داشته باشيد ، ممكن است بتوسط يك اعلان در روزنامه ، از ما توضيح بخواهيد ، ما هم بشما قول ميدهيم در سر هفته بودجهء كامل مسيو پسند اين مصارف را در همان جريده به اطلاع شما برسانيم . حتى همانطور كه از پول فروش ايران بدولت انگليس ، نان يكسال مردم پايتخت ايران را يك لقمه كرده بگلوى ميليتر چپانديد ، اگر ارادهء مبارك تملق گرفته باشد كه از بقاياى آن وجه ، يكسال هم مردم اين شهر را مهمان كرده و براى خود دعاگو ، و براى قرارداد هواخواه ، زياد نمائيد شايد نه ، بلكه يقين بداوطلب كنترات اين كار نظر بصرفه‌اى كه در آنست ، زياد بر بخوريد ، و حتى خرج قهوه‌خانهء حضرت اشرف را هم تقديم بكنند ، ضمنا حاجى محمد حسين بنكدار و حاجى محمد حسين رزاز و آقاى اسلامبول‌چى « 2 » هم بيكار نمانده ، از سروا ميشوند . باور نداريد ! اعلان فرموده ملاحظه فرمائيد !\r\n\r\n\r\n","description":"","footnote":"\r\n( 1 ) - در آن دوره هم مثل اين دوره رسم بود در اين كميسيونها كه براى اسكات عامه تعيين ميشوند . هميشه در ضمن ساير اعضاى كميسيون كه رأى آنها دستورى بود يكنفر هم كه دوست و دشمن به بىغرضى او معتقد باشند تعيين ميكردند كه بىطرفى و بىنظرى خود را بر مردم مدلل كنند . در اين كميسيون هم برادرم آقا ميرزا رضا را بعضويت معين كرده بودند . زيرا آنمرحوم بضديت با بلژيكىها معروف بود .\r\nبرادرم هم در كميسيون تا توانست معايب كار را به نظر ساير اعضاى كميسيون رساند ولى بالاخره آنها رأى دستورى خود را اظهار كرده ، آقا ميرزا رضا را در اقليت گذاشتند . من از گفتهء آنمرحوم است كه هواخواهى شديد بعضى از اعضاى كميسيون را در اينجا متذكر شده‌ام .\r\n( 2 ) - اين سه نفر از بازاريها و كارچاق‌كن وثوق الدوله بودند .\r\n","page_name":" 36 ","page_number":44},
  {"content":"\r\n\r\nسبحان اللّه ! هيچ حقه‌بازى به اين شيادى نيست . كابينه‌هاى سابق ، در سال قحطى براى ترفيه حال فقرا ، با عايدى خود اين مملكت نان و دم‌پخت را بثلث و نصف قيمت واقعى آن بمردم ميخورانند آنها را مقصر و بىكفايت قلمداد ميكنيد ، و خودتان در سال فراوانى يك ربع بر قيمت واقعى نان افزوده ، و مبلغ حاصلهء از آن را با هفت كرور پولى كه در حقيقت قيمت عرض و ناموس افراد اهل اين مملكت است ، به حلق بلژيكىها كرده ، حماسه‌خوانى هم ميكنيد و خود را غمخوار هم‌وطنان عزيز هم ميخوانيد !\r\nاما سبب اينكه در سال گذشته بشما ايراد ميكردند ، كه چرا امر ارزاق اين شهر را به يكنفر بلژيگى سپرده‌ايد ؟ اولا سال گذشته ، در موقعى كه شما اين اقدام را فرموديد ، جنگ بين المللى تمام نشده ، و مردم تصور نميكردند كه چهار پنج ماه بعد از خرمن ، اين جنگ عالم‌سوز خاتمه بيابد ، و فكر ميكردند كه انگليسها قشون پر عدهء خود را تا سر خرمن ديگر ، در قزوين و همدان و گيلان و قفقاز نگاهداشته و آنها را از غلهء ايران خواهند چرانيد ، و گذشته از اين ، براى قشون بين النهرين خود هم محتاج بغله خواهند بود و با برهان و منطق تصور ميكردند كه يكنفر اروپائى ، آن هم بلژيكى كه در امر ارزاق و حمل و نقل گندم و جو صاحب اختيار تام باشد ، به خوبى مىتواند حاجت جنگى دولت معاهد دولت خود را برآورده ، و مردم اين مملكت را مثل سنهء گذشته دچار غلا و تنگى نمايد .\r\nشما خدمت خودتان را كرديد ، و اگر جنگ خاتمه نيافته بود ، مسلما اين كار واقع ميشد . اتومبيلهاى انگليس ، هرچه بقفقاز و گيلان ميبرد ، در عوض از قزوين و همدان ، گندم براى بين النهرين حمل ميكرد . از اين هم كه بگذريم ، سال قبل ، هنوز مردم ايران را مال خودشان دانسته ، و بمداخلهء خارجه ، در امور اين مملكت ، ولو از راه استخدام هم كه بود ، راضى نبوده ، و با برهان و منطق و تجربه ، اظهار ميكردند ، يكنفر اروپائى ، هر قدر امين و صديق و جدى باشد ، سزاوار نيست امرى از امور اين مملكت خاصه ارزاق مسلمانها ، را عهده‌دار شود . زيرا از علم و درايت و جديت و امانت گذشته ، قوميت و مليت هم شرط استخدام دولتى هست ، و اگر اين نكته طرف توجه و رعايت نبود ، البته لويد جرج و اسكويت ، براى مقامى كه شما حائز هستيد ، مناسب‌تر بودند ، و اينكه با همهء خيانت و ناشيگرىهائى كه از شما ناشى مىشود ، باز هم شما را بر آنها ترجيح ميدهند ، فقط به جهت كلاه ايرانيست كه سر شماست ، و الا آنها در صحت و امانت و علم و درايت ، بر شما ترجيح داشته و در پيشرفت دادن مقاصد انگليس‌ها هم ، شما از آنها ، وا نمىمانيد .\r\nاما راجع بامراض عمومى ، همه كس در نظر دارد ، كه مرض حصبه با قحطى يك دفعه از اين مملكت زايل گشت ، و در هنگام جلوس شما بر مسند رياست وزراء ،\r\n\r\n","description":"","footnote":"","page_name":" 37 ","page_number":45},
  {"content":"\r\n\r\nهمانطور كه غلا و تنگى از اين مملكت بار سفر بسته و جاى خود را بارزانى و فراوانى داده بود ، امراض عمومى هم تمام شده و صحت و سلامتى ، بجاى آن استقرار يافته بود .\r\nامراضى كه واقعا چرخ نظام اجتماعى و زندگانى افرادى را متوقف ميساختند ، در اواخر كابينهء مستوفى الممالك و اوائل كابينهء صمصام السلطنه ، در اين مملكت استيلا داشت ، نه در زمان تأسيس كابينهء شما . براى چشيدن تلخى و تحمل مصائب آن روزهاى سخت ، دست طبيعت كسان ديگر را بر سر كار گذاشته بود نه شما را . بلى ! دو ماه بعد از تأسيس كابينهء شما ، بر اثر وزش بادهاى سخت ، زكام عمومى ، در عرض ده روز ( 20 ذيحجه تا سلخ ) در اين شهر شايع شد ، و ساير شهرها و دهات اين مملكت هم ، بنوبهء خود مبتلا به اين مرض گشتند و حتى در اين شهر ، يكى دو روزى ، كارها را هم تعطيل كرد ، ولى نظر بحسن عاقبت و كمى و كوتاهى مدت آن‌كه بيش از دو سه روز مبتلا را زحمت نميداد ، مردم شهر تهران به اين مرض مسرى ميخنديدند .\r\nدر هرحال ، نه كابينه‌هاى سابق ، در زمان حكومت خود ، ميكروب حصبه به آب داده بودند ، و نه شما در نوبت خويش سولفات دو سود و آب هندوانه و آسپرين و آلو زرد و قيمه شوربا و نخود آب به بادزده‌هاى دورهء خود خورانديد .\r\nميگوئيد : « مناسبات خارجى ما تعطيل و روابط ما با دولت انگلستان ، دولتى كه در آن موقع بيش از همه مساعدت و مخالفتش مؤثر در وضعيات داخلى بود تيره و مبهم . »\r\nروابط خارجى ايران در كابينه‌هاى قبل از شما تيرگى نداشت ، و روابط معمولى و متناسب با اوضاع در بين بود . شايد نگرفتن اقساط موراتورى يوم را ميخواهيد دليل تيرگى و ابهام روابط ايران و انگليس محسوب كنيد ، در صورتى كه اين از محسنات اشخاصى است كه شما كارهاى آن‌ها را در اين بيانيه و بيانيهء تبعيديهء « 1 » خود ببدى تعبير ميكنيد ، زيرا آنها نميخواستند ليره را از قرار دو تومان گرفته ، و از قرار شش تومان پس بدهند و مملكت را با عايدى خود اداره ميكردند .\r\nيك موضوع ديگر هم هست ، كه دولت در فاصلهء دو كابينهء شما امتياز تازه‌اى بانگليسها نداده ، كلاه خود را در اين چهارده ماه حفظ كرده بود .\r\nخوب در نظر داريم وقتى كه در دورهء دوم تقنينيه ، در وزارت امور خارجه خودتان ميخواستيد امتياز لولهء نفت از انزلى برشت را بكمپانى نويل تابع روس بدهيد ، و پيشنهاد اين مسأله را شب رمضان در مجلس شوراى ملى طرح كرده بوديد ، بعضى از وكلا كه آنچه فكر ميكردند در اين امتياز نفعى براى ايران نميديدند ، از شما ميپرسيدند براى چه\r\n\r\n\r\n","description":"","footnote":"\r\n( 1 ) - مقصود بيانيه‌ايست كه وثوق الدوله بعد از برهمزدن روضه‌خوانى مسجد شيخ - عبد الحسين و تبعيد مؤسسين آن بقزوين ، در جرايد پايتخت منتشر كرد .\r\n","page_name":" 38 ","page_number":46},
  {"content":"\r\n\r\nما به دادن اين امتياز رأى بدهيم ؟ در جواب ميفرموديد : « براى ايجاد حسن روابط » و بقدرى اين چند كلمه را بمورد و بى مورد استعمال نموديد ، كه مجلس از مزه افتاد و تكرار يك جمله در موارد متعدده موجب ملال مجلسيان و تماشاچيها شد .\r\nپس از اين دو مقدمه ، ميتوانيم نتيجه بگيريم كه شما روابط كابينه‌اى را كه امتياز بخارجه ندهد و حقوق دولت را ، ولو به پروتست و اعلان « 1 » هم باشد حفظ كند تيره ميدانيد از اينرو معلوم مىشود قبول اولتيماتم روس و تحمل سلطنت مستقلهء صمد خان شجاع الدوله در آذربايجان ، و عضو فاسد خواندن آن مملكت براى تسليم بدولت روس ، و پذيرفتن قروض متفرقه ، بخصوص ارباب جمشيد به حساب دولت و تصديق پليس جنوب و عقد قرارداديكه سرتاسر شمال اين مملكت را ملك طلق خوشتارياى روس ميكرد و عملى كردن كميسيون مختلط كه روسها به زور اجازهء آن را تحصيل كرده و هيچيك از اسلاف شما جرأت عملى كردن آن را نداشتند ، همه را براى ايجاد حسن روابط كرده‌ايد ، و رسيدگى نكردن بدعاوى تجار ايرانى بر بانك‌هاى خارجه و همراهى با اتباع دول ، در ضبط املاك مردم ، و دادن وجه الخساره‌هاى بىاساس باتباع دول خارجه و تحمل تاخت و تازهاى قشون روس و انگليس در سرتاسر اين مملكت ، و آخر الامر ، افزايش قيمت بليط ترامواى و راه‌آهن حضرت - عبد العظيم ، كه كابينهء صمصام السلطنه با همهء گربه رقصانىهاى كمپانى رد كرده و جواب قانونى بنمايندهء آن اداره داده بود ، همه به جهت ترس از تيرگى و ابهام روابط بوده است .\r\nاى واى ! فراموش كرديم . شايد شما تيرگى و ابهام روابط ايران و انگليس را از اين راه تصور كرده‌ايد كه دولت انگليس بهيچيك از رئيس الوزراهاى دورهء تجدد ايران نشان نداده و براى شما نشان درجهء دوم حمام فرستاده است . بلى ! شك نيست كه بعد از مرحوم ميرزا على اصغر خان اتابك اعظم اين نشان برئيس الوزراهاى ايران داده نشده بود و البته اين ارسال نشان نشانهء كمال مودت و علامت بزرگ حسن روابط بين دولتين است .\r\nولى اگر در سابق براى رئيس الوزراها ، و حتى نايب السلطنه‌ها هم نشان حمام نمىفرستادند براى وزراء مختار خود هم كه در اين پايتخت مقيم بوده‌اند نشانى اهدا نمىكردند . آيا دليل اين‌كه كابينهء سن ژام در آن واحد هم براى شما نشان حمام فرستاده و هم جناب سرپرسى كاكس وزير مختار خود را بنشان سن ژرژسن ميشل ( كه معمولا بسفراى كبار داده مىشود نه وزراى مختار ) ممتاز نموده است چيست ؟\r\nسختى و شق كمانى دولت انگليس ، در محترم داشتن نشان‌هاى خود چيزيست كه همه كس شنيده و همه ميدانند كه آن دولت در اينموضوع چه اندازه دقيق است تا كسى كار بزرگى براى آن دولت نكرده ، و خدمت شايانى تقديم ننموده باشد به او نشان ، آن هم بالاتر از مقام او نميدهند . معلوم مىشود خيانت شما بايران ، و خدمت جناب سرپرسى كاكس بمملكت خود ، در عقد اين قرارداد خيلى در نزد اولياى كابينهء لندن اهميت و قدر داشته\r\n\r\n\r\n","description":"","footnote":"\r\n( 1 ) - مقصود اعلان الغاى كاپيتولاسيون است كه كابينهء صمصام السلطنه به آن مبادرت نمود .\r\n","page_name":" 39 ","page_number":47},
  {"content":"\r\n\r\nاست كه در آن واحد ، براى شما نشان درجه دوم حمام ، و براى ايشان ، نشان سن‌ژرژ سن‌ميشل فرستاده‌اند .\r\nمينويسيد : « بالاخره تمام موجبات بدبختى و انقراض مهيا ، و باندك اشتباه و خودپرستى و يا تعلل و لاقيدى ، و يا جبن و بددلى ممكن بود آخرين ضربهء مخاطرات متوجه حيات سياسى و استقلال ملى ما گردد . » « 1 »\r\nبعد از تشريحاتى كه از اوضاع زمان قبل از رياست وزراء شما كرده ، و توضيحاتى كه از بيانات سابقهء شما داده‌ايم ، ديگر اين‌جا محتاج بهيچ‌گونه اطاله و تطويلى نخواهيم بود ، و مىدانيم كه اوضاع داخلى و خارجى مملكت ما در آن روزها نه فقط اوضاعى بالمره عادى و معمولى ، بلكه از خيلى جهات از اوقاتى كه شما از رياست وزراء سابقتان كناره - جوئى كرديد بهتر ، و براى اجراى اصلاحات مناسبتر بوده است .\r\nمينويسيد : « در چنين موقع خطير و ايام سياهى بود كه متوكلا على اللّه ، با اعتماد بنفس و اتكاء بوجدان و حقيقت خودخواهى و خودپسندى را از نظر دور كرده ، و منافع ملت را بمصالح شخصى ترجيح داده ، و از هيچ مخاطرهء جانى و شرافتى نهراسيده بار سنگين مسؤليت خدمت‌گزارى مملكت را بر دوش گذاردم . »\r\nاگرچه ما تمام جهاتى كه شما براى تيرگى ايام و خطيرى موقع رياست وزراء خود ذكر كرده بوديد ، يكىيكى تحت دقت آورده و ببرهان و منطق همه را جواب گفته ، و معمولى بودن آن روزها را كاملا ثابت كرده‌ايم ، ولى چون مىبينيم شما خيلى اصرار داريد كه آن ايام را فوق العاده خطرناك و سياه وانمود ، و پهلوانى خود را در قبول مسند رياست وزراء در اين موقع باثبات برسانيد ، ناگزيريم روزهاى تيره و سياه ، و مواقع خطرناكى كه ايران در اين چهارده سالهء دورهء انقلاب داشته است ، بطور فهرست بخاطر شما بياوريم تا خودتان هم معمولى بودن ايام رياست خود را متذكر شويد .\r\nكشمكش‌هاى انجمنهاى تهران و ولايات با شاه مخلوع ، و نزاعهاى موضوعى استبداد و مشروطه ؛ قتل ميرزا على اصغر خان اتابك اعظم ، اعلان معاهدهء 1907 بين روس و انگليس قضيهء ميدان توپخانه ، سوء قصد نسبت بشاه مخلوع ، و انداختن بمب باتومبيل پادشاهى ،\r\n\r\n\r\n","description":"","footnote":"\r\n( 1 ) - ملت ايران اين قرارداد را كه تمام اين بيانات براى اثبات بيچارگى او و واداشتن بقبول آن بود رد كرد و فاتحهء بى الحمد براى عاقدين آن خواند و به حمد اللّه نه همين خلاف اين گفته‌ها ظاهر گشت بلكه روزبروز بجلو ميرود و عنقريب ثابت خواهد شد كه يكمن ماست چقدر كره و يكمن آرد چقدر فطير دارد و اگر امروز كره قدرى پر دوغ و فطير واقعا فطير و قدرى بىمايه و ورنيامده است به زودى بخواست خدا اين منقصت‌ها را هم مرتفع و انشا اللّه عليرغم اين ياوه‌سرائيها از هيچكس وانمىمانيم . جوانان . بجلو بجلو ! خدا بقدمهاى شما قوت و به مغز شما توانائى فكر بدهد . من هشت نه ماه است كه وارد هفتاد و چهارمين سال زندگانى خود گشته و از كار عملى افتاده‌ام و اگرنه حاضر بودم همه جا قدم بقدم با شماها باشم ولى بدانيد كه دعاى خير من در همه جا با شماست . از من كار ديگرى برنمىآيد .\r\n","page_name":" 40 ","page_number":48},
  {"content":"\r\n\r\nفتنهء ميرهاشم در تبريز ، و قتل و نهب رحيم خان چلپيانلو در آذربايجان ، تصميم انجمنهاى پايتخت در خلع پادشاه ، و عزيمت پادشاه از شهر بباغشاه ، و قشونكشى بر ضد مشروطه‌طلبان و قتل احرار ، و بمباردمان مجلس شوراى ملى ، جنگ‌هاى داخلى در آذربايجان و اكثر نقاط ايران ، واقعهء تبريز و جنگ ده ماههء ستار خان با قشون دولتى ، واقعات فارس و شيخ ذكريا و سيد عبد الحسين لارى ، طلوع مجاهدين از رشت ، و آمدن آنها به سمت تهران آمدن قشون روس بتبريز و قزوين ، و ورود مجاهدين بپايتخت ، و جنگ سه روزهء مليين با قشون دولتى ، خلع شاه ماضى ، و جلوس اعليحضرت سلطان احمد شاه ، گرفتاريهاى اعزام شاه مخلوع به سمت روسيه و سختىهاى سفارت روس ، فتنهء ملا قربانعلى در خمسه ، كشمكش دائمى قزاق با هرقوه تأمينيه ، و ضديت‌هاى سفارت روس با احرار ، مأمور گماشتن سفارتين بر وزير خارجه براى مطالبهء قسط مقررى شاه مخلوع ، قشونكشىهاى دولت بر ضد نايب حسين كاشى و اشرار كاشان ، ضديت بين احزاب و قتل مرحوم آقا سيد عبد اللّه مجتهد و ميرزا عليمحمد خان و ميرزا عبد الرزاق خان و غيره ، نزاع اسلحهء مجاهدين و وقعهء پارك بىرئيس ماندن مملكت در مدت ششماه ، قتل مرحوم صنيع الدوله بتوسط اتباع روس و بىمجازات ماندن آنها ، كشمكش بين اعتدال و دمكرات ، آمدن شاه مخلوع به گمش‌تپه و محصور شدن پايتخت از سه طرف ، و مقابلهء دولت با سه هزار قشون چريك مازندران ، و دو سه هزار تراكمه و سى هزار نفر كرد و لر ، ضديت دولت روس و انگليس با شوستر و اولتيماتم آن دولت در اين موضوع بايران ، و ضديت احزاب در همه جا بخصوص تهران و تبريز و جنگ احرار با قشون روس در تبريز ، و بالاى دار رفتن ثقة الاسلام ، در روز عاشورا بدست روسها ، انحلال مجلس دار الشوراى ملى ، دنبالهء اقدامات سالار الدوله در بروجرد و كرمانشاه و همدان ، قتل يفرم ، و فتنهء موفق الملك در خمسه ، فتنهء طالب الحق در مشهد و بمباردمان گنبد و حرم مطهر حضرت رضا عليه السلام ، از طرف قشون روس ، آمدن سالار الدوله براى دفعهء دوم به خاك ايران و عبور او از نزديكى پايتخت ، و رفتن او به خاك خراسان و استرآباد ، مهاجرت نايب السلطنه باروپا ، و غلا و تنگى آذوقه و ارزاق واقعهء ناصر ديوان در فارس ، نزاع اسلحه از بختياريها بتوسط ژاندارمرى و جنگ يك شبانه روزهء آنها در تهران ، طلوع جنگ‌هاى بين المللى و اقدامات مأمورين آلمان بر ضد نفوذ دولتين روس و انگليس ، كشمكش دائمى قشون ترك و روس در خاك ايران و استيضاح مشهور دمكراتها از كابينهء عين الدوله ، آمدن قشون روس تا دو فرسخى شهر تهران و عزم دولت در تغيير پايتخت و حركت قواى ملى به سمت قم ، متلاشى شدن مجلس شوراى ملى ، مقابلهء قشون روس با احرار و ژاندارمرى در قم و ساوه و عراق و بروجرد و همدان و گلپايگان و ملاير و كرمانشاه و اصفهان ، وقايع فارس و كرمان و ضديت احرار و ژاندارمرى و ايلات آن مملكت با قشون انگليس و غيره ، وقعهء رباط كريم شش فرسخى تهران و كشته شدن عدهء كثيرى ژاندارم بدست روسها ، انحلال ژاندارمرى ، كميسيون مختلط ، نهب و غارت روسها در تمام شمال و مركز مملكت ، قحطى سال ئيلان‌ئيل و ناخوشى .\r\n\r\n","description":"","footnote":"","page_name":" 41 ","page_number":49},
  {"content":"\r\n\r\nخود شما ، گاهى از نزديك و زمانى دور با وقايع سيزده سالهء دورهء انقلاب كه ما برجستگىهاى آن را بطور دفيله از نظر شما گذرانديم ، سروكار داشته و جزئيات و مقدمات و مقارنات آن را بهتر از همه كس در نظر داريد ، آيا زمان رياست وزراء شما هيچ شباهتى با ادوار گذشته داشته است .\r\nميگوئيد : « بديهى است در اول امر محض تغيير و بهبوديت موقتى اوضاع ، مجبور بودم با هرنوع سعى و تلاش وسائل آنى و فورى تهيه و تدارك نمايم ، تا با وضعياتى كه مستلزم مخاطرات و مهالك آنى بود مقاومت ، و فرصت كافى براى امعان نظر و مطالعهء دقيق در هنگامهء عظيم دنيا و تجسس طرق ممكنه براى اصلاحات و تأمين حقيقى آتيهء مملكت تحصيل نمايم . »\r\nبعد از تحقيقات و تشريحات سابقه ، فقط چيزى كه در جواب اين جمله از بيانيهء شما براى ما ميماند ، همين است كه بپرسيم . كدام سعى ؟ كدام تلاش ؟ براى مقاومت با چه مخاطره و چه مهلكه ؟ معهذا از اعتراض بر كلمهء « بهبوديت » آن هم از طرف شما كه در نوشتجات و اشعار خود ، هيچ از رويهء تركستانيها قدم پائين‌تر نميگذاريد نميتوانيم خوددارى كنيم .\r\nمينويسيد : « حالت من در آن ايام مانند غريقى بود كه اول به حكم اضطرار بهر تخته پارهء متوسل گردد ، تا خود را بوسيلهء آن بكشتى نجات برساند . به همين دليل در تصميمات و عمليات خود ، اگر معارضى مييافتم و منقد بىخبر از اوضاع ميديدم ، طرف توجه قرار نداده براى رسيدن به مقصد ، يعنى نجات مملكت احكام عقل و دانش را ، بر احساسات خود و ديگران ترجيح ميدادم . »\r\nدر جاى خود ثابت كرديم كه شما غريق نبوده ، بلكه فعال مايشاء بوديد و معارض و منقد هم نداشتيد . زيرا مجامع و روزنامه‌جات كه منبع تعرض و تنقيد هستند ، در دورهء شما گرفتار قانون حكومت نظامى بودند . شما هم در تقسيم پول بين منفعت‌پرستان كوتاهى نميكرديد . پارتىهاى شما هم كه از هيچگونه دوندگى و انتشار مضايقه نداشتند . فقط از روضه‌خوانى مسجد شيخ عبد الحسين بوى فى الجمله تعرض و تنقيدى ميآمد ، كه آن را طرف توجه قرار داده ، سهل است مؤسسين آن را بقزوين تبعيد ، حتى براى اين كار ، بيانيه‌اى هم صادر نموديد . نميدانم اگر ميخواستيد احكام احساسات خود را بر عقل و دانش ترجيح بدهيد ، چه ميكرديد ؟ شايد در آنصورت ، دهن مردم بدبخت اين شهر را هم ميدوختيد و گوش‌ها را كر و چشمها را كور ميساختيد .\r\nميگوئيد : « بسى مشعوف و خرسند هستم كه به يارى خداى متعال ، نخستين تكاليف خود را با هدايت عقل و وجدان و نيروى آندرجه از قوه و توانائى كه بارى تعالى جل اسمه به اين بندهء ضعيف عطا فرموده ، در تهيهء وسائل پيشرفت موقتى و در عين حال خاتمه دادن بمخاطرات و منع عوائق داخلى و خارجى با حسن فداكارى ، تا حدى كه مقدور شد انجام دادم . »\r\n\r\n","description":"","footnote":"","page_name":" 42 ","page_number":50},
  {"content":"\r\n\r\nفتح نمايان شما در اين دورهء رياست وزراء ، كه خود در بيانيه‌هاى خودتان كرارا به آن اشاره كرده‌ايد ، گذشته از تلف كردن هفت و هشت كرور پول و پر كردن كيسهء بلژيكى ببهانهء ادارهء ارزاق دو موضوع بيش نيست : يكى افزايش قواى تأمينيه ، كه عدهء آن را از سه هزار اسما بيازده هزار نفر رسانده‌ايد ، ديگرى گرفتارى نايب حسين كاشى و اتباعش .\r\nالبته خودتان تصديق داريد كه ژاندارمرى ايران كه بسعى ژنرال يالمارسن سوئدى تأسيس شده بود ، بعد از تمرد كلنل ادوال ، و سوق عده‌اى از اين قوه بجنگ روسها ، فقط از حيث عده و اسلحه تنزل كرده و ادارهء مركزى و تأسيسات و ابنيه و محل پست‌هاى آن ، بانضمام صاحبمنصبان ارشد ، كما كان باقى بود . بنابراين براى تكثير عده و ازدياد نفرات جز يك اجازه و پول و اسلحه چيز ديگرى لازم نبود و سابقا اشاره كرده‌ايم كه پول اين تكثير عده از كجا بشما رسيده و بكدام نظر موفق باينكار شده‌ايد . گذشته از اين ، منكر نمىتوانيد شد كه در اول سال ، فقط بودجهء قواى تأمينيه را از قرار يازده هزار نفر نوشتيد كه بمرور تكميل شود ، معلوم نيست كه در موقع صدور اين بيانيه ( ششماه قبل ) پنجهزار نفر بيشتر بوده‌اند ، چه امروز هم كه ماه يازدهم سال به آخر رسيده است ، هنوز عدهء آن تكميل نشده است .\r\nتأمين دادن و آوردن كاشىها هم بتهران چيز تازه‌اى نيست كه شما مبتكر آن باشيد . در هفت سال قبل هم ، كابينهء علاء السلطنه پسر نايب حسين را با عده‌اى سوار تأمين داده بتهران آورد . مدتى هم در اينجا اقامت داشتند . منتهى ، آنها قولى كه دادند محترم داشته و با همه گونه تسلط و قدرت او را رها كردند . در حقيقت اين دفعه ماشاء اللّه خان گول آن دفعه را خورد و شما از درست قولى اسلاف خود استفاده كرده او را تأمين داده ، براى يغما كردن جواهر و نقدينه و اثاثيه و املاك و اسب و تفنگش ، حبس و اعدام كرديد .\r\nبعد از اين دو فقره تشريح ، با استجازهء از شما سؤال ميكنيم كه براى جمع‌آورى چهار پنجهزار نفر عده و اعدام يكنفر تأمين يافتهء خالى الذهن ، آن هم براى صرفهء خودتان ، مردم چقدر بايد حماسه بشنوند ؟ گاهى از راه تعيير سابقين و زمانى از راه ابراز و اظهار قدرت خود . بالاخره در اين قسمت اخير ، با خفض جناح و لحن حق بجانب و اگر در اصطلاح مجاز شويم ، با لوس‌گرى و خودشيرينى ، به تكرار پرداخته صفحه را سياه كرده‌ايد .\r\nمينويسيد : « در اداى اين وظيفهء صعب پس از تأييدات غيبيه و توجهات اولياى اسلام و اتكاى بتقويت شاهانه ، كه البته علل اصلى موفقيت اينجانب بودند ، مساعدت و حسن موافقت دولت انگلستان نيز عامل مؤثر و قوى گرديد و البته نبايد از امتنان مساعدت‌هاى آن دولت خاموش نشست . »\r\nهرقدر شما تكرار كنيد ، ما هم ناگزيريم تكرار كنيم : كه كار شما صعوبت و اشكالى نداشت . تأييدات غيبيه و توجهات اولياى اسلام هم بموجب آيات و اخبار و اصول\r\n\r\n","description":"","footnote":"","page_name":" 43 ","page_number":51},
  {"content":"\r\n\r\nديانت حقهء اسلامى ، به حال كسى كه خيال بر باد دادن استقلال مملكت اسلامى را داشته است مسلما شامل نميشود .\r\nميگوئيد : « دولت معظم انگلستان در عقيدهء جلوگيرى هرج‌ومرج ، و ايجاد امنيت و نظم در ايران با دولت شاهنشاهى ابراز موافقت نموده ، و حصول اين مقصود را موافق مصالح خويشتن يافته و در حدودى كه وضعيت عمومى اجازه ميداد ، از كمك با كابينهء اينجانب مضايقت ننمودند . »\r\nدر زندگانى بين المللى ، كمك با همسايه وجههء نظر دول عالم و رفع هرج‌ومرج حتى ناامنى از راه مبادلات تجارتى ، متوجه همسايه هم شده ، و جلوگيرى از آن مسلما مستلزم منافع بيشمار براى آن دولت مىباشد . رد ما در اينجا ، رد موضوعى است ، و چنان كه در محلهاى خود بثبوت رسانده‌ايم ، قبل از رياست وزراء شما ناامنى فوق العاده‌اى در ايران نبوده ، و بخصوص هرج‌ومرج ، كه بهيچوجه در اين مملكت وجود نداشته است .\r\nمينويسيد : « اگرچه اين مساعدت از بعضى حيثيات مخصوصا از حيث اسلحه و مهمات نظامى ، رضايت‌بخش و تا آن درجه كافى نبود ، كه موفقيت اولياى دولت را در حفظ انتظامات زودتر و بيشتر محسوس نمايد ، ليكن همان مقدار كمكى كه با دولت ايران به عمل آمد قابل تقدير و در موفقيت دولت تأثير كامل داشت . مخصوصا ، مساعدت مالى در تأمين ارزاق و اقتدار دولت بر تأديه منظم مصارف جاريهء مملكت براى استقرار و بقاى نظم بموقع و نافع واقع گرديد . »\r\nقرض دادن با فرع صدى هفت تشكر ندارد . بلكه اين فرع را در اروپا ربح گران « اوزور » مىدانند ، و اين ربحى است كه دندان گردهاى بنى اسرائيل هم در معاملهء با اشخاص پدر مرده يا نيمه ورشكست جرأت تقاضاى آن را ندارند ، و حتى در بعضى از ممالك تقاضاى اين اندازه ربح را بر خلاف قانون محسوب داشته ، مرتكب را محاكمه و مجازات ميكنند .\r\nفروش اسلحه كهنه و مهمات بعد از ختم جنگ و رفع حاجت آن هم از طرف دولت تاجرى مثل انگلستان ، كه هيچ امتنان ندارد ، سهل است ، معمولا كميسيون و حق الدلاله هم باشخاصيكه سر اين معامله را بتوانند بهم بياورند ميدهند .\r\nاما اينكه مدعى هستيد كه كمكهاى مالى انگليس بموقع و نافع واقع شد اگر اجازه فرمائيد ، ميخواهيم سؤال كنيم : براى كى نافع شد ؟ ولى خواهش داريم در جواب ما نفرمائيد براى مملكت ، زيرا در اين صورت ما را مجبور خواهيد كرد كه آنچه سابقا در خصوص طرز رفتار اسلاف شما نوشته و ثابت كرده‌ايم كه آنها با عايدى مملكت ، مملكت را در سال قحطى اداره ميكردند ، تكرار كرده ، حساب مهمانى شهر تهران را در خصوص ادارهء ارزاق ، از سر بگيريم ؛ و راجع بقلع و قمع اشرار كاشان و اصفهان هم ، داخل مبحث متروكات آنها شده وارث عملى اين قطاع الطريقها را كه از\r\n\r\n","description":"","footnote":"","page_name":" 44 ","page_number":52},
  {"content":"\r\n\r\nتاخت و تازهاى رعيت و مالك و تاجر اين مملكت . گذشته از املاك و اثاثيه داراى سه چهار كرور وجه نقد شده بودند . بشناسانيم . و كفتارى « 1 » كه ميراث اين خرس ها را به حساب خود و شما جمع‌آورى مىكند . معرفى نمائيم . پس براى صرفهء خودتان بشما توصيه مىكنيم كه شجاعانه اقرار كرده بگوئيد : براى پيشرفت مقاصد خود .\r\nتا ما هم ادله‌اى كه در اين موضوع داريم ، بشما عرض كنيم .\r\nبلى . آقاى رئيس الوزراء ! اگر پول انگليسها نبود ، البته شما از عهدهء سير كردن حول‌وحوش و پارتىهاى منفعت‌پرست خود برنميآمديد . و رضايت همان منفعت پرست‌ها را در اقدامات خود تحصيل و براى تسليم ايران بانگليسها زمينه تدارك نميكرديد . اگر پول انگليس نبود ، كلاشى و مفتخورى را در اين مملكت ترويج و بعناوين مختلفه ، حتى اداى دين ، پول در ميان اشخاص متفرقه تقسيم و كار حكومتهاى آتيه را كه از تعقيب اين رويه بخواهند خوددارى نمايند مشكل نميفرموديد . اگر پول انگليس نبود ، اينهمه شهريه به اشخاص غير مستحق نميرسيد ، و ميزان شهريه بگير ، در يكسال و نيم دورهء رياست شما از ماهى هيجده هزار تومان ، بسى و شش هزار تومان بالغ نشده ، سعى مجلس شورايملى در تعديل حقوق بهدر نميرفت و مواجب ديوانى اشخاص غير مستحق كه تومانى دو ريال پرداخته مىشد ، تومانى يك تومان كارسازى نشده ، مجاهدات اسلاف شما در اين دوره ، بىنتيجه نميماند . اگر پول انگليس نبود ، از راه اضافه حقوق مستخدمين دولتى ، مبلغ كلى بر بودجهء مملكت افزوده نشده ، آنقدر تجمل بى مورد ادارى را به خود اجازه نميداديد . اگر پول انگليس نبود ، چادر روضه‌خوانى خيابان لاله‌زار براى كارچاقى شما برپا نميشد ، و چادر مسجد شيخ عبد الحسين نميخوابيد ، اگر پول انگليس نبود ، مردآباد خالصهء انتقالى ، با هزار تومان و هزار خروار جمع خالصگى ، كه از اداى همان جمع هم به زور برميآمد ، به صد هزار تومان براى دولت خريدارى نميشد ، و پول آن بكيسهء دلال و مصوب اين خريدارى نميرفت . اگر پول انگليس نبود ، روزنامه‌هاى طرفدار شما كه كارى جز تمجيد غلطكارىهاى شما نداشته و افكار يك ملت را مسموم كرده‌اند به راه نميافتاد اگر پول انگليس نبود ، پاكتهاى سبك‌وزن سنگين‌قيمت ، بدر خانهء روضه‌خوانها و دوستان و حتى اضداد شما نميرفت ، كه با خيالات شما همراه شوند و ضمنا شما هم از تفاوت ماهى چند هزار تومان مخارج سرى استفاده كامل ببريد . اگر پول انگليس نبود ، باينهمه مأمور خفيه مواجب نميداديد ، كه در اين شهر زن و شوهر هم از يكديگر ايمن نباشند . اگر پول انگليس نبود ، اعليحضرت شاه باروپا سفر نكرده ، صفحهء ايران براى اقدامات شما بلامعارض نميماند . اگر پول انگليس نبود ، مأمورين خفيه ، براى مشوب كردن اذهان بولايات داخله و اروپا و عتبات نرفته ، مقاصد شما را در آنجاها انتشار نميدادند . اگر پول انگليس نبود ، بودجهء مخارج ماهيانهء گيلان بپنجاه و هفت هزار تومان بالغ نميشد و ماهى 15 هزار تومان به جهت مخارج سرى آن ولايت تصويب نميفرموديد . اگر پول انگليس نبود ،\r\n\r\n\r\n","description":"","footnote":"\r\n( 1 ) - اين گفتار مشار الملك است .\r\n","page_name":" 45 ","page_number":53},
  {"content":"\r\n\r\nبعنوان خلع سلاح و ايجاد امنيت ، سيصد هزار تومان خرج قشونكشى ولايت آرام بىآزار مازندران نكرده ، و در مقابل هفتاد قبضه تفنگ ورندل كوتا بغنيمت نميآورديد و اسمعيل خان امير مؤيد ، براى خوشامد انگليسها بكرمانشاهان متوارى نميشد ، و بيچاره كالاميتسف تبعهء روس تلف نشده و جواهرات زياد او كه نرخ الماس را در اين شهر تنزل داد ، نصيب شما و همدستان شما نميگرديد . اگر پول انگليس نبود ، وكلاى فرمايشى كه براى تصديق و تقويت ايران فروشى خود تدارك ديده‌ايد ، منتخب نميشدند . « 1 »\r\n\r\n\r\n","description":"","footnote":"\r\n( 1 ) - اگر بخواهيم شرح انتخابات اين دورهء تقنينه را بنگاريم و جزئيات انتخابات هريك از اشخاصى را كه در زمان رياست وزراء شما ، بعنوان وكالت از طرف ملت تعيين شده‌اند استقصاء كنيم ، يك كتاب بايد بنويسيم . زيرا ، كمتر نقطه‌ايست كه وكلاى آن بآزادى انتخاب شده ، تهديد و تطميع و حتى فشار و شلاق ، سهلست عوض كردن اوراق و آراء در آن مداخله نداشته باشد .\r\nما براى نمونه ، از پشت دروازهء تهران تا اقصى بلاد مملكت ، و از مليون با حرارت ، تا وزراى باوجدان ، براى شما چند مثالى ذكر ميكنيم ، تا معنى وكلاى فرمايشى كه در اينجا و ساير مواقع اين رساله به آن اشاره كرده ، و خواهيم كرد اقلا بر خود شما پوشيده نمانده و تصور نفرمائيد ما بىبرهان و منطق ميخواهيم بشما افترا بزنيم .\r\nاز انتخابات ورامين و خوار و ايوان كيف و كشمكشهاى بين مدير روزنامهء ايران با عضو عاجز كميتهء جعلى دمكرات ( 1 ) ميگذريم ، زيرا خود شما مناقشات آنها را اگر در روزنامه‌ها نخوانده باشيد ، از شكايتهاى طرفين كه محاكمهء اين كار را خدمت حضرت اشرف آورده‌اند ، مطالب را كاملا استنباط فرموده‌ايد . فقط انتخاب دماوند را شاهد ميآوريم كه صاحبمنصب ژاندارم مأمور دماوند ميگفت : « من خدمت خود را به خوبى انجام داده و امر دولت را در نهايت صحت اطاعت كرده‌ام ، و با همين شلاق كه در دست دارم بر سر مردم زدم ، تا مطابق دستور مركز ، آقاى صدرائى ، « يعنى با حرارت‌ترين پارتىهاى شما » در دماوند وكيل منتخب شد . »\r\nاز انتخابات اقصى بلاد مملكت و منتخب شدن وزراء هم ، انتخاب شما از فارس ، و نصرت الدوله از كرمانشاهان ، و مشار الملك از سيرجان ، و معتمد السلطنه اخوى شما ، از سرخس را مثال ميآوريم .\r\nكليهء تعرفه‌ايكه از مركز براى انتخاب شيراز رفته 15 هزار ورقه است ، و حضرت اشرف به 25 هزار و كسرى رأى از اين دار العلم انتخاب شده‌ايد . خودتان ميدانيد : كه اين فرع زياده بر اصل از چه راه حاصل شده . براى ساير خوانندگان مينويسيم . پانزده هزار ورقهء تعرفه در شيراز منتشر شد . با اينكه قبلا خيلى اقدامات براى وكالت حضرت اشرف به عمل آمده بود ، بعد از اخذ رأى ، حس كردند كه اكثريت را حائز نخواهيد شد . بموجب تلگراف مركز ، استخراج آراء چند روزى توقيف و بجاى صندوق درب مسجد را قفل و مهر كردند ، و از طرف والى چاتمه سرباز هم در مسجد گذاشته شد ولى شبانه از سوراخ بام مسجد ، آدم پائين رفته ، مقدارى ورقهء نوشته در صندوق انداخت و مقدارى از اوراق صندوق را بيرون آورده ، منتهى چون مجال\r\nبقيه در حاشيهء صفحهء بعد\r\n( 1 ) مير موسى خان مشيرى قوزى . در اين موضوع يكى از معاصرين در چكامهء مفصلى شعرى هم سروده و گفته است :\r\n جزاى حسن عمل بين كه مير موسى خان * نديده خوار ، نمايندهء اهالى شد \r\n","page_name":" 46 ","page_number":54},
  {"content":"\r\n\r\nميگوئيد : « بديهى است در اين مدت ، معاندين و جاهلين و ارباب اغراض از آنچه توانستند ، براى اينكه اين جانب را خسته و مأيوس يا بكناره‌جوئى مجبور نمايند ، بقيهء حاشيهء صفحهء قبل\r\n\r\n\r\n","description":"","footnote":"\r\nشماره نبود كه بهر عده كه ورقهء راى بصندوق ميريزند به همان اندازه خارج كنند ، اين بود كه سروكلهء حضرت اشرف بجاى پانزده هزار رأى با بيست و پنج هزار رأى از صندوق بيرون آمد .\r\n تا بداند مؤمن و گبر و يهود ، * كاندرين صندوق جز لعنت نبود \r\nمولوى\r\nدر انتخاب نصرت الدوله از كرمانشاهان ، همين اختلاف نتيجهء استخراج آراء با اوراق منتشره موجود ، ولى تفاضل آن هفت هزار رأى است ، نه ده هزار ، يعنى تعرفه‌اى كه از مركز براى انتخاب اين ولايت ارسال شده است . مثل شيراز پانزده هزار ورقه بوده و شاهزاده والاتبار بسعى حاكم محل ، يعنى برادر خود با بيست و دو هزار و كسرى رأى انتخاب شده‌اند . فقط تفاوتى كه انتخاب ايشان با انتخاب شما دارد ، همان تفاوت پختگى و خامى بين پدر و پسر است چه باز در شيراز بواسطهء پختگى و كهنه‌كارى شاهزاده فرمانفرما ، صورت ظاهر و محفوظ و در دادن تعرفه و اخذ رأى و مهر شدن درب مسجد منتهى درجهء صحت عمل ظاهرى بخرج رفته ، و از راه پائين كردن آدم از سوراخ گنبد مسجد و عوض كردن اوراق ، كار انتخاب شما صورت گرفته است .\r\nولى ، در كرمانشاهان البته جوانى و خامى سالار لشكر حكمران تحمل آنقدر پيشبينى و فكر نياورده به زور اسلحه اخوى را انتخاب كرده‌اند . چه ، هر يكنفر لرى كه وارد انجمن ميشده موزر بدست با يك تعرفه ، يكدسته ورقه ، كه اقلا محتوى ده دوازده راى بود بصندوق ميانداخته است ، بدون اينكه انجمن نظارت جرأت اعتراض داشته باشد .\r\nبراى فرمايشى بودن انتخاب مشار الملك از سيرجان ، هيچ دليلى بهتر از تلگراف خود اهالى نيست كه ما سعى ميكنيم عين مضامين آن را بخاطر آورده ، در اينجا نقل نمائيم :\r\n« از كرمان بتهران »\r\n« مقام منيع حضرت اشرف آقاى رئيس الوزراء دامت شوكته ، حاكم سيرجان پس از نشر اعلان انتخابات ، اعلام كرد : هركس تعرفه نگيرد ده تومان جريمه مىشود ، ما هم تعرفه گرفته از خوف جريمه نزد حاكم برديم ، او هم تعرفه‌ها را ماخوذ داشته روز اخذ آراء كليهء صاحبان تعرفه را احضار ، و ورقهءهائى را كه خودش قبلا نوشته و لوله كرده بود ، با تعرفه تسليم ماها نموده ، و براى اينكه ورقه‌ها بين راه عوض نشود ، با نظارت مأمور و مفتش لوله‌هاى راى را بصندوق آراء ريختيم . پس از استخراج مشار الملك نامى منتخب شد . خدا شاهد است ، تا آن روز چنين اسمى را نشنيده بوديم ، و تا امروز هم او را نمىشناسيم ، اگر خوب و بدى شد ، بر عهدهء خود حضرت اشرف است » امضاء جمعى از علما و ملاكين و تجار و ساير طبقات اهالى سيرجان براى اينكه از انتخابات شهر كرمان هم شاهدى آورده باشيم ، مضمون تلگراف كوهپايه را كه جزو حوزهء شهر است در اينجا ذكر ميكنيم .\r\n« از كرمان بتهران »\r\n« مقام منيع رياست وزراء كپيه وزارت داخله . در كوهپايه انجمن نظار تشكيل ، دو نفر سرباز درب انجمن ايستاده هركس تعرفه ميگرفت ، تعرفه را از او مأخوذ ميداشتند . كريم خان\r\nبقيه در حاشيهء صفحهء بعد\r\n","page_name":" 47 ","page_number":55},
  {"content":"\r\n\r\nخوددارى نكرده ، علاوه بر انواع تشبثات جاهلانه ، مكرر سعى كردند خاطر مهر مظاهر ملوكانه را از اين بنده مكدر نمايند . ولى هيچوقت ، ذات مقدس شاهانه ، از القاآت آنان متأثر نگرديده ، همواره علاقهء خاطر همايونى بحفظ مصالح مملكت ، پشتيبان قوى و نگاهبان اينجانب بود . »\r\nدر پلتيك اشخاص ذينفع ، براى پيشرفت مقصود هميشه وسائلى را اتخاذ ميكنند ، كه سابقين به آن متمسك شده ، و پيشرفت آن را تجربه كرده باشند . شايد غرض شما از تشبثات جاهلانه ، جمعيت مسجد شيخ عبد الحسين باشد . اگر خودتان براى نيل بمقام رياست وزراء ، به اين قبيل اقدامات متوسل نشده بوديد ، ما كاملا بشما حق ميداديم ، كه اين تشبثات را جاهلانه بخوانيد . شما كه خودتان به قوت اجتماع در مساجد و مشاهد مشرفه ، كابينهء مستوفى الممالك و صمصام السلطنه را برهم زديد ، شما كه بر اثر همين شياديها مسند رياست وزراء را اشغال كرده‌ايد ، ابدا سزاوار نيست از اين قبيل اقدامات شكايت كنيد .\r\nبر فرض اينكه مسلم گرفتيم ، اين اقدامات از طرف معاندين سياسى شما به عمل آمده باشد ، تازه بايد بشما بگوئيم : معاندين اين اقدام را از شما سرمشق داشته‌اند ، منتها آنها چون پشتيبانى مانند سفارت و صندوق مخارجى مثل بانك انگليس نداشتند بحصول نتيجه‌اى كه مقصودشان بود موفق نشدند . اما راجع بتكدرات ذات شاهانه ، همه‌كس ميداند ، كه اين تكدرات نتيجهء يك سلسله حوادث بود كه از خيال تغيير والى ايالت خراسان « 1 » و هياهوى بقيهء حاشيهء صفحهء قبل\r\n\r\n\r\n","description":"","footnote":"\r\nرئيس انجمن اعتراض كرد . سربازها گفتند . ما به اين كار مأموريم . مشار اليه به شهر شكايت نمود .\r\nاحضار و توقيفش كردند و انجمن نظارى از نو تشكيل شد . اهالى كه ديدند اينطور است . تعرفه نگرفتند . حاكم اعلام كرد : هركس تعرفه نگيرد ، ده تومان جريمه مىشود . مجبورا تعرفه گرفتيم ، ورقه‌هاى رأى كه حاكم داده بود در صندوق ريختيم ، چون آراء در شهر استخراج مىشود نميدانيم وكيل ما كيست ، هركس باشد بما دخلى ندارد . ليكن شش نفر از ماها در موقع گرفتن تعرفه حاضر نبودند 60 تومان از آنها جريمه گرفتند ، جريمه را هم پس نميخواهيم . فقط استدعا داريم به حال ما فقرا رحمت آورده اين شصت تومان را جزو ماليات نفرمائيد كه همه ساله از ما دريافت دارند . امضاء جمعى از اهالى كوهپايه كه ملاى محل نيز بر صحت عرايض آنها تصديق نوشته است .\r\nاما براى انتخاب برادر شما از زورآباد سرخس ، هيچ مناسبتى نميتوان فكر كرد . مگر اينكه بگوئيم : قرب جوار اين محل با مرو ، و خدمات مرحوم ميرزا محمد قوام الدوله ، جد ايشان كه در آن سرزمين « افسروديهيم را بر باد داد » باعث معروفيت محلى ايشان شده و اهالى كه سكنهء دو سه آبادى بيش نيستند باكثريت چهار هزار و چهارصد راى ، بپاس خدمات آن مرحوم ايشان را بالطوع و الرغبه ، بوكالت خود انتخاب كردند . وكيل زورآباد همين‌طور بايد باشد .\r\n( 1 ) - قوام السلطنه برادر رئيس الوزراء ، والى خراسان بود . چون شاه به خيال تغيير او افتاده بود و ميخواست صمصام السلطنه را براى « جبران خرجيات » او به آنجا بفرستد ، چه در\r\nبقيه در حاشيهء صفحهء بعد\r\n","page_name":" 48 ","page_number":56},
  {"content":"\r\n\r\nآنجا ، برضد اين مقصود و مقالات روزنامه‌هاى طرفدار شما در اينجا ، و دعوتنامهء كنفرانس مدرسهء تدين ، كه موضوع آن ضديت با مقام سلطنت بود و اعراض وجود شاهانه از حضور در جلسات هيئت وزراء شروع ، و به مسافرت ملوكانه باروپا ختم شد . عجلهء شما در انتشار همين بيانيه و قرارداد تسليم ايران بانگليس ، درست در شب قبل از نهضت ملوكانه ، در اين موضوع بىدخالت نبوده و نكتهء قابل ملاحظه‌ايست .\r\nمينويسيد : « در طى اين عقبات و در عين آنكه براى نگاهدارى و بهبودى اوضاع موقتى صرف مساعى مينمودم ، البته از اين نكته غفلت نداشتم كه اين بهبودى موقتى داراى جنبهء دوام و ثبات نيست ، و اتخاذ تدابير اساسى براى تأمين زندگانى دائمى و ترقى و تكميل مملكت ، از نقطه‌نظر اقتصادى و اجتماعى مرحلهء ثانوى و مهمتر وظيفهء اينجانب است ، و مادام كه در اين طريق فكر و تدبيرى نشده است زحمات و مشقات بىنتيجه ، و مخاطرات حتمى الوقوع است ، زيرا اولا همه‌روزه تجربهء جديدى عقيدهء راسخهء مرا تأييد ميكرد ، كه نجات مملكت ، بدون انتظام و اصلاح ادارات ، بدون توسل بمعلومات فنى مستشارها و معلمين خارجى ، صورت نمىپذيرد و بالاخره ، تأسيس و اصلاح ادارات ايران كه على الظاهر مدعى مشابهت با ادارات اروپائى هستند ، ولى از حقايق و تنظيمات اروپائى به كلى بىبهره ميباشند ، بدون توسل بمعلومات متخصصين و ارباب فن خارجى غيرممكن است . »\r\nمعلمين اروپائى ، در يكى دو سالهء اول دورهء انقلاب براى مملكت لازم بود . زيرا مديرهاى ايرانى واقعا نميدانستند چه بايد كرد ، و چگونه چرخهاى ادارات را بهم انداخت و لازم بود درس نخوانده‌هاى مجرب ، زير دست معلمين اروپائى ، عملا علم و حقوق ادارى بياموزند ، تا درس خوانده‌ها آمده جاى آن‌ها را بگيرند . ولى امروز بعد از دوازده سال كه ايران بقول شما ظاهرا اداره شده ، و ثبات‌ها بمقام مديرى رسيده‌اند ، ديگر نميتوان گفت : ايران مدير قابل ندارد . واقعا كدام مدير است كه امروز تمام نكات و قواعد ادارى را نداند ، يا طرز به كار انداختن قواعد مزبور را بلد نباشد ، يا مناسبات مملكتى را با آنها تطبيق نكرده و راه‌حل آن را بدست نياورده باشد .\r\nدولى كه بتنظيمات ادارى دوائر مملكت خود عنايتى دارند ، اولا اعضاى تحصيل نكرده قبول نميكنند و عضو تحصيل نكردهء بيكاره را و بال اداره ميدانند ، زيرا پس از آنكه شخصى را باداره پذيرفتند ، ديگر نميتوانند او را بدون جهت از اداره خارج نمايند .\r\nبقيهء حاشيهء صفحهء قبل\r\n\r\n\r\n","description":"","footnote":"\r\nخراسان و چه در تهران ، روزنامه‌جات خيلى برضد اين خيال قلم فرسائى كردند . شاه هم به همين واسطه ديگر در جلسات شوراى وزراء كه تازگى قرار گذاشته بود هميشه با حضور خودش تشكيل شود حاضر نشد . و در حقيقت از اين تاريخ ، ديگر بين شاه و رئيس الوزراء صفائى در كار نبود ؛ زيرا روزنامه‌جات تهران و مشهد واقعا خيلى هتاكى ، و حتى تهديد بعزلش هم كردند و كنفرانس مدرسهء تدين هم براى همين قماش تهديدها ميبايست منعقد شود . منتهى شاه از اين خيال منصرف و زمينهء كنفرانس هم عوض شد .\r\n","page_name":" 49 ","page_number":57},
  {"content":"\r\n\r\nبعد از ورود هم ، در صورتى كه درست رفتار و جدى باشد ، هر دو سال يا سه سال برحسب اختلاف قوانين دول ، بايد يك پله ترقى كرده ، هم از حيث مقام ، هم از حيث حقوق بالاتر برود ، تا در ظرف دوازده الى هيجده سال بمقام مديرى برسد . هرگاه برحسب اتفاق ، از اداره‌اى بادارهء ديگرى برود ، بازهم همان رتبه و همان حقوق را خواهد داشت ، و در صورت استعفاى عضوى از خدمت دولت ، هرگاه مجددا بخواهد وارد خدمت بشود ، بايد دورهء خدمت را از سر بگيرد و يا با رتبهء كمترى مجددا وارد خدمت شود .\r\nقواعد و نظامات تقاعد هم زندگانى ايام پيرى و دورهء ضعف زندگى او را مطمئن كرده ، ميداند كه در آن روزها هم دولت متكفل مخارج او است ، و از حقوق متناسب با ايام خدمتش استفاده خواهد كرد . پرسنل هر وزارتخانه ، در اول هر سال صورتى از اسامى اشخاصى كه ميخواهند متقاعد شوند ، يا بموجب قانون و نظامات ادارى بايد ترقى نمايند ، بانضمام صورتى از جاهائى كه خالى ميماند و اشخاصى كه تازه داوطلب خدمت شده‌اند .\r\nبا راپرت سابقهء آنها ترتيب داده ، بوزير تقديم مىكند ، وزير هم با نظر مديران ادارات جاى هريك را تعيين و بصدور احكام آنها امر مينمايد . سوء رفتار از افراط در استعمال قدرت « 1 » نسبت بزيردستان و ارباب رجوع گرفته ، تا رشوه‌گيرى و حيف و ميل در دخل و خرج عمومى ، مجازات معين دارد كه مرتكب از تحمل آن ناگزير است . اگر سوء رفتار بقدرى شديد شد كه مستلزم اخراج عضوى از اداره باشد ، زندگانى ادارى اين عضو باطل ، و ديگر در هيچيك از ادارات دولتى ، به هيچ خدمتى پذيرفته نخواهد شد .\r\nبقدرى اين نظامات محترم و تغيير ناپذير است كه توصيهء هيچ متنفذ و خاطرخواهى هيچ وزير نمىتواند ذره‌اى خلل وسوسه در آن بيندازد ، يا كار را از مجراى طبيعى خود خارج نمايد . هر مديرى در كارهاى خود آزاد و مسؤل و هر خسارتى كه از احكام او متوجه دولت يا اشخاص ديگر بشود ، بايد از عهده برآيد ، و براى اين دعاوى محاكم عمومى موجود و مرجع تظلمات معين است « 2 »\r\nمنكر نمىتوانيد شد كه مملكت ما ، امروز براى مسوده كردن اين چند سطر حقوق ادارى ، و ترتيب قوانين و نظامات آن ديگر محتاج بمستشارهاى خارجى نيست ، در اوائل انقلاب شايد اين قبيل اطلاعات عمومى نبود . ولى امروز شاگرد مكتبىهاى مملكت هم اين الفباى حقوق ادارى را ميدانند ، و وزارتخانه‌اى نيست كه چندين مسوده و پاكنويس و چاپى اين نظامات ادارى در آرشيو آن موجود نباشد .\r\nاگر احتياج ما را بمستشارهاى خارجى ، براى ترتيب لوايح قانونى و نظامنامه‌هاى فنى ادارات مختلفهء اين مملكت تصور فرموده‌ايد ، كه از اين حيث هم ايرانيها امتحانات خود را داده ، و از اصول محاكمات عدليه و قانون نظام و ماليات گرفته ، تا كوچكترين\r\n\r\n\r\n","description":"","footnote":"\r\n( 1 ) - اقتباس از زبان فرانسه و كنايه از سوءرفتار ادارى و بالاختصاص نشنيدن حرف حسابى ارباب رجوع و گرفتن تصميمات جابرانه بر ضرر افراد است .\r\n( 2 ) - در 1298 هنوز قانون استخدام كشورى وجود نداشت .\r\n","page_name":" 50 ","page_number":58},
  {"content":"\r\n\r\nنظامنامهء اجرائيهء مكاتب و مدارس ، همه را ترتيب داده‌اند ، و اگر هم در آتيه ، بمناسبت تغيير اوضاع ، احتياجى باصلاح داشته باشد در كمال خوبى از عهده برميآيند .\r\nدر اواخر سال ايت‌ئيل 1329 ، يعنى يكسال و نيم بعد از دورهء تجديد آزادى در اين مملكت هم كه وكلاى ملت به لزوم ، مستشارهاى خارجى ، براى ماليه راى دادند ، نه بواسطهء نابلدى ايرانيها بود ، بلكه علت عمدهء اين رأى همان زياده‌رويها و حيف و ميلهائى بود كه شما و امثال شما در دخل و خرج عامه روا مىداشتيد ، و اين مقصود از قانون 23 جوزاى تنگوزئيل 1329 كه آنهمه اختيارات بامريكائيها مىداد ، و شما را در امر ماليه ، مطيع شوستر ميكرد به خوبى واضح و هويداست .\r\nپس عيب ادارات ايرانى نه از راه نادانى و تجربه‌آموز نشدن مديرها ، بلكه به علت نداشتن كادر و كارى ير و نبودن بيم و اميد است ، و سبب آن هم جز شما كسى نيست . زيرا گذشته از دو نوبت رياست وزراء خود كه در كار عموم وزارتخانه‌ها مداخلات غيرقانونى كرده و ميكنيد ؛ تقريبا تمام وزارتخانه‌هاى اين مملكت از يك تا چند بار ، تحت ادارهء خصوصى شما و اعوان و انصارتان ، كه مسلما از روى نقشهء شما رفتار مينمايند در آمده ، و آنقدر وقت و اختيار داشته‌ايد كه پارتىهاى خود را در آن‌ها استقرار داده ، اركان ادارات مختلفهء اين مملكت را بدست آنها بسپاريد . اين هم خيالهاى شما هم تا شما هستيد با شما ، مشغول بىانتظامى اداره و چپاول و يغماى مردم ميشوند ، همين كه شما رفتيد اخلاف شما را اغوا مينمايند ، و بر فرض اينكه بعضى با آنها هم‌پيمان نشوند ، آنوقت مشغول دسيسه و تزوير برضد آنها و كارچاقى شما خواهند شد . اگر تيغشان نبريد بسوراخهاى اداره فرو رفته ؛ به مواجبهاى ادارى و امضاى اوراق بىمصرف وقت خود را گذرانده و منتظر فزج خود و ظهور شما ميشوند . در جاى خود هم گفتيم ، كه تهور قانون‌شكنى سايرين باندازهء شما نيست ، و نمىخواهند بىسبب موجه كسى را از كار خارج بنمايند ، بر فرض اينكه خيلى هم تهور بخرج بدهند ، يا آقايان بواسطهء تجرى خود اسباب اين كار را فراهم بياورند . عمر اين انفصال و اين انعزال بسيار كوتاه است ، شما مجددا بر سر كار آمده آنها را بر سر كار خواهيد آورد ، صلحا و عفيف النفس‌هاى ادارات هم بدبختها بىكمك و هم‌دست مانده ، بايد سنگربسنگر عقب بنشينند ، و براى پارتىهاى شما كه روزبروز در تزايدند ، جا خالى كنند . اگر در بعضى ادارات بعضى اشخاص يافت شوند كه ريك ته جوب اداره بوده ، از دم در نرفته باشند ، همان زحمت‌كشهاى بدبختى هستند كه به هيچ جائى بستگى نداشته هيچگونه ترقى هم ندارند و دوش آنها نردبان ترقى ديگران است .\r\nبواسطهء همين پيشآمد ناگوار و حقيقت تلخ است كه بيم و اميد ادارى از بين رفته ، و يك سلسله شخصيات بجاى آن استقرار يافته است . شما هم در اين طرز مملكت‌دارى ملوم نيستيد ، زيرا بعد از آنكه نقطهء اتكاى حقيقى يعنى خدمتگذارى به ملت را از\r\n\r\n","description":"","footnote":"","page_name":" 51 ","page_number":59},
  {"content":"\r\n\r\nدست داده‌ايد ، بايد بدلى براى آن فكر كنيد . گذشته از اين پارتيهاى شما هم كه براى شما دوندگى كرده‌اند اجر و مزد ميخواهند ، هم‌دستهاى آنها هم كه پارتيهاى درجهء دوم شما هستند نيز بىپاداش نبايد بمانند . هرگاه در اين ضمن ، تغييراتى كه در سيستم و طرز اتحاد و انقطاع شما نسبت به اشخاص پيش ميآيد ، در نظر گرفته شود آن وقت است كه سبب اين همه تغييرات و تبديلات ادارى ، و يأس و نااميدىهاى اعضاى ادارات و خاطرخواهى و كارشكنىهاى بلاجهت و بكلمهء مختصر جامع سبب اين همه هرج‌ومرج ادارى معلوم ، و مسلم خواهد گشت ، كه : « ماهى از سر گنده گردد نى ز دم » .\r\nبنابر آنچه ذكر شد ، اصلاحات ادارات ايران هيچ مانعى جز شخص شما نداشته و ندارد ، و آن روزى كه شر شما و هم‌پيمان‌هاى شما از سر مردم كنده شود ، مديران ايرانى به خوبى مىتوانند اين مملكت را بدون هيچگونه استشاره و تعليمى از مستشارها و معلمين خارجى اداره كنند .\r\nميگوئيد : « سعى و تلاش اداره‌كنندگان ايرانى كه بواسطهء نقص تجربه و تعليمات و نبودن وضعيت ثابت تاكنون در اجراى اصلاحات عقيم مانده ، و در مقابل برچيدن اوضاع قديم بايجاد هيچ وضع جديد كه قابل دوام و بقاء باشد ، موفق نشده عدم كفايت خود را ثابت و اين حقيقت را روشن‌تر نموده است : كه مادام كه معلمين كارآزموده شالودهء محكمى براى اصلاحات طرح نكرده و اساس متينى ايجاد ننموده‌اند كه عناصر مستعد ايرانى در مكتب عمل و اداره با تمرين متينى كه لابد منه آموختن فنون و تجارب اداريست براى خدمات مملكت حاضر ننمايند ، تشكيل ادارات و دوائر و شعب و هيئت‌ها و كميسيون‌ها و غيره ، جز افزودن خرج و تشويق هرج‌ومرج ، حاصل و نتيجه‌اى نخواهد داشت . »\r\nما شك نداريم كه سعى و تلاش اداره‌كنندگان ايرانى تاكنون در اجراى اصلاحات عقيم مانده است ، ولى در جاى خود ثابت كرده‌ايم كه اين بدبختى از راه نقص تجربه و تعليمات نبوده ، هيچ علتى جز شخص شما ندارد ، و شما هم نمىتوانيد منكر شويد كه دوام و بقاى هر وضعى ، تابع ميل و ارادهء اولياى امر است . اگر مديران نتوانسته‌اند بايجاد وضعى كه قابل دوام و بقا باشد مبادرت ورزند ، به علت آنست كه شما براى وزراى آنها ، با اينكه آنها را هميشه از هم‌خيالان خودتان انتخاب كرده‌ايد نيز اختيارى باقى نگذاشته‌ايد ، و همواره آنها را تابع ميل و ارادهء خود خواسته‌ايد . گذشته از اين ، بقدرى براى مديران ايرانى همكار بد تراشيده‌ايد ، كه بيچاره‌ها از دفاع مقام و راه معاش خود به كار ديگر نمىرسند . آيا شك داريد كه ورود هر عضو بىسابقه در اداره جاى يكى از اعضاى سابقه‌دار آن اداره را تنگ ، و يكنفر بر كانديداهاى مشاغل آن اداره ميافزايد ؟ آيا از اينهمه اشخاص بىسابقه كه بتوصيه و امر و حكم شما در اين\r\n\r\n","description":"","footnote":"","page_name":" 52 ","page_number":60},
  {"content":"\r\n\r\nادارات ريخته ، و هر روز فوج‌فوج در ازدياد است . جز هرج‌ومرج ادارى چيز ديگر هم ميتوان انتظار داشت ؟ .\r\nاگر شما بانتظامات ادارات ايران عنايتى داشتيد و ميخواستيد مديران ايرانى تربيت كنيد ، يك مدير را اقلا دو سال در يك كار باقى ميگذاشتيد ، يا اينكه اشخاص بىسابقهء ولگرد را با مقام مديرى وارد اداره نمىكرديد ، و اعضاى كم‌رتبهء ادارات را براى اطاعت صرف و هم‌دستى با خودتان ، بدون طى درجات به مقامات عاليه ارتقاء نمىداديد ، كه باعث انزجار و دلسردى هم قطاران آنها گشته ، مجبور شويد براى يك ارتقاء بىمورد ، چندين ارتقاء بىمورد ديگر را اجازه بدهيد ، يا بافزايش حقوقهاى بىمحل سكوت سايرين را خريدارى نمائيد ، و دستهء ديگر را كه به اين وسائل نتوانيد ساكت كنيد ، بكناره‌جوئى مجبور و باخذ حقوق تقاعدى و مواجب تومانى يكتومان متقاعد و خرج دولت را زياد ، و بار ملت را سنگين ، و كار مصادر امور آتيه را مشكل كنيد .\r\nمدير ايرانى ، طرز گرداندن كار و ترتيب دفتر و آرشيو و دوسيه و كارتن و ساعات كار و نظامات كارى يرى و تنظيمات ادارى را خوب ميداند ، وطن‌پرستى و فداكارى هم دارد و چنان كه خودتان نوشته‌ايد ، صورت ظاهر را خيلى خوب ساخته و پرداخته است .\r\nمدير ايرانى ، بواسطهء آشنا بودن باخلاق و عادات و سوابق امور ، از هر معلم خارجى بىنياز ، بلكه از تمام آنها زبردست‌تر ، و معلوماتش كاملتر است . اما چه كند از خرابكارى هاى شما چگونه جلوگيرى نمايد ؟\r\nمدير ايرانى طرز تنظيم بودجه و موازنهء جمع و خرج را آموخته ، و خوب ميداند كه اينهمه مواجب تومانى يكتومان ، اينهمه شهريه ، اينهمه تجملات ادارى و اعضاى بيمصرف غيرلازم ، از يكطرف باعث عدم توافق جمع و خرج و ورشكستگى دولت و از طرف ديگر ، موجب ازدياد مفتخور و تنبل و هرزه‌گرد و كلاش ، از همه بدتر ، سبب بىترتيبى اداراتست ولى با تصويبنامه‌هاى شما ، كه مثل باران و برگ‌ريزان پائيز درختان ، از چهار سمت او را بمبارده مىكند ، چه تدبيرى بينديشد و با كدام قوه از احكام و اوامر شما كه هرروزه براى اشخاص بيسابقه و ارتقاى اشخاص نالايق ميدهيد ، جلوگيرى كند ؟\r\nمدير ايرانى خوب ميداند : كه روزنامه بايد از عايدات خودش اداره شده ، و نبايد از طرف دولت به آن كمكى بشود ، ولى با تصويبنامه‌هاى صادره از آنمقام منيع كه از هشتصد تومان تا دويست تومان شهريه بروزنامه‌نگاران ميبخشيد ، تا آنها را با خود همدست كرده افكار يك ملت را مسموم نمائيد ، چه كند ؟\r\nمدير ايرانى خوب ميداند : اجارهء خالصجات ، جزوبجزو و ده‌بده بهترين طرز ادارهء اين كار است ، و اجارهء يك بلوك بيكنفر باعث اختلال امر زراعت و موجب خرابى رعيت است . ولى با اسكناسهاى مستاجرين كل كه يك مرتبه در سر خرمن ، براى اجاره‌بندى و\r\n\r\n","description":"","footnote":"","page_name":" 53 ","page_number":61},
  {"content":"\r\n\r\nيك مرتبه در زمستان براى گرفتن تخفيف ، بخرج رفته و از آن مقام مقدس احكام لازم در تقويت آنها صادر مىشود ، چگونه مقاومت نمايد ؟\r\nمدير ايرانى خوب ميداند : اجاره دادن تحديد ترياك چه مضار مادى و معنوى را در بر داشته ، گذشته از اينكه با اين طرز اجاره دولت بعشر عايدات واقعى خود هم نميرسد ، مقصود مقنن نيز كه جلوگيرى از استعمال ترياك است باطل و از ميان ميرود . ولى با علمى كه بشركت شخص شما و مشار الملك با مستأجرين اين عمل دارد ، و با اين‌كه ميداند شما در اين معامله يكصد هزار تومان نقد و نسيه از شركاء خود ، يعنى از ساير مستأجرين رشوه گرفته‌ايد ، چه كند ؟ و در موقع دادن سيصد هزار تومان تخفيف بنفع مستأجرين ، چگونه براى صرفهء دولت پافشارى نمايد ؟\r\nمدير ايرانى خوب ميداند : كه محلى و پادارانه و كمك خرج و خانوارى افواج قديم بخور سركرده و صاحبمنصبان و رؤساى محاسبات قشونى ولايات است و سربازى كه 15 سال است احضار نشده ، ديگر تقاضاى ششماههء محلى نميكند ، بلكه صاحب بنيچه هم بواسطهء مرور زمان ، عوض شده ، فعلا اسم اين عنوان هم در همه جا فراموش شده است ، ولى با تصويبنامه‌هاى پىدرپى شما در پرداخت اين دو سه كرور پول مفت ، كه معلوم نيست چقدر آن بطور غير مستقيم بكيسهء مقامات عاليه ميريزد چه كند ؟\r\nمدير ايرانى از طرز انتخابات به خوبى مسبوق ، و آنقدر قوت نفس دارد كه به تهديد و تطميع از رو نرفته « 1 » ، بر خلاف قانون اقدامى نكند ، ولى با وكلاى فرمايشى كه شما ميخواهيد براى همدستى خود در ايران فروشى تدارك كنيد ، چه كند ؟ و با وجود دستور العملهاى كتبى و شفاهى و تلگرافات رمز و كشف شما بحكام ولايات چگونه از تهديد و تطميع و فشارى ، كه براى تعيين شدن كانديداهاى شما به كار ميرود ، جلوگيرى نمايد ؟\r\nمدير ايرانى خوب ميداند : مردآباد خالصه كه هزار تومان و هزار خروار جمع خالصگى دارد و از عهدهء همين جمع هم به زور برميآيد ، با اين منال ديوانى قيمتى ندارد ، و گذشته از اين ، مجلس شوراى ملى هم ، نظر بطغيان سالار الدوله ، امر بضبط آن داده است ، ديگر همچو ملكى را كه اولا هيچ ارزش ندارد و ثانيا اول و آخرش مال دولت است ، نبايد صد هزار تومان پول داد و براى دولت خريد . اما با طمع شما چه كند كه اسلاف شما عمل قروض ارباب جمشيد را كه در دورهء وزارت خارجهء خودتان بپاى دولت قبول كرده بوديد ، با بانك تسويه كرده و ريش دولت را از دست بانك بهزار زحمت خلاص ميكنند ، و شما از كار تسويه شده رسوم ميخواهيد ، و چون عمل بالمره ختم شده و هيچ راهى براى اخذ و عمل نداريد اينموضوع را اختراع كرده ، مردآباد خالصه را كه ارباب جمشيد خوب ميداند صد دينار ارزش ندارد براى دولت به صد هزار تومان خريدارى ميكنيد ، و قيمت آن\r\n\r\n\r\n","description":"","footnote":"\r\n( 1 ) - « از رو رفتن » كنايه از رودرماندن و رودربايستى كردن و مجامله و مساهله است و اين كنايه در اين بيست سال اخير وارد صحبت و محاوره شده و بد تعبيرى نيست و بيشتر در موردى استعمال مىشود كه طرف با سماجت كارى را انجام نمايد و طرف ديگر را محجوب نمايد .\r\n","page_name":" 54 ","page_number":62},
  {"content":"\r\n\r\nرا خودتان دريافت مىفرمائيد . يا بعبارت اخرى صد هزار تومان كه بدهى ارباب جمشيد بدولت بود از مشار اليه وصول ، و ضمنا قبالهء مردآباد را هم كه هيچ نميارزد مجانا منتهى به صد هزار تومان قيمت قباله‌اى از ارباب ميگيريد . قبالهء صد هزار تومان را خودتان بجيب ميزنيد .\r\nمرحوم ملا نصر الدين گوسفند مردم را ميدزديد و گوشتش را صدقه ميداد . از او پرسيدند : مولانا اين ديگر چه كارى است ؟ گفت : صواب صدقه با گناه دزدى مساوى است در اين ميانه پيه و دنبه توفير است . ارباب جمشيد ميبايست صد هزار تومان بدولت بدهد ، در عوض مردآباد خالصه را داد ، ولى صد هزار تومان بدهى واقعى ارباب كه بايد بدولت برسد ، بعنوان رسوم توفير معامله شد .\r\nمدير ايرانى فصل قانون اساسى را خوب در نظر داشته ، و ميداند : كه مرجع عموم نظامات محاكم عدليه است ، و هيچ حكمى باجراء نميرسد ، مگر وقتى كه از محكمهء صلاحيت‌دار صادر شده باشد . ولى چه كند كه شما ، براى پوشانيدن سيئآت اعمال خودتان در تشكيل كميته‌هاى ترور ، محاكم خصوصى اختراع كرده ، همدستهاى قديمى خود را بجرم همان همدستىها ، محكوم ميكنيد ، سهلست ، دوسيه ، آنها را ميسوزانيد ، و محكومين بدبخت را از ترس اين‌كه مبادا داد و فرياد كنند ، روز برفى ، پيش از صبح اعدام ميكنيد .\r\nمدير ايرانى ، با يكنظر بجز و جمع و دفتر رقبات و ثبت فرامين ، ميتواند به خوبى فرمان‌هاى ساختگى خالصجات مازندران را تشخيص بدهد ، بدون اينكه مزاحم عموم ملاكين بشود . انتقالى آن را از غير انتقالى جدا نمايد ، اما چه كند ، كه شما و مشار الملك خيال كرده‌ايد تمام املاك مازندران را بثمن بخس ، از دست ساكنين مازندران بيرون بياوريد ، و ارائهء فرمان را مستمسك كرده ، و عبث پا پى املاك متصرفى چهل پنجاه سالهء مردم شده ، امر بضبط آنها ميفرمائيد . و بدبختها را مجبور ميكنيد كه از هستى خود در مقابل طمع شما دست بكشند .\r\nمدير ايرانى خوب ميداند : كه يكنفر سيد عرب ، هر قدر دلاور هم « 1 » باشد ، نظر بتابعيت خارجه كه دارد ، نميتواند مستخدم ايران و مخصوصا با وجود بىاطلاعى و ناشناسائى مفتش سجل احوال باشد ، ولى چه كند كه شما براى راپرت‌نگارى خود ، بوجود او محتاج و ماهى يكصد و بيست تومان از مال اين ملت ضعيف ، بعنوان تفتيش سجل احوال به او ميخورانيد . ؟\r\nمدير ايرانى خوب ميداند : در سال فراوانى كارنان شهر محتاج بكمك مالى دولت نيست ، ولى چه كند . شما ميخواهيد هفت هشت كرور از پول فروش ايران به حلق بلژيكيها بكنيد .\r\nمدير ايرانى خوب ميداند : رشوه گرفتن از مأمور و مستخدم ، اجازهء چپاول و\r\n\r\n\r\n","description":"","footnote":"\r\n( 1 ) - پدر اين سيد در عتبات معروف بدلاور بود .\r\n","page_name":" 55 ","page_number":63},
  {"content":"\r\n\r\nيغمائيست كه از مال ملت به او داده مىشود ، ولى چه كند كه شما در رفتن و برگشتن ، هر دو ميگيريد ، سهلست ، بتوسط تلگراف رمز ، از فرمان فرمايان ايالات پول ميخواهيد ، و همين‌كه جواب رد ميشنويد آنها را منفصل مينمائيد .\r\nمدير ايرانى خوب ميداند : كه لازمهء انصاف و مروت اينست كه از اين پولهاى بىحسابى كه از انگليسها گرفته مىشود ، و قرض آن گردن ملت بيچاره ميماند ، يك قدرى هم صرف خود ملت بشود ، ولى چه كند كه مخارج بيهوده مجال و فرصتى براى قبول پيشنهادهاى او نميدهد ، و از ساير اصلاحات گذشته ، مردم همين يكشهر پايتخت را اقلا بتنظيف كوچه‌ها و تعمير مجارى آبها و روشنائى معبرها دل‌خوش نمينمائيد ، و تمام اقدامات شما در اين زمينه ، منحصر به اين است كه از بعضى خيابان‌ها بتوسط گاريهاى بلديه كوت به جهت سليمانيه حمل كنيد .\r\nاگر ميخواستيم در اين زمينه استفاده كرده ، تمام خراب‌كارىهاى شما را بنويسيم ، ده پانزده هزار بيت مىشد . فقط محض نمونه بايراد اين چند فقره پرداختيم .\r\nبيچاره مديران ايرانى ، در جريان كارهاى خود در هر روزى چندين مانع در پيشرفت مقاصد مشروع ادارهء خود از طرف شما مىبينند ، چاره جز سكوت ندارند ، و اگر دم بزنند فورا چشمها و مامورين خفيهء شما كه در همه‌جا و در هر اداره هستند بشما ميرسانند و نان آن بدبخت‌ها را آجر ميكنند ، و از همه بدتر ، شما با كمال وقاحت ، نتيجهء سيئآت اعمال خودتان را به آنها نسبت داده ، آنها را در بيانيهء خود بىكفايت هم ميخوانيد .\r\nاما راجع بتعليم و تعلم عناصر مستعد ايرانى در زير دست معلمين كارآزموده ، كه اين موضوع را با آب و تاب تمام و محسنات كلام ذكر فرموده‌ايد ، ما در جاى خود گفتيم :\r\nكه اروپائيها از حيث اصول و قواعد و طرز ادارى چيزى ندارند كه بمديران ايرانى بياموزند ، بلكه مديران ايرانى نظر باطلاعات خصوصيه كه از امور مملكت خود دارند براى تطبيق اصول و قواعد با موارد مخصوصه از آن‌ها بهتر ، و براى ادارهء اين مملكت مناسبترند ، مگر اينكه بفرمائيد : من وجود آن‌ها را براى جلوگيرى خرابكاريهاى شخصى خود لازم ميدانم .\r\nدر خصوص وعدهء ضمنى كه بكاركنان فعلى ادارات مىدهيد كه آن‌ها زير دست مستشاران خارجه تربيت شده و بعدها در كار خود مستقل خواهند گشت بايد بگوئيم :\r\nدل‌خوشى بىاساسيست كه به آنها داده‌ايد ، و برعكس ، اين مديران ايرانى هستند كه بايد در تجربه‌آموز كردن مستشارهاى خارجى ، و راهنمائى بآن‌ها با يكديگر مسابقه كرده ، به زودى شاگردهاى خود يعنى مستشارهاى خارجى را بمناسبات مملكتى بصير نمايند ، و بلافاصله اداره را وداع گفته ، جاى خود را به آنها واگذارند و ديگر رنك هيچ اداره را نه بينند .\r\nدر اينجا بىمناسبت نيست كه يك سؤال از شما نموده ، بجملهء ديگر بيانيه بپردازيم ، و آن اينست كه : خاك ايران كه : مديران و كاركنان درجهء دوم و سومش آنقدر بيكفايت و نادان هستند ، كه بعد از دوازده سال ، باز هم محتاج بمعلمين خارجى مىباشند ، آيا چه\r\n\r\n","description":"","footnote":"","page_name":" 56 ","page_number":64},
  {"content":"\r\n\r\nشده است كه همان بىكفايتها و نادان‌ها به اين سرعت به مقام وزارت ميرسند ، آب و هوائى كه اينقدر وزراى لايق و قابل دارد ، و بالاختصاص مثل شما داهيهء شرق و پهلوان سياست ميپروراند ، چگونه است كه از عهدهء پرورش مدير و معاون و منشى و ثبات بيرن نميآيد ؟\r\nمينويسيد : « بالبداهه معلوم و مسلم بود كه مساعدت‌هائى كه با دولت ايران مىشد ، و اثرات آنى و موقتى را مىبخشيد ، با وجود مضراتى كه داشت ، صرفنظر از آن ممكن نبود ، مانند مخدرى كه در تسكين فورى درد مؤثر ولى در دفع مرض بىاثر بود ، نميتوانست دواى دائمى مملكت و موجب شفاى قطعى باشد ، و تغيير در زندگانى اساسى و دائمى مملكت و ترك زندگانى روزمره و بىاساس ، هرروزه به صورتى و در تحت حادثه‌اى لزوم غير قابل انكار خود را ثابت مينمود . »\r\nمنكر نيستيم ، كه اگر ايران ميخواست منابع ثروت خداداد خود را به كار بيندازد ناگزير بود از سرمايه‌هاى خارجى استمداد كند . يعنى سرمايه‌دارهاى خارجى را دعوت نمايد ؛ تا مطابق اصول استهلاك سرمايه و ربح ، در اين مملكت براهسازى و سدبندى و جريان آبها و استخراج معادن و تأسيس كارخانه‌هاى صنعتى قيام نمايند ، تا هم آنها بطور مشروع سود سرمايهء خود را ببرند ، و هم دستهاى بيكار مملكت به كار افتاده مردم از آن استفاده كنند ، و هم بر عايدات دولت افزوده شود ، و بالاخره ، بعد از استهلاك اصل و فرع سرمايهء خارجه ، اصل مؤسسه هم براى دولت باقيمانده ، از تمام عايدى آن فايده ببرد .\r\nولى جلب سرمايهء خارجى ، بعقيدهء ما براى مصرف يوميه و پر كردن كيسهء اين و آن و بقول شما ، براى ترك زندگانى روزمره ، گذشته از اينكه متضمن فايدهء دولت و ملت نيست ، مستلزم خسارات بىحسابى براى مملكت خواهد بود . اولا چون پول در دست دولت زياد مىشود ، اولياى امور رسم اقتصاد و ميانه‌روى را از دست داده بمخارج بيهوده قيام ميكنند . ثانيا چون احتياج ندارند ، بفكر ازدياد عايدى داخلى نبوده ، سهل است ، همان عايدات معمولهء خود را هم درست جمع‌آورى نميكنند . ثالثا فرع و استهلاك اصل سرمايه ، كه بايد سال‌بسال پرداخته شود ، بر مخارج خواهد افزود . نتيجه اين مىشود كه اولياى دولت و حول و حوش آن‌ها ، چند صباح چرچرى ميكنند ، چيزى نگذشته كه بىپولى و ورشكستگى چهرهء عبوس خود را با قبح مايكون ، نشان ميدهد و احتياج بقرضهء سنگين‌ترى خودنمائى مىكند .\r\nگويند : شخص مسافرى ، در عرض راه بميخانه‌اى رسيد . عربى در آنجا مشغول شرب و به اين شعر مترنم بود :\r\n و كاسا شربت على لذة ، * و اخرى تداويت منها بها \r\nمسافر از اين وضع تعجب كرده و از حال او استفسار نمود . معلوم شد مدتيست در اين محل رحل اقامت انداخته ، و با همين ترنم مشغول ميگساريست . قضا را پس از چند ماه در مسافرت ديگر باز به همين ميخانه رسيد و از عرب نشانى نديد ، از حالش پرسيد صاحب ميخانه كه مردى فارسى بود گفت منها بها بكشتش .\r\n\r\n","description":"","footnote":"","page_name":" 57 ","page_number":65},
  {"content":"\r\n\r\nشما دولت ايران را به حال همان عرب مبتلا ساخته‌ايد ، كه يك دفعه براى مخارج بايد قرض كند ، و يك دفعه براى خرابى كه از قرضهء سابق حاصل شده است ، و اين منها بهائيكه شما مقدمات آن را تهيه ديده‌ايد ، مسلما كار اين مردم را تمام و هستى ايران را بر باد خواهد داد . براى اثبات اين مدعا ، ما محتاج به هيچ دليل ، و اقامهء هيچ برهانى نيستيم و شاهدى بهتر از گذشتهء همين دولت ايران نداريم .\r\nدولت ايران در تمام مدت سلطنت ناصر الدين شاه ، با عايدات داخلى خود ، روز ميگذرانيد ، يا بقول شما بروزمره زندگانى ميكرد . قرض خارجى نداشت و فرع هم نميداد . اگر كم داشت ، كمتر هم خرج ميكرد . از اوائل سلطنت مظفر الدينشاه استقراض خارجى شروع ، و در عرض مدت 23 سال ، تقريبا صد كرور سرمايهء خارجى بدست دولت آمد . از آن سرمايه يك دينارش به مصرف تكثير عايدات نرسيده ، سهل است از عايدات معمولى هم ، بواسطهء نبودن احتياج مبرم و زحمتى كه بر وصول آن مترتب بود ، صرف‌نظر شد .\r\nاينست كه هرچه بر مردم اين مملكت تحميل و مالياتهاى جديد برقرار مىشود ، ابدا تفاوتى در فقر دولت حاصل نشده ، روزبروز احتياج آن به استقراض خارجى در افزايش است .\r\nگيرم شما نيز صد كرور از انگليسها گرفته ، قرض ايران را به دويست كرور بالغ نموديد ، و در مدتى كه خودتان رئيس الوزراء هستيد ، خرجهاى گزاف به خود اجازه داديد و بعد از شما هم ، يك رئيس الوزراء ديگر از ته ماندهء آن يك حفظ ظاهرى كرده ، او هم « داووديه » اى خريد ، و آباد نمود ، و پولى در بانك گذاشت ، اصل و فرع اين قروض كه دو مقابل سابق شده است ، از كجا بايد اداء بشود ، و سالى صد كرور مخارج دولتى كه بواسطهء عادت بولخرجى ، و زمينه‌هائيكه شما به جهت اين مملكت چيده‌ايد ، قهرا به اين مبلغ خواهد رسيد ، از كدام محل بايد برسد ؟ مسلما باز استقراض ! و اين همان منها بهائى است كه دولت ايران از آن خلاصى نداشته ، تمام مردم اين مملكت را الى الابد حمال انگليسها خواهد نمود .\r\nاينهم در صورتيست كه هم‌پيمانهاى جديد شما ، بدون هيچ گربه رقصانى ، با دولت ايران صميمانه رفتار نمايند ، اگر صميميتى نبوده و بخواهند كارهاى شما و اخلاف شما را فلج كرده ، احتياج دولت ايران را به خود زياد نمايند ، تمام اين پولها براى مخارج يكسال شما كافى نخواهد بود و دولت ايران را در سر يكسال مجددا بقرضهء جديدى محتاج خواهند نمود . چنان كه در به دو ورود شوستر ، از يكطرف پنج ميليون بايران قرض دادند ، و از طرف ديگر با وجود ضمانتى كه در نيامدن محمد على ميرزا به خاك ايران نموده بودند ، جلو او را رها كرده ، به پول و اسلحه امداد و بايران روانه‌اش نمودند . و تا آخرين پول استقراض تلف نشد ، شاه مخلوع را مجبور ببازگشت نكردند .\r\nميگوئيد : « اوضاع ماليهء مملكت ، بيش از آنچه بشرح درآيد اسف‌انگيز بود ، و مالياتهاى دولت بواسطهء كشمكش‌ها و بىنظمىهاى داخلى ، و نتايج جنگ بين المللى و قحطى و امراض و عوامل مهلكهء ديگر ، بدرجهء صفر رسيده بود . عايدات گمركى ، بواسطهء عدم امكان مبادلات تجارتى ، از ميان رفته تهيهء اسلحه و مهمات براى تنظيمات و تجديد\r\n\r\n","description":"","footnote":"","page_name":" 58 ","page_number":66},
  {"content":"\r\n\r\nقواى تأمينيه غيرمقدور ، و براى شروع بهر اصلاح و استفاده از هر وضع و علاج هر خطرى مراجعه به سرمايهء خارجى وسيله و شرط منحصر به نظر ميآمد . »\r\nسابقا در محل‌هاى خود ، كاملا ثابت كرده‌ايم كه در ابتداى رياست وزراء شما ، قحطى و امراض بالمره از اين مملكت زايل شده ، و جنگهاى بين المللى هم در اين وقت زيان فعلى بمملكت ما وارد نمىآورد . رجبعلى و جعفر قلى و رضاى حوزانى و نايب حسين كاشى كه شما وجود آنها را كشمكش داخلى موسوم ساخته‌ايد ، نيز هيچ تعرضى بماليات نداشتند ، و عوامل مهلكهء ديگرى هم وجود نداشت ، سهلست موقع رياست شما ، با خرمن پرحاصل و حاصل پرقيمتى تصادف كرد ، كه براى وصول ماليات ابدا اشكالى در كار نبود ، حتى مأمورين ماليه بقاياى سال گذشته را كه بواسطهء قحطى و ناخوشى و جنگ‌هاى بين المللى لاوصول مانده بود ، نيز وصول كردند . پس شما گذشته از اينكه از ماليات همان سال استفاده كرده‌ايد از ماليات سال‌هاى قبل هم مستفيد شده و نتيجهء سختىهائيكه اسلاف شما برده بودند ، عايد شما شد . ما نميدانيم اسف‌انگيزى ماليهء دولت از چه حيث و براى چه ماليات‌ها بدرجهء صفر رسيده بوده است .\r\nاما راجع بعايدات گمركى ، همه‌كس ميداند كه هيچوقت اين عايدات محل مصارف عمومى دولت نبوده ، كه از كسر و نكس آن ضررى متوجه اعمال چرخهاى دولتى بشود .\r\nبلكه اين عايدات محل قروض بوده كه هرچه وصول ميشده ، براى استهلاك اصل و فرع ديون عمومى دولت ببانك‌هاى دولتين ميرسيده است . منتهى بعد از شروع جنگ دولت ايران با دولتين قرار گذاشت ، كه موقتا يعنى تا زمان ختم جنگ و راه افتادن دادوستد بين المللى ، تاديهء اصل و فرع قروض خود را بتأخير انداخته ، از تمام عايدات گمركى خود استفاده كند ، و دولتين هم بصرفه‌اى كه در گرفتن قران از گمركات و دادن ليرهء چهار پنج تومانى در بيست و دو سه قران داشتند راضى به اين امر شدند و باز در جاى خود گفتيم كه كابينه‌هاى قبل از شما براى اينكه ليره را در بيست و دو سه قران نگرفته ، و در شش تومان پس بدهند از گرفتن اين پول صرفنظر كردند .\r\nاگرچه ماشاء اللّه تمام آنچه در موضوع كسرونكس ماليات نوشته‌ايد ، بىاساس و غالب آنها راجع بكابينه‌هاى قبل از شماست ، كه در اينجا به خود نسبت داده‌ايد ولى ، كسر عايدات گمركى دعوى بالمره باطل و چيزيست كه كابينه‌هاى قبل از شما بلكه هيچ كابينه‌اى از آن استفتاه نكرده ، كه شما بقاعدهء استصحاب ، آن را هم داخل در ساير ادعاهاى خود در اين موضوع ميكنيد .\r\nاينجاست كه باز هم ميخواهيم ، يك سؤال از شما بكنيم ، و آن اينست كه اسلاف شما با درآمد خود مملكت ، با وجود قحطى و گرسنگى و ناخوشى ، چهارده ماه مملكت ، را اداره كرده ، و از اقساط موراتوريم هم به همان نظر سابق الذكر ، محروم بوده ، و نان را به نصف قيمت بمردم دادند ، ولى شما در سال پرحاصل و حاصل پرقيمت ، هم از قيمت جنس استفاده كرديد ، و هم نان را يكربع گران‌تر بمردم فروختيد ، و گذشته از ماليات‌هاى دورهء\r\n\r\n","description":"","footnote":"","page_name":" 59 ","page_number":67},
  {"content":"\r\n\r\nخود ماليات عقب‌افتادهء دورهء آنها را نيز گرفتيد . اينهمه تفاوت براى حقوق سه چهار هزار نفر كه شما بر عدهء ژاندارم افزوده‌ايد كافى نبود كه در مدت يك سال و چند ماه رياست خود هفده كرور هم بعنوان پيش قسط استقراض ، از بانك انگليس دريافت داشته ، با فرع صدى هفت گردن اين ملت فقير گذاشته‌ايد ؟ « 1 »\r\nميگوئيد : « تبديل سياست دنيا در نتيجهء جنگ بين المللى ، و طرح خطوط و نقوش اصليه در نقشهء جغرافيائى عالم ( مخصوصا پس از انقلاب و تشنج عظيم روسيه ) و سعى و تلاش هريك از قطعات مجاور مملكت ما ، براى تقويت نيروى خويش ، و اتصالات آنها بدول قوىتر و نيرومندتر در هر لحظه درس جديد ، و تنبيه تازه‌اى بود كه بايد در تقويت اساس مملكت كوشيده ، و مزاج مملكت را براى مقابله با وضعيات و مشكلات محتمل الوقوع حاضر و مهيا كرد . »\r\nيكى از مزاياى جغرافى سياسى يك دولت اين است كه در اطراف آن دولت دول قوى نباشند ، كه اگر بخواهند بد همسايگى كرده ، آن دولت را دچار مشكلات نمايند ، از عهده برنيايند . گذشته از اين همسايگى با دول ضعيفه مسلما موجب تمايل آنها به سمت دولت بزرگتر ، و مستلزم منافع اين دولت است . پس تبديل سياست دنيا در نتيجهء جنگ بين المللى و طرح نقوش جديده در خريطهء عالم ، و بخصوص انقلاب روسيه ، پيشآمد خوش و اتفاق مساعدى براى مملكت ما بوده است كه ما را از هم‌جوارى دولت بد همسايه قديم روس نجات داده ، و بهمجوارى دول كوچك آذربايجان و ارمنستان و تركستان كه با آنها جهت جامعهء مذهبى و نژادى و زبانى داريم ، نايل ساخته است . خروج افغانستان از تحت الحمايگى دولت انگليس ، و استقلال تام و تمام آن دولت هم تقريبا تجزيهء ديگرى است كه دولت ايران را در قسمت مهم سرحدات خود از همسايگى غير مستقيم با دولت انگلستان رهائى بخشيده ، و ما را بدون واسطه با دولت هم‌نژاد ، هم‌مذهب ، هم‌زبان ، كم‌قدرت ديگرى همجوار نموده است . بنابراين قبل از جنگ ايران با سه دولت روس و عثمانى و انگليس كه هر سه قوىتر از آن بودند ، همسايه بود و امروز روس و عثمانى از پى كار خود رفته ، بجاى آنها دول ارمنستان و آذربايجان در قفقاز و تركستان و افغانستان در شمال و مشرق استقرار يافته « 2 » و مسلما همسايگى با دو دولت قويتر ، مشكلتر از همجوارى با يكدولت قويتر و چند دولت ضعيفتر است .\r\n\r\n\r\n","description":"","footnote":"\r\n( 1 ) - اين قرض ، تا زمان سلطنت پهلوى پرداخته نشده بود . هر وقت انگليس‌ها مطالبه ميكردند ، دولت ايران در حقيقت به آنها جواب ميگفت : « پول عاشقى بكيسه برنميگردد . » شما عاشق استعمار ايران بوديد و پولهائى در اين راه خرج كرده‌ايد . مطالبهء اين قبيل پولها كه هيچ سند استقراضى هم ندارد ، بىمورد است . ولى چون در دورهء پهلوى كارها بطور محرمانه ميگذشته اين قرض زوركى را هم پرداختند . چنان كه تا اين اواخر كسى نميدانست كه اين قرض‌ها را كدام وزير تصديق كرده ، و كدام وزير پرداخته است .\r\n( 2 ) - در اينوقت هنوز دولت عراق وجود متمايزى نداشته و در حقيقت جزو مستملكات انگليس بشمار ميآمد .\r\n","page_name":" 60 ","page_number":68},
  {"content":"\r\n\r\nدول صغار همجوار ما هم سعى و تلاشى براى اتصال بدول قوىتر و نيرومندتر نكرده ، بلكه آن روزى كه شما اين قرارداد را با دولت انگليس مىبستيد ، هيچيك برسميت هم نشناخته شده بودند . حتى يكى هم از آنها « افغانستان » خود را از تحت قيموميت صد سالهء انگليس خلاص كرده ، و تمايل آن دولت در هم‌پيمانى با دولت بلشويك روس نيز موضوعى است ، كه تازه پيشامده و شايد به زودى هم از بين برود و در تاريخى كه شما اين قرارداد را ميبستيد ، نه شما ، بلكه انگليسها هم اين پيش‌آمد را پيش‌بينى نميكردند . در اين صورت ، تمنا ميكنيم مشكلات محتمل الوقوع را براى ما تفسير و بما بفهمانيد : خطر مملكت را از چه راه تصور ميفرموديد ؟ آيا قوت و قدرت دولت‌هاى آذربايجان ، ارمنستان و تركستان را كه در آن وقت برسميت هم شناخته نشده بودند ، زيادتر از دولت روس ميدانستيد ؟ يا از طرف دولت افغانستان كه تازه از جنگ خلاص شده و شايد باميد همكيشان خود با دولت انگليس بهم زده بود ، وحشتى داشتيد ؟\r\nتمام دلخوشى اهالى اين مملكت بعد از آن همه خانه خرابىها و زحمات اين جنگ عالم‌سوز ، اين بود كه از شر دولت بد مسلك ، بد همسايهء خشن روسيهء قديم خلاص ، و با دول صغار كم‌وسعت ، كم‌جمعيت ، هم‌نژاد ، همكيش همجوار شده‌اند . و شما همين مزيت و همين اتفاق مساعد را كه شايد هزار سال ديگر براى ايرانىها رخ ندهد وسيلهء ايران‌كشى خود قرار داده ، سهلست آن قدر كودن هستيد يا مردم را جاهل فرض مىكنيد كه در بيانيهء خود با عبارات مقرمط هم مرقوم ميفرمائيد .\r\nمينويسيد : « بالجمله ، بطورى كه در فوق ذكر شد احتياج مملكت از حيث توسل بكمكهاى فنى و مالى خارجى محل شبهه و ترديد نبود . فقط سخن در اينجا بود كه اين كمكهاى فنى و مالى ضرورى از كدام منبع خارجى تحصيل شود ، كه شرايط اصلى ممكن - بودن و عملى بودن را دارا بوده و موفقيت آن باستقلال مملكت مشكوك نباشد . »\r\nما عدم احتياج دولت ايران را بكمك فنى ، و همچنين محتاج نبودن آن را بكمك مالى ، براى مصارف عادى دولتى در جاهاى خود ، با برهان ثابت كرده ، و براى شاهد اين مدعا كابينه‌هاى قبل از شما را نشان داده ، كرارا نوشته‌ايم كه آنها با وجود قحطى و ناخوشى مملكت را با درآمد خود مملكت اداره ميكرده‌اند . اگر بگوئيد قواى تأمينيه ، قبل از رياست شما بيش از سه هزار نفر نبود ، و حاليه بشش هزار نفر بالغ شده است ، بشما ميگويم كه دوره‌اى هم بود كه قواى ژاندارمرى ايران بهيجده هزار نفر رسيده ، و بختيارىها هم حقوق دو سه هزار سوار از دولت ميگرفتند و با وجود اين مملكت تقريبا با عايدى خود اداره ميشد . و هرگاه بفرمائيد در آتيه خيال داريم سى هزار قشون بگيريم ، جوابش اينست كه دولت هميشه به قدر مخارج اين سى هزار قشون به مصرف محلى سرباز و افواج حاضر خدمت و چريك و قراسوران و سوار حكومتى مىرساند . باور نداريد ؟\r\nبه حساب يكسالهء اين مصارف مراجعه نمائيد ، تا مطلب به خوبى بر خود شما هم واضع شود ، و مسلما هرقدر از اين قشون منظم را كه عجالة در عالم خيال است تحت سلاح بياوريد ، به همان اندازه بايد از اين مخارج بيهوده بكاهيد .\r\n\r\n","description":"","footnote":"","page_name":" 61 ","page_number":69},
  {"content":"\r\n\r\nبا اينكه در اينموضوع دفع دخل مقدر شما را نموده جواب سؤال مضمر را نيز داده‌ايم معهذا دولت ايران را هميشه ديوانه فرض كرده ؛ و تصور مينمائيم با داشتن همه‌گونه مأمور و مستخدم داخلى و نداشتن هيچگونه احتياج براى مصارف خود باستقراض خارجى ميخواهد از خارجه مستشار بياورد ، يا پول قرض كرده در راه مخارجى كه شما كرده و ميكنيد به مصرف برساند . در اين صورت جواب سؤال شما را كه : « اين كمكهاى فنى و مالى از كدام منبع خارجى تحصيل شود كه شرايط امكان و عمل را دارا بوده ، موفقيت آن با استقلال مملكت مشكوك نباشد ؟ » مىگوئيم اگر پول و مستشار ماليه را از امريكا و مستشارهاى امنيه را از فرانسه ميخواستند ، و امتياز راه‌آهن و معدنى و صنعتى را براى رعايت سابقه و حق همجوارى بانگليس ميداديد ، آيا امكان نداشت يا عملى نبود يا باستقلال اين مملكت برميخورد ؟\r\nميگوئيد : « در اين باب عقايد از نقطه‌نظر احساسات متفاوت بوده ، طرق مختلفى براى مشى سياسى دولت ترسيم ميشد ، ولى بواسطهء دور بودن از محيط حقيقى سياسى و عجز از تميز وضعيات يا ملاحظه از اظهار عقيده ، جنبهء امكان اجراء و قابليت عمل در آنها كمتر رعايت ميشد . »\r\nدر حقيقت ميخواهيد بفرمائيد از عقايد سايرين هم استفسار فرموده ، و احساسات و نظرات آنها را تحت مطالعه آورده ، و چون نظرات ديگران جنبهء امكان و عمل را فاقد بوده ، آنها را از نظر دور فرموده‌ايد . در صورتى كه خلاف اين فرمايش محقق بوده ، همه‌كس ميداند كه شما در اين موضوعات با كسى مذاكره نكرده و راهنمائى و رائى نخواسته‌ايد بلكه برعكس مانند زنى كه از عمل نامشروع حمل برداشته باشد باختفاى آن كوشيده ، و اين بچه غول را از يكسال قبل ، يعنى تاريخ جلوس خود بر مسند رياست ، بر دل گرفتيد و تا موقع فراغت ، سيزدهم ذيقعده ، احدى را از راز درونى خود مستحضر نساختيد .\r\nمينويسيد : « هيئت دولت كه مسؤل مقدرات مملكت بوده ، مجبور بود نظر خود را بحقايق و واقعيات محدود كرده ، و از احساسات و اوهام تحقق‌ناپذير دورى جسته ، متعاقب تجربيات دهساله و تشبث به تمام وسائل متصوره ، و نتايج وخيمى كه از آن حاصل گرديد غير از خرد و دانش هادى ديگرى براى خود نپذيرد . »\r\nما نميدانيم مسؤليت شما در نزد كيست ؟ در نزد ملت ؟ يعنى همان يك مشت مردمى كه براى نيل شما به مقام رياست ، به مساجد و مشاهد مشرفه رفته و بعد از عقد قرارداد جز هفت هشت نفر منفعت‌پرست باقى آنها همه از شما تبرى ميجويند ؟ در نزد پادشاه ؟ كه در وقعهء فرمان فرمائى خراسان ، حشمت و شوكت او را شكسته ، سهل است خيال داشتيد بوسيلهء كنفرانس در مدرسهء تدين كار را به جاهاى نازكتر برسانيد و امروز هم براى پيشرفت كار خود ، از تاج و تختش دور كرده ، با اوضاع مشكلى كه براى او فراهم آورده‌ايد روى مراجعت به مملكت خود را ندارد ، سهل است در موقعى\r\n\r\n","description":"","footnote":"","page_name":" 62 ","page_number":70},
  {"content":"\r\n\r\nهم كه مصمم مراجعت ميشوند بتوسط تلگراف رمز بشاهزاده نصرت الدوله و اقدامات در سفارت انگليس ، از تشريف‌فرمائى ذات ملوكانه مانع ميشوند ؟\r\nشما كلمات حقايق و واقعيات را نسبت بعقايد خود و احساسات و اوهام را نسبت بعقايد سايرين ، در اين بيانيه خيلى استعمال فرموده‌ايد . در اين باب شما را ملوم نمى دانيم ، زيرا به كار انداختن كلمات قشنگ براى پيشرفت دادن اعمال سوء ، و ايراد ادلهء سوفسطائى و تهمت و افتراء در مقابل برهان خلل‌ناپذير ، منطقى ، مرسوم همهء دسيسه كارهاى عالم است . ولى ميخواهيم از شما خواهش كنيم كه در حال حاضر دنيا دقت نموده ، ببينيد آيا مللى كه از حيث قواى مادى و معنوى ، و بقول شما احتياجات فنى و مالى و زندگانى و شهرت بين المللى ، و موقعيت جغرافيائى و ملاحظات همسايگى و ساير جهات مضره و نافعه ، مثل ما يا پست‌تر از ما باشند وجود دارد يا خير ؟ آيا زمامداران اين ملل مثل شما نقشه‌هاى باصرفه‌تر را ، احساسات و اوهام تحقق‌ناپذير قلمداد نموده و نظريات خود را در مملكت فروشى ، حقايق و واقعيات موسوم و مملكت را كت‌بسته بهمسايه واگذاشته‌اند ؟\r\nبا وجود صلاى آزادى ملل صغار كه در كل دنيا پيچيده است . و ملل ضعيفه كه در هيچ دوره از ادوار عالم هويت و استقلال نداشته‌اند از تحت قيموميت و رقيت بزرگ - ترين دول عالم خلاصى مييابند ، آيا حق نداريم از پهلوان سياست . و داهيهء شرق خود بپرسيم : كدام قول و قرار و كدام سابقه و احتياج مبرم ، و بالاخره كدام وضعيت بدتر ، شما را به اين ايران‌كشى ، كه اسم آن را حقايق و واقعيات گذاشته‌ايد وادار نمود ؟\r\nاز ملل صغيرهء تازه آزاد اروپا كه دولت آمريك از آن طرف دنيا براى معيشت روزانهء آنها آذوقه ميفرستد ، ميگذريم و از افغانستان كه در مدت پنجاه سال ، سالى چهل هزار تومان از انگليس پول مجانى گرفته ، و امروز استيلاى صد سالهء آندولت را ابطال ، و خود را از للگى آن دولت خلاص كرده ، سخن به ميان نمىآوريم .\r\nفقط دولت آذربايجان قفقاز را شاهد قرار ميدهيم كه از حيث وسعت خاك ، به قدر يكى از ايالات ايران نيست . همسايگى آن دولت با ارمنستان ، و كينهء ديرينهء اين دو ملت با يكديگر ، و همجوارى با دولت بلشويك روسيه ، دو خطر مهمى است كه استقلال و رفاه آن دولت را هميشه تهديد مينمايد . فقر مالى آن بدرجه‌اى است كه در مدت بيست ماههء حيات سياسى خود ، صد مليون « بن » مصارف داشته و عايدى آن به همه جهت بيش از ده مليون نبوده است . احتياج ملتى هم كه تاكنون هيچ حكومت نكرده ، به مستشار و معلم خارجى ، در جاى خود ثابت و از جملهء بديهيات است ، به هيچ درياى آزادى هم راه ندارد ، اراضى آن نيز چندان حاصلخيز نبوده ، فقط نقطهء اتكاء و تنها مايهء توكل و يگانه راه اميد آن معادن نفت بادكوبه و سى چهل\r\n\r\n","description":"","footnote":"","page_name":" 63 ","page_number":71},
  {"content":"\r\n\r\nفرسخ راه‌آهن است . شناسائى رسمى آندولت نيز ، اگر بلشويكها بگذارند « 1 » تازه اتفاق افتاده است . اين دولت با وجود اين همه مصائب خوددارى مىكند ، و به هيچ دولتى خود را بستگى نداده ، خويشتن را قائم بالذات معرفى مينمايد و شما پهلوان سياست ؛ و داهيهء شرق و بزرگترين صدراعظم آسيا « ؟ » دولتى مثل ايران را باسم حقايق و واقعيات و بعنوان احتراز از احساسات و اوهام تحقق ناپذير ؛ بثمن بخس بانگليس ميفروشيد ! سهلست ، روزنامه‌نگاران مزدور خود را وادار ميكنيد كه در ازاى اين ايران فروشى القاب سابق الذكر را نيز بشما بدهند « 2 »\r\nاز تجربهء دهساله ، و تشبث به تمام وسائل متصوره ؛ و عقيم ماندن نقشه‌هاى احساس و نتايج وخيمهء آن سخن رانده ، اين مطالب را قضاياى مسلحه وانمود مىفرمائيد ، در صورتى كه يك نظر بتاريخ ده دوازده سالهء ايران ، خلاف گفته‌هاى شما را واضح مينمايد .\r\nدولت ايران ، بعد از مشروطيت تقريبا بلافاصله دچار معاهدهء 1907 بين دولتين روس و انگليس شد . اين معاهده ، صورتا اين مملكت را به دو منطقهء نفوذ ، در شمال و جنوب ، و يك منطقهء بيطرف در مركز تقسيم كرده و چون معاهده‌اى بود كه دولتين بين خود منعقد داشته بودند ، براى ايران مخصوصا بعد از جوابى كه دولت در موقع اعلان اين معاهده بسفارتين فرستاد ، هيچگونه ضمانتى و هيچ نوع تعهدى حاصل نمينمود ، و از نقطه‌نظر استقلال داخلى ، در تمام نقاط مملكت ، فرمانروائى داشت و در روابط خارجى خود نيز ، بالمره آزاد بود . از هركس ميخواست ، پول قرض ميكرد ، و از هر ملتى اراده‌اش تعلق ميگرفت مستشار و معلم استخدام مينمود . فشار دولتين در قضيهء شوستر و التيماتوم روس و قبول آن از طرف شما ، جلب مستشار خارجى را باجازهء دولتين منوط نموده و بلژيكىهائى كه در خدمت دولت ايران و متصدى گمرك بودند ، با رضايت ضمنى دولتين و همراهيهاى شما و ناصر الملك ، بجاى امريكائيها برقرار شدند . در اين واقعه اگرچه ايران اختيار تام و تمام انتخاب مليت مستشار خارجى را از دست داد ، ولى در نياوردن مستشار جديد ، آزاد بوده ، سوئدىها در ژاندارمرى و نظميه و بلژيكيها در ماليه و گمرك باقى ماندند .\r\nجنگهاى بين المللى و مشغلهء دولتين فرصتى بايرانيها داده ، در همانروزهاى اوليه ماليهء مملكت را از دست بلژيكيها كه از قديم الايام خود را بدست نشاندگى دولتين ، بخصوص دولت روس معروف كرده بودند ، خارج نمودند ، و اين خود قدم وسيعى بود كه به سمت آزادى مملكت ، از قيد مستخدمين خارجى و دست‌نشاندهء دولتين برداشته شد .\r\nدر حين جنگ هم ، موضوع اتحاد و انقطاع ايران با طرفين مخاصمه ، خيلى خيال دولت و ملت را متوجه خود ساخت ، ولى بالاخره دولت در حال بيطرفى كه از ابتداى جنگ خط مشى قرار داده بود ، باقى مانده ، مداخلهء فردى بعضى از ايرانيها به همراهى\r\n\r\n\r\n","description":"","footnote":"\r\n( 1 ) - چنان كه نگذاشتند .\r\n( 2 ) - سيد ضياء الدين مدير رعد و مدير روزنامهء ايران ، بيشتر از سايرين باد ببوق اين القاب ميكردند .\r\n","page_name":" 64 ","page_number":72},
  {"content":"\r\n\r\nهمكيشان خود ، در جنگ بر ضد متفقين « 1 » كه شما در بيانيه‌هاى خويش گناه بزرگ زمامداران آن دوره وانمود ميكنيد ، اقدامات بالمره شخصى بوده و ابدا ربطى بهيئت دولت نداشته است ، و اين كار در عالم سوابق و شهود بيحسابى دارد . و هيچوقت هيچ دولتى نتوانسته است مداخلات افرادى ملت خود را در جنگهاى بين دو دولت ديگر مانع شود .\r\nاقداماتى كه دولت ايران در اين ده ساله براى دفاع حيثيت و استقلال خود به عمل آورده همين چند فقره بوده است و از غالب آنها هم نتيجهء مطلوبه را بدست آورده است .\r\nما نميدانيم مقصود شما از نقشه‌هاى احساسى كه دولت ايران دنبال آنها رفته و وخامت بار آورده چيست ؟ و تمام وسائل متصوره كه به آنها تشبث جسته و بالاخره عقيم مانده است كدامست ؟\r\nشايد رد قرارداد 1907 را نقشهء احساس دانسته و معتقد هستيد كه خوب بود ايرانيها از همان روز اول ، بنقشهء تقسيمى كه دولتين كشيده بودند رسما راضى شده ، براى شمال مستشارهاى روسى و براى جنوب مستشارهاى انگليسى ، مستخدم ميكردند . يا اينكه مى خواهيد بفرمائيد كه دولت ايران براى اصلاح ماليه و قواى تأمينيه و نظميهء خود عبث از امريكا و سوئد مستشار و مشاق و معلم آورده ، يا چرا بلژيكىها را كه دست‌نشاندهء دولتين بودند ، از مداخله در ماليهء مملكت منع كرد ؟ و اين مقاومتهاى جزئيه را هم كه از طرف كابينه‌ها و مقامات ملى به آن اقدام شده است خلاف مصلحت و نقشه‌هاى احساس ميدانيد ؟ در اين صورت ما ناچاريم بگوئيم كه اين سليقه در طرز مملكت‌دارى ، منحصر به شخص شماست و سايرين اين قبيل اقدامات را نقشهء احساس ندانسته و اگر نتيجهء عملى هم نداشته باشد ، براى اثبات هويت ملى لازم ميشمرند .\r\nميگوئيد : « 2 » در نتيجهء اين افكار هيئت دولت مطالعات زيادى را در اطراف قضيه نموده ، و تمام طرق را در تحت نظر و فكر درآورده در نتيجه معتقد به اين عقيده شده كه مراجعه و توسل بمتخصصين از ملل مختلفه براى مصالح دولت و مملكت عملى نبود .\r\n« زيرا علاوه بر احتمال رقابت‌هاى ملى و نژادى ما بين آنان كه براى پيشرفت اصلاحات مضر و نتايج سوء آن متوجه ما ميگرديد ، هيچيك از ملل را در تعهد وسائل سعادت مملكت طورى ذى علاقه و ذينفع نمىكرد كه مساعدتهاى مهمى براى ترقيات فورى و سريع نموده ، مملكت را از حالت بدبختى و فلاكت امروزه بطور مؤثرى رهائى بخشند و علاوه بر اينكه همان رقابت‌هاى اول امر امكان وقوع آن را مشكل مىنمود بر فرض وقوع پس از مدتى تجربه و عمل با تحمل مضار و آفات مسلمهء تأخير ، مسألهء توحيد سبك اصلاحات مراجعه به مبداء واحد فنى را مخصوصا دربارهء ادارات مهمه الزام ميكرد . »\r\n« با توجه بنكات فوق و تحت نظر آوردن حقايق و وضعيات داخلى و خارجى مراجعه\r\n\r\n\r\n","description":"","footnote":"\r\n( 1 ) - مهاجرين\r\n( 2 ) - خوانندهء را متوجه ميكنيم كه كلمات و جمل اين قسمت از بيانيه را درست در نظر بگيرند و با نطق خياط دروغين كه بعد به آن خواهند رسيد تطبيق فرمايند .\r\n","page_name":" 65 ","page_number":73},
  {"content":"\r\n\r\nبدولت ديگر ، غير از انگلستان علاوه بر اينكه با سوابق مساعدتها و اطمينان قطعى كه در ضمن مذاكرات از نظر مساعد آن دولت بحسن استقبال و آتيهء ايران حاصل گرديد ، اقتضا نداشت ، شرايط امكان و عملى بودن را فاقد بود . »\r\n« بنابر ملاحظات فوق ، هيئت دولت در ضمن ايفاى وظائف روزانه و استقرار نظم و تهيهء موجبات آسايش اهالى ، از نقطه‌نظر تعيين خط مشى سياسى دولت و روشن كردن اين تكليف ، از مذاكره با دولت انگلستان در تأمين آتيهء مملكت خوددارى ننمود .\r\nچندى از متاركهء جنگ نگذشته بود كه در اين مسائل بطور كلى با اولياى دولت معظم لها مذاكرات بميان آمد ، و در اين مذاكرات تمام شرايط اصلاح مملكت رعايت و در نتيجه تبادل نظريات و اقدامات كه مدت چندين ماه طول كشيده ، قراردادهائى با موافقت طرفين مقرر گرديد . »\r\nشارلاتان مسافرى در شب زمستان بدهى رسيد . بهر درى زد منزل بدست نياورد ناچار باميد پيشامد بهترى در گوشه‌اى ايستاد . جوان روستائى را ديد كه در كوچه‌ها متفكرانه گردش مىكند . پيش آمد و پس از مبادلهء سلام و عليك ، از سبب تفكر او سؤال كرد . روستائى گفت : فردا در اين ده عروسى است ، و من از جملهء مدعوينم ، لباس فاخرى كه شايستهء مجلس باشد ندارم ، يك قدك در خانه موجود و زنم نيز دوزندهء جلدكاريست ، ولى كسى كه دست برش داشته باشد پيدا نمىكنم . شارلاتان بلا تأمل گفت : من خياط شهرم و از عهدهء اين خدمت به خوبى برميآيم . جوان از اين تصادف بينهايت خوشوقت شده او را به خانه برد ، از شرايط پذيرائى دقيقه‌اى فروگذار نكرد و بعد از صرف غذا ، قدك و قيچى را روى كرسى گذاشت .\r\nمسافر ما كه پدرش هم با اهل برش در يك مسجد نماز نخوانده ، بلكه جدش در مرو يك دكان خياطى را آتش زده بود ، چند دفعه قدك را از سر تا ته لابلا باز كرده دوباره پيچيده و در هر تكرار عملى ، لا حول گفت و بر شيطان لعنت فرستاد . تا آخر الامر قدكرا باز كرده از عرض ميان طاقه قيچى گذاشت ، و سپس با دو دست از دو طرف آن چسبيده با عجلهء تمام قدكرا بدونيم كرد ، و نزد ميزبان انداخته گفت :\r\n« در نتيجهء افكار راجع ببرش اين قدك مطالعات زيادى را در اطراف قضيه نموده و تمام طرق را در تحت‌نظر و فكر درآورده ، در نتيجه معتقد به اين عقيده شدم كه بريدن اين قدك ، به شكل قبا براى مصالح شما عملى نبود . » « زيرا علاوه بر سايه و روشن‌هائى كه بواسطهء اختلاف سر و ته توپ قدك در بعضى از قطعات برش حاصل شده ، و براى پيشرفت دوخت قبا و حاضر شدن آن براى مجلس عروسى فردا ، مضر و نتايج سوء آن متوجه شما ميگرديد خياط را هم در تمهيد وسائل بهم انداختن قطعات برش ، طورى ذيعلاقه و ذينفع نمىكرد كه مساعدتهاى مهمى براى درزبندى سريع آنها به عمل آورده ، كار دوخت قبا را به طرز مؤثرى پيش ببرد ، و علاوه بر اينكه همان حصول سايه و روشن در اول امر چشمهاى خياط را خيره كرده ، امكان دوخت را مشكل مينمود ، بر فرض اتمام هم پس از دوختن و\r\n\r\n","description":"","footnote":"","page_name":" 66 ","page_number":74},
  {"content":"\r\n\r\nو شكافتن با تحمل مضار و آفات مسلمهء تأخير ، مسألهء وقوع مهر قدك در پشت سر ، و مخصوصا قدرى پائين‌تر از شال بند شما كه مسلما مايهء سخريه و استهزاء در مجلس فردا بود صرفنظر كردن از برش قبا و مراجعه به لباس ديگر را الزام ميكرد .\r\nبا توجه بنكات فوق ، و تحت‌نظر آوردن حقايق تار و پود و رنگ قدك ، مراجعه به لباس ديگر غير از شال علاوه بر اينكه با سوابق اطلاعات من در خياطى و اطمينانى كه در ضمن ملاحظات سر و ته توپ از مناسبت اين قدك براى شال حاصل گرديد ، اقتضا نداشت شرط امكان و عملى بودن را نيز فاقد بود . بنابر ملاحظات فوق ، من در ايفاى وظايف برش خود و پهن كردن قدك به روى كرسى و تهيهء موجبات پيچيدن و باز كردن از نقطه نظر تعيين عاقبت كار اين قدك و روشن كردن خيال شما براى لباس مجلس فردا از پاره كردن قدك به دو قسمت براى تدارك شال خوددارى ننمودم . « 1 » بالبداهه معلوم است پس از انجام اين مهم ، خدمت مرا تقدير كرده ، بدون اشتباه و خودپرستى و يا تعلل و لاقيدى و يا جبن و بددلى ، در تدارك و تهيهء لوازم دوخت ، بطريقى كه حقايق فن خياطى ايجاب مينمايد از منزل گرم و چراغ و سوزن و خياطه و موم و انگشتانه قيام نموده ، براى اتمام كار در موقع مناسب ، باهل خانه تأكيدات بليغه فرموده ، و مخصوصا سفارش نمائيد كه در دوختن سروته دو قطعه برش به يكديگر از ملاحظهء دقيق افتادن مهر قدك بسروته شال كه براى بهبوديت و خوش‌آيندى اين لباس از لوازم اوليه و لابدمنه است خوددارى ننمايد .\r\n« در ضمن ، از ذكر اين نكته نبايد خوددارى نمايم كه اين برش ، بالذات هر عيب و نقصى را فاقد و اصول و موجبات خوش‌آيندى را داراست ، ليكن بديهى است شرط استفادهء شما از آن ، بوسيلهء حسن سوزن زنى و دوخت بتوسط اهل خبره ، و شخص بصير بحقايق وضعيات فن خياطى است . » « زيرا بهترين برشها اگر مورد بدى دوخت واقع شود ، و دستهاى كثيف نالايق مأمور بهم انداختن آن گردد ، در چنين صورتى ، نقص و كمال برش و يا عيب و حسن آن ، بالسويه خواهد بود . و شخصى كه اهل بخيه و دوزنده واقف بفن خياطى ، بمناسبت وقت و زمان نداشته باشد ، يا نخواهد تحصيل كند ، از هيچ برشى استفاده نخواهد كرد . و بطريق اولى فقدان برش و ماندن طاقهء قدك در صندوق هيچوقت آبروى او را در مجلس عروسى حفظ نميكند . »\r\n« اميدوارم نتايج حسنهء اين موفقيت ، منظور نظر حق‌شناس عموم افراد خانوادهء شما شده ، بهترين مزد خدمات و فداكاريهاى اينجانب كه ظهور شأن و شكوه و جلال شما در مجلس عروسى فرداست هرچه زودتر ، مشهود گردد . و اين شال در اين سرماى زمستان ، گرمى پوستين را به بدن شما داده ، خوش قوارگى و بهبودى وضعيات و سعادت‌مندى شما را در انظار جلوه‌گر سازد . »\r\n\r\n\r\n","description":"","footnote":"\r\n( 1 ) - تا اينجا بيانات خياط جعلى ، با آنچه سابقا از بيانيه در اين مورد نوشته شده ، مطابقه مىكند و از اينجا ببعد اشاره به باقى بيانيه است كه آنچه مناسب با مقام بوده است ، از قول خياط مزبور بطور اقتباس و اقتطاف ايراد شده است .\r\n","page_name":" 67 ","page_number":75},
  {"content":"\r\n\r\nپس از ايراد اين خطابه ، مسافر ما تا خرخره زير كرسى چپيده ، لحاف بر سر كشيد ، و در ضمن دهن درهء ممتدى گفت : « چقدر خوابم ميآيد ؟ رفيق ! شب شما بخير « 1 » »\r\nتمثيل و مطايبهء ما تمام شد . ولى قبل از اينكه براى رد اين قسمت از بيانيهء شما وارد استدلال و برهان شويم ، يك سؤال از شما داريم : شما كه مطالعات زيادى در اطراف قضيه نموده و تمام طرق را تحت‌نظر درآورديد ، چرا با اين عقيده كه ايران را به حال استقلال خود باقى گذاشته ، وسائل سعادت و ترقى آن را فراهم آوريد ، معتقد نشديد ؟ و تمام افكارتان در اطراف قضايائى دور زده است كه بيش و كم فرمانروائى و استقلال تام و تمام ايران را محدود مينمايد ؟ و از ميان تمام آنها ، چرا آنچه منافع آن براى ايران از همه كمتر ، و مضار استقلالى و اقتصادى آن براى اين مملكت از همه بيشتر است انتخاب كرده‌ايد ؟ ما در جاى خود ثابت كرده‌ايم كه ايران هيچ احتياجى بمستشار و معلم نداشت .\r\nاگر شما هم يكقدرى فكر خود را در اطراف اين قضيه جولان ميداديد ، كه بدون توسل بمستشاران خارجى ، و واگذاشتن مملكت برحم و مروت و انصاف آنها ، كار ايران را بسرانجام برسانيد بهتر نبود ؟\r\nمطابق تجربهء گذشته ، ما از اين همه مستشاران خارجى كه براى اين مملكت از ملل مختلفه اجير كرده‌ايم ، تاكنون هيچ فايده نبرده‌ايم . يا بىكفايت بوده ، براى ادارهء خود كارى نكرده و مواجب گزاف آنها را بيهوده تحمل نموده‌ايم ، يا زرنك و زبر دست بوده جز پيشرفت دادن پلتيك خارجه و اضمحلال قواى داخله و پر كردن كيسهء خود براى ما كارى صورت نداده‌اند ، و اگر بعضى از آنها وظيفه‌شناس بوده ، خواسته‌اند براى اين مملكت كارى انجام بدهند به همين جهت گرفتار تهديد و فشار و حتى اولتيماتوم همسايه شده ، از كار كناره‌جوئى نموده‌اند .\r\nاز لجاجت و استبداد رأى شوستر و حساب ندادن مرنار و ضديت‌هاى رؤساى قزاق و تمرد ادوال و فرمان فرمائيها و خيانتهاى بلژيكيها در گمرك و پست و ماليه و خودسرى هاى نيو در تلگراف و بيكفايتيهاى بيزو و پرنى و دمرنى در ماليه و عدليه و داخله ، ميگذريم و دستهاى زمامداران آن ادوار را بقول شما نالايق و آلوده تصور ميكنيم . فقط رفتار ميليتر در ارزاق و لواشرى در ضرابخانه را در دورهء زمامدارى شما كه چشم بد دور ، دستهايتان پاك و پاكيزه و با لياقت است ، شاهد قرار ميدهيم .\r\nآيا هيچ مستخدم ايرانى را سراغ داريد كه در عرض هشت ماه ، هفت كرور پول تلف كرده و در مقابل حساب بفرس ماژر تمسك جويد ؟ و نان گرانى كه بمردم خورانده ، فتح نمايان و حساب را محاكمه دانسته ، بگويد : « فاتح را محاكمه نميكنند ؟ » مديران ضرابخانهء ايرانى را براى تفاوت احتمالى كسرگذار ، تحت تفتيش و محاكمه و محاسبه درميآورند ولى مسيو لواشرى چون بلژيكى است و رفت‌وآمدى در سفارت‌ها دارد در مدت چهار سال ، تمام درآمد يك معدن زغال سنگ و كليهء عايدى ضرابخانه را خورده ، سهلست\r\n\r\n\r\n","description":"","footnote":"\r\n( 1 ) - اشاره به آخر كار است كه از كار كناره كرده ، و بفرنگ مهاجرت خواهد كرد .\r\n","page_name":" 68 ","page_number":76},
  {"content":"\r\n\r\nمبلغ هنگفتى بدون اجازه بحوالهء خود و به حساب دولت از بانك گرفته ، و هروقت خواسته‌ايد يكنفر مفتش يا محاسب بضرابخانه فرستاده ، در كار او تفتيشى به عمل آوريد ، راه نداده و حتى يك مرتبه بيچاره مفتش را كت‌بسته با قزاق‌هاى خود تا استخر پياده دوانده است « 1 » و امروز هم كه با هزار عجز و التماس بمفتش « 2 » ميخواهيد عذر او را بخواهيد مجبور شده‌ايد تدبيرانديشى كرده ، براى انصراف موسيو از اين شغل ، در ضرابخانه را ببنديد كه بعدها با رياست يكى ديگر از همقطاران او باز كنيد « 3 » .\r\nبالجمله از اينها ميگذريم ، و با شما همراهى نموده تصور ميكنيم كه ايران واقعا محتاج بمستشار خارجى است و از وجود آنها هيچگونه ضررى براى دولت و مملكت متصور نبوده ، و هر نوع استفاده هم از آنها حتمى است . باز استخدام آنها از ملل مختلفه بهتر از توسل بمبداء واحد ، آن هم از دولت همسايه و قوى و زبردست در استعمارى مانند انگليس است .\r\nاولين استدلال شما ، براى توسل بمبداء واحد و رد استخدام از ملل مختلفه ، مسألهء حصول رقابتهاى مختلفه‌ايست كه بين مستخدمين اتفاق ميافتد كه ضرر اين رقابت را بمملكت زياد دانسته‌ايد . در صورتى كه مستخدمين اروپائى ، در مشرق زمين بخصوص ايران ، هيچوقت باهم رقابت نكرده ، سهلست چون ميدان عملياتشان خيلى وسيع است نظرى به كارهاى يكديگر نداشته ، مملكت از سازش آنها بيشتر از رقابتشان ، خسارت ميكشد ، بلكه اگر دولت بتواند ميان آنها حس رقابت توليد نمايد البته براى پيشرفت كار بهتر و مناسبتر است ، و بقدرى اين سياست ، در همه جا و نزد همه كس مسلم و طبيعى است كه اشخاص عادى هم به آن توسل جسته ، و به همين نظر از استخدام دو نفر نوكر همشهرى و همولايتى احتراز ميجويند ، چه رسد باينكه تمام خدمهء خود را از اهل يكشهر ، يا يك ولايت انتخاب كنند و خود را گرفتار سازش آنها نموده ، بالفرض اگر وقتى با دربان خود معارضه پيدا كنند دچار تعرض ناظر و آشپز و آبدار و باغبان هم بشوند .\r\nاما وحدت اسلوب كه دليل ديگر اين مراجعه بمبداء واحد فنى قرار داده‌ايد ، ما شك نداريم كه در يك اداره و يك وزارتخانه ، وحدت اسلوب شرط اساسى جريان امور آن اداره است . و هرگاه شعب و دوائر جزء آن اداره يا وزارتخانه هريك اسلوبى جداگانه داشته باشند ، مسلما مانع پيشرفت كار ، و تا حدى سبب بىنظمى خواهد شد ، و بالمثل بكارخانه‌اى ميماند كه هريك از ماشين‌ها و چرخهاى آن سيستم جداگانه داشته باشد و بمخيلهء كسى هم نميرسد كه براى يك وزارتخانه مستشارها از ملل مختلفه مستخدم شوند .\r\n\r\n\r\n","description":"","footnote":"\r\n( 1 ) - اين مفتش كمال الوزراهء محمودى بود .\r\n( 2 ) - ارميتاژ اسميت مفتش انگليسى است كه برحسب همين قرارداد براى ماليه آورده بود .\r\n( 3 ) - بعد از چهار ماه مرو كه يكى از بلژيكيها بود رئيس شده و ضرابخانه به راه افتاد .\r\n","page_name":" 69 ","page_number":77},
  {"content":"\r\n\r\nولى ، اگر هر وزارتخانه با اسلوب يكى از دول كه در مسائل فنى آن وزارتخانه زبردست‌ترند ، تأسيس و تشكيل ، يا اصلاح و ترميم شود ، چه عيبى لازم ميآيد ؟ دولت ژاپن كه در خواستن مشاق و معلم اين رويه را اتخاذ كرد ، چه ضررى برد ؟ آيا پولى كه از وزارت ماليهء با اسلوب امريكا بيرون بيايد براى امنيه و نظميه و قشونى كه به طرز سوئد تشكيل يافته باشد رواج نيست ! هرگاه واقعا تا اين اندازه معتقد بوحدت اسلوب هستيد ، پس خوب است در ضمن عقد يك قرارداد و بوسيلهء صدور يك بيانيهء ديگر ، فكرى هم براى وزراء و مجلس شوراى ملى و ساير مقامات عاليه نموده ، مقدرات اين مملكت را يكسره بكابينهء سن‌ژام تفويض كنيد ، تا آنوقت واقعا اين مملكت مانند هندوستان و جنوب آفريقا بوحدت نامهء اسلوب نائل آمده ، جان مردم از دست زمامدارى مثل شما خلاص شود .\r\nاستدلال شما در خصوص سبب مراجعه بانگلستان براى متخصصين فنى منحصر بفرد ، و عبارتست ، از اينكه ، ساير ملل مثل اهالى بريتانياى كبير در ترقى ايران علاقه‌مند و ذىنفع نيستند .\r\nعلاقه‌مندى و ذينفعى انگليسها در ايران مسلم و ترديدناپذير ، و مانند علاقه‌ايست ، كه يك نفر مالك قوى بملك همسايهء ضعيف خود دارد . اگر هيچ مالك ضعيفى ، ذينفعى همسايهء قوى خود را دليل مداخلهء او در ملك خود قرار ميدهد ، ما هم اين استدلال شما را منطقى دانسته ، بحسن تدبير و عقل و كياست پهلوان سياست و داهيهء شرق خود معتقد ميشويم ؛ و الا شما يا بكودنى ، يا خيانت‌كارى خود متعرف شويد .\r\nمينويسيد : « البته براى تصميم در عقد اين قرارداد ، و خاتمهء دورهء بىتكليفى ، علل و موجبات ديگرى نيز موجود بود ، كه اظهار و اعلام آنها فعلا نيز ، خالى از اقتضاست ؛ و ارباب فراست ، با مختصر تأمل و توجهى ، بوضعيات بين المللى مىتوانند آن حقايق را دريافته و تصميمات دولت را تقدير نمايند . »\r\nشايد ميخواهيد بفرمائيد كه در عقد اين قرارداد مجبور بوده‌ايد ، و عنفا شما را بامضاى آن وادار كرده‌اند ، در اين صورت ، اولا ممكن بود شرافتمندى خود را بكناره‌جوئى از كار بر همه معلوم نموده ، اقدام به اين ايرانكشى ننمائيد ، بر فرض اينكه حب جاه بر شرف دوستى چربيده ، نميخواستيد از كار كناره اختيار كنيد ، اقلا مثل سابقين « 1 » بتعاطى مراسلات پرداخته ، و در مراسلهء آخرى كه بمنزلهء قبول قرارداد بود مجبور بودن خود را در ضمن ، ايراد نمائيد . ولى ما ميگوئيم : شما مجبور نبوده و فقط براى رعايت صرفهء شخصى خود اين قرارداد را منعقد داشته‌ايد . زيرا ، اگر مجبور بوديد ، در بيانيهء خود از اين قرارداد مشئوم ، كه ضرر آن از آفتاب روشنتر است ، آنقدر تمجيد نميكرديد ،\r\n\r\n\r\n","description":"","footnote":"\r\n( 1 ) - مقصود محمد وليخان خلعتبرى سپهسالار است ، كه در زمان رياست وزراء خود تشكيل كميسيون مختلط را كه نمايندگان دولتين هم در آن عضويت داشته ، و در حقيقت مقدمهء اجراى دو منطقهء نفوذ بود به همين طرز ، با اشاره باجبار پذيرفت .\r\n","page_name":" 70 ","page_number":78},
  {"content":"\r\n\r\nو براى مشروع جلوه دادن آن ، مردم را اغفال ننموده ، دولت را ورشكسته و بىكفايت و بىوسيله وانمود نميفرموديد ، اگر مجبور بوديد با اينهمه اصرار ، جلو افكار عامه را نگرفته ، مخالفين قرارداد را بحبس و طرد و تبعيد گرفتار و تهديد نمينموديد ، و روزنامه‌هاى مزدور شما براى پيشرفت دادن اين مقصود نامشروع ، مقاله‌هاى بىربط بىاساس نمىنوشتند ، و حتى يكنفر ارمنى « 1 » كه خلف صالح سيد مدير رعد بود ، از طرف ملت ايران اظهار بيقرارى براى تأخير اجراى قرارداد نميكرد . و بعبارت مختصر ، اگر مجبور بوديد اينهمه خوش رقصيها « 2 » براى چه بود .\r\nهيچ بامزه‌تر از اين نيست كه ميخواهيد مردم اين وطن‌فروشى شما را تقدير هم بنمايند . آيا تصور ميكنيد اگر اين قرارداد را نبسته بوديد ، انگليسها بيش از آنچه در اين قرارداد صورتا برضا و رغبت تحصيل كرده‌اند مطالبه مينمودند ؟\r\nآيا ميخواهيد وانمود كنيد كه اگر شما اين تصميم ايرانكش اسلام بر باد ده را نگرفته ، و استقلال شش هزار سالهء ايران را نفروخته و اين مملكت را در مجمع اتفاق ملل مستعمرهء انگليس معرفى ننموده بوديد ، انگليسها ، ميتوانستند با ابراز قوت مادى ، همين اندازه شرايط را بنفع خود در ايران تحصيل كنند ، يا اگر هم به زور تحصيل\r\n\r\n\r\n","description":"","footnote":"\r\n( 1 ) - كاسپارا پيگيان كه در رياست وزراى سيد ضياء الدين مدير سابق روزنامهء رعد مبلغ معتنابهى از وجوه ادارهء تحديد و باندرول برداشته و از ايران نميدانم بكجا فرار كرد ، و شايد بعدها ، در اروپا حساب را با سيد تصفيه كرد .\r\n( 2 ) - رقص از كارهاى طبيعى بشر و شايد كمتر كسى باشد كه در دورهء زندگى خود در يكى از مواقعى كه بوجد آمده است پاىكوبى و حتى دست افشانى هم نكرده باشد ، چنان كه آوازه خوانى هم همين حال را داشته و هيچكس يافت نميشود كه در مدت عمرش ترنم ننموده باشد .\r\nنميدانم در عهد حجريا بعد از آن دوره يا در ادوار بعد و در هرحال در دوره‌اى كه نزاع بين طوايف و اقوام بجنگ تن‌بتن بين رؤساى آنها ختم ميشد ، در يكى از اين نزاعها كه بين دو طايفه اتفاق افتاد و شايد رئيس‌هاى دو قوم براى جنگيدن تن‌بتن حاضر شدند . ريش سفيدان دو قوم ميانه افتاده و جنگ را بمصالحه واگذار كردند . طرفى كه قوىتر بود در ضمن شرايط مصالحه شرط كرده دختر رئيس ضعيف‌تر ، در حضور او و سران قوم رقص بكند كه صلح پايدارتر و محكم‌تر شود . طرف با همه ناهنجاريهاى اين شرط چون چاره نداشت براى خير رساندن بافراد جامعهء خود و جلوگيرى از خون‌ريزى رضا داد . مجلس رقص دختر خانم تشكيل و اشخاصى كه در صورت مجلس مصالحه قرار بود در اين جلسه حاضر شوند ، هم حاضر شدند .\r\nهمين كه مجلس روبراه شد دختر خانم با پدرش وارد شدند . پدر البته پهلوى رئيس قوى نشست و دختر مشغول رقص شد . ولى دختر از آنها بود كه كم‌فروشى را در هيچ‌حال جائز نميدانند و آنچه از پير استاد داشت در اين رقص اجبارى به كار بسته و چندين بار بهلهلهء حضار سرافراز شد . همين كه به منزل برگشتند ، پدر دختر خود را طرف خطاب قرار داده گفت : ما مجبور بوديم كه اين كار ناهنجار را بكنيم ، ولى تو اجبارى داشتى كه اين خوش رقصى را بكنى ؟ ! ! و به سنگ تمام تحويل بدهى ؟ ! ! مصطلح شدن اين كنايه از اين حكايت كه شايد با واقع هم مطابق باشد بيرون آمده است .\r\n","page_name":" 71 ","page_number":79},
  {"content":"\r\n\r\nميكردند ، سايرين آن را مشروع دانسته ، و اجازهء چنين رفتارى را نسبت بما ميدادند ؟ يا اگر مجمع اتفاق ملل و تمام اين هياهو بىاصل بوده ، انگليس موفق ببلعيدن ايران هم ميشد ننگ آن به قدر امروز بود ؟ .\r\nميگوئيد : « قسمتى از اين حقايق ، مربوط بسياست گذشتهء ايران در مدت امتداد جنگ بود كه سعى و كوشش نمايندگان دولت را در كنفرانس صلح ، دچار موانع و و اشكالات كرده ، بالاخره با تمام مشكلات و ملاحظات فوق ، موفقيت به اين قراردادها حاصل گرديد . »\r\nسياست ايران در مدت جنگ‌هاى بين المللى ، بيطرفى بود و اين سياست را تا آخر هم حفظ نمود . دول بيطرف در اين جنگ باز هم بودند . يونان و هلند و دانمارك و سويس اسپانيا و سوئد و نروژ در اروپا بيطرفى اختيار كردند ، بدون اينكه بعد از ختم جنگ گرفتار عتاب و بهانه‌جوئى فاتحين و مجبور به عقد چنين قراردادها بشوند . راجع بشركت انفرادى بعضى از ايرانيها ، در جنگ بر ضد متفقين ، نيز در جاى خود تشريح كرده‌ايم ، كه اين اقدام بالمره شخصى و ربطى بدولت نداشته ، و در تاريخ بين المللى نظاير بسيار دارد ، و هيچوقت حساب اين قبيل حسيات شخصى افراد را با دولت متبوعهء آنها وانمىبندند .\r\nموانع و اشكالات نمايندگان ايران در كنفرانس صلح ، از سياست گذشتهء ايران نبود . بلكه سبب عمدهء عدم پيشرفت كار آنها ، عدم مساعدتهاى شما با آنها بود . گذشته از اين ، با اينكه شما در اينجا بقول خودتان ، كمى بعد از متاركهء جنگ با اولياى دولت انگلستان مشغول مذاكرهء شرايط قرارداد تسليم ايران شده بوديد ، ميخواستيد انگليسها چه اهميتى بنمايندگان ما در كنفرانس صلح بدهند ، تا مطالب آنها در اين انجمن بين المللى بحسن قبول تلقى شود ؟ فرستادن اين نمايندگان كه فقط براى حفظ ظاهر روانه كرده بوديد ، و از طرف مركز هيچگونه تعليمات براى آنها نفرستاده ، و حتى جواب استعلامات آنها را هم نميداديد و از طرف ديگر ، انگليسها و شايد بعضى از متفقين ديگر هم از ساختگى بودن اين مأموريت مسبوق بودند ، توقع داشتيد چه اثرى بكند ، و چه پيشرفتى براى اينطور نمايندگان ظاهرى در كنفرانس حاصل شود ؟ شاهد مدعا ابلاغيه‌ايست كه در تاريخ نوزدهم سنبلهء 1298 از طرف سفارت امريكا در اين شهر منتشر شده است . اگرچه نظر بدستور هتاكى كه به سيد مدير رعد ، در تنقيد اين ابلاغيه داده‌ايد ، البته مضامين آن را اجمالا در نظر داريد . معهذا ما محض تذكر بدرج اين ابلاغيه مبادرت ميورزيم .\r\nتهران 19 سپتامبر 1919\r\nنظر باينكه جريدهء رعد در طى يك مقالهء اساسى ، مورخهء 19 اوت ، وضعيت پرزيدانت ويلسن و هيئت نمايندگان امريكا را در كنفرانس صلح نسبت بايران سوء تعبير نموده ، و خارج از لون حقيقت جلوه داده است در اينموقع مقتضى شمردم كه براى رفع اشتباه ، متن ابلاغيهء حكومت اتازونى را كه اكنون از واشنگتن رسيده است ذيلا به اطلاع عامه برسانم .\r\n\r\n","description":"","footnote":"","page_name":" 72 ","page_number":80},
  {"content":"\r\n\r\nسفارت امريكا - تهران\r\nحكومت اتازونى بشما تعليم ميدهد كه در نزد اولياى امور ايران و جميع اشخاصيكه علاقمند بمسائل ايران هستند ، اين مسأله را جدا تكذيب كنيد كه حكومت اتازونى از مساعدت ايران مضايقه نموده است . نمايندگانى كه از طرف حكومت اتازونى در كميسيون صلح پاريس عضويت داشته‌اند ، مكرر صادقانه سعى نمودند كه نمايندگان ايران در كنفرانس صلح ، وسيله و موقعى براى اظهار مطالب خود بدست آورده ، و مسألهء ايران مطرح مذاكره گردد . هيئت اعزاميهء امريكا تعجب داشت از اين‌كه از هيچ طرف ديگر مساعدت با اين مساعى خيرخواهانهء آنها نمىشده و ليكن اكنون انتشار اين قرارداد ايران و انگليس تا درجه‌اى علت عدم موفقيت مأمورين اتازونى را در شنواندن مطالب نمايندگان ايران ، آشكار ميسازد ، و به نظر ميآيد كه حكومت ايران مساعدت تأثير بخشى با نمايندگان خود كه بپاريس فرستاده بود ، ننموده است .\r\nدولت اتازونى معاهدهء جديد ايران و انگلستان را با تعجب تلقى مينمايد ، زيرا ، معاهدهء مزبور معلوم ميدارد كه ايران ديگر مايل بمساعدت و كمك امريكا نيست ، و حال آنكه نمايندگان ايران « 1 » در پاريس ، صريحا و لزوما مساعدت و امداد امريكا را خواستار شده بودند . سفارت امريكا - تهران\r\nمتن ابلاغيه بقدرى مصرح و مصدق بيانات ماست ، كه محتاج بهيچگونه تأويل و تفسير نيست . مقالات روزنامه‌هاى پاريس ، بخصوص « تان » يعنى جريدهء نيمرسمى و ارگان دولت فرانسه ، را در تهران همه‌كس خوانده ، و نظريات دولت و ملت فرانسه را نسبت بايران و اين قرارداد فهميده است . بدون رجوع بدوسيهء مذاكرات نمايندگان ايران در كنفرانس صلح ، و مطالبى كه آنها اظهار داشته ، و از طرف شما بلاجواب مانده ، و يا جوابهاى بىربط به آنها داده‌ايد ، و بدون اطلاع بر تلگرافات رمز سفارت انگليس در تهران بوزارت خارجهء لندن ، و دستورى كه از طرف آن دولت راجع به طرز پذيرائى و استماع مطالب نمايندگان ايران ، بمأمورين خود در كنفرانس صلح پاريس داده شده ، و بدون استحضار از انتريكها و دسيسه‌هائيكه در تهران و لندن و پاريس ، بتوسط شما در\r\n\r\n\r\n","description":"","footnote":"\r\n( 1 ) - عليقلى انصارى « مشاور الممالك » رئيس اين هيئت سفارت و جناب آقاى حسين علاء « معين الوزراء » يكى از نمايندگان آن بوده‌اند . مرحوم مشاور الممالك در كابينهء قبل وزير خارجه و آقاى حسين علاء وزير فوايد عامه بودند . حسن وثوق كه كابينهء خود را تشكيل كرد چون با اين دو نفر نميتوانست قرارداد بين انگليس ، ايران را ببندد و حاجت به همكارى هم فكرهاى خود داشت آنها را ببهانهء كنفرانس صلح از ايران به پاريس پرتاب كرده چنان كه ديديم در كار آنها هيچ اقدامى ننمود و بعد از چندى نصرت الدوله را به سمت وزير خارجه براى كارچاقى قرارداد بپاريس و لندن فرستاد و مشاور الممالك را شايد براى اينكه اگر بتهران بيايد در محافل و مجالس سبب عدم پيشرفت مأموريت خود را آفتابى كند بسفارت كبراى تركيه فرستاد ، و چنان كه در آتيه خواهيم ديد مشاور الممالك در تركيه بود كه كابينهء قرارداد افتاد و كابينهء مشير الدوله او را براى عقد قرارداد دوستى به سمت سفارت كبراى فوق العاده به مسكو مأمور كرد و شد آنچه شد .\r\n","page_name":" 73 ","page_number":81},
  {"content":"\r\n\r\nاطراف مذاكرات نمايندگان بدبخت ايران به عمل آمده ، و سبب عدم پيشرفت مقاصد ايران در كنفرانس صلح شده است ، از همين ابلاغيه ، و از همين مقالات ، زمينهء مذاكرات و نتيجه‌اى كه نمايندگان ايران در كنفرانس صلح ميگرفتند ، به خوبى واضح و معلوم مىشود كه خيانتهاى شما نسبت بايران ، براى تدارك زمينهء عقد اين قرارداد ، تا چه اندازه بوده ، و چگونه براى صرفه و جاه‌طلبى خود ايران را از استفادهء موقعى كه شايد چندين قرن ديگر هم براى آن تكرار نشود ، بازداشته ، و در كانديدا كردن ناصر الملك و مشير الدوله و مؤتمن الملك در اول امر براى اين شغل نيز هيچ مقصودى جز تضييع آنها نداشته‌ايد .\r\nمينويسيد : « بطورى كه ملاحظه مىشود در آنها تأمينات كافيه براى حفظ حيثيات و استقلال مطلق و تماميت ايران تحصيل نموده ، و استفاده از معلومات فنى متخصصين انگليسى را با كمكهاى مادى و مالى ديگر ، از قبيل اسلحه و مهمات ، بدون اين‌كه تكليف مضرى قبول نمايد بدست آورد . »\r\nدولت ايران از جملهء دول نيمه مستقل و تحت الحمايه نبوده است كه شما براى آن استقلال تحصيل كرده باشد ، و بر خود شما هم پوشيده نيست كه تأمين استقلال ، بخصوص دست نخوردگى دولتى همين‌كه موضوع قرارداد با دولت ديگر شد ، استقلال تام و تمام آن دولت جريحه‌دار شده ، در نزد سايرين قابل ترديد و خدشه ميگردد .\r\nاستقلال چيزى است كه اگر براى دول نيمه مستقل يا تحت الحمايه تأمين شود آن دولت را مستقل مىكند ، و برعكس ، هرگاه براى دول مستقله تأمين نمايند آن دولت را بجانب نيمه مستقلى سوق ميدهد ، و ساير دول را از مراودهء آزاد با آن ممنوع ميدارد .\r\nتأمين استقلال يك دولت ، در عرف بين المللى ماهيتى است كه اگر بين دو سه دولت موضوع قرار داده شود ، ذىنفعى و ذىطمعى آن‌ها را نسبت به آن دولت ثابت ، و هرگاه بين خود آن دولت و دولت ديگرى در اين موضوع قراردادى عقد شود ، تحت الحمايگى دولت تأمين شده را نسبت بدولت تأمين‌كننده مدلل مىدارد .\r\nدر معاهدهء 1907 كه استقلال و تماميت ايران را طرفين معاهده ( روس و انگليس ) تامين كرده بودند ، جز اين نبود كه هريك از ترس دست‌اندازى ديگرى بحدود و حقوق مالكيت ايران ، و عقب ماندن خود از رقيب ، اين معاهده را بين خود بسته بودند ، ولى چون دولت ايران شرايط اين معاهده را نسبت به خود رد كرده ، اعلام نمود استقلال او چيزى نيست كه موضوع قرارداد بين ساير دول شود ، عقد اين قرارداد هيچگونه ضمانتى براى اين دولت حاصل ننموده ، استقلال خارجى و داخلى او محفوظ بود .\r\nشما در اين قرارداد خود با انگليس ، چيزى را كه در 1907 ، يعنى روزگار زور و شلتاق بين المللى ، و نفوذ و استيلاى مادى و معنوى دولت روس ، ايران از شنيدن و سكوت در آن احتراز جسته ، جدا رد كرده بود ، امروز كه دورهء آزادى و استقلال ملل صغيره و ضعيفه است ، موضوع قرارداد با دولت انگليس قرار داده‌ايد . قطع نظر از ساير\r\n\r\n","description":"","footnote":"","page_name":" 74 ","page_number":82},
  {"content":"\r\n\r\nمواد ، ترجمه و تعبير همين يك ماده ، در عرف بين الملل جز اين نيست كه دولت ايران ديگر دولت قائم بالذات و مستقلى نبوده ، تابع دولت انگليس است .\r\nدر اينجا بىمناسبت نيست اقسام دول عالم را از نظر حيثيت بين المللى تشريح كنيم :\r\n1 دول مستقله - در عرف بين المللى دولتى را مستقل مىخوانند كه در تمام كارهاى داخلى خود آزاد بوده ، روابط خارجى آن از هيچ حيث تابع ميل و ارادهء دولت ديگرى نباشد .\r\nچنين دولتى ميتواند براى حفظ انتظامات مملكت خود ، هر قانونى كه صلاح ميداند وضع كرده ، باجراء برساند و هر ماليات و گمرك و عوارضى كه براى مخارج ادارى و ترقى صنايع داخلى خود لازم ميشمرد ، ايجاد نموده ، دريافت دارد . هر مقدار قشونى كه براى حفظ سرحدات خود مناسب ميداند ، تحت اسلحه بياورد . از هر ملتى بخواهد مستخدم اجير كند . بهر شخص يا كمپانى اعم از داخله و خارجه كه صرفه‌اش اقتضا كند ، امتيازات بدهد و از هركس بخواهد پول قرض كند ، و نزد هر دولتى اراده نمايد سفير فرستاده سفير آن دولت را بپذيرد و با هر دولتى كه مناسب داند قرارداد سياسى و تجارتى منعقد نمايد .\r\n2 دولت نيمه مستقل - دولت نيمه مستقل آن دولتى است كه در كارهاى داخلى خود آزاد ، ولى در روابط خارجى ، مطيع دولت ديگر باشد . اين قسم دولت اختيار عقد قرارداد تجارتى و سياسى را از دست داده ، كارهاى خارجى آن بتوسط مأمورين دولت حاميه اداره خواهد شد .\r\n3 در زندگى بين المللى گاهى اتفاق مىافتد كه يك دولت هم استقلال خارجى ، و هم استقلال داخلى خود از دست داده جزو دولت ديگرى مىشود .\r\nهرگاه اين مملكت در آسيا و افريقا و استراليا باشد ، چون ملت و نژاد و زبان و مذهب و تمدن آن غير از دول حاميهء اروپائى و مسلما حكومت دولت حاميه برضد ميل اهالى است ، و حقوق اهالى كمتر از حقوق افراد حاكمه و در حقيقت روابط بين افراد قوم غالب و بومىها روابط حاكم و محكوم مىباشد اين گونه مملكت را مستعمرهء « 1 » دولت حاكمه مىنامند .\r\n\r\n\r\n","description":"","footnote":"\r\n( 1 ) - استعمار يك كشور بمعنى طلب عمران و آبادى آن كشور است كه دول اروپائى بعنوان عمران و آبادى جمعى از اهالى و پولدارهاى كشور خود را به آنجا ميفرستادند و اهالى بدبخت را گرفتار مضيقهء زندگى كرده براى كشور و كيسهء خود اقداماتى مسلما بر ضرر بوميها به عمل ميآوردند .\r\nبالشويكها لغت ديگرى براى اين عمل فكر كرده‌اند كه به فارسى استثمار ترجمه مىشود .\r\nالبته استثمار معنى واقعى استعمار را بهتر ميفهماند زيرا دول استعمارچى اگر در تربيت اهالى و بهبود اوضاع كشور مستعمره اقدامى هم ميكردند تا همان حدود بود كه براى منافع خود لازم داشتند نه بيشتر . از طرف ديگر لغت استثمار با مقصود بالشويكها كه در هرحال از انتشارات بر ضد سرمايه‌دارى كوتاه نمىآيند مناسبتر مىباشد . ولى چه بايد كرد ؟ كه روسها كه يكه‌تاز ميدان كمونيست شده‌اند اين استثمار را كه از آن لفظا خيلى مذمت ميكنند نه همين بر ضد ملل ديگر كه به زور با خود متحد كرده‌اند معمول ميدارند ، بلكه نسبت باهالى بدبخت روسيه بيش از همه جا مشغول استثمارند و اين لغت اختراعى آنها به عمل آنها بيشتر از عمل استعمارچىها صدق مىكند .\r\n","page_name":" 75 ","page_number":83},
  {"content":"\r\n\r\nبعد از تشريح اقسام دول و تشخيص ممالك از نقطه‌نظر حيثيت بين المللى لازم است ببينيم حال ايران با اين قرارداد چه خواهد شد و در جزو كدام يك از اين سه دسته قرار خواهد گرفت !\r\nفرض ميگيريم دولت ايران بخواهد با دولتى قراردادى اعم از تجارتى و سياسى ببندد ، بايد رضايت كدام دولت را تحصيل نمايد ، و يا بعبارت آخرى اجازه و دستور مواد اين قرارداد بايد از كدام دولت برسد ؟ انگليس !\r\nتصور مىكنيم دولت ايران در آتيه باز محتاج به پول شد ، و خواست مجددا بقول شما براى ترك زندگانى روزمره ، و بعقيدهء ما براى ولخرجى زمامداران خود ، باز پول قرض كند ، اين استقراض بايد بتوسط كدام دولت صورت پذيرد ؟ انگليس !\r\nفرض مىكنيم دولت گذشته از راه‌آهن كه شما آن را يك موضوع مخصوص قرار داده ، و ماده‌اى براى آن نوشته‌ايد بخواهد امتيازى بكمپانى دهد ، از تبعهء كدام دولت خواهد بود ؟ انگليس !\r\nاگر بخواهد مستخدم و مستشار و معلم خارجى اجير كند ، از كدام ملت و يا باجازهء كدام دولت بايد اقدام كند ؟ انگليس ! و باجازهء دولت انگليس !\r\nاگر وقتى دولت ايران بخواهد بجانبى قشون سوق دهد ، چون صاحب‌منصبان قشونى كلا انگليسى هستند ، مسلما بىاجازه و ميل انگليسها نميتواند به اين سوق الجيش موفق بشود . هرگاه اراده نمايد قشونى زياده بر اندازه‌اى كه انگليس‌ها اجازه داده‌اند تحت سلاح بياورد ، اجازهء اين قوا از كجا بايد صادر شود ؟ از انگليس !\r\nهرگاه براى ترقى صنايع و دست‌كاريهاى اهالى مملكت بخواهد جلو ورود امتعهء خارجه را بوسيلهء افزايش تعرفهء گمركى بگيرد ، اين ازدياد و افزايش بايد باجازهء كه باشد ؟ انگليس !\r\nو بالاخره ، چون صاحبمنصبان قشونى و مستخدمين ماليه و كليهء دوائر دولتى انگليسى هستند ، البته بىاجازهء آن دولت به هيچ امرى اقدام نمىكنند و بالنتيجه ما هر قدمى كه براى صرفه و صلاح خود بخواهيم برداريم ، بايد اجازهء آن را قبلا صادر كرده باشيم . از كدام دولت ؟ انگليس !\r\nبنابر آنچه گذشت دولت ايران با اين قرارداد شما ، از نقطهء نظر روابط خارجى حق مذاكره و عقد معاهدات سياسى و تجارتى را از دست داده ، و از نقطه‌نظر حاكميت داخلى ، اختيار استقراض و راه‌سازى و دادن امتياز و اجير كردن مستخدم و سوق الجيش و افزايش قواى نظامى و جرح و تعديل تعرفهء گمركى را باخته و در ساير موارد نيز تمام اقدامات خود را منوط باجازهء دولت انگلستان نموده است .\r\nمملكتى كه از يكطرف با همسايگان خود و ساير دول رابطهء مستقيم نداشته ، و از عقد قرارداد ممنوع باشد ، و از طرف ديگر از كسى نتواند پول قرض كند ، و راهها و معادن و صنايع خود را نتواند بطور امتياز به كسى بدهد ، مستخدم خارجى نتواند اجير كند ،\r\n\r\n","description":"","footnote":"","page_name":" 76 ","page_number":84},
  {"content":"\r\n\r\nاختيار قواى نظامى خود را نداشته ، و براى تعيين عدهء آن هم قدرت را از خود مسلوب نموده ، اختيار جرح و تعديل تعرفهء گمركى و وضع ماليات و جرح و تعديل بودجه را از دست داده باشد ، و در ساير كارها هم هيچ قدرت و تسلطى نتواند بروز بدهد .\r\nبر چنين مملكتى آنچه فكر ميكنيم و در قاموس اصطلاحات بين المللى تفحص مىنمائيم جز مستعمره هيچ قسم از اقسام ممالك تطبيق نميكند ، زيرا گذشته از استقلال خارجى ، روح اختيارات داخلى را هم از كف داده است .\r\nدر اين صورت ، حال ايران با هندوستان و بلوچستان و برمه در آسيا ، و جزاير اقيانوسيه در استراليا ، و كانادا در آمريكا ، و مصر و قطعات جنوبى در آفريقا ، كه كلا مستعمرات انگليس هستند چه تفاوتى خواهد داشت ؟\r\nاين ممالك هم قشون بومى ، جمع و خرج عليحده ، كارخانجات ، راه‌آهن ، گمرك ، همه چيز دارند . جز اين نيست كه صاحب‌منصب ارشد قشون آنها انگليسى است ، و اگر كسر يا اضافه‌اى در دخل و خرج پيدا كنند ، كسر آن از انگليس آمده ، اضافه راجع بانگليس است . كمپانى ، راهها ، و معادن و صنايع آنها انگليسى ، تعرفهء گمركى آن‌ها ، به اجازه و صلاحديد انگليس ، مستخدمين ارشد دوائر مملكتى آن‌ها انگليسى مىباشد .\r\nشايد بفرمائيد : آن‌ها مجالس مقننه و پادشاه و هيئت وزراء ندارند ، ولى چنين نيست . همگى مجالس مقننه و هيئت وزراء ، و غالب آنها مانند ممالك هندوستان و و مصر ، پادشاه هم دارند . در دورهء سلطهء روس ، مگر امير بخارا پادشاه تركستان نبود ؟\r\nو يا در موقع سوارى همين امير شاطر و چاووش در جلوش نميافتاد ؟ حتى چاووش در جلو فرياد نميكرد : « امير جهانگير باد ! » و شاطرها دست بريش گرفته همصدا نميگفتند « آمين ! » در صورتى كه امير اختيار ريش خود را هم نداشت .\r\nشايد وجود نمايندگان سياسى دول را در تهران و اقامت نمايندگان ايران را در پايتخت‌هاى ساير دول ، بخواهيد دليل استقلال ايران و جهت مباينت اين دولت و ممالك سابق الذكر قرار بدهيد . اولا آن روزها كه اين امارات و نشانه‌هاى حشمت و اعتبار از دلائل موجه استقلال به نظر ميآمد ، گذشت . امروز چندان سنگى در ترازوى اين مسائل تشريفاتى نميگذارند ، گذشته از اين « هنوز پاسى از شب نگذشته است « 1 » » ما بشما قول ميدهيم كه اگر خداى نخواسته ، دولت انگليس موفق باجراى اين قرارداد بشود ، با تسلط و زبردستى كه در استعمار دارد ، ما را از اين حيث هم به همان روز بنشاند . واقعا\r\n\r\n\r\n","description":"","footnote":"\r\n( 1 ) - قدما اين جمله را فقط در موارد منفى به كار مىانداختند و معنى آن اين بود كه چيز مهمى از شب نگذشته است . من در بيانات بعضى ديده و شنيده‌ام كه اين جمله را در مورد مثبت هم استعمال ميكنند . مثلا ميگويند : « چون پاسى از شب گذشته است موقع رفتن است . »\r\nو اين طرز بيان مخالف استعمال قدما است . اصل مثل : « هنوز پاسى از شب نگذشته است . » مىباشد ، يعنى هنوز وقت باقى و تازه اول كار است . اين مثل نظيرى دارد ، :\r\n« بجا نشاشيده‌اى شب دراز است . » كه فقط در مورد استعمال با هم فرق دارند كه حاجت بتشريح ندارد و از خود دو مثل مورد استعمال پيدا است .\r\n","page_name":" 77 ","page_number":85},
  {"content":"\r\n\r\nهم وقتى ساير دول ببينند ايران در كارهاى داخلى و خارجى خود آزاد نبوده ، و در عقد قرارداد تجارتى و سياسى ، و حتى كليهء مسائل داخلى ، تابع دولت انگليس است ، و براى هرگونه رابطه و هر قسم مراوده‌اى با ايران ، بايد قبلا با اولياى انگليس مذاكره كرده استرضاى خاطر آن دولت را به عمل بياورند ، يقين بدانيد كه براى تخفيف مخارج هم باشد از اين تشريفات پوچ صرف‌نظر كرده ، نمايندگان خود را از تهران احضار خواهند نمود .\r\nو بر فرض اينكه دولت ايران معامله به مثل نكرده ، و چند صباح ديگر هم نمايندگان خود را در پايتخت آنها نگاهداشته ، و مخارج بيمصرفى را تحمل نموده ، يا خود بصرافت طبع از تعقيب اين عمل لغو منصرف مىشود ، يا مستشاران مالى اين مخارج را خلاف صرفه اعلام ، و از حوالهء مخارج سفارتخانه‌هاى ما استنكاف خواهند كرد ، و بالنتيجه نمايندگان ايران هم احضار خواهند شد .\r\nاگرچه جواب ساير مطالب مندرجه در اين قسمت از بيانيهء شما را در سابق كاملا داده و ثابت كرده‌ايم كه ايران احتياجى بمتخصصين فنى انگليسى نداشته ، و كمك‌هاى مالى هم جز ضرر هيچ فايده‌اى ندارد ، و فروش اسلحه كهنه نيز چيز مهمى نيست و سايرين گذشته از اينكه ارزانتر ميفروختند حق الدلاله و كميسيون هم ميدادند معذالك از ذكر يك نكته در اينجا ناگزيريم .\r\nميگوئيد : « استفادهء معلومات انگليسى را بدست آورده‌ايم . » ميخواهيم بدانيم مملكت ما چه استفاده از معلومات متخصصين انگليسى خواهد كرد ؟ و از وجود آنها چه استفاده خواهيم برد ؟ همه‌كس ميداند كه در فن نظام انگليسها از تمام ملل عالم عقبترند و قبل از جنگ ، كليهء قشون آنها در سرتاسر جزاير بريتانياى كبير و ايرلند و اسكاتلند ، بشش هزار نفر بالغ نميشده و طرز سربازگيرى آنها طرز سرباز اجير و همان اسلوب پوسيدهء قرون وسطى بوده ، و شايد بعد از آرامى بين المللى باز به همان طرز عودت نمايد .\r\nما نميدانيم ملت انگليس از كى در فن نظام متخصص شده ، و نظاميان دولتى كه تمام قشونش بيش از شش هزار نفر نبوده است در اين فن چه بما خواهند آموخت و در مكتب عمل و اداره‌اى كه معلمين كارآزموده و متخصصين آن اينطور بىتجربه باشند ، چه درسى خواهيم خواند .\r\nدر فنون ماليه ، ما نميدانيم اين آقايان جزيره‌نشين كه آب و هواى مملكت آنها جز پيچك و سيب‌زمينى هيچگونه حاصلى به عمل نمىآورد و اكثر مالياتهاى آنها ماليات غير مستقيم است ، در مملكتى مثل ايران كه عمدهء عايدات دولتى آن ماليات آب و خاك و بهرهء خالصجات است چه مىتوانند بكنند ؟ اگر بخواهند دهى را مميزى نمايند چگونه از عهدهء تعيين عايدات آن برميآيند ؟ يا براى تشخيص خالصگى و اربابى ، چطور برقيات رجوع ميكنند و با كدام شناسائى و سابقه ، انتقالى خالصه را از غير انتقالى آن تفكيك مينمايند ؟ يا مناقشات و اختلافات مالياتى و محاسبهء بين مالكين و صاحب جمعان ، از\r\n\r\n","description":"","footnote":"","page_name":" 78 ","page_number":86},
  {"content":"\r\n\r\nيكطرف ، و عمال ماليه از طرف ديگر را با كدام اطلاع و بصيرت و از روى كدام جزو جمع و مدرك قانونى حل خواهند كرد ؟ « 1 »\r\nدر عدليه كه بهيچوجه محتاج بوجود آنها نيستيم . مگر اينكه خيال كرده باشيد در ميراث قاعده للذكر مثل حظ الانثيين و لكم نصف ما ترك ازواجكم ، را برهم زده دارائى متوفى را با رشد اولاد بدهيد ، و يا طلاق را منسوخ كرده ، و يا آيهء  « وَ لَكُمْ فِي الْقِصاصِ حَياةٌ »  را متروك نمايند ،\r\nما واقعا نمىدانيم كار مستشار داخله چيست ؟ و چه احتياجى بوجود او داريم . تنها كارى كه بكند مثل دمورنى فرانسوى بعد از سه سال اقامت در ايران و گرفتن ده پانزده هزار تومان حقوق و اندامنيته دو جمله از كتاب حضرت امير المومنين عليه السلام به مالك - اشتر نخعى را بتوسط بعضى از متملقين ايرانى ترجمه و بخرج دولت ، منتهى اين دفعه به زبان انگليسى طبع كرده ، براى دوستان خود بلندن هديه بفرستد . زيرا در زمينهء شناسائى عادات و اخلاق و رسوم و آداب و معرفت به حال ايلات و عشاير و روساى خانواده‌هاى بزرگ مسلما نمىتواند دستورى به حكام و فرمان فرمايان و مأمورين ولايات ما\r\n\r\n\r\n","description":"","footnote":"\r\n( 1 ) - ممكن است خوانندهء عزيز وضع ماليهء امروز را در نظر داشته و به اين جملهء متن ايرادى دارد ، ولى در آن روزها كار ماليهء ايران همين‌ها بود كه در متن به آن اشاره شد و متخصصين خارجى هيچ از آن سر در نمىآوردند . امروز هم همانطورها است جز در پاره‌اى از موارد خاص بخصوص براى ماليه خيلى محتاج به متخصصين خارجى نيستيم ، زيرا دكترهاى اقتصاد خودمان همه چيز را مىفهمند و از عهدهء هركارى بيرون مىآيند ، ولى چه بايد كرد كه ما دست از تبعيت افكار خارجه برنميداريم ، بايد سايرين بگويند تا ما به چيزى معتقد بشويم يا شايد دعوت متخصصين خارجى بيشتر براى آن باشد كه بسايرين كه ميخواهند در معامله با ما كلاهى از ما بربايند حالى كنيم كه عقيدهء پروفسور بسلاژيدل مرد دانشمند به تمام معنى هم مطابق نظريهء ماست يا حساب نفت را مسيو روسو محاسب بىبدل فرانسوى هم مثل ما تشخيص ميدهد . من از قضا با اين دو نفر آشنائى و خصوصيت پيدا كردم و در زمينهء مذاكرهء نفت با دولت انگليس كه براى تشخيص همين موضوع اين دو نفر مرد دانشمند متخصص غير قابل انكار را از فرانسه خواسته بوديم با آنها مذاكره كردم . اگر بگويم معلومات آنها چيز تازه‌اى به من نياموخت حمل بر خودپسندى نفرمائيد . زيرا راه راست جز يكى و حرف حق جز يك كلمه نيست . منتها چه بايد كرد كه انگليسها به حرف اين دانشمندان هم متقاعد نميشوند و وزير ماليهء ما را وادار ميكنند كه بقول قماربازها در يك « كلاغ‌پر » لايحهء سراپا مضر به حال ايران را بمجلس ببرد و همين كه رد شد از اعضاى كار شكايت كند كه چرا مطالب ادارى را بوكلا گفته و آنها را بحقيقت آشنا كرده‌اند !\r\nچه خوب است كه جوانهاى ما بندى به اين گله‌گذاريها نمىبندند و مشغول كار خود هستند كه لدىله اگر كلاه ملت برداشته مىشود عامل يا عاملين آن معرفى ميشوند . تا به‌بينيم اعليحضرت همايون شاهنشاهى از سفر آمريكا با چه روحيه‌اى مراجعت فرمايند كه در اين مسافرت دانسته‌اند سايرين نميتوانند حقوق حقهء ما را بدهند .\r\n","page_name":" 79 ","page_number":87},
  {"content":"\r\n\r\nبدهد . امنيه و نظميه را هم سوئدىها بداداره نكرده ، و با وجود سابقه و اطلاعى كه در اين دو موضوع پيدا كرده‌اند خيلى بر انگليسها ترجيح دارند .\r\nدلسوزى دولت انگليس را در معارف ايران ، از رفتار گذشتهء آنها به خوبى تفرس ميتوان نمود . مللى كه با ايران سروكار داشته ، و حتى آنها كه هيچگونه نظر پلتيكى بما نداشته‌اند ، در راه معارف اين مملكت زحماتى كشيده‌اند كه قطع نظر از پاره‌اى عصبيتهاى مذهبى كه از كاركنان مدارس بعضى از آنها بظهور رسيده است ، مساعى آن‌ها در خور تمجيد و تشكر مىباشد . مدارس اليانس و سن‌لوئى فرانسه ، مدرسهء آلمانى ، مدرسهء روسى ، و مدرسهء امريكائى ، نتايج آن زحمات و فارغ التحصيل‌هاى ما از اين مدارس حاصل آن مساعى مىباشند . ولى دولت انگليس ، در تمام اين مدت يكصد و بيست ساله كه با ايران روابط دوستى و همسايگى و در اين مملكت منافع اقتصادى و پلتيكى داشته است ، يكقدم در راه معارف اين مملكت نپيموده ، و يك شلنگ در اين راه خرج ننموده است . اما در آتيه با نظر استعمارى كه بايران دارد تا بتواند ، ايرانىها را مانند هنديها ، از دانش و اطلاع بىبهره خواهد كرد ، زيرا خوب ميداند كه تا اهالى يك مملكت قديمى داراى حيثيات علمى بوده ، به عادات و رسوم مملكتى واقف ، و بدين و مذهب خود معتقد و بتاريخ ملى و سياسى و ادبى و زبانى و آثارى خويش مطلع باشند ، سلطهء اجنبى را تحمل نخواهند كرد . بنابراين ، هرگاه انگليسها موفق شوند كه در ادارهء معارف اين مملكت نفوذ پيدا كنند ، تمام حيثيات علمى و معتقدات مذهبى و اطلاعات تاريخى اين مملكت را وداع خواهد گفت .\r\nمگر براى ادارهء اوقاف و تفكيك موقوفه از ملك و نظارت در رسيدن منافع موقوفات بموقوف عليهم و تعمير مساجد و مشاهد مشرفه وجود متخصصين انگليسى را لازم بدانيد « 1 » .\r\nادارهء پست ايران ، از به دو تأسيس تا چندى قبل ، بدست مديران ايرانى بوده ، و با بودجهء كم منتهى درجهء انتظام را داشت ، و با اينكه محمولات پستى بدوش اسب و شتر حمل ميشد ، وصول مراسلات و امانات از اقصى بلاد مملكت تا مركز ، از هيچ خطى زياده از ده روز طول نميكشيد . از روزى كه بلژيكيها در اين اداره مداخله ميكنند ، و محمولات تقريبا در همه جا با چرخ حمل شده ، و بعقيدهء خودتان منتهى درجهء نظم را دارد ، ده روز مدت براى رسيدن مراسلات از كاشان و اصفهان بتهران ، كافى نيست . ادارهء تلگرافى اين مملكت هميشه با مديران ايرانى . بدرجات منظمتر از سالهاى اخير بوده است كه براى آن مدير كل اروپائى آورده‌ايد ، و فقط عيبى كه آن دوره داشت ، اين بود كه اسرار دولتى محفوظ ميماند . از روزيكه پاى خارجه در آن اداره باز و سرپرستى آن با انگليسى شده است ، از هر ولايتى كه تلگراف مهمى برسد ، قبل از اينكه بمقصدش ارسال دارند ، سواد يا مضمون آن را قطعا به نظر سفارت رسانده ، در بعضى مواقع تلگراف رمز حكام ولايات را بدون\r\n\r\n\r\n","description":"","footnote":"\r\n( 1 ) - در دورهء ديكتاتور ، در قسمت اخير اين موضوع عملى شده ، منتهى متخصصين امريكائى و آلمانى بودند .\r\n","page_name":" 80 ","page_number":88},
  {"content":"\r\n\r\nهيچ پرده‌پوشى ، رد كرده مخابره نميكنند « 1 » . از اين ميترسم كه اگر اين دو اداره را بوجود مستشاران انگليسىتر ، مزين نموده ، و از آنچه هست اروپائىترشان بكنيد ، اين جزئى نظم و اختيارى كه از ادوار قديم در آن باقى مانده است ، با ورود مستشاران انگليسى از در ديگر خارج شود .\r\nبراى وزارت فوايد عامه و تجارت ، نظر باحتياجات مبرمى كه براهسازى و سدبندى و ايجاد كارخانه‌ها و استخراج معادن و ترتيب منافع جنگل داريم ، البته بمتخصصين اين فن محتاجيم ، ولى نه از انگليس كه تمام نظرش بپيدا كردن بازار براى مال التجاره ، و ترويج صنايع خود مىباشد . پس در اين يك مورد هم كه محتاج بمتخصصين فنى هستيم از انگليس مع الاسف ، استفاده نميتوانيم بكنيم .\r\nباقى ماند وزارت خارجه ، كه در آتيه اگر خدا بشما عمرى داد ، و بر سر كار باقى بوديد بخواهيد در تحت عقد سه چهار ماده ، و صدور يك بيانيهء ديگر ، افراد اين ملت را مثل سياههاى صد سال قبل افريقا ، بانگليسها بفروشيد و براى اين كار محتاج به مشاورهء مستشارهاى خارجى ، بخصوص متخصصين انگليسى باشيد . منكر نميتوان شد كه در ميان تمام ملل عالم براى اين كار زمينه سازتر از انگليسها هيچكس را پيدا نميكنيد ، ولى عيب كار اينجاست كه اين دولت در صد سال قبل با تمام ملل عالم در منع برده‌فروشى ، قرارداد بسته است و امروز نميتواند آن قراردادها را الغاء كند . گذشته از اين ، حاليه خريد و فروش ملل نيز تغيير اسلوب داده ، و ديگر امروز رسم نيست « 2 » غلام و كنيز خريده ، براى تربيت و به كار واداشتن آنها خود را به زحمت و دردسر بيندازند و مزارع قهوه و چاى و شكر را بتوسط آنها آباد كرده ، فايده ببرند . بلكه مرسوم اينستكه ميگردند يك نفر خائن را پيدا ميكنند ، و بحقه بازى و شيادى او را رئيس الوزراء كرده ، به او چند ماده شبيه به همين مواديكه شما با دولت انگليس بسته‌ايد ، باسم قرارداد بين دولتين عقد مينمايند و يك ملت را مانند هنديها و مصريها تا ابد حمال و كاركن ، بلكه غلام ، حتى مطيع‌تر و بدتر از زر خريد ميكنند . پس از اين راه هم بعد از عقد اين قرارداد ، بدليل محال بودن تحصيل حاصل ، از متخصصين فنى انگليس استفاده نميتوانيد كرد .\r\nمينويسيد : « تغيير عهدنامه و تجديدنظر در تعرفهء گمركى براى اينكه عايدات در آتيه كفايت مصارف اصلاحات را بنمايد ، نيز مسلم گرديد . »\r\nعهدنامه‌هائيكه دولت ايران با انگليس بسته است . غالبا تجارتى است . عهدنامهء سياسى كه امروز مدرك و مأخذ معاملات ايران با ساير دول است ، همان عهدنامهء تركمان - چاى است كه دولت ايران بعد از شكست از روس با اين دولت بسته ، و ساير دول هم بعنوان دارا بودن حقوق دولت كاملة الوداد از آن استفاده مينمايند ، مواد مضر اين قرارداد همان مواديست كه در فصل راجع‌به كاپيتولاسيون ، و حق قضاى قنسولهاى خارجه ، نسبت باتباع\r\n\r\n\r\n","description":"","footnote":"\r\n( 1 ) - در ايالت آقاى حاجى مخبر السلطنه ، در فارس ، اين موضوع تحقق پيدا كرده بود .\r\n( 2 ) - بطوريكه در صد و پنجاه سال قبل اروپائيها در امريكا معمول ميداشتند .\r\n","page_name":" 81 ","page_number":89},
  {"content":"\r\n\r\nدولت خود نوشته شده است . مسلما همين كه دولت انگليس ايران را مستعمرهء خود نمود ، ديگر راضى نميشود كاپيتولاسيون در اين مملكت برقرار ، و قنسولهاى ساير دول مداخله در امور قضائى آن داشته باشند . گذشته از اين ، بموجب اعلاميهء كابينهء صمصام السلطنه ، كاپيتولاسيون ملغا شده است « 1 »\r\nولى ، يك شرط نافع هم در اين عهدنامه براى ايران هست كه اتباع خارجه ، جز دكان تجارت و خانهء نشيمن حق خريد ضياع و عقار و مستقل در اين مملكت ندارند . ما يقين داريم كه شما در ضمن تغيير قرارداد با انگليس ، اين شرط را بمنفعت انگليس‌ها از دست خواهيد داد « 2 » .\r\nعهدنامه‌هاى تجارتى ايران و انگليس هم تماما در دورهء رقابت روس و انگليس بسته شده ، و اولياى امور آن دوره ، با همهء سهل‌انگارى كه ما به آنها نسبت ميدهيم ، تلاش خود را كرده ، و در معاهدات تجارتى بين دولتين حقوق زيادترى به آنها نداده‌اند ، ما خيلى شك داريم كه در تغيير معاهدات تجارتى ، منافع دولت ايران بيش از پيش ملحوظ شود .\r\nراجع بامتيازات هم غالبا طرف آنها كمپانى و اشخاص متفرقه هستند و يقينا اگر صرفهء زيادترى براى آنها منظور نشود ، راضى بفسخ و تغيير امتيازات خود نخواهند شد .\r\nدول عالم در وضع گمرك ، و انتشار تعرفهء گمركى ، نظرى بتكثير عايدات ندارند .\r\nبلكه در اين موضوع هم آن‌ها بحفظ موازنه بين صادر و وارد ، و جلوگيرى از پيش افتادن تجارت خارجى خويش و ترقى دادن محصولات و مصنوعات داخلى ، مصروف است كه به اين وسيله هروقت مقتضى دانند ، ورود يا خروج متاعى را در مملكت خود ممنوع داشته ، و هر موقع صلاح دانند بر گمرك مال التجارهء خارجى بيفزايند تا از رقابت امتعهء خارجه با داخله ، و يا عسرت اهالى مملكت بتوانند جلوگيرى نمايند .\r\nتمام ترقيات تجارتى و صنعتى ممالك عالم ، در سايهء همين اختيار و به همين جهت است كه دول حق انتشار تعرفهء گمركى را فقط و فقط براى خود حفظ كرده ، مداخلهء دولت ديگر را در اين موضوع بهيچوجه اجازه نميدهند .\r\nاز طرف ديگر ، تجارت هم براى كل دنيا آزاد و البته ساير ممالك عالم از ميزان گمركى كه از هر دولت از هر نوع مال التجاره ميخواهند ، بايد مسبوق باشند و نميتوان هر روزى تعرفهء مخصوصى را باجراء گذاشت . بنابراين براى اينكه اختيار دولت در زياد و كم كردن گمرك محدود نباشد تا بتواند در مواردى كه دولت ديگرى بر يكى از امتعهء صادر او گمرك زيادى ميبندد ، بوسيله معاملهء به مثل يعنى افزايش گمرك يك يا چندين متاع آن دولت ، از اين زياده‌روى جلوگيرى نمايد . در تعرفه‌هاى گمركى حداقل و حداكثرى\r\n\r\n\r\n","description":"","footnote":"\r\n( 1 ) - اين الغاء فقط روى كاغذ بود و عملى شدن الغاء كاپيتولاسيون از موقعى است كه تأسيسات قضائى جديد در مملكت بموقع اجرا رسيده ، و يكى از مفاخر عهد مرحوم پهلوى است .\r\n( 2 ) - و باز از مفاخر عهد مرحوم پهلوى اينست كه با وجود الغاى كاپيتولاسيون ، باز هم اتباع خارجه حق داشتن ضياع و عقار و مستقل در ايران نداشته ، و مكلفند كه آنچه هم در ازمنهء هرج‌ومرج سياسى دست و پا كرده‌اند ، در مقابل قيمت بافراد يا دولت ايران واگذار نمايند .\r\n","page_name":" 82 ","page_number":90},
  {"content":"\r\n\r\nمعين مينمايد و دولت مختار است كه بين حداقل و حداكثر هر ميزانى را كه موافق با صرفه و صلاح خود تصور نمايد بطور موقت يا دائم اعلام و از امتعهء صادر و وارد مطالبه و دريافت كند .\r\nدر موقعى كه عهدنامهء تركمان‌چاى بين دولتين ايران و روس بسته ميشد ، چون هنوز قوهء محركهء بخار ، براى مصنوعات و حمل‌ونقل استخدام نشده و دادوستد بين المللى چندان زياد نبود ، دولت ايران وجههء نظر خود را فقط بتكثير عايدات معطوف داشته ، حقوق گمركى كليهء صادر و وارد مملكت خود را از قرار صدى پنج معين نمود و تا اوائل سلطنت مرحوم مظفر الدين شاه ، گمرك ايران به همين قرار معمول و ساير دول هم از حقوق دولت كاملة الوداد استفاده كرده ، با امتعهء صادر و وارد آنها هم در سرحدات ايران همين معامله ميشد ، تا در اين تاريخ مسيو نوز بلژيكى تعرفهء جديد گمرك ايران را منتشر نمود .\r\nنظر اجمالى به اين تعرفه ، جانب دارى نوز را در ترقى تجارت روسيه بر ضرر ساير دول ، حتى جلوگيرى صنايع داخله ، كاملا ثابت مينمايد ، از كار افتادن كارخانه‌هاى قندسازى و بلورسازى و ريسمان‌ريسى تهران ، و معدوم شدن شعربافىها و نساجىهاى كاشان و اصفهان و يزد و كرمان و خراسان و بوشهر ، از اثر همين تعرفهء گمركى بود ، كه با قند و كبريت و شيشه‌آلات و ريسمان و پارچه‌هاى ابريشمى و پشمى و نخى روسيه ، كه عمدا ارزان‌تر ، به اين مملكت وارد مىشد نتوانستند رقابت و همسرى ، بلكه مقاومت نمايند و به تعطيل و فنا محكوم شدند .\r\nمسيو نوز بلژيكى ، در دورهء نفوذ روس در ايران اينطور رفتار كرد ، حالا ببينيم آقاى پهلوان سياست ! آقاى داهيهء شرق ! آقاى بزرگترين صدراعظم آسيا ! در دورهء آزادى ملل ، با اينهمه ارجوزه و حماسه و غمخوارى هموطنان عزيز و حس فداكارى و اتكاى بنفس و وجدان ، براى ما چه كارى صورت داده‌اند ؟\r\nاختيار دولت را در ترتيب دادن تعرفهء گمركى از دست داده ، و امرى را كه يكى از نشانه‌هاى بزرگ استقلال داخلى تمام دول عالم است ، موضوع عقد مادهء مخصوصى در قرارداد خود با دولت انگليس نموده ، و اين دولت را قيم گمركى ايران قرار داده‌ايد ، و از اين راه خدشهء ديگرى بر حاكميت تام و تمام ايران وارد آورده ، تعرفهء گمركى ايران را بتجديدنظر و مراجعهء كميته‌اى كه در آن مأمورين دولت تجارت پيشهء انگليس عضويت دارند ، منوط نموده‌ايد ، تا در هر مورد صرفهء خود را كه ناگزير مستلزم ضرر ما و ساير ممالك ، و موجب بىاعتنائى آن‌ها بتجارت با ماست ملحوظ دارند .\r\nاين اختيار را در جنگ اول شهيد كرديد ، سهلست در ضمن تعيين تعرفه كه اخيرا بتوسط كميتهء مختلط به عمل آورديد ، فصل ( ب ) را كه راجع بگمرك مال التجارهء صادر ايران در ممالك انگليس است ، بالمره از قلم انداخته ، و ابدا از اينكه در سرحدات ممالك وسيعهء آن دولت ، از مال التجارهء ايران چه حقوق گمركى بايد اخذ شود ، هيچ ذكرى بميان نياورده‌ايد . هرگاه در آتيه دولت انگليس براى فقر مالى ، و محتاج كردن مملكت ما\r\n\r\n","description":"","footnote":"","page_name":" 83 ","page_number":91},
  {"content":"\r\n\r\nباستقراض پىدرپى از خود بخواهد از امتعهء اين مملكت كه بممالك او حمل مىشود ، صدى صد گمرك اخذ نمايد با كدام فصل از تعرفه ميتوان جواب او را داد ؟\r\nنتيجهء اجراى تعرفهء مزبور اين خواهد شد كه گمرك مال التجاره‌اى كه از انگليس بايران وارد مىشود معين ، و دينارى نميتوان كم و زياد كرد ، ساير ملل هم از حقوق كاملة الوداد استفاده كرده ، اجراى همين تعرفه را نسبت بمال التجارهء خود خواهند خواست ، ولى مال التجاره‌هاى ايران كه به خارجه خواهد رفت ، به رحم و مروت ساير دول واگذار شده ، تا بهر اندازه كه انصافشان اقتضا كند توى سر اين يك مشت پنبه و قيسى و كشمش و قالى كه به خون دل در اين مملكت حاصل مىشود بزنند و تجارت صادر اين مملكت را كه حاليه از وارد آن خيلى كمتر است بصفر برسانند .\r\nچنان كه امروز دولت فرانسه براى ترويج صنعت فرش‌بافى داخلهء خود ، بر فرش خارجى صدى صد گمرك بسته است و ما هيچ وسيله براى معاوضه به مثل و وادار كردن دولت فرانسه بتعديل گمرك فرش ، در دست نداريم . ساير دول هم غالبا بعد از جنگ همين معامله را كرده ، فرش قالى را جزو تجمل محسوب ، و از آن گمرك گزاف مطالبه مينمايند ، و نتيجهء اين وضع ، شكست مال التجارهء مهم ما است ، بدون اينكه شما براى چارهء آن راهى باز گذاشته باشيد .\r\nاينجاست كه بايد بگوئيم : « رحمت بكفن دزد اول » ، « 1 » مسيونوز ، با اينكه در تعرفهء گمركى خود اسباب رواج مال التجارهء روس و انگليس و تعطيل و فناى كارخانجات و دست‌كاريهاى داخلى را فراهم آورد ، باز در فكر ترويج تجارت مواد خام اين مملكت كه بممالك خارجه ميرود بوده ، فصل ( ب ) را كه راجع بگمرك مال التجاره‌هاى ايران در ممالك روس و انگليس است ، قيد و حقوقى را كه دولتين بايد از امتعهء ايران در سرحدات خود دريافت دارند معين نموده و تا حدى از ورشكستگى كامل اين مملكت جلوگيرى كرد ، ولى شما براى صرفهء هم‌پيمان‌هاى خود اين فصل را هم از قلم انداختيد .\r\nما بدوا ميخواستيم براى چگونگى تشكيل كميتهء تجديدنظر تعرفهء گمركى كه ميبايست بموجب قرارداد از متخصصين ايرانى و انگليسى معين شوند ، ببرهان و منطق متوسل شده ، و كيفيت اكثريت آن را از روى تجربه و تاريخ بدست آورده ، مدلل نمائيم كه اكثريت اين كميته منافع انگليس را بر فايدهء ايران ترجيح خواهند داد ؛ ولى حاليه كه كميتهء مزبور تشكيل ، و كار خود را تقريبا انجام داده است ، همان تشكيل فعلى و واقعى آن براى اثبات مدعاى ما بهترين برهان و منطق بوده ، شما را از زحمت\r\n\r\n\r\n","description":"","footnote":"\r\n( 1 ) - ضرب المثل شدن اين جمله داستانى دارد كه ذكر آن توهين بمرده‌ها است . اجمالا دزدى بوده است كه براى دزديدن كفن مرده‌ها را از گور بيرون مىآورده و بعد از برهنه كردن آنها را سرميداده ، ميرفته است . كفن دزد ديگرى پيدا شده كه گذشته از بردن كفن مرده‌ها را مثله ميكرده است و اصل مثل : رحم اللّه النباش الاول ، عربى و از امثله‌ايست كه ترجمهء آن از خيلى قديم در ادبيات فارسى وارد شده است .\r\n","page_name":" 84 ","page_number":92},
  {"content":"\r\n\r\nتوسل بتجربه و تاريخ رهائى بخشيده ، اين است كه بجاى حدس و قياس و در عوض هرگونه دليل و برهان ، همان طرز تشكيل كميتهء تجديدنظر تعرفهء گمركى را ذيلا تشريح مينمائيم :\r\nقبلا مقرر شده بود كه اين كميته مركب از دوازده نفر عضو ، و شش نفر از آنها متخصصين انگليسى باشند . انگليسها شش نفر خود را فرستادند . ببينيم متخصصينى كه شما انتخاب كرده‌ايد چه اشخاصى هستند ؟\r\nيكنفر از اين شش نفر متخصص ايرانى مستر هارت قنسول سابق انگليس در قزوين ، و مفتش فعلى ماليهء ايران است . البته همين يك ماه و نيمه گردش در ادارات وزارت ماليه ، او را تا اين درجه با خبرت و بصيرت نموده ، و در همين مدت كم بقدرى امتحان فداكارى و بيطرفى و دلسوزى نسبت بايران داده است ، كه شما را ترديدى در بىغرضى و مناسبت او براى اين كار باقى نمانده است ، دومى مسيو هنسنس مدير گمركات و سومى مليتر مدير پست ، برادر همان مليتر رئيس ارزاق است . سابقهء خدمات و فداكارىها و جان - فشانيهاى بلژيكيها را نسبت بدول اجنبى در ايران همه‌كس مسبوق ، و البته وقتى كه انگليس در ايران جاى روس را گرفت ، نوز و مرنار هم جانشينى لازم دارند ، و براى اين شريكان دزد و رفيقان قافله هم بايد موقع مناسبى تدارك نمود ، تا بتوانند خدمتى بآقايان تازه وارد نموده ، و از اين راه آتيهء خود را تأمين كنند . چهارمى و پنجمى مدير محاسبات وزارت ماليه و مدير تجارت و فلاحت و وزارت فوايد عامه است . « 1 » اما عضو ششم را براى اين‌كه مبادا سه نفر اروپائى سابق الذكر بوظيفهء وجدانى خود رفتار كرده ، و با ايرانيها طرفدار منافع ايران بشوند ، اصلا تعيين نفرموده‌ايد كه در هرحال اكثريت مأمورين فنى انگليس قطعى ، و براى انجام خدمت بدولت خود دچار طول مباحثه و فشار آوردن و تهديد و تطميع كردن يا مشاجره و مناقشه نشويد . « 2 »\r\nاگر ما مىخواستيم در اين موضوع از روى تخمين و قياس و تجربهء گذشته ، چيز بنويسيم منتهاى حدس ما باينجا ميرسيد كه از طرف ايران دو نفر بلژيكى و چهار نفر ايرانى براى عضويت اين كميته انتخاب و تعيين شوند و ميبايست اكثريت داشتن انگليسها را در روى اين زمينه ثابت ميكرديم .\r\nماشا اللّه فكرهاى شما در جلب ضرر و دفع نفع ايران بقدرى بكر است كه از حدس و قياس منقدين هم ميگذرد ، و چشم بد دور باندازه‌اى در اين كار زبردست هستيد\r\n\r\n\r\n","description":"","footnote":"\r\n( 1 ) - آقايان محمد مظاهر استاد دانشگاه و على محمد اويسى معاون فعلى وزارت پيشه و هنر .\r\n( 2 ) - آقاى منصور السلطنه « جناب آقاى مصطفى عدل » يكى از اعضاى اين كميسيون بودند . بعدها براى خالى نبودن عريضه و حفظ ظاهر جناب آقاى اكبر مسعود وزير ماليهء وقت را بعضويت اين كميسيون معين كردند ، ولى آقاى مسعود امروز و صارم الدولهء آن روز هيچوقت در كميسيون حاضر نشد و عملا مأمورين ايران يكنفر كمبود داشتند . آقايان اويسى و مظاهر استاد دانشگاه شاهد حى و حاضر اين گفته مىباشند .\r\n","page_name":" 85 ","page_number":93},
  {"content":"\r\n\r\nكه شش نفر مدافع ايران را در مقابل شش نفر انگليسى كه در اين صورت هم پيشرفت مقاصد انگليس مسلم بود ، به دو نفر مدافع در مقابل نه نفر مهاجم تنزل داده‌ايد . بالفرض اگر تعيين نمايندگان ايران در اين كميته با لويد جرج هم بود يقينا آزادگى و حيا مانع او ميشد كه بيك همچو حقه‌بازى متوسل شده ، براى پيشرفت مقاصد دولت خود اين وسائل مضحك را اتخاذ نمايد .\r\nقدرى هم از طرز جريان كار در اين كميته بشنويد تا خودتان نيز از كارهاى خود تعجب كرده ، بخنديد . مسألهء تجديدنظر در تعرفهء گمركى سه چهار سال است موضوع افكار زمام‌داران اين مملكت شده ، كميسيون ايرانى كه براى مطالعه و تدارك لايحهء تعرفهء گمركى جديد معين شده بود ، حاصل زحمات هشت نه ماههء خود را در يك كتابچه جمع كرده ، تمام اشياء گمركى را كه بايد موضوع افزايش و نقيصه بشود ، تحت نظر و دقت آورد ، لايحهء تعرفهء جديدى با ترتيب مواد و فصول مرتب كرده بود . اگرچه پاك‌نويسى اين لايحه بتوسط بلژيكيها به عمل آمده ، و چون ساير اعضاى كميسيون هنوز مجال مقابلهء آن را با مسوده‌هاى خود نكرده بودند ، احتمال ميرفت بعضى تأليف كاتب‌هاى عمدى بر ضرر ايران در آن واقع شده باشد ، ولى باز اكثريت مواد آن ميتوانست طرف اعتماد واقع گرديده و در هرحال دستور عمل جامع و زمينهء حاضرى براى نمايندگان ايرانى در كميتهء حاليه بود . شما با جديت تمام اين كتابچه را گرفته ، بانگليس‌ها داديد و امروزه اين دو نفر ايرانى هم كه در كميسيون هستند ، هيچ زمينه براى مطالعات و مذاكرات و پيشنهادهاى خود در دست ندارند ، و متخصصين انگليس هم براى اينكه شايد ايرانيها مسوده‌هاى خود را تلف نكرده از آن استفاده كنند و قبلا در مواديكه مطرح مىشود دقت و براى دفاع نظرات خويش خود را حاضر نمايند عمدا بطور تشتت و تفرقه از هر فصلى يك ماده جمع كرده ، با تغييراتيكه قهرا بصرفهء آنها و مستلزم ضرر ماست بكميته پيشنهاد ميكنند ، و بيچاره ايندو نفر ايرانى اگر هم بخواهند دفاعى كرده چيزى بگويند ، از عهده برنميآيند .\r\nبا اين طرز تشكيل و با اين اكثريت و بالاخره با اين طرز جريان كار كه بهمت شما در اين كميته حاصل شده است نتيجهء اين تعرفهء جديد براى ايران معلوم است بچه پايه و مايه خواهد بود ، و محتاج به هيچ مثالى نيست . معهذا براى اينكه تصور نشود ما ميخواهيم در اين امر پهلوان سياست را ابواب « 1 » كرده باشيم ، گمرك چاى را كه از اين كميته گذشته است شاهد قرار ميدهيم .\r\nمصرف چاى در ايران تقريبا سالى ششصد هزار من ، و پانصد و پنجاه هزار من آن چاى سياه و محصول هندوستان و متعلق بانگليس ، و مابقى چاى سفيد چينى است كه تجارت آن در ايران باز با انگليس‌هاست . مسيو نوز در تعرفهء سابق ، گمرك چاى سياه\r\n\r\n\r\n","description":"","footnote":"\r\n( 1 ) - ابواب مخفف ابوابجمع و اصطلاح محاسباتى و در موردى استعمال مىشود كه مأخوذى بىپائى ، پاى شخص صاحب جمع كه رسيدگى به حساب و منظور است قلمداد كنند .\r\n","page_name":" 86 ","page_number":94},
  {"content":"\r\n\r\nرا از قرار منى شش قران و سفيد را از قرار منى يكتومان قرار داده بود . كميسيون ايرانى در لايحهء خود يك من دو قران بر كليهء گمرك چاى افزوده ولى در كميتهء حاليه چاى سياه از قرار منى چهار قران و چاى سفيد از قرار شش قران گذشت . يعنى در هر يكمن چاى سياه كه محصول هندوستان است دو قران و در هر يكمن چاى سفيد كه تجارت آن با انگليس است چهار قران از تعرفهء مسيو نوز كمتر و براى ترويج محصولات و تجارت انگليس تخفيف داده شده و از همه مضحك‌تر اينست كه پيشنهاد اين تخفيف از طرف مدير گمرك ، يعنى يكى از پنجنفر متخصص ايرانى شد ، و جهتى كه براى اين پيشنهاد مضر خود تراشيده است زيادى قاچاق چاى بوده ، و در كميته اطمينان داده است كه اين يكصد و سى و چهل هزار تومان تفاوت كه ضرر دولت ايران مىشود از راه كم شدن قاچاق اين مال التجاره بيرون خواهد آمد . در صورتى كه چاى چيز سبكى است و يكمن آن جعبهء بزرگى لازم دارد كه براى دو قران تفاوت هيچكس طاقت تحمل زحمات حاصله از اختفا و قاچاق آن را نميآورد و اگر براى ترويج زراعت چاى در گيلان و مازندران هم بود گمرك چاى ميبايست خيلى زياد بسته شود .\r\nشبهه نباشد ، ما نميخواهيم بگوئيم از اين تعرفهء جديد مطلقا دولت ايران صرفه مالى نميبرد ، زيرا غير از انگليس ساير ملل هم هستند كه امروزه با ايران تجارت دارند ، و دولت انگليس در موضوع مال التجاره كه اكثرش از ساير ممالك بايران وارد مىشود نظرى جز صرفهء آنى ايرانى و توانائى ما بر اداى اصل و فرع وجوه استقراضى از خود را ندارد و چنان كه براى قند يكمن يكقران ، و براى شكر يكمن پانزده شاهى گمرك دائمى بسته‌اند . ولى ضمنا قرار گذاشته‌اند كه تا دو سال از قند يكمن دو قران و از شكر يكمن سى و پنج شاهى دريافت ، و در اين تاريخ تجديدنظر نمايند . شك نيست كه اين ترديد و اين استخوان لاى زخم به اين نظر است كه اگر كارخانه‌هاى قندسازى روسيه در ظرف اين دو سال به راه نيفتاد و مسلم گشت كه قند ايران بايد از انگليس بيايد ، همان گمرك يكمن يكقران در قند ، و يكمن پانزده شاهى در شكر را كه گمرك دائمى است مجرا دارند ، و در صورتى كه روسيه بتواند به ايران قند و شكر برساند ، در تجديدنظر گمرك موقتى را دائمى نموده ، از قند يكمن دو قران ، و از شكر يكمن يك قران و پانزده شاهى دريافت شود . در هرحال ، دو موضوع مثل آفتاب روشن است . يكى دولت انگليس در هيچ مورد براى نفع ما راضى به ضرر تجارت محصولات هندوستان و مصنوعات كارخانجات انگلستان نخواهد شد . و ديگر اينكه هرگز به افزايش گمرك ما بقدرى كه از فرع قروضمان زيادى بيايد ، تن در نخواهد داد . منتها اينست كه يك ملت بايد يك عمر گران بخرد ، و در عسرت مضيقه باشد ، تا چالهء يكسال و نيم الى دو سال ول‌خرجى شما را پر كند .\r\nميگوئيد : « علاوه بر اينها ، بموجب مراسلات و تعهدات رسمى جداگانه ، به تحصيل مساعدت دولت انگلستان براى موفقيت تقاضاى مشروع دولت ايران در كنفرانس\r\n\r\n","description":"","footnote":"","page_name":" 87 ","page_number":95},
  {"content":"\r\n\r\nصلح موفق گرديده است . » تعهدات رسمى جداگانه كه بموجب مراسله تحصيل كرده‌ايد سه فقره ، و اولى آن راجع بتجديدنظر در معاهدات است كه مسأله را به اطرافه تشريح ، و ثابت كرده‌ايم كه دولت ايران از اين راه جز ضرر حاصلى نخواهد داشت .\r\nدومى راجع بجبران خسارت مادى مملكت ايران ، بواسطهء دول متخاصمهء ديگر است كه دولت انگلستان متعهد شده است كه در اين مشروع با ايران موافقت نمايد .\r\nخسارتى كه از جنگهاى بين المللى بايران وارد آمده است از سه دولت انگليس و عثمانى و روس است . كلمهء « ديگر » كه بعد از جملهء « دول متخاصمه » افزوده شده ، انگليس را كه يكى از دول متخاصمه و خسارات وارده از آن دولت بايران زياد است از تأديهء خسارت مستثنى مينمايد . عثمانى هم كه تقريبا با ايران همسرحد نيست و آن حدودى كه از سكنه و قشون آن حدود بايران خسارت رسيده است در تصرف دولت انگليس مىباشد كه او خود از پرداخت خسارت معاف شده است ، باقيماند دولت روس ، با اوضاعيكه براى دولت قديم روس پيش آمده ، ما نميدانيم موافقت دولت انگلستان در جبران خسارات وارده بايران چه خواهد بود و دولت انگلستان كه با همهء مساعى و مجاهدات از عهدهء رفع اختلافات بين خود و آن دولت برنمىآيد چگونه با ايران در مطالبهء خسارات وارده موافقت مؤثرى كه داراى نتيجهء فعلى باشد مىنمايد ؟\r\nنه اين باشد ما معتقد باشيم كه شما ندانسته دل خود را به اين جمله از مراسلهء سفارت انگليس خوش كرده‌ايد ، زيرا ما شما را مزورتر از آن ميدانيم كه به اين مطلب ساده برنخورده باشيد . بلكه عقيدهء ما اين است كه براى دلخوشى سايرين ذكر اين ماده را كه هيچوقت صورت وقوع پيدا نميكند ، از انگليسها خواسته‌ايد ، آنها هم بذكر جملهء بىاساس دل شما را شاد و مبارك مرده آزاد كرده‌اند .\r\nمادهء سوم مراسله راجع باصلاحات خطوط سرحدى ايران است در نقاطى كه طرفين آن را عادلانه تصور نمايند .\r\nما سابقا نقاط مختلف فيه در سرحدات خود با انگلستان نداشته‌ايم ، در حدود ايران و عثمانى قديم كه امروزه تازه با انگليس هم سرحد شده‌ايم نيز اختلافات سابقه بتوسط كميسيون مختلط در پنجسال قبل ختم شده است و ما خيلى شك داريم كه با مواظبتى كه شما در حق تلقى ايران داريد كميسيون اصلاح سرحدى را هم مثل كميتهء تجديدنظر گمركى تشكيل نكرده ، و بعنوان عادلانه شدن خطوط سرحدى ، مقدارى اراضى مسلم ايران را بانگليس وانگذاريد .\r\nمينويسيد : « موفقيت دولت راجع بعضويت ايران در مجمع اتفاق ملل كه عليحده محرز و مسلم است نيز يك وثيقهء بين المللى مهمى براى استقلال و تماميت ايران ، و از نقطه‌نظر سياست خارجى موجب اطمينان تام مىباشد . »\r\nعضويت مجمع اتفاق ملل ، جز يك اعلان از طرف دولت كه بدون هيچ شرط عضويت اين مجمع را قبول مىكند ، چيز ديگرى لازم نداشت كه موفق شدن شما به آن رجز و حماسه\r\n\r\n","description":"","footnote":"","page_name":" 88 ","page_number":96},
  {"content":"\r\n\r\nداشته باشد . ولى فقط عضويت در اين مجمع ، نشانه و علامت استقلال و تماميت نيست .\r\nچنان كه مستعمرات انگليس از قبيل هندوستان و كانادا و استراليا و غيره نيز در اين مجمع عضويت دارند . بنابراين عضويت مجمع اتفاق ملل وقتى براى دول وثيقهء استقلال تماميت مىشود كه استقلال و تماميتى داشته ، و يا بموجب يك قرارداد همه چيز خود را بدولت ديگرى واگذار نكرده باشد . پس اين اطمينان شما در اين مورد ، مثل دلخوشى افليجى است كه بعضويت كلوپ ژيمناستيك ( ورزش ) نائل آمده باشد .\r\nيكى از ايرادهاى وارده بر شما اينست كه در صورتى كه ميدانستيد عضويت مجمع اتفاق ملل « وثيقهء بين المللى مهمى براى استقلال و تماميت ايران و از نقطه‌نظر سياست خارجى موجب اطمينان تام مىباشد » چرا با بودن چنين مجمعى دولت ايران را با عجله تسليم انگليسها نموديد ؟ آيا تصور ميكرديد دولت ديگرى كه پول از قرار صدى هفت قرض بدهد پيدا نكنيد ؟ يا بعد از جنگ اسلحه كهنه متاع كم‌يابى بود كه ميترسيديد از دست ايران برود ؟\r\nميگوئيد : « در ضمن ، از ذكر اين نكته نبايد خوددارى نمايم كه اين قراردادهاى بالذات هرشرط و تعهد مضرى را فاقد ، و اصول و موجبات سعادت و استقلال مملكت را داراست . ليكن بديهى است شرط استفاده از آن بوسيلهء حسن استعمال و اجراى آن بدست اشخاص بصير بوضعيات و مصالح آتى مملكت است .\r\nزيرا بهترين قراردادها و عهدنامه‌ها اگر مورد سوء استعمال شود و دستهاى آلوده و نالايق مأمور اجراى آن گردد ، مضارى را در برداشته ، فاقد منافع خواهد گرديد ، و در چنين صورتى ، نقص و كمال قرارداد ، و ضرر و نفع آن بالسويه خواهد بود ، و مملكتى كه اشخاص واقف بمصالح وقت و قادر بر اجراى وظايف را فاقد باشد ، و يا نخواهد بشناسد از هيچ قراردادى استفاده نخواهد كرد و بطريق اولى فقدان قرارداد و دوام بىتكليفى و درماندگى هيچوقت از زوال و فناى آن جلوگيرى نخواهد نمود . »\r\nبعد از آنكه ما در موارد عديده ، مضار مادى و معنوى اين قرارداد را كاملا تشريح كرده‌ايم ، ديگر اينجا به تكرار مطلب نخواهيم پرداخت ، و پس از آنكه در محل‌هاى خود ثابت نموده‌ايم كه اوضاع و احوال دورهء رياست شما عادى و حتى از هر حيث بهتر و مناسب‌تر از اوضاع زمان اسلاف شما بوده است ، كلمات بىتكليفى و درماندگى با فناء و زوال در عقايد ما تزلزلى حاصل نخواهد كرد .\r\nجواب اين جمله را هم كه ميگوئيد : « شرط استفاده مملكت از اين قرارداد بوسيلهء حسن استعمال و اجراى آن به دست اشخاص بصير بوضعيات و مصالح آتى مملكت است . » در ضمن مطايبه و تمثيل ، از نطق خياط جعلى استنباط خواهيد كرد . واقعا بد شاهكارى پيدا نكرده‌ايد ! تا پول و پيشرفت داريد ، با قانون نظامى و سانسور مطبوعات و حبس و تبعيد افكار عامه را خفه ميكنيد و مملكت را نرم‌نرم بدم معدهء سوزان استعمارى انگليس ميدهيد ، وقتى كه هم پول و پيشرفت شما ، و هم صبر و حوصلهء مردم تمام شد و كار از پرده\r\n\r\n","description":"","footnote":"","page_name":" 89 ","page_number":97},
  {"content":"\r\n\r\nبيرون افتاد و مجبور بكناره‌جوئى شديد ، نيز دست‌هاى زمامداران بعد از خود را قبلا آلوده و نالايق معرفى فرموده ، و تمام معايب كار را به آنها نسبت داده ، و بعقيدهء خود در هرحال گرو را برده ، و خويش را پهلوان سياست ، و داهيهء شرق و بزرگترين صدراعظم‌هاى آسيا معروف نموده‌ايد .\r\nولى ، اين شاهكار شما تاكنون بعقل هيچيك از رؤساى دول ، و ديپلوماتهائيكه با دول خارجه قرارداد بسته‌اند ، نرسيده ، و هيچيك از آنها يك همچو حسن‌طلبى كه شما براى بقاى خود بر مسند رياست فرموده‌ايد به كار نبرده‌اند .\r\nما فرض ميگيريم كه ملت ايران آنقدر خوش‌باور بود كه دستهاى شما را با لياقت ، و از هر آلايش بخصوص اخذ رشوه مبرا دانست و اين وعدهء ضمنى شما را كه اگر بر سر كار بمانيد از اين قرارداد هيچ ضررى متوجه او نخواهد شد نيز باور كرده ، براى خير و سعادت خود با جديت تمام جلو تمام حوادث را گرفته ، مادام الحيات مسند رياست وزراء را بشما اختصاص داد و در مظان استجابت دعا نيز براى صحت و سلامت شما قرآن سر گرفت بقول عوام پس از صد و بيست سال چه بايد بكند و براى ترقى و پيشرفت آمال و خير و سعادت خود ، يك همچو وجود شريف ديگرى را از كجا گير بياورد .\r\nميگوئيد : « اينجانب همانطورى كه تطبيق وضعيات حاليه را با سال گذشته و مقايسهء عمليات دوازده ماههء موقتى خود را بمحاكمه و انصاف افكار عامه واگذار نمودم ، در موضوع اين موفقيت اساسى نيز وجدان پاك اشخاصى را كه بسعادت حقيقى مملكت علاقمند هستند و از اغراض جاهلانه و حسيات عموام فريبانه دورند ، و مبناى حكم و تصديق آنها عقل سليم و منظور داشتن حقايق است حاكم قدرشناس و حقگذار قضيه قرار داده ، اميدوارم نتايج حسنهء اين موفقيت منظور نظر حقشناس عموم اهالى مملكت بوده ، و بهترين مزد خدمات و فداكاريهاى اينجانب كه ظهور سعادت ابدى و حقيقى اين مملكت است ، هرچه زودتر مشهود گردد . »\r\nاگرچه ما جواب تمام مطالب اين قسمت از بيانيهء شما را سابقا داده ، هم در مقايسه اوضاع دوازده ماههء زمامدارى شما ، با يكسال قبل و هم بقول شما در اين موفقيت اساسى و بعقيدهء باقى مردم در اين ايران فروشى شما ، در محلهاى خود كاملا افادهء مرام نموده‌ايم و بعد از آنچه در اين رساله ، در رد اظهارات شما و بيان حقيقت اوضاع نوشته‌ايم ، اين شريطه‌ايكه در ختم بيانيهء خود نگاشته‌ايد براى قراء محترم بىاندازه مضحك ، و براى خود شما بينهايت شرم‌آور است . بر فرض اينكه بهبودى اوضاع داخله را در مدت زمامدارى شما ، از بعضى جهات جزئيه باور هم بكنيم ، تازه مثل شما ، مثل همان جراح شارلاتان است كه سنگى از مثانهء مريضى بيرون آورده و بدبخت را در زير عمل فداى جهالت خود كرده بود ، و باوجوداين با كمال وقاحت در هر مجلس و محفل سنگ را از كيف خود بيرون آورده و بمردم نشان ميداد ، و مثل شما از زبردستى خود تعريف ميكرد .\r\n\r\n","description":"","footnote":"","page_name":" 90 ","page_number":98},
  {"content":"\r\n\r\nظريفى ملتفت مطلب شده پرسيد كار مريض بكجا رسيد ؟ جواب گفت در زير عمل برحمت ايزدى پيوست . ظريف گفت آقاى دكتر ! اگر زنده ماندن مريض شرط اساسى عمل نبود ، عبث بخودتان زحمت داده ، آلات دقيقهء جراحى را به كار برده‌ايد ، قصاب سرگذر با ساطورش مسلما جگر مريض را زودتر بيرون ميآورد .\r\nمعذلك ، در اينجا از ذكر يك حقيقت نميتوانيم خوددارى بكنيم ، و اين حقيقت اينست كه شما به حكم مفهوم مخالف اشخاصى را كه با اين قرارداد مشئوم همراه نبوده ، در اين ايران‌كشى و فناى اسلام با شما همعقيده نيستند ، بسعادت حقيقى مملكت بىعلاقه و داراى اغراض جاهلانه ، و حسيات عوام فريبانه وانمود كرده ، مبناى حكم و تصديق آنها را سفاهت ، و مستور داشتن حقيقت قلمداد مينمائيد . ما براى دفاع از علاقه‌مندى خود بسعادت مملكت ، و دور بودن خويش از اغراض جاهلانه ، و حسيات عوام فريبانه و مبتنى بودن حكم و تصديقمان بر عقل سليم ، و منظور داشتن حقايق بشما ميگوئيم كه فقط « پهلوان سياست » و « بزرگترين صدراعظم آسيا » يعنى شخص حضرت اشرف ، صاحب اين عقيده هستيد ، و با اينهمه تملقات كه در اين شريطه از كسانى كه باهم عقيده شوند كرده‌ايد و نسبت‌هاى زشتى كه به اشخاص منكر و مخالف داده‌ايد ، ساير مردم ، همگى حتى نزديكان شما هم ، با اين قرارداد مخالف و از آن تبرى ميجويند .\r\nاز تنقيد و تدقيق مطالب مندرجه در بيانيهء شما فراغت حاصل كرديم ، حال نوبت قرارداد شما است كه از مقدمهء آن صرف‌نظر كرده ، بمواد آن مىپردازيم .\r\n1 - « دولت انگلستان با قطعيت هرچه تمامتر تعهداتيرا كه مكرر در سابق براى احترام مطلق استقلال و تماميت ايران نموده است تكرار مينمايد . »\r\nسابقا در ضمن نقادى بيانيهء شما معنى تعهد استقلال و تماميت يك دولت را از طرف دولت ديگر ، كاملا بيان كرده‌ايم و ميدانيم اين تعهد ، فىنفسه بر سر استقلال مملكت ما چه ميآورد ، گذشته از اين ، ساير مواد استقلالى براى اين دولت باقى نميگذارد كه دولت انگلستان تعهدى در آن موضوع نموده باشد ، و در حقيقت بموجب اين قرارداد بايرانيها ميگوئيد :\r\n« شما مستقليد ، ولى اگر بخواهيد با دولتى قرارداد سياسى يا تجارتى ببنديد ، بايد از دولت انگلستان اجازه تحصيل كنيد ! شما مستقليد ، ولى اگر بخواهيد پول قرض كنيد ، بايد از انگليس قرض كنيد ! شما مستقليد ، ولى هرگاه خواسته باشيد راه‌آهن بكشيد ، بايد پول آن را از انگليس قرض كرده ، و به نظر انگليسها و بدست مامورين انگليسى بكشيد ! شما مستقليد ، ولى چنانچه خواسته باشيد براى استخراج معادن و تأسيس كارخانجات در مملكت خود ، اقدامى بنمائيد ، بايد از كابينهء لندن اجازه بگيريد ! شما مستقليد ولى صاحبمنصبان نظامى و عمال كشورى شما ، بايد انگليسى باشند ! شما مستقليد ولى اگر بخواهيد بنقطه‌اى از نقاط كشور قشون سوق دهيد ، بايد از اولياى دولت انگليس اجازه حاصل كنيد ! شما مستقليد ، ولى اگر خواسته باشيد بر عدهء قشون خود بيفزائيد ، بايد متخصصين انگليسى لزوم آن را\r\n\r\n","description":"","footnote":"","page_name":" 91 ","page_number":99},
  {"content":"\r\n\r\nمعتقد شوند ! شما مستقليد ، ولى اگر بخواهيد تعرفهء گمركى خود را اصلاح كنيد ، بايد مأمورين مخصوص انگليسى در آن نظارت داشته باشند ! و بالاخره شما مستقليد ، ولى در هيچيك از دواير و ادارات مملكتى خود ، به هيچ كارى كه در آن انگليسها دماغ خود را نچپانده ، صرفهء خود و ضرر شما را منظور ندارند ، موفق نخواهيد شد ! »\r\nمعلوم مىشود اين استقلال خيالى شما از وضوى مرحومهء بىبى تميز « 1 » هم محكمتر است و همان‌طور كه آن عفيفهء صالحه هيچ كار را ناقض وضو نميدانست ، شما هم هيچ چيز را منافى با استقلال نميدانيد . در صورتى كه ، استقلال بقدرى لطيف و باندازه‌اى سريع الانفعال است كه يكى از اين هزار بلائى كه شما در ايران سرش آورده‌ايد ، در ممالك ديگر براى مخدوش كردن ، بلكه از ميان بردن و معدوم نمودن آن كافيست ، و به همين جهت ، در مواقع مهمه كه دول با يكديگر اتفاق و يا اتحاد جنگى مينمايند ، چون ناچار معاهده‌نامهء اين اتفاق و يا اتحاد بعضى مداخلات طرفين را در كار يكديگر مجاز مينمايد ، اين است كه براى اين قبيل معاهدات ، مدت معينى مشخص ميكنند و مقصود عمده از تعيين مدت اين است كه تصور نشود كه يكى از طرفين ، هميشه اقدامات قشونى و مالى دولت ديگر را در كار خود مجاز كرده ، و از اين‌رو استقلال خود را از دست داده است .\r\n2 - « دولت انگلستان خدمات هر عده مستشار متخصص را كه براى لزوم استخدام آنها در ادارات مختلفه بين دولتين توافق حاصل گردد ، بخرج دولت ايران تهيه خواهد كرد .\r\nاين مستشارها با كنترات اجير ، و بآن‌ها اختيارات متناسبه داده خواهد شد . كيفيت اين اختيارات بسته بتوافق بين دولت ايران و مستشارها خواهد بود . »\r\nاين ماده بدولت انگلستان حق ميدهد كه در لزوم و عدم لزوم وعدهء اين مستشارها مداخلهء مستقيم بنمايد . اختيارات اين مستشارها نيز چون مشروط بتوافق دولت ايران با خود آنها شده است ، مداخلهء غير مستقيم دولت انگلستان را در كليهء كارهاى اين مملكت ايجاب مىكند ، بالفرض اگر دولت انگلستان نظر بمصالح خود در بلعيدن ايران و سندى كه شما از بىكفايتى ايرانيان در بيانيهء خود بدست او داده‌ايد ، اراده نمايد بعنوان مستشار تمام مستخدمين مركزى و ولايتى كليهء وزارت‌خانه‌هاى اين مملكت را از مديران كل مركزى گرفته تا ادنى مأمور ولايتى ، از انگليسها و هندىها انتخاب نمايد ، و اختيارات فوق العاده نيز براى آنها تحصيل كند ، چه مانعى خواهد داشت ؟ و مملكت ما با هندوستان و ساير مستعمرات آسيائى و افريقائى و استراليائى و آمريكائى انگليس چه فرق پيدا خواهد نمود ؟\r\nو مردم ايران از هيئت وزراء و مجلس شوراى ملى و تاج و تخت چه استفاده خواهند كرد ؟\r\n3 - « دولت انگليس بخرج دولت ايران ، صاحب‌منصبان و ذخاير و مهمات سيستم جديد را براى تشكيل قوهء متحد الشكل كه دولت ايران ايجاد آن را براى حفظ نظم در داخله و سرحدات در نظر دارد تهيه خواهد كرد . عده و مقدار ضرورت صاحب‌منصب و ذخائر و مهمات مزبور بتوسط كميسيونى كه از متخصصين انگليسى و ايران تشكيل خواهد\r\n\r\n\r\n","description":"","footnote":"\r\n( 1 ) - موضوع مثنوى شيخ بهائى و معروف است .\r\n","page_name":" 92 ","page_number":100},
  {"content":"\r\n\r\nگرديد ، و احتياجات دولت را براى تشكيل قوهء مزبور تشخيص خواهد داد معين خواهد شد . »\r\nبموجب اين ماده ، صاحبمنصبان قشون ايران بايد انگليسى باشند ، و در اندازهء لزوم قشون و عدهء صاحبمنصبان آن هم ، دولت انگليس مداخلهء مستقيم دارد . بنابراين ، هرگاه دولت انگليس بخواهد از سركرده تا آسپيران قشون ما انگليسى و هندى باشند ، هيچ مانعى براى پيش بردن مقصود نخواهد داشت و چنانچه اراده نمايد عدهء قشون ايران را بيك ميليون يا بصفر برساند ، در هيچيك از طرفين افراط و تفريط ، اشكال و محظورى براى آن دولت در كار نيست . و بىاختيارى دولت ايران در سوق الجيش از اختيارات مطلقهء صاحب‌منصبان منتج خواهد شد .\r\n4 - « براى تهيهء وسائل نقدى لازمه ، به جهت اصلاحات مذكوره در مادهء 2 و 3 اين قرارداد ، دولت انگلستان حاضر است كه يك قرضهء كلى براى دولت ايران تهيه ، و يا ترتيب انجام آن را بدهد . تضمينات اين قرض ، باتفاق نظر دولتين از عايدات گمركات يا عايدات ديگرى كه در اختيار دولت ايران باشد تعيين مىشود . تا مدتى كه مذاكرات استقراض مزبور خاتمه نيافته ، دولت انگلستان بطور مساعده وجوهات لازمه كه براى اصلاحات مذكوره لازم است خواهد رسانيد . »\r\nمطابق اطلاعاتيكه حاصل كرده‌ايم تنزيل اين استقراض از قرار صدى هفت ، و دولت ايران متعهد شده است كه تا مدت بيست سال اين قرض را ادا ننمايد . معنى اين شرط بى قدرتى بيست سال ايران است نسبت بهر استقراض ديگرى . در خصوص گرانى تنزيل اين قرض هم در محلهاى خود كاملا توضيح داده‌ايم .\r\n5 - « دولت انگلستان با تصديق كامل احتياجات فورى دولت ايران بترقى وسايل حمل‌ونقل ، كه موجب تأمين و توسعهء تجارت و جلوگيرى از قحطى در مملكت مىباشد حاضر است با دولت ايران موافقت نموده ، اقدامات مشتركهء ايران و انگليس را ، راجع بتأسيس خطوط آهن ، يا اقسام ديگر وسائل نقليه تشويق نمايد . در اين باب بايد قبلا مراجعه بمتخصصين شده ، و توافق دولتين در طرح‌هائيكه مهمتر و سهلتر و مفيدتر باشد حاصل شود . »\r\nمطابق اين ماده ، دولت انگليس فقط اقدامات مشتركهء ايرانيها و انگليس‌ها را در موضوع راه‌آهن ايران تشويق مينمايد ، يعنى تفحص نموده ، سرمايه‌دارانى كه از قرار صدى هفت پول بايران قرض بدهند ، پيدا مىكند ، تا ايران از آنها پول قرض كرده ، از انگليس‌ها آهن ، لوكوموتيف ، و لوازم ديگر خريده ، به مهندس و عملجات انگليسى حقوق بدهد و راه‌آهن بكشد ، و منافع آن را كه مسلما با استهلاك اصل و فرع صدى هفت وجه استقراضى وفا نخواهد كرد ، كلا تسليم سرمايه‌دارهاى انگليس نموده ، سهل است يكى دو فقره از منابع عايدى ديگر خود را هم در اين كار از دست بدهد . دولت ايران ، در عوض اين خدمت بزرگ ، دولت انگليس را ، در تعيين خطوط از راه توافق دولتين در طرح هاى مهم‌تر و سهل‌تر و مفيدتر ، صاحب اختيار مطلق مينمايد ، تا آندولت خط سوق الجيشى\r\n\r\n","description":"","footnote":"","page_name":" 93 ","page_number":101},
  {"content":"\r\n\r\nخود را بخرج اين مملكت تأمين نمايد و مقاصد تجارتى خود را نسبت بايران و ممالك ديگر عالم كاملا پيش ببرد .\r\nمنافع كرايهء راه‌آهن بعد از مصارف نگاهدارى و گردش آن هيچ وقت و در هيچ جاى عالم با فرع صدى هفت مخارج تأسيس آن مكافئه نميكند تا چه رسد باستهلاك اصل آن . در اين صورت يا دولت ايران بايد از داشتن راه‌آهن در مملكت خود صرف‌نظر كند ، يا هستى خود را در راه استهلاك بقيهء اصل و فرع مخارج تأسيس راه‌آهن از دست داده ، قشون‌كشى انگليس را تأمين و راه تجارت او را هموار نمايد . دولى كه از تأسيس خطوط آهن در مملكت خود استفاده ميكنند ، در مقابل فرع صدى دو و سه است ، نه فرع صدى هفت .\r\n6 - « دولتين توافق مينمايند در باب تعيين متخصصين طرفين براى تشكيل كميته‌اى كه تعرفهء گمركى را مراجعه و تجديدنظر نمايد ، و با منافع حقهء مملكتى و تهيه و توسعهء وسايل ترقى آن تطبيق نمايد . »\r\nبموجب اين ماده ، دولت ايران اختيار انتشار تعرفهء گمركى خود را كه تمام دول مستقلهء عالم دارا ميباشند از دست داده است ، و بعد از آنچه در اين موضوع سابقا نگاشته‌ايم صرف‌نظر مينمائيم .\r\nولى اين يك نكته را هم نميتوانيم ناگفته بگذاريم ، شما كه اختيار مالى و قشونى و ادارى ايران را بالمره بانگليس‌ها واگذاشته ، و دست ايرانىها را در تمام كارهاى مملكتى خود بسته‌ايد ، آيا هيچ فكر كرده‌ايد كه هرگاه يكى از دول همجوار ايران خيال بدهمسايگى داشته ، بخواهد نسبت بحقوق و حدود ما تعدى يا تخطى بنمايد ، با كدام قوه ازو جلوگيرى خواهيم كرد ؟ انگليس‌ها كه بموجب اين قرارداد ، براى حفظ و صيانت ما از تعرض همسايه‌ها ، ضمانت و تعهدى نكرده‌اند ! پس خوب بود حالا كه تمام ايران را توبره كرده و بكول انگليس گذاشته‌ايد ، قاعده « من له الغنم فعليه الغرم » را در اين قرارداد از نظر دور نداشته ، همان‌طور كه انگليس را مالك همه چيز اين مردم برگشته بخت كرده‌ايد ، دفاع از اين مملكت را هم بر عهدهء خود آن دولت مقرر ميكرديد ، نه به شكل حاليه كه انگليس‌ها در مواقع عادى هستى اهالى را از دستشان بگيرند ، و به مجرد اينكه خطرى متوجه مملكت شد پاى خود را كنار كشيده ، و مردم را با نداشتن هيچگونه وسيلهء دفاعيه ، و قوه و تدارك و بسط يد و تجربه كه به واسطهء طول مدت و عدم اعمال ، قطعا از دست خواهند داد ، به حال خود و برحم و مروت همسايه‌ها واگذارند ، و همين كه مجددا مملكت به حال صلح و آرامى معاودت كرد باز آقايان به خود زحمت داده ، بيايند و التفات فرموده منافع خود را جمع‌آورى كنند .\r\nاز مداقهء قرارداد شما هم فارغ شديم . اگرچه در ضمن تنقيد بيانيه و تشريح قرارداد كه جمله بجمله ، و فصل بفصل تحت مذاكره آورده‌ايم ، تمام جهات و محسناتى كه شما\r\n\r\n","description":"","footnote":"","page_name":" 94 ","page_number":102},
  {"content":"\r\n\r\nبراى بستن اين قرارداد وانمود كرده‌ايد ، رد كرده و مضار قرارداد را كاملا ثابت و در هر مورد راههاى بهتريكه ميتوانستيد از آن راه وارد كار شده ، و نتيجهء بهترى بگيريد نموده‌ايم ، معذالك براى اينكه هيچ مطلب ناگفته نمانده ، حجت كاملا بر شما تمام باشد .\r\nخوب است يك مرتبه هم بطور كلى مطالب بيانيهء شما را تحت بحث بياوريم .\r\n. . .\r\nسرتاسر بيانيهء مفصل شما براى اثبات مطالب ذيل است .\r\n« پول ميخواستيم نداشتيم . اسلحه لازم داشتيم ، نبود . كارگر متخصص لازم بود ، وجود نداشت . همسايه‌هاى ما خود را به جاهاى عالىتر اتصال داده بودند ، براى ما هم لازم بود با بزرگان وصلتى كنيم . » « 1 »\r\nذيلا اين چهار موضوع را تحت مداقه آورده ، در ضمن طرق بهتر و كم‌ضررترى كه از آنها هيچ خطرى باستقلال اين مملكت متوجه نميشود ، مينمائيم .\r\n« پول ميخواستيد ، نداشتيد . » ما در جاى خود ثابت كرده‌ايم كه شما ميتوانستيد مثل اسلاف خود ، با درآمدهاى مملكتى كار مملكت را اداره كنيد . ولى در اينجا همچو فرض ميگيريم كه واقعا اين ول‌خرجىها لازم ، و دولت ايران ناگزير بود كه پول قرض كند ، و به مفتخورها و هرزه‌گوها و كلاشها بدهد ، و در هر عطاى بى جا ، طمع صد نفر خالى الذهن را به حركت آورده خود را مطيع ياوه‌سراهاى طماع و ول‌گردهاى بىمصرف كه با اين طرز روزبروز در تزايدند ، قرار بدهد . آيا لازم هم بود كه اين پول از انگليس گرفته شود ؟ انگليس‌ها خودشان امروز از ساير ملل استقراض ميكنند . خواهيد گفت ساير ملل بما قرض نميدادند ، و ما مجبور بوديم انگليس را دلال استقراض خود قرار قرار بدهيم ، كه او صدى سه از سايرين قرض كند و صدى هفت بما قرض بدهد . اگر اجازه بفرمائيد استدعا ميكنم آن اقدامى كه شما براى استقراض در نزد ساير ملل كرده‌ايد ، نشان بدهيد ، و حال ايران را با لهستان مقايسه بفرمائيد . آيا ميتوان تصور كرد دولت اتازونى امريكا ، بدولت لهستان كه تازه از تقسيم روسيه ايجاد شده ، و از اثر جنگ بين المللى و انقلاب عظيم روسيه ، مايهء هرگونه زراعت و صنعت را باخته ، و مدعى همسايه‌اى مثل بلشويك‌ها دارد صد ميليون دلار « صد ميليون تومان « 2 » » قرض بدهد و از قرض دادن بدولت ايران كه هيچيك از اين اشكالات را ندارد استنكاف نمايد . آيا بيانيهء سفارت آمريكا كه ما عين آن را در اين رساله درج كرديم ، براى رفع اين شبهه و ثبوت داوطلبى آن دولت در كمك مالى بايران كافى نيست ؟ گذشته از اين ، در بيست سال اخير دولت ايران از همين انگليس كرارا استقراض كرده و هيچوقت شرايط مضرى قبول ننموده است . دولت روسيهء تزارى با آن طمع كذائى\r\n\r\n\r\n","description":"","footnote":"\r\n( 1 ) - گربه‌اى دم خود را در موقعى كه شترى خوابيد بود بدم شتر بست . شتر كه برخاست گربه سرنگون شد از او پرسيدند اين چه وضع است گفت : « با بزرگان وصلت كرده‌ام . »\r\n( 2 ) - در آن روز هنوز دلار مطابق با ده قران « يكتومان » بود .\r\n","page_name":" 95 ","page_number":103},
  {"content":"\r\n\r\nكه در بلعيدن اين مملكت داشت ، نيز چند دفعه بما قرض داده و هيچ اين قماش شرايط در بين نبوده است . آيا چه پيش‌آمدى شما را مجبور كرد كه استقراض را كه بايد ساده و با ربح ارزان بوده ، و جز شرايط اداى فرع و استهلاك اصل هيچ شرط ديگرى را حاوى نباشد به استخدام عمال انگليسى در ماليه و ساير دوائر ، و رياست صاحب‌منصبان آن دولت در قشون مشروط نموده ، و استقلال خارجى و داخلى يك دولت ، و هستى يك ملت را در عوض استقراض چند ميليون تومان ، با ربح گران از دست داديد ، و دولت ايران را مستعمرهء انگليس كرديد ؟\r\n« اسلحه لازم داشتيم ، نبود . » ملل ديگر هم هستند كه از خود اسلحه‌سازى نداشته ، از سايرين ميخرند ، هيچيك از آنها استقلال خود را براى خريد اسلحه كهنه ، وانگذاشته‌اند .\r\nاسلحه براى حفظ استقلال است . هيچ عاقلى براى تحصيل مقدمه ، نتيجه را از دست نميدهد . دولت ايران ، و حتى اشخاص عادى اين مملكت ، هميشه از ساير ملل اسلحه خريده‌اند ، و جز يك كنترات با صاحب كارخانه كه در آن شرايط تسليم مال التجاره و ايصال وجه مقيد بوده است هيچ مقدمهء ديگرى نداشته ، تفنگهاى لوبل ، توپهاى شنيدر فرانسوى ، تفنگهاى پنج تير روسى ، و مهمات ابتياعى از سوئد ، و تفنگهاى خريدارى اشخاص متفرقه از آلمان و سايرين كه در اين مملكت فراوان است ، ادلهء موجودهء آن مىباشد . و در جاى خود نيز گفته‌ايم كه در اين معاملات هميشه فروشنده عقب مشترى ميگردد . آيا در اين صورت حق نداريم بپرسيم خريد اسلحه كهنه براى چه بايد موضوع قرارداد بين دولتين بشود ؟ و در مقابل اسلحه كهنه ، آن هم بعد از جنگ ، چرا بايد استقلال يك دولت بر باد برود ؟\r\n« كارگر متخصص لازم بود ، وجود نداشت . » ما نميخواهيم در اينجا آنچه را كه سابقا راجع بعدم احتياج ادارات ايران بمتخصصين فنى نوشته‌ايم ، تكرار كنيم و موقتا تنزل كرده ، متخصصين فنى را براى خود لازم مىشمريم . آيا لازم هم بود كه تمام مستشارها از يك ملت ، آن هم از انگليس باشند ؟ بزرگترين دليل شما براى « توسل بمبدء واحد فنى » احتراز از حصول رقابت بين متخصصين ، و وحدت اسلوب است كه ما در جاى خود ، بىاساس بودن اين سفسطهء شما را كاملا ثابت كرده ، و مدلل داشتيم كه بر خلاف گفتهء شما منافع ايران مستلزم آنست كه در صورت احتياج هم ، براى هريك از دواير خود از ملتى مستخدم بياورد كه واقعا در آن فن متخصص باشند و ضمنا از رقابت آنها هم استفاده كرده ، خود را گرفتار تعرض و اعتصاب آنها ننمايد .\r\nراجع بانتخاب مليت متخصص نيز ، در جاى خود گفتيم كه انگليس‌ها با وجود داشتن منافع اقتصادى و طمع سياسى در ايران ، از همهء ملل براى اين انتخاب ناشايسته‌تر ، و از نقطه‌نظر منافع ايران ، ناسزاوارترند . و در اينجا از تكرار آنچه سابقا در اين باب نوشته‌ايم احتراز ميكنيم .\r\nپس نفع ما در اين بود كه بر فرض احتياج هم ، از ملل مختلفه كه هيچگونه نظر اقتصادى و طمع سياسى در ايران ، و هيچ اتحاد و اتفاق و بند و بستى با ذيطمع‌ها نداشته\r\n\r\n","description":"","footnote":"","page_name":" 96 ","page_number":104},
  {"content":"\r\n\r\nباشند ، مثلا براى فوايد عامه از هلند ، و ماليه از امريكا ، و جنگ از سوئد ، و عدليه از سويس ، مستشار و معلم استخدام كنيم .\r\nاما شما اين كار را نكرديد ، سهل است امر سادهء استخدام مستشار و معلم را موضوع قرارداد بين خود و دولت انگلستان نموده ، حتى اختيار نياوردن مستشار را هم از ايران سلب ، و دولت را مجبور نموده‌ايد كه من بعد هميشه ادارات و قشون خود را بتوسط مديران و صاحبمنصبان انگليسى اداره كند . دولت ايران در سابق هم مستشار و معلم خارجى خيلى اجير كرده است . آيا هيچوقت با دولت آنها قراردادى بسته است ؟\r\nاز ازمنهء سابقه ميگذريم ، در همين بيست سال اخير استخدام مستشاران و معلمين بلژيكى و سوئدى و آمريكائى و فرانسوى براى گمرك ، وزارت خارجه و ژاندارمرى و ماليه و عدليه و داخله جز بتوسط يك كنترات بين مأمورين ايران با خود مستشارها ، بطريق ديگرى صورت گرفته است ؟ آيا دولت ايران با دول متبوعهء اين مستشارها در موضوع اين استخدام هيچ قراردادى كه حاوى شرطى ، اعم مضر يا غير مضر باشد بسته است ؟\r\nاز اينهم ميگذريم ؛ مرسوم اينست كه در صورت لزوم براى هر وزارت خانه يكى دو نفر مستشار ميآورند ، تا در معضلات امور كه واقعا مديران بومى از عهدهء حل آن برنيايند يا در طرح‌ريزيهاى مهمه طرف استشاره باشند ، نه اينكه بدون هيچ قيد عده و تعيين مدت ، با دولت قوى همسايه شرط كنيد كه مديران ادارات و صاحبمنصبان قشونى بهر عده كه دولت همسايه لازم بداند و تا هر وقت كه آن دولت صلاح‌انديشى كند ، منحصرا از اتباع آن دولت بوده ، قلم امضاء و كليهء اختيارات ادارى به آنها تفويض باشد .\r\nما هرچه فكر ميكنيم ، نميتوانيم سبب مشروع منطقى براى اين اقدام شما بتراشيم .\r\nشايد بفرمائيد اگر از انگليسها ، آن هم با اين شرايط استخدام نميكرديم ، آنها ممانعت ميكردند از ساير ملل مستخدم اجير كنيم . اگرچه مناقشات روزنامه‌جات و تبادل يادداشت‌هاى رسمى و نيم‌رسمى بين دولت انگلستان و ساير دول قويهء عالم در موضوع اين قرارداد ، و عدم رضايت آنها از اين خريد و فروش كاملا براى اثبات خلاف اين فرمايش كافى است ولى ما باز موقتا تنزل كرده در اين ادعا نيز با شما همراه ميشويم و نفوذ انگليس را بر تمام دول و نفوذ دول را در نوبت خود بر افراد ملتشان بقدرى تصور ميكنيم كه با وجود مجمع اتفاق ملل ، باز هم بتوانند از استخدام فنى غير از انگليس براى ايران جلوگيرى نمايند ، در اين صورت آيا انگليس ميتوانست اختيار نياوردن مستشار را هم از ما سلب كند ؟\r\nاگر ما اصلا از استخدام جديد مستشار و معلم صرف‌نظر كرده و بر فرض احساس احتياج مبرم دامنهء عمليات سوئدىها و بلژيكىها را از ژاندارمرى و گمرك بماليه بسط داده ، كار خود را پيش ميبرديم ، از اين وضعى كه شما براى ايران تدارك ديده‌ايد و اين مملكت را مستعمرهء انگليس كرده‌ايد بهتر نبود ؟\r\nاگر بفرمائيد در اين صورت انگليس‌ها بما پول نمىدادند ، منكر شما نميشويم .\r\nولى در جاى خود ثابت كرده‌ايم كه سايرين براى پول دادن بايران حاضر بودند .\r\n\r\n","description":"","footnote":"","page_name":" 97 ","page_number":105},
  {"content":"\r\n\r\n« دول جديد التأسيس همجوار ما خود را بجاى عالىتر اتصال داده بودند ، براى ما نيز لازم بود با بزرگان وصلتى بكنيم . »\r\nاتصال دول عالم چيز تازه نبوده ، و هميشه دول ، على الخصوص همسايه‌ها ، بواسطهء اشتراك منافع با يكديگر اتفاق و اتحاد ميكنند ، يا در موضوع معينى باهم معاهد ميشوند .\r\nتاريخ دنيا از اين وقايع مملو ، و در هر صفحهء آن شرح يكى از اين هم‌پيمانها مندرج است . از ازمنهء قديم و قرون وسطى و عهد معاصر گذشته ، در دورهء تاريخ جديد ، چندين اتفاق و اتحاد بين دول واقعشده و مهمترين آنها كه ميتوان علت العلل جنگهاى اخير بين المللى فرضشان كرد ، اولا اتحاد تدافعى و تعرضى بين آلمان و اطريش و ايتاليا است كه تا بعد از ظهور جنگ‌هاى بين المللى ، برقرار و بواسطهء نقض عهديكه از طرف ايتاليا به عمل آمد برهم خورد . ديگر اتفاق بين فرانسه و روس است كه طرفين بواسطهء نگاهدارى خود در مقابل اتحاد مثلث سابق الذكر ، با يكديگر متفق شده ، و در اين اواخر انگليس نيز بواسطهء پيشرفت رقيب صنعتى و تجارتى خود آلمان ، خويش را به آنها نزديك كرده ، و بالاخره داخل اين اتفاق گشت . و ساير دول اروپا هم بمناسبت نزديكى منافع ، بعضى بيكطرف ، برخى به طرف ديگر متمايل بودند ، و عده‌اى از آنها نيز بىطرفى صرف خود را حفظ كردند .\r\nاتحاد و اتفاق دو يا چند دولت با يكديگر ، در زمان جنگ براى كمك و مساعدت و در اوان صلح به جهت اخافه و تهديد رقباى طرفين است كه در موقع جنگ پشتيبان يكديگر بوده ، زودتر بر حريف غالب آمد ، و او را به صلح مجبور كنند و در موقع صلح نيز موازنهء قوا را در دست داشته ، و در مقابل حريف‌هاى خصوصى خود بتوانند از تجاوز بحقوق خود ، و بالنتيجه از جنگ جلوگيرى و به صلح و مسالمت حدود و حقوق خود را محفوظ دارند .\r\nپس اشتراك منافع اصل اصيل ، و ريشه و پايهء تمام اتحادها و اتفاقهاى بين دول و همين اشتراك و تصادم منافع است كه آلمان و فرانسه ، دو همسايه را با يكديگر دشمن ، و انگليس و ژاپون را كه يكى در مغرب اروپا و ديگرى در مشرق آسيا است ، با يكديگر دوست ، و در موقع جنگ روس و ژاپون و جنگ‌هاى اخير بين المللى ، اين دو دولت را با يكديگر هم‌پيمان مينمايد . باز همين اشتراك و تصادم منافعست كه بلغار و عثمانى را با وجود عداوت ديرينه كه با يكديگر داشتند ، باهم معاهد كرده ، بكمك آلمان و اطريش بر ضد انگليس و روس و فرانسه ، بجنگ وادار مىكند ، همين اشتراك و تصادم منافع است كه قره‌طاق و صرب و رومانى را با همسايه‌هاى نزديك خور بضديت واداشته ؛ بكمك انگليس و روس و فرانسه بر ضد آلمان و اطريش و عثمانى و بلغار وارد جنگ مىكند ، و بالاخره ، همين اشتراك و تصادم منافع است كه انگليس و فرانسه و ژاپون را كه يكى پرتستان ، ديگرى كاتوليك ، سومى ارتودكس ، چهارمى بودائى هستند ، با آلمان و اطريش و عثمانى كه اولى پروتستان و دومى كاتوليك و سومى مسلمان ميباشند به نبرد واميدارد .\r\n\r\n","description":"","footnote":"","page_name":" 98 ","page_number":106},
  {"content":"\r\n\r\nبنابراين اشتراك مناقع ابدا مربوط به قوت و ضعف ، و همسايگى و دورى و اتحاد و اختلاف مذهب نبوده ، بسا اتفاق ميافتد كه قوىترين دول عالم ، با ضعف ملل ، بواسطهء پيش‌آمدهاى اين عالم كون و فساد ، مشترك المنفعه واقع شده ، و با وجود فاصلهء اقيانوسها و صحراها ، و اختلاف مذهب باهم متحد ، يا متفق يا معاهد ميشوند . چنان كه در جنگ بين المللى ، انگليس و اتازونى و فرانسه بكمك قره‌طاق و پرتقال ، در اروپا و پرو و پاناما ، در امريكا محتاج ، و با آنها هم‌پيمان و متفق شدند ، و دولت انگليس با آنهمه نفوذ و قدرت براى حفظ مستعمرات آسيائى خود ، در مدت هفتاد سال همه گونه حمايت و همراهى از افغانها نموده ، سهلست خود را باج‌گذار آنها هم نموده بود .\r\nما در جاى خود بثبوت رسانده‌ايم ، كه دول جديد التأسيس همسايهء ما به هيچ جا خود را بستگى نداده ، با همهء مصيبت‌هائيكه در پيش دارند خود را قائم بالذات معرفى ميكنند ، ولى چون اتفاق و اتحاد و هم‌پيمانى با دول قويتر ، هميشه براى دفع همسايه نبوده ، ممكن است دو دولت به جهت جلب منافع مادى و معنوى با يكديگر هم‌عهد شوند ، اين است كه ما ابدا منكر اتفاق و اتحاد با انگليس نيستيم ، بلكه بواسطهء همسايگى و سابقه و داد و دوستى ، هم‌پيمانى با آن دولت را اگر براى ايران لازم نشمريم ، لامحاله نافع ميدانيم اما چه شكل هم‌عهدى ؟ و چه قسم هم‌پيمانى ؟ هم‌پيمانى كه در آن منافع طرفين منظور شده ، در مواردى كه نفع يكطرف مستلزم ضرر طرف مقابل نباشد ، طرفين متعهد شوند كه در پيشرفت آن مقصود كنفس واحده بكوشند و در مواقع تصادم منافع نيز نفع و ضرر طرفين را با يكديگر سنجيده منافع و مضار را بين خود تقسيم كنند و با يكديگر متحد يا متفق يا معاهد شوند . نه اينكه تمام مواد معاهده بر ضرر يكطرف ، و نفع طرف مقابل بوده ، طورى تنسيق شده باشد كه بموجب آن استقلال خارجى و حق حاكميت داخلى ايران سلب ، و اين مملكت مستعمرهء انگليس شود ؛ سهل است هرگاه از همسايه‌هاى ايران زحمت و و زيان و خطرى متوجه اين مملكت شود ، دولت انگليس هيچ‌گونه ضمانتى ، و هيچ نوع تعهدى براى جلوگيرى از آن نداشته ، و بهيچوجه خود را برفع غائله و كمك مادى و معنوى بايران مكلف نداند .\r\nبر فرض اينكه ايران بقول شما به پول و اسلحه و مستشار محتاج ، و جز انگليس دولت ديگرى كه بايران كمك نمايد يافت نميشد ، و ما از هم‌پيمانى با آن دولت ناگزير بوديم ، آيا انگليس نيز به جهت باز كردن بازار تازهء مصنوعات كارخانه ، و ترقى دادن تجارت خويش ، و از همه بالاتر به جهت حفظ مستعمرات خود محتاج بايران نبود ؟ آيا پول قرض دادن و اسلحه فروختن انگليس بايران تجارتى نيست كه راه تجارت آتيه را صاف‌تر و هموارتر مينمايد ؟ ديگر در مقابل اين تجارت « لن‌تبور » واگذاشتن اختيار قشون و ماليه و گمرك و تمام ادارات كه استقلال داخلى و خارجى دولت ايران را بر باد ميدهد ، و ايران را مستعمرهء انگليس مينمايد براى چيست ؟ آيا در حين جنگهاى بين المللى دولت قره‌طاق در اروپا و كستاريكا در امريكا با همهء ضعف و بىقدرتى در هم‌پيمانى و\r\n\r\n","description":"","footnote":"","page_name":" 99 ","page_number":107},
  {"content":"\r\n\r\nاتفاق با قوىترين ملل ، يعنى انگليس و فرانسه و اتازونى چنين شرايطى ، بلكه خيلى از اين سهلتر را پذيرفته‌اند ؟ آيا اين دو دولت ضعيف ادنى مداخلهء دول متعاهد خويش را در مملكت خود قبول كرده ، و زمامدارى يكنفر مستخدم آنها را در مملكتشان متعهد شده‌اند ؟\r\nاينجا است كه ميخواهيم باز از شما استفسار كنيم كه ترس از چه پيش‌آمد وخيم‌تر و احتراز از كدام آتيهء ناگوارتر شما را به اين ايران‌كشى وادار نمود ؟ جواب بىپولى ، ناامنى داخله ، وجود ترور و قحطى و امراض را در جاى خود داده ، و بثبوت رسانده‌ايم كه هيچ يك از اين اشكالات كه شما در بيانيهء خود با آنهمه آب و تاب مرقوم فرموده‌ايد وجود نداشته ، سهلست وضعيت داخلى ما از هرجهت بهتر از ادوار قبل بوده است ، ولى در اينجا باز با شما همراهى كرده ، فرض مينمائيم كه بقول شما عوامل مهلكه واقعا بيش از آنچه شما نوشته‌ايد موجود ، و سرتاسر مملكت پر از قتل و نهب و چپاول و مستلزم بهانه جوئى و مداخلهء همسايه ، و بالاخره بمحو استقلال ما منجر ميشد ، آيا آنطور محو استقلال قطع‌نظر از مشكلاتيكه براى اجراى آن پيش آمده ، و وقوع آن را عملا محال مينمود از اين تسليم برضا و رغبت و با سند بهتر نبود ؟\r\nاز رد كليات بيانيه و قرارداد شما نيز فراغت حاصل كرده ، حجت را بر شما تمام و راه‌نمائى خود را كرديم . حال بىمناسبت نيست نظرى به آتيهء ايران انداخته ، حال اين مملكت را در بيست و پنج سال بعد ، يا باصطلاح اروپائيها در ژنراسيون ( طبقه ) آتيه تحت ملاحظه آورده ، به‌بينيم اگر خداى نخواسته اين خوابى كه شما براى ايرانيها ديده‌ايد « اضغاث و احلام » نباشد و الغاى اين قرارداد طوعا يا كرها فراهم نيامده ، انگليسها موافق نظراتيكه شما در آن به كار برده‌ايد موفق باجراى آن شوند و ايران براى رهائى از شر عقرب بمار پناه نبرده ، با بازوهاى گشوده باستقبال بلشويزم نرود ، بعبارت آخرى كار به همان محوريكه شما و هم‌پيمانهاى شما تصور مينمائيد گردش كند ، احوال سياسى و اقتصادى و اجتماعى ايران چه خواهد شد .\r\nالف - احوال سياسى : 1 - روابط خارجى - چنان كه سابقا اشاره كرديم با اين قرارداد شما ايران از حالت استقلال تام و تمام تنزل كرده ، مستعمرهء انگليس خواهد شد و بيست و پنج سال مدت كاملا كافى است كه مقاصد شما را دربارهء اين مملكت باجرا برساند و قلمرو سيروس و داريوش هخامنشى ، و اردشير و شاپور و انوشيروان ساسانى ، اسما و رسما داخل در عداد مستعمرات انگليس بشود . در اين صورت ، كارهاى خارجى ايران با ساير ملل ، بتوسط مأمورين انگليس صورت خواهد گرفت و بساط سفارت خانه‌هاى ايران در پايتخت‌هاى دول ، برچيده شده ، بجاى تمام سفارتخانه‌هائى كه امروزه از دول مختلفهء عالم در تهران اقامت دارند ، فقط يك وزير مقيم انگليسى كه اسما وزير مقيم و عملا نايب السلطنهء ايران است ، در اين پايتخت رحل اقامت خواهد افكند .\r\nسرپرستى ايرانىها در ممالك خارجه ، با قنسول‌هاى انگليس و قنسولهاى ساير دول در شهرهاى ايران ، با فرمان اجراى انگليس‌ها بوظايف خود قيام خواهند نمود .\r\n\r\n","description":"","footnote":"","page_name":" 100 ","page_number":108},
  {"content":"\r\n\r\nادارهء امور ايران از وزارت خارجهء انگلستان ، بوزارت مستعمرات آن دولت منتقل ، و آرشيو آن از آن وزارتخانه به اين وزارت‌خانه تحويل خواهد شد .\r\nاطفال و برادرزادگان ما در اطلسهاى جغرافيائى ، قطعهء ايران را همرنگ انگلستان خواهند ديد و آخر الامر ، پادشاه انگلستان و ايرلند در عوض از دست دادن عنوان پادشاهى ايرلند ، عنوان امپراطورى ايران را بر ساير القاب خود افزوده ، و پادشاه انگلستان و امپراطور هندوستان و ايران مخاطب خواهد گشت .\r\n2 - استقلال داخلى - چون در محل خود استقلال داخلى را تفسير كرده ، و بثبوت رسانده‌ايم كه با اين قرارداد شما گذشته از استقلال خارجى ، اين استقلال هم ايران را وداع گفته ، تمام امور داخلى اين مملكت بدست انگليسها خواهد افتاد ، ديگر اينجا محتاج به اقامهء دليل نبوده ، بطور مختصر ميگوئيم ، اختيار قشون‌گيرى و سوق الجيش و ماليه و ادارات كه روح استقلال داخلى است از امروز بانگليسها داده‌ايد ، و بيست و پنج سال وقت به خوبى كفايت مىكند كه اگر از لفظ قرارداد بعضى از اختيارات براى ايران باقيمانده باشد بتفسير و ترجمه و زور فشار و ايجاد سابقه انگليسها اين خرد و ريزها را جمع‌آورى كرده ، كليهء اختيارات را بدست گيرند و تمام كارها را باراده و ميل و نفع خود اداره كنند . در اين صورت در ژنراسيون ( طبقهء ) بعد اسمى از استقلال داخلى نخواهد بود .\r\n3 - پادشاه - جانشين داريوش هخامنشى كه تمام ممالك معمورهء آسيا و اروپا و افريقا باج‌گذارش بودند و اردشير و شاپور و انوشيروان ساسانى كه دولت با عظمت روم را ذليل و زبون قهرمانان ايرانى ميداشتند ، و آلب ارسلان و ملك شاه و سلطان سنجر سلجوقى كه از حلب تا كاشغر ميدان سلطنتشان بود ، و شاه عباس صفوى كه از تفليس تا هرات و از جيحون تا فرات سكه بنام ناميش ميزدند ، و خطبه باسم ساميش ميخواندند و نادر شاه افشار كه قشون فاتح خود را تا دهلى برده ، تمام تركستان و هندوستان را ضميمهء شاهنشاهى ايران نمود ، بيست و پنجسال ديگر مجسمهء بيروح و هيكل بىاراده و فنكراف بد صدائى خواهد بود كه آواز منكر انگليسها را از شيپور حلقوم خود ، بمسامع عالميان على الخصوص ايرانيان خواهد رسانيد . گذشته از چراندن ماهى چندين هزار تومان و گردش و تفريح ، كارش منحصر بامضاى اوراقى است كه روح او از سبب لزوم و منافع و مضار آنها خبر ندارد .\r\nاختيار تعيين وزراء و حكام و صاحب‌منصبان و عمال كشورى و لشكرى و قضائى ، و نظر داشتن در وضع و اجراى قانون و منفصل كردن مجلس شوراى ملى و امر بتجديد انتخابات ، و عفو مقصرين ، بعبارت آخرى تمام اختياراتى كه قانون اساسى به او داده است ، همه را از دست داده ، در هركار تابع و مطيع ميل و ارادهء وزير مقيم انگليسى خواهد گشت . حاشيهء مختصرى براى او تعيين ميكنند ، ولى اختيار تغيير آنها را نداشته ، حتى در تعيين و انتخاب پيش خدمت و فراش خلوت و خواجه سرايان خود نيز براى او اختيارى باقى نخواهند گذاشت .\r\n\r\n","description":"","footnote":"","page_name":" 101 ","page_number":109},
  {"content":"\r\n\r\nگذشته از اين ، وجود و بقاى او تابع ميل و ارادهء كابينه سن‌ژام است . اگر او را مخل منافع خود ندانسته ، باقيش ميگذارند و الا او را از اين تاج و تخت دروغى نيز محروم ، و از مملكت تبعيدش ميكنند ، و ديگرى را كه بهتر و بيشتر با خيالات آنها مساعد به نظر بيايد ، بجاى او مىنشانند . چنان‌كه در موقع ورود عثمانى در جنگ بين المللى ، با عباس حلمى پاشا خديو مصر ، همين معامله را مجرى داشته ، پسر عموى او سلطان حسين را بجاى او نشاندند .\r\n4 - مجلس - حالت قوهء مقننهء اين مملكت را در بيست و پنج سال بعد ، اعم از اينكه يك مجلسى باشد يا دو مجلسى ، از انتخابات اين دوره ميتوان تفرس نموده وكلا عموما هواخواهان جدى ، بلكه خدمتگذاران صميمى انگليس خواهند بود . مجلس هر چند ماه يك مرتبه ، چند جلسه خواهد داشت و اين جلسات براى تصويب قوانين و نظاماتى است كه دستور آن از طرف انگليسها رسيده باشد .\r\nتمام قوانين از مجلس يا مجلسين خواهد گذشت ، و تمام مالياتها و عوارضيكه بر مردم تحميل خواهد گشت ، از طرف مجلس شوراى ملى تصويب خواهد شد ولى در وكلا نه آن وطن‌پرستى ، و نه آن حريت فكر و جرأت ، هيچيك يافت نميشود ، كه بتوانند بر خلاف ميل و دستور وزير مقيم انگليس ، پيشنهادى بكنند يارائى بدهند . وجدانا هم مسؤليتى ندارند ، زيرا خودشان به خوبى ميدانند كه روح ملت نيز از انتخاب آنها خبرى ندارند ، مزدور انگليسند حقوقى ميگيرند و در عوض مطابق ميل آنها رأى ميدهند .\r\n5 - وزراء - در صورتى كه وجود تمام وزارت‌خانه‌هاى فعلى را لازم بشمرند ، يا براى آنها وزير ، ولو اسمى هم باشد نگاه دارند ، وزير در كار وزارتى خود مثل پادشاه در اعمال سلطنتى خواهد بود ، همانطور كه پادشاه مطيع اوامر وزير مقيم انگليسى است ، وزراء هم منقاد امر و نهى ، مستشارهاى انگليسى خواهند شد . تمام اختيارات ، از تعيين فراش و پيشخدمت گرفته ، تا انتخاب مديران كل وزارت‌خانه با مستشار است .\r\nدر تعيين وزير نيز تفحص نموده ارذل مردم را انتخاب ميكنند . تا بهرگونه تكليف آنها تن درداده مثل حضرت اشرف زير بار خرابى مملكت و تمامى هموطنان خود بروند .\r\nدر حقيقت همانطور كه در خر دوانى پاره‌اى از ملل هريك از طرفين سوار الاغ رفيق خود شده ، گرو مال خرى است كه عقب بماند در آن دوره نيز علم و درايت و وجاهت و ملكات فاضله ، موجب تقدم نبوده ، صندلى وزارت مال اشخاصى است كه در مكارم اخلاق از همه عقب باشند ، شخصى كه از همه بىحس‌تر و نسبت بهموطنان خود بيرحم‌تر و در خرابى مملكت زبردست‌تر ، و از شهامت ذاتى و ملكات كسبى دور تر ، و از علم و درايت بىبهره‌تر باشد ، سمت وزارت خواهد يافت . تصور بفرمائيد ، رئيس الوزراى\r\n\r\n","description":"","footnote":"","page_name":" 102 ","page_number":110},
  {"content":"\r\n\r\nآن دوره كه در رذائل اخلاق سرآمد و خلاصهء هفت وزير ديگر است « به از شما نباشد » « 1 » چه هفت جوشى خواهد شد ؟\r\n6 - ادارات - اعضاى ايرانى كه فعلا در ادارات هستند و مثل گوسفند قربانى كارد قصاب را ديده و مشغول چريدن مقررى و ليسيدن نبات اندامنيته ميباشند ، تا وقتى در كار خود باقى خواهند ماند كه آقايان جديد الورود بمشاغل خود آشنا شده ، راه كار را ياد بگيرند و بهر اندازه كه اينها باعمال مملكتى آشنا شوند ، از شأن و اعتبار و اختيار آنها خواهند كاست ، و اول روزى كه بىنيازى خود را از وجود يكى از آنها حس كنند ، بهر بهانه كه باشد او را از كار خارج و جاى يكنفر انگليسى ديگر را باز خواهند نمود . بطورى كه در بيست و پنجسال بعد ، مديران و معاونين كليهء دوائر مركزى و ولايتى در سراسر اين مملكت انگليسى خواهند بود ، و مترجم و ثبات و ضباط و ماشين‌نويس را نيز از هنديها خواهند خواست ، و اگر در بعضى ادارات از قبيل دوائر قضائى و تعليمى ناگزير باستخدام ايرانيها بشوند ، همان رويه كه در انتخاب وزراء ذكر نموديم ، در تعيين اين قبيل عمال هم به كار خواهد رفت .\r\n7 - قشون - چون از وجود صاحب‌منصبان نظامى ايرانى ، زودتر از عمال كشورى بىنياز خواهند شد و وجود آنها را براى خيالات خود بيشتر از مستخدمين ساير ادارات مضر ميدانند ، البته به آنها زودتر پرداخته ، نظام ايران را از وجود صاحب‌منصب ايرانى هرچه زودتر خواهند پرداخت . از تشريح حال اسف اشتمال اين بدبخت‌ها كه عمرى در اين راه صرف كرده و از نو خود را نميتوانند براى كار ديگرى حاضر كنند ، و بايد مابقى زندگى را بفلاكت و درماندگى بگذرانند ، ميگذريم و بتشريح اوضاع قشونى ايران ، در بيست و پنجسال ديگر ، ميپردازيم .\r\nصاحبمنصبان از سركرده تا ياور انگليسى و از اين درجه تا آسپيران ، يا وكيل‌باشى هنديست . افراد قشون در مدت چهار الى شش سال خدمت و تحت السلاح و احتياط خود هريك چندين بار به جنگ ايرانيهائى كه از فشار بتنگ آمده ، بلوا كرده‌اند ، رفته و هريك چند نفر از برادران دينى و نژادى و وطنى خود را ، بدست خويش رهسپار ديار عدم نموده ، و از يغما و تاراج خانه و زندگى و هستى آنها ، كيسهء صاحبمنصبان خود ، يعنى انگليسها و هنديها را پر كرده‌اند ، در جنگ‌هاى خارج از ايران هم در مدت چهار الى شش سال ، هريك اقلا دو سه دفعه باهم مذهبهاى بين النهرين و قفقاز و هم‌دينهاى افغانى و تركستانى و حجازى خود جنگيده ، و شايد در حملهء بين النهرين و حجاز ، بقاع متبركهء كربلا و نجف و سامره و كاظمين را بمبارده كرده ، سهل است مثل قشون حجاج بن يوسف و يزيد بن معاويه ، حرمين شريفين مكهء معظمه و مدينهء منوره را محاصره و خانهء خدا و قبر پيغمبر صلى اللّه عليه و آله و سلم را به توپ بسته باشند . و اگر جنگ\r\n\r\n\r\n","description":"","footnote":"\r\n( 1 ) - اين جمله در ميان عوام شهرى و دهاتيها در مورديكه كسى در غيابش تمجيد و تحسينى ميكنند براى تعارف و مجامله با مخاطب رايج است و در كتابت جز در مورد مطايبه آن هم براى ايجاد مفهوم مخالف جهت خواننده من مورد استعمالى براى آن سراغ ندارم .\r\n","page_name":" 103 ","page_number":111},
  {"content":"\r\n\r\nعمومى در عالم پيش بيايد ، مثل هنديها ، در جنگ بين المللى اخير مجبور شوند با اكثر ملل دست و پنجه نرم كرده ، با استخوان و پوست و خون خود ، به پيشرفت مقاصد انگليس در عالم كمك و خود را ژاندارم بين المللى « 1 » نمايند .\r\nب - اقتصادى : 1 - ديون عمومى - قرض ايران در بيست و پنجسال ديگر كمتر از هزار ميليون تومان نخواهد بود . زيرا ما در جاى خود ثابت كرده‌ايم كه مستخدمين ادارات ايران كلا انگليسى و قسمت غير مهم آنها هندى خواهد شد . البته حقوق ادارى و مخارج مسافرت و اندامنيته و ساير صيغ معمولهء هريك نفر انگليسى بايد بقدرى زياد باشد كه او را باقامت در آب و هواى غير معتاد ايران خوشدل و راضى نگاه دارد . هر قدر انگليسها را در كار ايران صرفه‌جو فرض كنيم ، طبعا حقوقى كه براى هريك از هموطنان خود تعيين خواهند كرد ، از سه برابر حقوقى كه امروز در همان طبقه به يكنفر ايرانى داده مىشود كمتر نخواهد بود . پلتيك هم اقتضا ندارد كه در سنوات اوليه عذر تمام ايرانيها را بخواهند ، پس هر يكتومان حقوقى كه فعلا به اعضاى ادارات ميدهند ، به چهار تومان سر خواهد زد .\r\nحقوق ادارى اعضاى وزارت‌خانه‌ها از مركزى و ولايتى ، غير از قشون و نظميه و ژاندارمرى فعلا هفت ميليون و نيم است ، كه در آتيه به سى ميليون تومان « 2 » بالغ خواهد گرديد . مطابق پيش‌بينى كه در كميسيون و مطالعات نظامى به عمل آمده سى ميليون تومان هم حداقل مخارج قشون و نظميه و ژاندارمرى است . قريب پنج ميليون تومان حقوق سلطنتى و شهريه و مستمرى و حقوق تقاعد و مصارف تعمير ابنيه و لوازم ادارى و مخارج متفرقه خواهد شد . بعد از وضع طلب روسها كه فعلا مطالب مبرم نداشته ، تكليف آتيهء آن معلوم نيست ، پنج ميليون اقساط اصل و فرع طلب انگليس‌هاست كه تقريبا يكربع از آن نتيجهء ولخرجىهاى يكسالهء شما مىباشد . پس سالى هفتاد ميليون براى اين مملكت\r\n\r\n\r\n","description":"","footnote":"\r\n( 1 ) - دولت‌هاى تسارى روسيه بعد از پطركبير علاقهء زيادى بمداخله در سياست اروپا داشتند . به همين جهت كمتر جنگى در اروپا اتفاق مىافتاد كه بمورد و بىمورد قشون روس در آن شركت نكند . اين لغت مركب « ژاندارم بين المللى » را يكى از نويسندگان روس كه حالا اسمش نظرم رفته است ، بقشون آن دورهء روسيه داده ، در اينجا اقتباس شده است .\r\n( 2 ) - تعجب نكنيد كه اين سى ميليون قرض آن روز سيصد ميليون شده است . اين بر اثر آبى است كه متفقين جنگ جهانگير اخير باسكناس ما بسته‌اند كه امروز هريك تومان ما به قدر يكقران 1298 كارگشائى نميكند ، اينهم از سيآت عمل انگليس‌ها است كه ما را به اين روز نشانده و فعلا هم هيچ آب به آن كوزه نميكنند كه خسارات ما را بپردازند ؛ سهل است در دادن حقوق حقهء ما از نفت آبادان هم خوددارى داشته ، وزراى نادان ما را وادار به دادن پيشنهادهاى بچگانه بمجلس شوراى ملى مينمايند و جان مىكنند كه از مال ما فقرا خود را غنى نموده ، آقائى قديم خود را در دنيا حفظ كنند و در حقيقت بطور غير مستقيم مشغول كمونيست تراشى در مملكت ما هستند و هيچ راضى نميشوند باور كنند كه ايران امروز غير از ايران ديروز و كار ايران فعلا كار تمام جهان است و وقتى ايران از بين ميرود كه تمام جهان از بين رفته باشد .\r\n","page_name":" 104 ","page_number":112},
  {"content":"\r\n\r\nبدبخت مصارف تهيه شده است ، در صورتى كه تمام عايدات دولتى ما به انضمام تفاوت تعرفهء جديد گمركى ، هر قدر درست جمع‌آورى ، و راه‌هاى تقلب بسته و در جيب‌هاى شخصى با قاطمهء دولا بخيهء دو رويه زده شود ، منتهى به بيست ميليون بالغ خواهد گرديد ، بنابراين سالى پنجاه ميليون كسر دخل موجود است كه چالهء آن بايد باستقراض پر شود و بيست سال كاملا كفايت خواهد كرد كه ديون عمومى اين مملكت به هزار ميليون بالغ ، و سالى صد ميليون از بابت اصل و فرع آن بر هفتاد ميليون مصارف جارى مملكتى افزوده گردد .\r\nدرست بخاطر داشته باشيد كه ما از تجملات ادارى و زياده‌رويها ، و ول‌خرجىهاى عمدى كه آقايان انگليسى براى سنگين كردن بار ، بخرج اين ملت فقير به خود و شما و امثال شما اجازه خواهند داد ، و از عطايا و اقطاعات و گذشت‌هاى بىمحل و موردى كه در سنوات اوليه دربارهء متنفذين و كارچاق‌كن‌هاى خود معمول خواهند داشت ، و از مصارف برادركشى ايرانيها كه در تحت عنوان انتظامات داخلى به عمل خواهد آمد ، صرف‌نظر كرده ، و از بابت كسر دخل راه‌آهن كه منافع آن با فرع صدى هفت مكافئه نمىكند ، و تفاوت تسعير ليره كه از قرار نوزده قران ميگيريم ، و در شش تومان بايد پس بدهيم چيزى بقلم نياورده ، سهل است حساب اصل و فرع همين سالى پنجاه ميليون كسر دخل ساليانه را كه خود نيز در مدت بيست سال فرع و استهلاكى دارد نكرده‌ايم . بر فرض اينكه حساب هفتاد ميليون مصارف ساليانه تقريبى داشته باشد ، هرگاه اين مصارف از قلم افتاده را هم در نظر بگيريم ، خواهيم ديد سالى پنجاه ميليون تومان ، حداقل كسر دخل دولت و در بيست سال هزار ميليون تومان حداقل ديون عمومى اين مملكت است .\r\nباقى ماند يك مطلب كه چرا اين پنجاه ميليون كسر را از همان سال اول ، بر مردم تحميل نكرده ، ميگذارند بيست سال بگذرد و مملكت هزار ميليون مقروض و كسر دخل ساليانه از پنجاه ميليون به يك صد و پنجاه ميليون برسد ؟ پلتيك استعمار اقتضا دارد كه اولا در سنوات اوليه بر ماليات نيفزوده مردم را از خود نرهانند . ثانيا اگر بنا شود ايران از همان سال اول با درآمد خود خود را اداره كند چون بارش سبك است ، هميشه بفكر آزادى خود از بار گران استيلا و استعمار انگليس خواهد بود . اين است كه تا بار اين مملكت بقدرى سنگين نشده باشد كه اهالى بتوانند خود را خلاص نمايند ، كيسهء انگليس‌ها شل بوده ، و ماليات جديدى تحميل نخواهد شد ، بهر اندازه كه عجز ما از سنگينى بار بيشتر خودنمائى كند ، به همان اندازه در كيسهء آنها محكم ، و بر مالياتها افزوده خواهد گشت ، و هرقدر بر ماليات بيفزايند ، همان‌قدر خرج را زياد ميكنند كه هميشه كسر دخل از خرج و استهلاك ديون عمومى ، بقدرى باشد كه ايرانيها هوس مراجعه به حساب را هم نكنند ، تا چه رسد باينكه به خيال توافق جمع و خرج و خلاصى از زير بار دين بيفتند .\r\n2 - ماليات - بموجب حسابى كه در فوق كرديم ، حداقل مخارج ساليانهء مملكتى ايران و استهلاك اصل و فرع ديون عمومى آن ، يكصد و هفتاد ميليون الى دويست ميليون است كه در بيست و پنجسال ديگر ، چون هم پنجهء دولت انگليس كاملا به رگ و ريشهء اين\r\n\r\n","description":"","footnote":"","page_name":" 105 ","page_number":113},
  {"content":"\r\n\r\nمملكت بند ، و هم بار اهالى باندازهء لزوم سنگين شده است ، بايد از راه ماليات بر مردم اين مملكت تحميل شود . ماليات و عوارض امروزه ، بانضمام تفاوت تعرفهء گمركى بيست ميليونست ، به اين حساب ، ماليات اين مملكت بعد از بيست و پنجسال ده برابر امروزه خواهد شد . ولى چون چهار پنج ميليون ازين بيست ميليون ماليات فعلى ، راجع به افزايشى است كه جديدا از تعرفهء گمركى حاصل شده ، و هنوز انعكاس آن از حيث گرانى زندگانى از سرحدات مملكت تجاوز نكرده ، و در مراكز مملكت حس نشده است بايد نسبت ماليات فعلى را به ماليات بيست و پنجسال ديگر ، يك بر دوازده و نيم ، الى سيزده حساب كنيم ، بنابراين ، هر يكقران ماليات و عوارض امروزه ، در بيست و پنج سال ديگر سيزده قران خواهد شد .\r\nاز آب و خاك يك عشر و دو عشر و سه عشر بگيرند ، كفايت نميكند ، ماليات ترياك و تنباكو و مستغلات و نواقل چيز نالايقى است . ماليات نمك ، افزايش گمرك ، گره‌گشائى نميكند . ماليات تمتع از تجار و كسبه ، ماليات سرانه بر افراد ، ماليات گاو و گوسفند و شتر و الاغ و قاطر ، ماليات عايدى به سرمايه‌دار و نوكر و مزدور و وكيل مرافعه و طبيب ، ماليات در و پنجره و روزن و بخارى و تابلو و حق العبور راه‌ها و پل‌ها ، و بعبارت آخرى بر همه چيز ، حتى نفس كشيدن ماليات تحميل خواهند كرد .\r\nما در اينجا از مصارف بلدى ، و تعمير و تنظيف و روشنائى معابر ، و راه‌سازى اختصاصى بين قراء و دهات ، اسمى نبرده ، و چيزى از اين بابت‌ها منظور نداشته ، و از اعشار فرعى ماليات كه معمولا مخصوص اين مصارف است ، برآوردى نكرده‌ايم . هرگاه حوصلهء اهل اين مملكت وفا نكند ، كه باز هم با همين بيراهى بين دهات و كثافت معبرها و مجارى آبها و تاريكى شب زندگى كنند ، كه البته بايد دو سه عشر هم براى اين مخارج اعشار فرعى بدهند ، و دويست ميليون مخارج ساليانه به دويست و پنجاه ميلون بالغ ، و يكقران ماليات امروزه بشانزده قران سربزند ، و الا در همين كثافت و گل و لاى غوطه بخورند .\r\nتصور نرود كه ما معتقد بزيادتى ماليات نيستيم ، بلكه برعكس ، عقيده داريم كه بين زيادى ماليات و تمدن و رفاه اهالى نسبت مستقيم حكم‌فرما بوده ، هرقدر ماليات يكدولت بطور عادلانه زياد شود ، تمدن و رفاه اهالى مملكت هم زياد خواهد بود . ولى اين مسأله فرع آن است ، كه آنچه از اهالى گرفته مىشود خرج خود آنها بكنند ، نه اينكه سه ربع ماليات به مصرف ربح گران قروض ، و مواجب آقايان عمل و صاحب‌منصبان انگليسى رسيده ، حاصل زحمت يك ملت ببانگهاى لندن تحويل شود ، چه در اين صورت ، نسبت بين ماليات و رفاه و تمدن ، نسبت معكوس بوده ، هرقدر بر ماليات افزوده شود ، از رفاه و تمدن اهالى كاسته ، بر فقر و فاقهء مردم مملكت افزوده خواهد گشت ، نتيجهء طرز ماليه اين خواهد شد كه مالك ، زارع ، مزدور ، سرمايه‌دار ، كاسب ، تاجر ، صنعتگر عمله ، كارگر ، نوكر ، طبيب ، وكيل مرافعه ، سهل است زنها و بچه‌هاى ايران بايد\r\n\r\n","description":"","footnote":"","page_name":" 106 ","page_number":114},
  {"content":"\r\n\r\nشب و روز كار كنند و آرام و خواب را از خود ببرند ، تا از عهدهء ماليات‌هاى مستقيم و غيرمستقيم كه از راه گرانى همه چيز و سختى معيشت ، بالاخره بر آنها تحميل خواهد شد ، برآيند .\r\nدر دوره‌ايكه ساير ملل براى اجراى مساوات و جلوگيرى از فقر و فاقهء اهالى در فكر ملى كردن راه‌ها و معادن و كارخانجات هستند ، در عصرى كه قسمت زيادى از اهالى عالم نفوذ و ثروت هموطنان خود را نيز تحمل نمىآورند ، در قرنى كه دولت انگليس با وجود محافظه‌كارى و سرمايه‌پرستى و اشراف دوستى در مقابل اعتصاب روزافزون عملجات مجبور شده است خواهش‌هاى ملت خود را در خصوص ملى كردن مؤسسه‌هاى صنعتى و معدنى برآورده ، و حتى هنديها هم از قبول حمالى انگليسها دارند شانه خالى ميكنند ، تازه شما به خيال افتاده‌ايد كه از اهالى اين مملكت ، بجاى هنديها زرخريدهاى تازه براى سرمايه‌داران آن مملكت تدارك كنيد و دست‌رنج يك ملت را بجاى آنكه صرف خير و سعادت آنها بشود ، بوسيلهء ماليات گزاف ، از كف آنها ربوده از راه ربح گران و بعنوان مواجب عمال و صاحب‌منصبان ؛ بكيسهء انگليس‌ها بريزيد ، و انگليس را بر جان و مال و شرف و همه چيز ايرانىها مستولى و مسلط نمائيد ! !\r\n3 - تجارت - تجارت ايران در ده بيست سال اول ، روزافزون رو بانحطاط خواهد رفت . زيرا انگليسها كه اختيار همه چيز ما را دارند ، براى اينكه بار ما را سنگين كنند در اول امر از هرچيزى كه مايهء توليد ثروت در مملكت باشد ، جلوگيرى مينمايند . بعد از آنكه تجار و سرمايه‌دارهاى حاليهء ما ، بواسطهء نداشتن وسيلهء رقابت با تجارت انگليس و تحميلات مالياتى ، عموما ورشكسته و بگدائى افتادند ، تجارتخانه‌هاى انگليسى بمرور جاى آنها را گرفته ، تجارت اين مملكت نسبة رونق پيدا خواهد كرد ، ولى ربطى بما نخواهد داشت . تاجرزاده‌هاى ما پادو دكان مسترهاى انگليسى و آقا صاحبان هندى خواهند شد . اگرچه ، لبو فروشى ، طوافى ، دوره‌گردى ، و از اين قبيل كارها هم پيدا مىشود ، و ايرانيها مىتوانند خود را به اين اعمال سرگرم كرده ، لامحاله از عهدهء ماليات سرانه و نيمه سير كردن خود برآيند .\r\n4 - معيشت افرادى - در محل خود ثابت كرديم كه در بيست و پنجسال بعد ، ماليات و عوارض اين مملكت كمتر از شانزده ، يا اقلا سيزده برابر حاليه نخواهد بود اين ماليات از هركس ، اعم از مالك و زارع و سرمايه‌دار و تاجر و صنعت‌گر و عمله گرفته شود ، بالاخره از راه گرانى معيشت ، بطور غير مستقيم ، بر افراد تحميل خواهد گرديد . در صورتى كه سه ربع از آن‌كه به مصرف اداى اصل و فرع قروض و مواجب سرپرستهاى زوركى ما ميرسد ، ببانك‌هاى انگليس تحويل شده يك دينار از آن در اين مملكت خرج نخواهد شد .\r\nمحصولات طبيعى اين مملكت هم بواسطهء گرانى كه از افزايش ماليات و عوارض پيدا مىكند ، با فراوانى كه دارد بدست‌رس اهالى نبوده ، حقيقة بايد « سبوگر از سبو شكسته آب بخورد . » چه اگر مالك و زارع و گوسفنددار بخواهد محصولات مزرعه و باغ و شير\r\n\r\n","description":"","footnote":"","page_name":" 107 ","page_number":115},
  {"content":"\r\n\r\nو روغن خود را به خانه برده ، اسباب تنعم زن و فرزند را فراهم آورد ، ماليات و عوارض را از كجا بدهد ، و براى ساير مخارج خود كه اقلا شش برابر حاليه خواهد شد ، چه فكر بينديشد ؟ آقايان سرپرست‌ها هم كه حاضرند اين محصولات را خريدارى كرده ، تر و خشك جان‌دار و بيجان آن را از مملكت بيرون ببرند . اين است كه از يكطرف بواسطهء گزافى ماليات ، و از طرف ديگر بواسطهء موجود بودن خريدار ، و آسان شدن وسايل حمل‌ونقل جنس خوردنى در اين مملكت بسيار گران و كمياب خواهد شد ، و سرايت گرانى خوردنى به همه چيز از جملهء طبيعيات بوده ، از راه اجرت كار ، لباس و منزل و وسيلهء حمل‌ونقل ، و يك كلمه كليهء وسايل زندگى را گران خواهد كرد .\r\nگران خريدن و گران فروختن ، با ارزان خريدن و ارزان فروختن ، تفاوتى ندارد . بلكه اولى بهتر از دومى است ، ولى فرع آنست كه حاصل كار و دست‌رنج اهالى يك مملكت بين خود آنها تقسيم شود ، نه اينكه آنچه از گرانى قيمت محصولات داخلى و زيادى اجرت كار ، تحصيل ميكنند ، از راه گزافى ماليات ، باصل و فرع قروض و مواجب مستخدمين خارجى بدهند ، و در مقابل ساير لوازم زندگى را گران بخرند و فائدهء تجارت و كارگرى آنها را هم تجار و صنعتگران خارجه ببرند .\r\nامروز ، با اينكه ماليات و عوارض اين مملكت از پانزده ميليون تجاوز نميكند ، و در اين يكسال و نيم اخير ده دوازده ميليون سرمايهء خارجى ، بتوسط شما بين اهالى پاشيده شده ، و هيچ يك از نتايج قرارداد حتى افزايش تعرفهء گمركى ، هنوز ظاهر نشده ، كار معيشت افرادى به اين درجه از سختى است . ملاحظه فرمائيد ، در بيست و پنجسال ديگر ، با دويست ميليون ماليات و عوارض كه ناگزير بايد افراد تحمل كنند ، سختى معيشت يا بهتر بگوئيم جان كندن زندگى ، بكجا خواهد رسيد ؟\r\nاگر يكنفر روزى پانزده ساعت كار بكند به قدر شكم خود درآمد نخواهد داشت ، عيال و اولاد او بايد چه بكنند ؟ روزهاى پيرى و درماندگى بكه التجا ببرند ؟ مع الاسف ، چون همه به حال او مبتلا هستند ، از گدائى هم چيزى درنمىآيد .\r\nاين مملكت هندوستان و مصر نيست كه اراضى آن حاصل‌خيز ، و مردم آن بواسطهء تأثيرات آب و هوا كم مؤنه بوده ، هم ارزاق فراوان باشد و هم مردم از حيث خوراك و لباس و منزل كم احتياج باشند . اكثر بقاع اين مملكت شش ماه زمستان دارد . لباس و منزل گرم و خوراك پرمايه از لوازم اوليهء زندگانيست . كار هم بايد بكنند . آيا هيچ فكر كرده‌ايد كه با اين تداركهاى شما ، كار اين مردم برگشته بخت بكجا ميكشد ؟ قسمت عمدهء اهالى اين مملكت ، چه از گرسنگى و بىوسيلگى و فقر و فاقه تلف ميشوند ، و چه بممالك همجوار گريخته ، تحميلات خود را به گردن باقى مانده خواهند گذاشت ، هر روز دسته‌اى از فقرا بقبرستان رفته ، و از متوسطين به حال فقرا و اغنيا به حال متوسطين خواهند افتاد . آن وقت است كه هم‌پيمانهاى شما مجبورند از هند و مصر و افريقا دستجات كوچ‌نشين تشكيل داده . براى زراعت و استخراج معادن ، به اين مملكت بياورند .\r\n\r\n","description":"","footnote":"","page_name":" 108 ","page_number":116},
  {"content":"\r\n\r\nج - اجتماعى : 1 - مردها - جنس ذكور امروزهء اين مملكت را بسه دسته تقسيم ميكنيم . پيرمردان ، جوانان ، اطفال . خوشبخت‌ترين اين سه دسته ، پيرانى هستند كه تا بيست و پنج سال ديگر بدرود زندگى ميگويند و هرقدر امروز بمرگ نزديكتر باشند ، از آلام و مصائب زندگانى آتيه دور تر ، و بنابراين خوشبخت‌ترند . اطفال غير مميز امروز و طبقاتى كه بعد قدم بعرصهء وجود ميگذارند ، نظر باينكه به سختى زندگى و اوضاع محيط با همهء منكرى و بدى كه دارد ، معتاد ميشوند ، در بيست و پنجسال ديگر خيلى در زحمت نيستند . ولى بدبخت طبقهء جوانان امروز ، كه بزندگى مرفه عادت كرده ، و لذت استقلال ملى و آزادى شخصى را چشيده‌اند !\r\nحال اين طبقه ، بواسطهء فشار زندگى ، و مخالفت محيط با عادات و اخلاق و مذهب ، و از ميان رفتن هرگونه مزاياى ملى ، و استقلالى و زبانى ، بدرجه‌اى سخت و زندگانى آن‌ها باندازه‌اى مشكل خواهد شد ، كه تصور جزئيات آن براى ما غير ممكن است .\r\n گفتن از زنبور بىحاصل بود * با يكى در عمر خود ناخورده نيش \r\nاين‌گونه مسائل از يدرك و لا يوصف‌هائى است كه هيچ نويسندهء ماهرى ، از عهدهء تشريح جزئيات آن برنمىآيد . بايد بهندوستان رفت ، و حال مذلت و فروتنى بوميها ، و تنمر و تكبر و خشونت و تحقير انگليس‌ها را نسبت به آنها ديد ، تا مصيبت جوانهاى امروز ايران را كه بآزادى و استقلال و شرافت و شهامت بارآمده‌اند ، در آن دوره ملتفت شد .\r\nروابط خانوادگى اين بدبخت‌ها ، با اولاد و اطفال خود ، معلومست بچه قرار خواهد بود . از يكطرف فقر و فاقه‌اى كه از طرز ماليه براى افراد حاصل مىشود ، و از طرف ديگر ، توسرى خوردن و پريشانى خيال ، و خستگى روح و غم و غصهء وطن و مذهب و زبان بدرجه‌اى آنها را مكدر و ملول و متأثر خواهد كرد كه زن و فرزند را فراموش كرده از آنها گريزان خواهند شد . مهرهاى پدرى ، محبت‌هاى فرزندى ، مودت‌هاى قوم و خويشى ، و دوستيهاى حاصله از رفاقت و آشنائى ، تماما آنها را بدرود كرده ، جاى خود را به بىقيدى ، و بىاعتنائى و دشمنى و تكالب خواهند سپرد . نه توددى ، نه تونسى ، نه مجلس حالى ، نه محفل انسى ، نه جمعه‌اى ، نه جماعتى ، نه دعوتى ، نه ضيافتى هيچيك در كار نبوده ، آنها كه هنوز خيلى از پا درنيامده ، و به اعاشهء خانوادهء خود قادر باشند ، سوت‌وكور ، از خانه سر كار ، و از سر كار به خانه مىروند ، و ميآيند . خستگى روحانى و جسمانى روزانه ، و تلاش معيشت ، نه حال و نه وقت ، هيچيك را براى تفريحات اجتماعى آنها باقى نميگذارد . آنها كه از خجالت عيال به خانه نتوانند بروند ، يا خانه و لانه نداشته باشند ، در گوشهء ميخانه‌ها و قهوه‌خانه‌هاى كثيف ، شبى بروز آورده ، به زور مخدر و مغير ، غم زن و فرزند را از خاطر زدوده ، انديشهء ماليات سرانهء فردا را از خود دور مينمايند .\r\n2 - زنها - طبيعت جنس زن را از حيث جسم و نفس و عقل ، ضعيف و در جنبهء عاطفه و تأثر و عفت قوى كرده است . حال زنهاى بيست و پنجسالهء بعد اين مملكت ، بدرجات از\r\n\r\n","description":"","footnote":"","page_name":" 109 ","page_number":117},
  {"content":"\r\n\r\nمردها بدتر است . طفلش ناخوش و گرسنه و برهنه است ، با بىوسيله‌گى شوهر و ضعف خود ، راه علاج و چاره را مسدود مىبيند ، عاطفه‌اش توسرى مىخورد ، شوهرش خسته و گرفته و روحا مكدر و ملولست ، متأثر مىشود ، دخترش بواسطهء فقر و فاقه و نااميدى از شوهر رفتن كوچه‌گرد مىگردد ، بعفتش برميخورد ، قوت نفس مردانه هم در او نيست كه بار مصائب زندگى را با دوش عقل بكشد .\r\n3 - ازدواج - با اين اوضاع زندگى ، و با اين سختى معيشت ، ديگر از كثرت ازدواج نمىتوان اميدوارى داشت ، كسى كه با پانزده ساعت كار از عهدهء سير كردن شكم خود برنيايد ، بفكر زن و فرزند نميافتد . هر قدر ازدواج كم شود ، به همان اندازه منكرات و امراض مسريهء حاصله از آن زياد خواهد شد ، و نقصان مواليد ، و كمى دست و بازو در مملكت ، و افزايش تحميلات باقى ماندهء مردم ، نتيجه ناگزير اين وضع مىباشد .\r\n4 - زبان - انتشار زبان قوم غالب ، در يك ملت ، و تقليد آن از صنف ممتاز ، در نوع بشر طبيعى است . مخصوصا ايرانىها بواسطهء هوش فطرى و طبيعت ادبى و حس تقليد و تعالى كه دارند ، بشهادت تاريخ ، نسبت به زبان قوم غالب و صنف ممتاز ، بيطرف نخواهند ماند . زبان فارسى چون ديگر وسيلهء معيشت و موجب تقدم اجتماعى نيست ، از اهميت افتاده ، كسى در صدد تحصيل ادبيات آن نخواهد بود و رفته رفته جنبهء ادبى خود را از دست داده ، فقط لهجه‌اى خواهد شد كه بوميها براى رفع حوائج بين خود سينه‌بسينه ميآموزند . هنديها و مصريها را براى رد اين گفتهء ما شاهد قرار ندهيد . زيرا هوش ادبى هنديها كم است . اگر زبان انگليسى جانشين زبان بومى نشده است ، در زبان بومى خود هم پيشرفتى نكرده‌اند ، قبل از اينها زبان بومى آنها همان لهجه شايعهء بين خودشان ، و زبان ادبى آنها فارسى بوده كه از تاريخ استيلاى انگليس‌ها ببعد در ميان آنها يكنفر نويسنده به اين زبان پيدا نشده است . اما مصريها ، بواسطهء طبيعت مستبد و حميت عربى است كه زبان خود را بالمره از دست نداده ، و فقط به زبان انگليسى مخلوط نموده‌اند .\r\nطبيعت نرم و سريع الانفعال ايرانى غير از طبيعت سخت و نفوذناپذير عربيست . منتها براى فراموش شدن زبان ، و از ميان رفتن جنبهء ادبى آن بيش از مدت يك ژنراسيون وقت لازم است و آنچه در اين باب نوشته‌ايم ، راجع به پنجاه سال ديگر خواهد بود .\r\n5 - مذهب - عداوت رجال و سياسيون بزرگ انگليس نسبت بدين اسلام ، تاريخى است . لرد گلادستون صدر اعظم آن دولت ، در كرسى نطق مجلس اعيان قرآنى از بغل خود درآورده ، بحضار نموده و گفت : « تا از اين كتاب آسمانى در عالم اسمى باقى است ، ما نبايد بدوام و بقاى مستملكات خود مطمئن باشيم ، مانع بزرگ مقاصد ما در عالم قرآن است . » گذشته از اين شاهد تاريخى ، سعى و مجاهدت قوم غالب در انهدام اساس مذهب ملت مغلوب ، امرى طبيعى و موافق پلتيك و صرفهء استعمار است . زيرا ، تا ملت مستعمره بدين خود معتقد و باخلاق مذهبى و آداب ديانتى خويش متخلق و معتاد است ، نسبت بافراد ملت غالب باوفا نبوده ، اطاعت او نسبت به آنها ظاهرى و تحكيم قوم غالب بر آنها\r\n\r\n","description":"","footnote":"","page_name":" 110 ","page_number":118},
  {"content":"\r\n\r\nسطحى است . وقتى اين حاكميت عمقى مىشود و ملت مغلوب از روى وفادارى و علاقمندى ، قيد اطاعت قوم غالب را بر گردن ميگيرد كه عقيدهء باطنى را از دست داده ، و عادات مذهبى خود را فراموش كرده باشد .\r\nگذشته از اين ، مذهب با اينكه خيلى طرف علاقهء اشخاص متدين مىباشد ، در آن واحد قيديست كه انسان طبعا از آن گريزان بوده ، بآزادى و راحتى و بىخيالى و بىقيدى بيشتر متمايل است . بنابراين ، همين كه مذهب پشتيبان و حامى و حافظ و نگاهدار و مروج نداشته باشد ، از استعمال و اجرا خواهد افتاد ، و رفته رفته فراموش خواهد شد .\r\nبر فرض محال كه آنقدر خوش‌باور بوده ، انگليسها را در خصوص مذهب بيطرف بدانيم .\r\nديگر نمىتوانيم تا اين اندازه خوش‌باور بوده ، آنها را حامى و حافظ اسلام تصور كنيم و همين عدم مراقبت و ترويج ، براى فراموش شدن مذهب كاملا كافى ، و بيست سال نميگذرد كه از ديانت اسمى هم در اين مملكت باقى نخواهد ماند . آنوقت بايد ديد دعات مسيحى ، با تشويقى كه از هم مذهب‌هاى خود يعنى انگليس‌ها خواهند ديد ، در اين مملكت چه خواهند كرد ؟ و چگونه اساس دين را كه با خون شهداء و مداد علماء استحكام و قوام يافته است منهدم خواهند ساخت .\r\nتاتارهاى كريمه و شمال بحر اسود و حاجى طرخان و ساير ساحل‌نشين‌هاى رود ولگا ، مگر همگى مسلمان نبوده‌اند ؟ امروز ده يك آنها مسلمان نيستند . و آنها هم كه بواسطهء دورى از محيط قوم غالب ، در دهات اسمى از مسلمانى دارند ، فقط در قبرستان با روسها متمايز بوده ، در ساير ترتيبات اجتماعى ، از هرحيث ، حتى ازدواج ، از قوم غالب تبعيت ميكنند . هرگاه بشجره‌نامهء خانواده‌هاى اسپانيولى رجوع كنيم ، تا ده دوازده پشت اسامى آنها هانرى و ژاك و فليپ و گوستاو و ارنست ، و بعد از آن محمد و على و حسن و ابو عبد اللّه و عبد الرحمن است . آيا جز اينست كه اين هانرى و ژاك امروزه ، اولاد همان ابو عبد اللّه و عبد الرحمن هستند ، و تغيير مذهب در اسم آنها هم سرايت كرده است ؟ آنها كه بقفقاز و تركستان و هندوستان مسافرت كرده‌اند ميدانند ما چه ميگوئيم . در ميان شهرنشينان اين ممالك ، يكنفر كه به زيارت بيت اللّه مشرف شده ، و خود را حاجى بخواند يافت نميشود . زبان روسى و انگليسى ، حتى فرانسه و آلمانى را در نهايت خوبى حرف ميزنند و مينويسند ، و ادبيات آنها را در كمال اتقان ميدانند ولى بقدرى از معارف زبان مذهبى خود بيخبرند كه يك سطر قرآن نميتوانند بخوانند ، سهلست خواندن نماز را هم نياموخته‌اند . عمل كردن بمراسم مذهبى ، از قبيل نماز ، روزه و حج و غيره منحصر است بدهاتيها و بين زن‌هاى متمكن مسلمان و زن‌هاى اروپائى ، در شهر هاى اين نواحى ، هيچ فرقى نيست . آيا اينها همان تركها و تركمان‌هاى متعصب در مذهب و همان مسلمانان خالص العقيدهء پنجاه سال قبل نيستند كه اثر عادات قوم غالب آنها را به اين روز نشانده ، و اين‌طور مذهب را از كف آنها ربوده است ؟\r\nدر شهرهاى اين اقطار ، علماى مذهب منحصرند بيكى دو نفر ملاى رسمى كه آنها\r\n\r\n","description":"","footnote":"","page_name":" 111 ","page_number":119},
  {"content":"\r\n\r\nرا حكومت براى اعمال دينى معين كرده است . با اينكه در علم و ديانت با ساير اهالى فرقى نداشته ، و از معارف اسلامى و تدين تقريبا بىبهره‌اند ، معهذا براى همان لباسى كه دربردارند ، بقدرى طرف تنفر و سخريه و استهزاء هم‌مذهبان خود هستند كه از خانهء خود بيرون نميتوانند بيايند .\r\nدر شهرهاى اسلامى اين ممالك ، عدهء كليساهائيكه قوم غالب در مدت كم ساخته‌اند چندين برابر مساجد ، و همين مسجدهاى قديمه هم خراب و ويران ، و برحسب تصادف يا عمد ، غالبا با ميخانه‌ها و عيش‌گاهها كه محل انواع فحشاء و منكراتست همسايه است .\r\nتعطيل عمومى در روزهاى يكشنبه معمول ، و در اين روز و ساير اعياد مسيحى صداى ناقوس كليساها از نصف شب تا نصف شب ديگر بفلك بلند است ، ولى حتى در روزهاى جمعه و عيدين هم ، در تمام شهر صداى يك اذان شنيده نميشود\r\nآقاى رئيس الوزراء ! ما بوعدهء خود وفا كرده ، بدون ابراز حسيات و اظهار تعصب با منطق و برهان خلل‌ناپذير ، خيانت شما را در عقد اين قرارداد نسبت به ايران و اسلام ، ثابت كرديم . حال ميخواهيم ببينيم عقايد و افكار عامه در اين موضوع چيست ؟\r\nاگرچه شما در بيانيهء مورخهء 16 سنبلهء 1298 خود ، از عموم مردم اين مملكت تشكر كرده‌ايد كه اين خدمت شما را نسبت بايران و اسلام بحسن قبول تلقى كرده‌اند ، و مخالفين قرارداد را معدودى هنگامه طلب معرفى نموده‌ايد ، ولى امروز شايد خودتان هم در مصنوعى بودن آن تشكر و خلاف واقع بودن آن ادعا ترديدى نداشته باشيد . معهذا هرگاه تجربهء شش هفت ماهه ، و اينهمه حبس و طرد و تبعيدى كه براى خفه كردن افكار به كار برده‌ايد ، و اضداد را چه در پايتخت ، و چه در ساير بلاد ، روز افزون زيادتر ديده‌ايد ، براى اينكه شما را در آن اظهارات تكذيب نمايد ، كافى نميدانيد و چنانچه با وجود قانون نظامى و سانسور ، اين همه مطبوعات ، اعم از روزنامه و شب‌نامه « 1 » كه مثل برگ درخت در اين شهر ريخته و به بيانات مختلف اين رفتار شما را تنقيد ميكنند ، باز هم براى يقين شما در مخالفت عمومى با اين قرارداد ترديدى باقى گذاشته است و اگر با وجود پولهاى بىحسابى كه در راه تغيير افكار عامه پاشيده مىشود ، عبوس افراد مردم از اين رفتار شما و ضديت بىپرواى آنها در هر مجلس و محفل ، براى اثبات مخالفت عمومى با قرارداد كفايت نميكند ، واقعا مطلب بر خود شما هم مشتبه است ، قانون نظامى و سانسور مطبوعات را برداشته ، مردم را در اظهار عقيده آزاد بگذاريد و بعد از يك ماه بدون تهديد و تطميع بآراء عموم ملت رجوع نمائيد تا بر خود شما هم ثابت شود كه هيچكس راضى به اين قرارداد ايران‌كش اسلام فناكن شما نيست .\r\nاگر در مخالفت عمومى با اين قرارداد ترديدى نداريد ، چنان كه در خاتمهء بيانيهء\r\n\r\n\r\n","description":"","footnote":"\r\n( 1 ) - اوراقى بود كه با ژلاتين چاپ و منتشر ميكردند .\r\n","page_name":" 112 ","page_number":120},
  {"content":"\r\n\r\nخود از راه مفهوم مخالف ، به آن اشاره كرده‌ايد ميخواهيد بفرمائيد ، افراد ملت به سعادت حقيقى مملكت بىعلاقه بوده ، داراى اغراض جاهلانه و حسيات عوام فريبانه هستند ، و مبناى حكم و تصديق آنها جنون و سفاهت ، و مستور داشتن حقيقت است ، در اين صورت بشما ميگوئيم بموجب قانون اساسى حكومت اين مملكت ملى است . شما هم از طرف حضرت آدم على نبينا و آله و عليه السلام ، وصيتى قبول نكرده‌ايد كه تكليف شرعى و وظيفهء وجدانى شما باعث اينهمه اصرار و ابرام باشد . وقتى كه افراد نميخواهند مملكت آنها بسعادت حقيقى ؛ يعنى استعمار انگليس نايل آيد ، شما را چه واداشته است آنقدر بسروسينه بزنيد و يخه‌درانى بكنيد ؟ « 1 »\r\nآقاى رئيس الوزراء ! منكرين اين قرارداد يعنى عموم مردم اين مملكت را از محيط سياست دور ، و بحقايق و وضعيات غيرآشنا و تمام آنها را جاهل و مغرض و هنگامه‌طلب و كلاش و مفتخور ميدانيد ؛ بروزنامه‌جات ساير ملل و رساله‌ها و مقالات بزرگان عالم حتى بعضى از انگليسها رجوع نموده ، ملاحظه فرمائيد آنها چه مينويسند و چه مضارى از اين قرارداد براى ايران ثابت مينمايند . آيا برحسب اتفاق ميخواهيد ويلسن رئيس جمهورى امريكا را هم جزو كلاش‌ها و مفتخورها و جاهل و مغرض و از محيط سياست دور وانمود فرمائيد ؟\r\nآقاى رئيس الوزراء ! در سلطنت مشروطه و حكومت ملى ، براى يكنفر رئيس الوزراء فقط « اعتماد بنفس و اتكاء بوجدان و حقيقت » و تنها « هدايت عقل و نيروى آن اندازه قوت و توانائى كه باريتعالى ، جل اسمه به آن بندهء ضعيف عطا فرموده است » كافى نخواهد بود كه اقدام به همچو امر خطيرى بنمايد . زيرا بر فرض اينكه بافكار داخله و خارجه اهميتى نداده ، و شما يكنفر را عاقل‌ترين مردم تصور كنيم ، تازه قانون اساسى بشما اجازهء عقد يك چنين قراردادى را نميدهد . ما ذيلا مواد قانون اساسى را كه صريحا اختيار بستن اين قبيل قراردادها را از هركس ، ولو پادشاه مملكت سلب كرده است ، بخاطر شما ميآوريم .\r\n« اصل بيست و دوم - مواردى كه قسمتى از عايدات يا دارائى دولت و مملكت منتقل يا فروخته مىشود ، يا تغييرى در حدود و ثغور مملكت لزوم پيدا مىكند ، بتصويب مجلس شورايملى خواهد بود »\r\n« اصل بيست و سوم - بدون تصويب مجلس شوراى ملى امتياز تشكيل كمپانى و شركت هاى عمومى ، از هر قبيل و بهر عنوان ، از طرف دولت داده نخواهد شد . »\r\n\r\n\r\n","description":"","footnote":"\r\n( 1 ) - بسروسينه زدن و يخه درانى كردن كنايه از افراط در اظهار دلسوختگى و تظاهر در هواخواهى و هوادارى از كسى و كارى است و مورد استعمال اين كنايه نيز در مواقعى است كه آن شخص يا آن كار لايق اينقدر از هواخواهى نباشد ، يا اينكه از اين شخص اينقدر تظاهر در هواخواهى بىوجه باشد .\r\nخوانندهء عزيز توجه دارد كه اين كنايه از مجالس ختم و ترحيم زنانه كه كس و كار متوفى در عزادارى اغراق ميكنند بيرون آمده است .\r\n","page_name":" 113 ","page_number":121},
  {"content":"\r\n\r\n« اصل بيست و چهارم - بستن عهدنامه‌ها ، و مقاولهء اعطاى امتيازات ( انحصار ) تجارتى و صنعتى و فلاحتى و غيره ، اعم از اينكه طرف داخله باشد يا خارجه ، بايد بتصويب مجلس شوراى ملى برسد . »\r\n« اصل بيست و پنجم - استقراض دولتى ، بهر عنوان كه باشد ، خواه از داخله خواه از خارجه ، با اطلاع و تصويب مجلس شورايملى خواهد شد . »\r\n« اصل بيست و ششم - ساختن راههاى آهن يا شوسه ، خواه بخرج دولت ، خواه بخرج شركت و كمپانى ؛ اعم از داخله و خارجه منوط بتصويب مجلس شورايملى است . »\r\n« اصل چهل و ششم - پس از انعقاد سنا تمام امور بايد بتصويب هردو مجلس باشد .\r\nبايد اول در مجلس سنا تنقيح و تصحيح شده ، باكثريت آراء قبول ، و بعد بتصويب مجلس شوراى ملى برسند . ولى اموريكه در مجلس شوراى ملى عنوان مىشود ، برعكس ، از اين مجلس به مجلس سنا خواهد رفت . مگر امور ماليه ، كه مخصوص شوراى ملى خواهد بود . »\r\n« اصل نود و چهارم از متمم قانون اساسى - هيچ قسم ماليات برقرار نميشود مگر به حكم قانون . »\r\nآقاى رئيس الوزراء ! شايد بفرمائيد : « قراردادى بسته شده و رد و قبول آن با مجلس شوراى ملى است . » اگر واقعا اينطور است ، پس چرا با اين عجله مشغول اجراى آن شده‌ايد ؟\r\nهرگاه كار طورى پيش آمد كه همين وكلاى فرمايشى كه شما براى قبول اين قرارداد تهيه ديده‌ايد ، با كمال ميلى كه در قبول آن دارند ، خجالت كشيده نتوانستند بوعدهء خود وفا كرده ، اين مملكت فروشى و اسلام‌كشى شما را تصويب كنند ، در اين صورت كدام قوه ميتواند انگليسها را با نفوذيكه در ادارات ايران پيدا خواهند كرد از كار خارج نمايد ؟ و بر فرض پيدا شدن چنين قوه ضرر حقوق كنتراتى آنها را كه اقلا تاكنون به دويست سيصد هزار تومان بالغ شده است ، چگونه بر اين ملت فقير تحميل خواهيد كرد ؟\r\nآقاى رئيس الوزراء ! عبث به خود زحمت داده و در انتخاب كانديداهاى مسلم الموافقه دسيسه و تهديد و تطميع و حتى تقلب به كار برده ، و بعقيدهء خود زمينهء مناسبى براى تقويت قرارداد تدارك ديده‌ايد ، زيرا بر فرض اينكه وكلاى فرمايشى شما بخواهند و بتوانند به اين قرارداد رأى بدهند ، خوشبختانه رأى علماى اعلام ، و فقهاى مراجع تقليد كه در اين امور كلى مطاع و متبع است ، چيزى نيست كه شما بتوانيد بتهديد و تطميع و تقلب تحصيل كنيد .\r\nاين عكس نوشتجات و فتاوى علماى اعلام و حجج الاسلام است كه در مخالف بودن اين قرارداد با شرع مقدس نبوى و كلام اللّه مجيد و مذهب حقهء جعفرى مرقوم فرموده‌اند و چون عكس اين مرقومات در اين شهر خيلى منتشر شده و همه ديده‌اند ، از نقل عين آنها صرف‌نظر كرده ، همينقدر متذكر ميشويم كه درست در منطوق و مفهوم اين فتاوى دقت كرده ، ملاحظه نمائيد چه بلائى بر سر اسلام آورده‌ايد .\r\n\r\n","description":"","footnote":"","page_name":" 114 ","page_number":122},
  {"content":"\r\n\r\nآقاى رئيس الوزراء ! قطع نظر از فتواى آقايان حجج الاسلام ، مخالفت اين قرارداد با كتاب و سنت و اجماع و عقل ، بقدرى ظاهر و هوايد است كه مكلفين را در اين موضوع از تقليد بىنياز كرده ، با فى الجمله تدبر در قرآن مجيد ، شخص بقدرى آيات مخالف آن را مىيابد كه از رجوع بسنت بالمره مستغنى شده بر تحريم اين قرارداد حكم مينمايد .\r\nما در اينجا بعضى از آيات قرآن را كه براى رد اين قرارداد و مخالفت آن با شرع اسلام نص محكم است ، ذكر نموده ، در حقيقت مدرك فتاوى علماى اعلام را بدست ميدهيم .\r\nدر سورهء نساء آيهء 120 :  وَ لَنْ يَجْعَلَ اللَّهُ لِلْكافِرِينَ عَلَى الْمُؤْمِنِينَ سَبِيلًا .  در اين آيهء كريمهء مباركه خداوند سبحان ، براى كفار راه تسلطى بر مؤمنين قرار نگذاشته است . در صورتى كه شما بر خلاف فرمودهء خداوند متعال ، بموجب اين قرارداد نه فقط كفار را به مسلمانان مسلط نموده‌ايد ، بلكه تمام اختيارات مسلمين را به آنها واگذاشته‌ايد .\r\nدر سورهء قصص آيهء 86 :  فَلا تَكُونَنَّ ظَهِيراً لِلْكافِرِينَ .  نهى اين آيه از پشتيبانى و مساعدت با كفار صريح است ، ولى قرارداد شما قشون مسلمين را تابع كفار مىكند كه بميل و صرفهء خود آن را به كار انداخته ، مقاصد خود را به پوست و گوشت و خون مسلمانان ، انجام نمايند .\r\nدر سورهء احزاب آيهء 1 :   يا أَيُّهَا النَّبِيُّ اتَّقِ اللَّهَ وَ لا تُطِعِ الْكافِرِينَ وَ الْمُنافِقِينَ   اين كريمهء مباركه از آياتيست كه مخاطب آن شخص شاخص رسالت پناهى صلى اللّه عليه و إله و سلم و نهى آن متوجه عموم مسلمانان مىباشد . خداوند رحمن در اين آيه مسلمين را به تقوى و پرهيزكارى امر ، و از اطاعت كفار و منافقين نهى ميفرمايد . اما اين قرارداد شما مسلمين را در تمام شئون و كارهاى خود تحت امر و اطاعت مستقيم كفار درآورده است .\r\nمنافق هم كسى است كه ظاهرا خود را از زمرهء مسلمين وانمود كرده ، و باطنا براى كفار كارچاقى نمايد . گذشته از اين آيه ، نهى مسلمانان در اطاعت اين قبيل اشخاص در قرآن كريم زياد است . چنان كه در سورهء نساء آيهء 137 - 138 ميفرمايد :   بَشِّرِ الْمُنافِقِينَ بِأَنَّ لَهُمْ عَذاباً أَلِيماً ، الَّذِينَ يَتَّخِذُونَ الْكافِرِينَ أَوْلِياءَ مِنْ دُونِ الْمُؤْمِنِينَ أَ يَبْتَغُونَ عِنْدَهُمُ الْعِزَّةَ ، فَإِنَّ الْعِزَّةَ لِلَّهِ جَمِيعاً .   خداوند سبحان به حضرت پيغمبر صلى اللّه عليه و إله و سلم ميفرمايد : بمنافقين بشارت بده كه عذاب دردناكى براى آنها مهيا است . بعد منافقين را تشريح و ميفرمايد : آنها اشخاصى هستند كه بجاى مؤمنين از كفار دوست ميگيرند ، آيا از آنها انتظار عزت دارند ؟ در صورتى كه عزت تام و تمام مخصوص ذات خداوند است .\r\nدر سورهء آل عمران آيهء 27 :  لا يَتَّخِذِ الْمُؤْمِنُونَ الْكافِرِينَ أَوْلِياءَ مِنْ دُونِ الْمُؤْمِنِينَ وَ مَنْ يَفْعَلْ ذلِكَ فَلَيْسَ مِنَ اللَّهِ فِي شَيْءٍ .  نهى از دوستى با كافران صريح است .\r\n\r\n","description":"","footnote":"","page_name":" 115 ","page_number":123},
  {"content":"\r\n\r\nدر سورهء آل عمران ، آيهء 95 :  يا أَيُّهَا الَّذِينَ آمَنُوا إِنْ تُطِيعُوا فَرِيقاً مِنَ الَّذِينَ أُوتُوا الْكِتابَ يَرُدُّوكُمْ بَعْدَ إِيمانِكُمْ كافِرِينَ .  خطاب بمؤمنين كرده ، ميفرمايد :\r\nاگر گروهى از اهل كتاب را اطاعت نمائيد شما را بعد از ايمان به كفر برميگردانند .\r\nباز در همين سورهء مباركه ، آيهء 142 :  يا أَيُّهَا الَّذِينَ آمَنُوا إِنْ تُطِيعُوا الَّذِينَ كَفَرُوا يَرُدُّوكُمْ عَلى أَعْقابِكُمْ فَتَنْقَلِبُوا خاسِرِينَ .  خطاب بمومنين است كه ميفرمايد : هرگاه از كافران اطاعت نمائيد ، شما را به حال قبل از ايمان برميگردانند و خسران بار خواهيد آورد .\r\nدر سورهء نساء آيهء 137 :  يا أَيُّهَا الَّذِينَ آمَنُوا لا تَتَّخِذُوا الْكافِرِينَ أَوْلِياءَ مِنْ دُونِ الْمُؤْمِنِينَ أَ تُرِيدُونَ أَنْ تَجْعَلُوا لِلَّهِ عَلَيْكُمْ سُلْطاناً مُبِيناً .  خداوند تعالى بعد از نهى از دوستى مؤمنين با كفار ، خطاب بمؤمنين كرده ، ميفرمايد : آيا ميخواهيد ( بواسطهء دوستى با كفار ) براى خدا حجت قاطعه بر خود قرار دهيد ؟\r\nدر سورهء آل عمران ، آيهء 112 :  يا أَيُّهَا الَّذِينَ آمَنُوا لا تَتَّخِذُوا بِطانَةً مِنْ دُونِكُمْ لا يَأْلُونَكُمْ خَبالًا وَدُّوا ما عَنِتُّمْ قَدْ بَدَتِ الْبَغْضاءُ مِنْ أَفْواهِهِمْ وَ ما تُخْفِي صُدُورُهُمْ أَكْبَرُ قَدْ بَيَّنَّا لَكُمُ الْآياتِ إِنْ كُنْتُمْ تَعْقِلُونَ .  در اين آيه ، خداوند تعالى مؤمنين را از دوستى مخصوص و محرميت با غير از مؤمنين نهى ، و براى ارائهء ضرر استظهار بكفار ، ميفرمايد :\r\nكفار از افساد امور شما كوتاهى نداشته ، دوستدار رنج و زحمت شما هستند ، از ظاهرشان دشمنى آشكار و دشمنى باطنى آنها بزرگتر است .\r\nدر سورهء مائده ، آيهء 56 :  يا أَيُّهَا الَّذِينَ آمَنُوا لا تَتَّخِذُوا الْيَهُودَ وَ النَّصارى أَوْلِياءَ بَعْضُهُمْ أَوْلِياءُ بَعْضٍ وَ مَنْ يَتَوَلَّهُمْ مِنْكُمْ فَإِنَّهُ مِنْهُمْ إِنَّ اللَّهَ لا يَهْدِي الْقَوْمَ الظَّالِمِينَ .  ميفرمايد : اى مؤمنين يهود و نصارى را براى خود دوست نگيريد ، آنها با يكديگر دوستند ( با شما دوستى نميكنند ) هركسى از شما با آنها دوستى كند ، همانا از آنها بشمار ميآيد .\r\nدر سورهء مائده ، آيهء 62 :  يا أَيُّهَا الَّذِينَ آمَنُوا لا تَتَّخِذُوا الَّذِينَ اتَّخَذُوا دِينَكُمْ هُزُواً وَ لَعِباً مِنَ الَّذِينَ أُوتُوا الْكِتابَ مِنْ قَبْلِكُمْ وَ الْكُفَّارَ أَوْلِياءَ وَ اتَّقُوا اللَّهَ إِنْ كُنْتُمْ مُؤْمِنِينَ ،  ميفرمايد : از اهل كتاب كه دين شما را ريشخند و بازيچه گرفته‌اند ، و از كفار دوست نگيريد .\r\nدر سورهء هود آيهء 115 :  لا تَرْكَنُوا إِلَى الَّذِينَ ظَلَمُوا فَتَمَسَّكُمُ النَّارُ وَ ما لَكُمْ مِنْ دُونِ اللَّهِ مِنْ أَوْلِياءَ ثُمَّ لا تُنْصَرُونَ .  حق تعالى شانه مسلمانان را از اندك ميل همراهى به جانب ظالمين نهى فرموده ، و عقاب اين رفتار را آتش جهنم قرار داده است . و اين قرارداد شما يك ملت مسلمان را نه فقط بظالمترين مردم نسبت بملل عالم بخصوص اسلاميان متمايل مينمايد ، بلكه ايرانيها را تابع و مطيع آنها مىكند .\r\nدر سورهء كهف ، آيهء 27 :  وَ لا تُطِعْ مَنْ أَغْفَلْنا قَلْبَهُ عَنْ ذِكْرِنا وَ اتَّبَعَ هَواهُ \r\n\r\n","description":"","footnote":"","page_name":" 116 ","page_number":124},
  {"content":"\r\n\r\n وَ كانَ أَمْرُهُ فُرُطاً .  نهى اين آيهء كريمهء مباركه از اطاعت كسانى كه از ذكر خدا غافل و بهواى نفس خود رفتار ميكنند ( و با نهايت بىخبرى از آيات خدا و بىاعتنائى به احكام دين ، مسلمانان را گرفتار كفار مينمايند ) ظاهر و هويداست .\r\nدر سورهء هل اتى ، آيهء 24 :  وَ لا تُطِعِ الْكافِرِينَ وَ الْمُنافِقِينَ وَ دَعْ أَذاهُمْ وَ تَوَكَّلْ عَلَى اللَّهِ وَ كَفى بِاللَّهِ وَكِيلًا .  نهى از اطاعت كفار و منافقين در اين آيهء كريمه بقدرى واضح و هويداست كه براى هيچ مسلمانى مجال ترديد باقى نگذاشته ، مخالفت و ضديت با قرارداد و خود شما را از ضروريات مذهب كرده است .\r\nآقاى رئيس الوزراء ! در معاملات اگر يكطرف ضرر مىكند ، اقلا بايد طرف ديگر فايده ببرد ، و كمتر معامله‌ايست كه فقط فايدهء آن منحصر بدلال بوده ، طرفين معامله خسارت بكشند . تا حال مضار و منافع اين قرارداد را نسبت بايران تحت نظر داشتيم .\r\nدر اينجا ميخواهيم موقتا منافع ايران را از نظر دور كرده ، از نقطه نظر منافع انگليس ، به اين قرارداد شما نظر افكنيم .\r\nدولت بريتانياى كبير ، تا قبل از عقد اين قرارداد ، دولت مطبوع محبوب عادل با انصاف زيركى در ايران قلم رفته بود و ايرانيها بدوستى آن دولت خرسند بود ، همواره گله‌گذارىهاى مظالم روسيهء تزارى و مناقشات با هم‌كيشان خود را نزد آن دولت ميبردند و در مواردى كه اشكالى براى آنها پيش ميآمد از اولياى آن دولت مشورت دوستانه كرده ، و در مواقعيكه گرهى به كار مىخورد حل قضيه را بحكميت آن دولت محول مينمودند و براى كشف معادن و تاسيسات صنعتى و راه‌سازى چشمشان بكمپانيهاى انگليس و مايل بودند كه منافع مشروع اين تأسيسات بسرمايه‌داران اين مملكت عايد شود . انگليسها هم از اين حسن‌ظن استفاده كرده منافع و مقاصد خود را بهتر و آسان‌تر از سايرين حفظ كرده و پيش ميبردند ، سهلست بسا كارها كه دولت روس با كشمكش‌هاى بسيار بپيشرفت آن موفق نميشد انگليسها با همان حسن‌ظن و روابط صميمانهء ايرانيها با كمال سهولت بدون هيچ زحمت و رنج بپيشرفت نظير بلكه بهتر از آن موفق ميگرديدند . ولى بعد از عقد قرارداد همان انگليس مطبوع محبوب عادل با انصاف زيرك ، همان انگليس طالب استقلال ايران ، براى حفظ مستعمرات آسيائى خود ، بالاخره همان دولت همسايهء قديمى و دوست صميمى ، در مدت شش هفت ماه ، باندازه‌اى جلب تنفر و انزجار كرده است كه دولت خشن بد همسايهء بد همه چيز تزارى روس ، با فشار و تضييقات صد سالهء خود بايران ، اينقدر طرف تنفر واقع نشده بود . به حدى اين تنفر و انزجار رو بازدياد است كه هيچ بعيد نيست ايرانيها براى رهائى از شر انگليس ، خود را در آغوش بلشويزم بيندازند .\r\nاما ايرانيها بايد از يك حيث از شما ممنون باشند كه بتوسط شما پرده از روى كار ، و نقاب از چهرهء دو روى انگليس برداشته شد ، و ايرانيها دوست صد و بيست سالهء خود را شناختند .\r\nآقاى رئيس الوزراء ! چون ميخواهيم اين رساله را در همين جا ختم كنيم ؛ اين\r\n\r\n","description":"","footnote":"","page_name":" 117 ","page_number":125},
  {"content":"\r\n\r\nاست كه به شما و هم‌پيمانهاى شما نصيحت كرده ، ميگوئيم هنوز آب و گل زيادى خرج اين قرارداد نكرده‌ايد ، و براى پيش بردن اين خيال خام ، خيلى آلوده نشده‌ايد ، عبث به خودتان و ايرانيها خسارت بىربط وارد نياورده ، اصرار بى مورد نكرده ، لجاج و عناد بىمحل را كنار بگذاريد ، و يقين بدانيد كه در دوره‌اى كه ايرلند تجزيه مىشود ، و افغانستان خود را از قيمومت قديمى خلاص مىكند و مصر و هند از اقدامات خود در راه آزادى تام و تمام مشغول نتيجه گرفتند ، در دوره‌اى كه ملل صغير تازه بآزادى رسيده ، حتى ارمنىها و يهودىها استقلال پيدا ميكنند ، در دوره‌اى كه در يك قسمت بزرگ دنيا مردم زير بار مزيتهاى رتبه‌اى و فضلى و مالى هموطنان و حتى اقوام ، سهلست برادران خود نرفته ، با وجود مخالفت عادات و اخلاق و طبيعت بشرى ميخواهند افراد نوع انسان را از حيث مقام و حيثيت و دارائى يكسان نمايند ، يك چنين قراردادى كه ايران شش هزار ساله . ايران مولد و مدفن سيروس و داريوش و اردشير و شاپور و بهرام و نوشيروان ، ايران قلمرو سلطان محمود غزنوى و عضد الدوله ديلمى و آلب ارسلان و ملك شاه سلجوقى ، ايران مربى شاه اسمعيل اول و شاه عباس كبير صفوى و نادر شاه افشار ، ايران پرورندهء بوذر جمهر و ابو مسلم خراسانى و يحيى و خالد و جعفر برمكى و خواجه نظام الملك و خواجه نصير الدين طوسى و ميرزا تقى خان امير كبير فراهانى ، ايران موطن شيخ طوسى و محمد ابن بابويه و على بن بابويه قمى و شيخ كلينى رازى و شيخ بهائى عاملى و شيخ مرتضى انصارى ، ايران محل نشو و نماى فيروزآبادى و ياقوت حموى و ابو الفرج اصفهانى و غياث الدين جمشيد كاشانى ، ايران مسقط الرأس شيخ الرئيس بو على سينا و ظهير فاريابى و محمد زكرياى رازى و ميرداماد و ملا صدراى شيرازى و ميرزا ابو الحسن جلوهء اردستانى ، ايران مولد رودكى و فردوسى و انورى و ناصر خسرو و نظامى و خيام و سعدى و حافظ و صائب و قائم مقام فراهانى را مستعمرهء انگليس قرار ميدهد ، قراردادى كه تمام اهل مملكت از آن متنفر و عموم ملل عالم از آن منزجر ، و حتى در انگلستان هم ، جمعيت‌هاى متعدده بر ضد آن هستند ، قراردادى كه با مذهب و دين و اخلاق و عادات و استقلال داخلى و خارجى و همه چيز اين مملكت منافى است ، چنين قراردادى در چنين مملكتى با چنين اوضاع و احوالى اجرا شدنى نيست .\r\n29 حوت 1297\r\n\r\nانتشار ابطال الباطل\r\nدر ايام عيد سال 1299 ، ديدوبازديد عيد را منحصر به اعضاى نزديك خانواده كرده ، مشغول پاك‌نويس رسالهء ابطال الباطل شدم . براى اينكه نسخه متعدد شود ، و كسى هم خط را نشناسد برادرم آقاى فتح اللّه مستوفى ، چند روزى مشق خط نسخ كرده ، صفحاتيكه از زير دست من بيرون ميآمد ، ميگرفت ، و به خط نسخ نسخهء ديگرى از آن ترتيب ميداد . در هفتم هشتم عيد كه كار ما تمام شده بود ، صبحى آقاى حاجى مخبر السلطنه ( جناب آقاى مهديقلى هدايت ) وارد شده ، فرمودند : « آنچه منتظر شدم شما بديدن عيد بيائيد نيامديد ، من\r\n\r\n","description":"","footnote":"","page_name":" 118 ","page_number":126},
  {"content":"\r\n\r\nآمدم . » بعد از تشكر بايشان عرض كردم : « من امسال هيچ‌جا نرفته‌ام . مشغول كارى بودم . » فرمودند : « چه كار ؟ » گفتم : « اگر ميل داشته باشيد ، برويم در لابراتوار تماشا كنيم از كلمهء « تماشا » و « لابراتوار » تصور كردند ، عمل شيميائى است ، فرمودند : « بدم نميآيد » باهم بطالار آئينه كه اطاق خارج و داخل و محل كار من بود ، رفتيم . جزوه‌هاى ابطال الباطل را از كشو ميز بيرون آورده ، مقدمه و بعضى از قسمت‌هاى آن را بطور تفرقه براى ايشان خواندم . گفتند : « اين كتاب را نميتوان سرسرى شنيد . من امروز صبح ، سه چهار جا بازديد براى خود مرتب كرده‌ام . حالا ميروم دو ساعت بعد از ظهر ميآيم ، تا هروقت شب باشد تمام رساله را ميشنوم . » بعد از ظهر كه روز گرم بهارى بود ، سر ساعت موعود آمدند .\r\nدر همان طالار نشستيم ، و تا ساعت نه من تمام رساله را براى ايشان خواندم .\r\nولى وسيله براى انتشار آن نداشتيم ، زيرا چنان كه ميدانيم نظميهء شهر با كمال مراقبت ، از انتشار هرچيزى كه بر ضرر قرارداد و بر ضد وثوق الدوله بود جلوگيرى ميكرد . بالاخره صلاح دانستيم با مركب چاپ نويسانده و با چاپ سنگى يا روئى ، چاپ كنيم . ميرزا مهدى كاتب اصفهانى يكى از قرآن نويسهاى پدرم كه خط نسخ را خوب مينوشت و ترجمهء انقلاب كبير فرانسهء مرا پاك‌نويس كرده بود ، بخانهء ما رفت‌وآمد داشت .\r\nجزوه‌هاى ابطال الباطل را يكى دو تا ميگرفت و پشت كمر خود ، زير قباى راسته ميگذاشت و شال پهن خود را روى آن مىبست و بمنزلش ميبرد و با مركب چاپ مينوشت و به همان كيفيت ميآورد . اين كار هم يكماهى طول كشيد ولى وسيلهء انتشار آن بدست نيامد .\r\nچندى بعد كه كابينهء وثوق الدوله افتاده ، و مطبوعات آزاد شده بود ، روزى در مدرسهء سياسى آقاى على اكبر دهخدا را ملاقات كردم ، ضمنا مذاكره‌اى هم از قرارداد بميان آمد . با ايشان به منزل آمديم . بعضى از قسمت‌هاى رساله را خوانديم . ايشان رسالهء چاپ نوشته را براى مطالعه از من گرفتند . ضمنا گفتند : « اگر وسيله براى چاپ آن پيدا كنم اجازهء اقدام دارم ؟ » گفتم : « البته » ايشان رفتند . بعد از چند روز ، يك نسخه روزنامه بعنوان من رسيد كه چهار صفحهء خط كشيده ، با شمارهء سر صفحه ، در پائين ورق آن ، به اين رساله تخصيص يافته ، و از اتخاذ اين وضع معلوم بود كه ناشر روزنامه خيال طبع آن را به شكل كتاب عليحده هم دارد . آقاى دهخدا ميگفتند : با من قرار گذاشته است ، هزار نسخه عليحده هم چاپ كند ، و چاپ هم كرد . ولى نميدانم چه شد كه وقتى كتاب در پاورقى روزنامه تمام شد . نخواست كتابها را جلد و منتشر كند « 1 » ميگفت فرمهاى چاپ شده را در\r\n\r\n\r\n","description":"","footnote":"\r\n( 1 ) - اين روزنامه ، روزنامهء پيكار بود : من در آن روزها چون تازه مطبوعات از سانسور حسن وثوق آزاد شده و روزنامه‌هاى چندى با اسامى عجيب و يكى بعد از ديگرى منتشر ميشد نميدانستم اين روزنامه چكاره و با كدام پول به راه افتاده است . ناشر اين روزنامه كه بعدها و در سر انتشار كتاب بهدايت آقاى دهخدا با او سروكار پيدا كردم ، محمد پدر عبد الحسين هژير و در حقيقت خود عبد الحسين هژير بود و در اين وقت بود كه دانستم رسالهء من در نظر بالشويكهاى آن روز چه قدر و قيمتى داشته و از اينكه ناشر كتابها را عليحده منتشر نكرد ، دانستم كه مؤمن خر خود را دو سره كرايه بسته است .\r\n","page_name":" 119 ","page_number":127},
  {"content":"\r\n\r\nانبار موش زده ، و از استفاده انداخته است . فقط توانستم دو جلد از اين كتاب را در عوض نسخهء خطى ، بهزار زحمت از او بگيرم ، مابقى را يقينا بمقواسازها واگذار كرد كه از آن جلد كتاب بسازند . اين دو جلد را رفقا از من ميگرفتند و ميخواندند . تا سال 1311 كه در اصفهان بودم ، آقاى امير قلى امينى مدير روزنامهء اخگر ، اين رساله را در آنجا بطبع رساند .\r\n\r\nضديت عملى با قرارداد يا جوانمردى\r\nيكى از واقعات گردش عيد 1299 كه همان روز عيد اتفاق افتاد ، انتحار سرتيپ فضل اللّه خان آقولى ، افسر رشيد امنيه بود . فضل اللّه خان و فرج اللّه خان برادر كوچكترش همانها بودند كه بمعرفى آقاى بينش ، من آنها را براى خدمت در ژاندارمرى ماليه ، به ماژور استكس معرفى كرده بودم . بعد از آنكه شوستر آمريكائى رفت و ژاندارمرى ماليه سر نگرفت ، عده‌اى را كه ماژور انگليسى جمع‌آورى كرده بود ، تحويل كلنل يالمارس ، رئيس ژاندارمرى مملكتى دادند . فضل اللّه خان افسر رشيد فهميده‌اى از كار درآمده بود .\r\nنميدانم مهاجرت كرد يا نه ، در هرحال همه او را دوست ميداشتند ، و آيندهء درخشانى براى او پيش‌بينى ميكردند . در كابينهء وثوق الدوله اكثر نقشه‌هاى توسعهء امنيه بتوسط او انجام ميشد . گذشته از مزاياى اخلاقى و معنوى ، از حيث قامت و قواره هم مرد برازنده‌اى بود .\r\nخودكشى اين افسر آرام باوقار متين ، كه بايد همه‌گونه اميدوارى بآينده و زندگى و رياست و قدرت داشته باشد ، همه‌كس را بحيرت افكند . اگرچه همانروزها هم مردم حدس ميزدند ولى بعدها معلوم شد ، كه اين انتحار بسبب اطلاع يافتن از چگونگى تشكيلات قشونى آيندهء كشور بوده است كه افسر نجيب وطن‌پرست نتوانسته است خود را به آن راضى كند و چون خود در كميسيون نقشهء انگليسها براى قشون آيندهء ايران وارد ، و يكى از اعضاء بوده ، قبل از تصويب و امضاى نقشه ، انتحار كرده ، و با اين ضديت عملى ، خود را از زندگى سراپا ننگ آينده خلاص نموده است .\r\n\r\nباز هم مار و پونه\r\nدر تشييع جنازهء او ، چه از طرف مقامات دولتى و چه از طرف مردم ، كه سبب اين واقعه را به خوبى حس كرده بودند ، تجليل فراوانى به عمل آمد . نامش زندهء جاويد باد .\r\nماه حمل گذشت . نظرم نيست چندم ثور و چه روزى از ماه رمضان بود ، كه نزديك ظهر ، از وزارت ماليه مرا با تلفن احضار كردند .\r\nبعد از ظهر بوزارتخانه رفتم . ميرزا عيسى خان فيض ، معاون وزارت ماليه مرا پذيرفت .\r\nارميتاژ اسميت انگليسى بموجب قرارداد وثوق الدوله ، با سمت مستشار كل ماليه چند ماهى بود وارد و مشغول رتق و فتق امور ماليه گشته بود . بمناسبت دانستن زبان انگليسى ، از ميرزا عيسى خان بهترى براى معاونت وزارت ماليه نداشتند . تمام كارها را او بهم ميبست « 1 » . آقاى معاون فرمودند : « مستر هارت مفتش كل ماليه بامر وزارتخانه ميخواهد تفتيشى در ادارات ماليهء جنوب بكند . يكنفر شخص بصير باوضاع ماليه بايد همراه او باشد\r\n\r\n\r\n","description":"","footnote":"\r\n( 1 ) - جناب آقاى اعتلاء الملك خلعتبرى سناتور فعلى در اينوقت وزير ماليه بود .\r\n","page_name":" 120 ","page_number":128},
  {"content":"\r\n\r\nوزارت‌خانه شما را در نظر گرفته است . حقوق شما دويست تومان ، و همان حقوق ايام كار شما است . فوق العادهء مسافرت هم داده مىشود . اتومبيل هم براى مسافرت گرفته شده ، و حاضر است پس فردا هم بايد حركت كنيد . »\r\nخوانندهء عزيز ميداند كه وضع مالى من بواسطهء قرضيكه از كار هيئت مميزى تهران پيدا كرده بودم ، هيچ خوب نبود ، و منتهاى احتياج را به خدمت داشتم . زيرا هنوز قانون استخدام وضع نشده ، و بمنتظرين خدمت حقوقى نميدادند ، و بيكارى براى مستخدمين دولتى خيلى گران تمام ميشد . البته اينفكر هم بمغز من آمد ، كه ممكن بلكه يقين است كه ميتوانم در بين راه مفتش كل ماليه را از طلب خود از دولت و قرضى كه در مقابل آن دارم آگاه كرده ، بوسيلهء او خود را از اين هفتهزار تومان قرض بىوجه كه تا اين وقت سر بده هزار تومان زده بود ، خلاص كنم . با وجود همهء اينها ، من در عالم فكر هم ترديدى به خود راه نداده ، فورا تصميم گرفتم كه اين خدمت را قبول نكنم . زيرا نويسندهء ابطال الباطل ، اگر آنچه نوشته بود از راه ايمان و عقيده بود ، نميتوانست به پيشرفت قرارداد كمك كند ، و بچنين خدمتى هرقدر هم موافق صلاح و صرفهء شخصى او بود ، تن در دهد . ولى براى اينكه يك دوست قديمى را هم نرنجانده باشم ، و راه عذر موجهى براى رد اين خدمت كه طالب زياد داشت ، فكر كنم بميرزا عيسى خان گفتم : « امشب را به من مهلت بدهيد تا فكر خود را كرده ، جواب بگويم . » گفت : « اين كار فكرى ندارد . كار بسيار خوبى است . شما با سابقه‌ايكه با مستشاران خارجه داريد ، ميتوانيد براى دولت نافع واقع شويد ، و باعث پيشرفتهاى آتيهء شما هم خواهد شد . بآرميتاژ اسميت هم آنچه لازم بوده است ، گفته شده ، او هم ميل كرده است با شما ملاقات كند . » بدون اينكه منتظر جواب من شود ، گوشى تلفن را برداشت و بآرميتاژ اسميت آمدن مرا اطلاع داد . چند كلمه بانگليسى صحبت كرد ، و گوشى را زمين گذاشته ، گفت : « در همين ساعت ، مستشار كل ماليه منتظر شماست . » گفتم : « من مشكل مىبينم ، اين خدمت را قبول كنم . » گفت : « دولت از شخصى مثل شما منتظر نيست كه از كار شانه خالى كند . » گفتم : « دولتى كه عنقريب دو سال است ، حتى يك احوالپرسى هم از من نكرده ، و هروقت كار مشكلى پيدا مىكند ، به ياد من ميافتد و بعد از ختم كار و رفع حاجت مرا بخداى متعال ميسپرد ، نبايد انتظار داشته باشد كه هر امرى ميدهد من اطاعت كنم . معاملهء دولت با من ، معاملهء سر عمله با عمله است . پس اختيار انتخاب بيل يا كلنگ با من است . من فعلا نميتوانم بيل‌دارى كنم . برويد يك عملهء بيلدار فكر كنيد ! اين جواب رسمى شما . اما دوستانه بشما ميگويم امشب را صبر كنيد ، فردا صبح جواب من ، اعم از رد يا قبول به شما خواهد رسيد . » گفت : « با مستشار كل ماليه كه منتظر شماست چه بايد كرد ؟ » گفتم : « ملاقات او مانعى ندارد . » چون بدم نميآمد كه در هرحال ببينم اين آقاى مستشار كل ماليه چه جنمى دارد و چند مرده حلاج است ، برخاستم و بدفتر ارميتاژ اسميت رفتم . قدرى باهم از تفتيش دفاتر جنوب صحبت داشتيم . ضمنا در مقابل سؤالات او از\r\n\r\n","description":"","footnote":"","page_name":" 121 ","page_number":129},
  {"content":"\r\n\r\nكليات ماليهء ايران ، بقول روات حديث قدرى از انبان نوره « 1 » ( چيزهاى پوچ ) بجاى حنا تحويلش دادم ، و به منزل مراجعت كردم .\r\nنزديك افطار حكم مأموريت مرا آوردند . ولى من تصميم خود را در همانساعت اول گرفته بودم . فردا صبح حكم را با چند كلمه‌اى دوستانه كه بميرزا عيسى خان نوشتم پس فرستادم . اين حكم در دوسيهء پرسنلى من كه بمناسبت آخرين خدمتم در وزارت كشور است بايد موجود باشد .\r\n\r\nمراجعت سلطان احمد شاه بايران\r\nميدانيم سلطان احمد شاه ، دو روز بعد از انتشار قرارداد وثوق الدوله باروپا مسافرت كرده است . انگليسها آنچه خواستند در اين مسافرت بنفع قرارداد از شاه قول رسمى بگيرند ، پيش نبردند . وثوق الدوله شاهزاده نصرت الدوله را به سمت وزارت خارجه همراه شاه كرده بود ، كه لدى الاقتضا براى كار چاقى قرارداد حاضر باشد ، انگليس‌ها شاهزاده وزير خارجه را بلندن طلبيدند ، و قبلا بادهائى به آستين او كردند « 2 » و نقشهء قبولاندن قرارداد را بشاه با او كشيدند . بعد شاه را كه تا اينوقت هيچگاه دعوت نكرده بودند رسما بلندن دعوت نمودند .\r\nرسم معمول دربار انگلستان در پذيرائى شاهان سابق ايران اين بود كه هميشه وليعهد دولت انگليس باستقبال رفته از شاه پذيرائى ميكرد ، و در اين ضمن‌ها در محل ييلاقى يا مثلا در كشتى سلطنتى كه شاه ايران را براى گردش و تماشا ميبردند ، بطور تصادف ملاقاتى بين دو پادشاه اتفاق ميافتاد و در پاره‌اى از ضيافتهائى كه بعد از اين ملاقات پيش ميآمد ، پادشاه انگليس هم شركت ميكرد . اين بار بر خلاف رسم ، ژرژ پنجم پادشاه انگلستان را هم به زحمت استقبال و پذيرائى شاه ايران انداختند . ولى نتوانستند سلطان احمد شاه را رام كنند . حتى راضى شدند كه در نطق رسمى او ، كه در شب مهمانى كه على الرسم بايد در جواب نطق پادشاه ايراد كند ، چند كلمه‌اى مبنى بر اظهار رضايت از عقد قرارداد بشنوند با همه روسفتى كه نصرت الدوله در اين زمينه به كار برد ، سهل است ، ناصر الملك را هم براى انجام اين منظور ، بكمك خود طلبيد ، كارى پيش نبردند . و شاه بدون هيچ اظهارى بر نفع قرارداد ، به پاريس محل اقامت هميشگى خود مراجعت نمود .\r\n\r\n\r\n","description":"","footnote":"\r\n( 1 ) - روات حديث امامان شيعه ، گاهى كه با مخالفين مواجه ميشده ، تقيه ميكرده و راجع بمسائلى كه از آنها سؤال ميشده ، جواب سنى مآبانه ميداده و در نزد همكاران شيعى مذهب خود ميگفته‌اند ، المطلب من حراب النوره .\r\n( 2 ) - بچه‌ها وقتى ميخواهند باهم كشتى بگيرند ، اقوام آنها براى تشجيع و تشويق در آستين آنها ميدمند و اگر بىحضور اقوام اين كشتى صورت بگيرد خود باد بآستين خود ميكنند .\r\nشايد در آن روزگارها كه مردم بدين معتقد بوده‌اند پهلوانها هم در كشتىگيرى دعائى داشته و ميخوانده و در آستين ميدميده‌اند . « باد بآستين كردن » كنايه از تشجيع و ترغيب كردن و اميدوارى به پيشرفت دادن و مخصوصا از كفايت و رشادت و شهامت كسى در حضور او تحسين كردن است .\r\n","page_name":" 122 ","page_number":130},
  {"content":"\r\n\r\nوثوق الدوله ، همين كه از همراهى شاه مأيوس شد ، براى اينكه ميدان عملياتش در ايران خالى باشد ، بفكر افتاد كه تا بتواند شاه را در اروپا نگاهدارد و بفراغت خاطر باجراى قرارداد پردازد . تا وقتى كه شاه ، بصرافت طبع خود ميخواست در اروپا بماند مقصود حاصل بود ، همين كه قصد آمدن كرد ، براى نگاهدارى او در اروپا ، از طرف وثوق الدوله تلگرافاتى « 1 » بنصرت الدوله مخابره شد . نصرت الدوله هم البته آنچه پير استاد داشت به كار بست ولى فايده نكرد ، و شاه از پاريس بعزم ايران حركت نموده ، در اواخر بهار سال 1299 وارد تهران شد .\r\nمردم ايران كه از مقاومتهاى اعليحضرت در مقابل قرارداد آگاه شده بودند ، از شاه خود همه جا با احساسات فراوان پذيرائى كردند . روز ورود او بتهران ، با وجود دستورات قبلى وثوق الدوله بنظميه و مراقبت زيادى كه از طرف افراد پليس به عمل آمد ، مردم در همه جا بعد از بروز احساسات نسبت بشاه ، فرياد مرده باد وثوق الدوله ! نابود باد حائن ! واژگون باد وطن فروش ! بلند كردند . در خيابان ناصريه ( ناصر خسرو ) كه خيابان آخرى و محل پياده شدن شاه ( از در شمس العماره ) بود اين سر و صدا از همه‌جا بلندتر شد .\r\n\r\nاستعفاى وثوق الدوله\r\nدولت بلشويك روسيه قدرت خود را در تمام خاك روسيهء قديم منبسط ، و ابتدا كلچاك را كه از شرق روسيه به سمت مسكو مىآمد ، مغلوب و بعد دنيكن و ورانگل را با همهء كمك‌هاى انگليس از بين برده ، و نيروى انگليس را هم كه براى سرپا نگاهداشتن دولت قفقاز در بادكوبه بود ، به بحر خزر ريخته ، سهل است با كشتيهاى خود آنها را تا ساحل ايران هم تعقيب كرده و از 20 ثور 1299 در آبهاى انزلى لنگر انداخته ، و در داخلهء خاك ايران هم تا حدى آن‌ها را دنبال نموده بود . پس ايران ، ايران يكى دو سال قبل نبود كه اسير سياست يكطرفه و بلامعارض بوده ، و انگليس‌ها هرچه ميخواهند از طرف ديگر\r\n\r\n\r\n","description":"","footnote":"\r\n( 1 ) - نميدانم اين تلگرافات در آرشيو رياست وزراء باشد يا خير . در اين روزها براى كار خصوصى نزد رئيس دفتر هيئت وزراء مرحوم صادق اعتلاء ( خواهرزاده‌ام ) رفته بودم ، ديدم دمبدم از تلگرافى كه داده است رمز كنند ميپرسد . متصدى يكى دوبار نزديك ميز او آمد و كلماتى را كه از پيش‌نويس رمز نتوانسته بود بخواند به او نموده جواب شنيد و رفت . در اين روزها من تازه رسالهء ابطال الباطل را تمام كرده بودم . از همين دو سه كلمه حدس زدم تلگراف راجع به نگاهدارى شاه در اروپا است . به منزل كه برگشتم نسخهء پاك‌نويس ابطال الباطل را از كشو ميز بيرون آورده ، با اين اطلاع كه برحسب تصادف پيدا كرده بودم متناسبش كردم . بعد از آنكه ابطال الباطل منتشر شد و رنود دانستند كه من آن را نوشته‌ام ، مرحوم اعتلاء الدوله از من پرسيد ، شما از كجا اين اطلاع را تحصيل كرده بوديد كه اينطور بضرس قاطع در رساله متذكر شديد .\r\nگفتم : از همان چند كلمه‌اى كه متصدى رمز آورده و شما براى او خوانديد . حالا مگر خلاف واقع است . خنديد و گفت ، اگر خلاف واقع بود نميپرسيدم ، چون مطابق با واقع است پرسيدم كه بدانم شما اين مطلب را كه جز متصدى رمز و من و وثوق الدوله و نصرت الدوله كسى از آن خبر نداشت چگونه بدست آورديد ، خنديدم و گفتم ، از قول خود شما .\r\n","page_name":" 123 ","page_number":131},
  {"content":"\r\n\r\nاز طرف ديگر در داخلهء خود انگلستان هم زمزمه‌هائى برضد طرز حكومت آن دولت بلند شده ، و جمعيت‌هاى زيادى از اهل كشور مخالفت خود را با رژيم امپرياليست حكومت دولتى اظهار داشته و ميگفتند تا كى مردم بايد اين ماليات‌هاى كمرشكن جنگى را بپردازند .\r\nدولت نيمه اشرافى و نيمه كارگر انگليس هم ناچار بود ، قدرى دست و پاى خود را جمع و بار ماليات خونى و پولى ملت را سبك كند . مثل يكسال پيش نميتوانست آزادانه قشون انگليس را ، مثلا بكمك دنيكن و ورانگل و روسهاى سفيد بفرستد ، و از ته‌ماندهء آن بقفقازيهاى بادكوبه امداد نمايد ، سهل است براى استرضاى ملت ناگزير بود قواى خود را از ايران هم عقب بكشد ، و از نگاهدارى پليس جنوب نيز صرف‌نظر نمايد . نتيجهء ناگزير اين مقدمات اين بود كه ديگر با فشار كارى از پيش نميرفت ، و دولت انگليس ناگزير بود در اجراى قرارداد مماشات نمايد . بنابراين وثوق الدوله كه همه چيزش را روى اجراى قرارداد گذاشته ، و از هيچ‌كس و هيچ عمل پروا نكرده ، و مردم از او بىاندازه رنجور بودند ، ديگر به درد رياست وزراى دولت ايران نميخورد . البته سلطان احمد شاه هم ، در ايام اقامت خود در اروپا ، به اين وضع برخورده ، كه با وجود آمدن بالشويك‌ها بساحل ايران ، و افسونهاى نصرت الدوله بايران برگشته است . دورى وثوق الدوله از كار ناگزير به نظر ميرسيد . چنان كه چند روز بعد از مراجعت شاه از كار بر كنار ، و از راه همدان و كرمانشاه و بغداد به سمت اروپا رهسپار شد ، يا به بيان ساده‌تر از ايران فرار كرد .\r\n\r\nكابينهء مشير الدوله\r\nالبته حالا كه اجراى قرارداد بايد با مماشات سروصورت بگيرد ، انگليس‌ها هم ضديت علنى با رياست وزراى شخص محبوب وطن پرست با احتياطى ، مثل مشير الدوله نكردند . شايد قبول مشير الدوله هم كه بدون هيچ گرفت‌وگير ، آن هم در چنين موقعى زير بار مسؤليت رفت به جهت همين اوضاع و احتمال توانائى براى خدمت بكشور بود .\r\nمشير الدوله ، در هفتم سرطان 1299 رئيس الوزراء و كابينهء خود را در دوازدهم سرطان بشاه معرفى كرده ، مشغول كار شد . مستوفى الممالك و مؤتمن الملك بعنوان وزراء مشاور و حاجى مخبر السلطنه نيز ، با سمت وزارت ماليه ، در اين كابينه شركت كردند .\r\nميدانيم ، مشير الدوله از پانزده سال پيش تا اينوقت همواره ، يكى از اركان سياست دولت و در اكثر كابينه‌هاى دورهء مشروطه شركت كرده ، و دوبار هم رئيس الوزراء شد ، و طرف اعتماد عامه بود ، و رجال كشور هم همگى بدانش و تجربهء او معتقد و نظريات سياسى او را تصديق داشتند . وجود وزيرانى مانند مستوفى الممالك و مؤتمن الملك و حاجى مخبر السلطنه در اين كابينه نيز ، از نقطه نظر داخلى ، و حيثيت خارجى بسيار مؤثر ، و اگر كابينه‌اى ميتوانست در اين موقع براى ايران كارى بكند و كارهاى بىسررشتهء سه چهار سال اخير را سروصورتى بدهد ، اين كابينه بود .\r\n\r\nمشكلات كار\r\nميدانيم كشتيهاى بالشويك‌ها كه براى تعقيب انگليسها از بادكوبه بآبهاى ساحل ايران آمده‌اند ، از 20 ثور همچنان در آبهاى انزلى لنگر انداخته ، خودسرانه يا بدستور مراكز بالشويكى ، بدشان\r\n\r\n","description":"","footnote":"","page_name":" 124 ","page_number":132},
  {"content":"\r\n\r\nنمىآيد كه از اهالى سواحل بحر خزر بالشويك‌سازى كنند ، و آن‌ها را بر ضد مركز بشورانند . چنان كه عده‌اى كه از قرارداد ناراضيند دور هم جمع شده ، و احيانا كمك‌هاى مادى و معنوى هم از طرف كشتيهاى سواحل مىبينند . اين‌ها همان‌ها هستند كه عنقريب دولت مشير الدوله اسم متجاسرين را به آنها ميدهد .\r\nبالاختصاص كه ميرزا كوچك‌خان هم با قواى خود در جنگل و با افكار وطن‌پرستانه ولى سادهء خود بدش نميآيد كه از قواى آزاديخواه روس كه در آبهاى ساحلى ايران هستند بر ضد حكومت مركزى عاقد قرارداد استفاده نمايد و اگر وارد عمل نشده است فقط از راه عقيده و ايمان مسلمانى شخص اوست . و الا حول و حوش او حاضرند با آغوش باز بالشويك‌ها را بداخلهء ايران راه دهند ، و اگر تجمع متجاسرين قوت پيدا كند ، خيلى محتمل است كه قواى او هم از دور او پاشيده ، بمتجاسرين ملحق شوند و حتى خود او را هم خواه و نخواه به اين كار بكشانند .\r\nدر آذربايجان هم جمعى باسم جمعيت قيام ، قيام كرده و از يكسال قبل در تبريز راه خودسرى ميروند و بعضى از بالشويك مآبها از قبيل دكتر جاويد و سيد جعفر پيشه‌ورى خود را جزو آنها كرده‌اند . عنوان آنها ضديت با قرارداد و رئيس آنها شيخ محمد خيابانى يكى از وكلاى مجلس دورهء قبل است . اگرچه اين آقا در نطقهاى خود همواره خويش را طرفدار وحدت ملى و استقلال و تماميت ايران معرفى ، و همچو وانمود مىكند كه اين ضديت با مركز ضديت با قرارداد است ولى عملا سه چهار ماه است تمام رؤساى مركزى را از ادارات خارج كرده ، حتى اسم آذربايجان را « آزادىستان » گذاشته ، سهل است اين اسم را بالاى كاغذهاى ادارى هم چاپ كرده ، و خيلى بعيد به نظر ميآيد كه اين غائله بمسالمت ختم شود . علاوه بر اين ، طغيان كردهاى مكرى و اسمعيل آقا ( سيميتقو ) هم در نواحى سرحدى اين ايالت . كه تا اروميه و خوى هم نفوذ كرده‌اند در كار ، و مايهء همه گونه نگرانى است .\r\nقواى انگليس هم بعد از شكست خوردن از بالشكويكها از بادكوبه بايران آمده ، و از منجيل تا قزوين و همدان و كرمانشاهان و تا سرحد ايران و عراق عرب در رفت‌وآمد ، و چنين وانمود ميكنند كه براى جلوگيرى از حملهء احتمالى بالشويكهاى سواحل ايران در اين كشور رحل اقامت افكنده ، و وزير مختار انگليس در تهران بيانيه‌هائى هم كه اسم فرمان ( ! ) روى آن ميگذارد ؛ در اين زمينه صادر مىكند ، و باهالى تهران كه خود در هيجان آوردن آنها شريك است اطمينان‌هائى ميدهد . علاوه بر اين ، انگليس‌ها در تربت - حيدريهء خراسان هم يك قوهء سه چهار هزار نفرى دارند كه معلوم نيست كى و چه وقت آنها را از ايران خواهند برد ، و به نظر چنين مىآمد كه اين قوه را براى جلوگيرى از حملهء احتمالى بلكشويها بجانب هندوستان ، در اين نقطه نگاهداشته باشند . گذشته از اينها . قوه‌اى هم باسم پليس جنوب ( اس پى آر ) در فارس دارند كه از ايرانيهاى داوطلب با روساى انگليسى و افسرهاى هندى تشكيل كرده‌اند . بين اين قوه هم با طوايف محلى كه از راه وطن\r\n\r\n","description":"","footnote":"","page_name":" 125 ","page_number":133},
  {"content":"\r\n\r\nپرستى بر ضد آن هستند ، دائما زد و خورد در كار است ، و بازهم معلوم نيست كه چه وقت اين قوه را كه در ايام جنگ ، نميدانم بچه فكر شايد به خيال تقسيم دو منطقهء نفوذ قرارداد 1907 ايجاد كرده بودند ، برهم خواهند زد ، و ايرانيها را از برادركشى خلاص خواهند كرد .\r\nقرارداد 1298 هم كه وثوق الدوله بدون تصويب مجلس مقدمات اجراى كامل آن را فراهم كرده ، و قسمت مهم اين اختلافات زائيدهء آن هستند ، به حال خود باقى است .\r\nارميتاژ اسميت در كار ماليهء ايران مشغول مطالعه و گرماگرم تصميمات خود را باجرا مىرساند ، و مقدمات جمع‌آورى سى هزار قشون با افسران انگليس هم تهيه شده ، وكلاى فرمايشى وثوق الدوله هم انتخاب گشته ، و براى تصديق و تصويب قرارداد حاضرند .\r\nجاسوسى در همه جا رواج دارد ، و مطبوعات هم تحت سانسور دقيق نظميه و نارضامندى عمومى بمنتها درجه رسيده است .\r\n\r\nكارهاى كابينهء مشير الدوله\r\nمشير الدوله در هيچيك از كابينه‌هائيكه در ايران تشكيل كرده است ، به قدر اين كابينه كم دوام خود كار نكرده است و به نظر همچو ميرسد كه مقتضيات كار را موجود ، و موانع را مفقود تصور كرده ، و به همين جهت با كمال اطمينان و قدرت ، مشغول رتق و فتق امور شده ، و از هيچگونه مجاهده كوتاه نيامده ، و تا ميتواند در پيشرفت امور سعى به كار ميبرد .\r\n\r\nتوقيف اجراى قرارداد\r\nمشير الدوله توانست بانگليس‌ها حالى كند كه اجراى قرارداد بدون تصويب مجلس شوراى ملى عملى مخالف قانون داخلى و مراسم بين المللى است ، و تمام اين ضديت‌ها كه در سرتاسر كشور برپاست بر اثر همين عمل است و اگر ايران آرامى بايد وجود داشته باشد ، با اين طرز عمل منافى است . انگليس‌ها هم يا حس كرده بودند كه قرارداد را نميتوانند به زور بر ايران تحميل كنند ، يا خيلى از وكلاى فرمايشى وثوق الدوله مطمئن بوده و تصور ميكردند كه در آيندهء نزديك مىتوانند قرارداد را قانونى نمايند . در هرحال در مقابل اين اظهارات مانع عملى نتراشيدند . مشير الدوله در روزهاى اول تشكيل كابينهء خود بيانيه‌اى راجع بتوقيف اجراى قرارداد تا تعيين تكليف قطعى از طرف مجلس شوراى ملى كه اكثريت وكلاى آن انتخاب شده بودند صادر كرده ، و مردم را از عصبانيت اجراى قرارداد كه واقعا كار بىمنطق و بىسابقه‌اى بود بيرون آورد . ارميتاژ اسميت و مسترهارت بعنوان مرخصى دنبال كار خود رفتند .\r\nاين اقدام نفوذ معنوى كابينه را در نزد عامه زياد كرد ، و مردم هم در شنوائى و اطاعت خود نسبت به احكام و اوامر دولت افزودند . آزادى مطبوعات و موقوف شدن جاسوسى نيز ، بيشتر بوجاهت كابينه افزوده ، مردم از هرحيث راحت و اميدوار شدند ، مشير الدوله در احضار تبعيدشدگان قرارداد اقدام كرد . برادرم ، آقا ميرزا رضا را براى آوردن آنها تعيين ، و با چند اتومبيل بكاشان روانه نمود . بعد از ده ماه تبعيد ، آقايان\r\n\r\n","description":"","footnote":"","page_name":" 126 ","page_number":134},
  {"content":"\r\n\r\nحاجى محتشم السلطنه و مستشار الدوله و ممتاز الدوله و ممتاز الملك و حاجى معين التجار بوشهرى به تهران مراجعت كردند . و از طرف سران آزادىخواه و اضداد قرارداد استقبال شايانى از اين آقايان به عمل آمده و تا يكهفته‌اى در منزل آقايان ازدحام و رفت‌وآمد برقرار بود .\r\n\r\nسركوبى متجاسرين\r\nسركوبى آشوب‌طلبان كه در گيلان و مازندران بر عدهء خود افزوده بودند ، و از بالشويكهاى ساحلى هم تقويت ميديدند نيز از لوازم بود .\r\nقزاقهاى ايرانى ، بعد از برهم خوردن دولت تزارى روس با سركردگان روسى خود مشغول خدمت دولت بودند . ولى انگليسها تا حدى جاى روسها را در نزد روساى آنها گرفته ، و عقد قرارداد وثوق الدوله كه عنقريب تمام قشون ايران را تحت امر انگليسها ميآورد ، استراسلسكى رئيس دويزيون را بيشتر مطيع آنها كرده بود . سپهدار رشتى وزير جنگ كابينهء وثوق الدوله هم از اين اطاعت البته شكوه‌اى نداشت ، ولى بعد از توقيف اجراى قرارداد . طبعا در احساسات افسران ايرانى و روسى اين دويزيون نيز تغييراتى حاصل شده ، و بيشتر متوجه اوامر دولت ايران شدند .\r\nمشير الدوله عده‌اى از اين نيرو را براى سركوبى اين متمردين كه در بيانيهء خود اسم متجاسرين به آنها داد ، مأمور كرد . در مازندران نتيجهء خوبى از اين عمل گرفت ، و متجاسرين آنجا قلع و قمع شدند ، در سمت گيلان كه اين آشوب‌طلبان تا حدود منجيل هم پيش آمده ، حتى با قواى انگليسى هم دست و پنجه نرم كرده بودند ، نيروى قزاق مأمور گيلان آنها را جاروب كرده ، از شهر رشت هم تا انزلى آنها را دواند . ولى در اينجا بواسطهء كمكى كه از طرف بالشويكهاى آبهاى ساحلى به آنها رسيد ، نيروى مزبور نتوانست از آنها نزع اسلحه كند ، سهل است بموضع‌گيرى در مقابل آنها هم موفق نشده به شهر رشت برگشت و در اين محل موضع گرفت « 1 » .\r\nاگرچه با اين عقب‌نشينى متجاسرين قلع و قمع نشدند ، ولى همين اقامت قواى قزاق در رشت ، باعث عدم انتشار بالشويكها در نواحى گيلان شده ، و احتمال پيوستن جنگليها به آنها از بين رفت ، و در آينده ممكن بود اين نيروى شكست نخورده را تقويت و متجاسرين را از انزلى هم بيرون كرد .\r\nاين اقدام كابينهء مشير الدوله ، با نيمه تمامى كه داشت خيلى بموقع و مناسب بود .\r\nانگليسها هم كه از توقف اجراى قرارداد ناراضى شده بودند ، بايد از اين اقدام خشنود شده باشند . زيرا در هرحال اقامت اين قوه بين آن‌ها و بالشويك‌ها كه در بادكوبه ضرب شست آنها را ديده بودند ، فوز عظيمى بشمار مىآمد . اين قشون‌كشى از نقطه‌نظر داخلى هم قدرت دولت را در انظار زياد كرده ، سروصداهاى ساير نقاط را فرومىنشاند .\r\n\r\n\r\n","description":"","footnote":"\r\n( 1 ) - محتمل است مشير الدوله كه البته بفكر بستن پيمان دوستى با بالشكويها و مشغول مذاكره با مشاور الممالك بوده است ، عمدا كار تعقيب متجاسرين و نزع اسلحه از آنها را به تعويق انداخته باشد .\r\n","page_name":" 127 ","page_number":135},
  {"content":"\r\n\r\nكار آذربايجان هم اگرچه در درجهء دوم ولى بسيار مهم و لازم بود ، كه بالاخره به اين زمزمهء عدم اطاعت نيز خاتمه‌اى داده شود .\r\n\r\nدفع فتنهء قيام در آذربايجان\r\nمشير الدوله ، از همان روزهاى اوليهء زمامدارى خود ، با قيامىها وارد مبادلهء تلگراف گشته ، موقوف الاجرا ماندن قرارداد و آزادى مطبوعات را متذكر شده ، افتتاح مجلس شورايملى را وعده داد ، و آنها را دعوت كرد كه كسرى وكلاى خود را زودتر تعيين كرده ، بمركز بفرستند تا مجلس تشكيل و تكليف قرارداد هم تعيين شود . مشير الدوله منتظر بود كه قياميها از اين اقدامات دولت قدرشناسى كرده ، با مشروعات دولت مساعدت نمايند . ولى آقايان دست از حرف‌هاى سربالاى سابق برنداشته ، بتركى گفتن « 1 » خود ادامه دادند . مشير الدوله حاجى مخبر السلطنه ( جناب آقاى مهديقلى هدايت ) را كه در دو مورد ديگر از موارد مشكل والى آذربايجان شده . و مردم به بيغرضى و بيطمعى او كمال اطمينان را داشتند بداوطلبى خود ايشان بايالت آذربايجان انتخاب و مامور كرد . تصور ميرفت وجاهت والى جديد ، و اعتماد عامه نسبت به او ، قيامىها را نيز سر جاى خود بنشاند . ولى آقايان اين والى را بدار الاياله راه ندادند ، بطوريكه حاجى مخبر السلطنه مجبور شد بيكى از خانه‌هاى شهرى فرود آيد . هرقدر اين والى وجيه و طرف اعتماد عموم با آقايان از در مسالمت درآمد ، آن‌ها بيمزگى را زيادتر كرده ، حتى والى را در خانهء خود هم تهديد باخراج از شهر نمودند . مخبر السلطنه مجبورا بنظاميه ( محل پادگان قوهء نظامى در باغ شمال ) رفت .\r\nقياميها اين كار را مقدمهء فرار والى دانستند و بر رعونت تركى خود افزودند . ولى مخبر السلطنه در دو سه هفته اقامت خود در تبريز ، به خوبى اطلاع حاصل كرده بود كه اهالى از اين اقدامات تبرى جسته ، و همگى هواخواه وحدت ملى هستند ، و قوهء جنگى اين آقايان هم چيز مهمى نيست و قلع و قمع آنها در كمال سهولت ممكن است . اين بود كه بقزاقان نظاميه امر داد به شهر رفته بمركز قيام يعنى دار الاياله حمله و آنها را متفرق ، و از آنها نزع اسلحه كردند . شيخ محمد رئيس قيام در خانه‌اى پناهنده و در زير زمين متوارى شده بود . قزاقها بهدايت دختر بچه‌اى كه به آنها گفته بود شخصى در اين خانه است ، براى گرفتن او به اين محل آمده ، و شيخ كه به قصد دفاع از خود به سمت آنها تيراندازى كرده بود آماج شليك قزاقها شده مقتول گرديد . ولى دكتر مأمور معاينهء جسد استدلالاتى ميكرد كه شيخ محمد خودكشى كرده است و شايد اين قول بىوجه هم نباشد .\r\nبعد از بيست و پنج سال كه از اين تاريخ ميگذرد ، و بخصوص بعد از وقايع اخير آذربايجان كه معلوم نيست نتيجهء آن‌چه مىشود ، و دست تقدير تا چه وقت برادران آذربايجانى ما را مثل غلامان صد سال پيش ، اسير سرپنجهء بالشويزم و محروميت از آزادى شخصى خواسته باشد ، امروز ، البته نه از نظر مؤسسين اوضاع فعلى اين ايالت ، بلكه از ديدهء اشخاص وطن‌پرست ، كه آذربايجان را جزو لايتجزاى ايران دانسته ، و اين\r\n\r\n\r\n","description":"","footnote":"\r\n( 1 ) - تركى گفتن كنايه از حرف بىمنطق زدن است .\r\n","page_name":" 128 ","page_number":136},
  {"content":"\r\n\r\nنغمه‌هاى وحشى را مخالف تماميت ايران ميشمارند شايد گفتن اين حقيقت مشكلى نداشته باشد و بتوان نوشت كه : نغمهء قيام شيخ محمد خيابانى ، با همهء نطقهاى وطن‌پرستانهء او بسيار بى مورد ، و قلع و قمع او از لوازم ، و خيلى بموقع و بجا بوده است . آنها كه نطقهاى خيابانى را منتشر كرده ، و او را در عداد شهداى راه وطن بشمار آورده ، و بر قتل اين يگانه مرد وطن‌پرست ( ! ) افسوس ميخورند و آقاى حاجى مخبر السلطنه را در اين اقدام وطن‌پرستانه ، بتلويح و تصريح ملامت كرده ، و ميكنند ، كار خوبى نكرده‌اند . البته اين قماش انتشارات ، كه بيشتر براى تحريك حس « بيزيمكى » و « ازكه » و از كارهاى بيمزهء بعضى اهالى تبريز است ، در آزاديخواهان واقعى كه ايران را قطع نظر از زبان و مذهب ، دوست دارند ، اثرى نداشته ، و مردمان عاقل دورانديش پاپى اين حرفها نيستند و دوست و دشمن مليت ايرانى را خوب ميشناسند . من اين جمله را براى آنها كه ميخواهند در اين ميان از سادگى آذربايجان سوء استفاده و آب را گل‌آلود كرده ، و بصرفهء شخص خود ، ماهى وجاهت و وكالت بگيرند مينويسم كه طرفيت جمعيت قيام با كابينهء مشير الدوله بىمنطق ، و اين نوحه و زارى به خاموش شدن سرمنشاء اين آتش كه ممكن بود ، در بيست و پنج سال قبل ، آذربايجان را بروز امروز مبتلا كرده باشد ، بيمحل است .\r\nشيخ محمد خيابانى چه ميگفت ، و مقصود جمعيت قيام چه بود ؟ : اين آقايان ميخواستند مأمورين ادارات دولتى را از طرف خود معين كنند ، و ماليات بمركز نفرستند سهل است ، از مركز دستى هم بگيرند ، و هيچيك از اوامر دولت مركزى را اطاعت نكرده ، حتى والى ايالت را هم بدار الاياله راه ندهند ، و « خودمختار » باشند . حتى ، اسم آذربايجان را هم تغيير داده ؛ و « آزادىستان » ، اسم تازه را بالاى كاغذهاى رسمى خود هم چاپ كرده بودند ! . هزار رحمت به پيشه‌ورى و دمكرات‌هاى امروزه كه بنفع يا ضرر تماميت ايران ، در هرحال اين كار آخرى را هنوز مرتكب نشده‌اند !\r\nاين نغمه‌ها ( غير از تغيير اسم ) شايد در دورهء كابينهء وثوق الدوله بد نبود و حكومت مركزى را متنبه كرده ، رادع اعمال دولت براى كارچاقى از خارجيها ميشد . ولى وقتى دولت جديدى از سران آزادىخواه تشكيل شده ، و مشغول جبران مافات گشته است ديگر سربالا حرف زدن و تركى گفتن و پا از رويهء ديرين پائين‌تر نگذاشتن يا بعبارت ساده ، از خر شيطان پائين نيامدن ، آن هم بدون هيچ قوهء مادى ، مسلما خلاف رويهء عقلا بوده است زيرا ، گذشته از مخالفت اين عمل با وطن‌دوستى ، قياميها با اين دويست سيصد نفر تفنك‌چى شهرى خود از دروازهء تبريز هم بيرون نميتوانستند بروند ، و نفوذ حكم آنها شايد به اسكو و قره‌چمن و مرند و سراب هم نميرسيده است . و الا ، چگونه ممكن بود با دويست نفر قزاق ، در ظرف دو سه ساعت كار آنها ساخته شود ؟ اگر مردم با آنها همراه بودند چگونه ممكن بود والى ايالت بعد از اين اقدام تا يكسال و نيم ديگر هم با كمال احترام در اين ايالت بماند و جزئى تعرضى از هيچكس نبيند ؟\r\n\r\n","description":"","footnote":"","page_name":" 129 ","page_number":137},
  {"content":"\r\n\r\nآقاى حاجى مخبر السلطنه هم بروز من گرفتار است كه ، بعد از سلام و صلوات‌هائى كه براى اقدامات خود در نان دادن ششماههء شهر تبريز ، از طرف اهالى خيرخواه اين شهر دريافت داشته ، و با كمال مهر و محبت اين شهر را ترك گفتم و يكسال و نيم هم از اين تاريخ گذشت ، همان استفاده‌چيها و بيمزه‌ها كه به خيال وكالت دورهء بعد بوده ، و ميخواستند راهى براى وجاهت خود پيدا كنند ، چيزهاى ناروا از قول من جعل كرده ، در دهنها انداخته ، و مرا واداشتند كه در اين كتاب خود قدرى از اخلاق تركى آنها بكنايه نقادى كنم . تودهء اهل تبريز و آذربايجان هيچوقت خدمات مرا نسبت به خود فراموش نخواهد كرد . حتى گندم‌دارها هم كه اين اراجيف را شهرت داده‌اند ، همه متفق القولند كه من در گرفتن گندم ، براى نان دويست و پنجاه هزار نفر سكنهء گرسنهء تبريز ، بين همان گندم‌دارها ، نيز ، فرقى نگذاشته‌ام ، و از هيچكس يك حبه و يك شاهى ، نه در اين مورد ، و نه در هيچ مورد ، نگرفته‌ام . با تمام طبقات اهالى ، حتى جذاميهاى بابا باغى پدرانه و برادرانه رفتار كرده‌ام ، منتها من اهل تظاهر نبوده و نيستم ، و آنچه كرده‌ام براى اداى وظيفه و ، مخصوصا ، تأسى به بزرگان دين و حفظ شرافت ملى بوده است .\r\nامروز هم ، كه اين چند سطر را مينگارم ، براى ارشاد خلق خدا بيكى از وظايف ملى ، يعنى حق‌شناسى است ، كه به اين وسيله بتوانند مردمان فداكار خدمت‌گذار در جامعه ايجاد كنند و گرنه من ، بعد از هفتاد سال عمر و بازنشستگى و تقاعد ، حاجتى بشهرت‌هائى كه براى اول دورهء خدمت به كار است ندارم .\r\nبارى ، سخن از قياميها و شيخ محمد بود . من ، برعكس آنها كه اين انتشارات را براى خيابانى و برضد جناب آقاى هدايت ميدهند ، اگر بين خيابانى بيست و پنج سال قبل و پيشه‌ورى امروز فرقى قائل شوم از راه نقطهء اتكاست ، كه مسلما شخص خيابانى از اتكاى به بيگانه مبرا بوده است . اما از حيث فكر تجزيهء آذربايجان از ايران كه همانطور كه آندفعه كارى پيش نرفت ايندفعه هم بخواست خداى ايران كارى پيش نخواهد رفت ، بين اين دو واقعه هيچ فرقى نميبينم . همانطور كه اقدامات دمكراتهاى امروزهء تبريز و پيشه‌ورى را بر ضرر ايران ميدانم ، رويهء شيخ محمد و قياميهاى آن روز را نيز بر ضرر ايرانيت و آذربايجان و آذربايجانى تشخيص مىدهم .\r\nخواهند گفت شيخ محمد مرد خوبى بوده است . شايد اگر من هم با آن مرحوم رابطه داشتم و بر احول روحيهء او آگاه بودم ، در اين عقيده ، با اين آقايان هم فكر ميشدم . آدم خوب زياد است . شايد سيد جعفر پيشه‌ورى هم آدم بدى نباشد . ولى اگر آدم خوب آلت دست ديگران بشود ، و جمعى مفسده‌جو ، يا خارجى را به خود راه دهد ، و با آنها هم‌صدا شده ، نغمه‌هاى وحشى كوك كند ، و سروصداى تجزيهء آذربايجان را بلند نمايد ، قلع‌وقمع اين آدم خوب را . ولو با يزيد بسطامى و شيخ ابو الحسن خرقانى باشد از لوازم ميشمارم .\r\n\r\n","description":"","footnote":"","page_name":" 130 ","page_number":138},
  {"content":"\r\n\r\nيك موضوع باقى ، و آن كشته شدن خيابانى است ، كه بگويم مناسب‌تر اين بود كه شيخ را دستگير و تبعيد ميكردند ، و جان او را حفظ مينمودند كه مثلا در آينده مردم از نطقهاى وطن‌پرستانهء او محروم نمانند ! اگر آقاى هدايت خيابانى را دستگير و بعد اعدام ميكرد ، ممكن بود بگوئيم تند روى كرده است ، ولى در صورتى كه خيابانى در ضمن جنگ ، و تا حدى ناشناخت ، كشته شده ، يا بقولى انتحار كرده است ، چه اعتراضى بر ايشان وارد است ؟\r\nتبريزيها هرقدر ميخواهند عكس اين يگانه شخص آزادىطلب ( ؟ ) را در قاليچه كشيده و در بالاى اطاقهاى خود بگذارند اين حب و بغضها تمام مىشود ، و تاريخ دربارهء شيخ محمد خيابانى خواهد نوشت : كه شخص جاه‌طلبى موسوم بشيخ محمد خيابانى فريفتهء اطرافيان خود شده ، بدون داشتن قوهء مادى و معنوى ، بفكر افتاد كه آذربايجان را از پيكر ايران جدا نموده ، خود را رئيس و فرمانرواى آن كشور كند . دولت مركزى هرقدر بمسالمت با او رفتار و اتمام حجت كرد ، ثمر ننمود . حتى والى مأمور از طرف مركز را هم بدار الاياله راه نداده ، و تهديد باخراج كرد ، والى هم عده‌اى را مأمور نمود ، و در ظرف دو سه ساعت جمعيت او را متفرق كرده ، بساط او را برچيدند ، و خود شيخ محمد هم در ضمن جنگ كشته شد ، يا انتحار كرد .\r\n\r\nتجديد روابط روسيه و ايران\r\nميدانيم كه بعد از 1296 كه سفير تزارى روس بر اثر تغيير حكومت روسيه ايران را ترك گفت اگرچه سفارت ايران در دربار روسيه برقرار بود ؛ ولى روابطى بين ايران و روسيهء بالشويك در كار نبود . بالشويكها دوباره نماينده بايران فرستادند ، و نمايندهء اولى براوين كنسول روس تزارى در اردبيل بود . اين شخص وقتى بالشويكها روى كار آمدند ، تلگرافى برئيس دولت بالشويك مخابره كرد ، و خود را مطيع طرز جديد معرفى و انقياد خويش را نسبت بدولت جديد اعلام نموده بود همين كه بالشويكها قدرى دست و پاى خود را جمع كرده ، پيشرفت‌هائى براى آنها حاصل شد ، بفكر روابط با خارجه هم افتادند ، و براى رام كردن روسهائى كه در ساير نقاط عالم از عهد تزار بر سر كار بودند ، در يكى از اعلانات دولتى خود براوين كنسول اردبيل را هم ، براى همين اظهار اطاعت وزير مختار روس در ايران اعلام داشتند . ولى براى اين وزير مختار خود اعتبارنامه‌اى نفرستادند . روزنامه‌اى كه مأموريت اين وزير مختار در ضمن اعلانات آن نوشته شده بود بدست براوين افتاد ، و با اين اعتبارنامه ( ؟ ) به تهران آمد و چون محل سفارت در دست روسهاى سفيد بود در هتلى اطاقى گرفت ، و در بالاى اين اطاق بيرق داس و چكش برافراخت ، و در روزنامه‌هاى آزاد آن روز آمدن خود را به سمت وزير مختارى و حاضر بودن خويش را براى عقد قرارداد ، مبنى بر واگذارى تمام طلبها و امتيازات و الغاى كاپيتولاسيون ، اعلام داشت . اين واقعه چنان كه سابقا هم به آن اشاره شده است ، در زمستان سال 1296 بود .\r\n\r\n","description":"","footnote":"","page_name":" 131 ","page_number":139},
  {"content":"\r\n\r\nكابينهء مستوفى الممالك ، كه در اين وقت حكومت ايران را در دست داشت ، البته ، نميتوانست با اين اعتبارنامه و اين وزير مختار وارد مذاكره شود . گذشته از اين ، دولت بالشويك هم در روسيه گرفتار كلچاك ، و چيزى نمانده بود كه اين سركرده اوضاع بالشويكى را برهم زده ، طرز حكومتى قديم را معمول دارد . بنابراين براوين بىنيل مرام ، در اوائل بهار سال 1297 ، بيرق خود را از بالاى اطاق هتل محل اقامت خود پائين آورده دنبال كار خود رفت .\r\nبعد از آن‌كه دولت بالشويك كلك كلچاك را كنده و با دنيكن و ورانگل مشغول زد و خورد بود ، مجددا ، بفكر تجديد روابط با ايران افتاد . در كابينهء قرارداد وثوق الدوله كالاميتسف را بايران فرستاد . اين سفير در مازندران به خاك ايران قدم گذاشت ، و طرحى مبنى بر شانزده ماده ، كه در آن تمام وعدهءهاى براوين را عملى ميكرد ، بوزارت خارجهء ايران فرستاد ، و حاضر بودن خويش را ، براى عقد پيمان دوستى ، بدولت ايران اعلام نمود . معلوم است ، با سانسور روزنامه‌جات و سليقهء وثوق الدوله ، كه دولت ايران را يكسره بدامان انگليس انداخته ، و مشغول بستن يا اجراى قرارداد كذائى ، و خاك ايران را وسيلهء و راه رساندن مهمات براى ضديت انگليس با بالشويك‌ها قرار داده بود ، به اين سفير اهميتى نداد . حتى آمدن اين فرستادهء بالشويك را هم كسى توجه نكرد ، و عامه خبرى از سمت كالاميتسف ، پيدا نكردند . همينقدر بعضيها دانستند كه شخصى ، باسم كالاميتسف بمازندران آمده ، و ، در ضمن حادثه‌اى . كه محرك آن را هم نشناختند ، كشته شده است .\r\nبنابر آنچه گذشت ، دولت بالشويك از فرستادن دو نفر نماينده ، براى تجديد روابط هم ، مثل مراسله‌ايكه قبل از اينها به اسد بهادر شارژدافر ايران نوشته ، و در آن از تمام حقوق و امتيازات دورهء تزارى صرن نظر كرده بود نتيجه‌اى نگرفت ، و رابطه‌اى بين دولتين ايجاد نشد .\r\nيك دو سالى از اين وقايع گذشت . بالشويكها كلك دنيكن و ورانگل را هم كنده ، دولت‌هائيرا كه منشويكها از مملكت عظيم روسيهء تزارى تشكيل ، و به آنها آزادى داده بودند تصرف كرده ، خود را بقفقاز رساندند .\r\nدولت انگليس ، كه از كمك‌هاى خود به كلچاك و دنيكن و ورانگل نتيجه‌اى نگرفته بود ، تمام هم خود را صرف سرپا نگاهداشتن دولت قفقاز نموده ، و تا توانست آنها را بمرد و مال كمك كرده ، و در اين آخر سنگر هم كارى پيش نبرد . بالشويك‌ها بادكوبه كرسى قفقاز را گرفتند . و با ايران همسايهء ديوار به ديوار شدند ، سهل است ، قواى خود را بعنوان تعقيب انگليسها ، بآب‌هاى ساحلى ايران هم فرستادند ، و در سواحل ايران لنگر انداختند ، تا لامحاله بود و نمود و قدرت خود را بايرانىها فهمانده ، دولت ايران را بايجاد روابط با خود وادار نمايند ، و چنان‌كه ميدانيم ، قواى آن‌ها از 20 ثور 1299 در آبهاى ساحلى ايران توقف نموده ، و در سواحل اين كشور مشغول بالشويك تراشى شده‌اند .\r\n\r\n","description":"","footnote":"","page_name":" 132 ","page_number":140},
  {"content":"\r\n\r\nمشير الدوله اول كسى بود كه متوجه وضعيت شده ، بعد از دو سال كج‌روى وثوق - الدوله ، بفكر تجديد روابط با روسيه افتاد . بارشيو وزارت خارجه مراجعه و سواد مراسلات حكومت شوروى بشارژدافر ايران و مواد ارسالى كالاميتسف را گرفت ، و موادى كه زمينهء قرارداد جديد بين دولتين بشود ترتيب داد .\r\nدر اين وقت مشاور الممالك ( مرحوم عليقلى انصارى ) بعد از ناكامروائى در كنفرانس صلح ورساى كه رئيس هيئت نمايندگان ايران بود ، به سمت سفارت كبرى در استانبول اقامت داشت . مشير الدوله او را براى عقد پيمان دوستى مأمور مسكو كرد . مشاور الممالك از استانبول بقفقاز رفت . در آنجا اختيارنامه براى عقد قرارداد ، و مواد زمينهء قرارداد و دستور العمل‌هاى راجعه بچگونگى ورود در مذاكره را از مأمورين مخصوصى كه از مركز رسيده بودند دريافت داشت ، و با همراهان خود بصوب مأموريت رهسپار گرديد .\r\nبنابراين ، مشير الدوله اول رئيس الوزرائى بود كه مقدمات تجديد روابط دوستى بين ايران و شوروى را فراهم نمود ، در آينده باز هم در اين باب و چگونگى عقد اين پيمان دوستى ، شرح لازم را خواهم نگاشت . حال قدرى هم بشرح خود بپردازم ،\r\n\r\nاشتغال من برياست تشخيص عايدات\r\nدر اوايل كابينهء مشير الدوله كه آقاى مهديقلى هدايت وزير ماليه بود ، روزى بملاقات ايشان رفتم تا ضمنا راجع به هفت هزار تومان طلب خود از دولت كه وضع مالى مرا خيلى درهم كرده بود ، مذاكره كنم . ايشان بعد از رد و بدل شدن تعارفات معمولى قلم دست گرفته ، مشغول نوشتن چيزى شدند . بعد از تمام كردن مشروحهء خود ميرزا عيسى خان فيض را كه همچنان معاون وزارت ماليه بود ، احضار كردند و شماره‌اى از دفتر انديكاتور خواستند . معاون بامر وزير مشغول برداشتن سواد نوشتهء وزير گرديد . در اين ضمن‌ها ، شمارهء دفتر نماينده هم رسيد . معاون اصل و سواد را شماره گذاشت . وزير هم پشت پاكت را بقلم خود نوشته و حاضر بود . معاون كاغذ را پاكت كرده ، برخاست و نزديك من آمد ، پاكت را با تبريك به من تسليم نمود . باز كردم ، حكم رياست تشخيص عايدات بود كه در آن اختيارات اصلاح آن اداره را نيز به من تفويض كرده بودند .\r\nايشان و من هردو كار زياد داشتيم ، مجال صحبت ديگرى نشد و از هم جدا شديم .\r\nاز فردا صبح بادارهء تشخيص كل عايدات رفته ، مشغول كار گشتم . محل اداره در كوچهء بين لاله‌زار و فردوسى ، و عمارت اندرونى امين السلطان و محل مدرسهء حقوق بعد و دبيرستان اديب امروزه بود .\r\nادارهء تشخيص عايدات مهمترين ادارات پنجگانهء قانون تشكيلات ماليه است ، كه خوانندهء عزيز در اواخر جلد دوم اين كتاب ، از چگونگى گذشتن اين قانون از مجلس اطلاع دارد . اسم اين اداره در لايحهء پيشنهادى من ، ادارهء عايدات بود . ولى در لايحهء مشير الدوله تغيير اسم داده ، ادارهء تشخيص كل عايدات موسوم گشته بود . چندين دايره ،\r\n\r\n","description":"","footnote":"","page_name":" 133 ","page_number":141},
  {"content":"\r\n\r\nمانند ماليات مستقيم و غير مستقيم و مميزى و خالصجات و غيره ، در تحت امر رئيس كل مشغول كار بودند .\r\nخوانندهء عزيز ميتواند حدس بزند كه با تغييرات پىدرپى كه در اين پنج شش ساله در وزارت ماليه پديد آمده است وضع اين اداره چگونه مىباشد . در اينمدت كم ، هفت هشت نفر رئيس به اين اداره آمده ، روساى دو سه روزه و سه چهار ساعته هم داشته است . « 1 » اين رؤسا هريك بسليقهء خود ، اشخاصى مربوط و اكثر نامربوط ، به اين اداره وارد كرده بودند . در اين يكى\r\n\r\n\r\n","description":"","footnote":"\r\n( 1 ) - ميرزا مصطفى خان خواجوى ، كه در بهار سال قحطى و كابينهء صمصام السلطنه بتوصيهء جناب آقاى حاجى مخبر السلطنه رئيس تشخيص عايدات شد ، با قوارهء درشت و قد بلند مردى صحيح العمل و زحمتكش و بسيار ساده بود . در تحت تأثير خوى آخرى ، گاهى حرفهائى ميزد كه اشخاص متين و مآل‌انديش او را كم‌تجربه ، حتى قدرى غير طبيعى بجا مىآوردند . معهذا ، بواسطهء زحمت‌كشى و صحت عمل ، گاهى ميتوانست كارهائى كه از عهدهء همه كس ساخته نبود انجام كند . آقاى خواجوى دمكرات ، و قدرى پرحرف و قلمبه‌گو هم بار آمده بود . وقتى برياست تشخيص عايدات ، كه از حيث مقام و رتبهء ادارى از آن خيلى بدور بود رسيد ، در نطق‌ها و برخوردهاى اوليهء خود ، به اعضاى اداره خيلى از مجازات خيانت‌كاران سخن رانده ، در همان يكى دو روز اول ، چندين نفر از اعضاى اداره را بدون هيچ سبب و دليل معقولى ، اخراج كرد .\r\nيكى از اعضاى بيست سى تومانى اداره ، كه جزو اخراج‌شدگان و جوانى عصبانى بود با رفقاى اخراج شده اجلاسى كرده ، در كار خود فكرهائى كردند . معلوم نيست مذاكرات اين مجلس ، يا افكار ديگر مرد عصبانى را بر آن داشت ، كه ششلولى دست و پا كرده ؛ بدرخانهء آقاى رئيس تشخيص عايدات كه در كوچهء معاون السلطان و خيابان برق واقع بود برود . آقاى رئيس از خانه بيرون آمدند . عضو اخراج شده ، بعد از رد بدل تعارفات معمولى دنبال رئيس افتاده ، شرحى از بدبختى خود اظهار داشت . رئيس تغييرناپذير ماند و شايد برحسب عادت خود قدرى تشدد هم كرد . عضو ششلول را به كار انداخت . گلوله كه از فاصلهء نزديك به عقب سر رئيس خورده بود ، كار او را ساخت و قاتل دست بفرار گذاشت . مردم خيابان كه واقعه پيش چشم آنها اتفاق افتاده بود ، قاتل را تعقيب كردند . قاتل سر كوچهء ميرزا محمود وزير رسيد . بكوچه وارد شده مردم هم با صداى ( بگيربگير ) ، دنبالش كردند . قاتل سر كوچهء در اندرون ما رسيد ، و به اين كوچه وارد شد . تعقيب‌كنندگان دست از او باز نداشتند . تا آخر كوچه قاتل به پشت‌بام حمام حاجى عبد الكريم ، كه انبار سوخت در آنجا بود وارد شد . وقتى تعقيب‌كنندگان به اين محل رسيدند ، كسى را در آنجا نديدند . از سوخت‌كش پرسيدند اظهار داشت : شخصى با عجله وارد و از اينراه غير معمول به سمت بازارچه بيرون رفت . دنبال‌چىها از همان راه ببازار وارد شدند . در بازار كسى از او نشانى نداد يقين كردند بحمام پناه برده است ، بسر حمام رفتند . استاد حمامى ورود شخصى را كه با عجله لخت شده و بگرمخانه رفته است ، اطلاع داد . خلاصه مؤمنين قاتل را در خزانهء حمام دستگير و تحويل نظميه دادند ، كه بعد از محاكمه اعدام شد . اين رئيس بيش از دو سه روز ، رئيس تشخيص عايدات نبوده اما رئيس چند ساعته داستان مضحكى دارد كه شايد نقل آن برعكس داستان رئيس دو سه روزه ، بىتفريح نباشد .\r\nوقتى ميرزا مصطفى خان سابق الذكر رئيس تشخيص عايدات شد . و خبر آن بادارهء تشخيص عايدات رسيد ، چون هيچيك از افراد باور نميكردند كه اين شغل نصيب\r\nبقيه در حاشيهء صفحهء بعد\r\n","page_name":" 134 ","page_number":142},
  {"content":"\r\n\r\nدو سال آخرى كار از خرك در رفته ، و آقاى وثوق الدوله براى اجر دادن باشخاصى كه براى او پادوى كرده بودند . عده‌اى از همه رقم به اين اداره ريخته ، و چون با گذراندن قرارداد كذائى يقين است كه به زودى اين بنا از ريشه كنده خواهد شد . در خوشدل كردن اشخاص بشغل ادارى بيداد ميكرد . اجمالا اين اداره لانهء هوچيها و از همه جور اشخاص در آن گرد آمده بودند ، و اصلاح آن احتياج بكند و كوب زياد داشت .\r\nرئيس ماليات مستقيم كه با رئيس سابق تشخيص عايدات حكم آستر و رويه را داشت همين كه من آمدم ، تكليف خود را دانست و استعفاى خود را داده ، و باداره نيامد . من آقاى فتح اللّه مستوفى برادرم را كه در ادارهء سابق ماليات مستقيم در خزانه‌دارى معاون فنى من بود ، بمديرى اين دائره پيشنهاد و از كار ماليات مستقيم خاطر خود را آسوده كردم ايشان هم چند فقره اصلاحات پرسنلى در اين دايره به عمل آوردند . نوبت بماليات غير مستقيم هم رسيد ، و در رياست اين داير هم تغيير مناسبى دادم . ميخواستم بساير دواير هم بپردازم . رفتن حاجى مخبر السلطنه بآذربايجان سرگرفت . وزير ماليهء جديدى بر سر كار آمد ، باقىماندهء هوچىهاى ادارهء تشخيص عايدات ، و تمام هوچيهاى ساير ادارات ماليه دست بهم داده ، بوسيلهء ليدرهاى پارتى ، آقاى وزير را واداشتند كه اصلاح اساسى در وزارتخانه به عمل آورد ، يعنى رؤساى ادارات و دواير را عوض كنند ، و از خودمانىها بجاى آنها بگمارند . ايشان هم محض امتحان از رؤساى ادارات شروع كردند . يكروز ، رؤساى حاضر حكمى دريافت داشتند ، كه تا تعيين تكليف جديد از آمدن اداره خوددارى نمايند . يكى دو روز بعد ، عدهء ديگرى بجاى آنها برقرار شدند . البته منهم يكى از رفتگان بودم ، كه چون پاى خودم در ميان است از معرفى اين جناب وزير ، و ساير اشخاصيكه سابقا بر سر كار بوده و اشخاصيكه جانشين آنها شدند ، باحترام مرده‌ها و زنده‌ها خوددارى ميكنم . اجمالا اكثريت انتخابات جناب وزير بقدرى بىربط بود كه همه‌كس را بحيرت افكند . مشير الدوله از واقعه خبردار شد . بتوسط يكى از وزراى كابينه پيغام عذرخواهى براى من فرستاد . من هم براى اينكه در مجالس با وزير ماليه تماس پيدا نكنم ، سفرى بعلىآباد رفتم « كه نه من او را به‌بينم و نه او مرا . »\r\nاين مسافرت چهل روز طول كشيد . بعد از راه انداختن كارهاى زراعتى آنجا كه كماكان نابرومند بود بقم و در خانهء حاجى ميرزا محمد مجتهد ، رفيق قديمى خانوادگى فرود آمدم . يك هفته‌اى مبتلا به تب شديد بودم . بعد از معالجه با كالسكه راه ، و يك شب توقف در قلعهء محمد على خان ، در شب اول عقرب بتهران بازگشتم .\r\nبقيهء حاشيهء صفحهء قبل\r\n\r\n\r\n","description":"","footnote":"\r\nميرزا مصطفى خان خواجوى شده باشد . معلوم نيست براى شوخى يا جدى ، در هرحال وارد اطاق رئيس دائرهء مميزى كه او هم به همين اسم بود شده به او تبريك گفتند . مؤمن هم بريش گرفت ، و با رفقا برخاست و بجاى رئيس تشخيص عايدات تكيه زد ، و كارهاى جارى را راه انداخت .\r\nبعد از ظهر رئيس اصلى باداره آمد و رئيس الكى كله خورده سر جاى خود نشست . اگر آرشيو ادارهء تشخيص عايدات ، بر اثر حريق از بين نرفته بود ، ممكن بود امضاهاى اين رئيس دو سه ساعته را پاى مراسلات آن روز اين اداره پيدا كرد .\r\n","page_name":" 135 ","page_number":143},
  {"content":"\r\n\r\n\r\nاستعفاى كابينهء مشير الدوله و سبب آن\r\nكابينهء مشير الدوله در سوم ماه عقرب 1299 استعفاء كرد . خود مشير الدوله ميگفت از كار خسته شده و احتياج باستراحت دارد .\r\nمردم سبب اين استعفاء را عقب‌نشينى بىدليل آترياد رشت تا آقابابا كه دست خارجى در آن به خوبى پيدا بود حدس ميزدند ، و ضمنا قطع سيصد و پنجاه هزار تومان ماهيانهء مساعدهء معمولى را ، كه انگليسها از زمان كابينهء وثوق الدوله بدولت ايران ميپرداختند ، در اين استعفاء بىدخل نمىدانستند . بعضى هم ميگفتند كه انگليسها ميخواهند . استراسلسكى روسى رئيس قزاقخانه را عوض كنند و از خود رئيس بگمارند ، و مشير الدوله به اين امر راضى نيست و بهم‌خوردگى ميانه و اشكال‌تراشى انگليسها مربوط به اين موضوع است . اينها ظاهر امر و باطن مطلب غير اينها بود . انگليسها كه از گرفتن يخ قرارداد و ماساندن آن مأيوس شده بودند ، گرماگرم مشغول تدارك كودتاى سوم حوت 1299 بوده و براى عمليات خود شخص ديگرى غير از مشير الدوله را لازم داشتند . اينجمله قدرى توضيح لازم دارد .\r\nاز خوانندهء عزيز خواهش مىكنم ، با من همراهى كرده ، اجازه بدهد كه من بر خلاف رويهء خود قدرى سياست‌بافى كنم . زيرا كودتاى 1299 يكى از وقايع بزرگ تاريخى اين كشور است . بايد در علل و اسباب آن درست دقت كرده و موجبات آن را از نقطه‌نظر مؤسسين آن كاملا تحت مطالعه قرار داد . من نميتوانم بخوانندهء عزيز وعده بدهم كه خواندن اين شرح و مطالعهء اين بافته‌هاى من ، تفريحى داشته باشد ، ولى سعى ميكنم كه لامحاله چيز خسته‌كننده‌اى از كار درنيايد .\r\nسياست‌بافى جز تلفيق و پس و پيش كردن مطالبى كه بافنده و شنونده هردو از آن آگاهند چيز ديگرى نيست . بنابراين نميتوانم قول بدهم كه از مطالب گذشته چيزى را تكرار نكنم . منتها سعى ميكنم كه حتى المقدور در مكررات به اشاره قناعت كنم و از بنجل آب كردن « 1 » احتراز نمايم .\r\n\r\n\r\n","description":"","footnote":"\r\n( 1 ) - از اصطلاحات عوامانهء كاسبى و كنايه از به پول نزديك كردن و دست بسر نمودن اشيائى است كه روى بازار نداشته باشد و مشترى براى آنها كمتر يافت مىشود . بنجل شايد لغت مركب و از بن بمعنى ته وجل بمعنى كهنه و مندرس تركيب شده باشد كه معنى سرهم رفتهء آن ته بساط است و آب كردن هم مثل به پول نزديك كردن كنايه از دست بسر كردن و خود را از داشتن چيزى رها نمودن است . و چون اين كار زرنگى و زبردستى لازم دارد ، گاهى نظرى به كيفيت چيز آب شده نبوده و در مواقع اظهار زرنگى عامل فروش به كار ميرود ، ولو اينكه موضوع معامله از اشياء ذى قيمت باشد . چنان كه در مواردى كه ثمن از مبيع ارزش بيشترى داشته ، كنايهء آب كردن را به كار مىبندند . در اين لغت‌نويسى هم مثل اصل تاريخ نويسيم هيچوقت بكتاب لغتى مراجعه نميكنم ، بلكه آنچه از محاورات مردم استنباط مينمايم ، مينويسم و « شاهد » هائيكه در پاره‌اى از موارد مىآورم براى همين است كه بدانند به جائى و كتابى مراجعه نكرده‌ام ، بلكه استنباط خود را نوشته‌ام .\r\n","page_name":" 136 ","page_number":144},
  {"content":"\r\n\r\n\r\nكودتا مسبوق بچه سوابقى بود ؟\r\nدر مدت چهار سال اخير ، بخصوص از زمان كابينهء آخرى وثوق - الدوله ، اولياى دولت ايران كه دولت عظيم روسيهء تزارى را تجزيه شده و اين چماق بين المللى را شكسته و محو و معدوم ميپنداشتند ، سياست دو طرفى منفى را كه هميشه بايد سياست ايران بر آن محور بگردد ، كنار گذاشته ، و خود را يكسره به دامان انگليسها انداخته بودند . چنان كه چندبار نمايندهء دولت بالشويك روسيه را كه وعدهء واگذاشتن طلب‌هاى دورهء تزارى و الغاى كاپيتولاسيون و تمام امتيازات را هم مىداد ، رد كرده ، حتى يكى از آنها ، كالاميتسف در مازندران نفله هم شده بود .\r\nولى بالشويك‌ها در آن روزها سرمست اصول موضوعهء كارل ماركس بوده ، اعتنائى به اين بىاعتنائيها نميكردند ، و بهترين طرز انتشار اصول كارل ماركس و جلوگيرى از امپرياليزم انگلستان را كه در روسيه خود آنها را هم آرام نگذاشته ، براى آنها كلچاك و دنيكن و ورانگل ميتراشيد ، همراهى با ملل ضعيفه ، و در حقيقت دستگيرى از قربانيهاى امپرياليزم دولت تزارى روس ميدانستند ، و به همين جهت ميخواستند دست افتاده‌هاى رژيم تزارى را بگيرند ، و رفتار روسيهء سابق را جبران كنند ، و از اينراه دشمن عمومى براى امپرياليزم انگلستان پيدا كرده ، و ريشهء امپرياليزم را از جهان براندازند . هنوز مدت زيادى از مرگ كارل ماركس نگذشته ، و اشخاصيكه اصول مسلم او را از خود او شنيده بودند ، در ميان بالشويك‌ها زياد بودند . هنوز منظورات مادى آنها را از اصول كارل ماركس منحرف نكرده ، و اصل مسلم‌هاى خود را فداى منافع آنى نميكردند . سهل است ، براى جلب قلوب ملل ضعيفه و خير رساندن به آنها ، فداكاريها و گذشت‌هائى هم داشتند ، و مخصوصا علاقه نشان مىدادند كه ساير ملل آنها را مردمانى عادل و منطقى و پشتيبان حق و عدالت بشناسند . اجمالا مثل امروز نبودند ، كه نمك بخورند و نمكدان بشكنند ، و بعد از چهار سال مهمانى حالا كه ميخواهند انشاء اللّه زحمت را كم و گورشان را گم كنند ، يك مشت قفقازى كتو گريخته را بكشور ما بريزند و بعضى ايرانيهاى وامانده و از همه‌جا بى خبر را تحريك نموده ، از صد يك بلكه هزار يك اهالى آذربايجان براى نهصد و نود و نه نفر ديگر آنها مدعى بتراشند ، و در مملكت آرام ما آشوب برپا كنند ، و بين ملت و دولت متحد ايران دوگانگى بيندازند ، و از همه بدتر ، بطور غير مستقيم در كشور ما بترويج امپرياليزم پرداخته مردم اين كشور را بهواخواهى از رقباى خود وادار كنند ، و نمايندگان آنها در مجامع بين المللى اينقدر بىمنطق حرف بزنند ، كه من بعد كسى به هيچ قول و قرار آنها نتواند اعتماد كند .\r\n\r\nطاعت از دست نيايد گنهى بايد كرد\r\nبارى ، بعد از آنكه بالشويكها بطوريكه ميدانيم تمام طرق عادى از قبيل نوشتن بشارژدافر ايران ، و فرستادن نماينده و وعدهء الغاى كاپيتولاسيون و امتيازات و واگذاشتن طلبهاى دورهء تزارى را امتحان كرده ، و حتى در اعلاميه‌هاى عمومى خود هم اين گذشت‌ها را اعلام نموده و نتيجه‌اى نگرفتند ، براى اينكه بود و نمود خود\r\n\r\n","description":"","footnote":"","page_name":" 137 ","page_number":145},
  {"content":"\r\n\r\nرا به چشم و گوش زمامداران آن روز ايران بكشند و همسايگى و توانائى خود را بعاقدين قرارداد 1298 « شيرفهم » كنند ، مجبور شدند عده‌اى از قشون خود را كه براى راندن انگليسها از قفقاز به بادكوبه فرستاده بودند ، بعنوان تعقيب انگليسها بسواحل ايران روانه نموده ، و اين عده را كه در كشتيهاى خود در آبهاى سواحل بحر خزر لنگر انداخته بودند نگاهدارى كنند ، و در سواحل ايران بتحريكات بالشويكى پرداخته ، مردم را كه از قرارداد وثوق الدوله رنجور بودند ، برضد حكومت مركزى بشورانند و اگر از طرف قواى دولت ايران بر اين ياغىهاى داخلى فشارى وارد آيد ، از ياغيان جانب‌دارى كرده بوعده‌هاى همراهى خود آنها را سرپا نگاهداشته و احيانا با قواى ايران كه بسركوبى اين ياغيان ميآيند دست و پنجه نرم نمايند . تا دولت ايران مجبور شود با آنها وارد مذاكرهء صلح و صفا شده و رابطهء بين طرفين ايجاد شود .\r\n\r\nسياست دوطرفى مشير الدوله\r\nچنان كه ديديم ، مشير الدوله اول كسى بود كه بعد از چهار سال كجروى زمامداران كشور متوجه وضعيت شده ، رويهء بىاساس سياست يكطرفى را تغيير داده ، خود را رئيس الوزراء دلسوز كشور خويش و طالب منافع مشروع همسايه‌ها ، معرفى كرد . از يك طرف ، اجراى قرارداد وثوق الدوله را متوقف نموده ، و براى عقد قرارداد دوستى سفير بدربار دولت روسيهء شوروى فرستاد ، و از طرف ديگر براى جلوگيرى انتشارات بالشويكى ، قشون بجانب متجاسرين فرستاده ، و زمزمهء تجديد انتخابات وكلاى فرمايشى وثوق الدوله را كه براى ضديت با انگليس آغاز شده بود خاموش نمود ، تا براى هيچيك از دو رقيب مزيتى قائل نشده ، و در هرحال نفع كشور خويش را رعايت كرده باشد .\r\n\r\nمنافع اين سياست براى انگليسها\r\nبه نظر ميرسد ، كه سهم انگليس در اين رعايت منافع كمتر از روسيه منظور شده باشد . ولى اگر بدقت ملاحظه شود ، فرستادن قشون براى سركوبى متجاسرين كه در آن وقت درجهء روابط آنها با بالشويكها و دلبستگى بالشويك‌ها به آنها درست معلوم نبود ، كار كوچكى بشمار نميآيد . زيرا ممكن بود همين قشون‌كشى برضد ياغيان داخلى ، مقدمهء جنگ با خارجى بشود ، و بالشكويكها را بجانب ايران بكشاند . از اين هم كه تنزل كنيم ، حائل شدن قشون ايران ، بين بالشكويكهاى ساحلى و انگليسها كه از منجيل تا قزوين موضع گرفته بودند ، براى انگليسها خيلى ذيقيمت ، و قوهء بىطرفى بود كه بين اين دو قوه كه در بادكوبه باهم جنگيده بودند حائل شده ، و از تماس مستقيم آنها با يكديگر جلوگيرى ميكرد .\r\nخوانندهء عزيز توجه دارد كه اگر زد و خوردى بين اين دو قوه پيش مىآمد ، انگليسها نميتوانستند جلو بالشويكها بند شوند . بالشويكها ، كه كلچاك و دنيكن و ورانگل ، يعنى سركردكان روسى انگليس مآب را مغلوب ، و در بادكوبه با خود آنها هم جنگيده ، و آنها را به دريا ريخته ، سهل است تا ساحل ايران هم آنها را تعقيب كرده ،\r\n\r\n","description":"","footnote":"","page_name":" 138 ","page_number":146},
  {"content":"\r\n\r\nحتى در خاك ايران هم از آنها غنيمت‌هائى بچنك آورده‌اند ، اهميتى به اين قشون شكسته كه بين قزوين و منجيل جمع‌آورى شده بود ، نميدادند . پس وجود بينابينى قوهء دولت ايران كه سفير آن براى عقد قرارداد دوستى بين طرفين از قفقاز در شرف حركت بجانب مسكو است ، و بالشويكها با كمال بىصبرى منتظر او هستند ، براى انگليسها فوز عظيمى بشمار ميآمد .\r\nاز طرف ديگر ، فرستادن سفير براى عقد قرارداد بمسكو ، كه شايد انگليسها اين عمل را گناه نبخشيدنى مشير الدوله ، ميدانستند ، اگر از نقطه‌نظر انگليس هم ملاحظه شود ، بيشتر بنفع انگليسها بود . زيرا در هرحال سبب ميشد كه بين دولت ايران و شورويها روابط دوستانه برقرار شده ، و از نزديك شدن بالشويزم بهندوستان طبعا جلوگيرى به عمل آيد .\r\n\r\nوالدين همان اولييانف محكوم باعدام است\r\nاگرچه بعضى معتقدند كه آمدن بالشويكها بآبهاى ساحلى ايران اصلا بامر دولت شوروى ، و مراكز بالشويكى نبوده ، بلكه جوان ماجراجوئى از بالشويكها ، موسوم به اولييانف ، در موقع شكست انگليس در بادكوبه عده‌اى دور خود جمع كرده ، و اسلحه و مهماتى از قفقازيها كه بعد از ورود بلشويكها بلاصاحب مانده بود ، در چند كشتى ريخته و بعقيدهء خود براى تعقيب انگليسها و دشت و فتح بالشويكى در ايران ، به سمت ساحل انزلى آمده و در آنجا لنگر انداخته و كر و فرى داشته است . چنان كه پس از چنديكه مراكز بالشويكى از قضيه مستحضر شده‌اند ، اولييانف را به « چ‌كا » تسليم نموده ، و اين محكمهء انقلابى او را باعدام محكوم كرده است . منتها چون اولييانف در اين خودسرى سوءقصدى نداشته است ، اولياى دولت شوروى يكنفر مستحق اعدام را پيدا كرده ، باسم اولييانف بديار عدم ميفرستند ، و اولييانف واقعى را باسم مستعار والدين بايران روانه ميكنند كه در ظاهر وهنى براى حكم « چ‌كا » حاصل نشود و يكنفر جوان با حرارت و كفايت تلف نگردد ، و اين والدين منشى رفيق شومياتسكى سفير كبير شوروى در تهران بود ، و مدتى در اين كشور بسر برده ، و بعد از آنكه آبها از آسيا افتاده ، به وطن خود برگشته است . من اين جمله را از آقاى على اكبر دهخدا كه با شومياتسكى و خود والدين خصوصيت داشته است ، شنيده‌ام . شايد بعضى از رجال امروز كه در آنوقت براى سفارتخانه‌هاى هردو طرف آتش‌بيارى « 1 » ميكردند نيز ، از اين داستان بىخبر نباشند .\r\n\r\n\r\n","description":"","footnote":"\r\n( 1 ) - آتشبيار ، مثل دايره نم‌كن ، كنايه از كسى است كه با وجود اينكه وجود او خيلى به كار است ، كارش اهميت چندانى ندارد . همانطور كه تقريبا شش ماه از سال دايره ( دف ) محتاج بنم كردن است ، شش ماه ديگر سال كه هوا مرطوبست ، حاجت به آتش دارد . مطربهاى قديم يكنفر را كه هيچ كار مثبتى از كارهاى مطربى نميتوانست انجام دهد همراه خود مىآوردند و به او آتشبيار مىگفتند . اين آتش‌بيار دو طرفه كه هم منشى سفارت روس و هم راپورت‌نگار سفارت انگليس بوده هژير است كه دو ماه قبل به تير غيب از پا درآمد . فاعتبروا يا اولى الابصار .\r\n","page_name":" 139 ","page_number":147},
  {"content":"\r\n\r\nنميتوان معتقد شد كه مأمورين سياسى و نظامى انگليس در ايران ، در آن روزها كه البته همه‌گونه وسيلهء خبرگيرى داشته‌اند ، از اين حقايق بىاطلاع بوده ، يا توجهى به اين وضعيت نداشته‌اند . بر فرض اينكه ، موضوع اولييانف را هم از قصه‌هاى تاريخى و مناسبات بعد از وقوعى بدانيم كه رفيق شومياتسكى ، بعد از اينها ، براى اثبات بىسوء قصدى بالشويكها نسبت بايران ، علاقه بانتشار آن داشته ، و قصه‌سرائى كرده باشد ، آيا همين بيكار ماندن بالشويكها در آبهاى ساحلى ايران ، كه اقدامات نظامى خود را منحصر به همان يكدفعه‌اى كرده بودند كه از طرف قشون ايران در بندر انزلى ، فشار بمتجاسرين وارد آمده بود ، دليل باهر بىسوء قصدى آنها نسبت بايران نبوده ، است ؟ آيا تجمع قواى انگليس در بين منجيل و قزوين ، بمنزلهء چماق نشان دادن و تحريك بالشويك‌ها نبوده ، و اگر آنها سوء قصدى بايران داشتند همين اقدام آنها را بيشتر بداخلهء ايران دعوت نميكرده ، و بهتر نبوده است كه انگليسها قولى را كه در به دو كابينهء مشير الدوله داده بودند ، عملى كرده ، زودتر خاك ايران را از قشون خود پاك كنند ؟ و بگذارند ايران كار خود را با بالشويك‌ها ، دوستانه سروصورت داده و ضمنا هندوستان و بين النهرين آن‌ها هم از نفوذ انتشارات بالشويكى محفوظ ماند ؟\r\n\r\nانگليسها چرا راه كج ميرفتند ؟\r\nپس ، اين رويه كه هم بر خلاف ميل ملت انگليس و هم بر ضرر ايرانيها ، و هم موجب نارضامندى بالشويكها بود ، يا بهتر بگوئيم بايع و مشترى و دلال هر سه را ميرنجاند ، براى چه مقصود ، و دولت انگليس اين طرز عمل را براى حصول چه منظور اتخاذ نموده بود ؟ دولت محافظه كار انگليس در اين يكى دو سالهء بعد از جنگ بين الملل بوسيلهء مالياتهاى جنگى كه از ملت وصول ميكرد ، توانسته بود از محازى پوزهء شير شبه‌جزيرهء اسكانديناوى ( سوئد و نروژ ) تا سرحد ايران ، از فنلاند و استونى و لتونى و ليتوانى و لهستان و چك اسلواكى و رومانى و بلغار و تركيه ، ديوارى بين اروپا و روسيه ايجاد نمايد ، و به اين وسيله مانع نفوذ عقايد كمونيستى باروپا ، و بالنتيجه بانگلستان بشود و از اين جهت خاطرش آسوده بود .\r\nولى براى هندوستان ، مستعمرهء زرخيز قديمى ، و بين النهرين شكار تازهء او از جنگهاى بين الملل ، هنوز فكرى نشده ، و در حقيقت اين ديوار دورهء بالشويزم ، از سمت ايران بازمانده ، و قرارداد وثوق الدوله و بدست آوردن اختيار مالى و ادارى و قشونى ايران هم كه بايد اين كل ديوار را سد كند ، دچار عدم قبول ايرانيها ، و بالاخره اجراى آن گرفتار توقيف و تعطيل گشته بود . پس چه بايد كرد ، كه هندوستان و بين النهرين ، از انتشارات اين بالشويكهاى خبيث مصون ماند ؟\r\nبايد در ايران كودتائى برپا داشت ، و ديكتاتورى براى اين كشور تراشيد\r\n\r\n","description":"","footnote":"","page_name":" 140 ","page_number":148},
  {"content":"\r\n\r\nكه دست بالا كرده ، به پول و قوهء خود ايرانىها ، كل « 1 » اين ديوار دور بالشويزم را ببندد .\r\nبنابراين ، در اين اوقات ، تمام حواس مأمورين سياسى و نظامى انگليس در ايران ، صرف برپاداشتن كودتا ، و آب گرفتن خشت و گل براى بستن اين كل ديوار بود ، و بازار ايران را از آنچه بود آشفته‌تر ميخواستند و توجهى به اين اقدامات كابينهء مشير الدوله كه منافع زيادى هم براى آنها داشت ، نداشتند و چون ميدانستند كه با مشير الدوله نميتوانند عمليات مقدماتى كودتا را انجام كنند ، اشكال تراشىهائى هم براى پيشرفت كار او ميكردند . عقب‌نشينى آترياد رشت ، تا آقابابا ، و خواستن تغيير استراسلسكى كه هردو فقره ، براى برپا داشتن كودتا نافع بود ، از اين راه بوده است .\r\nشايد مشير الدوله هم از تداركات مقدماتى كودتا بوئى برده ، و حساب عاقبت كار را كرده ، و بموجب عادت و رويهء خود كه هروقت افكار داخلى و خارجى را مخالف مصلحت ايران ميديد ، خود را بر كنار ميگرفت ، اين بار هم ببهانهء خستگى و احتياج باستراحت ، جاخالى كرده ، و ميدان را براى عمليات كودتا بلامعارض گذاشته باشد .\r\n\r\nلرد كرزن عصبانى شده است\r\nلرد كرزن وزير خارجهء انگلستان ، در تاريخ 16 نوامبر 1920 ( 25 عقرب 1299 ) يعنى 22 روز بعد از استعفاى مشير الدوله در نطقى كه در مجلس اعيان انگلستان ادا كرده ، با بيانات تحقيرآميز سياست مشير الدوله را سياستى ابلهانه دانسته و هيئت دولت جديد ايران ( دولت سپهدار ) را كه سه روز قبل از اين تاريخ تأسيس شده بود بتحسين‌هاى خود نوازش داده ، و محبت و مساعدت دولت انگلستان را نسبت بافراد آن اظهار داشته ، و آنها را از حزب دمكرات جوان ( ! ) كه نمايندهء افكار بزرگى هستند ، معرفى كرده است . اگر بمرده‌ها و زنده‌ها برنميخورد ، من در اينجا افراد اعضاى دو كابينه را محاذى يكديگر ميگذاشتم ، تا خوانندگان عزيز غرض‌ورزى اين لرد وزير خارجهء انگلستان را توجه فرموده ، به‌بينند كه سياستمداران براى منافع خود چگونه چغندر و ترب و شلغم را از نارنگى و پرتقال و ليمو ، بهتر وانمود ميكنند .\r\nكابينه‌اى كه بايد كار آب گرفتن خشت و گل كودتا زير چشم او انجام شود ، و سياست شخصى و حزبى جناب لرد كرزن را در ايران پيش ببرد ، البته بايد طرف اين تحسين‌هاى بىوجه او هم واقع شود . ولى مذمت از مشير الدوله ، از طرف لرد وزير خارجهء انگلستان خيلى بىمورد بوده ، و آن هم سببى داشته است كه محتاج بتوضيح مىباشد .\r\n\r\n\r\n","description":"","footnote":"\r\n( 1 ) - سر بىمو را كل و زمين نكاشته را كلا ميگويند . بطور استعاره هر محل بىعطل و مانعى را هم ميتوان به اين لغت فهماند . شايد اصطلاح كل يعنى رخنهء ديوار را هم به همين مناسبت اتخاذ كرده باشند . اين اصطلاح در يكى دو دندان افتاده كه رخنه‌اى در رديف دندانها ايجاد كرده باشد نيز به كار برده شده است . دندانهاى كل و كور هم بدندانهائى ميگويند كه رخنه‌هائى در آن ايجاد شده باشد و كور در اينجا ضد كل و بمعنى ديواره و سد است ، چنان كه قنات و نهر مسدود را هم كور يعنى بىراه و رخنه ميخوانند .\r\n","page_name":" 141 ","page_number":149},
  {"content":"\r\n\r\n\r\nكسادى بازار امپرياليزم در انگلستان\r\nمن يك بار ، اختصارا ، بكساد بازار امپرياليزم كه بعد از جنگ بين المللى در انگلستان شروع شده ، و روز بروز قوت ميگرفت اشاره‌اى كرده‌ام ، در اينجا لازم است در اطراف اين موضوع قدرى بيشتر توضيح بدهم .\r\nاكثريت وزراى دولت انگلستان ، در اينوقت از حزب محافظه‌كار بوده علاقهء اين آقايان بحفظ مستعمرات سابق ، و احيانا تهيه و ايجاد مستعمرات جديد ، آن‌ها را واداشته بود كه بعد از جنگ هم همان ماليات‌هاى جنگى سابق را از ملت بگيرند ، و در راه اقداماتى از قبيل كمك به كلچاك و دنيكن و ورانگل و مساعدت مالى با دول ديوار دور روسيه به خيال جلوگيرى از نفوذ بالشويزم باروپا ، و بالنتيجه به انگلستان ( برهم خوردن لردى ) و بالاخره ، سد كل ديوار دور روسيهء بالشويك ، از سمت ايران صرف كنند .\r\nملت انگليس كه تصور ميكرد بعد از جنگ از پرداخت ماليات‌هائى كه در دورهء جنگ براى اين منظورات غير جنگى ميپرداخت ، معاف خواهد شد ، ملاحظه كرد كه آقايان محافظه‌كار هرروز ، عنوان تازه‌اى پيش مىآورند و باز هم همان ماليات‌هاى سابق را ميخواهند . اين بود كه براى خشكاندن اصل و ريشهء اين مخارج ، بناى نقادى را از سياست استعمارى و توسعهء آن گذاشت . مردم انگلستان معتقد شده بودند كه بايد آخرى براى اين مخارج كمرشكن قائل شده ، از كارهائى كه باميد منافع مشكوك آينده مصارف آنى دارد ، خوددارى نموده ، و بالاخره بايد قدرى از للگى بين المللى دست برداشت و مردم را بيشتر به حال خود گذاشت .\r\nاين فكر كه از آن به كساد بازار امپرياليزم تعبير شده است ، روزبروز در مجامع حزبى و افرادى ملت انگليس زياد ميشد . لرد كرزن تصور ميكرد با عقد قرارداد وثوق الدوله ، مستعمرهء جديدى از ايران دست و پا كرده ، و بتواند سروروئى به اين سياست شكست‌خورده بدهد ، و افكار عامهء انگليس را با اين فيروزى طرفدار امپرياليزم نمايد . ولى اين اقدام هم نتيجه نداد . از يكطرف ايرانيها علنا مخالفت را با قرارداد كذائى شروع كردند ، و از طرف ديگر در اروپا و حتى آمريكا هم سروصداى زيادى برضد اين استعمار جديد بلند شد .\r\n\r\nتملق بىنتيجه\r\nجناب لرد بدست و پا افتاد . چنان كه ميدانيم ، نصرت الدوله را بلندن طلبيد . اگرچه اين وزير خارجهء ايران خود طرفدار و تا حدى طرف عقد قرارداد بود ، ولى لرد كرزن محض احتياط در نطق‌هاى سرشام مهمانيهاى رسمى ، تا توانست از شاهزادهء ايرانى تملق گفت ، و او را براى قبولاندن قرارداد بسلطان احمد شاه حاضرتر كرد .\r\nبعد شاه را رسما بلندن دعوت كردند ، و حتى پادشاه انگليس ( لرد لردها ) را هم بر خلاف معمول و عادت ديرينه ، به پذيرائى شاه جوان ايران واداشت ، ولى چنان كه ميدانيم ،\r\n\r\n","description":"","footnote":"","page_name":" 142 ","page_number":150},
  {"content":"\r\n\r\nنتوانست تصديقى از سلطان احمد شاه گرفته ، قرارداد را در نزد ملت انگليس ، دول آمريكا و اروپا مطابق ميل و رضاى ايران قلم بدهد . ايرانيها هم باد ببوق كرده ، با وجود جلوگيرىهاى وثوق الدوله ، از هيچگونه انتشار و اظهار مخالفت با قرارداد ، خوددارى نكردند . مشير الدوله هم چوب آخرى را بر مغز آن فرود آورده ، جلو اجراى آن را گرفت . در نتيجه سياست حزبى و شخصى لرد بيشتر در خطر افتاد . تا آنجا كه موضوع گزافى مخارجى كه در ايران كرده بودند ، در مجلس وكلا هم مطرح شد ، و در نظر دارم كه رقم مخارج راه شوسه از مشهد تا دزداب ( 17 ميليون ليره ) حقا خيلى طرف تعجب وكلاى ملت گشته بود .\r\nمشير الدوله ، از نظر لرد كرزن دو گناه نبخشيدنى مرتكب شده بود . يكى متوقف ساختن اجراى قرارداد عزيز و تدارك الغاى آن بطور غير مستقيم در مجلس شوراى ملى آيندهء ايران و ديگرى فرستادن سفير براى ايجاد روابط بين ايران و شوروى ، كه هر دو قسمت بكساد بازار امپرياليزم كمك ميكرد ، و بسياست حزبى و شخصى جناب لرد زيان بيحسابى وارد ميآورد . حملهء جناب لرد به اين مرد شريف از اينراه بوده ، و الا سياست مشير الدوله بسيار عاقلانه بشمار ميآمده است .\r\n\r\nبگذار بزند ميدانم . . .\r\nگويند شخصى بزمستان نزديك ظهر با يكى دو نفر رفيق براى صرف نهار به خانه آمد . به مجرد ورود با عجله به سمت ضرورى رفت و بكاكاى خود امر كرد آفتابهء آب گرمى به او بدهد . كاكا آفتابه را زير شير سماور جوشان پر كرد و از درز در ، بدسترس آقا گذاشت . بعد از يكى دو دقيقه ، مهمان‌ها ديدند ميزبان دسته جاروبى برداشته و بهوار كاكا افتاده است . براى وساطت پيش آمدند . هرچه از سبب تغير آقا سؤال كردند جوابى نشنيدند . بالاخره كاكا گفت بگذاريد بزند ! ميدانم كجاش ميسوزد .\r\n\r\nدروغگوئى سياستمدار انگليسى\r\nلرد كرزن ، در اين نطق و نطق ديگرى كه در 26 ژوئيهء 1921 ( سوم اسد 1300 ) در مجلس اعيان راجع بايران كرده است ، مطالب ديگرى هم بر خلاف واقع اظهار داشته كه تجزيه و تحليل و تشريح آنها ، بر هر ايرانى از لوازم بشمار ميآيد . از جمله ادعا مىكند كه دولت انگليس ايران را اولا از توطئهء آلمانها و ثانيا از حملهء تركها و ثالثا از تعرض بالشويكها نجات داده است . از توطئهء آلمانها كه منجر بمهاجرت و قضاياى ديگر شد ، چون خوانندهء عزيز از جزئيات قضايا سابقه داشته ، و ميداند كه آن وقايع نه براى حفظ منافع ايران ، بلكه براى پيشرفت مقاصد و نفع خودشان بوده ، و اكثر عمليات هم بدست قشون روس تزارى شده ، و مربوط بانگليسها نبوده است ، چيزى نمينگارم . اما دو قسمت ديگر ، محتاج بتوضيح بيشترى است .\r\nجناب لرد مىفرمايند ، ما ايران را از حملهء تركها و بالشويك‌ها نجات داده‌ايم ، ببينيم اين حمله‌ها چه بوده ، و آن‌ها چطور و با كدام قوه ما را نجات داده‌اند ؟ .\r\n\r\n","description":"","footnote":"","page_name":" 143 ","page_number":151},
  {"content":"\r\n\r\n\r\nحملهء تركها بايران نبوده بلكه بانگليس و روس بوده\r\nجنگهاى بين الملل كه شروع شد ، دولت ايران چنان كه ميدانيم بىطرفى اختيار كرد . قوانين جنگ در حقوق بين الملل ميگويد دول جنگنده بايد احترام بىطرفى دولت بىطرف را نگاهدارند ، و در خاك آن دولت برضد دشمن تحشيد قوا ننمايند ، حتى از خاك دولت بىطرف هم نبايد عبور كنند ، و اگر يكى از آنها اقدام به اين قماش كارها نمود ، دولت بىطرف حق دارد جمعيت آنها را متفرق و از آنها نزع اسلحه نمايد و اگر نكرد ، دولتى كه اين تحشيد قوا بر ضرر آنست ، ميتواند قواى خود را وارد خاك دولت بىطرف كرده ، و از ريشه گرفتن قواى خصم در خاك دولت بىطرف كه ضرر آن مستقيما متوجه اوست ، ممانعت نمايد . گذشته از قوانين بين الملل ، اين حق از حقوق طبيعى دول در حال جنگ است ، كه هر عقل سليمى به آن حكم مىكند .\r\nاز مطالبى كه در جلد دوم اين كتاب نوشته‌ام ، خوانندهء عزيز ميداند كه در و بند سرحدى ايران ، از سال 1315 قمرى ، و صدارت امين الدوله شكسته ، و دولتين باسم مستحفظين كنسولگرىهاى خود ، هرقدر ميخواستند قواى مسلح بايران وارد ميكردند .\r\nگذشته از اين ، وجود شش هفت هزار قشون روسى كه در دو نوبت بعنوان طرفدارى از مشروطه و استبداد بايران آمده ، در كشور ما رحل اقامت افكنده بودند ، و به هيچ قيمتى نميخواستند خارج شوند نيز در كار بود . در حين جنگ بين المللى هم خاك ايران براى قشون دولتين روس و انگليس كه باهم متحدا برضد آلمان ميجنگيدند ، محل استراحت و چرا و اصلاح مزاج شده بود . تا عثمانىها وارد جنگ نشده بودند ، البته اين رويه اگرچه برضد ميل ايرانىها بود ، ولى در هرحال مانع خارجى نداشت . بعد از آن‌كه آن دولت برله آلمان وارد جنگ شد ، بواسطهء هم سرحدى ايران با طرفين جنگ ، ديگر اين وضع براى دولت عثمانى قابل تحمل نبود . زيرا عدهء روسها كه در ايران خيلى زياد شده بود ، قشون معتنابهى تشكيل ميداد ، كه ممكن بود براى عثمانيها اسباب زحمت شود .\r\nعثمانىها بدولت ايران تذكر دادند كه اگر قشون روس را از خاك خود بيرون نكنند ، آنها وارد خاك ايران شده ، و از تحشيد قواى خصم برضد خود جلوگيرى خواهند كرد . ايرانيها بدولتين اعلام كردند كه بىطرفى ما را محترم شمرده ، از خاك ما خارج شويد . دولتين ، نه همين اعتنائى به اين حرف حساب نكردند ، بلكه بر عدهء قواى خود افزودند . هفتاد هزار نفر قشون روس كه تحت فرماندهى ژنرال براتف بود ، نواحى شمال و مغرب ايران ، بخصوص محلهاى نزديك بسرحد عثمانى را اشغال كردند . سهل است ، شرفخانه ساحل درياچهء اروميه را مركز قرار داده ، لوازم و مهمات يكصد هزار قشون براى حمله به بين النهرين و كمك بقواى انگليس كه از بصره بجانب بين النهرين حمله ميكردند در آنجا جمع‌آورى نمودند ، و دولت عثمانى را مجبور كردند كه لامحاله براى دور كردن آنها از مجاورت قواى خود به خاك ايران تجاوز نمايد ، و بمراكز نظامى آنها\r\n\r\n","description":"","footnote":"","page_name":" 144 ","page_number":152},
  {"content":"\r\n\r\nحمله ببرد و حتى همانطور كه روسها و بعدا انگليس‌ها آسورىهاى آذربايجان را برضد تركها مسلح ميكردند ، آنها هم كردهاى مكرى و طوايف مندمى و شيخ اسمعيلى ايرانى را برضد آنها مسلح كردند .\r\nدر نتيجهء اين كشمكش و رفت‌وآمدهاى طرفين جنگ ، خرابى زيادى بكشور ما وارد شد ، و جمعى مردمان آرام صلح‌جوى ايران زير دست و پا رفت ، و دهات زيادى ويران شد كه الان هم خرابه‌هاى آنها حى و حاضر است . من خود در ايامى كه در آذربايجان استاندار بودم ، عدهء زيادى از اين خرابه‌ها را به چشم خود ديده‌ام . تمام اين فسادها و خانه‌خرابيها از وجود قشون دولتين در خاك ايران بود كه اگر آنها احترام بيطرفى ما را منظور ميكردند ، يا لامحاله وضع مهاجم به خود نميگرفتند ، مسلما عثمانىها بايران بيطرف كارى نداشتند .\r\nبعد از آنكه روسها وارد طرز حكومت كمونيست شدند و با آلمانها صلح انفرادى كردند ، و قشون آنها در ايران بىخرجى و مهمات ماند كابينهء محافظه‌كار انگليس كه همين جناب لرد كرزن هم عضويت آن را داشت ، تا توانست به زور پول قواى روس را در ايران سرپا نگاهداشت . تا بالاخره ، در زمستان سال 1296 بالشويزم بافراد قشون روس در ايران هم سرايت كرد ، و سركردگان روسى آنها نتوانستند به هيچ تهديد و تطميعى از تفرقهء افرادى اين قشون جلوگيرى كنند . بعد از تفرقهء قشون روس انگليس‌ها جاى آنها را گرفتند ، و از كرمانشاهان تا همدان و كردستان ، سهل است تا قزوين و گيلان هم ، پادگانهائى برقرار كردند ، ولى اين تحشيد قوا ، نه براى حفظ ايرانيها ، بلكه براى كمك به دنيكن و ورانگل بود ، زيرا در اين تاريخ مدتى بود كه بر اثر سقوط بغداد ديگر عثمانيها در حدود ايران قوتى نداشتند كه بتوانند بقواى انگليس در خاك ايران حمله كنند .\r\n\r\nامامى را در بصره شغال خورده است\r\nشخصى گفت : شنيده‌ام در ادوار گذشته ، امامى را در بصره شغال خورده است . شنونده گفت : امام نبوده ، و پيغمبر بوده ، بصره نبوده و كنعان بوده ، شغال نبوده و گرگ بوده ، آن هم اصلا دروغ است .\r\nآقاى لرد كرزن ميفرمايند : ما ايران را در جنگ بين الملل از حملهء ترك‌ها نجات داده‌ايم . در صورتى كه آنها نبوده و روسها بوده‌اند ، براى حفظ ما نبوده ، بلكه براى حمله بدشمن خود بوده ، و ما هم از اين قشون‌كشى استفاده نكرده‌ايم ، بلكه مايهء خرابى ما بوده است ، از همه بالاتر اين‌كه شما خود مسبب اين بدبختى براى ما شده‌ايد ، نه عثمانىها . زيرا اگر شما در ايران پا سفت نميكرديد ، عثمانيها با ايران بيطرف كارى نداشتند .\r\n\r\n","description":"","footnote":"","page_name":" 145 ","page_number":153},
  {"content":"\r\n\r\n\r\nبالشويكها بايران حمله نكردند كه دفاعى لازم باشد\r\nاما ادعاى نجات دادن ايران از حملهء بالشويكها كه قسمت ديگر از ادعاهاى لرد كرزن است ، نيز خلاف واقع است . از خواننده اجازه ميخواهم كه آنچه در اين باب سابقا هريك را به نوبت خود بقلم آورده ، و خاطر عزيز او از آن‌ها سابقه دارد ، يك جا جمع نمايم ، تا معنى نجات دادن ايران از حملهء بالشويكها به خوبى روشن شود .\r\nروسيه ، بعد از برهم خوردن حكومت تزارى ، با آلمان صلح انفرادى كرد ، بنا بر اين از هم‌پيمانى با انگليس خارج شد ، و رژيم كمونيزم را پذيرفت . دولت انگليس براى حفظ انگلستان و هندوستان از نشر عقايد بالشويكى ، بفكر خاموش كردن كمونيزم افتاد و در خود روسيه كه مهد پرورش اين افكار بود ، اضدادى براى آن تراشيده ، بايد به اين اضداد كمك برساند . از چه راه ؟ « از پل پيروزى ! » از ايران ! براى اين قصد از بين النهرين كه تازه تصرف كرده بود ، و قشون بيكار در آنجا زياد داشت عده‌اى را به سمت ايران مأمور كرد ، مركز اساسى اين عده كمى قبل از كابينهء اول وثوق الدوله در همدان قائم شد ، و پادگانهاى فرعى آن از خانقين تا قزوين و انزلى برقرار گرديدند ، تا پول و اسلحه و مهمات و افسرانى كه براى كمك كلچاك و دنيكن و ورانكل ميفرستد مستحفظ داشته باشد .\r\nدر اين ضمن‌ها جنگ بين المللى بنفع انگليس و فرانسه و امريكا خاتمه پيدا كرد .\r\nدر عهدنامهء صلح و بند و بست‌هاى بين فاتحين ، طرح ديگرى براى خاموش كردن كمونيزم فكر كردند ، و آن تقويت دول حول و حوش روسيه بود كه بعضى از آنها از روسيهء تزارى تجزيه شده بودند . بنابراين ، از محاذى پوزهء شير شبه‌جزيره اسكانديناوى ، تا سرحد ايران ، يعنى از فنلاند تا آخر تركيه ، يك رشته دول ضد كمونيست ساختند و اروپا را بعقيدهء خود از خطر نفوذ اين عقايد در پناه نگاه داشتند .\r\nاما روسها همين كه ديدند بواسطهء ضديت عمومى دنيا با رژيم جديد ، بوسيلهء طرز حكومت منشويكها يعنى استقلال كامل نواحى مختلفه ، و سرپرستى دولت مركزى از آنها كه از اصول كارل ماركس است نخواهند توانست كمونيزم را ، حتى در روسيه هم رواج دهند ، تغيير سبك داده ، طرز بالشويكها يعنى از بين بردن استقلال نواحى و استثمار كامل افراد بنفع دولت مركزى را در ادارهء كشور پهناور روسيه ، طرح و ابتدا پطرو گراد و بعد نواحى حول و حوش را با وجود مقاومت منشويكها ، تصرف نموده ، همين‌كه قدرتى پيدا كردند ، باضداد كمونيست يعنى كلچاك و دنيكن و بالاخره ورانگل پرداختند و آنها را هم يكى بعد از ديگرى مغلوب و منكوب و استقلال نواحى تازه مستقل را منسوخ نموده ، تمام روسيهء تزارى را طوعا يا كرها تحت انقياد كشيدند و بالاخره ، بدولت قفقاز رسيدند .\r\nانگليسها جمهورى قفقاز را كه در تحت رژيم منشويك ، و كمك انگليسها دولت مستقلى شده بود ، يكى از دولى قرار داده بودند كه بايد ديوار در روسيه را از سمت ايران كامل كرده ، راه نفوذ عقايد كمونيزم را بهندوستان ببندد . ذىنفعى طرفين در اين نقطه حاجت بتوضيح ندارد . انگليس‌ها در بادكوبه كرسى جمهورى قفقاز با استقلال -\r\n\r\n","description":"","footnote":"","page_name":" 146 ","page_number":154},
  {"content":"\r\n\r\nطلبان آنجا هم‌فكرى و همكارى كرده ، از ته‌ماندهء قوا و مهماتى كه براى كمك دنيكن و ورانگل فرستاده ، و بموجب سنت سنيه همين‌كه هواى كار را پس ديده « 1 » عقب‌نشينى كرده بودند ، عده‌اى مجهز نموده ، و در مقابل بالشويك‌ها سنگربندى هم كردند . ولى باز همين كه قفقازيها شكست خوردند ، آقايان به كشتيهائيكه قبلا براى اين روز پيش‌بينى نموده و تدارك ديده بودند پناه برده و به خاك ايران يعنى بندر انزلى مراجعت كردند ، يا بهتر بگويم ، گريختند . و اين همان وقت بود كه ملت انگليس از پرداخت مالياتهاى جنگى كاملا استنكاف كرده ، و امپرياليزم در داخلهء انگليس شكست خورده بود .\r\nچرچيل ، رئيس الوزراى جنگ جهانى اخير ، خوب اين موضوع را مختصر كرده ، مىگويد : آن روزى كه با يك دويزيون ممكن بود جلو كمونيست‌ها گرفته شود ، ما هيچ قشون نفرستاديم وقتى ده دويزيون لازم بود ، يكى فرستاديم ، وقتى صد دويزيون لازم شد ده دويزيون روانه كرديم ، وقتى كه بايد با تمام قواى خود از كمونيزم جلوگيرى كنيم ، ملت ما از پرداخت مصارف آن استنكاف كرد و كار بكام بالشويكها شد .\r\nبارى انگليسهاى شكست خورده كه بداخلهء ايران گريخته بودند ، تا منجيل عنان باز نكشيدند . ولى در اينجا پاسفت كردند .\r\nلرد كرزن ميخواهد اقامت يكسالهء اين عدهء شكست خورده را براى حفظ ايران از حملهء بالشويك‌ها وانمود كند ، در صورتى كه خوانندهء عزيز ميداند كه وجود اينقوه در منجيل و قزوين ، بمنزلهء چماق نشان دادن بروسها ، و بيشتر سبب جلب آنها به خاك ايران بود ، تا دفاع از ايران .\r\nما شبهه را قوى ميگيريم ، كه لنگر انداختن كشتيهاى بالشويك‌ها كه براى تعقيب انگليسها بسواحل ايران آمده بودند ، براى حمله بايران بوده ، و داستان اولييانف را هم آنگدت تاريخى حساب ميكنيم ، پس چرا اين بالشويكهاى خطرناك جز يك بار قدم به خاك ايران نگذاشتند ، و غير از پاره‌اى انتشارات بالشويكى حمله‌اى بايران نكرده ، و بوسيلهء اقدامات مشاور الممالك سفير كبير ايران مأمور عقد قرارداد بلافاصله بعد از امضاى پيمان دوستى بين مأمورين طرفين ، در 24 جدى 1299 ساحل ايران را ترك گفته ، پى كار خود رفتند ؟ شما آقايان كه پشت سر دو سه هزار نفر قواى ايران كه براى سركوبى متجاسرين در رشت داشتند ، موقع گرفته بوديد آيا هيچ با بالشويك‌ها روبرو شديد ؟ يا يك فشنگ به سمت اين لولوخرخرها انداختيد ؟ شايد بگوئيد اگر ما نبوديم ، بالشويكها مىآمدند و همهء ايرانيها را زنده زنده قورت ميدادند . خير ! جناب لرد ! اينطور نيست ! از روح شما پوزش ميطلبم ، ببخشيد ! بالشويكها از اين يك مشت قشون شكستهء شما كه در\r\n\r\n\r\n","description":"","footnote":"\r\n( 1 ) - پس بودن هواى كار ، كنايه از خوب نبودن رموزهء كارى است كه به آن مشغولند ، ولو اينكه كار ، كار معنوى بوده و حاجتى به هوا نداشته باشد . اين كنايه شايد از عمل ماهىگيرى و زراعت و كازرى كه حاجت بيشترى به هواى ملايم بىباد و باران دارد اتخاذ شده باشد .\r\n","page_name":" 147 ","page_number":155},
  {"content":"\r\n\r\nمواجههء با دنيكن و ورانگل و بخصوص در بادكوبه ، پايدارى آنها را امتحان كرده بودند ترسى نداشتند و ميدانستند « شما چند مرده حلاجيد ! » « 1 »\r\nماندن شما در منجيل و پشت‌سر قزاقهاى ايران براى دو مقصود بود : يكى اينكه اگر نتوانيد بيادداشتهاى ميان خالى و تشرهاى كاشى خود از قبيل دستور دادن به اتباع انگليس كه دست پاى خود را براى رفتن از ايران جمع كنند ، و اعلان بانك انگليس كه مردم بيايند سپرده‌هاى خود را از بانك خارج نمايند ؛ و خرده‌كارىهاى ديگر ايرانيها را از عقد پيمان دوستى با دولت شوروى روسيه باز داريد ، لامحاله بوسيله اين چماق نشان دادن « 2 » بالشويكها را به سمت ايران بكشانيد ، يا بعبارت ساده‌تر ايرانرا با بالشويكها سر شاخ كنيد و خودتان بچاك زده ، در قزوين و بعد در همدان و كرمانشاهان و بالاخره در خانقين ، يكى بعد از ديگرى البته همه‌جا پشت‌سر ايرانىها موضع گرفته ، و باز هم در همه‌جا بدون تلف كردن يك فشنگ ، و از دست دادن يك مثقال خون ، خود را صحيح و سالم به بين النهرين مستعمرهء جديد خود برسانيد ، تا اگر با اين حيله نتوانستيد مار خانهء خود را بدست غير بگيريد ، لامحاله خويش را براى پذيرائى بالشويكها در عراق عرب منتها باز هم با همين طرز عقب‌نشينى مجهزتر كرده باشيد !\r\nمقصود دوم شما از اقامت قشونتان در منجيل و قزوين ، كمك بكودتا بود كه از دو سه ماه قبل خشت و گل آن را آب گرفته ، و گرماگرم مشغول تدارك مقدمات آن بوديد .\r\nشاهد اين جمله اقامت پنج شش ماههء قشون شما بعد از رفتن بالشويكها از آبهاى ساحل ايران است ، كه تا بهار سال 1300 و انداختن كودتا روى غلطك عدهء خود را در منجيل ، و بخصوص در قزوين نگاهداشتيد !\r\nلرد كرزن در اين دو نطق خود از كمكهاى مالى هم كه در اين دو ساله از طرف دولت انگليس بايران شده است ، سخن رانده و منت‌هائى بار ايرانيها كرده است . خوانندهء عزيز به زودى و در موقع خود خواهد ديد كه در همين اوقات كه اين جناب لرد براى ماهى سيصد و پنجاه هزار تومان مساعدهء دو ميليون ليره قرضى كه التفات كرده ، با فرع صدى هفت بكابينهء مشير الدوله بايران داده بودند ، منت سر ايران ميگذارد ، دولت ايران چند برابر آن را از بابت حق امتياز نفت جنوب از دولت انگليس طلبكار بوده ، و اين بزرگوارى هم جز شاه‌اندازى بىموضوع چيزى نبوده است .\r\n\r\nدروغ بيحد و گرگ سرافراز\r\nلرد كرزن براى پيشرفت دادن بسياست حزبى و شخصى خود در اين دو نطق خيلى نامربوط حرف زده ، و در حقيقت يكمشت دروغ بهم بافته است .\r\n\r\n\r\n","description":"","footnote":"\r\n( 1 ) - يعنى ، چقدر از شما كار برمىآيد ؟ اين جمله كنايه‌اى هميشه مثل متن در مقام تعيير و سرزنش به كار ميرود . معلوم مىشود حلاجى كه موضوع اين كنايه واقع شده است شخص قورت‌اندازى بوده و مثلا ميگفته من ده مرده حلاجم ، يعنى به قدر ده نفر حلاجى خواهم كرد و چون به قدر يك نفر هم كار نكرده است اين كنايه مصطلح شده است . يقينا تاريخچهء بامزه‌اى هم دارد كه فراموش شده يا من نشنيده‌ام .\r\n( 2 ) - چماق نشان دادن كنايه از تحريك طرف و واداشتن او بنزاع و جنگ و جدال است .\r\n","page_name":" 148 ","page_number":156},
  {"content":"\r\n\r\nسياستمداران در دفتر كار خود گاهى بدشان نمىآيد از اين شاهكارها برخ نمايندگان دول ضعيف بكشند ، و طرف را كه از راه بيچارگى نميتواند رك‌گو باشد محجوج يا لامحاله محجوب كنند . ولى من تاكنون هيچ نشنيده‌ام كه شخصى اينقدر متهور باشد كه على روس الاشهاد از اين « دروغها بيحد و گرگهاى سرافراز » كه نظير : « شتر بر كك نشست و رفت شيراز » « 1 » است تحويل همقطاران خود ، يعنى باقى لردها بدهد . و هيچ تعجب نميكنم ، كه مدير روزنامهء حلاج با قد كوتاه و پاهاى چول ، و سوادى كه با حلاجى او متناسب بود ، در تحت عنوان مضحك « ما و لرد كرزن » جوابهائى به اين بيانات وزير خارجهء انگلستان داده باشد « 2 » .\r\n\r\nدر قرن بيستم از بالاى مناره هم دروغ ميگويند\r\nگويند : سياح مسيحى خارجى ، با مترجم سنى مذهبش در شهرى شيعى بوقت ظهر در گردش بود . از بالاى مناره صداى اذان بلند شد ، سياح از مترجم پرسيد : اين چه صداست ؟ مترجم مقصود را بيان كرد . سياح خواست معناى جمله‌هاى اذان را در كتابچهء يادداشت خود قيد نمايد . مترجم سه جمله اول « اللّه اكبر و اشهد ان لا إله الا اللّه و اشهد ان محمدا رسول اللّه » را ترجمه كرد و سياح نوشت . بجملهء چهارم « اشهد ان عليا ولى اللّه » كه رسيدند ، مترجم سكوت اختيار نمود . سياح براى كامل كردن يادداشت خود ، پافشارى كرد . مؤمن عمرى گفت : « آخر من چگونه حرف دروغ را براى شما ترجمه كنم ؟ اين جمله از گفته‌هاى اين مرد دروغ است . » سياح كه از استنكاف او عصبانى بود گفت : « اين توئى كه افترا ميزنى دروغ را بالاى مناره نميگويند . »\r\nسياح يكى دو قرن قبل خبر نداشته است كه در قرن بيستم ، كار سياست به جائى ميرسد ، كه وزير خارجهء انگلستان ، يعنى دولتى كه بر خمس خاك و تمام آبهاى كرهء زمين حكومت مىكند ، و يكى از لردهاى آنكشور هم بوده ، و خود را با شرافت‌ترين اولاد آدم ميشمارد ، در مجلس لردها كه آنها هم هيچيك خود را در شرافت از او عقب نمىدانند ، اين اظهارات را مىكند و هيچكس بر او اعتراض وارد نميآورد . سهل است بعد از يكساعت رويتر گفته‌هاى او را در تمام عالم نشر مينمايد !\r\nنه دروغ از گفته‌هاى اين جناب لرد شاخدارتر مىشود ، و نه مناره از اين بلندتر ! چه بايد كرد ؟ سياست حزبى و شخصى لرد كرزن در خطر است . شنوندگان حاضر هم از هم‌حزبها هستند ، و در پيش بردن مرام حزبى دست كمى از او ندارند . مردم دنيا\r\n\r\n\r\n","description":"","footnote":"\r\n( 1 ) -\r\n دروغ بىحد و گرگ سرافراز * شتر بر كك نشست و رفت شيراز \r\nاز اشعارى است كه عوام در مقابل دروغهاى شاخدار به آن تمثل ميجويند .\r\n( 2 ) - روزنامهء حلاج در اين روزها مقاله‌اى تحت عنوان « ما و لرد كرزن » نوشته بود ، كه همه‌كس بعنوان آن مىخنديد . ولى نظرم نيست ، كه مندرجات اين مقاله راجع به همين دو نطق لردكرزن بود ، يا موضوع ديگرى داشت .\r\n","page_name":" 149 ","page_number":157},
  {"content":"\r\n\r\nهم اين‌قدر گرفتارى دارند كه اين دروغ‌ها را حقيقت پنداشته ، باور كنند ! !\r\n\r\nبا همهء اينها قرارداد نماسيد\r\nولى با اينهمه دروغ و افترا بازهم قراردادى كه جناب لرد كرزن بقول خودش ، جمله‌بجمله و كلمه‌بكلمه املا كرده و سراپا بر نفع ايران ( ؟ ) بود نماسيد « 1 » . نه انگليسها براى اداى مالياتهاى جنگى و تقويت امپرياليزم حاضر شدند ، و نه ايرانيها بقبول آن تن دردادند . پس چه بايد كرد ؟ بايد كودتائى در ايران به راه انداخت ، و ديكتاتورى براى ايران تراشيد ، كه مقاصد ما بدست او عملى شود . بازهم ايران مثل چهار سالهء گذشته در دامن خودمان باشد ، موى دماغ نداشته باشيم ، يا لامحاله بدست اين ديكتاتور كل ديوار بين ايران و هندوستان را ببنديم .\r\n\r\nتا حرام هست چرا بايد حلال خورد ؟\r\nاما آيا اين ايران بلاكش ؛ اين ايران عوض واكن ، بعد از فرود آوردن سر در مقابل اين ديكتاتور ، و تسليم شدن به او ، خلاصى دارد ؟ بهيچوجه ! پس فردا پيش‌آمدهاى عالم كون و فساد اين دو رقيب صد و پنجاه ساله ، و دو دوست ديروز و دو دشمن خونين امروز را براى شكستن آلمان ، دو دوست جان در يك قالب مىكند ، و باز خاك ايران براى رساندن مهمات امريكا به روسيه ، طرف حاجت واقع مىشود ! شايد اگر رك و راست مقصود خود را بيان ميكردند ، تعويضات معقولانه‌اى ميدادند ، ديكتاتور ايران هم خيلى گرفت و گير نميكرد ، و به آنها راه ميداد . ولى آنها از باريكى حساب و مو از ماست كشيدن « 2 » اين ديكتاتور باخبر بوده ، ميدانستند كه چرب كردن ناف « 3 » اين پهلوان كار آسانى نيست ديكتاتور تراشيدهء آنها خيلى نتراشيده « 4 » از كار درآمده است و آنطورى كه آنها ميخواهند رفتار نميكند ، و در هر مورد اولا نفع كيسهء خود و ثانيا نفع كشور خويش را بر آرزوهاى آنها مقدم ميدارد ، و اجمالا خيلى ورقلمبيده « 5 » است ! آنها اين « تره تيزك را كاشته بودند\r\n\r\n\r\n","description":"","footnote":"\r\n( 1 ) - گاهى اتفاق مىافتد كه شير فاسد بوده ، بعد از جوشاندن و نيم گرم شدن ، ماست مايه را در آن ريخته‌اند نگرفته ، بركه بركه شده و حاصل عمل جز آبى زرد رنگ و قدرى مواد شيرى گره‌گوله شده چيزى نبوده است . نماسيد مثل « يخش نگرفت » ، كنايه از اقداماتى است كه براى پيشرفت كارى به عمل آيد و بىنتيجه بماند . « ماساندن » كنايه از كارى است كه به زور و شلتاق ، يا فريب و بدون داشتن پايه و مايه از پيش ببرند .\r\n( 2 ) - « مو از ماست كشيدن . » كنايه از باريك بين بودن و حساب همه چيز را داشتن و كمى گذشت است .\r\n( 3 ) - « ناف او را نمىشود چرب كرد » يعنى خيلى شق كمانست و با او به آسانى نميتوان كنار آمد يا بعبارت ديگر اين لقمه بناف او هم نميرسد . يا اين روغن بچرب كردن ناف او نميرسد .\r\n( 4 ) - نتراشيده ، مترادف ناهنجار .\r\n( 5 ) - قلمبه بمعنى برجستگى و ناهموارى غير متناسبى است كه در سطحى پديد آيد ورقلمبيدن ، برجسته و بزرگ و مطاع و يكه مرد شدن است .\r\n","page_name":" 150 ","page_number":158},
  {"content":"\r\n\r\nكه قاتق نانشان باشد آفت جانشان شده است « 1 » » گذشته از همهء اينها ، تا حرام است چرا بايد حلال خورد ؟ و خود را گرفتار مذاكرهء عقد قرارداد و چك و چانهء كرايهء راه‌آهن و حق ترانزيت ، آن هم با رضا شاه شق كمان نمود ؟ و تا زور پيش ميرود چرا بايد حرف حساب زد ؟ بايد ايران را حسينقلى خانى « 2 » كنيم ، و در و بند آن را بشكنيم و آنچه در آن يافت بشود از غث و سيمين تصرف نمائيم و بلامعارض آنچه ميخواهيم به عمل آوريم ! در نتيجهء اين قماش افكار ، محرمانه با روسها قرار و مدار كار خود را گذاشته ، و بدون هيچ مقدمه و سابقه يكروز تابستان ، سوم شهريور 1320 ، قبل از طلوع فجر ، مثل دزدها يكى از شمال و ديگرى از جنوب بايران حمله كردند و بعد از دو سه ساعت حملهء هوائى و دريائى و زمينى ، و غرق و غصب چند كشتى و قتل دريا سالار و عده‌اى افراد و افسران برى و بحرى بىسابقه و بنابراين ، آرام و بىآزار ! در ساعت هشت صبح تازه سفراى آنها با نامهء اتمام حجت خود نزد رئيس الوزراى ايران رفته ، اعلان كردند كه اگرچه و چه . . .\r\nنكنيد . . . فلان فلان . . . خواهد شد ! قربان آقا ! رحمت بشير پاك ! « 3 »\r\nمعلوم بود بايد ديكتاتور برود . يك بيست روزى با او ور رفتند . بالاخره روز 22 شهريور ، ديكتاتور استعفا كرد . آقايان با ما كه ميخواستيم بيطرف بمانيم ، به زور متحد شدند و اوضاع هرج و مرج چهار پنج سال اخير را باسم دمكراسى در كشور ما برپا كردند تا به‌بينيم در آينده اگر نيروى اتم و استخدام آن در امور صنعتى رفع احتياج از سوخت نكند ، بازى نفت بين اين دو دشمن ديروز و دو دوست امروز چه آتشى در كشور ما روشن كند ، كه بدون اينكه ما از حرارتش گرم شويم دودش به چشم ما برود ؟ سهل است ، خانه و زندگيمان هم در اين حريق خاكستر شود . يا اينكه در مذاكرهء كنفرانس صلح كه ميگويند عنقريب برپا خواهد شد ، چه اختلافى بين فاتحين پيش بيايد كه بازهم ما بلاكش‌ها عوض واكن آن بشويم ؟ يا چه بندوبستى بين رفقا اتفاق بيفتد ، كه صلح عمومى عالم مستلزم خانه خرابى ما باشد ؟ يا چه دوئيتى بين آنها حاصل آيد كه ما زير دست و پا برويم ؟\r\n\r\n\r\n","description":"","footnote":"\r\n( 1 ) - « تره تيزك كاشتيم قاتق نانمان باشد آفت جانمان شده است » از امثال سايره مىباشد . تره تيزك را قزوينىها تره تندك و در ورامين تره شاهى و در تهران شاهى هم ميخوانند و يكى از سبزى خوردنها است .\r\n( 2 ) - حسينقلى خانى كنايه از هرج و مرج و بىسررشتگى كارهاست . گويا حسينقلى خانى بوده است كه بر اثر اقدامات و زورگويىهاى او در اردوئى هرج و مرج حكمفرما شده و از اين رو اين كنايه معروف شده است . شأن نزولى هم براى اين كنايه شنيده‌ام كه بواسطهء استهجان از آوردن آن احتراز ميكنم .\r\n( 3 ) - شير پاك خورده يكى از تعارفات و تمجيد و تحسين‌هائى است كه طبقهء عوام بخصوص لوطىها در حق اشخاص نيك فطرت و راست و درست خيلى به كار مىبرند و در مواردى كه كسى حق‌نوازى و گذشت و انصاف و مروت بخرج ميدهد ميگويند ، رحمت بشير پاكى كه خورده‌اى .\r\nدر طبقات بالاتر آن را مختصر كرده ، رحمت بشير پاك استعمال ميكنند كه مقصود هم ضد معنى منطوق است . اما قربان آقا ! هميشه در مورد تغيير و تعجب از رفتار بىرويهء اشخاص به كار ميرود .\r\n","page_name":" 151 ","page_number":159},
  {"content":"\r\n\r\n\r\nسالى كه نكوست از بهارش پيداست\r\nاجمالا از اينكه آقايان وزراى خارجهء امريكا و انگليس و روس ، در جلسات كنفرانس سه نفرى و متناوب خود كه براى مقدمات كنفرانس عمومى صلح ، اين بار در مسكو منعقد كرده بودند ، موضوع ايران ، بخصوص آذربايجان را كه بتحريك دولت شوروى و عنوان « خودمختارى » ، روسها خيال بلع آن را دارند اصلا مطرح نكرده ، و ما را برحم و مروت يك مشت قفقازى كه قشون دولت روس از آنها صريحا حمايت مىكند و نميگذارد كه ما قشون به آنجا برده ، برادران آذربايجانى خود را از شر اين اوباشهاى كتوگريخته « 1 » خلاص كنيم واگذاشته‌اند ، پيداست كه سهم ايران در كنفرانس صلح عمومى چه خواهد بود !\r\nاگر لرد كرزن و امپرياليزمش مرحوم شده‌اند ؛ آقايان با منشور آتلانتيكشان حاضرند .\r\nهرقدر خاك آنها است ، عمر اينها باشد . چه مشكلى دارد كه روزى يكى از سران اين سه دولت ، يا يكى از نمايندگان آنها در يكى از مجالس عمومى دنيا كه در اين ضمن‌ها زياد منعقد مىشود ، برخاسته مهمان‌نوازيها و كمك‌هاى مادى و معنوى را كه ايرانىها برعايت قرارداد خود ، در اين چهار پنج سال گذشته نسبت بمتحدين زوركى خويش منظور داشته ، و اين جمله بتصديق سران سه كشور در كنفرانس تهران هم رسيده و براى ابدى كردن اين كمكها ايران بافتخار دريافت لقب « پل پيروزى » هم نائل آمده است ، همه را انكار كند و تشريف‌فرمائى قشون انگليس و روس و امريكا را بايران براى نجات دادن ما از گرسنگى و حفظ ما از خطر هجوم حملهء آلمان و « ستون پنجم » ( ؟ ) وانمود نمايد ، و با وجود گرفتن هزار ميليون تومان قرض بىفرع « مرگ بابائى « 2 » » و « وعدهء سرخرمن « 3 » » خود و همكاران\r\n\r\n\r\n","description":"","footnote":"\r\n( 1 ) - كتو اصطلاح شيرازى و مقصود از آن كتاب بمعنى مكتب است . كتو گريخته اصطلاح شيرازيها و بمعنى بچهء فرارى از مكتب است . اين اصطلاح را شيرازيها بجاى بخو بريده كه در تهران مصطلح است به كار مىبندند و به اشخاص متقلب و بىرويه بطور فحش نجيبانه اطلاق ميكنند .\r\n( 2 ) - در دوره‌هاى سابق ، مردم ساده بودند و قول و قرار خود را احترام ميگذاشتند و هنوز آنقدرها متمدن نشده بودند كه با وجود سند ثبتى و ادارهء اجراى ثبت اسناد و اين بند و بساطها حاجى ربابه و شمس جلالى در ميان آنها پيدا شود كه هريك چند ميليون تومان كلاه سر خلق اللّه بگذارند . در آن روزگار قول و قرارهاى عجيب بين مردم رايج بود كه از فرط غرابت اكثر سند هم نداشت و اگر داشت بىشاهد بود . طرفين معامله بواسطهء همان عجيب و غريبى موضوع ميل نداشتند سند آنها ابراز شود . يكى از آنها و از همه مضحك‌ترش قرض مرگ بابائى بود ، بعضى از پدرها بودند و امروز هم هستند كه با وجود تمول زياد حتى به اولاد خود هم نم پس نميدهند امروز نميدانم پسرهاى اين قماش پولدارها چه ميكنند . در آن دوره‌ها قرض مرگ بابائى ميكردند . قرار ميگذاشتند كه طلبكار طلب خود را بعد از مرگ پدر از مديون دريافت كند و اين معامله را « قرض مرگ بابائى » موسوم كرده بودند .\r\n( 3 ) - اما وعدهء سرخرمن كه امروز هم در دهات شايع است قرض عادى است . وثيقهء آن كشت و كار مديون و موعد آن سرخرمن ، يعنى موقع جمع‌آورى كشت ، يا اگر مديون كارگر است ، فصل درآمدن كار موعد پرداخت دين مىباشد . « وعدهء سرخرمن » را بطور كنايه نسبت بمعاملهء بىپروپا و بىاعتبار هم استعمال ميكنند .\r\n","page_name":" 152 ","page_number":160},
  {"content":"\r\n\r\nعزيز خود را دستى هم طلبكار بداند !\r\n\r\nبا بزرگان پيوند كرده‌ايم\r\nگويند : گربه‌اى دم خود را بدم شترى بست ، تا شتر خوابيده بود اين بازيچه چندان زحمتى نداشت ، زيرا پوزهء شتر بگربه نميرسيد و دم شتر هم گير بود . ولى وقتى كه شتر برخاست گربه وارونه آويزان شد . روباهى آنها را ديد و از گربه پرسيد اين چه وضع است ؟ گفت : « با بزرگان پيوند كرده‌ايم . ! »\r\nولى پيوند ما ، با اين بزرگان بميل ما نبوده ، و همه عالم ميدانند كه ما بيطرف بوديم و خيلى ميل داشتيم بىطرف بمانيم . روس و انگليس بفشار و وعده و وعيد ما را با خود متحد ، و چه در خوابيدگى و چه در بلند شدن در هردو حالت ما را آزار كرده‌اند .\r\nوقتى كه خوابيده بودند ، دسترنج ما را ميگرفتند و حال هم كه برخاسته بعد از چهار سال ميخواهند تشريف شريفشان را ببرند ، ميخواهند يك قطعه از كشور ما را هم جدا كرده به خود متصل كنند !\r\nولى آقايان متوجه باشيد كه اين گربه ، گربهء تاريخى و گربهء مرتضى على است . از پشت اين شتر كه سهل است از بلندى پرتش كنند روى چهار دست و پا به زمين مىآيد ، و عجب اينكه بىعيب هم به زمين آمده و بلافاصله راه مىافتد و بشهادت تاريخ سر خيلى از اين شترها از قبيل يونانيها و اسكندر و روميها و عرب و مغول و تيمور را خورده و باز هم به حمد اللّه چاق و سلامت است . نمك خوردن و نمكدان شكستن كار آزادگان نيست ، « دم دنيا دراز است » بازهم « گذار پوست به دباغخانه مىافتد . »\r\n\r\nخطاب به برادرزادگان\r\nجوانها ! چشم و گوش خود را باز كنيد . بهر زبان كه حرف ميزنيد ، و هر دين و كيشى داريد ، نفع كشور خويش را بر همه چيز ترجيح دهيد . از سياست دو طرفهء منفى غافل نباشيد ، و خيلى به ذينفع كردن امريكا در ايران پا بست نشويد . « 3 » امريكائيها جز منافع\r\n\r\n\r\n","description":"","footnote":"\r\n( 3 ) - از سياق كلام پيداست ، كه يك صفحه ذيل عنوان « سالى كه نكوست از بهارش پيداست » بعد از كنفرانس وزراى خارجهء سه دولت در مسكو مسوده شده است ، و اكنون كه مشغول پاكنويس اين قسمت در دفتر پاكنويس خود شده‌ام ، روز 16 بهمن 1324 و بعد از جلسات اوليهء شوراى امنيت است . از خوانندهء عزيز توقع دارم چيزهائيرا كه بطور « شايد » در ذيل جملهء « چه مشكلى دارد ؟ » نوشته‌ام با بيانات آقاى ويشينسكى نمايندهء دولت شوروى در شوراى امنيت ، در موقعى كه شكايت ايران از رويهء دولت شوروى در آذربايجان ، و نبردن قشون خود از ايران مطرح بوده است ، مقايسه كنند و ببينند كدام عجيب‌تر است . من حيرت دارم كه چگونه ممكن است كه يكنفر ، كه خود را وكيل قضائى زبردستى هم معرفى مىكند اينقدر بىمنطق حرف بزند ، و در انكار بديهيات پافشارى كند و هيچ متوجه قبح طبيعى بيانات خالى از منطق خود نباشد . اگر خدا به من عمر بدهد كه در اين « شرح زندگانى من » بتاريخ اين روزها برسم بخوانندهء عزيز وعده مىدهم كه كاملا از خجالت اين جناب هم مثل لرد كرزن بيرون آيم و افتراها و حرفهاى بىربط او را زيادتر از آنچه بوين وزير خارجهء انگليس در جواب او اظهار داشته است آفتابى كنم .\r\n","page_name":" 153 ","page_number":161},
  {"content":"\r\n\r\nتجارتى و اخلاقى نميتوانند ، نظر ديگرى بايران داشته باشند « 1 » . اگر نيروى اتم و تسخير آن براى كارهاى صنعتى صورت عمل به خود بگيرد ، موضوع نفت هم كه شايد بتوان اين انگليسها را به زور در آن وارد كرد ، از بين ميرود . مهرهء كور نخ نكنيد و به خيال زياد كردن مدعى نباشيد . همين دو رقيب براى هفت پشت ما كافى است . باز هم تكرار ميكنم از سياست دو طرفهء منفى غافل نشويد ، در انتخاب وكلاء و وزراء پى اين فيلها نگرديد ، و از اشخاصى كه رنگ و روى خالص مليت ندارند ، جدا احتراز كنيد ، و يك ايران متحد بسازيد ، و هميشه كار خود را با دستهاى خود انجام دهيد تا رستگار شويد . ولى ضمنا متوجه باشيد كه اين دستهاى خودمانى هم چسبناك نباشد .\r\n\r\nاعتذار\r\nاز خوانندهء عزيز عذر ميخواهم . با اينكه خيلى سعى كردم كه اين سياست‌بافى را با ذكر ضرب المثل‌هاى عاميانه ، و متلك و قصه قابل خواندن كنم ، باز هم آنطور كه دلم ميخواست نشد ، و يقين دارم شما را به عذاب انداخته‌ام . ولى چون براى روشن كردن يكى از صفحات مهم تاريخ ايران است ، در خور عفو مىباشد ، حال ببينيم بعد از استعفاى مشير الدوله از كشيدن بار امانت رياست وزراء قرعهء اين فال را بنام كدام ديوانه زدند « 2 » .\r\n\r\nبعد از رفتن مشير الدوله\r\nبعد از رفتن مشير الدوله ، يك نصفه روزى اسم فرمانفرما در دهن‌ها ميگشت . ولى اين شاهزاده وجاهت داخلى نداشت . مردم واقعهء رباط كريم را كه عده‌اى ژاندارم عصبانى ، در زير چشم و دم گوش او ، بتوسط قشون روس تزارى قيمه و قورمه شده بودند ، فراموش نكرده بودند و با وجود فعاليت‌هاى پسرش نصرت الدوله كه براى وجاهت پدر خيلى ايندر و آن در ميزد ، و حتى بروضه خوانى عمو قلى جعفر هم ميرفت ، حناى او رنگى نداشت و براى اين موقع مناسب نبود .\r\n\r\n\r\n","description":"","footnote":"\r\n( 1 ) - شايد با پيش‌آمدهاى فعلى اين نظريه در متن كتاب قابل خدشه به نظر بيايد ولى اينطور نيست . اگر روسها در اين چند سالهء بعد از جنگ در طرز معاملهء خود با متحدين خويش ، انگليس و امريكا تغييرى نداده و اينقدر اشتلم نميكردند و بلوك شرقى و غربى بوجود نمىآوردند آمريكا نفعى در ايران نداشت و هرروزى كه جهان از اين مخمصه بيرون بيايد و حالت عادى به خود بگيرد اين توجه هم اگر از بين نرود لامحاله كمتر خواهد شد و روابط با امريكا همان روابط دوستانه و منافع آنها همان منافع تجارتى و اخلاقى و متناسب با منشور آتلانتيك خواهد شد .\r\nامروز اگر امريكا با نظر ذىنفعى بيشترى بايران مينگرد كارى است با تمام دول جهان معمول كرده و بلكه نسبت بايران خيلى كمتر از ساير ملل اروپائى و آسيايى توجه دارد .\r\n( 2 ) -\r\n آسمان بار امانت نتوانست كشيد * قرعهء فال بنام من ديوانه زدند \r\n« حافظ »\r\nاقتباس از قران كريم  ( إِنَّا عَرَضْنَا الْأَمانَةَ عَلَى السَّماواتِ وَ الْأَرْضِ وَ الْجِبالِ فَأَبَيْنَ أَنْ يَحْمِلْنَها وَ أَشْفَقْنَ مِنْها وَ حَمَلَهَا الْإِنْسانُ إِنَّهُ كانَ ظَلُوماً جَهُولًا » \r\n","page_name":" 154 ","page_number":162},
  {"content":"\r\n\r\nگذشته از اين ، ميدانيم رفتن مشير الدوله براى برپا داشتن كودتا ، و فرمانفرما زرنگ‌تر از آن بود كه با وجود او بتوان نيروى قزاق ايران را كه براى همين منظور ( كودتا ) تا آقابابا عقب نشانده بودند ، بىسروصدا پشت دروازهء تهران بياوردند . براى آوردن اين دو سه هزار نفر به تهران ، احيانا بعضى احكام غلط انداز و ذو وجهين هم لازم ميشد كه بايد از طرف رئيس دولت بفرماندهان اين نيرو صادر شود ، و باهوشى فرمانفرما مانع آن بود كه بتوانند از اين قماش احكام از زيردست او بگذرانند . وارد كردن او در اسرار قضيه هم اگرچه شايد از همفكرى و همكارى مضايقه نميكرد ، ولى براى مكتوم ماندن مقصود اصلى زيان‌آور بود . براى اين موقع ، شخص ساده‌اى لازم بود كه بتوانند هرچيزى را بار او كنند و بهتر از سپهدار كسى را نداشتند . بنابراين شياطين انسى كه دورور آنها مثل امروز مىپلكيدند ، و دايره نم ميزدند ، مشغول انتشار و اقدام براى رياست وزراى او شدند .\r\nبعضى از سياستمداران تهران و روساى آزاديخواهان هم كه تعيين رئيس الوزراء بدون رضايت ضمنى آنها صورت نميگرفت ، نيز از اين كانديدا بدشان نيامد . زيرا با سپهدار بهتر ميتوانستند ، مقاصد خصوصى خود را برآورند و براى دوستان خود توصيه‌هائى براى وكالت و وزارت و ساير كارهاى درجه دوم ، بنمايند . شايد هم نظر اين دسته بخصوص مدرس ، در طرفدارى از او به اين جهت بوده است كه فكر ميكردند كه بمناسبت گيلانى بودن رئيس الوزراء ، متجاسرين زودتر از خر شيطان پائين بيايند ، و به گل روى هم ولايتى خود دست از نغمهء كمونيست‌طلبى بردارند و آقاى سپهدار هم براى حفظ ملك و مال خود و آب و گاو و كس و كارش بيشتر بختم اين غائله علاقه نشان دهد . در هرحال در ظرف يكى دو روز صلاحيت اين كانديدا چنان محرز شد كه اكثر محافل در مناسبت داشتن او براى اين موقع جزئى ترديدى هم به خود راه ندادند . البته در اين موقع كه مجلس در كار نبود اين قماش انتشارها و پشت هم‌اندازىها هم براى نيل اشخاص بمقام رياست وزراء خيلى به كار بود .\r\n\r\nسپهدار اعظم ( فتح الله اكبر )\r\nمن با سپهدار هيچوقت سروكار ادارى و رفاقت نداشته‌ام كه از اخلاق خصوصى او از ديده و شنيده‌هاى بلاواسطهء خود چيزى بنگارم ، و آنچه در اينجا براى آشنا كردن خوانندهء عزيز با اين سياستمدار مينويسم همانهاست كه از او معروف بوده و احيانا از پاره‌اى رفقاى خود و او شنيده‌ام .\r\nسپهدار اعظم ( فتح اللّه اكبر ) چون از پدر زنش ميراث حسابى گيرش آمده بود ، حاجتى بجمع‌آورى مال نداشت و اهل اخذ و عمل نبود ، و از اين عيب كه بزرگترين منقصتهاى هر صاحب مسند است بدور و در آن واحد بزرگ‌منش و تا اندازه‌اى اهل عطا و بخشش ، و مثل تمام گيلانىها صاحب سفره ، و در خانه باز و روى گشاده ، و ديانتى كاملا عاميانه ، و بىاندازه ساده و صاف و صادق ، و از حيث دانش ، آقا زادهء پنجاه شصت\r\n\r\n","description":"","footnote":"","page_name":" 155 ","page_number":163},
  {"content":"\r\n\r\nسال قبل ولايتى « 1 » و چيزى كه بدردى بربخورد نياموخته بود ، اقامت‌هاى تفريحى ممتد او در اروپا ، او را با آداب و رسوم اروپائى آشنا كرده ، ظاهر او را آراسته و تونس با پاره‌اى از ايرانيهاى اروپا ديده ، سبب شده بود كه ببعضى اصطلاحات سطحى سياست ، آشنائى پيدا كرده ، و بتواند در مجالس بود و نمودى از خود ظاهر كند ، يا چند كلمه‌اى فرانسه حرف بزند . حاجت بذكر نيست كه اثاثيهء زندگى او آبرومند ، و كاملا اروپائى و با محافل اروپائى تهران هم رفت‌وآمد داشت ، بطوريكه كمتر مهمانى در سفارتخانه‌ها اتفاق ميافتاد كه در آن سپهدار اعظم شركت نداشته باشد .\r\nالبته او هم در نوبت خود پذيرائىها و دعوتهائى از آنها ميكرد . در كابينه‌هاى سابق ، بواسطهء همين ظاهر آراسته چند بارى بوزارت داخله و جنگ و پست و تلگراف و ازين قبيل نايل شده ، و اجمالا در دستگاه دولتى مرد در خانهء گيلك‌ها بقلم رفته بود ، به حدى كه گيلانىهاى تهران بين خود ، آزادمردش مىخواندند ولى تهرانىها او را حقا مرد عوام و صاف و ساده‌اى ميدانستند و اهل حل عقدش نمىشمردند .\r\n\r\nآنها كه اسب عربيند چه كره‌اى انداختند ؟\r\nاز وقتى كه وثوق الدوله بعد از قرار و مدار با آزادىطلبان ناكردارى « 2 » كرده و بعد از احراز مقام رياست وزراء « گوش خود را به آمال ملى آزادىخواهان بدهكار ندانسته « 3 » » سهل است « دسته گل قرارداد را هم به آب داده بود » سيد حسن مدرس رويهء خود را نسبت باشخاصى كه طرفدار آنها ميشد ، تغيير داده ، و از آنها علنا و بطور مساعده مساعدت نميكرد ، و احيانا در مجالس عمومى خود ، آنها را از متلكهاى خود نيز بىنصيب نميگذاشت .\r\nبعد از مراجعت از ساوه و قم شبى بديدار سيد بزرگوار بمنزلش رفتم ، مجلس از مجالس عمومى مدرس بود كه همه‌جور اشخاص در آن يافت ميشد . يكى از در آمد و گفت : شنيده‌ام سپهدار رئيس الوزراء مىشود ! مدرس كه خود از هركس بهتر از اين موضوع باخبر بود . گفت : « سپهدار ؟ ! . . . اين‌كه قوارش قوارهء « 4 » اين كار نيست »\r\n\r\n\r\n","description":"","footnote":"\r\n( 1 ) - ولايتى در اينجا يعنى غير پايتختى و از اسلوب زبان فرانسه اقتباس شده و چون به اين مفهوم در اصطلاحات فارسى چيزى بنظرم نرسيد همين ترجمهء كلمهء فرانسه را براى فهماندن مقصود به كار برده‌ام .\r\n( 2 ) - اصطلاح دراويش معركه‌گير و كنايه از كوتاهى كردن و بوعده وفا ننمودن و بىخير بودن است . در حال مثبت هم همين معانى را در جهت اثبات ميفهماند .\r\n( 3 ) - كنايه از بىاعتنائى و لاقيدى و حرف‌نشنوى و نصيحت ناپذيرى است .\r\n( 4 ) - قواره در اصطلاح خياطى پارچهء نابريده است كه مثلا براى يكدست لباس يا يك پالتو اندازه باشد . در لباسى هم كه بتن كسى موزون بيايد اين اصطلاح را به كار انداخته‌اند .\r\nدرست بقواره ، يعنى اندازهء اوست . در اصطلاح ميدان كهنه‌اى اصفهانى كه فتحهء قاف را بضمه هم تبديل ميكنند كنايه از موزون بودن و رسائى و كفايت شخصى براى كار است و قواره‌اش قوارهء اين كار نيست ، يعنى قوارهء لياقت و كفايت او با اين كار مناسب نيست ، يا بعبارت ساده‌تر از عهدهء اين كار برنمىآيد .\r\n","page_name":" 156 ","page_number":164},
  {"content":"\r\n\r\nخوانندهء عزيز توجه دارد كه اداى اين جمله از طرف سيد ، در مزاج اشخاصى كه در اين گونه مجالس كارى جز پرچين كردن بيانات شاخص مجلس ندارند چه اثرى مىكند ؟\r\nمذمت از سپهدار شروع شد . حتى بعضى كار را به جائى رساندند كه گفتند « اين گيلك . . .\r\nكيست كه بتواند در اين موقع باريك حائز اين مقام شود ؟ » مدرس ديد اگر عنان مجلس را رها كند ، و زيادتر از آنچه گفته شده است گفته شود باصل مقصود زيان وارد خواهد كرد . براى ترميم گفتهء سابق خود گفت : « اگرچه چندان بيراه هم نيست . ميگويند . . .\r\nاست آنهائى كه اسب عربيند ، چه كره‌اى انداخته‌اند كه اين نتواند بيندازد ؟ »\r\nمعلوم مىشود ، سيد بزرگوار از استعفاى مشير الدوله ، آن هم در اين موقع خيلى عصبانى بوده ، كه اين جمله بر زبانش جارى شده است . بد نيست به‌بينم آيا واقعا مدرس حق داشته كه از مشير الدوله عصبانى باشد ؟ و براى اين محاكمه لازم است باوضاع مالى دولت و اقتصاد عمومى ، و سياست داخلى و خارجى آنروزهاى ايران نظرى بيندازيم و يك بار ديگر خوانندهء عزيز را بمطالعهء چيزهائى كه تفريحى نداشته ، بلكه مثل كاسهء فلوس خوردن آن ناگوار است وادار كنم .\r\n\r\nوضع مالى دولت\r\nدر اين وقت دولت ايران اگرچه هنوز خودش هم درست خبر نداشت آن دولت بىسرمايهء مفلوك سه سال قبل نبود ، كه براى هركار و جلوگيرى هر پيش‌آمد ، يا بقول وثوق الدوله براى « زندگانى روزمره » دست خود را پيش اين و آن دراز كند ، و قرض بخواهد . بلكه فعلا هشتصد و هشت هزار ليرهء طلاى انگليسى كه بتقويم روز در حدود دو ميليون و پانصد هزار تومان مىشود ، وجه موجود در نزد شركت نفت جنوب دارد كه اين شركت ، خواهى نخواهى با هر جان كندنى هست ، بالاخره بايد اين پول را بدولت ايران بپردازد .\r\n\r\nامتياز نفت دارسى\r\nيكى از چندين فقره اسنادى كه در سلطنت مظفر الدين شاه بدون اينكه توجهى به نتايج آن كرده باشند ، امضاء شده بود فرمان اعطاى امتياز نفت جنوب ايران به دادرسى انگليسى بود . مدت اين امتياز شصت سال ، و حق دولت ايران را صدى شانزده از عايدى خالص محصولات نفتى قرار گذاشته بودند . ولى در آن موقع ، نه دولت ايران ميدانست چه داده ، و نه انگليسها برعكس امروز كه مثل هدهد و آب « 1 » نفت را در طبقهء هفتم زمين ميبينند ، ميدانستند چه گرفته‌اند .\r\nبشر از روزهاى بسيار قديم نفت را ميشناخته ، و از چشمه‌هائيكه در سطح زمين از اين مايع مييافته ، در اوايل براى آتش‌زنه و در اين اواخر كه بكند و كوب پرداخته و چاههائى در محلهاى چشمه‌هاى نفت ايجاد ، و محصول آن را زياد كرده بود ، براى روشنائى\r\n\r\n\r\n","description":"","footnote":"\r\n( 1 ) - معروف است كه هدهد آب را در اعماق زمين مىبيند و جملهء « مثل هدهد آب را در طبقهء هفتم زمين مىبيند . » دربارهء اشخاص پيش‌بين و محتاط به كار ميرود .\r\nدهاتيهاى اراك هدهد را بودبودك ميگويند .\r\n","page_name":" 157 ","page_number":165},
  {"content":"\r\n\r\nو احيانا صنعت رنگ‌كارى از آن استفاده ميكرده است . در موقعى كه دارسى اين امتياز را از ايران گرفت تازه استعمال نفت براى پاره‌اى از ماشين‌هاى بخار كارخانجات هم معمول شده و دانسته بودند كه اين آتش مزاج تا حدى كار ذغال را هم مىكند و دارسى ، يا كمپانى كه جانشين او ميشدند ، از گرفتن اين امتياز جز همان فروش نفت براى استصباح و كارخانه‌دارها فائدهء ديگرى در نظر نداشت . بنزين در اين دوره ، جز براى تميز كردن لباس ، به مصرف ديگرى نميرسيد ، و از ما يحتاج عمومى بشمار نمىآمد . دولت ايران هم نميدانست كه معادن نفت در عالم قديم منحصر به خاك كشور او و چند صد كيلومتر حول و حوش آن و مقدار كمى در جنوب شرقى آسياست و ساير نقاط اروپا و آسيا و اقيانوسيه از اين گنج زيرزمينى بهره‌اى ندارند ، و از اين هم كه بگذريم نمىدانست ، در اين گوشهء كشور او چقدر نفت در زيرزمين خوابيده است .\r\nدارسى در لندن شركتى تأسيس كرد ، و اين شركت كارشناسان و مهندسينى استخدام نموده ، مشغول كار شد . ولى هرچه چاه زدند نفتى گير نياوردند . دولت ايران هم فراموش كرد كه چنين امتيازى داده ، و به همان سالى هزار ليره‌اى كه برحسب قرارداد بايد دارسى بيك نفر كميسر ايران بدهد ، قناعت كرد . كميسرى نفت هم يكى از مشاغلى شد كه با آن بعضى از حول و حوش دربارىها را خشنود ميكردند . اين كميسر كارى جز چراندن سالى هزار ليره نداشت و اگر گاهى گزارشى هم مىفرستاد ، چيزى جز آيهء يأس نبود ، بدرجه‌اى كه بعضى از رجال ايران ، نظير حرف حاجى ميرزا آقاسى را تكرار كرده ، ميگفتند : « اگر اين چاهها براى دارسى نفت ندارد ، براى يكى از ايرانيها سالى هزار ليره دارد . » حتى ، در دورهء زمامدارى وثوق الدوله ، اين كار گير مصطفى مقتدر ، يكى از نوه‌هاى رئيس الوزراء آمد ، كه بيچاره نه زبانى ميدانست كه حرفى بزند و نه پائى داشت كه مسافرتى به لندن بكند . مؤمن در خانهء خود در تهران افتاده بود ، و سالى هزار ليره نان خانه از كمپانى ميگرفت .\r\n\r\nاحتياج ما در اختراع است\r\nدولت انگليس ، از مدتى پيش اول دولت بحرى عالم بود ، و اين آقائى دريائى را از دولت سر معادن ذغال خود كه هيچ دولتى از اين حيث به او نميرسيد داشت . ميدانيم دولت آلمان در اين اوقات كه خود را در صنعت رقيب انگليس كرده بود ميخواست در قوهء بحرى هم از او عقب نمانده ، در تجارت هم با آن دولت رقابت كند ، ولى ذغال كه روح و جان قوهء بحريه است در كشورش كم بود ، يا به قدر انگليس نبود . « احتياج ما در اختراع است » آلمان‌ها بفكر افتادند منقصت كمى زغال خود را بوسيلهء پيدا كردن سوخت ديگرى رفع كنند . اول دست روى معادن نفت رومانيا گذاشتند ، و از حيث مادهء اصلى خيال خود را فارغ ساختند . سپس مشغول تغيير دادن ماشينهاى كشتىهاى خود شده ، آنها را نفت‌سوز كردند و عده‌اى كشتى جديد ساخته ، قوهء خود را رو و رونق دادند . در ضمن به كار افتادن\r\n\r\n","description":"","footnote":"","page_name":" 158 ","page_number":166},
  {"content":"\r\n\r\nكشتيهاى نفت‌سوز ، چيز خيلى مهم ساده‌اى كشف شد ، و آن رجحان نفت ، بخصوص در سوخت كشتى بر ذغال بود .\r\nيك متر مكعب نفت خيلى بيشتر از يك متر مكعب ذغال كار صورت ميدهد . ميدانيم در كشتى مسألهء مكان ، و بالنتيجه كم‌حجمى بار ، روح و اساس حمل‌ونقل است . اين كشف با سادگى كه دارد انكشاف تازه‌اى بود كه تا اينوقت به آن برنخورده بودند . همين كه قدرى پيش رفتند ، متوجه شدند كشتى نفت‌سوز اصلا حاجتى بانبار عليحده در خود كشتى و دنبالهء كشتيهاى سوخت‌كش و بندرهاى سر راه براى انبار سوخت ندارد ، و ميتوان نفت سوخت كشتى را در فضاى خاليى كه زير كشتيها براى مقاومت با وزن بار كشتى ميسازند ، منتها سرخالىتر انبار كرد ، و چون وزن مخصوص نفت كمتر از آبست ، تا حدى كار هوا را هم مىكند . پس اين سوخت ، گذشته از اينكه بار مزاحم نيست بقدريكه وزنش از آب كمتر است ، مثل هوا از لوازم كار هم بشمار ميآيد . بنابراين مقدمات ، كشتىهاى آلمان بدون هيچ حاجت بداشتن انبار ذغال در سطح كشتى و دم و دنبالهء كشتيهاى ذغال‌كش و معطلى در بندرهاى سر راه ، براى ذغالگيرى و اين بند و بساطها ، ميتوانستند از هر محلى بهر مقصدى بروند و بيايند و هيچوقت از سوخت تنگى نكشند . زيرا انبار خالى كه فقط براى هوا در بغل‌هاى قسمت زير آب كشتىها ميسازند ، بايد بقدرى جادار باشد كه با هر درازى رفت‌وآمد ، بتواند نفت سوخت كشتى را حمل كند و جاى خالى براى هوا هم داشته باشد . ذغال‌گيرى كشتى كار پرزحمتى است ، كه شايد به قدر بارگيرى آن عمله و جر اثقال لازم دارد ، در صورتى كه نفت‌گيرى جز وصل لولهء انبار نفت ساحلى بانبار كشتى زحمت ديگرى ندارد و كار به اين پر منفعتى خود به خود صورت ميگيرد . در موقع سوزاندن هم ، ذغال را بايد كيسه كيسه از انبار بپاى اجاق آورد و بيل بيل در آن ريخت ، ولى نفت با يك ماشين تلمبهء مدرج ، خودبخود بكانون ريخته شده ، و بدون هيچ حاجت بكارگر با يك فشار بشصتى ، كار حراقى كشتى انجام ميپذيرد .\r\n\r\nزندگى انگليس از دولت سر نفت ايران است\r\nانگليس خبردار شد ، و سر اين زبده سوارى و بىاحتياجى بزنگ و زنجير و دم دنباله را در كشتىهاى آلمان بدست آورد . البته تغيير ماشين كشتىها و نفت‌سوز كردن آنها چيز مهمى نيست . ولى نفت آن را كه خودمان هيچ نداريم ، از كجا بياوريم ، از روسيه ، و از بادكوبه ؟ كه بدرياى آزاد وصل نيست ، و رساندن آن بدسترس كشتىهاى ما هزار عذاب و جان كندن دارد ؟ گذشته از اين ، روسها رقيب خونين ما هستند و حتى در اين خاصيت از آلمان‌ها هم جلوترند . كشور آنها هم پر سكنه و خودشان احتياج زياد به نفت دارند و اگر بخواهند دست‌هاى كشور و منابع ثروت خود را به كار بيندازند ، نفت بادكوبه هم براى آنها كم است و البته نفت خود را به هيچ قيمتى بما نخواهند فروخت ! باز از امريكا ؟ كه گذشته از دورى راه ، و گرانى كرايه و آفات\r\n\r\n","description":"","footnote":"","page_name":" 159 ","page_number":167},
  {"content":"\r\n\r\nو خسارات مسلم تأخير ، ممكن است روزى « كك بآش ترشى « 1 » اين انكل سمها كه خيلى منطق هم سرشان نميشود ، بنشيند . » و نخواهند اين مايهء زندگى را بما بفروشند ! رومانيا هم نفت دارد . ولى اين منبع را هم آلمان‌ها گرفته‌اند . در برمه هم در گوشهء جنوب غربى آسيا ، نفت هست ولى محصول آن بقدرى كم است كه گذشته از دورى راه دم ما را نمىبيند ! پس چه بايد كرد كه اين آلمانهاى خبيث از ما جلو نيفتند ، و سيادت بحرى ما از بين نرود ؟\r\nانگلستان با مساحت كم و آب و هواى نه بهره ، چهل پنجاه مليون سكنه دارد . براى اين مردم جزيره‌نشين كه در پنج قطعهء عالم مستملكات دارند ، و تمام حوائج خود را از خارج بوسيلهء كشتى فراهم ميكنند ، سيادت بحرى روح زندگى ، و بيك كلمه جان همه چيز است . براى مردميكه همه چيز خود را از خارج بوسيلهء كشتى فراهم مىكنند و نان خود را از آمريكا و گوشت خود را از استراليا ، و ميوهء خود را از كاليفرنى و ايتاليا و اسپانى ، و حتى مصر و فلسطين و هندوستان ميآورند و براى مواد اوليهء ماشين‌هاى صنعتى خود ، به همه جاى عالم احتياج دارند ، از دست دادن آقائى دريائى بمنزلهء مرگ است . يكسال انگليس را بىسيادتى بحرى در عالم تصور بياوريد ، چيزى نظير نروژ و دانمارك خواهد شد . زيرا اراضى اين كشور بيش از ده ميليون نفر را نميتواند نان بدهد .\r\nدر اين وقت ، چرچيل رئيس الوزراء و قهرمان جنگ جهانى اخير ، وزير بحريهء انگلستان بود . اين افكار دوارآور چقدر بمغز اين وزير فعال ، كه مجاهدات او در جنگ عالمگير آخرى ، دليل كمال وطن‌پرستى اوست فشار وارد آورده ، و براى حل مسألهء نفت چه شب‌ها بيدارى كشيده ، چيزى نيست كه بتوان اندازه از آن بدست داد .\r\nالبته يكى از راههاى حل اين قضيهء حياتى نفت ايران بود ، كه دولت انگليس شركت دارسى را به پول و مصالح كمك كند و كار استخراج آن را راه بيندازد و احتياج خود را رفع نمايد . ولى ، چنان كه ميدانيم كارشناسان و مهندسين اصلا از وجود نفت در طبقات زيرزمينى اين ناحيه مأيوسند ، و شركت دارسى كه يك بار هم تجديد سرمايه كرده ، و تا آخرين شلينك را به مصرف رسانده و نفتى گير نياورده است ميخواهد اين\r\n\r\n\r\n","description":"","footnote":"\r\n( 1 ) - البته امروز با وجود ثروتمندى خانه‌ها و يخچال برقى در اكثر منزلها با وجود د . د . ت كه بوسيلهء آن ميتوان يك خانه بلكه يك ده ، سهل است يك شهر را از هوام در پناه نگاه داشت ، در اكثر جاها ككى وجود ندارد كه بآش ترشى بنشيند . ولى در سابق كه اين تر و تميزى خانه‌ها در كار نبود و د . د . ت كشف نگشته و يخچال برقى اختراع نشده بود اگر در خانه‌اى ميخواستند مثلا يك كاسه آش ترشى را براى شب نگاهدارند ، بواسطهء زيادى كك ، نشستن اين حيوان بر اين « آش ترشى » از چيزهاى پيش پا افتاده و احترازناپذير و غير قابل شكايت بود . « كك بآش ترشى نشستن . » كنايه از شكوه از كار احترازناپذير و غير قابل شكايت است . مورد استعمال اين كنايه در موقعى است كه كسى موضوع پوچ كثير الوقوعى را دست‌آويز و بهانه قرار دهد و اعتراض بىموضوع بكند .\r\n","page_name":" 160 ","page_number":168},
  {"content":"\r\n\r\nدفتر خرج بيهوده را ببندد . حتى اعلانات اين كار را هم حاضر كرده ، و هيئت مديره شركاء را براى تصفيه حساب طلبيده ، و همه چيز انحلال شركت حاضر است .\r\nولى قبل از انتشار اعلان انحلال تلگرافى بمركز شركت رسيد ، و معلوم شده كه از چندين ده چاهى كه تاكنون زده شده و هيچيك بنفت نخورده بود ، چاه آخرى بنفت رسيده ، و معلوم داشته است كه در اين ناحيه نفت بسيار موجود است در صورتى كه ميدانيم شركت بواسطه بيمايگى ديگر توانائى ادامهء عمليات را ندارد .\r\nچرچيل از قضيه خبردار شد . اندازه گرفتن خوشوقتى اين وزير بحريه را از شنيدن اين خبر كه موجب حفظ سيادت بحرى انگليس ، و بالنتيجه برقرار ماندن لردى و آقائى و بالاخره همه چيز انگلستان ميشد ، بخوانندهء عزيز واگذار ميكنم . آقاى وينستن - چرچيل وارد عمل شد . سرمايهء شركت را با پول دولت تجديد كرد ، و در مقابل پنجاه و پنج درصد از سهام شركت را براى دولت انگليس گرفت ، و عمليات بهره‌بردارى نفت ايران شروع گرديد ، و آقائى بحرى انگليس باينوسيله محفوظ ماند و زندگى اين آقايان جزيره‌نشين از خطر نجات يافت .\r\nبلى ، عبث نيست كه با اينكه اين چاه پيش قراول نفت خود را داده ، و مدتى است مطموس است باوجوداين سر آن را بسته و مثل امامزاده‌هاى ما در بالاى آن علامتى نصب كرده‌اند و امروز هم هر انگليسى كه از آن نزديكى بگذرد ، براى احترام مردهء اين چاه هم بايد كلاه خود را از سر برداشته ، با كمال ادب از جلو آن عبور كند . و همچنين بيهوده نيست كه ميگويند توفيق يافتن انگليس در جنگ جهانى گذشته ، 1914 - 1918 از دولت سر نفت ايران بوده است . زيرا وجود و وفور اين نفت ، در فاصلهء تقريبا متوسط بين جزاير بريتانياى كبير و استراليا ، براى دولت انگليس فوز عظيمى بوده كه بدون آن و با كشتىهاى ذغال‌سوز ، و زنگ زنجير و دم و دنبالهء ذغال‌كشى آنها ممكن نبوده است كه اين دولت بتواند لوازم جنگى طرف احتياج خود را از پنج قطعهء عالم ، جمع‌آورى كرده قشون به همه جا برساند . و براى هواپيمائىها و قسمت‌هاى موتوريزهء قشون خود بنزين داشته باشد ، و بر ماشين‌هاى جنگى آلمان‌ها كه در ظرف چند روز ، سرتاسر يك كشور را تصرف ميكردند ، فايق آيد . و اندازه گرفتن اهميت اين ماده را در جنگ حاضر بخوانندهء عزيز واميگذارم .\r\n\r\nبقدرى شور شد كه خان هم فهميد\r\nاما دولت ايران از تمام اين اتفاقات بىخبر بود . كميسر ما يا در لندن مشغول تفريح و يا در تهران و پاى كرسى لم داده ، به همان چراندن سالى هزار ليره خشنود و اگر گاهى در گزارشهاى نادر خود اشاره‌اى بپاره‌اى مطالب ميكرد ، از قماش همان آيه‌هاى يأس سابق و در حقيقت اين آقا بدون اينكه خود متوجه باشد ، يكى از عمال انگليس براى اختفاى قضيه بود . در اين اواخر هم اگر چيزى از راه افتادن كار استخراج نفت مينوشت ، همان مطالب عمومى بود كه در روزنامه‌هاى انگليسى\r\n\r\n","description":"","footnote":"","page_name":" 161 ","page_number":169},
  {"content":"\r\n\r\nمينوشتند و حرفى از بده بستان و بخصوص صدى شانزده حق الارض ايران در كار نبود .\r\nدر ايام ماقبل آخر هم كه كميسر با مرض اعصاب ، در تهران پاى كرسى يا در تختخواب خوابيده بود . بطوريكه اگر سياستمداران ايران كاهى ميخواستند در نزد انگليس‌ها افادهء مرامى در كار نفت بكنند ، همان اظهار خوشوقتى از اينكه « به حمد اللّه وجود نفت در اين ناحيه محرز شده ، و اميدواريم در آينده شركت تلاقى ضررهاى خود را بيرون بياورد . » بود . دولت حقگذار انگليس هم اين بىخبرى را مفت خود دانسته ، هيچ آب به آن كوزه نميكرد كه بايد به مالك اصلى هم چيزى داد . حتى اسم شركت نفت جنوب ايران را هم :\r\n« شركت نفت انگليس » ( بريتيش پترل ) گذاشته ، و ب پ را براى شعار آن اتخاذ كرده بود « 1 » ولى سروصداى ترقى روزافزون نفت جنوب ايران چيزى نبود كه بيش از اينها در پردهء اختفا بماند . امريكائىها كه خودشان هم نفت دارند ، از راه ذىنفعى حاصل از رقابت ، و ساير ملل از راه خبرنگارى ، بقدرى در موضوع نفت ايران مقالات و اخبار نوشتند و آنقدر شور كردند كه خان هم فهميد و آقاى وثوق الدوله زمامدار ايران هم باهميت مطلب پى برد و گاهگاه برسم على الحساب ، چند هزار ليره‌اى حواله بشركت نفت صادر ميكرد ، و شركت يعنى دولت انگليس هم براى اينكه روغنى بچرخ ايران نرسد ، تا ميتوانست در پرداخت وجه حواله مشكل ميتراشيد . تا آرميتاژ اسميت به سمت مستشار كل ماليه بايران آمد . وثوق الدوله موضوع را با مستشار ماليه ميان گذاشت . براى تصفيه حساب سابق ، يكى\r\n\r\n\r\n","description":"","footnote":"\r\n( 1 ) - اگر خوانندهء عزيز در نظر داشته باشد ، در دورهء استقلال مرحوم رضا شاه پهلوى چندى در روزنامهء ايران اعلاناتى راجع به بنزين پارس با علامت ب . پ منتشر و از مضمون اعلان همچو مفهوم ميشد كه مثلا شركت نفت جنوب ايران حاجت دارد كه مردم ايران بدانند كه بنزين پارس كه علامت ب . پ دارد و در جايگاههاى بنزين فروشى موجود است از بهترين بنزينهاست ! من حيرت ميكردم كه با وجود نداشتن رقيب اين همه اعلان در روزنامه آن هم از طرف يك شركت انگليسى تجارت پيشه كه از صرف يك ريال پول بىفايده احتراز مىكند ، آن هم به اين زيادى براى چيست . و بعدها كشف شد كه اين اسم‌گزارى شركت نفت جنوب به شركت نفت انگليس بريتيش پترل و اتخاذ ب . پ براى شعار اين شركت بر رضا شاه وطن‌پرست خيلى گران آمده و كاركنان شركت را مورد تعرض قرار داده و آنها « بنزين پارس » را پيدا كرده و آن را جانشين بريتيش پترل كرده‌اند كه از تعرض مرحوم پهلوى نجات يابند و اين اعلانات زياد آن هم در مدت چند سال كه هرچندى يكى دو سه ماه تجديد ميشد براى استرضاى خاطر او بوده است . حتى شنيدم ايرانيى كه اين هوش را بخرج داده و بنزين پارس را بجاى بريتيش پترل پيدا كرده است انعام شايانى از شركت دريافت داشته است و تا آنمرحوم استقلال داشت اين اعلانات در روزنامه با علامت ب . پ اكثر منتشر ميشد ، تا وقايع شهريور اتفاق افتاد و اين اعلانات هم با استقلال مرحوم پهلوى از بين رفت . در اين اعلانات يك چيز ديگر هم قابل دقت و آن استعمال جملهء بنزين گسارى است كه براى خوش‌آمد مرحوم پهلوى ميخواستند در اعلانات خود فارسى سره بنويسند ، بنزين گسارى را اختراع كرده و در اعلانات خود به كار ميبردند . البته خوانندهء عزيز توجه دارد كه گساريدن فقط در شراب خوردن استعمال شده ، حتى در آب خوردن هم آب گساريدن استعمال نمىكنند تا چه رسد به بنزين ريختن در اتومبيل .\r\n","page_name":" 162 ","page_number":170},
  {"content":"\r\n\r\nدو مراسله بين وزارت ماليه و شركت نفت رد و بدل گشت . شركت حرفهاى سربالا و حرف خرجهاى بىاساسى را پيش كشيده ، نميخواست از تمام عايدى خود صدى شانزده حق دولت را بپردازد . حتى اقدامات نصرت الدوله هم در ايامى كه براى كارچاقى قرارداد بلندن رفته بود كارى صورت نداد . ولى در ضمن اين مذاكرات ادعاهاى طرفين بر يكديگر تعيين گشته ، و تا حدى از اين حيث زمينه روشن شده بود ، كه كابينهء وثوق الدوله رفت و كابينهء مشير الدوله بآرميتاژ اسميت كه بعنوان مرخصى بلندن ميرفت وكالت داد كه با شركت وارد مذاكره شده ، اين امر را خاتمه دهد .\r\nدر انگلستان براى حل اختلافات محاسباتى و حقوقى كه بين افراد و شركتها و بين شركتها و دولت اتفاق مىافتد ، مؤسساتى هست كه كارشناسى و صحت تصديق آنها سوسه بردار نيست . اين بنگاهها حقوق‌دانها و محاسبين زبردستى دارند كه در صحت عمل بقيد قسم مقيد شده‌اند ، و در هر مورد كه اختلافى پيش آيد با تقاضاى يكى از طرفين وارد قضيه شده ، بدفاتر و اسناد دو طرف مراجعه كرده ، و حكم و تصديق خود را ميدهند ، و اين تصديق در نزد همه معتبر ، و حتى دولت انگليس هم نميتواند تصديقات آنها را انكار كند .\r\nآرميتاژ اسميت در لندن ، دو نفر از اين محاسبين را بكمك خود طلبيد و حرفهاى طرفين را به آنها عرضه داشت . آنها مادهء دهم فرمان امتياز دارسى را با شركت اصلى و شركت‌هاى فرعى نفت جنوب تطبيق و توجيه كرده ، اختلاف را براى آينده رفع كردند .\r\nو براى گذشته ، شركت حاضر شد با حساب كردن يكصد و نود و دو هزار ليره كه تا نه ماه قبل پرداخته بود ، يك ميلون ليره بدولت ايران بدهد . اگرچه قرارداد شركت با آرميتاژ اسميت در اين تاريخ هنوز امضاء نشده بود ، ولى در هرحال دولت ايران ميدانست كه حداقل ، چهار ميليون تومان نزد شركت نفت جنوب دارد .\r\n\r\nجائى كه يك دروغ ديگر لرد كرزن آفتابى مىشود\r\nلرد كرزن ، در دو نطق سابق الذكر از ماهى سيصد و پنجاه هزار تومان مساعدهء استقراضى دو ميليون ليره هم ، صحبت داشته است .\r\nولى از آنچه از اين بابت كه پنج شش برابر مساعدت با كابينهء مشير الدوله ، بوثوق الدوله داده بودند نظر بهمكارى در عقد قرارداد حرفى بميان نميآورد ، از دم جاها ولكلكانه‌هائى كه در اين ضمن بعنوان حق الپرچين پرداخته شده است كه البته نبايد چيزى بگويد ما هم فعلا از اين در قسمت حرفى نميزنيم . اما از قطع اين سيصد و پنجاه هزار تومان ماهيانه ، در آخر كابينهء مشير الدوله ، سخن رانده ، و چنين افادهء مرام مىكند كه « چون مشير الدولهء وعده كرده بود چهار ماهه مجلس را باز و تكليف قرارداد را معين كند ، و چهار ماه هم تمام شد و مجلس منعقد نگرديد ما هم از پرداخت مساعدهء وجهى كه يكى از شرايط قرارداد بود ، خوددارى كرديم . » در حقيقت اين جمله بمنزلهء الرحمن مرحوم قرارداد بود كه بتوسط لرد كرزن در اين مجلس ختم خوانده شد . ولى ما ميتوانيم امروز بگوئيم كه دولت ايران در اين وقت ، چند برابر حاصل جمع چهار ماههء اين سيصد و پنجاه هزار تومان\r\n\r\n","description":"","footnote":"","page_name":" 163 ","page_number":171},
  {"content":"\r\n\r\nرا كه بكابينهء مشير الدوله پرداخته بودند ، از دولت انگليس طلبكار بوده است . پس اينكه در سابق نوشته‌ام كه جناب لرد كرزن شاه‌اندازى بىموضوع كرده است ، بىدليل نبوده ، و ايشان عبث سر ما منت ميگذاشته‌اند !\r\n\r\nگاهى پول عاشقى هم بكيسه برميگردد\r\nانگليسها اين ماهى سيصد و پنجاه هزار تومان را كه از به دو كابينهء قرارداد بوثوق الدوله پرداخته ، بانضمام پولهائى كه در كابينهء اول وثوق الدوله بعنوان موراتورىيم داده بودند ، و همچنين دم جاهائى كه براى بستن قرارداد از كيسه‌شان پريده بود ، با فرع صدى هفت ، همواره از دولت ايران مطالبه داشتند . بر اثر يكى از اين مطالبه‌ها ، كميسيونى در وزارت ماليه منعقد شده بود كه در طرز جوابيكه بايد داده شود مذاكره كنند . منهم عضو اين كميسيون بودم . هريك چيزى گفتند . نوبت به من رسيد . گفتم جواب اين مطالبه را با يك ضرب المثل عاميانهء خودمانى مىتوان داد ، منتها بايد به اين مثل ساده لباس ديپلوماسى پوشاند . پرسيدند آن مثل چيست ؟ گفتم كابينهء محافظه‌كار انگليس ، براى پيشرفت دادن بسياست شكست خوردهء خود عاشق للگى ايران بوده و در راه اين عشق و برپا نگاهداشتن كابينه‌هاى وثوق الدوله ، كه دلال اين محبت بوده است ، پولهائى خرج كرده است . « پول عاشقى بكيسه برنميگردد « 1 » . »\r\n\r\n\r\n","description":"","footnote":"\r\n( 1 ) - گويند وقتى بچه تاجرى عاشق دختر همسايه شده بود . دختر هم از اين بچه تاجر بدش نمىآمد و گاهگاه كه قلا ميكرد از صحبت داشتن با عاشق دلداده مضايقه نداشت . روزى پسر از دختر يك بوسه تمنا كرد ، دختر بموقع ديگر محول داشت و شب هنگام در ميان رختخواب قدرى بفكر اين تقاضاى محبوب افتاده ديد تنها نميتواند در اين زمينه تصميمى بگيرد ، با دايه مشورت كرد . دايه زن فهميده‌اى بود و درست حساب كرده ، ديد ازدواج اين دختر و پسر هيچ مانع و محظور اجتماعى ندارد و دختر هم پسر را دوست ميدارد . گفت امروز را صبر كن من فكرهايم را بكنم ، جواب بگويم . از پيش دختر نزد خانم و آقا رفت و مطلب را با آنها ميانه گذاشت . پدر دختر از اين وضعيت بدش نيامد ولى فكر ميكرد شايد پسر حقه‌باز باشد و بخواهد با اين وسائل دخترش را فريب بدهد . به دايه گفت ، به دختر بگو قيمت بوسه را صد تومان معين كند ، اگر پسر آورد بوسه بدهد . دايه ، البته فردا صبح و موقع سررسيد مهلت قراردادى رأى خود را به دختر اظهار داشت . در ملاقات جديد پسر تجديد تمنا كرد ، دختر هم شرط را به پسر گفت . البته پسر كه هيچوقت اميد نداشت صد تومان پول پيدا كند خيلى پكر شد . از قضا پدرش در همان روز پسر را مأمور وصول صد تومان از يكى از بدهكارهاى خود كرد و بدهكار هم بدون حالا و يكساعت صد تومان را پرداخت . پسر يك سر بدرخانهء معشوق آمد و يكصد تومان را تسليم و بوسه را گرفت . البته تا يكى دو روز هروقت پدر از پسر مطالبهء صد تومان را ميكرد ، پسر ميگفت هنوز نگرفته است ، تا بالاخره روزى تاجر بدهكار را در راه ملاقات كرد و با ردوبدل شدن چند كلمه دانست كه پول همان ساعت اول وصول شده است . از پسر مطالبهء صد تومان را كرد . پسر هم رك و راست جان مطلب را اظهار داشت . صد تومان امروز پول قابلى نيست ولى در آن دورهءها كه اسم يك كوچه را كوچه صد تومانيها ميگذاشتند خيلى پول بود .\r\nبقيه در حاشيهء صفحهء بعد\r\n","page_name":" 164 ","page_number":172},
  {"content":"\r\n\r\nآنچه من در نظر دارم ، جواب ايران در مطالبه‌هاى انگليس‌ها از اين هفده كرور هميشه از روى همين مثل بود و هيچوقت اين پول را بدهى دولت ايران نشناخته بودند .\r\nميگويند بعدها بامر ديكتاتور ، يك وزير محرمانه اين بدهى را تصديق كرده ، و يك وزير ديگر ، اين قرض را پرداخت . من از صحت و سقم اين « ميگويند » بىخبرم ولى اگر اين پول پرداخت شده باشد بايد گفت وكلاى ملت باخبر نشده‌اند يا داخل آدم نبوده‌اند يا از ترس اينكه ، دفعهء ديگر وكيلشان نكنند لب تر نكرده‌اند و بالاخره ، بر خلاف مثل معروف ، پول عاشقى با فرع صدى هفت ، بكيسه برگشت . يا بعبارت ساده ، ما اين قرض بىوجه را كه جز يك ميليون و چهارصد هزار تومان ، اقساط چهار ماههء پرداختى بكابينهء مشير الدوله باقى آن بىحساب بود ، بالكلكانهء عاقدين قرارداد ، و با فرع صدى هفت چند ساله ، و خرد و ريز ديگر كه سر بهفده كرور تومان زده است بالاخره پرداخته‌ايم و منت‌هاى خشك و توخالى لرد كرزن از بالاى ما رفته است .\r\n\r\nايرانيها به اين شكلكها ميخندند\r\nملت ايران از اين كلاهها خيلى سرش رفته ، و از اين منت‌هاى خشك و خالى زياد كشيده ، شايد نه ، بلكه يقين امروز هم در بده و بستان وام و اجاره ، و واگذارى قراضه‌هاى جنگى ، و واريز حساب هزار ميليون آبى كه باسكناس ما بسته‌اند ، و همچنين كرايهء راه‌آهن كه سه سال و نيم در دست سه دولت متحد بود ، نظير اين كلاهها كه اساسش ليرهء يكى سيزده تومان ، و بدحسابى در كرايهء راه‌آهن است ، خيلى سرش ميرود ، و از اين منت‌هاى توخالى زياد ميكشد .\r\nدر نظر دارم ، در زمستان سال 1322 بعد از آن‌كه متحدين ما ايران را حسينقلى خانى كرده ، و دروبند آن را شكسته ، و حسابى براى صادر و وارد اين كشور قائل نشدند و مأمورين گمرك ايران را در صادر و وارد خودشان بىدخل كردند ، گندم و جو و حبوبات و روغن و گاو و گوسفند و بز و حتى الاغ ما را ميخريدند ، و از همان اسكناس‌هائيكه از خودمان بصيغهء « مرگ بابائى » و « وعدهء سرخرمن » و به حساب ليرهء دانه‌اى سيزده تومان ( ! ) قرض كرده بودند ، قيمت ميدادند ، و براى رفع گرسنگى خود بكشور خويش ميفرستادند ، ولى در جلو مؤسسات خود تصوير يك جامبول انگليس را كه براى نان دادن بايران مشغول بيرون آوردن كيسهء گندم از كشتى ( ! ) بود ساخته و نصب كرده بودند ، و روزنامه‌هاى بقيهء حاشيهء صفحهء قبل\r\n\r\n\r\n","description":"","footnote":"\r\nتاجر ديد جز مذاكره با پدر دختر هيچ راهى براى استنقاذ اين ثروت هنگفت كه به بهاى يك بوسه از بين رفته است ندارد . بوسيلهء شخصى كه محرم طرفين بود به پدر دختر مراجعه كرد .\r\nپدر دختر گفت : « پول عاشقى به كيسه برنميگردد » تاجر با زنش مشورت كرد . زنش گفت چه عيب دارد كه دختر را براى پسر خواستگارى كنيم و در ضمن اين صد تومان را هم از بابت وجوهى كه بايد ببريم به حساب بياوريم . پدر براى زنده كردن سرمايهء از دست رفته اين تدبير را پسنديد و بعد از چند روزى نامزدى و ازدواج سر گرفت و پدر دختر بدون اظهارى از طرف خانوادهء داماد صد تومان را در ضمن مخارج منظور داشت و دو دلداده بهم رسيدند و اين سخن : « پول عاشقى به كيسه برنميگردد . » از اين واقعه ضرب المثل شده است .\r\n","page_name":" 165 ","page_number":173},
  {"content":"\r\n\r\nجاهل و گول ما فهميده يا نفهميده و شايد بتحريك غير مستقيم و مستقيم آقايان مسببين اين گرسنگى و غلا و تنگى ، بمحتكرين ( ؟ ) لعن و نفرين ميفرستادند !\r\nخدا پدر ميليسپو را بيامرزد كه آمد ، و با اختياراتى كه از وكلاى وظيفه‌شناس گرفت به اين تظاهرات خاتمه داد ، و به زور قانون گندم و جو هفتصد تومانى را در هشتاد تومان ، در مقابل همان اسكناس‌هاى آبدار خريد و به همين قيمت و در مقابل همان اسكناس هاى چاركى صد دينارى ، به آنها فروخت كه آقايان متحدين ما ، از اين شكلك‌بازىها كه براى فريب دادن سياههاى افريقاى پنجاه سال قبل به كار ميبردند ؛ دست بر دارند و مردم را مسخره نكنند ، و حالا كه نان ما را به ثمن بخس از دست ما گرفته‌اند و ما را دچار غلا و تنگى كرده‌اند ، و ما هم براى مهمان‌نوازى و قراردادهاى دولتى خود به روى خودمان نميآوريم و ساكتيم ، لامحاله آنها هم ساكت باشند و از اين شيرين‌كاريها كه در ادوار قبل ، در هوتنتو به كار ميبسته‌اند ، ديگر در ايران معمول ندارند !\r\nمن هيچ شك ندارم كه سياستمداران كابينهء سن‌ژام ، از هر حزبى كه باشند از اين خرده‌كاريها بىخبرند و شايد از اين شكل‌ها و گول‌زنكها كه ملت قديم و قويم ايران را ببازيچه ميگيرد ، مشمئز و متنفر هم باشند ، و اين هوچىگريهاى بيمزه شاهكار سياستمدارى اشخاصى است كه در خدمت ديپلوماسى مستعمراتى عمر گذرانده ، و اين خرما نمك‌زنىها را از لوازم شغل انتشارى خود ميپندارند « 1 » . ما از اين آقايان ، كه ظاهرا و برحسب مقام خود بايد از جنس همان كرسىنشينان كابينهء سن‌ژام باشند ، بخصوص آنها كه در ادبيات ايران هم وارد بوده ، و در نطق‌هاى انگليسى خود با لهجهء شيرين شعر سعدى هم ميخوانند ، منتظر نيستيم كه اين شوخىهاى سرد خنك را به‌بينند ، و با نظر لاقيدى در آن نگريسته ، بگذارند و بگذرند . ملتى كه مانند فردوسى و حافظ و سعدى و مولوى معلم دارد ، با اين شكلك‌ها گول نميخورد . همه حقايق را ميدانند ، و عاملين بدبختى خود را ميشناسند .\r\nبه آنها كه با هزار جان كندن و بيخوابى شب ، از اين قماش شاهكارهاى انتشارى مبتذل بوجود ميآورند ميخندند . اگر بخواهم شنيده‌هاى خود را از مردم عوام ساده در حين ديدن اين تصويرها ، بقلم آورم ، با اينكه اكثر آنها نكات بسيار بديع ادبى عاميانه دارد ، از حدود اين كتاب خارج خواهد شد .\r\nاز خواننده عذر ميخواهم ، خيلى حاشيه رفتم ، و بقول خودم از سلسلهء حوادث جلو افتادم ، چه كنم ؟ در موقعى مشغول نوشتن اين قسمت شده‌ام كه متحدين ما مثل اين است كه ميخواهند شرايط ما را در اتحاد با خود فراموش كنند . قطع‌نظر از روسها كه در مقابل مهمان‌نوازىهاى ما مدعى ما شده ، در آذربايجان غوغاى كمونيست راه انداخته‌اند ،\r\n\r\n\r\n","description":"","footnote":"\r\n( 1 ) - چون در اين وقت مستر بولار سفير انگليس در ايران بود من نخواستم به كسى كه در كشور ما سمت ديپلوماتيكى دارد توهين كرده باشم و گرنه اين سياستمدار مستعمراتى انگليس براى اين شاهكار خنك بيش از اين‌ها مستحق بود .\r\nامروز هم چون متقاعد و از كار بر كنار است ديگر لايق قلمفرسائى نيست .\r\n","page_name":" 166 ","page_number":174},
  {"content":"\r\n\r\nدو متحد ديگر ما ، آمريكا و انگليس هم گويا ميخواهند ما را تنها بگذارند ، و حرفهائى كه در كنفرانس تهران زده‌اند ، از خاطر ببرند ، و تازه پيشنهاد كميسيون سه نفرى ، مركب از خودشان و نمايندهء روسيه بما ميكنند كه در اين مدعىتراشى روسها ، كه خود هم تصديق دارند تازه وارد رسيدگى شوند ! ! دلم پر است و قلم سركشى مىكند ، و تا اين ابرهاى تاريك سياست از افق كشور ما بر طرف نشود ، قول نميدهم كه در اسلوب نوشتن « شرح زندگانى من » تغييرى پديد آيد .\r\nبارى مقصود توضيح اندازهء توانائى مالى دولت ايران ، در اواخر كابينهء مشير الدوله عقرب 1299 بود . گفتم دولت ايران در اين وقت سه چهار ميليون تومان سرمايهء دست نخوردهء حاضر در شركت نفت جنوب داشت ، و از تفسيرى كه متخصص‌ها از مادهء ده فرمان دارسى كرده ، و شركت هم پذيرفته بود معلوم شده بود كه صدى شانزده حق الارض ايران در سنوات بعد ، لااقل بسالى دو سه ميليون تومان بالغ خواهد شد . سالى يكى دو ميليون تومان هم اصل و فرع طلب روس‌هاى تزارى بود كه بالشويكها بخشيده بودند ، و نمايندهء ايران براى عقد قراردادى كه يكى از مواد آن همين واگذارى ميشد ، بجانب مسكو رفته بود . از تعرفهء جديد گمرك با انگليسها هم بشرحيكه خوانندهء عزيز در ابطال الباطل از آن سابقه پيدا كرده است ، به قدر يكى دو ميليون تفاوت عايدى پيدا ميشد . بنابراين ، گذشته از طلب شركت نفت ، دولت در حدود سالى هفت هشت ميليون تفاوت عايدى مستمر پيدا كرده بود ، كه در مقابل آن هنوز خرجى تراشيده نشده ، و در حقيقت بدست‌رس دولت و قابل مصرف بشمار ميآمد و در كمال خوبى ممكن بود با اين سرمايه و درآمد مستمر ، تأسيسات جديدى براى تقويت دولت بكنند ، و آنها را نگاهدارى نموده ، به كارهاى كشور سروسامانى بدهند . چنان كه بعدها هم ، مرحوم پهلوى از همين ممرها شروع به كار كرده ، و تأسيسات دولتى و قشونى را لامحاله با ظاهرى آراسته پىافكنى نمود ، و بودجهء پانزده بيست ميليونى را به دويست سيصد ميليون تومان رساند .\r\n\r\nاقتصاد عمومى\r\nاوضاع اقتصاد عمومى هم مثل وضع مالى دولتى بهبوديهائى پيدا كرده بود . در ايام جنگ بين الملل گذشته ، قطع نظر از پولهائيكه آلمان‌ها براى تشكيل قوهء ايرانى ، يا باصطلاح امروز ، ستون پنجم در ايران مىپاشيدند ، مصارف اقامت هفتاد هزار قشون روس ، در سرتاسر شمال و مغرب كه بعد از برهم خوردن دولت تزارى هم تا يك دو سالى به پول انگليس نگاهدارى ميشد ، و مخارج پليس جنوب و پادگانهاى انگليس در خراسان ، و بين سرحد عراق تا قزوين و انزلى كه بعد از تمام شدن جنگ هم براى كمك باضداد بالشويزم برقرار مانده بودند ، و مصارف رفت‌وآمد قشون ترك كه گاهى براى مقابله با خصم خود ، تا تبريز و همدان هم جلو مىآمدند ، و مزد و قيمت مصالح ساختمانهاى قشونى ، و راه‌سازى بين همدان و كرمانشاهان و خط بين مشهد و ذرداب ( 17 ميليون ليرهء دو تومانى ) و همچنين قيمت خوارباريكه دول انگليس و روس و ترك از افراد خريدارى كرده ، و به خارج از\r\n\r\n","description":"","footnote":"","page_name":" 167 ","page_number":175},
  {"content":"\r\n\r\nسرحد ايران براى قشون خود ميفرستادند ، و بين صد الى دويست ميليون مناتى كه روسها بتجار ايران قرض داده ، كه موقع دادن يكى پنج شش قران مىارزيد و با منات يكى پنج شش شاهى سرش هم آمده بود و نيز اسب و يراق و قشون سواره و پيادهء روسى كه بعد از نفوذ بالشويكى در آنها هريك مركوب و ساز و برگ خود را با چيزهاى ناقابل ، حتى با چند سير كشمش و يك خوشهء انگور مبادله كرده ، و با لباس عادى از سرحد ايران خارج گشتند ، و بالاخره ، لوازم جنگى و زندگانى يكصد هزار قشون كه روسها در شرفخانه ، نزديك تبريز تدارك ديده و واگذاشته و رفته بودند ، چيزهائى بود كه افراد ايرانى از آنها استفاده كرده بودند .\r\nاز طرف ديگر ، دول جنگنده مازاد مواد خام و دستكارىهاى اهالى را در ايام جنگ بقيمتهاى خوب خريدارى كرده ، و بواسطهء احتياجات خود ، صدور اكثر كالاها را از كشور خويش مانع شده ، و ايرانيها بفراهم كردن نظير آنها رفع حاجت نموده ، و از پرداخت پولهائى كه در سالهاى عادى براى اين قبيل واردات مصرف ميكردند ، معاف شده بودند .\r\nتمام اين پيش‌آمدها موجب افزايش ثروت عمومى كشور شده بود .\r\nدر اين دوره ، امتياز نشر اسكناس با بانك شاهنشاهى ، و سرمايهء اين بانك مال انگليسها بود . خوشبختانه ، ما هم با دول جنگنده اتحاد نكرده بوديم . مثل امروز نبود كه بعنوان همكارى تا بتوانند آب باسكناس ما بسته ، و قرض « مرگ بابائى » و « وعدهء سرخرمن » از دولت ايران بگيرند ، و در مقابل قيمت اشياء بخودمان پس بدهند . چون حقه‌بازيهاى وزراى حرام‌پيشه و تعيين قيمت اجبارى براى ليرهء كاغذى در كار نبود ، و معاملات مردم با ارز آزاد صورت ميگرفت ناچار قيمت ارز خارجى ، بواسطهء زيادى عرضه روزبروز تنزل ميكرد ، چنان كه قيمت ليرهء كاغذى تا نوزده قران هم تنزل كرده بود . باوجوداين چون همه‌كس در مقابل كار و كالاى خود ، پول كاغذى خارجى را قبول نميكرد ، دول جنگنده براى رفع حوائج زياد خود ، مجبور بودند عين پول طلا و نقره با اسكناس ايران ، كه بلافاصله در بانك شاهنشاهى ، به همان قيمت تسميه‌اى آن قابل مبادله با نقره بود ، خرج كنند . حتى آلمانها براى اينكه تودهء اهالى ايران با ليرهء عثمانى بيشتر سروكار داشته ، و اين پول طلا را بهتر از استرلينگ و گينه و امپريال « ده مناتى و پنج مناتى طلا » ميشناختند ، ليرهء عثمانى در برلن سكه كرده ، و در ايران خرج ميكردند . شايد بازماندگان آنها كه از اين ليره‌ها از آلمانها گرفته‌اند ، امروز هم از اين پولها در صندوق خود داشته باشند . تمام اين عوامل سبب شده بود كه عين ليرهء طلاى استرلينك انگليسى ، بيشتر از دانه‌اى سه تومان ، يعنى سى قران نقره دادوستد نميشد .\r\nپس تلافى طلاهائيكه از هزار و سيصد هجرى قمرى به بعد ، بر اثر ارزانى نقره رواج تجارت خارجى ، بمرور از ايران خارج شده بود ، تا حدى بيرون آمده ، و اثر آن تا اوائل سلطنت پهلوى ظاهر بود . قسمت مهم پيشرفت‌هاى اقتصادى دولت ايران ، در دورهء پهلوى مديون اين پيش‌آمدها و ذخيره شدن يكى دو خروار طلا كه پشتوانهء اسكناس بانك\r\n\r\n","description":"","footnote":"","page_name":" 168 ","page_number":176},
  {"content":"\r\n\r\nملى شد ، نتيجهء اين اوضاع بود . و الا ما كجا و ساختن راه‌آهن سرتاسرى كه همه چيزش با ارز خارجى ساخته شده است كجا ؟\r\n\r\nليره گور و كفنى\r\nقدما رسم داشتند مقدارى پول طلاى خمس و زكات در رفته لاى كفن خود كه قبلا تهيه كرده ، و اگر حاجى بودند اين كفن دو جامهء احرام آنها بود ، ميگذاشتند كه در وقوع واقعهء موت بازماندگان براى مصارف آخرى آنها در زحمت نباشند .\r\nدر بهار سال 1306 شمسى ، سال دوم سلطنت پهلوى كه حاجى فخر الملك پدر زنم مرحوم شد ، چون آقايان اردلان پسرهاى آن مرحوم همه در مسافرت بودند و يا كسالت داشتند ، كار تشييع و ختم آنمرحوم را من متكفل بودم . استرلينك‌هاى گور و كفنى آن مرحوم به چهار تومان و دو قران مبادله و مصرف شد ، و چون مرحوم حاجى فخر الملك اولاد صغير هم داشت ، رعايت غبطهء صغير طرف توجه من بود ، براى بدست آوردن قيمت واقعى اين ليره‌هاى طلاى انگليسى ، من خود چند دانهء آن را شخصا ببازار برده ، و به قيمت چهار تومان و دو قران مبادله كردم .\r\n\r\nسياست داخلى\r\nدر اين پانزده سالهء انقلاب ، هرچندى يك بار حكومتى روى كار ميآمد ، و بسليقه و حساب خود اساسى براى كار پىافكنى ميكرد ولى هنوز ديوار تأسيسات خود را بلند نكرده ، پى كار خود ميرفت و دولت جديدى جاى آن را ميگرفت ، و تأسيسات نيمه‌كارهء قبل از خود را خراب و اساس تازه‌اى پهن ميكرد كه آن هم در نوبت خود گرفتار بيمهرى دولت بعدتر ميشد . بر اثر اين وضع مردم احكام هرمن اللّه الحكمى را حقا بازيچه دانسته ، و نفاذ امر من له الامر از سلطنت گرفته ، تا كدخدائى كوچك‌ترين ده ، از بين رفته و در مقابل اشخاص متنفذ غير مسؤل كه هريك در قلمرو نفوذ مضر خود فعال مايشاء بودند ، بر اعراض و نواميس حكمفرمائى ميكردند ، مضار معنوى و مادى اين وضع از تشريح بىنياز است ، نتيجهء آن كه پنهان داشتن سرمايه ، و بيكارى و دست‌تنگى مردمان آرام زحمت‌كش است ، در تمام شئون اجتماعى هويدا بود ، همه‌كس درد را مىفهميد و همه از دل و جان خواهان حكومت مقتدر فعالى بودند كه بتواند به نفع جامعه از اين پيش‌آمدهاى اقتصادى و بهبودىهاى مالى دولت استفاده نمايد .\r\nمردم به تجربه اين پانزده ساله دانسته بودند كه نه خيالات واهى و ماجراجويانه و انقلاب‌طلبانهء دمكراتها ، و نه احتياط و ترس و لرز يا بعبارت ساده‌تر ، بىعرضگى اعتداليها ، هيچيك كارى پيش نميبرد و دولت مقتدر و مجلس صالحى لازم است كه بتواند بدون طمع و غرض ، قدرت قانون را از پاى تخت گرفته ، تا اقصى بلاد و دهات سرحدى كشور جانشين اين هرج‌ومرج نمايد . و از بهبوديهاى مالى دولت و اقتصاد عمومى بنفع جامعه استفاده كرده ، راههاى تازه‌اى براى انتفاع جامعه باز كند ، و دولت را به\r\n\r\n","description":"","footnote":"","page_name":" 169 ","page_number":177},
  {"content":"\r\n\r\nتأسيسات جديد ، بخصوص براى قشون و مهمات نايل كرده . و اساس استقلال كشور را استوار و محكم نمايد .\r\nچنان كه بعدها خواهيم ديد ، يكى از جهات كاميابى رضا خان سردار سپه در رسيدن بتاج و تخت ، و تحمل اعمال ديكتاتورى ده سالهء اخير سلطنت او ، بر اثر همين هواخواهى مردم از حكومت مقتدر بود كه هروقت ياد بىقدرتى دولتهاى قبل از او ميافتادند ، رفتار او را با همهء منكرى كه داشت تحمل ميكردند . چنان‌كه فعلا هم بر اثر مواجههء با حكومت هاى بىقدرت امروزه ، و هرج‌ومرج اين دمكراسى خودمانى ، و طمع‌ورزى و غرض‌رانى خواص از همه‌جا بى خبر ، و عوام فتنه‌جو ، روزبروز اسف و افسوس مردم ، بر حكومت دورهء پهلوى زيادتر مىشود . و اگر جوانها ، بعد از آرامش بين المللى دست و پاى خود را جمع نكرده ، و اساس متقن و متينى جاى اين بازى خطرناك نگذارند ، شايد در آيندهء نزديكى مردم روز سوم اسفند را منتهى اين بار ، نه بفشار نظميه ، بلكه از روى كمال رضا و رغبت جشن بگيرند ، و بقبول آن وكيل موقع‌شناس « چراغ دست گرفته پى پهلوى بگردند . » ولى من به آنها قول مىدهم هرقدر هم بگردند نظير او را ، نه از حيث اخذ و طمع و نه از حيث هوش و فعاليت و پشتكار پيدا نخواهند كرد .\r\n\r\nسياست خارجى\r\nشايد به نظر ميرسيد ، كه اوضاع سياست خارجى ايران خوب نباشد .\r\nاز يكطرف ، قرارداد وثوق الدوله اگرچه عملا از اجرا افتاده و وزير خارجهء انگلستان الرحمن فاتحهء آن را هم خوانده است ولى هنوز كابينهء محافظهء كار انگليس ، در جان دادن به آن پافشارى مىكند . و از طرف ديگر ، وعدهء مسالمت بالشويكها ، اگرچه سفير ايران را با بازوى گشاده پذيرفته‌اند ، و سببى ندارد كه دبه دربياورند ، ولى هنوز به نتيجه نرسيده ، طبعا از اين حيث هم نگرانى در كار است .\r\nگذشته از اينها ، وجود كشتيهاى روس در آبهاى انزلى ، كه گاهگاه بداخله هم نفوذ كرده ، و كمكهائى بياغيان دولت ، يعنى متجاسرين ميرسانند و متحاسرين كه در انزلى نشسته و با خالى ماندن رشت از قواى دولتى ، هر ساعت احتمال هجوم آنها به اين شهر ميرود وعدهء چند هزار نفرى از قشون انگليس كه از قزوين تا منجيل موقع گرفته ، و به حساب خود ، پشت سر آترياد رشت را كه تا آقابابا عقب‌نشينى كرده است ، دارند ، و به خوبى پيداست كه اگر بالشويكها از كشتىهاى خود خارج شوند و با متجاسرين متحدا به آترياد رشت حمله نمايند ، انگليسها برحسب عادت خود ، جا خالى خواهند كرد ، و راه تهران را براى بلشويكها باز ميگذارند ، نيز چيزهائى است كه مايهء نگرانى مىباشد .\r\nولى باطن امر غير از اينهاست . كابينهء محافظه‌كار انگليس ، اگرچه خيلى خواهان ماساندن قرارداد است ، ولى ملت انگليس با اساس امپرياليزم ضديت مىكند و دولت هم نميتواند براى تقويت اين قرارداد اعمال زور كند ، و از بين رفتن دسته گلى كه آقاى\r\n\r\n","description":"","footnote":"","page_name":" 170 ","page_number":178},
  {"content":"\r\n\r\nوثوق الدوله باب داده بودند ، حتمى است . بطوريكه دولت انگليس بفكر تجسس راه ديگرى براى سد كل ديوار ، از سمت ايران و جلوگيرى از نفوذ بالشويزم بهندوستان افتاده است ، كه اگر وسيلهء ديگرى بدست بياورد ، حاضر است از قرارداد وثوق الدوله صرف‌نظر نمايد . ايجاد روابط مسالمت‌آميز بين ايران و روسيه هم ، چندان تشويشى ندارد ، و مسلما قرارداد دوستى بين ايران و شوروى منعقد و اين روابط بين دولتين برقرار خواهد شد . اما لنگر انداختن بالشويكها در ساحل انزلى ، از موضوع اولييانف هم كه بگذريم ، اگر براى بيرون كردن انگليسها از ايران نباشد ، براى وادار كردن دولت ايران به عقد قرارداد دوستى است كه سفير ايران براى عقد اين قرارداد بمسكو رفته . و همين كه بالشويكها از اين موضوع مطمئن شوند ، فورا سواحل ايران را ترك خواهند گفت . دليل اين پيش‌گوئى هم ، بيكار ماندن دو سه ماه اخير آنها است ، كه اگر مقصود سوئى داشتند ، در اين چند ماهه حركتى به سمت خشكى ميكردند ، و شهر بىمدافع رشت را اشغال مينمودند .\r\nدولت بلشويك كه اعيان و اشراف و چنونيكها و افسران و ملاك و كارخانه‌داران ، يا بعبارت مختصر ، طبقهء ممتاز روسيه را از بين برده ، و بر ياغيان و مدعيان داخلى مانند كلچاك و دنيكن و ورانگل فايق آمده ، و دولى را كه منشويكها از كشور عظيم روسيهء تزارى تأسيس كرده ، و به آنها استقلال داده بودند ، به تصرف درآورده ، و حدود حكومت بالشويكى را بحدود روسيهء سابق رسانده بود ، ديگر طالب زياد كردن مدعى نبود و مىخواست تشكيلات بالشويكى و تأسيسات حكومتى خود را قرص و قائم ، و ملت روس را براى پذيرفتن اين طرز ، كه تحليل بردن آن براى افراد ، ولو روسهاى مطيع و زحمت‌كش بره هم باشند كار آسانى نبود ، مهيا نمايد . پس حاضر نبود دردسر تازه‌اى براى خود ايجاد كند ، و شايد اگر انگليسها در قزوين و منجيل اجتماع نميكردند ، و چماق نشان نميدادند ، اين چند كشتى را هم بآبهاى ايران نميفرستاد . يا اگر قضيهء اولييانف را مطابق با واقع بدانيم آنها را در آبهاى انزلى نگاه نميداشتند .\r\nانگليسها كه بهيچوجه در ايران ماندنى نبودند ، زيرا با وجود كسادى بازار امپرياليزم ، و حاضر نبودن ملت انگليس در پرداخت اين قبيل مصارف دير يا زود بايد ايران را ترك گويند ، و پليس جنوب را هم جمع كرده ، و اين گوشهء مملكت ما را هم آرام بگذارند و بالمره دست از للگى ما بردارند .\r\nحال دولت ايران در اينوقت ، درست برعكس 1907 ( 1325 قمرى ) و موقع انعقاد قرارداد و منطقهء نفوذ شده بود . در آن دوره ، دو رقيب از ترس تجاوز ديگرى بحدود اصلى خود ، خطى وسط ايران كشيده ، و بواسطهء همين خط هريك از دولتين ، دولت ايران را در منطقهء نفوذ خود بىقدرت ميخواست . ولى حالا كه بواسطهء وقايع اخير روسيه آن خط كور شده است ، هر دو طرف باز هم از ترس يكديگر ايران را دولت مقتدر و مستقل ميخواهند ، دولت روس بالشويك ميخواهد از تصديع انگليس كه هرروز از خاك ايران بدشمنان طرز جديد كمك مىرساند ، و مانع پيشرفت تشكيلات و تأسيسات بالشويكى است\r\n\r\n","description":"","footnote":"","page_name":" 171 ","page_number":179},
  {"content":"\r\n\r\nآسوده شود ، و انگليس هم مايل است كه ايران بتواند جلو بالشويك‌ها را گرفته ، و از نفوذ اين طرز حكومت بهندوستان و بين النهرين مانع گردد . پس هردو رقيب طالب استقلال و بخصوص قدرت دولت ايرانند كه ، بتواند در حدود و ثغور خود ، نظم و نسقى برقرار كرده ، بين آنها حائل شود . پس اگر دولت عاقل با احتياطى در ايران باشد ، به خوبى ميتواند با سياست موازنه مقصود طرفين را بدون افراط و تفريط حاصل كند و كار مملكت خويش را پيش ببرد .\r\nنميتوانم معتقد شوم كه مشير الدوله متوجه وضعيت مالى دولت و اقتصاد عمومى و سياست داخلى و خارجى كشور بطوريكه در اين ده صفحه تشريح شد ، نبوده و نميدانسته است كه مقتضى حكومت مقتدر موجود و مانع مقصود است . زيرا در آن روزها بواسطهء آزادى مطبوعات ، اين چيزها را هر جوجه سياست بافى ميدانست و حتى روزنامه‌نگاران هم كه در آن دوره ، مثل اكثر آنها در امروز سياستمداران ديمى بودند ، در اين موضوعات قلم‌فرسائى ميكردند . وطن‌پرستى و كشوردوستى مشير الدوله هم قابل ترديد نيست و نميتوان معتقد شد كه بواسطهء كم و كوتاه داشتن اين مكرمه ، باستقلال و ترقى كشور بىعلاقه بوده است . پس جهت اين خالى كردن شانه از كار ، آن هم در اين مومع كه ايران محتاج بفرستادن بهترين اسبهاى عربى خود بميدان سياست بود چه بوده است ؟\r\nاگر مشير الدوله زنده بود ، با سوابقى كه با او داشتم به او مراجعه ميكردم و سبب اين كناره‌گيرى بيموقع را ميپرسيدم ، و جوابهاى او را عينا در اينجا ميآوردم . از آن مرحوم ميپرسيدم كه خود را براى چه روز كشور ميخواستى ذخيره كنى ؟ جنابعالى رفتيد كه كى جاى شما را بگيرد ؟ و كشتى كشور را با اين باد و طوفان ، بساحل مراد و منزل مقصود برساند ؟\r\nمستوفى الممالك ؟ كه با وجود شهامت ذاتى و وطن‌پرستى و بىطمعى و بيغرضى ، پرحرف و كم‌كار و مهمل بود ؟ يا فرمانفرماى آپاردى پاچه ورماليده كه اگر براى خواندن فاتحه سر گور پدرش ميرفت ، تا چند تا سقط پاره به جيب نميزد برنميگشت ؟ يا سپهسالار ( خلعتبرى ) عصبانى كه به هيچ صراطى مستقيم نبود ، و به پفى مشتعل و به تفى خاموش ميشد ، و از راه جاه‌طلبى هرروز به صورتى درميآمد ؟ يا بالاخره سپهدار اعظم گيلك بيچارهء بيسواد بىحواس كه حتى املاى لقب خود را هم نميتوانست در خاطر بسپارد ، و در نوشته‌جات ادارى « اعظم » را « اعزم » ميكرد « 1 »\r\n\r\n\r\n","description":"","footnote":"\r\n( 1 ) . پسر عموى عزيزم آقاى حسنعلى مستشار ، ميگويد : مستشار نظام گركانى ، يكى از كاركنان دفترى وزارت جنگ ، براى من نقل كرد . كه در هنگام فوت شعاع السلطنه ، پسر مظفر الدين شاه آقاى سپهدار اعظم مرا احضار كرده ، امر دادند راجع بمجلس ختم آنمرحوم كه در مسجد شاه گذاشته ميشد شرحى مسوده كنم كه در روزنامه اعلان كنند . من شرح لازم را نوشتم و باحترام متوفى هرجا باسم شعاع السلطنه رسيدم ، « شاهزادهء اعظم » را جلو اسم او گذاشتم ، و بايشان تقديم كردم . بعد از ساعتى مرا خواستند . مسوده را براى پاكنويس به من دادند ، ديدم اصلاح ايشان منحصر به اين بوده است كه « اعظم » هاى مرا « اعزم » كرده‌اند . العهدة عليه .\r\n","page_name":" 172 ","page_number":180},
  {"content":"\r\n\r\nشايد آن مرحوم به من جواب ميگفت ، كه در آن روزها مأمورين نظامى و سياسى انگليس در ايران ، از قرارداد وثوق الدوله مأيوس شده ، و چارهء دور كردن بالشويكها از ايران و بستن كل ديوار كذائى را از سمت ايران به برپاداشتن كودتا و تراشيدن ديكتاتور در ايران تشخيص داده ، و بقدرى در اين زمينه پيش رفته بودند كه ممكن نبود ، برگردند و از خر شيطان پائين بيايند . در اين روزها ، تمام حواس مأمورين آنها معطوف به دو امر بود ، يكى توليد مانع براى عقد قرارداد دوستى بين ايران و روسيه ، و ديگرى برپاداشتن وقايعى كه شب سوم حوت 1299 اتفاق افتاد . آنها كسى را ميخواستند كه دانسته ، يا ندانسته در اين دو موضوع كمك آنها باشد . من هم آنشخص نبودم و آب ما از يك جوى نميرفت ، و من براى حفظ حيثيت خود ناگزير بودم بآبرومندى از كار خارج شوم .\r\n\r\nكابينهء سپهدار اعظم\r\nچند روز بعد از استعفاى مشير الدوله ، بموجب دستخط شاه آقاى سپهدار اعظم رئيس الوزراء شد ، و بقول خودش مشغول مطالعه در تعيين افراد همكاران خود گرديد . ولى آقاى رئيس الوزراء ، نميتوانست عده‌اى براى همكارى با خود جمع‌آورى ، و كابينهء خود را معرفى كند . بعضى زير بار كار نمىرفتند . برخى را او نمىپسنديد ، پاره‌اى هم بودند كه او را نمىپسنديدند . البته دست آنهائيكه بفكر برپاداشتن كودتا بودند ، نيز در اين دير كاميابى بىمداخله نبوده است . زيرا هرقدر كابينه ديرتر معرفى ميشد ، آنها مقدمات كار را بهتر ، و بىموى دماغ‌تر تدارك ميديدند .\r\nاما مردم ، همه در حيرت بودند كه در اين موقع كه بالشويكها با كشتيهاى خود در سواحل لنگر انداخته‌اند و متجاسرين در انزلى هستند ، و آترياد رشت هم اين شهر سرحدى را خالى ، و بلامدافع گذاشته ، و تا آقابابا به سمت منجيل عقب‌نشينى كرده است ، و سفير ايران هم در مسكو مشغول مذاكرهء عقد قرارداد بود و حاجت بدستور دارد ، اينقدر مطالعه براى چه لازم است ؟ چرا اين آقاى بزرگوار تكانى به خود نميدهد ، و كابينهء خود را زودتر معرفى نميكند . تا لامحاله ساير همكاران او كارها را روبراه كنند .\r\n\r\nتنازع چندين عامل بر معمول واحد\r\nدر كشور ما چون حزبى كه اكثريت حسابى داشته باشد موجود نيست هميشه انتخاب رئيس الوزراءها با بلوك صورت ميگيرد و راضى كردن احزاب جزء بلوك كار مشكلى است . زيرا « هيچ وقت گربه براى رضاى خدا موش نميگيرد » و هر حزبى شركت خود را در بلوك مشروط به نظر داشتن در نقاط حساس كارها مىكند . اگر مثلا انتخابات در پيش باشد ، همه ميخواهند وزير داخله از افراد آنها باشد ، و اگر اجازهء صدور و ورود كالا در دست دولت بود ، وزارت بازرگانى و پيشه و هنر طرف توجه واقع مىشود . وزارت ماليه چون « سرش بوى آرد ميدهد « 1 » » هميشه خواهان زياد دارد . آقاى\r\n\r\n\r\n","description":"","footnote":"\r\n( 1 ) - يعنى تازه از آسيا آمده و نزد او آرد هست و كنايه از صاحب حل و عقد بودن و بخصوص در دست داشتن ماده و پول است .\r\n","page_name":" 173 ","page_number":181},
  {"content":"\r\n\r\nرئيس الوزراء هم هميشه يكى دو سه نفر را دارد ، كه نسبت به او مثل آستر و رويه و عضو لاينفكند و بالتبع بايد با او باشند . آنهائى كه پيستون خارجى دارند ، نيز بر اين جمله افزوده ميشوند . اين است كه رئيس الوزراءها بخصوص اگر اهل اصول مسلم نباشند و يا خودمانى بوده ، و جا سنگينى آنها جلو تقاضاهاى حزبى و فردى را نگيرد ، هميشه گرفتار دير كاميابى در انتخاب افراد وزراء ميشوند .\r\n\r\nحجاره بلاش عصفوره بفلس\r\nشخصى از عرب‌هاى عراق كه با وجود ماندن زياد در ايران هنوز هم فارسى را نميتوانست درست حرف بزند و جز روابط تمام كلماتش در فارسىگوئى همان عربى ديمى عراقى بود ، عادت داشت كه هروقت بدستهء گنجشكى برميخورد ، سنگى از زمين برميداشت و به سمت اين حيوانهاى زيبا كه در حال اجتماع ، بازيهاى دلپذيرى دارند پرتاب و جمعيت آنها را متفرق ميكرد . روزى بگردش رفت . در تفريح هم دست از عادت خود برنميداشت ، و سنگ به گنجشكها ميپراند . رفيق همراهش به او گفت : « مولانا چرا عبث به خود زحمت ميدهى و « مهرهء كور نخ ميكنى ؟ » از وقتى كه من با توام ده بيست بار اين عمل بىنتيجه را تكرار كرده‌اى ، بدون اينكه از سنگهاى تو يك پر از گنجشكها افتاده باشد ! عرب طماع جواب گفت : « حجاره بلاش عصفوره بفلس . » سنگ قيمتى ندارد ، ولى اگر گنجشك بيفتد با پول مبادله مىشود . مردم كشور ما هم براى رسيدن به كارهاى دولتى ، اصل مسلم « حجاره بلاش عصفوره بفلس » همان عرب طماع را به كار مىبندند . تقاضا كردن و توصيه آوردن و پيستون تراشيدن زحمتى ندارد ، ولى اگر به كار رسيدند ، پول و مقام و همه چيز است .\r\nدر رسيدن بمقام وزارت كه بالاترين كارهاى دولتى است ، نيز همين اصل مسلم در كار است . همين كه يكى رئيس الوزراء مىشود ، بخصوص اگر دفعهء اولش بوده و سليقهء او در انتخاب همكارهاى وزارتيش معلوم نباشد ، همهء مردم بر او هجوم آورده براى احراز مقام وزارت ، وسائل عجيب اتخاذ ميكنند .\r\n\r\nاز اين نامه‌ها مجموعه‌اى ترتيب بدهيد !\r\nچنان كه از جلد دوم ، صفحهء 419 خوانندهء عزيز سابقه دارد ، من تصميم داشتم ، در اوايل سال جارى 1324 متقاعد بشوم ، و چون آخرين خدمتم در وزارت كشور بود ، تقاضاى بازنشستگى خود را به اين وزارت خانه فرستادم . وزير كشور و رئيس الوزراء يكنفر و داراى دو شخصيت بود . وقتى نامهء وزارت كشور را كه على الرسم براى تصويب حقوق بازنشستگى كه بايد بهيئت وزراء پيشنهاد شود ، نزد آقاى رئيس الوزراء ( ببخشيد آقاى نخست وزير ) بردند ، كه مثل وزير كشور امضاء كرده ، بهيئت وزراء ببرند . ايشان نامه را امضاء نكرده گفته بودند : من ميخواهم فلانى را ملاقات كنم . ولى من كه براى گرفتن كار هيچوقت در پيش اطاقى وزراء انتظار نكشيده بودم ، براى موقع تقاعد بطريق اولى نمىخواستم خود را به اين زحمت بيندازم . از طرف ديگر ، رئيس الوزراء هم مرد شريفى بود كه رد اين تقاضاى او خلاف انسانيت و مروت\r\n\r\n","description":"","footnote":"","page_name":" 174 ","page_number":182},
  {"content":"\r\n\r\nبود . خلاصه اين‌كه تا من به خود جنبيدم ؛ و خواستم بملاقات ايشان بروم كابينه سقوط كرد .\r\nمدتى بحران در كار بود . من در اوقات بحران ، بتوسط معاون وزارت كشور كار ارسال نامه راجع به تقاعد خود را پيش بردم . در هيئت وزرائى كه بعد روى كار آمد ، تقاعدم تصويب شد . بعد از مدت كمى ، باز همان رئيس الوزراى سابق مجددا رئيس الوزراء شد . چون تقاعدم تصويب و كابينه هم تعيين شده ، و « بىطمع بودن سلام روستائى « 1 » » كاملا محرز بود ، ملاقات اين مرد شريف ديگر مانعى نداشت . بملاقاتش رفتم . مرد بزرگوار ، در ضمن صحبت خيلى از زحمتى كه هجوم اشخاص براى نيل بمقام وزارت ، به او داده بود شكوه كرده ، گفت : اين روزها وسيله تازه‌اى هم بر وسائل سابق افزوده شده ، و آن نامهء درخواست وزارت است . در اين چند روزه ، در حدود صد تقاضانامهء همكارى براى من نوشته‌اند . يكى از آنها را در جيب داشت . به من نمود . مؤمن نويسندهء نامه ؛ از تحصيلات و اطلاعات و طرز فكر خود براى كارهاى دولتى ، قلم‌فرسائى كرده ، از مواجب و استفادهء اتومبيل وزارتى هم استعفاء نموده ، و همچو وانمود ميكرد كه قربة الى اللّه ميخواهد وزير شود .\r\nنشانى محل و اسم و رسم خود را هم با تمام حروف نوشته ، و ذيل آن را امضاء كرده بود . باوجوداين ، اگر يكى از همسايه‌هاى خانه‌هاى سر چشمه ما نبود ، من او را نمىشناختم . زيرا خيلى از اين كار بدور ، و شغل فعلى او دلالى و معلوماتش زبان انگليسى ، و سابقه‌اش مترجمى امريكائىهاى ماليه در دورهء اول ميليسپو است . از نخست‌وزير پرسيدم ؟ مگر شما با اين شخص سابقه‌اى داشته‌ايد ؟ گفت : بهيچوجه ! مضمون باقى نامه‌ها و اسم و رسم صاحب آنها هم همين‌طورها است و من هيچ يك از نويسنده‌ها را نمىشناسم ، سهل است ، از كسانى هم كه با من سروكار دارند هيچ‌كس آن‌ها را نمىشناسد . بايشان عرض كردم : از اين نامه‌ها مجموعه‌اى ترتيب بدهيد ، چيز خيلى بامزه‌اى خواهد شد .\r\nمنتها براى طبع آن ، امر بدهيد امضاها و نشانىهاى آن را برمز بگذارند ، كه حسرت - الوزراءها در نزد نزديكان خود هو نشوند و يقين بدانيد كه اين مجموعه خيلى خواننده پيدا خواهد كرد . ايشان فرمودند : فعلا آن‌ها را در محفظه‌اى نگاه داشته‌ام ، تا بعدها كتابش كنم « 2 » .\r\nاگرچه چنان‌كه ميدانيم در موقعى كه سپهدار رئيس الوزراء شد ، مجلسى در كار نبود ، كه براى تعيين تمايل آن احتياجى به بلوك‌سازى داشته باشند ولى ، چون اصول مسلم\r\n\r\n\r\n","description":"","footnote":"\r\n( 1 ) - روستائىها واقعا اين خلق عدم مزاحمت را كاملا دارا ميباشند و تا حاجت مبرمى نداشته باشند نزد ارباب و مباشر نمىآيند . بطوريكه مثل معروف : « سلام روستائى بىطمع نيست . » كاملا مطابق با واقع و مورد استعمالش موقعى است كه كسى خدمت رسيدن و سلام عرض كردن را مقدمه براى حاجت قرار دهد .\r\n( 2 ) - در روزنامه خواندم كه در اين روزها ، زمستان 1338 ، كه تعيين سناتورهاى انتصابى از طرف اعليحضرت همايون شاهنشاهى در ميان بوده است سيصد فقره عريضهء درخواست اين مقام به دفتر مخصوص شاهنشاهى رسيده است ! كه ايران اينقدر رجال درخور سناتورى داشته است و من كور باطن از آن بىخبر بوده‌ام ؟ ! !\r\n","page_name":" 175 ","page_number":183},
  {"content":"\r\n\r\nآزادى رعايت ميشد ، روزنامه‌ها هم آزاد بودند و بدون رضايت ضمنى سران آزاديخواه ، كسى رئيس الوزراء نميشد . اين بود كه با نبودن مجلس هم باز همان سعى و مجاهدت ، از طرف احزاب و بخصوص سردسته‌ها ، براى چپاندن پارتيهاى خود در كار بود . بنابراين .\r\nقسمتى از اين معطلى رئيس الوزراء و عدم كاميابى او نتيجهء ملاحظات و رقابتهاى حزبى و جا سنگين بودن سپهدار اعظم بشمار ميآمد .\r\n\r\nعزل استراسلسكى\r\nولى تشكيل نشدن كابينه ، مانع آن نبود كه آقاى رئيس الوزراء در تاريخ هشتم عقرب در ضمن بيانيهء خود از وخامت اوضاع كشور ، و پيچيدگى كارهاى عمومى با كلمات و اصطلاحات غير مأنوس و تعبيرات غير عادى ، قلم‌فرسائى كرده ، و افكار عامه را بيشتر مغشوش كند ، و چون اضداد او شهرت داده بودند كه تعيين اين رئيس الوزراء براى تجديد اجراى قرارداد است ، شرحى هم راجع به بىاصلى اين انتشارات در پايان مشروحهء خود بقلم آورده و انفصال استراسلسكى را آن هم بامر اعليحضرت شاه ، به اطلاع عموم رسانده بود . پس از چند روز افسران روسى دويزيون قزاقخانه هم بروز فرماندهء خود ، مبتلا گشته ، كلا از خدمت خارج شدند .\r\nو رياست دويزيون قزاق بسردار همايون ، نوهء قاسم خان والى رسيد . اين قاسم خان كه والى گيلان بوده ، همان است كه نقش دو شاه و دو بىبى و يك آس را نقش مغلوب نشدنى ميدانسته ، و در پنجاه سال قبل آس‌بازهاى دوره اين نقش را قاسم خان والى موسوم كرده بودند . نميدانم پوكربازهاى امروز اين تسميه را كماكان دارند ، يا تجدد آن را هم عوض كرده است .\r\nعزل سركرده و افسران روسى ؟ آن هم بامر شاه ؟ ! اگر آنها گناهى مرتكب شده بودند ، چرا رئيس الوزرائى مثل مشير الدوله عزل آن‌ها را تصويب نكرده ، بلكه براى همين اختلاف‌نظر استعفا نمود ؟ اگر تقصير كار نبودند چرا اول اقدام رئيس الوزراى جديد ، قبل از هركار حتى تعيين وزراى كابينهء خود ، معزول كردن آنهاست ، سهل است ، دستخط شاه هم در اين باب صادر شده است ! توضيح مطلب بقرارى است كه خوانندهء عزيز ذيلا توجه ميفرمايد .\r\nانگليس‌ها ميخواستند وانمود كنند كه عقب‌نشينى بىدليل آترياد رشت بآقابابا ، بر اثر دستور اين سركردهء روسى بوده است . شايد در ضمن بدشان هم نمىآمده ، كه استراسلسكى را بالشويك هم قلم بدهند . در صورتى كه به زودى خواهيم ديد كه اين عقب‌نشينى ، بموجب دستور غير رسمى و دوستانهء مأمورين خودشان بروساى ايرانى قزاق بوده ، كه اولا براى برپاداشتن كودتا ، آترياد رشت را كه براى اين كار در نظر گرفته بودند ، به شهر تهران و محل كودتا نزديك‌تر كنند ، و ثانيا تقصير اين عقب‌نشينى بىجهت را به گردن روسها وارد كرده ، و به اين گناه آنها را از كار خارج نمايند تا كودتاچىهاى ايرانى در آينده ، بىموى دماغ بتوانند منويات آنها را در زمينهء كودتا بىسروصدا انجام دهند .\r\nشايد مشير الدوله هم از همين راه به مقصود اصلى آنها ، يعنى فكر برپاداشتن كودتا\r\n\r\n","description":"","footnote":"","page_name":" 176 ","page_number":184},
  {"content":"\r\n\r\nپى برده ، و استعفا نموده باشد . زيرا اگر غير از اين تصور كنيم ، بايد يا اين رئيس الوزراى وطن‌پرست را طرفدار بالشويكها بدانيم ، يا او را مردى گاه گير و غيرجدى و بوالهوس بشماريم . در صورتى كه مشير الدوله از اين هردو ذميمه كاملا بدور بوده است . گرچه ممكن است دور نرويم و بگوئيم مشير الدوله حس كرده بوده است كه پافشارى انگليس‌ها در عزل اين روسهاى تزارى براى آنست كه در آيندهء نزديكى افسران خود را بجاى آنها پيشنهاد كنند ، و اينهم حقا مخالف سياست موازنهء منفى او بوده ، و يا بىجهت استعفا داده باشد .\r\nاما شاه چرا راضى به اين امر شده ، و ميل انگليسها را بر عقيدهء رئيس الوزرائى مثل مشير الدوله ترجيح داده است ؟ براى اينكه ، انگليسها اقامت قشون خود را ، بين منجيل و قزوين ، فقط براى نجات ايران از حملهء بالشكويها وانمود ميكردند و شاه هم بواسطهء بىاطلاعى از كنه قضيه ، آنها را مدافع پاىتخت ، و بنابراين مدافع تاج و تخت خود ميدانست . همينقدر كه آنها اطمينان ميدادند كه بموجب اطلاع خدشه‌ناپذير دانسته‌اند كه سبب اين عقب‌نشينى بىدليل افسران روسى بوده‌اند كافى ميشده است كه مقاومت مشير الدوله را از راه اشتباه بداند ، و بعد از استعفاى او دستخط اخراج آنها را برئيس الوزراى جديد صادر نمايد .\r\nدر هرحال استراسلسكى كه در قزوين بود ، امر سپهدار را در باب تحويل دويزيون بسردار همايون دريافت ، و اطاعت كرده ، فورا از راه بغداد از ايران خارج شد . و همين خروج بدون هيچ اعتراض او دليل ديگرى براى مطالب سابق الذكر است كه انگليس‌ها با تهديد و تطميع خود ، مانع شده باشند كه مبادا سركردهء روس به تهران آمده ، بيگناهى خود را ثابت كند ، و در ضمن محاكمه ، روابط افسران انگليسى با افسران ايرانى آترياد رشت و راز كودتا برملا و افشا گردد و آنچه رشته‌اند پنبه شود « 1 » .\r\n\r\nتشكيل كابينه و كمك دولت بابن سبيل‌هاى رشتى\r\nبالاخره ، بعد از نوزده روز بحران ، در 22 عقرب آقاى سپهدار كابينهء خود را بهرجان كندنى بود تشكيل و بشاه معرفى نموده ، و رسما وارد كار شد . هيئت دولت جديد بايد خطمشى خود را به اطلاع عموم برساند . باز هم آقاى سپهدار موقع گير آورده ، در اين بيانيهء خود كه بمنزلهء مرامنامهء هيئت وزراء بود ، تا توانست با اصطلاحات نچسب ، از وخامت اوضاع ضجه و مويه راه انداخت ، و با تعبيرات عجيب خود توى دل مردم را خالى كرد .\r\nنميدانم ، چه روز ولى در همين روزهاى اوليهء تشكيل كابينه بود كه متجاسرين كه تا اينوقت از تعرض به شهر بىمدافع رشت خوددارى كرده بودند ، به اين شهر وارد شدند .\r\nمردم اين شهر كه ورود اين هم‌ولايتىها را مقدمة الجيش بالشويك‌هاى ساحلى دانستند ، اكثر شهر را خالى كرده ، با وسائل ناقص ، حتى پياده بجانب تهران راه افتادند . ورود\r\n\r\n\r\n","description":"","footnote":"\r\n( 1 ) - اقتباس از مثل معروف « هرچه رشتم پنبه شد » است كه عوام در موارد ناكاميابى به كار مىبندند .\r\n","page_name":" 177 ","page_number":185},
  {"content":"\r\n\r\nاين عده بپاى تخت ، و اغراقات گيلكى آنها كه براى حق بجانب كردن خود در اين فرار به كار مىبستند ، افكار مردم تهران را كه از بيانات رئيس الوزراء مغشوش شده بود مغشوش‌تر كرد .\r\nولى براى رئيس الوزراء شغل شاغلى پيدا شد و آن اظهار همدردى با همشهريان بود كه بالاخره مجبور شدند بپاره‌اى از آنها از خزانهء دولت ، و از اول پوليكه برسم على الحساب از بابت طلب دولت از شركت نفت جنوب گرفتند ، بعنوان قرض بدهند ، زيرا واقعا بعضى از اين بيچاره‌ها با داشتن همه‌چيز در شهر خود در تهران اين سبيل بودند .\r\n\r\nسفارت هم بكساد بازار امپرياليزم انگليس اعتراف مىكند\r\nده دوازده روزى از تشكيل كابينه گذشته ، و شايد مقارن رسيدن اولين تلگراف مشاور الممالك ، متضمن شانزده مادهء طرح قرارداد دوستى بين ايران و شوروى بود كه سفارت انگليس شاهكارى بخرج داد و مراسلهء پرمعنا ولى ميان خالى يا بعبارت ساده‌تر گيج كننده‌اى بدولت ايران داد .\r\nدر اين نامه ، اولا تقاضا كرده بودند دويزيون قزاق تحت فرماندهى افسران انگليس درآيد ، و ثانيا اطلاع ميدادند كه نظر به اعتراضاتى كه از طرف مجلس مبعوثان ملت برويهء دولت انگليس شده است ، دولت انگليس پرداخت ماهى سيصد و پنجاه هزار تومانى را كه بطور مساعده از بابت دو ميليون قرض ميپرداخت ديگر نميتواند ادامه دهد . و قشون خود را هم بايد از ايران خارج نمايد ، و از همه مهمتر ذيلى بود كه با كمال مهارت به آن اضافه كرده ، نوشته بودند كه اگر دولت ايران مايل نباشد با ما دوستى كند و از ما مساعدت نخواهد ، ما هم غنيمت شمرده خود را كنار مىكشيم .\r\nدريافت اين مراسله ، بخصوص ذيلى كه به آن بسته بودند ، چنان دست و پاى سپهدار را درهم ، و او را گيج‌تر كرد كه بيچاره گيلك مرد دريافت مواد پيمان دوستى با روسيه را كه تازه از مسكو رسيده بود ، شايد عمدا فراموش نمود ، و براى حل معماى تعيين خط مشى دولت چاره‌اى جز توسل بمجلس مشاورهء عالى نديد . بشاه عرض كرد . شاه هم اين فكر را پسنديد . در ششم قوس ، جلسهء مشاورهء عالى ، مركب از وكلاى حاضر مجلس آينده ، و علماء و رجال و سران آزادىخواه تشكيل گرديد . و حتى براى ابهت مجلس شاه را هم جهت افتتاح جلسه ، از فرح‌آباد به شهر آوردند .\r\n\r\nجلسهء مشاورهء عالى\r\nنطق افتتاحيهء شاه ، در اين جلسه . ( ششم قوس 1299 ) مثل نطقهاى پادشاهان در اين گونه موارد ، فقط حاوى سبب انعقاد اين مجلس و در ذكر همين سبب هم كوتاه بوده و جز كلياتى راجع باهميت داشتن مطالبى كه حضار بعدها بايد از آن اطلاع حاصل نمايند ، چيزى نبود ، حتى جزئى اشاره‌اى هم بموضوع نداشت .\r\n\r\n","description":"","footnote":"","page_name":" 178 ","page_number":186},
  {"content":"\r\n\r\nحضار از نطق شاه كه چيزى نفهميدند و اعليحضرت بفرح‌آباد تشريف بردند . ببينيم حضرت اشرف سپهدار اعظم چه ميفرمايند ؟ شايد از بيانات ايشان چيزى دستگير حضار بشود .\r\nنطق آقاى رئيس الوزراء از نطق شاه هم كوتاه‌تر بود ، و بيان موضوع را يكسره بمشروحه‌اى كه اديب السلطنه معاون رياست وزراء ، ( جناب آقاى حسين سميعى ) در دست داشت احاله مينمود .\r\nسابقا بضجه مويه‌هاى اين نخست‌وزير ، در بيانيه‌هاى خود اشاره كرده‌ام ، مشروحهء امروزهء او كه بوسيلهء معاون رياست وزراء قرائت شد ، بقلم مرد اديبى مانند آقاى حسين سميعى ، و شاهكارى از اغراق در مشكلى امور بوده ، و مخصوصا در اغتشاش بالشويكها ( ؟ ) در نواحى شمال ، و عدم توانائى دولت در جلوگيرى از آن داد فصاحت و بلاغت داده شده ، و آخر الامر بما نحن فيه يعنى مراسلهء سفارت انگليس ، رسيده و عدهء قرائت عين آن را كه بايد بلافاصله شروع شود ، دادند . ولى آقاى نخست‌وزير ميخواست نگذارد مراسله قرائت شود ، و بعد از قرائت مشروحه كه بتوسط اديب السلطنه انجام شد ، چند كلمه‌اى ايراد ، و فرمودند خوب است آقايان كميسيونى تعيين نمايند كه مراسله ، در آن كميسيون قرائت شود ، و اين بعد از تقاضاى مجدانهء حضار بود كه راضى شدند اصل مراسله قرائت گردد .\r\nپس از قرائت مراسلهء سفارت نصر الملك ( جناب آقاى حسنعلى هدايت ) در تكميل مشروحهء نخست‌وزير و توضيح مراسله ، شرحى كه البته بيشتر آن راجع به تشريح وخامت اوضاع ، و بيچارگى دولت و استمداد فكرى از رجال و نمايندگان ملت براى تعيين خطمشى دولت بود ، ايراد نموده ، در خالى كردن توى دل حضار آنچه سعى داشتند به كار بستند . ولى حرفى از شانزده مادهء ارسالى مشاور الممالك بميان نياورده حتى بعد از پرسش يكى از حضار هم گفتند اطلاعات كافى در اين باب نداريم . در صورتى كه اين شانزده ماده دو روز قبل ( روز 4 قوس ) بوزارت امور خارجه رسيده ، و حتى وصول آن را روزنامه‌ها هم اجمالا در قسمت اخبار خود بطور « ميگويند » نوشته‌اند .\r\nاز اين جمله معلوم مىشود كه اكثريت اعضاى كابينهء آقاى سپهدار طرفدار سياست يكطرفى بوده ، و ميخواسته‌اند با اين اغراقات خود در خطر نفوذ بلشويزم و عدم توانائى دولت در جلوگيرى آن از مجلس مشاورهء عالى چيزى بشنوند ، و آن را مستمسك كرده و خود را مثل زمان وثوق الدوله يكسره بدامان انگليس انداخته ، و از روسيه بالمره صرف‌نظر كنند ، و شايد قرارداد كذائى وثوق الدوله را هم بر ملت تحميل نمايند و الّا دليل نداشته است ، كه تا اين اندازه مردم را از بلشويك‌ها كه در ساحل انزلى هستند ، و از متجاسرين كه فقط در رشت نشسته و جرئت جلو آمدن ندارند ترسانده و آنقدر در وخامت اوضاع كشور راه اغراق بپيمايند . مقارنهء تاريخ مراسلهء سفارت انگليس ، با وصول شانزده مادهء ارسالى از مسكو ، دليل باهر اين گفته است .\r\nاما مجلسيان ، آنها كه رجال مملكت بودند يا اصلا حاضر نشده ، و ببهانهء كسالت\r\n\r\n","description":"","footnote":"","page_name":" 179 ","page_number":187},
  {"content":"\r\n\r\nجا خالى كرده‌اند ، يا اگر هم حاضر بودند ، يك كلمه حرف نزده‌اند . زيرا در صورت مجلس از آنها اظهار عقيده‌اى ثبت نيست . وكلاى مجلس آينده ، مانند سيد تدين و سردار معظم خراسانى و حاجى آقاى شيرازى كه اميد وزارت و پيدا كردن سروكار با انگليسها داشتند ، موقعى بدست آورده و در نطقهاى خود كه به « احسنت احسنت » « صحيح است صحيح است » ساير وكلاء هم تاييد ميشد ، فقط مجلس شوراى ملى را براى جواب اين موضوع و تعيين سرنوشت ايران صالح دانسته ، و در اصل تقاضاى دولت ، راجع به تعيين خطمشى ، ( سياست يكطرفى يا دو طرفى ) جزئى اشاره را هم خلاف صرفهء خود دانسته ، و هيچ وارد اين مبحث اساسى نشده‌اند . در اين ميان فقط علما صريح‌تر حرف زده ، و حقا گفته‌اند تا مذاكرات سفير كبير ايران را كه فعلا در مسكو است ، نبينيم نميتوانيم ، نفيا يا اثباتأ اظهار عقيده كنيم .\r\nدر ميان اين آقايان نيز ، رويهء مدرس ، كه هم لايحهء علما را در لزوم ديدن متن مذاكرات مشاور الممالك سفير كبير ايران در مسكو ، امضاء كرده و هم در نطق خود تشر به بالشويك‌ها زده ، و تلويحا اشاره كرده است كه اگر اينها هم بخواهند بيمزگى كنند با قوت ملى جوابشان را خواهيم داد ، از همه عاقلانه‌تر است ، و سياست موازنه را بيشتر تأييد مىكند .\r\nدر اين ضمنها ، آقاى حاجى ميرزا يحيى دولت آبادى هم مثل هميشه موقعى بدست آورده ، خواسته‌اند وارد شخصيات شوند ، و مجلس را از سكه انداخته‌اند ، كه بوسيلهء تنفس دوباره مجلس حال آمده . و مذاكرات شروع شده ، ولى در هرحال اين مجلس نتيجه‌اى كه مؤسسين منتظر آن بودند نداد . زيرا نه وزراء راضى شدند از مذاكرات مسكو چيزى به اطلاع حضار برسانند و نه مجلس اظهار عقيده‌اى كرد كه سپهدار آن عقيده را بقول خودش ، دستمسك ( مستمسك ) كرده ، « 1 » و برله سياست يكطرفى اقدامى نمايد .\r\nمن تاريخ اعتراض مجلس مبعوثان انگليس را بر رويهء دولت محافظه‌كار خود نميدانم چيست ، ولى از نطقى كه لرد كرزن در 25 عقرب 1299 در مجلس اعيان كرده ، و در چند جاى آن اشاره به متنقدين سياست دولت نموده ، همچو برمىآيد كه اين نطق در جواب همين اعتراضات مىباشد كه بالاخره ، سفارت انگليس هم در ضمن اين مراسلهء خود به آن اشاره و بشكست امپرياليزم دولت انگلستان اعتراف كرده است ، و من حيرت دارم كه با وجود اين اعتراف ، چگونه ميخواسته است كه دولت ايران از سازش با دولت شوروى صرفنظر كرده ، و خود را يكسره تسليم دولت انگليس نمايد ؟ و كابينهء سپهدار كه اينقدر در پيشرفت اين نظريه به خود زحمت و از افشاى تلگراف محتوى شانزده مادهء ارسالى مشاور الممالك خوددارى نموده است ، منتظر چه كمكى از طرف انگليسها بوده ، و انتظار داشته است دولت انگليس با كدام پول و قشون بايران كمك كند ، و ما را از حملهء متجاسرين و بالشويكها نجات بدهد ؟\r\n\r\n\r\n","description":"","footnote":"\r\n( 1 ) - دستك درست كردن در اصطلاح عوامانه بمعنى شاخ و برگ قرار دادن و در نتيجه مستمسك تراشيدن است . سپهدار يكقسمت از اين اصطلاح عاميانه را بكلمهء مستمسك مىچسباند و در صحبت‌هاى عادى خود به كار مىبرد .\r\n","page_name":" 180 ","page_number":188},
  {"content":"\r\n\r\n\r\nآخر كدام چشم ؟\r\nميرزا ابو القاسم نائينى ، سلطان الحكماء را بمناسبت ذكرى كه در ايام ابتلاى خودم به مرض حصبه از او كرده‌ام ، خوانندهء عزيز ميشناسد . اين حكيمباشى خيلى نستعليق‌گو بوده ، و در صحبتهاى خود گاهى بذله‌گوئى و مطايباتى هم داشته است ، ميرزا على مستوفى بروجرد ، با اين حكيم‌باشى هم‌ريش و هم‌دندان ، و شايد هم‌محله هم بودند . اين دو پيرمرد ، چند نفر هم هم‌زى و هم‌سن ديگر هم پيدا كرده ، مجالس انسى ترتيب داده بودند . در اين مجالس براى تفريح آس بليطى ده شاهى يكقران هم بازى ميكردند . در دايرهء آس بازى ، ميرزا على هميشه پهلوى سلطان الحكماء ، و طورى مينشست كه ته بليط او واقع شود . يكى از كيفهاى آس‌بازها كه بعضى آن را خوش‌نقشى ميدانند ، اين است كه كسى بليط آنها را ديد نكند ، واحد برد و باخت يكدوره دخل آنها بشود . سلطان الحكماء هيچوقت به اين خوش‌نقشى نايل نميشد . اتفاق ميافتاد كه سه نفر حريف ديگر خير ميكردند ، ولى ميرزا على كه ته بليط بود ، بواسطهء در رفتن باقى حريفها ناخن خشكى « 1 » كرده ، با دست هاى كم وزن مانند جوروجور بىبى و جوروجور سرباز حتى ، با دو آس سهل است با دو شاه هم ديد ميكرد ، و نميگذاشت بليط سلطان الحكماء قصر در رود . بطوريكه حكيم - باشى را از اين « ديدم . ديدم » هاى خود خيلى عصبانى كرده بود . يكى از شبها كه واقعا ميرزا على خيلى در اين رويه بيمزگى كرده ، حتى با نقش دو شاه هم با چشم‌هاى كم ديد نم نموى خود ، بليط سلطان الحكماء را پشت سر هم ديد كرد حكيم‌باشى تنگ آمده برآشفت ، و با بيان نستعليق خود گفت ، آقا ميرزا على ! هى ميگوئيد ديدم ، ديدم ، آخر با كدام چشم ؟ !\r\nبايد دولت ايران هم بسفارت انگليس جواب داده باشد ، هى ميگوئيد با روسها از در آشتى تو نيائيد ، ما شما را حفظ خواهيم كرد . آخر با كدام پول و با كدام قشون ؟ ملت شما كه شما را از صرف يك شلينك ، و فرستادن يك سرباز در راه نجات ايران ممنوع داشته ، و ميخواهد اين يك مشت قشون شكسته‌اى را هم كه بين منجيل و قزوين داريد از ايران ببرد ، در اين صورت چرا نميگذاريد ما با دولت همجوار شمالى از در صلح وارد شده ، كار خود و بالتبع كار هندوستان شما را هم بسامان كنيم ؟\r\nدر واقع رأى مجلس مشاورهء عالى ، يعنى اطلاع يافتى از مذاكرات سفير ايران با مسكويها ، و مقايسهء بين دو طرف قضيه ، كه پيشنهاد علماء و تنها نتيجهء مثبت اين مجلس بود ، جواب مراسلهء سفارت را داد ، و بانگليس فهماند كه بقول سلطان الحكماء اينكه هى ميگوئيد ، ديدم ، آخر با كدام چشم ؟\r\n\r\n\r\n","description":"","footnote":"\r\n( 1 ) - ناخن خشكى كنايه از كم‌گذشتى و عدم سازگارى در معاملات است و اين كنايه در نزد قماربازها خيلى مصطلح است .\r\n","page_name":" 181 ","page_number":189},
  {"content":"\r\n\r\nبارى اين توپ پنبه‌اى « 1 » هم هيچ‌جا را سوراخ نكرد ، و اين تشركاشى « 2 » هيچكس را نترساند . تنها كاريكه صورت داد اين بود كه رئيس الوزراء جرئت نكرد شانزده مادهء ارسالى مشاور الممالك را آفتابى كند . انگليس‌ها عجالتا به همين اندازه قناعت كردند ، و حتى از رياست افسران انگليسى در قزاقخانه هم كه مادهء اول اين مراسله بود ديگر حرفى شنيده نشد ، زيرا تا شب كودتاى سوم حوت 1299 ، سردار همايون رئيس رسمى دويزيون قرّاق بود . انگليس‌ها هم چنان كه در آينده خواهيم ديد ، چون آدم خود را براى برپا داشتن كودتا پيدا كرده و در آترياد رشت كه براى كودتا طرف توجه آنها بود « بىرقم قوش چى باشى بودند » حاجتى بگرفتن حكم رسمى رياست اين آترياد ، براى افسران خود ، آن هم از سپهدار نداشتند .\r\n\r\nنارضامندى عامه از كابينهء سپهدار\r\nميدانيم سبب رضايت دادن مردم برياست وزراى سپهدار ، همان گيلانى بودن او ، و به اين اميد بود كه بتواند متجاسرين را سر جاى خود بنشاند ، بىاعتنائى رئيس الوزراء ، بتقويت آترياد رشت ، و بىمدافع گذاشتن اين شهر و آمدن متجاسرين برشت اين اميد را بدل به يأس كرد . مردم حقا ميگفتند : چرا اين آقا پول دولت را بهم شهريهاى خود قرض داده ، و براى تقويت آترياد رشت خرج نكرده است ؟ يا بعبارت ساده‌تر ، ميگفتند :\r\nچرا دولت « پولى را كه بايد بحكيم و دوا داده باشد بمرده‌شو و قبركن داده است . » از طرف ديگر ، ضجه مويه‌هاى حضرت اشرف كه در بيانيه‌هاى خود كه براى كارچاقى سياست يكطرفى به كار مىبست ، بخصوص رويه‌ايكه در مجلس مشاورهء عالى اتخاذ كرده ، و عبث آنقدر سروصداى بىموضوع از قتل و غارت متجاسرين و احتمال حملهء بالشويكها به راه انداخته بود ، همه را منزجر كرده ، در مجالس و محافل با بيانات مضحك و مسخره آميز حكايات و قصصى از او نقل ميكردند ، و نقادى از اين رئيس الوزراى بىسياست بى مرام در همهء محافل شايع بود « 3 » .\r\n\r\n\r\n","description":"","footnote":"\r\n( 1 ) - توپ‌پنبه‌اى توپهائى است كه مواقع جشن فقط براى ايجاد سروصدا و بدون گلولهء فلزى پر و خالى ميكنند . سابقا كه توپها سر پر بوده توپهاى بىگلوله را با كهنه از پارچه پنبه و به زور سنبه پر ميكردند حال مىآوردند كه صداى مطلوب از آن بلند شود اما جائى را سوراخ نكند . توپ‌پنبه‌اى كنايه از تشر و تشدد و بىپا و پر سروصدا است .\r\n( 2 ) - كاشىها بكم جرأتى و عدم تهوّر يا بعبارت ساده‌تر سوئى معروفند . باوجوداين مثل عموم ترسوها در تشر زدن خيلى زبردستند . تشركاشى كنايه از تشدد بىپروپائى است كه براى پيشرفت مقصود به كار برند .\r\n( 3 ) - از جمله ميگفتند : روزى آقاى سپهدار بديدار يكى از سفراى خارجه رفته ، پسر هشت و نه سالهء وزير مختار به او معرفى مىشود . پسرك در ضمن صحبت ميل خود را بداشتن الاغى كه در باغ سفارت سوار شده ، و تفريح نمايد اظهار ميدارد . در مراجعت آقاى سپهدار\r\nبقيه در حاشيهء صفحهء بعد\r\n","page_name":" 182 ","page_number":190},
  {"content":"\r\n\r\nاين كابينه ، بر خلاف تحسين‌هاى لردكرزن ، از تمام كابينه‌هاى دورهء مشروطه ايران ، مبتذل‌تر بشمار مىآيد . براى اينكه خوانندهء عزيز از درجهء بىعظمى آن مستحضر شود ، اشعار يكى از ادباى وقت را كه در هجو آن سروده و در آن روزها دهن‌بدهن ميگشت ، با تبديل اسامى خاص بنقاط در اينجا مىآورم :\r\n دردا و حسرتا كه جهان شد بكام خر * زد چرخ سفله سكهء دولت بنام خر\r\nافكنده است سايه ، هما بر سر خران * افتاده است طاير دولت ، به بام خر\r\nخر بندهء خران شده ، آزادگان قوم * پهلو زده ، بچرخ برين احتشام خر\r\nخرها وكيل ملت و اركان دولتند * بنگر كه تا چه پايه رسيده ، مقام خر\r\nشد دائمى رياست خرها در اين ديار * ثبت است بر جريدهء عالم دوام خر\r\nگر خر زمام ملك بگيرد عجب مدار * چون اجنبى گرفته دودستى زمام خر\r\nهنگامه‌اى بپاست ، بهر گنج مملكت * از فتنهء خواص پليد و عوام خر\r\nخر ز اقتضاى طبع ، لگد مىزند بخلق * مهتر اگر بدست نگيرد زمام خر\r\nآگه گر از سياست كابينه كس نشد * نبود عجب كه نيست معين مرام خر\r\nروزيكه جلسهء وزراء منعقد شود * دربار چون طويله شود ، ز ازدحام خر\r\nيا رب . . . ملك چسان مىخورد پلو ؟ * گر كاه و يونجه است هميشه طعام خر\r\nگفتم بيك وزير كه من بندهء توام * يعنى منم ز روى ارادت غلام خر\r\nدر غيبت وزير معاون بود كفيل * گوساله است نايب و قائم مقام خر\r\nاين شعر را بنام . . . گفته‌ام * تا در جهان بماند پاينده نام خر \r\nحسن بديع ، عضو وزارت امور خارجه\r\nرفيق اديب من هم قطعهء « لاادرى »\r\n اين مقام رياست وزرا * به مثل هست دستهء هاون \r\nرا كه در صفحه 384 جلد دوم اين كتاب ، بمناسبتى تمام آن را نوشته‌ام در همين روزها براى من خواند .\r\n\r\nقرارداد ايران و روس\r\nالبته خوانندهء عزيز توجه دارد كه از كابينهء سپهدار ، كه در ششم قوس در جلسهء مشاورهء عالى جرئت اظهار دريافت مواد شانزده‌گانهء توافقى بين مشاور الممالك و اولياى دولت شوروى روسيه را كه دو روز قبل در 4 قوس دريافت كرده بود ، نداشتند و آنقدر هياهو در اطراف متجاسرين و بالشكويكها راه انداخته است نميتوان انتظار داشت كه جوابى به اين شانزده بقيهء حاشيهء صفحهء قبل\r\n\r\n\r\n","description":"","footnote":"\r\nالاغى را كه در طويله داشته است ، با رقعهء دوستانه‌اى براى پدر پسرك فرستاده ، و گوينده مضمون رقعه را بقرار ذيل تقرير ميكرد :\r\nبعد العنوان امروز كه در خدمت بودم ، آقازاده اظهار علاقه بداشتن الاغى فرمودند .\r\n« تلوا » يكراس « الاغ » با زين و يراق براى ايشان فرستادم ، تا هميشه « مرا » در نظر داشته فراموشم نفرمايند !\r\n","page_name":" 183 ","page_number":191},
  {"content":"\r\n\r\nماده بمشاور الممالك داده باشد . اگر هم جوابى داده راجع باستخراج نشدن تلگراف و غير مفهوم بودن مواد ارسالى بوده است ، تا بدين وسيله طفره و تأخيرى در كار پديد آمده ، و روزگار راه‌حلى براى اين موضوع بغرنج پيش بياورد .\r\nمشاور الممالك را هم خوب شناخته ، و ميدانيم كه بواسطهء دورى دو سه سال اخير از تهران ، اعتنائى بسياست يكطرفى نداشته ، و برعكس بدش نميآيد ضرب شصتى بمسببين ناكامروائى خود در كنفرانس صلح پاريس نشان داده ، و خويش را بهموطنان خود كاملا بشناساند . از طرف ديگر ، زمينهء قرارداد دولتين هم كه سراسر گذشت از طرف روسها است ، بواسطهء مراسلات دولت شوروى به اسد بهادر و اعلانات براوين وزير مختار بىاختيار نامهء بالشويكها ، و همچنين مواد هيجده‌گانهء كالاميتسف كه اعضاى سفارت كبرى از تهران براى او آورده‌اند ، حاضر است . بر فرض اينكه بالشويكها چون حالا قوت گرفته و رنگ و روئى به كار خود داده‌اند دبه درآورده ، نخواهند تمام آن مواد را قبول كنند ، باز هم بمذاكره و زير و بالا كردن ميتواند قرارداد نافعى براى ايران به‌بندد ، گذشته از اينكه سابقا مدتى مستشار سفارت پطرز بورغ بوده ، در مركز هم مدتى شغل مديرى كل وزارت امور خارجه را داشته ، و چندى هم وزير امور خارجه بوده بآمال ملى ايران واقف ، و بنقاط حساسى كه بايد در قرارداد ذكر شود بصير و با اطلاع است . چنان كه در بيست روز اول اقامت در مسكو ، توانست شانزده ماده كه در آنها بين طرفين توافق حاصل شده بود ، تنظيم كرده و در اوايل قوس به تهران ارسال دارد . اين مواد در 4 قوس به تهران رسيد . ولى چنان‌كه ديديم مراسلهء سفارت انگليس و هياهوى دولت در اطراف اين مراسله ، و اجمالا طرفدارى دولت از سياست يكطرفى مانع افشاى آن شد ، و در كيف وزير خارجه ، يا رئيس الوزراء با كمال دقت محفوظ و مضبوط ماند . بهانهء اين عدم اقدام هم شايد اين بود كه مثلا چند كلمه از بعضى مواد آن درست استخراج نشده بود .\r\nاين موضوع هم قابل ملاحظه است . كه در اين موقع روابط تلگرافى مستقيم كه سابقا بين تهران و روسيه برقرار بود ، بواسطهء خرابى كه بالشويكها در مراكز تلگرافى هند و اروپاى انگليس اجرا كرده ، و خطوط آن را هم از بين برده بودند ديگر در كار نبوده و كار مخابرهء مسكو به تهران مشكل بود ، و شايد بعد از مدتى انتظار مشاور الممالك خبر شد كه راست يا دروغ تلگراف او در تهران درست استخراج نشده است ؛ و چون در خلال اين مدت مذاكرات خود را با شورويها كامل‌تر كرده بود مواد جديدى كه عبارت از 21 مادهء آشكار او هفت مادهء سرى و در حدود همان شانزده مادهء ارسالى سابق بود ، تنظيم كرده از مسكو بمنشور الملك نمايندهء ايران در بادكوبه مخابره كرده ، و ضمنا دستور داد كه مشار اليه شخصا بآستاراى ايران برود و مواد را مخابره كرده جواب بگيرد ، و ببادكوبه برگشته و بمسكو مخابره كند ، تا ديگر آقايان نتوانند ببهانهء عدم استخراج كار را معطل كنند .\r\nمنشور الملك ، در دوازدهم جدى 1299 بآستارا آمده ، تقاضاى حضورى فورى نمود از طرف رئيس الوزراء ، آقاى اديب السلطنه ( حسين سميعى ) معاون رياست وزراء و\r\n\r\n","description":"","footnote":"","page_name":" 184 ","page_number":192},
  {"content":"\r\n\r\nفهيم الدوله ( مصطفى قلى هدايت ) كفيل وزارت خارجه به تلگراف خانه رفته ، مواد آشكار و مخفى را از منشور الملك گرفته براى رئيس الوزراء آوردند .\r\nبيچاره گيلك مرد ، بقول دهاتيها « تا روباه شده بود بچنين راه آبى گير نكرده بود » كه « نه راه پس داشته باشد و نه راه پيش » از يكطرف ، به خوبى ميداند كه حاميان خارجى او چقدر از تجديد روابط بين دولتين ايران و روس بدشان ميآيد ، و كسى كه در اين راه حتى يك قدم هم بردارد الى الابد منفور آنها است ، و به هيچ خدمت و معذرتى اين گناه را بر او نخواهند بخشيد . از طرف ديگر مواد ارسالى هم چيزهائى است كه سراسر بر نفع ايران است ، و در اين كشور كمتر كسى پيدا مىشود كه آنها را بتواند رد كند . بدتر از همه ، اين مشاور الممالك خوش‌جنس اين بار يكنفر محصل هم براى دريافت جواب فرستاده ، و اين محصل سمج در آستارا نشسته « منفك نشود الاباداى كل دين » « 1 » و اگر احيانا در استخراج هم غلطى پيدا شود فورا تصحيح كرده ، تحويل خواهد داد . چه بن‌بست خطرناكى ! !\r\nفرداى اين روز ، خود بشخصه بتلگراف خانه رفت و با منشور الملك مذاكره‌اى به عمل آورد ، كه شايد بتواند راه تعلل و مماطله‌اى پيدا كند آن هم به جائى نرسيد و منشور الملك به او فهماند كه بين رد و قبول هركدام را اختيار كند بايد جواب قطعى بدهد . زيرا بالشويكها از اين مماطله‌ها حقا عصبانى هستند .\r\nپس چه بايد كرد كه اين بار كه در هرحال بايد كشيد ، لامحاله قدرى سبكتر شود ؟\r\nباز بايد بمجلس مشاورهء عالى متوسل شد و شريكى در جرم بدست آورد ، و تخفيفى در عذاب تحصيل نمود .\r\nبنابراين ، مطلب بشاه عرض شد و جلسه مشاورهء عالى از سران قوم تشكيل گرديد ، و در جزئيات مواد وارد رسيدگى شدند . اعضاى اين مجلس حقا مواد سرى را كه ناگزير انگليسها را بتشويش ميانداخت ، رد كرده و مفهوم آنها را در ساير مواد گنجانده 26 مادهء افشاء تنظيم كردند و تسليم نمودند .\r\nروز 16 و 17 جدى فهيم الدوله و نصر الملك كه اولى كفيل وزارت خارجه و دومى وزير مشاور كابينهء سپهدار بودند ، از شغل خود استعفاء نمودند . رئيس الوزرا هم استعفاى آنها را پذيرفت . در اينكه استعفاى اين دو برادر تماس مستقيم با قرارداد داشته است من هيچ ترديدى به خود راه نميدهم و تنها احتمالى كه برله آقايان ميتوانم بدهم اين است كه شايد آنها را براى مجلس مشاورهء عالى خبر نكرده‌اند ، و اين موضوع به آنها برخورده و اين استعفاى بىدليل آن هم در چنين موقع باريك از اين راه بوده است .\r\n\r\nتشركاشى\r\nاما سفارت انگليس كه آنچه سعى كرده و در جوش نخوردن ميانهء دولتين ايران و روس مجاهدهء بىنتيجه نموده بود ، همين‌كه ديد مجلس شوراى عالى مشغول رسيدگى در مواد است چون خوب ميدانست كه موارد ارسالى چيزى نيست كه اين مجلس بتواند آن را رد كند ، دست به نغمهء\r\n\r\n\r\n","description":"","footnote":"\r\n( 1 ) - اقتباس از يكى از رقعه‌هاى مرحوم ميرزا ابو القاسم قائم مقام .\r\n","page_name":" 185 ","page_number":193},
  {"content":"\r\n\r\nديگرى زد ، و امر داد كه اتباع انگليس دست و پاى خود را جمع كرده ايران را ترك بگويند . تاريخ اين امرنامه معلوم نيست ، ولى از قرارى كه بالفور ، ( يكى از ته‌مانده‌هاى مامورين انگليسى اجراى قرارداد وثوق الدوله ) نوشته است ، در ششم ژانويهء 1921 ، مقارن 16 جدى 1299 ، ( يكروز قبل از تاريخ تصويب مواد 26 گانه ) اين موضوع بين اتباع انگليس در تهران مطرح بوده است . همچنين بانك شاهنشاهى ، در همين روزها اعلانى منتشر كرد كه مردم بيايند سپرده‌هاى خود را از بانك خارج كنند . مقصود سفارت از اين دو اقدام مشوب كردن افكار عامه بوده است ، كه مردم تصور كنند كه به مجرد گذشتن قرارداد بالشويك‌ها بايران خواهند ريخت و بهيچكس ابقا نميكنند ، يا ميخواسته‌اند به اعضاى مجلس مشاورهء عالى حالى كنند كه حالا كه شما با شورويها ميخواهيد رابطه پيدا كنيد بايد از ما صرف‌نظر نمائيد . ولى البته اين تشركاشى به جائى برنخورد ، و مجلس مشاورهء عالى كار خود را كرد .\r\n\r\nتصويب قرارداد\r\nدر روز 18 جدى ، بهرجان كندنى بود گيلك مرد 26 مادهء تنظيمى مجلس مشاورهء عالى را بمنشور الملك مخابره نمود ، و چون مشاور - الممالك اختيار امضاء را هم از مشير الدوله داشت ، حاجتى به تجديد اختيار نداشته ، و اين موضوع هم قدرى بار گيلك مرد را در نزد دشمنان اين تجديد روابط ، سبك‌تر ميكرد . حاجت بذكر ندارد ، كه منشور الملك كه در يك هفته اقامت خود در آستارا ، چندين تلگراف راجع به تعجيل اين امر فرستاده است ، همين كه مواد 26 گانه به دستش رسيد ، فورا با كشتى مخصوصيكه او را از بادكوبه بآستارا آورده بود ، ببادكوبه مراجعت كرده ، و كار را با تلگراف تحويل مشاور الممالك داد ، و او نيز در نوبت خود ، با اختيارى كه داشت پيمان دوستى بين طرفين را امضاء نمود . و براى امضاى نسخهء اصل و مبادلهء آن ، سه ماه موعد قرار گذاشتند . براى اين‌كه مجددا به اين موضوع برنگرديم ، از خوانندهء عزيز اجازه ميخواهم كه قدرى از سلسلهء حوادث جلو بيفتيم .\r\nسه ماه موعد داشت سرميرفت ، و بايد در ظرف اين مدت اصل قرارداد بامضاى رئيس دولت يا كسى كه از طرف او نمايندگى داشته باشد ، به امضاء برسد . ميدانيم مشاور الممالك اختيار امضاى اصل و مبادله را از كابينهء مشير الدوله داشت ، و روز 8 حوت 1299 و زمان رياست وزراى سيد ضياء الدين اصل آن به امضاء رسيد ، و اين خبر در 19 حوت بوسيلهء منشور الملك كه براى رساندن همين خبر ، بآستاراى ايران آمده بود بمركز ابلاغ ، و روابط دولتين شروع ، و رفيق روتشتين به سمت سفارت كبرا بايران آمد ، و مشاور الممالك با همين سمت در مسكو مقيم گرديد .\r\n\r\nشير برنج عمر\r\nيكى از متلك‌هائى كه عوام شيعه براى عمر خليفهء ثانى ساخته‌اند اين است كه ميگويند روزى اين خليفه بامير المؤمنين على عليه السلام برخورد ، و دو به دو باهم قدرى صحبت داشتند ، در ضمن ، عمر بعلى گفت تو كه خود را عالم بماكان و مايكون ميدانى ، بگو بدانم امروز من نهار چه\r\n\r\n","description":"","footnote":"","page_name":" 186 ","page_number":194},
  {"content":"\r\n\r\nخواهم خورد ؟ على گفت شيربرنج ! از هم جدا شدند . خليفه تا وقت ظهر كارهاى خود را تمام كرده ، هاروهور « 1 » گرسنه به خانه آمد . پرسيد نهار چه داريم ؟ گفتند شيربرنج ! عمر بداخم بود ، بداخم‌تر شد ، و از خانه بيرون آمد . بخانهء خواهرش رفت پرسيد : نهار چه داريد ؟ گفتند : شيربرنج ! . عمر معطل نشد ، و بچاك زد و به دو سه جاى ديگر هم كه ميتوانست آنجاها خراب شود ، سرى زد . آنها هم جز شيربرنج چيزى نداشتند . از فرط بورى « 2 » سر بصحرا گذاشت . از قضا در حول و حوش مدينه هم بعمله و آب‌كش و كارگرى برنخورد كه خود را سربار آنها كند . بالاخره ، خيلى دور از شهر بشتر چرانى رسيد .\r\nبعد از خوش‌وبش « 3 » معمولى چون هيچ احتمال نميداد كه شتر چران هم شيربرنج داشته باشد ، بدون پرسش از ماهيت غذا گفت من خيلى گرسنه‌ام غذائى براى من بياور . شتر چران گفت امروز غذاى خوبى تدارك ديده‌ام . معلوم مىشود تو هم از اين غذا قسمت داشته‌اى و الا من معمولا خيلى زودتر از اينها نهار ميخورم و بلافاصله برخاست ، و پس از مدت كمى سفرهء پشمينهء خود را پهن كرده و ظرفى پر از شيربرنج ! جلو عمر ميان سفره گذاشت .\r\nحال جناب خليفه بسيار بد شد و بدون اينكه حرفى بزند ، برخاست و به راه افتاد .\r\nشتر چران حيرت زده جلو او را گرفت و سبب اين رويه را كه در نزد اعراب بسيار ناپسنديده است ، پرسيد . عمر گفت : امروز از كسى كه خيلى ادعاى علم بمغيبات مىكند پرسيدم :\r\nنهار امروز من چيست ؟ گفت شيربرنج ! . من براى اينكه خلاف پيش‌گوئى او را باجرا برسانم عزم كردم امروز شيربرنج نخورم . در شهر بهرجا رفتم جز شيربرنج چيزى نداشتند . مخصوصا از شهر بيرون آمدم كه از شر اين شيربرنج ملعون خلاص شوم . اينجا هم باز گرفتارش شدم ! شتر چران كه البته خليفه را نمىشناخت ، گفت : تو عجب مرد عنود لجوجى هستى ! مردك ! شيربرنج را بخور و برو . دست اين مرد را كه مسلما يكى از اولياى خداست ببوس و سر بسپر ! ولى عمر همچنان در استنكاف خود باقى بود ، و\r\n\r\n\r\n","description":"","footnote":"\r\n( 1 ) - هاروهور دو كلمه‌ايست كه مركبا براى اشخاص خيلى گرسنه صفت مىآورند معنى هار معلوم است و ميتوان مناسبتى با گرسنگى براى آن فرض كرد . اما « هور » هيچ معنى مناسبى با مفهوم گرسنگى ندارد و جز تحريف شدهء هار ، كه « الف » را به « واو » تبديل كرده‌اند ، چيز ديگرى نيست .\r\n( 2 ) - بور بمعنى دو رنگ است كسى كه با كمال اميدوارى نااميد مىشود و در انجام كارى كاميابى حاصل نميكند ، وقتى خبر اين ناكاميابى را بشنود ناگزير رنگ چهره‌اش برحسب آن كار سرخ يا زرد ، يا سياه مىشود . در اين موارد ميگويند رنگ‌برنگ شد .\r\nاصطلاح يا كنايهء « بور » هم از همين جا آمده است . از قضا با بور عربى كه بمعنى حيلت و خسران و بدى عاقبت است نيز بىمناسبت نيست .\r\n( 3 ) - خوش‌وبش كه من براى ريشهء « بش » آن هيچ مناسبتى با مفهومى كه ميخواهند از آن بفهمانند نتوانستم پيدا كنم و شايد اصل آن هم تركى باشد ، كنايه از تعارفات معموله‌ايست كه بين دو نفر ردوبدل مىشود و اين اصطلاح در نزد تركان فارسىگو خيلى معمول است و بعضى يك ان‌بش يعنى پانزدهم بر آن مىافزايند ، از اين افزايش ميتوان استنباط كرد كه مقصود زيادى ردوبدل شدن تعارف است .\r\n","page_name":" 187 ","page_number":195},
  {"content":"\r\n\r\nنميخواست دنده به قضا بدهد . شترچران عصبانى شد ، گفت من بايد پيش‌گوئى اين بندهء خاص خدا را دربارهء تو اجر كنم . برخاست و چماقى كه با آن شتران خود را ميراند ، بدست گرفت و بضرب دگنك شيربرنج را بخورد عمر داد .\r\nمن اين قصه را در بچگى از اصغر قاپوچى ، كه خوانندهء عزيز از جلد اول كتاب سابقه بر احوالش دارد ، شنيده‌ام ، و اين « سند تاريخى » را مخصوصا ذكر كردم ، تا ديگر بعضيها نگويند كه براى مندرجات « شرح زندگانى من » چون مستند ندارد ، نميتوان ارزش تاريخى قائل شد . مستندات تاريخى ، در كل دنيا هم بالاخره جز از همين قماش ديده و شنيده‌ها چيز ديگرى نيست . منتهى يكى دو دست گشته ، در كتابها ثبت شده و آنها كه ميخواهند در نويسندگى خود ، اهل تحقيق باشند ، با عددگذارى يك و دو سه . . . گذشته از اسم كتاب ، شمارهء صفحه‌هائى را هم كه از آن كتاب نقل كرده‌اند ، متذكر ميشوند و پائين صفحات كتاب خود را سياه ميكنند ، تا ضمنا قدرى كتاب نوشتهء خود ( ؟ ) را پرحجمتر كرده باشند . از اينها اهل تحقيق‌تر آنها هستند كه چند نسخهء قديمى را از يك كتاب ميگيرند و گذشته از ذكر اختلاف نسخه‌ها ، در متن كتاب حاشيه‌هائى هم كه هر بىاطلاع مغرض در ضمن خواندن بر نسخه‌هاى متعدد زده است ، نقل ميكنند . و اسم اين بيهوده‌كاريها را نويسندگى ميگذارند ، و هيچ فكر نميكنند كه اين كار در متن كتاب جز پريشان كردن حواس خواننده ، هيچ فائده‌اى ندارد ، تا چه رسد به حواشى كه جز افكار خوانندگان بىسواد بىاطلاع چيزى نيست .\r\n\r\nرحلهء ابن يشهب\r\nآقاى دبستانى وكيل كرمان ميگفت ، روزى در مجلسى بيكى از اين قماش محققين از نويسندگان معاصر برخوردم . اسم هر كتابى را ميبردند ، الكى وارد در تحقيق چگونگى آن ميشد . منتها ، از فرط شارلاتانى از كلياتى كه همهء كتب ممكن است شامل آنها باشد ، سخن ميراند ، در صورتى كه روحش از اين كتاب بى خبر بود . بعد از آنكه اسم چند كتابى را كه كاملا از آنها با اطلاع بودم ، امتحان كرده و يقينم شد كه مؤمن خيلى بىروغن سرخ مىكند ، اسم نويسنده‌اى را جعل كرده ، و كتابى را باسم او منسوب داشته گفتم « رحلهء ابن يشهب » را ديده‌ايد ؟ من اسم اين كتاب را شنيده‌ام ولى هرجا تحقيق كردم ، اثرى از آن نيافته‌ام .\r\n« گفت بلى ! اين كتاب خيلى نفيسى است كه سه نسخه بيشتر از آن در دنيا موجود نيست .\r\nيكى در كتابخانهء ليدن و يكى در كتابخانهء بريتانيا ، و سومى در كتابخانهء كتب قديمهء اسپانيا ، چون ابن يشهب از نويسندگان اسلامى اندلس بوده است ، نسخهء اصلى كه به خط نويسنده ، بسال . . . نوشته شده ، و از همه معتبرتر است ، در كتابخانهء اشبيليه است . من در سفريكه باروپا رفتم مخصوصا براى ديدن اين كتاب با شبيليه رفتم . اين كتاب در روى پوست با خطى بين ثلث و نسخ نوشته شده ، و معلوم ميدارد كه اين مرد دانشمند ، گذشته از مقام علمى چقدر خوش‌خط هم بوده است ، ابن يشهب در مقدمهء كتاب اشاره‌اى هم بساير رحله‌هاى خود كرده ، و معلوم مىشود كه تمام عالم آنروزى ، يعنى اروپا و آسيا و آن اندازه از افريقا كه در آن تاريخ كشف شده بود ، همه را ديده و اين كتاب شرح يكى از رحله‌هاى\r\n\r\n","description":"","footnote":"","page_name":" 188 ","page_number":196},
  {"content":"\r\n\r\nاوست . شرح رحله‌هاى ديگر او هم در اين كتابخانه مضبوط است ، من همهء آنها را مطالعهء دقيق كرده ، و از نوشتجات اين مرد دانشمند مغربى خيلى استفاده كردم ، و يادداشت‌هائى از نوشتجات او . . . » آقاى دبستانى ميگفت اگر كسى غير از من بود ، يقينا جا مىخورد و ميگفت شايد بطور تصادف اين اسم نويسنده و كتاب جعلى ، با شخصى تطبيق كرده است .\r\nولى چون من از امتحانات سابق خود بر احوال روحيهء مؤمن آشنا شده بودم . مجال ندادم كه باقى نقالى خود را تمام كند ، گفتم اينقدر تند نرويد ، آرامتر ! نقاليهاى شما نسبت بساير كتب مرا واداشت كه اين اسم كتاب و نويسنده هردو را جعل كنم ، ببينم شما در جعل تا كجا جلو ميرويد ،\r\nبارى سخن از شيربرنج عمر بود . آيا اين يكى از عجائب قضا و قدر نيست كه بايد سپهدار ترسو ، يعنى همان ممدوح لردكرزن و كابينهء عوام بيسواد او كه طرفدار سياست يكطرفى بوده‌اند ، تصويب كنندهء قرارداد ايران و شوروى واقع شوند ، و در رئيس الوزرائى آقاى سيد ضياء الدين ، ( كه چه عرض كنم ؟ ) اصل آن امضاء و مبادله گردد ! ؟\r\nاين قرارداد بعد از كودتا ، در تاريخ 24 قوس 1300 و كابينهء اول آقاى قوام السلطنه بتصويب مجلس رسيد . اينك عين 26 مادهء قرارداديكه از طرف مجلس مشاورهء عالى تنظيم و بتوسط منشور الملك جهت مشاور الممالك ارسال شده است « 1 »\r\n\r\nقرارداد بين ايران و اتحاد جماهير روسيه\r\nمادهء 1 - دولت جمهورى روسيه تمام معاهدات و قراردادهاى دولت سابق روسيه را با ايران لغو نمود .\r\nمادهء 2 - دولت جمهورى روسيه ، تمام معاهدات و قراردادهاى سابق روسيه را با دولت ثالثى راجع بايران لغو مينمايد .\r\nمادهء 3 - دولتين متعاهدتين از دخالت در امور داخلى يكديگر احتراز ميورزند .\r\nمادهء 4 - دولت جمهورى روسيه قروض ايرانرا بروسيه باطل ميشمارد و در هر محلى كه براى تأديه قروض مزبور معين شده بود دخالت نخواهد نمود .\r\nمادهء 5 - دولت روسيه بانك استقراضى را با نقود و اشياء و محاسبات و اموال منقول و غير منقول آن را به ايران تفويض مينمايد .\r\nمادهء 6 - دولت روسيه شوسهء انزلى - تهران - قزوين - همدان و كليهء متعلقات آن و اسكله و وسايل نقليه در راه اروميه و تمام خطوط تلگرافى كه روسيه در ايران كشيده و پرت انزلى و تمام متعلقات آن را بايران تسليم و تفويض مىكند .\r\nمادهء 7 - دولتين متعاهدين در كشتىرانى در بحر خزر حق متساوى خواهند داشت .\r\nمادهء 8 - تمام امتيازاتى كه دولت سابق روسيه و اتباع آن از ايران گرفته‌اند از درجهء اعتبار ساقط است . اراضى و املاكى كه روسيهء سابق دارا بود فقط عمارت سفارت در تهران و زرگنده و عمارت قنسولگريها بملكيت روسيه ميماند .\r\n\r\n\r\n","description":"","footnote":"\r\n( 1 ) - ولى اين قرارداد با اين ماده بندى و با اين عبارات ساده بامضاى طرفين قرارداد نرسيد و در ماده بندى و عبارات آن تغييراتى داده شد كه در مادهء ترانزيت اختلافى هم از حيث مفهوم با مادهء ترانزيت اين قرارداد دارد و در موقع خود در متن به آن اشاره خواهد شد .\r\n","page_name":" 189 ","page_number":197},
  {"content":"\r\n\r\nدولت ايران هم وعده ميدهد كه امتيازات مزبوره را بدولت خارجهء ديگرى يا اتباع دولت ديگر ندهد .\r\nدولت روسيه در اداره كردن قريهء زرگنده مداخله نخواهد داشت . الغاى امتيازات البته شامل راه‌آهن جلفا و تبريز و كشتىهاى درياچهء اروميه هم خواهد بود .\r\nمادهء 9 - جزيرهء آشوراده و فيروزه بدولت ايران اعاده مىشود . در رود اترك طرفين متعاهدين حق تساوى دارند .\r\nبراى رفع اجحاف از حيث اراضى و مياه در طرف خراسان كميسيونى از اعضاى روسى ايرانى معين و اختلافاترا رفع خواهند كرد .\r\nدولت ايران مالكيت دولت روسرا در سر حد روس تصديق مىنمايد .\r\nمادهء 10 - دولت روس تمام ادارات روحانى روسرا در ايران منحل ، و عمارت آنها را بايران واگذار مينمايد كه براى تأسيسات ملى به كار برند .\r\nمادهء 11 - حق قضاوت قنسولها به كلى باطل شده و رعاياى طرفين روس و ايران تابع قانون محلى خواهند بود .\r\nمادهء 12 - اتباع طرفين در خاك يكديگر از خدمت نظامى و پرداخت عوارض جنگى معاف هستند .\r\nمادهء 13 - در مسافرت اتباع طرفين در خاك طرفين ، رعاياى روس و ايران و رعاياى ايران و روس حقوق كاملة الوداد خواهند داشت .\r\nمادهء 14 - تجارت و حقوق گمرك امتعهء روس در ايران بموجب نظامنامه‌اى عليحده در كميسيونى مركب از طرفين معين خواهد شد .\r\nمادهء 15 - طرفين حق ترانزيت در خاك يكديگر خواهند داشت .\r\nمادهء 16 - طرفين متعاهدين هرچه زودتر باب مخابرات پستى و تلگرافى باز خواهند كرد و قرارداد آن توسط كميسيون عليحده معين مىشود .\r\nمادهء 17 - طرفين در پايتخت يكديگر با رعايت حقوق بين المللى نمايندهء سياسى خواهند داشت .\r\nماده 18 - طرفين در نقاطى كه لازم بدانند تأسيس قنسولگرى خواهند نمود ، و بايد اين تأسيس و تعيين قنسولگرى قبلا ، به اطلاع و تصويب طرفين رسيده باشد .\r\nمادهء 19 - اگر قشون دشمن روسيه بخواهد از ايران بروسيه حمله كند ، پس از آنكه دولت روسيه توجه دولت ايران را به اين مسأله جلب كرد و اتمام حجت خواهد نمود در صورتى كه دولت ايران قادر بجلوگيرى نشد ، ممانعت از ورود قشون روس نخواهد كرد ، و روسيه از آذربايجان و ارمنستان در تجاوز بايران ممانعت خواهد نمود .\r\nمادهء 20 - هرگاه صاحب‌منصبان بحرى كه دولت ايران استخدام نمايد ، از خدمت دولت ايران بخواهند سوء استفاده نمايند و بر عليه روسيه اقدام نمايند ، روسيه انفصال آنها را از ايران خواهد خواست .\r\nمادهء 21 - دولت ايران وعده ميدهد كه در باب اعطاى امتياز شيلات با كمپانيهاى مركب از تبعهء دولت ايران و روس ، داخل مذاكره شود و براى فروش و حمل و نقل ماهى بروسيه موجبات تسهيل در قرارداد تجارتى و گمركى فراهم خواهد نمود .\r\nمادهء 22 - در هر شهرى كه بانك استقراضى خانه داشته باشد ، و در آنجا قنسولگرى روسيه منزل نداشته باشند ، يكى از خانه‌هاى بانك براى قنسولگرى داده خواهد شد .\r\n\r\n","description":"","footnote":"","page_name":" 190 ","page_number":198},
  {"content":"\r\n\r\nمادهء 23 - دولت روس متعهد مىشود تمام خساراتى كه از قشون روس بايالت گيلان وارد شده جبران كند . براى تعيين خسارات كميسيونى از طرفين منعقد خواهد شد .\r\nمادهء 24 - عهدنامه در مدت سه ماه بتصويب دولتين خواهد رسيد .\r\nمادهء 25 - عهدنامه بروسى و فارسى نوشته شده و در هردو مضمون سنديت خواهد داشت .\r\nمادهء 26 - عهدنامه بعد از امضاء فورا مجرا خواهد شد .\r\n\r\nبدقمارى\r\nدولت شوروى روسيه ، در اجراى پاره‌اى از مواد اين قرارداد با كمى اهميتى كه دارد تاكنون بطفره و تعلل گذرانده و رفتار آن دولت عينا به مثل عاميانهء « خر رفت و رسن رفت صد دريغ از چنبر « 1 » » ميماند ، و مثل اين است كه براى اين جزئيات بيشتر از كليات و گذشت‌هائى كه نسبت بايران كرده است ميخواهد اهميت قائل شود بقرار ذيل :\r\nدر مادهء پنج « دولت روسيه بانك استقراضى را لغو و اشياء و محاسبات و اموال منقول و غير منقول آن را بدولت ايران واگذار » نموده است . من در جاى خود نوشته‌ام كه كاركنان اين بانك كه از روسهاى تزارى بودند ، در اين دو سه ساله براى راه انداختن مصارف خود ، طلبهاى اين بانك را از مردم بامنات يكى پنج شاهى وابسته بودند ، و اين بانك جز در و ديوار و تيرو و تخته چيزى نداشت . فقط چيزى كه براى آن مانده باغ پارك امين السلطان بود كه بموجب اين پيمان بايد بدولت ايران برسد ، وقتى رفيق رتشتين بايران ميآمد ، قرار شد كه اين محل را كه قبلا هم سفارت روس تزارى از بانك استقراضى اجاره كرده بود ، از دولت ايران سه ماهه اجاره كنند ، تا عمارت سفارت در پامنار تعمير شود ، و به اين عنوان سفارت روس شوروى در آن اقامت نمود و اين عمارت و پارك وسيع كه امروز دويست سيصد ميليون ريال ارزش دارد ، در تصرف آنها ماند . ولى آقايان اجاره خانهء سفارت ايران را در مسكو ، با اينكه از خانه‌هائى بود كه دولت از اشخاص متفرقه تصرف كرده ، و مال دولت شده بود ماه‌بماه ، منظما دريافت ميداشتند .\r\nحتى آقايان تقاضاى ثبت اين عمارت و پارك را هم نمودند ، منتها اين تقاضا در ثبت اسناد بواسطهء بىمدركى رد شد . بنابراين دولت ايران ، از واگذارى اين بانك به خود فائده‌اى جز پرداخت دويست و چهل هزار تومان حقوق عقب‌ماندهء مأمورين تزارى بانك ، كه\r\n\r\n\r\n","description":"","footnote":"\r\n( 1 ) - سروته چوب تر كوتاه نسبة سروته يكى ، بىگرهى را از هم ميگذرانند و نقطهء گذشتن سروته را با ريسمان مىبندند و دايره از آن مىسازند كه قطر آن بيش از ده بيست سانتيمتر نيست . بعد از آنكه اين چوب چنبر شده نيم خشك شد ، پوست آن را مىكنند و بنوك طناب موئى مىبندند و براى باربندى گرده مال به كار مىاندازند . اين طناب موئى را رسن و اين حلقهء چوبى را چنبر ميگويند . بعد از اين تشريح تصور ميكنم حاجتى بشرح ضرب المثل و مورد استعمالش نباشد تاريخچهء اين ضرب المثل شايد اين باشد كه پسر جوانى خر و رسنى از پدر ميراث برده و چنبر را خود ساخته بود و در مسافرتى حرامين خر و رسن را البته با چنبر از او گرفته ، پسرك دست خالى به خانه آمده و به مادرش گفته است ، خر رفت ، رسن رفت ، صد دريغ از چنبر و چون از راه سادگى بچنبر بىقيمت‌تر بيشتر اهميت داده سخنش مثل شده است .\r\n","page_name":" 191 ","page_number":199},
  {"content":"\r\n\r\nرفيق رتشتين براى آنها از دولت ايران گرفت ، فائدهء ديگرى نبرده ، و در حقيقت زمين و چهارديوار و يك مشت چوب و تخته را به دويست و چهل هزار تومان خريده است .\r\nدر مادهء شش دولت روسيه در ضمن واگذارى راهها و خط تلگرافى و پاره‌اى خرد و ريز ديگر ، پرت انزلى و تمام متعلقات آن را بايران واگذاشته است ، يكى از متعلقات پرت انزلى ، ماشين شن‌كش آن بوده است كه بدون آن كشتى نميتواند وارد بندر شود ، اين ماشين را هم قبل از تحويل پرت دست بسر كرده‌اند و هرچه دولت مطالبه كرده است ، جواب رضايت‌بخش نشنيده است .\r\nدر مادهء نهم « جزاير آشوراده و فيروزه بدولت ايران اعاده مىشود . در رود اترك ، طرفين متعاهدين حق تساوى دارند . براى رفع اجحاف از حيث اراضى و مياه ، در طرف خراسان كميسيونى از اعضاى روس و ايرانى معين و اختلافات را رفع خواهند كرد . »\r\nقصبهء فيروزه ، امروز هم بعد از بيست و پنج سال كماكان در تصرف روسيه است .\r\nآشوراده را هم اگر مرحوم رضا شاه پهلوى بىمقدمه ، عده‌اى قشون نفرستاده و آن‌جا را بعنف تصرف نكرده بود ، و قرار ميشد كه با تشريفات و مذاكرات اين عمل صورت گيرد مثل فيروزه تاكنون به تصرف نداده بودند . راجع باراضى و مياه طرف خراسان نيز ، كميسيونى كه بايد رفع اختلاف كند يا بطفره و تعلل ورگذار شده و يا بواسطهء سر بالا حرف زدن مأمورين روس ، نتيجه‌اى نداده و در هرحال تمام اجحافات دورهء تزارى كماكان برقرار است .\r\nمادهء بيست و سوم « دولت روس متعهد مىشود ، تمام خساراتى كه از قشون روس بايالت گيلان وارد شد ، جبران كند . براى تعيين خسارت كميسيونى از طرفين منعقد خواهد شد » اين ماده هم ابدا اجرا نشده است .\r\nالبته سران دولت شوروى از اين خرده‌كاريها و بدحسابىها خيلى بدورند . و اين عمليات بىرويه ، نتيجهء افكار كوچك مأمورين درجه سوم و چهارم است ، كه اين قبيل بد قماريها را دولتخواهى دانسته ، و اجر يك دولت بزرگ را كه در مقابل خسارات وارده به ايران ، واقعا گذشتهاى بسيار ذى قيمتى بايران كرده است ، ضايع ميكنند .\r\nما فعلا با همسايهء شمالى خود ، حسابهاى قلم درشتى پيدا كرده ، و بدقماريهائى از آنها ديده‌ايم ، كه اين خرده حسابها در جنب آن‌ها چيز مهمى نيست . ولى هروقت زورگوئى از بين رفت ، و نوبت به حرف حساب رسيد ، بايد اين حساب‌هاى جزئى را هم تسويه كنيم . اولياى دولت شوروى نبايد فراموش كنند ، كه آنروزيكه ما دست دوستى به سمت آنها دراز كرديم ، حتى ملل اسلاو ، يعنى هم‌نژادهاى آنها هم از دوستى با آنها استنكاف ورزيده ، كشورهاى خود را كانون ضد بالشويك كرده بودند ، و ما با وجود توپ و تشرهاى دولت انگليس ، اول ملتى بوده‌ايم كه با آنها از در دوستى درآمده‌ايم . باز هم نبايد فراموش كنند ، كه اگر از طرف پاره‌اى دولتهاى ايران ، در اين بيست و چند ساله ، خيلى با آنها مساعدت\r\n\r\n","description":"","footnote":"","page_name":" 192 ","page_number":200},
  {"content":"\r\n\r\nنشده است ، بر اثر همين خرده‌كاريها و بدحسابىها بوده كه حقا مورث كدورت ميشده است .\r\nوقتى شما ميخواهيد يك استكانرا خودتان بسازيد ، و خودتان حمل كنيد و خودتان در دست آخر بمصرف‌كننده بفروشيد ، و صرفهء حمل و نقل و تجارت ، حتى خرده‌فروشى آن را هم بخودتان تخصيص داده ، و اهالى كشور ما را از اين صرفه‌هاى مشروع در كشور خودشان ، محروم كنيد ، سهل است در كالاهاى انحصارى چون شما خريدار و فروشندهء واحد هستيد ، متاع خود را گران بفروشيد ، و متاع ايران را ارزان بخريد ، دولت ايران ناگزير است ، كه شركتهائى تأسيس كند و تجارت اين كالاها را به آنها واگذار نمايد ، يا مثلا با آلمانها بند و بست كرده ، بطور تهاتر از آنها چيزهائى بخرد ، و متاع‌هائى به آنها بفروشد . يا وقتى كه شما اينقدر مته بخشخاش گذاشته و از ترك بعضى كلمات كه مسلما بر اثر غفلت و روشن بودن قضيه بوده است ، ميخواهيد از تجارت آزاد ايران با خارجه جلوگيرى كنيد ، دولت ايران مجبور است راه ترانزيتى ديگرى ، براى خريد و فروش مستقيم كالاى خود فكر كند .\r\nاينها را نبايد دشمنى با خودتان تشخيص بدهيد .\r\n جواب است اينكه ميگويم نه جنگ است * كلوخ انداز را پاداش سنگ است \r\n( نظامى )\r\nملت ايران ، نظر به همان گذشتهائيكه در اين قرارداد نسبت به او كرده‌ايد ، هميشه سپاسگذار بوده و هست و در حسابهاى قلم درشتى هم كه از اتحاد اخير با شما پيدا كرده است ، منتظر است كه شما به او زور نگوئيد و بهانه‌جوئى بىموضوع نكرده ، براى حفظ نفت بادكوبه از ما نترسيد ؛ و جلو خان براى كشور خود نخواهيد و از مأمورين خود كه در انجمن‌هاى بين المللى اين موضوعات واهى را كه بعقيدهء من بايد روح شما هم از آن منزجر باشد ، طرح ميكنند مؤاخذه كنيد تا ملل عالم شما را بىمنطق و زورگو ، و مخصوصا مفترى نشناسند .\r\nشما كه ميخواهيد هيچكس در كار كشور شما مداخله نكند ، حتى سياح‌ها را هم بكشور خود راه نميدهيد ، ناچار بايد ، از مداخله در كارهاى كشور ديگران هم خوددارى كنيد . ما هنوز هم در اين اعمال بىرويهء چند ماه اخير مأمورين شما در ايران ، شما را با خودمان طرف نميدانيم و الا بقول عوام ايرانىها را از ماست نساخته‌اند ، و چنان كه اشاره كرده‌ام ، گربه‌اى هستيم كه با وجود كوچكى خود سر خيلى از شترها را خورده‌ايم .\r\n\r\nلولو خرخره رفت\r\nبر اثر اقدامات مشاور الممالك در مسكو ، روز 25 جدى يكى از سران مهم بالشويك از بادكوبه به انزلى آمد و اسلحه‌هائى كه در اين ده يازده ماهه ، بين ماجراجويان ايرانى متفرق كرده بودند ، جمع‌آورى كرده ، بكشتىهاى بالشويكها كه در آبهاى انزلى لنگر انداخته بودند ، نقل نمود كه كشتيهاى مزبور آبهاى ايران را ترك كنند . افراد ماجراجو دنبال درويشى خود رفتند ، و لولئين براى سران متجاسرين يكى هزار تومان قيمت پيدا كرده ، و هريك به سمتى گريختند و مردم را راحت گذاشتند . از قراريكه شنيده‌ام ،\r\n\r\n","description":"","footnote":"","page_name":" 193 ","page_number":201},
  {"content":"\r\n\r\nسيد جعفر پيشه‌ورى هم يكى از آنها بوده است و من تعجب دارم كه اين آقا چگونه ، دو مرتبه خود را با اين طناب پوسيده‌ها ميخواهد بچاه بيفكند .\r\n\r\nپيش‌بينىهاى بىموضوع\r\nمن آنچه فكر ميكنم نميتوانم بدانم بعد از تصويب مواد قرارداد كه در هفدهم جدى انجام يافته است ، جلسات مجلس مشاورهء عالى كه از 19 تا 28 جدى ، متناوبا در منزل رجال خارج از هيئت وزراء ، مانند صمصام السلطنه و مشير الدوله و عين الدوله ، تشكيل ميشده براى چه مقصود بوده است ؟ شك نيست كه در اينوقت كشور ايران كارهاى زيادى داشته است كه بايد بدست وزراء و اشخاص رسمى انجام شود ، ولى اين كارها كارى نبوده است كه احتياجى بتصويب شوراى عالى داشته باشد . مگر اينكه بگوئيم بامر شاه مقرر شده است كه اين آقايان مجالس خود را همچنان سرپا داشته باشند ، تا اگر در مواد مصوبهء قرارداد ترديدى حاصل شود ، يا بالشويكها دبه‌اى درآورند براى حل و تسويهء آن حاضر باشند ، و نيز محتمل است كه تمديد اين جلسات براى اين بوده است كه بگويند اين مجلس ، فقط براى تصويب مواد پيمان با روسيه نبوده است .\r\nاز همه مضحك‌تر . بيانيهء گيلك مرد است كه روز 18 جدى كه همان روز ارسال مواد بيست و شش‌گانه ، براى مشاور الممالك است . تازه ميگويد « مردم شهرت ميدهند كه دولت علاقه‌اى به تلگرافاتى كه از طرف مشاور الممالك ميرسد نشان نميدهد ، و با بىاعتنائى به آن مينگرد ، در صورتى كه اين گونه مسائل محتاج بمذاكره و حل در نزد متخصصين است ، و تا اين مقدمات به عمل نيايد ، و مطلب درست پخته نشود اعلام آن براى عامه فائده‌اى ندارد ، و تاكنون هم دستورى در اين زمينه براى مشاور الممالك فرستاده نشده است ! ! »\r\nمن تصور ميكنم كه اين پيش‌بينىها براى آن بوده است ، كه مثلا سفارت انگليس را باشتباه بيندازند . ولى امروز كه تاريخ اين وقايع ، از اين سر و آن سر پيدا شده دنبال هم افتاده ، و مقدمات و مقارنات آنها روشن گشته است ، به خوبى واضح مىشود كه اين خرده‌كاريها جز عمل لغو چيزى نبوده است . زيرا با وجود خود گيلك مرد ، و همكارى او با سيد ضياء الدين ، و روابط سيد با انگليسها ، چنان كه در آيندهء نزديكى خوانندهء عزيز از آن اطلاع حاصل خواهد كرد ، يقينا سفارت انگليس هم از 16 مادهء سابق و هم از 21 مادهء آشكارا و هفت مادهء سرى ارسالىهاى مشاور الممالك ، و هم از 28 مادهء تصويبى مجلس مشاورهء عالى ، به خوبى مسبوق بوده است . اگر اينطور نبود ، درست در همان وقت كه مجلس مشاورهء عالى مشغول تصويب مواد بيست و شش‌گانه بود ، بدستور سفارت ، كلنى انگليس براى ترك گفتن خاك ايران ، اجلاس نميكرد ، و بانك انگليس هو و جنجال پس‌دادن سپرده‌هاى مردم را اعلان نمىنمود . فقط ايرانيها از مواد قرارداد بىخبر بودند كه آن هم براى وحشت و اضطراب مردم نافع ، و كار كودتا را سهلتر ميكرد .\r\n\r\n","description":"","footnote":"","page_name":" 194 ","page_number":202},
  {"content":"\r\n\r\n\r\nاستعفاى بىدليل و رياست وزراى بىدليل‌تر\r\nدر سابق كرارا نوشته‌ام ، كه تمام اقدامات انگليسها در اين سه سه چهار ماهه ، متوجه دو موضوع بوده است ، يكى جلوگيرى از تجديد روابط بين دولتين ايران و شوروى ، و ديگرى برپاداشتن كودتا . در قسمت اول ، با همهء مساعى كه به كار بردند ، بطوريكه ديديم ، كارى پيش نرفت ، و تيرشان به سنگ خورد . پس تمام هم خود را صرف پيش بردن قسمت دوم كردند ، و براى روى غلطك انداختن كودتا بهترين وسيله بىصاحب گذاشتن وزارتخانه‌ها بوده است ، و براى اين كار هيچ به از آن نبوده كه گيلك مرد استعفاء بدهد . خوب اين آقا استعفا داد ؟ جانشين او ممكن است اينكاره نباشد . به ! اين چه فكرى است ؟ چه مشكلى دارد كه بوسائلى كه در دست داريم ، مجددا او را رئيس الوزراء كنيم . منتها اين بار گيلك مرد بقدرى تشكيل كابينهء خود را بتأخير خواهد انداخت ، كه ما كارهاى كودتا ، را روبراه كرده باشيم . بنابراين آقاى سپهدار ، در 25 جدى استعفا كرد . و روز دوم دلو مجددا از طرف شاه ، مأمور تشكيل كابينه شد ، و تا 28 دلو ، چهار روز قبل از كودتا ، مشغول مطالعه در اطراف همكاران آيندهء خود بود ، و در اين تاريخ چون كارهاى مقدماتى كودتا را انجام كرده بودند به او هم اجازه دادند كابينهء خود را كه اعضاى آن جز دو نفر همان افراد كابينهء قبلى و فقط كيف وزارت عوض كرده بودند معرفى كند .\r\n\r\nنظامى شدن شهر تهران\r\nولى تأخير تشكيل كابينه مانع آن نبود كه گيلك مرد ، در بيانيهء خود كه تجديد رياست وزراى خويش را به اطلاع عامه مىرساند ، شهر تهران را نظامى كند . اين كار براى جلوگيرى از پادوها و خبركشىها و اجتماعاتى كه ممكن بود اتفاق افتاده ، و براى كودتا مضر باشد ، از لوازم بشمار ميآمد .\r\nبعضى ميگويند ، نظامى كردن شهر تهران براى آن بوده است كه كودتاى ديگرى جلو اين كودتا را نگيرد و حتى سيد مدرس را هم ميخواهند يكى از آنها قلمداد كنند كه ميخواسته است كودتائى راه انداخته ، و حكومت مقتدرى تشكيل دهد . ولى من آنچه فكر ميكنم ، نميدانم قوهء مادى اين كودتاهاى تصورى را از كجا ميآوردند و چون هيچ اثرى در تاريخ از آن نميبينم و خود هم خبرى از آن ندارم ، قلم‌فرسائى در اطراف آن را خارج از رويهء « شرح زندگانى من » بجا آورده ، از آن صرف‌نظر ميكنم . حالاست كه از خوانندهء عزيز اجازه ميخواهم كه او را با تداركات مقدماتى كودتاى شب سوم حوت 1299 آشنا نمايم .\r\n\r\nتداركات مقدماتى كودتا\r\nفكر برپا داشتن كودتا ، و تشكيل حكومت مقتدر زودتر از تابستان نميتواند بكلهء مسببين آن افتاده باشد ، زيرا تا اينوقت به پيشرفت قرارداد وثوق الدوله اطمينان داشتند . بنابراين توضيح مقدمات كودتا مستلزم آنست كه خود را در اوايل تابستان\r\n\r\n","description":"","footnote":"","page_name":" 195 ","page_number":203},
  {"content":"\r\n\r\nگذشته و به دو كابينهء مشير الدوله تصور كنيم ، وقايعى كه از آن تاريخ ببعد اتفاق افتاده و مربوط به اين واقعه باشد ، يك جا جمع نمائيم ، تا مقصود حاصل آيد . بنابراين بخوانندهء عزيز قول نميدهم ، كه از مطالبى كه سابقا نوشته‌ام چيزى تكرار نشود . منتها نسبت به اين قبيل حوادث به اشاره ورگذار خواهم كرد .\r\nميدانيم كه بازار امپرياليزم در انگلستان روزبروز كسادتر مىشود ، و ملت انگليس نه همين حاضر نيست يك سرباز پوسيدهء خود را در اين راه فدا كند ، بلكه از خرج كردن يك شلينك هم در اين راه خوددارى مىكند . درست است كه دولت محافظه‌كار انگليس توانسته است از محاذى پوزهء شير شبهء جزيرهء اسكانديناوى ، تا تركيه ، دول ضد بالشويكى بدور روسيه سرپا كند ، و براى عدم نفوذ عقايد و افكار تازه ديوارى بين روسيه و اروپا بكشد ، و اين قاره و بالنتيجه انگلستان را از اين آفت مصون نمايد ، ولى اين ديوار از سمت ايران كماكان بازمانده و بين النهرين و هندوستان ازين خطر نجات نيافته است . قرارداد وثوق الدوله هم كه براى بستن اين كل ديوار فكر شده بود ، گرفتار ضديت ايرانيان ، و بالاخره با عدم اجرا مواجه شده و با ضديت عمومى اهالى ايران ، وكلاى مجلس آيندهء اين كشور هم جرئت تصويب آن را نخواهند داشت ، پس چه بايد كرد ، كه اين ديوار بىخرج و زحمت از طرف ما بدست خود ايرانيها ساخته شود ، و هند عزيز محفوظ و بين النهرين كه شكار تازهء اين جنگ است براى ما باقى ، و سياست و آقائى ما در اين كشور كه نفت فراوانى هم دارد برقرار باشد ؟ بايد حكومت مقتدرى در ايران سرپا نمود كه بدست آن اين مقصود تأمين گردد .\r\nايران از بابت طلب از شركت نفت پول دارد ، و از اين بابت نگرانى در كار نيست .\r\nدر اين پانزده سالهء مشروطه هم ، بواسطهء سياست‌هاى خارجى و بىلجامىهاى داخلى كه اكثر بدست خود ما در اين كشور راه افتاده است ، مردم اينقدر عذاب كشيده‌اند كه در مقابل هر وضع ثابتى هرقدر هم خشن باشد ، سر تسليم فرود آورند ، مخصوصا كه على الظاهر اسم و نفوذ خارجى در كار نيايد ، بىمزگى نميكنند . گذشته از اين مگر امروز يك حكومت مقتدر كه بتواند حكم خود را تا اقصى دهات سرحدى نفوذ بدهد ، و مردم را از كسب و كار خود مستفيد نمايد ، اولين علاج دردهاى اين مملكت تشخيص نشده ، و اين موضوع بزرگترين راه وصول بساير آرزوهاى ملى هر ايرانى نيست ؟ مقصود ما هم جز ايجاد يك چنين حكومت ، چيز ديگرى نميباشد . از طرف ديگر ، خود ايرانىها هم از بالشويك و كمونيست خيلى متنفرند و همه از خدا ميخواهند دولتى باشد كه بتواند جلو آن را بگيرد و ما هم ميخواهيم كه ايران يك چنين دولتى داشته باشد ، تا در ضمن هندوستان و بين النهرين هم از اين خطر مصون ماند . پس با تشكيل يك حكومت با قدرت و رنگ و روى ملى كه به آن خواهيم داد ، خوب ميتوانيم ، بدون اينكه اسمى يا خرجى از ما در كار باشد ، مقاصد خود را انجام كنيم .\r\nاگر وقت زيادترى داشتيم ، ممكن بود دنبال عناصر اينكاره افتاد ، با بازىهاى\r\n\r\n","description":"","footnote":"","page_name":" 196 ","page_number":204},
  {"content":"\r\n\r\nپارلمانى و حكومت ملى آنها را به كار نزديك كرده ، اختيار را بدست آنها بدهيم و بمرور حكومت مقتدر طرف حاجت را بسازيم ، بطوريكه دست ما هم هيچ پيدا نباشد ، و مردم ايران اين حكومت را همان حكومت مقتدر ملى دلخواه خود بشناسند . ولى بالشويكها بحدود ايران رسيده ، سهل است در داخلهء مملكت هم سروصداهائى راه افتاده است . و تا ما بخواهيم از اين راه حكومت مقتدر را سرپا كنيم ، كار از كار خواهد گذشت . بنابراين ، از راه قانونى ، و بازيهاى پارلمانى اگر هم به تشكيل اين حكومت مقتدر موفق بشويم ، تازه نظير نوشداروى پس از مرگ خواهد بود و به درد كار ما نميخورد .\r\nپس بايد شخصى را پيدا كرد ، و مقصود را به او فهماند و او را تقويت كرد ، كه با قانون يا بر خلاف قانون بهر جد و جهد و قيمتى كه شده است ، اين حكومت مقتدر را هرچه زودتر تشكيل كند ، ولى اين شخص كجاست و كيست ؟ سلطان احمد شاه ترسوى وسواسى ؟ كه حتى از جزئى تماس با قانون اساسى و قوانين عادى هم وحشت دارد ؟ و گاهى منافع اساسى كشورش را هم فداى اين قانون دوستى خود مىكند ؟ اين شخص كه مسلما اين كاره نيست . از او بگذريم ، و در ميان رجال كشور تجسس كنيم . اينها هم بعد از وضع بىعرضه‌ها و شيشه اماله‌ها دو تيپ بيشتر نيستند : يكى وجيه المله‌ها كه مردم از آنها شنوائى دارند و اگر كارهائى صورت دهند طرف اعتراض واقع نميشوند ولى اينها هم اين نفوذ يا تنفذ را از راه اطاعت بقانون براى خود دست و پا كرده‌اند و جرأت و دل و كرده‌اى كه بر خلاف قانون رفتارى كنند ندارند ، در صورتى كه براى وصول به حكومت مقتدر ، ولو موقتا هم باشد ، نميتوان طابق النعل بالنعل از روى قانون رفتار كرد . اين كار به اشخاص بىباك ، بيشتر از اشخاص ملاحظه كار حاجت دارد . پس از اين تيپ براى ما كارى ساخته نيست .\r\nتيپ دوم پاچه ورماليده‌ها و آپارديها هستند ، اگرچه اين تيپ از حيث عدم اعتناء بقوانين به درد اين كار ميخورند ، ولى سوابق سوء آنها مانع آنست كه مردم بگذارند پياز آنها ريشه كند و از همان روزهاى اوليه ، و قدمهاى اول صابون زير پاى آن‌ها خواهند ماليد « 1 » و اين موضوع با دوام و ثبات كه يكى از اصول هر حكومت مقتدرى است منافات دارد . پس چه بايد كرد ؟ و اين حكومت مقتدر را بدست كه بايد سرپا نمود ؟\r\nاى بابا ! ! . . . اينها چه افكارى است ؟ فعلا بايد اوضاع حاضر را برهم زد . تغيير وضع البته اشخاص تازه‌اى را كه تاكنون هيچ در اين بازيها داخل نبوده‌اند وارد معركه خواهد كرد و از ميان آنها به خوبى ميتوانيم شخصى را كه بتواند حكومت\r\n\r\n\r\n","description":"","footnote":"\r\n( 1 ) - پله‌هاى خزانهء حمامهاى سابق يا كف حمامهاى امروز اگر صابونى باشد حكما شخص بىاحتياط را بر زمين مىزند .\r\nخوانندهء عزيز از ايراد اين مختصر پى بكنايهء صابون زير پا ماليدن ميبرد .\r\n","page_name":" 197 ","page_number":205},
  {"content":"\r\n\r\nمقتدر تشكيل كند ، بيابيم . پس اول بايد دنبال كسى گشت ، كه اوضاع حاضر را برهم بزند ، يا بعبارت ساده كودتائى برپا كند .\r\nكودتا هم دو عامل اصلى لازم دارد : قلمى و نظامى . عامل قلمى آن را ميتوان از ميان تيپ آپارديها و پاچه‌ورماليده‌هاى موجود يافت . اما پيدا كردن عامل نظامى آن كار آسانى نيست . زيرا اولا و از همه مهمتر ، اين عامل نظامى بايد عده‌اى مسلح زير فرمان داشته باشد كه بتواند آنها را بپاى تخت ريخته ، و اوضاع حاضر را برهم بزند ، و ثانيا بايد شخص متهورى باشد كه اگر با پيش‌آمدى مواجه شد ، جا خالى نكند و دست ما را در حنا نگذارد و ثالثا حرف‌شنو هم باشد كه آنچه دستور ميدهيم با كمال صداقت و صميميت اجرا كند ، و از همه بالاتر پرچانه و سبك نباشد كه نقشه را افشا كند و كار از پرده بيرون بيفتد ، و ناتمام بماند . پس باز هم نبايد دنبال افسران عاليرتبه و سردارها و امير تومان‌ها گشت ، بلكه بايد ، از ميان افسران پائين‌تر كسى را كه به درد اين كار بخورد پيدا كرد .\r\nافسران ايرانى كه شرط اول يعنى عدهء مسلح را دارا باشند ، دو صنف بيشتر نيستند ، امنيه و قزاق ، امنيهء امروز همان ژاندارمرى ديروز است . اگرچه افراد آن از حيث انضباط و اطاعت از بالادست بهتر از قزاقها هستند ، ولى افسران آن زير دست سوئديها تربيت شده ، و همانها هستند كه در جنگهاى بين المللى با ما سروكار داشته و از واقعيات آن دوره ناراضيند . ما نبايد موجبات خودكشى كلنل فضل اللّه خان را فراموش ، و با اين دست‌پرورده‌هاى ژنرال يا لمارسن ، و بخصوص شاگردان مكتب كلنل ادوال خبيث ، ارزن آفتاب كنيم . پس از اينها هم بايد صرف‌نظر كرد ، و آنها را بخداى متعال سپرد .\r\nقزاقها بد نيستند ، و بيشتر به درد كار ما ميخورند . اگرچه آنها هم ايرانى هستند ، ولى چون تا چشم باز كرده‌اند ، خود را تحت فرماندهان خارجى ديده‌اند ، خيلى وطن پرست خشك نيستند و بگفته‌هاى ما اعتماد خواهند كرد . در اين سه چهار ساله هم ما خود را در نزد آنها تا حدى جانشين روسها وانمود كرده‌ايم ، و بنفوذ كلمهء ما معتقد شده‌اند ، بنابراين ، از ميان آنها بهتر ميتوان كسى را كه به درد اين كار بخورد پيدا كرد و آترياد رشت بيشتر بدسترس است .\r\nدر اينجا بايد متذكر شوم كه نبايد معتقد بود كه تمام جزئيات اين نقشه و افكارى كه كليات آن را بقلم آوردم ، كلمه‌بكلمه در كابينهء سن‌ژام بين افراد هيئت دولت انگلستان طرح ، و مورد بحث و مداقه واقع شده ، و بالاخره كار بجستجوى ميان افسران قزاق آترياد رشت منجر شده باشد ، و راجع به اين امر دستور كامل مفصلى براى نمايندگان خود در تهران فرستاده باشند .\r\nاين يكى از خصائص حكومت انگليس است كه فقط نقطهء اساسى و اصلى را به مأمورين خود فهمانده ، و در پيدا كردن راه‌كار ، و چگونگى وصول به مقصود مأمورين خود را آزاد ميگذارد ، و اين بهترين راه براى تمرين و تكميل تدريجى زيردستان است كه مستعدين آنها را تربيت كرده ، و بمقامات بالاتر برساند . بعقيدهء من يكى از جهات عدم\r\n\r\n","description":"","footnote":"","page_name":" 198 ","page_number":206},
  {"content":"\r\n\r\nپيشرفت و ناكامروائىهاى دورهء چهار پنج سالهء دمكراسى امروزه ، و نداشتن مرد براى كار ، تعطيل كامل‌ترين و تربيت رجال ، در دورهء مرحوم پهلوى است .\r\nاين پادشاه ، چون بسيار فعال و خيلى ايرادگير بود ، تمام كارها را ميخواست خود بشخصه دستور بدهد ، و در جزئيات مراقبت كند . وزراء و رؤساى زيردست او اعم از كشورى و لشكرى هيچ عقيده و فكرى از خود نداشتند ، و جز ماشينى كه ام الاسباب آن مغز و فكر و فعاليت شاه بود ، چيزى نبودند و شخصيتى نداشتند و همين كه بعد از شهريور 20 ، وارد صحنهء استقلال شدند ، هيچيك نتوانستند نقش خود را بدرستى ايفا كنند .\r\nزيرا جز بله قربان‌چىهاى ترسان لرزان ، و منتظر حكم و امر ما فوق چيزى نبودند . بارى در اين مورد هم كابينهء سن‌ژام ، بعد از يأس از اجراى قرارداد وثوق الدوله ، البته مقصود اصلى را كه سد كردن كل ديوار دور روسيه از سمت ايران بوده است بين خود مطرح كرده ، و راه منحصر بفرد آن را تشكيل دولت مقتدرى كه در ظاهر خود را قائم بالذات معرفى كند ، و در باطن اوامر انگليس‌ها را تا حدى مجرى دارد تشخيص داده‌اند ، ولى جزئيات قضيه را بمأمورين سياسى و نظامى خود كه در آن روزها در ايران زياد داشتند ، محول كرده‌اند ، بنابراين ، شايد يك قسمت افكارى كه به آن اشاره شد بين اين آقايان در تهران مطرح بوده است .\r\nحالا است كه ميتوانيم بدانيم قزاقها براى چه منظور شهر رشت را بىمدافع ميگذارند ، و تا آقابابا عقب مىنشينند ؟ و مشير الدوله چرا استعفا ميدهد ؟ و استراسلسكى بچه جهت از فرماندهى قزاق كنار ميرود ؟ و سفارت انگليس براى چه فرماندهى اين دويزيون را جهت افسران خود ميخواهد ؟ و سپهدار براى كدام منظور رئيس الوزراء مىشود ؟ و چرا استعفا ميدهد ؟ و براى چه مجددا رئيس الوزراء مىشود ؟\r\nو در حدود يك ماه ؛ بمطالعه وقت ميگذراند ؟ و فقط چهار روز قبل از كودتا كابينهء خود را معرفى مىكند ؟\r\nمن نميخواهم عموم كاركنان آن روز دولت را بهمدستى خارجىها متهم كنم . مثلا استعفاى آقايان هدايت وزير مشاور و كفيل وزارت خارجهء كابينهء اول سپهدار را از راه همفكرى با خارجىها ، بر ضرر اين كشور و بالنتيجه براى حصول مقصود انگليس‌ها در برپاداشتن كودتا ، يا جوش نخوردن بين شوروى و ايران بشناسم ، و اكثر اهل حل و عقد آندوره ، بخصوص اين دو برادر را مردمان شريف و وطنپرستى ميدانم كه از اين قماش افكار و وطن‌فروشىها بدور بوده‌اند و دانسته و فهميده هيچوقت بر ضرر كشور خود اقدامى نميكرده‌اند .\r\nنقص بزرگ كار ما در اين است كه هميشه افسار كارها را بدست اشخاص بيكارهء كم‌جرئت ميدهيم ، و معتقديم كه استخوان پوسيدهء پدران و عنوانات ظاهرى و وجاهت ، بخصوص سابقهء وزارت بيشتر از زيركى و زرنگى و دانش و بهم بستن كار و موقع‌شناسى كار مىكند ، و به همين جهت است كه كادر منتظر الوزاره‌هاى ما همان كادر قديمى است ، و كانديداهاى وزارت چه در ادوار گذشته و چه امروز بيش از معدوديكه كرارا آنها را\r\n\r\n","description":"","footnote":"","page_name":" 199 ","page_number":207},
  {"content":"\r\n\r\nامتحان كرده و در بيكارگى آنها شكى نداريم ، نيستند ، و عجب اينستكه امروز هم كه لوازم پخت و پز برقى داريم ، پى ديزيهاى از كار درآمده « 1 » ميگرديم ، دلمان به اين خوش است كه از وجود اين عالى جنابان خسارتى بكشور نميرسد در صورتى كه خسارت بيكارگى و ندانم‌كارى آنها از همه‌چيز بيشتر است و احيانا اگر تيرى از كمان بگذرانيم ، و شخص تازه‌ايرا وارد كار و بمقام وزارت نزديك كنيم با اينكه باز هم ملاحظهء استخوان پوسيدهء اجداد را از دست نداده‌ايم ، آرسن لوپن انتخاب مينمائيم « 2 » و عارف عامى را از اين حسن انتخاب بحيرت مىافكنيم . بارى از اين جمله بگذريم و ببينيم مأمورين سياسى و نظامى انگليس عامل نظامى كودتا و افسر قزاق خود را چگونه بدست آوردند ؟\r\n\r\nدر تجسس عامل نظامى كودتا\r\nبنابر آنچه گذشت ، آقايان زودتر از اواسط كابينهء مشير الدوله بفكر يافتن افسر قزاق خود نيفتاده‌اند ، و شايد در اين روزها بوده است كه با آترياد رشت سروكار پيدا كرده ، و راه مراوده را با آنها باز نموده‌اند . طبيعى است افسران ارشد اين آترياد همگى از دور مورد اختيار و امتحان آنها واقع شد ، و رضا خان مير پنج قزاق ، معروف برضا خان ماكسيم را براى اين كار مناسب دانسته‌اند . زيرا اين همان افسر بود كه توانسته بود بدون هيچ تشريفات زير پاى رئيس آترياد همدان را جاروب كند . بنابراين لياقت و كفايت كه اصل كار است در اين افسر امتحان شده و از اين حيث مشكلى در كار نيست . ولى ممكن است اين افسر با جربزه از آن وطن‌پرستهاى خيلى خشك و خيالباف باشد ، و نخواهد دستور خارجيها را در كار وطن خود بپذيرد و اينقدر ساده باشد كه به مجرد شروع بمذاكره قال و قيد راه بيندازد و از راه خودنمائى هم كه باشد اين سر و آن سر حرفهائى بزند كه موجب افشاى قضيه و برهم خوردن اصل نقشه شود . فهميدن درجهء ظرفيت رضا خان ، اينقدر هم مشكل نيست . اشخاصى كه با او وارد مذاكره ميشوند ، مردمان پخته‌اى هستند اگر هم از در وطن‌پرستى درآيد ميتوان ، بلشويك‌هاى ساحل انزلى را برخش كشيد و از راه وطن‌پرستى وارد كارش كرد .\r\n\r\n\r\n","description":"","footnote":"\r\n( 1 ) - ديگ‌چه‌اى كه به شكل گلابى سر زده كه ته آن را براى اينكه شعله و حرارت آتش به تمام اطراف آن برسد عدسى شكل از گل ساخته و در كوره ميپزند « ديزى » ميگويند . بعضى از اوقات اتفاق مىافتد كه ديزى بواسطهء دقز وسوسه‌اى كه در حين ماليدن گل آن يا در كوره پيدا كرده ، بىدوام مىشود و همين كه يكى دوبار زير آن آتش شد دقز وسوسهء آن گشاد شده و آب پس ميدهد يا ترك برداشته و ميشكند . ديزى از كار درآمده ، ديزى را ميگويند كه اندكى كار كرده باشد و بىعيبى آن از اين قسمتها محرز شده باشد . بعضى هم هستند كه از كار در آمدگى ديزى را در خوشمزگى آش و آبگوشتى كه در آن پخته مىشود مداخله ميدهند و معتقدند كه هرقدر ديزى كهنه‌تر باشد ، غذاى طبخ شده در آن خوشمزه‌تر مىشود .\r\nپيرزنهاى سابق به ديزى از كار درآمده خيلى معتقد بودند .\r\n( 2 ) - اين چند سطر از كتاب ، وقتى نوشته ميشد كه تازه احمد قوام ، مظفر فيروز را به سمت معاونت نخست‌وزيرى و رياست تبليغات انتخاب كرده بود .\r\n","page_name":" 200 ","page_number":208},
  {"content":"\r\n\r\nاگر بخواهيم معتقد شويم كه مأمورين نظامى و سياسى انگليس كه مأمور پخت‌وپز اين افسر قزاق بوده‌اند ، از همان ملاقات اول توانسته باشند آيندهء عجيب رضاخان آن روز و سردار سپه فردا ، و رضا شاه پهلوى پس‌فردا را پيش‌بينى كنند ، يا لامحاله لياقت و فعاليت‌هاى او را تفرس نمايند ، هوش و دانش ماوراء الطبيعه‌اى براى آنها قائل شده‌ايم ، كه خود آنها هم مدعى آن نيستند . خدا وقتى بخواهد كاريرا عملى كند ، اسباب آن را فراهم ميآورد .\r\nباراس ، عضو كميتهء نجات ملى فرانسه كه در روز يازدهم واندمىير ناپلئون - بناپارت را براى رياست عده‌ايكه جهت دفاع از حملهء استبدادطلبان به كنوانسيون ملى آمده بودند ، به اين مجلس پيشنهاد كرد ، و بدون هيچ تحقيق و مذاكره ، از طرف كنوانسيون پذيرفته شد ، نه پيشنهادكننده و نه پذيرنده‌ها كه ششصد هفتصد نفر وكلاى ملت بودند هيچيك ، آيندهء عجيب اين افسر توپخانه ، و لياقت و كفايت و جاه‌طلبىهاى او را پيش‌بينى نميكردند .\r\nرفتار بناپارت در موقعى كه براى دريافت امر مجلس بكنوانسيون آمد نيز ، بقدرى بىثبات و متزلزل بود كه بعضى از وكلا شايد او را لايق انجام همين خدمت هم ندانسته ، پيش خود فكر ميكردند كه اين افسر آرام با قد كوتاه و اندام باريك چگونه مىتواند عدهء تحت خود را اداره كرده ، استبدادطلبان را مغلوب كند .\r\nشخص ، همينقدر كه قوائم اخلاق و احساساتش از درجهء عادى برتر و بالاتر باشد ، و روزگار هم اسباب به كار افتادن اخلاق و احساسات عالى او را فراهم آورد ، براى ترقى او حد و سدى در كار نيست . هر پيشرفتى ، راه پيشرفت ديگر را براى او باز مىكند ، و هر دانش ، وسيله و مقدمهء دانش‌هاى ديگر او مىشود . اين است كه بناپارت سروان توپخانهء فرانسه ، بعد از مغلوب كردن استبدادطلبان ، در 13 واندمىير ، ژنرال داخله و بعد از چند ماه رئيس قشون مأمور ايتاليا ميگردد ، و بعد از فتح اين كشور و شكست دادن قشون اطريش ، و مسافرت جنگى بمصر ، و مراجعت از اين سفر و كودتاى 18 برومر كنسول اول ، يعنى رئيس قوهء مجريهء فرانسه شده ، و بالاخره ، بمقام امپراطورى اين كشور ميرسد و در مدت تقريبا بيست سال زمامدارى خود ، از ليسيون تا مسكو و از بحر شمال تا مديترانه تمام اروپا را دست‌نشانده و متحد خود مىكند ، و رضاخان افسر بيسواد گم‌نام قراق كه معلوم نيست بچه‌وسيله خود را از قزاقى به ميرپنجى رسانده بود ، بسلطنت ايران ميرسد ، و كارهاى فوق العاده از خود ببروز و ظهور مىرساند .\r\nپس بايد بگويم ، كه مأمورين نظامى و سياسى انگليس ، در ملاقاتهاى اوليهء خود ، و اختيارها و امتحانهائيكه بمرور از رضا خان ميرپنج قزاق كردند اجمالا او را براى رساندن بىسروصداى آترياد رشت به تهران ، و راه انداختن كودتا لايق دانستند . و مطلب را در ميان گذاشته و او را بنكات كار تا اندازه‌اى كه براى پيشرفت عمل لازم بوده است واقف كرده‌اند . البته يكى از دستورها هم عقب‌نشينى از رشت تا آقابابا بوده است ، تا هم قزاقها بصحنهء بازى نزديكتر شوند ، و هم جلو متجاسرين باز شود ، و به شهر رشت و\r\n\r\n","description":"","footnote":"","page_name":" 201 ","page_number":209},
  {"content":"\r\n\r\nحتى به سمت تهران بيايند ، تا قرارداد دوستى ايران و شوروى ، كه با وجود عزيمت مشاور - الممالك بمسكو ، عنقريب سر خواهد گرفت ، بتأخير افتاده ، توافق بين طرفين حاصل نشود . ولى البته در قسمت اخير ، حاجتى بواقف كردن رضا خان باصل مقصود نداشته‌اند .\r\n\r\nپىجورى عامل قلمى\r\nاز جهت عامل نظامى كودتا ، اطمينان حاصل شد ، ولى براى عامل قلمى ، يعنى رئيس الوزراى آن ، هنوز فكرى نشده است . براى اين كار چه بايد كرد ؟ سپهسالار ( خلعتبرى ) چطور است ؟ اين همان كسى است كه در پانزده سال قبل كه اين قبيل كارها بىسابقه بوده ، با يكمشت مجاهد كه اسلحهء حسابى هم نداشتند ، از رشت به تهران آمده ، و محمد - على شاه را از تخت به زير كشيده است . پس تهور و بىباكى او بىسوسه است . ولى منقصتهائى هم دارد . از جمله تلون مزاج ، و از اين بدتر ، قدى و خم نشوى است ، و خيلى ممكن است كه همين كه بر خر خود سوار شود ، ديگر اعتنائى بدستورات ما نكند ، و كار بطوريكه ما مايليم انجام نگيرد ، يا بين او و عامل نظامى اختلافى حاصل شود كه دعواى آنها را نتوانيم بمسالمت ختم كرده ، بين آنها را بگيرانيم . چطور است يكى را زيردست او بگذاريم كه او را اداره كند .\r\nولى اين شخص كيست كه با وجود ترك بر ندارى بتواند او را رام كند ، و زنگ كودتا را به گردن اين گربه ببندد « 1 » ؟ سيد ضياء الدين براى اين للگى چطور است ؟ اين سيد از حيث تمايل باجراى منويات ما ، بسيار خوب است . اين همان است كه بميل و ارادهء ما تا توانست سنگ قرارداد را به سينه زد . حتى بسفير امريكا در تهران ، سهل است برئيس جمهورى آندولت كه ميخواستند در كار ايران دماغى چپانده و ايرانيها را بحقايق آشنا و ضديت خود را با قرارداد اظهار كنند ، هزار لچر گفت ، و به دو بيراه نوشت . در صميميت او حرفى نيست ، ولى ميتواند سپهسالار را اداره كند ؟\r\nخيلى مشكل است . امتحان بكنيم . ولى بايد سيد را كه محرم است باسرار كار آگاه كرد و او را واداشت با سپهسالار وارد مذاكره شود . البته نبايد تا قبل از وقوع كودتا ،\r\n\r\n\r\n","description":"","footnote":"\r\n( 1 ) - موشها از تطاول گربه بجان آمده مجلسى برپا داشتند و از هر درى براى جلوگيرى اين جانور خبيث كه نميگذارد آنها بميل خود در انبار خرابى كنند مذاكره بميان آوردند . يكى از آن ميانه گفت : عيب كار در نرمى پاى اين خبيث است كه بىسروصدا وارد انبار و با يك جست با ما روبرو مىشود . اگر ورودش سروصدائى توليد ميكرد براى ما كه سوراخمان نزديك است ، پناه بردن بكنج خانه كه دست گربه بما نرسد اشكالى نداشت . ديگرى گفت : ممكن است زنگى پيدا كنيم و به گردن او بيندازيم كه هروقت وارد انبار شود صداى زنگ ورود او را اعلام نمايد . همگى اين تدبير را پسنديدند و هريك كارى را كه براى تدارك زنگ و بند آن لازم بود به عهده گرفتند . بالاخره باينجا رسيدند كه كى اين زنگ را گردن گربه بيندازد ؟ چون هيچكس مرد اين ميدان نبود البته اصل اين پروژهء پيشنهادى هم از بين رفت .\r\nتمثيل « كى اين زنگ را گردن اين گربه مىاندازد . » از اين حكايت اتخاذ شده و در افواه افتاده است .\r\n","page_name":" 202 ","page_number":210},
  {"content":"\r\n\r\nسپهسالار از نقشه بوئى ببرد ، بلكه بايد سيد ابتدا وارد مذاكرهء رئيس الوزرائى او بشود ، و خود را بدين وسيله نزد او محبوب كند تا بعد از آنكه جاى خود را در دل او واكرد ، و كودتا هم در شرف وقوع بود ، خرد خرد مطلب را حالى نمايد و در حقيقت او را غافل گير كرده ، اين زنگ را به گردن او بيندازد . مؤيد اين جمله واقعهء ذيل است ، كه يكى از منسوبان من « 1 » كه بگفتهء او كمال اعتماد را دارم براى من نقل كرده است .\r\nاين شخص محترم ميگويد : در اين دوره من با سپهسالار خصوصيت داشتم و منزل من هم سردم و محل رفت‌وآمد سياست‌چىها بود و چون به هيچ حزبى بستگى نداشتم ، همه گونه اشخاص بدون هيچ قيد و شرط ، به منزل من مىآمدند . من هم از راه خصوصيت ، بدم نمىآمد خدمتى بسپهسالار بكنم ، او هم مرا در اسرار خود وارد ميكرد . واسطهء بين ما هم ميرزا عبد الحسين خان مهذب الملك منشى او بود .\r\nميدانيد ، در اين دوره ، كانديداهاى رياست وزراء البته غير از مشير الدوله و مستوفى الممالك ، هر شب خواب رياست وزراء مىديدند ، و روز تا شام براى رسيدن به اين مقام ، تلواس ميزدند ، خالى بودن محل رياست وزراء هم شرط اقدام آنها نبود و اكثر اتفاق مىافتاد كه از فرداى تعيين يكنفر رئيس الوزراء ، ساير كانديداها هريك به حساب خود ، شروع به كار ميكردند ، اگر رئيس الوزراى حاضر مثل سپهدار مرد بىكفايت بىوجهه‌اى بود ، آقايان هريك رياست وزراى خود را پيش پا افتاده مىدانستند .\r\nدر ايام رياست وزراى سپهدار ، يكروز مهذب الملك نزد من آمده ، اظهار داشت كه سپهسالار كانديداى رياست وزراست ، و سيد ضياء الدين هم واسطهء بين او و سفارت انگليس شده است . سپهسالار ميگويد لازم است در مجالس شما هم چيزهائى كه مناسب با مقصود باشد ، گفته شود ، من سيد ضياء الدين را هم از محرميت شما ، در اين امر خبردار كرده‌ام ، با همديگر همكارى كنيد . يكى دو روز گذشت ، و من بوسيلهء مهذب الملك با سيد مربوط شده ، اقدامات مشتركى ميكرديم ، و قرار كار از هرحيث داده شده و مقرر بود چند روز ديگر مطلب آفتابى شود .\r\nيكروز مهذب الملك نزد من آمده ، گفت سيد ضياء الدين ميگويد : انگليسها به اين شرط براى اين كار حاضر ميشوند كه من ( سيد ) وزير داخلهء كابينهء جديد باشم ، و از شما خواهش دارد كه با سپهسالار وارد مذاكره شده ، و قول اين كار را بگيريد . به مهذب الملك گفتم ، سپهسالار را مىشناسيم ، او هرگز به اين امر رضا نخواهد داد . نه من و نه تو هيچ يك صلاح نيست در اين موضوع وارد شويم . به سيد بگوئيد ، خود شما مذاكره كنيد ، شايد شرم حضور و خدمتى كه در اين امر به او كرده‌ايد به اين مقصود سروصورتى بدهد .\r\nبعد از يكى دو روز مهذب الملك با حال خراب از راه رسيد و گفت : تمام كارها خراب شد ، و همهء قرارومدارها برهم خورد . چگونگى را اينطور شرح داد كه من جواب شما\r\n\r\n\r\n","description":"","footnote":"\r\n( 1 ) - مرحوم حسنعلى مستشار كه در 30 بهمن 1324 بدرود زندگى گفت .\r\n","page_name":" 203 ","page_number":211},
  {"content":"\r\n\r\nرا به سيد دادم . سيد هم نظر شما را پسنديد . من براى او از سپهسالار وقت گرفتم و او را باطاق سپهسالار هدايت ، و در را رخنه كرده ، براى استراق سمع پشت در ايستادم .\r\nبعد از ورود و طى تعارفات معمول ، سيد اظهار داشت : كه اينها ميخواهند كابينهء حضرت اشرف دولت مقتدر بادوامى باشد ، كه مدتى بر سر كار بماند و بكارها سروصورتى بدهد و ميگويند ، بايد جمعى از فضول‌ها و پرچانه را هم توقيف و تبعيد كرد ، سپهسالار به اين جمله از بيانات سيد جوابهائى مىداد كه تماما بخصوص در قسمت اخير ، مثبت بود .\r\nسيد گفت ولى راجع بوزارت داخله نظر دارند كه كسى متصدى آن بشود كه منويات حضرت اشرف و آن‌ها را به خوبى بتواند اجرا كند و به طرفين محرم بوده ، و بلاواسطه ، هر دو طرف را ملاقات ، و دستورات را اجرا نمايد . سپهسالار هرقدر خواست در جريان صحبت اين قسمت را نشنيده ، و كم‌اهميت گرفته سر مطلب را هم بياورد ، نشد و سيد پافشارى كرد . من از پشت در متوجه شدم كه تشنجات عصبانى سپهسالار دارد شروع مىشود . زيرا يكى دوبارى دستش به سمت كلاه رفت و حركتهاى كوچكى بكلاه داد ، بالاخره به سيد گفت اگر من بايد اين كار را عهده‌دار شوم بايد لابشرط باشد .\r\nسيد گفت البته آنها ، در لابشرطى كابينهء حضرت اشرف حرفى ندارند ، منتها ميخواهند از طرف وزير داخله‌اى كه خود حضرت اشرف انتخاب خواهيد فرمود خاطرشان آسوده باشد . سپهسالار گفت اگر شخص معينى را در نظر گرفته و توصيه‌اى نسبت به او كرده‌اند ، اسم ببريد ، شايد با نظر من هم موافق باشد در صورتى كه خيلى نامربوط نباشد ، البته منهم رعايت نظر ايشان را ميكنم ، سيد گفت نظر آنها به بنده است ! به مجرد اداى اين جمله دست سپهسالار به سمت كلاه رفت و يك دوبارى كلاه را بدور سر چرخاند و مثل اينكه ميخواهد با كسى كشتى بگيرد كلاه را بسر محكم كرده گفت به تو ؟ به تو ؟ هرگز ! بهيچوجه ! من از رياست وزرائى كه تو سيد جيمبو وزير داخله‌اش باشى عار دارم .\r\nعجب روزگارى شده است ؟ اين سيد دو قازى هم ميخواهد ، وزير داخله بشود ، آن هم در كابينه‌اى كه من رئيس الوزرايش باشم ! پاشو برو پى كارت ؟ برخيز ! معطل نشو ! اينها همه تقصير اين مهذب الملك . . . است كه مرا به اين كثافت‌كاريها واميدارد ، و براى من از اين دوست‌ها و كارچاق‌كن‌هاى نكره مىتراشد .\r\nالبته سيد از همان « پاشو برو پى كارت » اولى ، برخاسته بود و اين جمله‌هاى آخرى كه مربوط به من بود ، و ضمنا به سيد هم برميخورد ، بدرقهء راه او ميشد . من ديدم ماندن من و مواجهه با سيد خيلى بىمناسب خواهد شد . خود را از پشت در كنار كشيدم .\r\nسيد رفت . ولى سپهسالار ، همچنان در خشم خود باقى است ؛ و دم‌بدم ميگويد : اين مهذب الملك . . . كجاست ؟ بطوريكه ناچار شدم عمارت و باغ را ترك گويم . حالا آمده‌ام ، از شما خواهش كنم كه نزد حضرت اشرف برويد ، و چيزى بگوئيد كه از سر خشم پائين بيايد . ما كه از آتش رياست وزراى ايشان گرم نشده‌ايم از دود خاموش\r\n\r\n","description":"","footnote":"","page_name":" 204 ","page_number":212},
  {"content":"\r\n\r\nشدنش كور نشويم . من همانروز به منزل سپهسالار رفتم و آنچه لازم بود گفتم و ميان آنها را بهم بستم .\r\nبنابراين ، سپهسالار ببعد لعابى خودكار را از خويش گذراند ، بايد ديگرى را فكر كرد . خود سپهدار كه فعلا سر كار هم هست ، چطور است ؟ اطاعت او خيلى خوب ولى ساده‌تر از آن است كه بتواند اين كار را اداره كند ! چه عيبى دارد ، سيد ضياء الدين را للهء درست و حسابى او كنيم ، كه اسم اسم او باشد ، و سيد كارها را بهم ببندد ؟\r\nالبته ، همين كه سپهدار مسبوق شود كه ما به سيد نظر داريم ، در مقابل دستورات او مقاومتى نشان نخواهد داد . ولى اين مرد بقدرى ساده است كه ممكن است از بىقدرتى خود و صاحب اختيارى سيد ضياء الدين ، همه‌جا ، حتى در نزد ارباب رجوع هم شكوه كند و پوشالى بودن خود را اعتراف و برملا نمايد . بهرحال ، اين قسمت چندان اهميتى ندارد و در آينده هم ميتوان براى آن فكرى كرد . اگر مصمم شديم ، كه سپهدار بر سر كار بماند ، و بالله‌گى سيد ، عامل قلمى كودتا شود ، تحميل سيد بر او كار مشكلى نيست . گيلك مرد آدم بردبارى است و سيد خودش هم مىتواند خود را للهء او كند .\r\nمؤيد اين نظريه شرحى است كه آقاى دهخدا براى من نقل كرده است .\r\nايشان ميگويند : در اوقاتيكه سپهدار دوباره رئيس الوزراء شده ، و بقول خودش مشغول مطالعه براى تعيين وزراى خود بود ، روزى براى ديدار دوستانه به منزل امين الملك ( جناب آقاى دكتر اسمعيل مرزبان ) ، رفتم . پيشخدمت آمدن مرا بآقاى دكتر اعلام كرد .\r\nولى بر خلاف معمول هميشه ، برگشت و گفت قدرى تأمل كنيد ، و مرا باطاق ديگر راهنمائى كرد . پنج شش دقيقه معطل شدم . از صاحبخانه خبرى نشد . مناعت گريبان گيرم شد ، كه برخيزم بروم ، همين كه از اطاق بيرون آمدم ، دو نفر را كه قبل از من از اطاق ديگرى خارج شده بودند ديدم كه در راهرو بعجله ، دنبال هم تقريبا ميدويدند و عقبى دنبال عباى جلوى را در دست دارد ، و ميخواهد از رفتن او مانع شود . بالاخره جلوى نزديك در توانست عباى خود را خلاص كرده ، از عمارت خارج شود . همين كه عقبى مأيوس شد و برگشت ديدم امين الملك صاحب خانه است . با عذرخواهى از معطلى مرا باطاق خود برده ، و گفت : گرفتار سيد ضياء الدين بودم . اين آقا ميخواهد در كابينهء جديد وزير داخله شود . آنچه سعى كردم ، به او حالى كنم اين كار بىسابقه است و تا زمينه‌هائى براى آن تدارك نشود ، ميسر نيست بخرجش نرفت و بالاخره چنان كه ديديد ، با قهر از من جدا شد كه خط و نشان‌هاى خود را دربارهء ما عملى كند .\r\nپس بايد گفت : كه تا قبل از شروع كودتا ، در نظر مؤسسين هم سيد ضياء الدين با وجود وارد بودن در قضيه ، براى نمايندگى قلمى كودتا خيلى مناسب نبوده و الا منطق نداشته است كه سيد اولاد پيغمبر را به زحمت انداخته اين‌ور آنور بدوانند كه فقط براى يك وزارت داخلهء كوفتى ، گاهى گرفتار پرخاش سپهسالار ، و زمانى دچار تعنت آقاى دكتر مرزبان بشود . شايد تا شب ورود قزاقها بتهران هم ، تصميم قطعى راجع برياست\r\n\r\n","description":"","footnote":"","page_name":" 205 ","page_number":213},
  {"content":"\r\n\r\nوزراى او نگرفته بودند ، ولى سيد كاملا وارد كار بوده و براى روبراه كردن كارهاى كودتا دوندگى ميكرده ، و تك و دوهائى ميزده ، كه لياقت خود را براى احراز مقام عاملى قلمى كودتا ثابت نمايد .\r\nاينجمله را واقعهء ذيل كه من از گفتهء يكى از مطلعين دربار شاه سابق در اينجا نقل ميكنم ، تاييد مينمايد . اين شخص محترم از قول يكى از نظاميان حول‌وحوش رضا خان ميرپنج ، فرماندهء نظامى كودتا ميگويد :\r\nاردوى ما تازه درينكى امام قائم شده بود . آقاى ميرپنج فرمانده تنها در اطاق خود ، و ما افسران ارشد در اطاق مجاور بوديم . يكى از خرده افسران وارد شد و گفت سيد - جوانى بنام سيد ضياء الدين ، با اتومبيل از تهران آمده ، پشت خط زنجير مستحفظين است و ميگويد با فرماندهء كل كار دارم . ما كه سيد ضياء را نمىشناختيم يكى از ما نزد جناب ميرپنج فرماندهء كل رفت ، و نام و نشان سيد را همانطور كه خرده افسر پيام‌آور گفته بود بفرمانده عرض كرد . رضا خان ميرپنج بعد از اندكى تأمل گفت « بيايد ! بسپريد احترامش كنند ، شايد بخواهند اين جلت « 1 » را رئيس ما كنند ! »\r\nاز اين « شايد بخواهند » پيداست كه « جلت » تا دو شب قبل از ورود قزاقها به تهران هنوز رياست وزراى آينده‌اش مسلم نبوده است .\r\nيك مطلب ديگر باقى ، و آن اينست كه آيا مؤسسين سپهدار را هم وارد نظرات خود كرده بودند يا خير ؟ در اين موضوع نميتوان اظهارنظر منفى كرد . از اوضاع و احوال چنين برميآيد كه سپهدار بطور اجمال خبر داشته است كه آمدن قزاقها به تهران براى مطالبهء حقوق و ديدار اقوام نبوده ، و براى كار فوق العاده‌ايست . شايد خود مؤسسين بذكر او داده بودند كه اينها براى تقويت كابينه و تشكيل دولت مقتدر بتهران مىآيند ، و گيلك مرد تصور ميكرده است كه اين زحمات براى ازدياد قدرت او كشيده مىشود . ولى ، البته مثل سيد ضياء الدين به تمام جزئيات و نظريات و منظورات واقف نبوده است ؛ و اينجمله را شرحى كه همان منسوب سابق الذكر من ، از گفتهء ناصر الاسلام گيلانى ( ناصر ندامانى ) براى من نقل كرده است ، تأييد مىكند .\r\nناصر ندامانى ميگفته است : من هرشب به منزل سپهدار ميرفتم ، و در مجلس خصوصى باهم تونس داشتيم . در شب سوم حوت 1299 ، بر خلاف هرشب سپهدار با لباس مشكى و پيراهن و يخه آهارى و مثل اين بود كه منتظر است ، از جائى او را خبر كنند كه به آنجا\r\n\r\n\r\n","description":"","footnote":"\r\n( 1 ) - در عربى ديمى عراقى كيسهء خرماى سربسته را جلت ميگويند . و از اينكه اين كلمه بمنزلهء واحد وزن و مقدار هم استعمال مىشود معلوم ميگردد كه جلت همان كيسهء خرما است كه از راه تسميهء جزء بكل ، ظرف و مظروف هردو را هم جلت ميگويند . اين كيسه را كه از ساقهء برگ خرما ميبافتند بافتهء ناهنجار زمخت نخراشيده‌اى از كار در مىآيد كه در ميان اشياء بافته شده از اين نتراشيده‌تر و ناهنجارتر نميتوان پيدا كرد . پارچه‌هاى بافته درشت بدبافت را بجلت تشبيه ميكنند . تطور ادبى عاميانهء امروزه جلت را بدون ذكر ادات تشبيه مانند اسم به اشخاص ناهنجار بدجنس اطلاق مىكند و براى آنها علم منقول شده است .\r\n","page_name":" 206 ","page_number":214},
  {"content":"\r\n\r\nبرود ، يا كسى را كه در خور اين سرولباس باشد بپذيرد . تا بعد از نصف شب بانتظار گذراند . از سروصداى شليك كه در شهر بلند بود ، هيچ اضطرابى نشان نميداد . فردا صبح هم كالسكهء او را بسته ، و حاضر كرده بودند كه هروقت دنبالش بيايند مهيا باشد . بعد از مدتى كه خبرى نشد ، ميرزا عيسى خان سروش را فرستاد ، سروگوش آب داده « 1 » خبرى بياورد ، و اين بعد از مراجعت آقاى سروش بود ، كه مأيوس شده و دانست از اين قدك قبائى و از اين نمد كلاهى ندارد و كوركورانه به ديگرى ( سيد ضياء الدين ) خدمت كرده است . بنابراين ، بايد گفت خصوصيت‌ها و مشاوره‌هائى كه در رياست وزراى اول و بخصوص دومش با سيد ضياء الدين مىكرده است ، در حقيقت از راه همكارى بوده است .\r\nبيكار ماندن قواى جنگى تهران ، در اين واقعه نيز يكى از دليلهاى خبر داشتن اجمالى سپهدار از واقعه است . ميدانيم مركز امنيه در باغشاه و سر راه قزاقهاى مهاجم بوده و اين مركز ، مركز دوازده هزار نفر نيروئى بوده كه وثوق الدوله ميخواست آن را هستهء سى هزار نفر قشون ايران ، براى اجراى قرارداد كذائى قرار بدهد . در كابينهء مشير الدوله هم اين نيرو دست نخورده ، و فرسودگى حاصل نكرده ، و چاق نفس و لوازم جنگى آن در كمال خوبى و قوه‌اى بود كه ميتوانست با عدهء يكى دو هزار نفرى حاضر خود جلو اين دو سه هزار نفر قزاق خسته را كه اسلحهء آنها هم فرسوده بوده است بگيرد .\r\nبالاختصاص كه شخص جدى سرسختى مانند حبيب اللّه خان شيبانى هم فرمانده اين قسمت بوده است . بيكار ماندن اين عده مسلم ميدارد ، كه اجمالا سپهدار هم از مقاصد مؤسسين كودتا بىاطلاغ نبوده ، الا ، بعد از آنكه در روز دوم حوت كه تا اندازه‌اى مطلب آفتابى شده و بامر شاه ، سردار همايون رئيس دويزيون قزاق را جلو مهاجمين فرستادند ، و آنها را از آمدن بتهران منع كردند و آنها هم تمرد خود را علنى داشته ، و رئيس دويزيون را هم چند ساعتى حبس نمودند ، چه مشكلى داشته كه نيروى امنيه جلو آنها درآمده و شهر را از خطر نجات دهد ؟\r\nدر سمت مشرق شهر ، و درست در نقطهء متقابل مركز امنيه ، در سربازخانهء نايب - السلطنه هم بريگاد مركزى ، با چهارصد پانصد نفر عدهء خود حاضر و اسلحه و لوازم جنگى اين بريگاد هم ، مسلما چاق و چله‌تر از اسلحه فرسودهء قزاقها و ممكن بوده است كه اين عده را هم بكمك امنيه بفرستند . به اين بريگاد بعد از ظهر ، امر ميرسيد كه با تمام لوازم جنگى ، از سربازخانهء خود بيرون آمده ، و از دروازهء دولاب كه نزديك سربازخانه بوده است ، خارج شده و نيم‌دايره‌اى دور شهر زده ، و از دروازهء باغشاه وارد شهر گشته ،\r\n\r\n\r\n","description":"","footnote":"\r\n( 1 ) - « سروگوش آب دادن » كنايه از خبرگيرى بطور محرمانه است . چه تناسبى بين سر و گوش آب دادن و خبرگيرى بطور محرمانه است ، تاريخچه و شان ورود اتخاذ اين كنايه بر بنده مجهول است . شايد كسى بعنوان و بهانهء سروگوش شستن كنار نهرى نشسته بوده و باطنا مشغول استراق‌سمع از اشخاصى كه كنار نهر و مشغول كنكاش بوده‌اند شده و از اين‌رو ، اين كنايه اتخاذ شده باشد .\r\n","page_name":" 207 ","page_number":215},
  {"content":"\r\n\r\nسرتاسر شهر را پيموده ، بسربازخانهء خود برگردند . من براى اين گردش نظامى هيچ راه معقولى نتوانستم فكر كنم ، جز اينكه خواسته باشند ، چشم افراد و افسران جزء امنيه و شهرىها عدهء مسلح ببيند و واردين شبانه را هم نظير آنها تصور كنند و براى حفظ انتظامات بدانند . و مسلما دستور اين عمل از طرف مؤسسين اصلى كودتا داده شده است زيرا سپهدار خيلى از اين تدبيرات بدور بوده است .\r\nاز تمام اين مقدمات به اين نتيجه ميرسيم كه حضرت سپهدار اعظم هم ميدانسته است كه آمدن اين عده به شهر ، بطورى كه خودشان بسردار همايون گفته‌اند براى ديدار خانواده و وصول حقوق عقب‌مانده نيست ، بلكه براى كار فوق العاده‌ايست ، منتها اين اقدامات را براى تقويت كابينهء خود ميپنداشته . و متوجه چاهى كه جلو راه خود مىكند نبوده و گيلك‌مرد ميخواسته است ببيند « آخرش چطور مىشود » .\r\nاين بود ، شرح تداركات مقدماتى كودتا . ولى ممكن است براى خوانندهء عزيز اين فكر بيايد كه براى توضيح تداركات مقدماتى كودتا ، چرا من بيكى از آقايان افسران عاليرتبهء امروز ، كه بازيگران درجهء دوم و سوم اين واقعه ، و حاضر و ناظر قضايا بوده‌اند ، يا به خود سيد ضياء الدين كه عامل قلمى كودتا بوده است ، مراجعه نكرده و از اطلاعات و مشاهدات آنها استفاده ننموده ، و نوشتهء خود را در اين وقعهء تاريخى ، بحدس و تخمين و قياس و استدلال و احيانا پاره‌اى از شنيده‌هاى خود كه در بىغرضى گويندهء آنها ترديدى نداشته‌ام ، منحصر كرده‌ام . البته رجوع بآقايان براى من مشكلى نداشت . ولى در اين صورت كتاب خود را تخته مشق افكار و نظرات خصوصى نموده ، و ميدانى براى تظاهر و خودنمائى و حق‌بجانبى و بىگناهى اشخاص باز ميكردم .\r\nاين بود كه اصول مسلم ، و دنبال هم انداختن تاريخ وقايع ، و نتيجه گرفتن از آنها و منطق و استدلال و گاهى هم صبر و تقسيم را ترجيح دادم ، و در حقيقت محاكمهء تاريخى كرده‌ام ، نه تاريخ‌نويسى . چنان‌كه كرارا نوشته‌ام ، من جاه‌طلبى تاريخ‌نويسى ندارم . ذكر وقايع ، با مستندهاى معمولى و تطبيق آن با كليات ، بطورى كه نوشته ، ( بقول يكى از نويسندگان زمان ) ارزش تاريخى پيدا كند ، با آقايان مؤرخين معاصر است .\r\nهيچ بعيد نميدانم كه در آينده ، كه ناگزير اين قسمت از تاريخ كشور ما بيشتر غربال خورده و نرم و درشت آن بهتر از هم جدا شود . مطالبى كه من امروز اصل مسلم دانسته ، و از آنها نتايجى گرفته‌ام ، در نزد نقادهاى آينده ، سست و بيمايه به نظر بيايد . من امروز ، با مصالح امروزه ، اين محاكمهء تاريخى را پىافكنى نموده‌ام ، اگر در آينده مصالح بهترى پيدا شود ، مربوط بامروز نيست .\r\n\r\nكودتاى شب سوم حوت 1299\r\nروز دوم حوت 1299 ، آقاى فتح اللّه مستوفى چايمان و تب كرده پاى كرسى اطاق بيرونى راحت نموده ، و بادارهء تشخيص عايدات ، كه در آن اداره ، همچنان ، برياست ماليات مستقيم برقرار بود ، نرفته بود . منهم ، براى رفع تنهائى او ، از خانه ، بيرون نرفتم .\r\n\r\n","description":"","footnote":"","page_name":" 208 ","page_number":216},
  {"content":"\r\n\r\nبرحسب تصادف ، كسى هم نزد ما نيامد ، و ما از هيچ‌جا ، و از هيچ‌چيز ، خبرى نداشتيم .\r\nحتى از اخبارى كه تازه در دهنها افتاده و از بعد از ظهر در شهر منتشر شده بود كه امشب عده‌اى قزاق به شهر ريخته ، و پايتخت را چنين و چنان خواهند كرد نيز بىخبر بوديم . اول شب ، ميرزا محمد باقر ( آقاى ربانى ) پسر حاجى ميرزا محمد مجتهد قمى ، به منزل ما آمد . آقاى ميرزا محمد باقر در آن روزها ، مثل امروزش ، اهل سياست - بافى نبود ، و چون از خبركشى سياست بىبهره بود ، هيچوقت از سياست چيزى نميگفت .\r\nفقط وقتى كه زودتر از عادت معمول خود خواست برخيزد ، و من از او سبب اين عجله را پرسيدم ، گفت ميگويند امشب عده‌اى قزاق به شهر خواهد ريخت ، زياد بيرون ماندن موجب تشويش اهل خانه مىشود . بايشان گفتم اين خبر مسلما از قماش همان اخبار است كه يك ماه قبل نسبت بآمدن متجاسرين و بالشويكها ، شهرت ميدادند . زيرا ، اينعده ، اگر به قصد هجوم و حمله به شهر بيايند ، ناگزير ، از قزوين بايد حركت كرده باشند ، معقول نيست كه دو سه هزار نفر از قزوين تا پشت دروازهء تهران بيايند ، و دولت خبر نشده ، اقدامى نكرده باشد ، اين عده هم قارچ نيستند كه دو سه ساعته سر از خاك بدر آورده پشت دروازهء تهران سبز شوند . من تصور ميكنم كسى كه اين خبر را بشما داده .\r\nخواسته است با شما شوخى كند . ميرزا محمد باقر ، در جواب من چيزى نگفت ، ولى حرفهاى منهم در او اثر نكرده برخاست و رفت ، ما هم بعد از يك ساعتى بدون اينكه در اطراف اين خبر واهى ( ؟ ) صحبتى بداريم ، برخاسته هريك باندرون مخصوص خود رفتيم .\r\nنميدانم چه ساعت شب بود كه از صداى عظيمى شبيه بصداى رعد از خواب بيدار شدم ، اين صداى شليك مهاجمين بكلانترى ( كميسرى ) ناحيهء عودلاجان كه تا كوچهء ما فاصله زيادى نداشت ، بود . ولى چون من خالى الذهن بودم و صداى رعد هم در ماه اسفند ، بخصوص در آن سال كه بارندگى خيلى زيادتر از معمول بود ، تازگى نداشت ، فقط كاريكه كردم عوض كردن دنده بود كه از اين دنده بدندهء ديگر ، غلطيده بخواب رفتم ، صبحى هم خانه حاجتى به بيرون نداشت ، كه كسى بخارج برود و خبرى بياورد . اين بود كه من بعد از صرف صبحانه در ساعت هشت از اندرون بيرون آمده به سمت مسكن مألوف يعنى اطاق منحصربفرد بيرونى ، رفتم . در پيش اطاقى كه بواسطهء درهم شدن وضع مالى ما ، به همان شمشه كاهگل ، و بىدروپيكر ، باقيمانده است آقا حبيب كردستانى ، نوكر خانه را ديدم ، با سينى كه محتوى فنجان خالى و نيم خوردهء صبحانه است از اطاق بيرون ميآمد بتصور اينكه شايد حال برادرم بد شده و احتياج بحكيم و دكتر پيدا شده باشد ، با اضطراب پرسيدم مگر برادرم بيرون است ؟ آقا حبيب گفت : بلى آقاى مؤيد الاسلام هم تشريف دارند .\r\nخيلى را ديده و ميبينم ، كه اخلاقا كنجكاو و احتياط كارند ، بدرجه‌اى كه باطاق خود هم اگر بخواهند وارد شوند قبلا ميخواهند از وقايع داخلهء اطاق اطلاع حاصل\r\n\r\n","description":"","footnote":"","page_name":" 209 ","page_number":217},
  {"content":"\r\n\r\nكرده ، آنوقت قدم در اطاق بگذارند و بر اثر اين فكر مثل جاسوس‌ها ، حتى نوكر خود را هم ، بباد استنطاق ميگيرند و از چيزهائى پرسش ميكنند كه حقا بايد نوكر را بفكر بيندازد كه مگر ، خداى نخواسته آقا با كيش مىشود ؟ در صورتى كه اگر وقت خود را عبث باستنطاق نوكر تلف نكرده و قدم در اطاق بگذارند ، با يكنظر همه‌چيز را خواهند فهميد . من باشخاصى در مدت زندگانى خود برخورده‌ام كه به منزل دوستان خود هم كه وارد ميشوند ، ميخواهند قبلا بدانند جلساى مجلس چه اشخاصى هستند . حتى ديده‌ام بيميل نيستند از درز در مثل جاسوسها اطاق را تفتيش كنند ، تا مثلا وقتى وارد ميشوند ، محل مناسب‌ترى براى نشستن خود ، پيش‌بينى كنند . ولى من از اين قماش اشخاص نبودم و بلافاصله قدم در اطاق گذاشتم .\r\nمؤيد الاسلام ( مرحوم مؤيد احمدى ) در اين اوقات در كوچهء بيخ بست وصل به خانه - هاى ما خانه‌اى در اجاره و در آن منزل داشت . ما خيلى همديگر را ميديديم ولى عصرها و شبها ، هيچ سابقه نداشت كه صبح‌ها از هم‌ملاقاتى كنيم . البته مانعى نداشت كه كار فورى و فوتى در ادارهء ماليات مستقيم خود با دوستانش پيدا كرده و در همسايگى و رفاقت از برادرم وقت ملاقات خواسته باشد . ولى اينهم بعيد بود زيرا مؤيد الاسلام نميدانست برادرم كسالت دارد ، و باداره نميرود . من اگر از مردمان كنجكاو با احتياط بودم ، حق اين بود از آقا حبيب استنطاقاتى به عمل آورده و اجمالا از سبب اين ملاقات نابهنگام اطلاع حاصل كرده باشم . بارى بعد از سلام و احوال‌پرسى آقاى مؤيد الاسلام نگذاشت كه من از سياق صحبتى كه او يا برادرم در ميان داشت ، سبب اين ملاقات را درك كنم گفت : « از بد حادثه اينجا به پناه آمده‌ايم . »\r\nگفتم : چه حادثه‌اى ؟ و با خنده بطور شوخى ، اضافه كردم : شايد ، بمناسبت اراجيفى كه مؤمنين در روز گذشته راجع بحملهء قزاق‌ها به شهر انتشار داده‌اند ، نظميه متعرض شما هم شده باشد . گفت : « به ! اراجيف كدام است ؟ ديشب وارد شده و « بگير .\r\nبگير » را هم راه انداخته‌اند ! و شايد ، تا اين ساعت ، عده‌اى را هم گرفته باشند ! و من پيش از آفتاب خانه را ترك گفته از در اندرون آقا ، ( اشاره به برادرم ) با هزار ترس و لرز ، خود را بوادى ايمن رسانيدم . زيرا يقين دارم خانهء شما از هر تعرضى مصون است . » پرسيدم : مگر شما مىدانستيد كه اينها بچه قصد به شهر حمله كرده‌اند . گفت : ديشب آخر شب ، يكى از دوستان مطلعم ، با تلفون ، مطلب را حالى كرد . من همانوقت تصميم گرفتم صبحى از در اندرون بخانهء شما پناه بياورم . گفتم : در هرحال ، اين پيش‌آمد ، هيچ كه نباشد از اين حيث ، مايهء خوشوقتى است ، كه حظ ما از خدمت شما زيادتر خواهد بود .\r\nمرحوم مؤيد احمدى يكى از وكلاى دورهء دوم و باميد وكالت دوره‌هاى بعد ، كه كس‌وكارش در كرمان براى او دست‌وپا ميكنند ، خودش در تهران مانده ، و يكى از سياست‌چىهاى زبردست بشمار مىآمد . مرد بسيار خوش‌صحبتى بود . از روزگار گذشته و زمان حال ، نادره‌هاى بامزه و خاطره‌هاى جالبى نقل ميكرد ، و طورى\r\n\r\n","description":"","footnote":"","page_name":" 210 ","page_number":218},
  {"content":"\r\n\r\nمقدمات و مقارنات براى مطالب مىچيد ، كه شنونده را ذىنفع كرده ، كسى كه پاى صحبتش مىنشست ، با وجود بىموضوعى اصل مطلب دل نمىكند از پاى نقاليهاى او برخيزد .\r\nبارى ، هريك ، يك پايهء كرسى را گرفته ، مشغول صحبت شديم .\r\nتلفونها كار نميكند ، اگر كار هم ميكرد ، البته مصلحت نبود كه با اين وسيله خبر تحصيل كنيم . تا ظهر دندان به روى جگر گذاشته ، و با بىخبرى ساختيم . بعد از ظهر نوكرها را براى تحصيل خبر بيرون فرستاديم اخبارى كه نوكرها مىآوردند ، توقيف عده‌اى از رجال و سران آزاديخواه بود ، و چون عده‌اى كله‌گنده ميان آنها بود ، باور كردن اين اخبار زور ميبرد .\r\n\r\nطرز خبر گيرى مردم تهران\r\nمردم تهران ، در اين موارد هيچوقت خاصيت خونسردى خود را از دست نميدهند . در ساعات اول ، همه در خانه‌ها مىنشينند .\r\nهمينقدر كه چند ساعتى گذشت و هول و هراس اوليه كه با هر اتفاق فوق العاده‌اى توأم است ، تمام شد از خانه بيرون مىآيند . از در خانه ، نگاهى بكوچه انداخته ، مىبينند امن است . از كوچه ببازار چه ميروند . آنجا هم كسى با كسى كارى ندارد . بخيابان ميرسند ، و بالاخره از خيابان خود را بمركز غوغا ميرسانند . در آنجا هركس به طرز خودش مشغول جمع‌آورى اخبار مىشود . يكى با فراش ، ديگرى با آژان ، سومى با دربان قوم و خويشى يا رفاقت دارد . سر صحبت را با او باز مىكند ، و از آنچه بدان محتاج است ، اطلاع صحيح بدست آورده ، برميگردد . بطوريكه ، هميشه در مركز هر غوغا جمعى هستند كه جز تماشا و تحصيل خبر كارى ندارند ، و هر تازه‌واردى به خوبى ميتواند اخبار صحيح را از آنها گرفته و مراجعت كند . اين است كه اخباريكه در اين موارد غوغا در شهر منتشر مىشود ، اكثريت قريب باتفاق آنها ، مطابق با واقع است .\r\n\r\nفقير دربار\r\nاز وقتى كه از پطرز بورغ بتهران آمده بودم ، جوانى را كه مردم به او فقير دربار ميگفتند ؛ ميديدم در خيابان باب همايون و ارك كه مركز وزارتخانه‌هاى داخله و ماليه و عدليه و خارجه و جنگ و هيئت وزراء بود ، با لهجهء لاتى و رويهء بهلول منش و رسو ميزد . اين جوان تمام رجال را باسم و رسم مىشناخت ، و روابط آنها را با يكديگر ميدانست . اگر دو برادر هريك در اداره‌اى بودند ، و موقع ظهر يكى از آنها از ادارهء خود بيرون مىآمد ، و به سمت راهى كه بايد برادرش از آنجا بيايد ، و باهم منزل بروند ، نظرى مىافكند فقير دربار مقصود از نگاه‌اندازى را مىفهميد . فورا با لهجهء لاتى : « داشت رفت » يا « هنوز داشت نرفته » ، مطلب را حالى ميكرد . مثلا وزير وزارتخانه‌اى عوض ميشد . اين استعفا و نصب ديشب به عمل آمده بود ، اعضاى آنوزارتخانه كه صبح به محل كار خود ميرفتند ، قبل از رسيدن بوزارتخانه بتوسط فقير دربار كه با صداى بلند : « وزيرتون عوض شد » از واقعه خبردار ميشدند .\r\nاستعفاى هيئت وزراء و تعيين رئيس الوزراى جديد را هيچكس به خوبى فقير دربار نميدانست .\r\n\r\n","description":"","footnote":"","page_name":" 211 ","page_number":219},
  {"content":"\r\n\r\nاكثر در اينمورد با اشاره به سمت محل هيئت وزرا و يا اداى كلمه « رفتند ! رفتند ! » مطلب را حالى ذينفع‌ها ميكرد . بعلاء السلطنه و مستوفى الممالك و مشير الدوله ارادت داشت . هروقت يكى از اين سه نفر رئيس الوزرا ميشدند ، با صداى بلند رسيدن آنها را به اين شغل به همه كس اعلام ميكرد . از هيچكس چيزى نميخواست ، ولى اگر كسى چيزى به او ميداد رد نميكرد ، و در مقابل هميشه اخباريكه به درد او مىخورد زودتر از همه‌كس به همين كيفيت به او ميداد . بطوريكه هميشه صحيح‌ترين اخبار حول‌وحوش دربار از فقير دربار بطور علنى شنيده ميشد . گاهى اتفاق ميافتاد كه دو نفر براى شغل رياست وزرا كانديدا ميشدند . پيش افتادن يكى از دو رقيب شهرت ميكرد ، همين كه گوينده ، خبر خود را از فقير دربار شنيده بود هيچكس در صحت خبر ترديد نميكرد . زيرا ، همه امتحان كرده بودند كه آنچه اين جوان لات نيمه ديوانه ميگويد قابل خدشه نيست .\r\nفقير دربار اين اخبار تازه و صحيح را از كجا ميآورد ؛ از ممارست در صادر و وارد دربار ، و از كثرت توجه در قيافهء اشخاص و شناسائى روابط آنها با يكديگر . فلان كانديداى رياست وزرا را شاه در موقع بحران ميخواست . اين جوان كه ميديد اين شخص بدربار ميرود ، ميفهميد كه شاه او را براى تشكيل كابينه خواسته است . وقتى اين رئيس الوزراء با وزراى خود بطور اجتماع از خيابان باب همايون به سمت دربار ميرفت و فقير دربار ميدانست كه رئيس الوزرا اينها را براى معرفى بحضور شاه ميبرد . فلان وزير كه تنها و در غير موقع از هيئت وزرا بيرون ميآمد و قيافهء غمگين داشت ، فقير دربار حس ميكرد كه استعفا كرده است و يا عوض او كه ميرفت بصندلى وزارت بنشيند و با قيافهء بشاش از خيابان عبور ميكرد ، جوان لات ميفهميد اين خوشحالى از چه راه است و در اين حدس و قياس‌هاى خود هيچوقت اشتباه نميكرد .\r\n\r\nهم بايع هم مشترى هردو را ميگيرند\r\nدر حدود چهار بعد از ظهر ، ميرزا مهدى مباشر ما از راه رسيد .\r\nيكمشت اخبارى كه راجع بتوقيف اشخاص و از اين سرو آن سر جمع‌آورى كرده بود ، تحويل داد ، ولى مستند اين اخبار هم همان شنيده‌هاى بازارى بود . اگرچه آقاى مؤيد الاسلام آنها را با محك‌هاى سياست‌چىگرى خود ، سنجيده و صحيح را از سقيم با استدلال تشريح ميكرد ، ولى توقيف شدگان بقدرى ناجور بودند ، كه گاهى كميت او هم لنگ ميشد . صلاح دانستيم ميرزا مهدى را ، براى كسب اخبار صحيح‌ترى بمركز غوغا بفرستيم ، ميرزا مهدى رفت . سيد حسين هم‌سفر ساوهء ما كه با كمال بيسوادى كمال السادات شده است ، از در وارد شد . خانهء او نزديك دروازهء دولاب ، و از مركز اخبار دور ، و از صبح در خانه نشسته و اين اول ملاقات روزانه‌اش بود ، بنابراين او هم خبرى جز آنچه در راه شنيده بود ، نداشت و اخبار او بىمايه‌تر از اخباريكه ما داشتيم ، به نظر ميآمد .\r\nميرزا مهدى برگشت . و معلوم شد آنچه در كوچه‌ها ميگويند ، همه صحيح است و عده‌اى مردمان بىتناسب و ناجور را كه در اين پانزده سالهء مشروطه كارهائى كرده و از خود\r\n\r\n","description":"","footnote":"","page_name":" 212 ","page_number":220},
  {"content":"\r\n\r\nبود و نمودى ظاهر نموده‌اند ، گرفته و حبس كرده‌اند .\r\nسپهسالار ، عين الدوله ، حاج محتشم السلطنه . سيد مدرس ، شيخ حسين يزدى ، سعد الدوله ، مجد الدوله ، ممتاز الدوله ، مشار السلطنه ، فرمانفرما ، سردار مقتدر ، سيد محمد اسلامبول‌چى ، حاجى محمد تقى بنكدار ، ميرزا يانس وكيل ارمنىها ، شيخ محمد - حسين استرآبادى ، سيد محمد تدين ، سهام الدوله ، لسان الملك ، يمين الملك ، امير نظام قره‌گوزلو ، جزو محبوسين هستند . سيد حسين گفت : « به ! اينها كه هم بايع را ميگيرند هم مشترى را » اين حبس‌ها بامر كى است . عجالتا كسى از آن اطلاعى ندارد . همينقدر مردم مىبينند عده‌اى قزاق با يكى دو نفر آژان ميروند و آنها را مىآورند و در قزاقخانه حبس ميكنند . بين سيد مدرس ، مرد آزاد و يمين الملك كهنه‌پرست ، سعد الدولهء مستبد و حاجى مجد الدولهء عوام ، اسلامبولچى و بنكدار بازارى ، و شيخ حسين يزدى ، ملاى وارستهء منور ، و سهام الدولهء سرمايه‌دار و ملاك ، و سپهدار و عين الدوله و فرمانفرما ، سه نخست‌وزير سابق با اختلاف مرام و مسلك و طرز فكر و راه معاش ، چه تناسبى در كار است ؟ و كدام جامعه اين اشخاص را محكوم بحبس كرده است ؟ ابدا معلوم نيست . حتى مؤيد الاسلام هم با همهء سياست‌چى بودنش ، نميتواند توضيح حسابى در اين خصوص بدهد .\r\nبراى اينكه مجددا باينموضوع برنگرديم ، از سلسلهء حوادث جلو بيفتيم . عدهء محبوسين حكومت نود روزهء سيد ضياء الدين را ، بين چهارصد پانصد نفر گفته ، و نوشته‌اند .\r\nدربارهء اكثر آنها يك جهت جامعه رعايت شده ، و آن سابقهء پانزده سالهء آنها در مشروطيت است ، كه آنچه وزير و وكيل و وزير تراش بود ، بحبس انداخته بودند . باوجوداين ، مستوفى الممالك و مشير الدوله و مؤتمن الملك و صمصام السلطنه كه از همه بيشتر در مشروطه مشار اليه بودند معاف شده‌اند و ميتوان حدس زد كه مؤسسين كودتا تعرض به اين اشخاص را خلاف مصلحت دانسته باشند . حبس پارهء ديگر هم به نظر چنين ميرسد كه براى اخذ و عمل بوده و الا مجد الدوله و يمين الملك و امير نظام قره‌گوزلو و سهام الدوله در مشروطه چكاره بوده‌اند ، كه طرف بيم و اميدى باشند ؟ شايد بعضى كه بعدها در مجالس پشت سر سيد مضمون‌هائى گفته ، و رويهء او را نقادى كرده‌اند بواسطهء همين جرم ، گرفتار شده باشند ، و بالاخره عده‌اى هم شايد بين آنها باشند كه حبس آنها براى هيزم ترهائى بوده است كه در روزنامه‌نگارى به سيد فروخته و براى تسويه حسابهاى شخصى بمحبس رفته‌اند . گيلك مرد و ميرزا عيسى خان فيض رئيس الوزرا و كفيل وزارت ماليهء كابينهء قبل ، شايد بتوصيهء مؤسسين از حبس نجات يافته ، اولى مرخص به خانه و دومى در كابينهء سيد ضياء الدين وزير ماليه شدند .\r\nاجمالا هركس بحبس يا تبعيد محكوم شد ، تا آخر كابينهء سيد ضياء الدين در حبس ماند . سيد ، از پاره‌اى دارنده‌هاى آنها مبلغى بعنوان اعانهء ملى مطالبه مىكرد ولى آنها حبس را بر اداى وجه ترجيح دادند ، چون بعد از يكى دو روز فهميده بودند كه جان آنها در معرض خطر نيست و دير يا زود بيرون آمده ، بريش سيد خواهند خنديد . فقط يكنفر از\r\n\r\n","description":"","footnote":"","page_name":" 213 ","page_number":221},
  {"content":"\r\n\r\nآنها ، امير نظام بيست و پنج هزار تومان سلفيد « 1 » و از حبس خلاص شد ، كه يقينا بعدها افسوس اين عجله را خورده است .\r\n\r\nحكم ميكنم\r\nآخر شب ، مؤيد الاسلام از در اندرون بخانهء خود رفت ، و فردا صبح على المعمول از همان راه آمد . نشستيم و آسياى صحبت را راه انداختيم .\r\nدر ظرف ديروز و ديشب رفقاى مؤيد الاسلام چند نامه برايش نوشته ، و اطلاعات امروز او از واقعات زياد است ، و ميگويد . اين اوضاع را انگليس‌ها برپا داشته و سيد - ضياء الدين هم دست آنهاست ، و حتما رئيس الوزراء مىشود . معلوم نيست چه حقه‌اى سوار كرده‌اند ، كه اين قزاقها را محرمانه از قزوين آورده ، و به زور آنها اين حركات را ميكنند .\r\nاز ديروز صبح تمام ادارات را بسته‌اند . پست و تلگراف و تلفون هم تعطيل است . هنوز عده‌اى را كه بايد بحبس بفرستند ، تمام نكرده‌اند . پريشب هم كه به شهر وارد شده ، بكميسرىها حمله برده‌اند ، چند نفرى آژان مجروح و كشته شده است . در محبس نظميه را باز كرده ، محبوسين را نجات داده‌اند . روزنامه‌ها را هم عموما بسته‌اند . رئيس قزاق‌هاى مهاجم هم رضا خان ميرپنج معروف بماكسيم است .\r\nبارى آن روز تا آخر شب صحبت‌ها همه در اطراف محبوسين بود . هريك از ما سه نفر ، در بىتناسبى آنها چيزهائى مىگفتيم و استدلال‌هائى راجع بسبب حبس آنها ميكرديم . ولى سرهم رفته مطلب خيلى گيج بود . زيرا اگر عامل اصلى انگليسها باشند چگونه است كه بعضى از طرفداران واضح و روشن آنها ، مانند فرمانفرما و پسرهايش بخصوص نصرت الدوله هم بحبس رفته‌اند . آقاى مؤيد الاسلام ميگفت چون ميخواهند رنگ روى ملى به اين اقدام بدهند ، ناچارند بعضى از طرفداران علنى خود را هم بگير بدهند كه مردم اين اقدامات را از طرف آنها ندانند و عمل رنگ‌روى قزاقى داشته باشد . قدرى هم در اطراف سيد ضياء الدين و فرماندهء قزاقهاى مهاجم صحبت شد . راجع به سيد ، چون او را همه ميشناختيم كه چكاره است ، چندان تعجبى نداشت كه بوسيلهء اين اقدام بخواهد خود را بمقامى رسانده ، سرى توى سرها بياورد ، و ضمنا ضرب شستى باشخاصى كه با آنها حساب خرده‌اى دارد نشان بدهد ، ولى راجع برضا خان چون هيچيك ، حتى اسم او را هم نشنيده بوديم كميتمان لنگ ميماند ، كه اين شخص كيست ، و چكاره است و انگليسيها او را از كجا پيدا كرده‌اند . ؟\r\nعصرى يكى از نوكرها از راه رسيد و اعلانى كه همانساعت بدر و ديوار شهر چسبانده بودند ، آورد . هنوز رطوبت چسبى كه براى الصاق به آن زده بودند ، باقى بود . اين همان « حكم ميكنم » رضا خان ، رئيس قزاقهاى مهاجم است ، كه بعضى از رنود جلو « حكم ميكنم » بامداد . . . ميخورى . گذاشتند ، كه فردا آژانهاى نظميه ، هرجا اين جملهء اضافى را جلو « حكم ميكنم » اعلانات ديدند ، اصل اعلان را از ديوار كندند .\r\n\r\n\r\n","description":"","footnote":"\r\n( 1 ) - همه‌كس سرفه را سلفه ميگويد و در تصريف هم با كمك فعل كردن صرف مىشود . ولى در معناى مجازى قاعدهء صرف فارسى را در آن به كار بسته و سلفيدن را بمعنى دادن پول زورى كه براى خلاصى از فشار عنوان رضايت داشته باشد استعمال ميكنند . پس دادن رشوه هم در حقيقت يك نوع سلفيدن است .\r\n","page_name":" 214 ","page_number":222},
  {"content":"\r\n\r\nبطوريكه بعد از بيست و چهار ساعت ، ديگر اثرى از اين اعلان‌ها در در و ديوار شهر باقى نماند . زيرا مردم هم اكثر همين كه « حكم ميكنم » اول اعلان را ديده بودند ، خوانده يا نخوانده آنها را كنده بودند . براى اطلاع خوانندهء عزيز ، از اين اول حكم حكومت ديكتاتورى عين آن را در اينجا مىآورم .\r\n\r\nحكم ميكنم :\r\nمادهء اول - تمام اهالى شهر تهران بايد ساكت و مطيع احكام نظامى باشند .\r\nمادهء دوم - حكومت نظامى در شهر برقرار ، و از ساعت هشت بعد از ظهر غير از افراد نظامى و پليس مأمور انتظامات شهر ، كسى نبايد در معابر عبور نمايد .\r\nمادهء سوم - كسانى كه از طرف قواى نظامى و پليس مظنون بمخل آسايش و انتظامات واقع شوند فورا جلب و مجازات سخت خواهند شد .\r\nمادهء چهارم - تمام روزنامجات ، اوراق مطبوعه ، تا موقع تشكيل دولت ، به كلى موقوف و برحسب حكم و اجازه كه بعد داده خواهد شد ، بايد منتشر شود .\r\nمادهء پنجم - اجتماعات در منازل و نقاط مختلفه به كلى موقوف ، در معابر هم ، اگر بيش از سه نفر گرد هم باشند ، با قوهء قهريه متفرق خواهند شد .\r\nمادهء ششم - در تمام مغازه‌هاى شراب فروشى و عرق‌فروشى تآتر و سينما تگرافها و كلوپ‌هاى قمار بايد بسته شود و هر مست ديده شود ، به محكمهء نظامى جلب خواهد شد .\r\nمادهء هفتم - تا زمان تشكيل دولت ، ادارات و دوائر دولتى ، غير از ادارهء ارزاق تعطيل خواهد بود .\r\nپست‌خانه ، تلگراف‌خانه ، هم مطيع اين حكم خواهند بود .\r\nمادهء هشتم - كسانى كه در اطاعت از مواد فوق خوددارى نمايند ، به محكمهء نظامى جلب و بسخت‌ترين مجازات‌ها خواهند رسيد .\r\nمادهء نهم - كاظم خان به سمت كماندانى شهر انتخاب و معين مىشود ، و مامور اجراى مواد فوق خواهد بود . 14 جمادى الثانى 1339\r\n\r\nرياست وزراى سيد ضياء الدين\r\nرئيس ديويزيون قزاق اعليحضرت شهريارى و فرماندهء كل‌قوا - رضا صبح روز پنجم حوت ، مؤيد الاسلام خبر صدور دستخط رياست وزراى سيد ضياء الدين ، و رياست دويزيون قزاق رضا خان ميرپنج را كه بلقب سردار سپه هم ملقب شده است ، آورده گفت : اين دو دستخط را ديروز عصر شاه در فرح‌آباد صادر كرده است . قدرى هم در اطراف شاه ، و اينكه چرا اين جوان اينقدر بىفكر است مذاكره به عمل آمد . همگى متفق بوديم ، كه بعد از وقوع واقعه ، البته چاره‌اى جز تسليم ندارد ، ولى چرا بايد در فرح‌آباد بنشينند ، و بگذارد كه اين قزاقها ، از قزوين تا پشت دروازهء تهران بيايند . اگر اين قزاقها ، با سيد ضياء الدين ديوانگى را به جائى ميرساندند ، كه مثلا شاه را هم از تخت به زير بياورند ، و مردم را گرفتار اختلاف كلمه كنند ، چه ميشد ؟ بالاخره در اين زمينه هم بعد از كمى\r\n\r\n","description":"","footnote":"","page_name":" 215 ","page_number":223},
  {"content":"\r\n\r\nمذاكره ، همگى متفق شديم كه مسببين اصلى دركارند و آن‌ها خوب ميدانند كه برداشتن شاه به اين آسانى ممكن نيست ، و باعث جنگ داخلى و كشمكش خواهد شد ، و الا شايد سيد ، و اين ميرپنجش كه تازه سردار هم شده است ، بىمضايقه باشند .\r\nقدرى هم در اطراف وزراى كابينه صحبت داشتيم ، ولى هيچيك نتوانستيم حدسى در اطراف آنها بزنيم . منتظر الوزراه‌ها همه بحبس رفته بودند . با وجود اين مؤيد الاسلام ميگفت : ممكن است اعضاى كميتهء آهن پستهائى در كابينهء سيد داشته باشند ، و شرحى راجع به اين كميته و اعضاى آن بيان كرد كه من خيلى به آنها گوش ندادم ولى اجمالا بآقاى مؤيد الاسلام گفتم : اينها كه شما اسم برديد ، هيچيك وجههء وزارت ندارند . گفت مگر خود سيد ضياء الدين وجههء رياست وزراء دارد ؟ من فورا مثل فرانسه « چنين آقا ، بايد چنين نوكرى هم داشته باشد . » كه در حقيقت ، همان معنى « اين ديگ ، و اين چغندر . » مثل معروف تركى است ، نظرم آمد و گفتهء ايشان را تصديق كردم .\r\nعصر اينروز سيد محمد خان رضوى ، كه با ما و مؤيد الاسلام خصوصيت داشت به منزل ما ، بسراغ مؤيد الاسلام آمد . معلوم شد ، آقاى مؤيد الاسلام به خانه سپرده و اجازه داده است كه بعضى از محارم را به محل ايشان دلالت كنند ، و چون آقاى رضوى از محارم بوده است محل ايشان را به او اطلاع داده‌اند . خلاصه آقاى رضوى هم نشست ، قدرى از هر در صحبت شد ، مؤيد الاسلام بعضى پيغام‌ها به پاره‌اى از حول‌وحوش سيد ضياء الدين ، بخصوص سلطان محمد خان نائينى فرستاد .\r\nصبح روز ششم حوت ، جلسهء سه نفرى ما ، باز از صبح زود منعقد بود و بمناسبتى بدوا از انقلاب مشروطه ، و سپس از آمدن مجاهدين به تهران صحبت پيش آمد . من بآقايان عرض كردم ، اگرچه نتيجهء اين انقلاب معلوم نيست بكجا انجامد . ولى انقلابات آن دو دفعه هم مثل اين دفعه ، در ماه جمادى الثانى اتفاق افتاده است . آقاى مؤيد الاسلام عقيده داشت كه نتيجهء اين انقلاب هم كمتر از آن دو نخواهد بود . زيرا حبس اين عده از رجال كشور كار كمى نبوده است ، كه صورت داده‌اند . معلوم مىشود فتيلهء بزرگى براى ما پيچيده‌اند .\r\nدر اين دو روزه هم ، باز عده‌اى را گرفته و بحبس انداخته بودند ، كه در عدم تناسب ، مثل همان محبوسين دو روز اول بود . ما خيلى در اطراف اين‌كه با اين محبوسين چه معامله‌اى خواهند كرد ، مذاكره ميكرديم . در يك نظر باهم متفق الكلمه بوديم ، كه نسبت بجان آنها بطور عموم مخاطره‌اى در كار نيست ، زيرا يقين داشتيم كه آقايان مؤسسين اين كمدى اينكاره نيستند . مؤيد الاسلام ميگفت : كه دور نيست محاكمه‌اى براى آنها ترتيب بدهند ، و به حكم محكمه پاره‌اى از آن‌ها را محكوم بحبس در قلاع يا تبعيد نمايند . من بىدليل ، معتقد بودم كه اين كمدى به زودى سر خواهد آمد . و مستندم تفألى بود كه در شب انتشار خبر رياست وزراء سيد ضياء الدين براى عاقبت كار او از قرآن زده ، و آيهء  « فَأَخَذَتْهُمُ الصَّيْحَةُ » *  آمده بود . و بآقايان عرض ميكردم كه اين بازى به زودى تمام شده و رنگ ديگرى روى كار خواهد آمد .\r\n\r\n","description":"","footnote":"","page_name":" 216 ","page_number":224},
  {"content":"\r\n\r\nعصرى هدهد « 1 » سبا ، يعنى آقاى رضوى آمد ، و گويا بوسيلهء سلطان محمد خان نائينى براى آقاى مؤيد الاسلام ، از سيد تأمين آورده بود ، بطورى كه ما ديگر از فردا بايد از نقاليهاى جالب و صحبت‌هاى بامزهء مؤيد الاسلام چشم بپوشيم . ضمنا من از آقاى رضوى ، از ادارات ماليه پرسش كردم . گفت فقط از دايرهء محاسبات چند نفرى كه كار حواله در دست آنها است ، باداره ميروند ، باقى ادارات اعم از ماليه و عدليه همه بسته است . پرسيدم وزير كه ندارند ، پس كى حوالجات را امضاء مىكند ؟ گفت ميرزا عيسى خان كفيل ماليهء كابينهء سابق . قدرى هم در اطراف قانونى نبودن اين امضاء مذاكره شد . بالاخره گفتيم :\r\nممكن است سيد ضياء الدين اختياراتى به او داده باشد كه امضاى او كماكان در بانك شاهنشاهى مطاع باشد ، من پيش‌گوئى كردم كه ميرزا عيسى خان شايد وزير ماليهء كابينهء سيد هم بشود .\r\nاز روز هفتم حوت ، چون مؤيد الاسلام ديگر بخانهء ما نمىآمد و ما مىتوانستيم بطور عادى از واردين پذيرائى كنيم ، زندگى ما حالت طبيعى به خود گرفت .\r\nدر تاريخ هفتم حوت ، بيانيهء ذيل از طرف رئيس الوزراء منتشر شد :\r\n\r\nبيانيهء رئيس الوزراء\r\nهموطنان :\r\nپس از پانزده سال مشروطيتى كه به قيمت گرانبهاترين خون فرزندان ايران خريده شد .\r\nپس از پانزده سال امتحانات و تجربيات و تحمل انواع محن و مصائب . پس از پانزده سال كشمكش با اشكالات غير قابل تصور داخلى و خارجى وطن ما بروزگارى افكنده شد كه نه‌تنها هيچ يك از سياستمداران وقت نخواستند ، بار گران مسؤليت زمامدارى را به عهده گيرند ، بلكه حتى مبعوثين و وكلاء جرأت ننمودند كه بوظايف خويش اقدام نمايند و از قبول تحمل اين بار استنكاف ورزيدند . آيا مسبب و مسؤل اين وضعيت و بىتكليفى چه اشخاصى بودند ؟\r\nكسانى كه ملت را بوعده‌هاى مشروطيت و آزادى و استقرار قانون و عدالت فريب داده در همان حال ، اين مواعيد را حجاب قرار دادند ، تا در سايهء آن رويهء هرج‌ومرج اساس انتفاع شخصى و لجام گسيختگى ، اصول ملوك الطوايفى قرون وسطى ، اصولى كه با سياهى و تيرگىهاى فجايع و جنايات احاطه شده بود مستقر سازند .\r\nچند صد نفر اشراف و اعيان كه زمام مهام مملكت را به ارث در دست گرفته بودند ، مانند زالو خون مردم و ملت را مكيده ، ضجهء ويرا بلند ميساختند ، و حيات سياسى و اجتماعى وطن ما را بدرجه‌اى فاسد و تباه نمودند ، كه حتى وطن‌پرست‌ترين عناصر ، معتقدترين اشخاص ، بزنده بودن روح ملك و ملت ، اميد خود را از دست داده ، كشور ايرانرا در ميان خاك و خاكستر سرنگون ميديدند .\r\nپژمردگى و افسردگى و بالاخره نزديك شدن آخرين لحظات انديشه‌آور ، - ادامهء وضعيات را غيرممكن ميساخت كه موقع رسيد اين وضعيات خاتمه يابد ، موقع فرارسيد كه عمر حكومت اين طبقه سپرى گردد . مسببين فلاكت و پريشانى ايران ، كه باز هم دست نالايق خويشرا از عمارت فروريختهء ايران نميكشيدند به حساب دعوت شوند . بالاخره روز واژگون شدن و انتقام فرارسيد .\r\nدر اين روز تاريخى و هولناك است كه ارادهء نيرومند اعليحضرت اقدس شاهنشاه زمام امور را در دست من جاى ميدهد ، مرا روى كار مىآورد .\r\n\r\n\r\n","description":"","footnote":"\r\n( 1 ) -\r\n اى هدهد صبا بسبا ميفرستمت * بنگر كه از كجا ، بكجا ميفرستمت \r\n","page_name":" 217 ","page_number":225},
  {"content":"\r\n\r\nاكنون قضا و قدر مرا تعيين كرده است كه مقدرات و سرنوشت ملت خود را در اين موقع بحران و خطرناك ، در دست گرفته ، ويرا از آن پرتگاهى كه حكومتهاى بىاراده و نالايق پرتاب كرده بودند ، نجات بخشم ، با احاطه و اطلاع از مشكلات سهمگين وقت ، من اطاعت امر تاجدار ارجمند ، و اين پيش‌آمد را وظيفهء مقدسهء وطن‌پرستى و انسانيت دوستى گرفته شانه‌هاى خويشرا حاضر براى قبول اين‌بار مينمايم .\r\nمن امر خسرو متبوع معظم خويشرا اطاعت ، و اين بار را قبول ميكنم ، نه از آن جهت كه بلياقت شخص خود اعتماد ميكنم ، بلكه اعتمادم اول بخداى متعال بخشندهء نيرو و دليريست كه خدمتگذاران و پاك‌نيتان را هدايت و راهنمائى مينمايد .\r\nدوم بشاهنشاه ايران كه پرتو علاقهء وى بر سعادت وطن مانند خورشيد درخشان ، و قلبش از فرسودگى و ضعف ملت و مملكتش خونين است .\r\nسوم بر قشون شجاع وفاداريكه دشت و هامون را با خونهاى خويش در راه وطن گلگون كرده ، و بالاخره ، بحس فداكارى هموطنان عزيز است كه با چشمهاى باز گذشته را نگريسته و آينده را منصفانه قضاوت و حكميت خواهند نمود .\r\nهموطنان :\r\nلازمست ، عمارت متزلزل و لرزانى كه مفت‌خوران در آن آشيانه نهاده‌اند ، سرنگون گردد . لازمست اداراتى كه تأسيس آنها براى اصراف و تبذير مال و پولى است ، كه با قطرات عرق تودهء ملت تحصيل شده ، يا بالاتر و بدتر از همه ، به قيمت شرافت و استقلال ايران از اجانب قرض شده است ، از ميان برود و بجاى آن بناى محكمى استوار گردد كه وظيفهء خدمت بمملكت را از عهده برآيد . موقع فرارسيده ، كه شرافت و استقلال وطن به شكل پول در جيب مفتخوران فرو نرود . بايد سعى و كوشش نمود ، كه مملكت با عوايد داخلى خود اداره شود و براى گردش دوائر مفتخوارى ، محتاج به قرض از اجانب نگردد .\r\nانجام اين امر ، يعنى محو و انهدام مفت‌خوارى و مبانى امنيت و رفاه استفادهء كارگران از مشقت خويش ، اولين وظيفهء من خواهد بود .\r\nلازم است بنيان عدليهء ما كه مركز فجايع و جنايات است ، واژگون و معدوم گشته بر روى خرابه‌هاى وى ، يك عدالت خانهء حقيقى ، كه اركانش مبنى بر عدل و نصفت باشد بنا گردد زيرا فقط چنين عدالت خانه‌اى ميتواند ، شالودهء يك حكومت ملى باشد .\r\nلازمست قيمت زحمت و مشقت كارگران و دهقانان سنجيده گشته ، و دورهء فلاكت و بدبختى آنان خاتمه يابد .\r\nبراى حصول اين مقصود ، اولين اقدامى كه بايد به عمل آيد ، تقسيم خالصجات و اراضى دولتى ما بين دهقانان و همين‌طور وضع قوانين كه زارع را از املاك اربابى بيشتر بهره‌مند سازد ، و در معاملات ارباب با دهقان تعديلى شود و موجبات صحى و زندگى آنان را تأمين كند .\r\nلازم است ، وضعيت هرج‌ومرج كنونى مالى ، و تشكيلات سوئى كه مهمترين عامل اختلال آن بوده است ، محو گشته بجاى آن تشكيلاتى برقرار گردد ، تا مالياتهائى كه از ملت گرفته مىشود ، با رعايت كمال اقتصاد و صرفه‌جوئى ، صرف حوائج ملت گردد .\r\nلازمست كه اخلاق و قواى روحيه و احساسات ابناء ما بوسيلهء تعليمات مليهء وطن‌پرستانه نمو و ترقى نمايد ، تا وطن ما موطن فرزندان لايق فداكار گردد .\r\nلازمست ، مدارسى تأسيس گردد كه براى كشور ايران ، آرى براى ايران ، كه مانند خورشيد فروزان و تابان بود و اكنون از تمدن و ترقى دور افتاده است ، فرزندان لايق و شايسته تدارك نمايد .\r\n\r\n","description":"","footnote":"","page_name":" 218 ","page_number":226},
  {"content":"\r\n\r\nبهره‌مند شدن از نعمت تعليم و تربيت نبايد از حقوق مختصهء طبقات متمول اولاد ظالمان بىلياقت گردد ، بلكه برعكس تمام طبقات مردم و دهقانان از نعمت تعليم و تربيت بهره‌مند شوند .\r\nلازم است تجارت و صناعت بطريق عملى تشويق گشته ، حيات تجارتى و صنعتى ما از ورطهء كنونى كه نتيجهء ضعف ادارى است خلاصى يابد .\r\nلازم است سختى و گرانى زندگانى ، كه بواسطهء فقدان وسائل حمل‌ونقل و شدت احتكار ، و در عين حال زينت و تجملات بيهوده غير قابل تحمل گرديده خاتمه يابد .\r\nلازم است وسايل ترقى تجارت كه با استقرار وسايل حمل‌ونقل و ارتباطات ، ميسر ميگردد برقرار شود .\r\nعلاوه بر مراتب فوق ، و توام با تغييرات اساسى مقرر خواهد شد كه اقدامات جزئيه براى خاتمه دادن بوضعيات فلاكت‌آميز پايتخت ، و ساير مراكز ايران ، به عمل آيد . براى اين مقصود ، بلديهء معاصرى با تشكيلات وسيع و مهمى ، تأسيس خواهد شد كه تا پايتخت ايران منظرى شايستهء كرسى يك دولت شاهنشاهى را داشته ، و فلاكت‌هاى بىحد و حصر سكنهء آن خاتمه يابد .\r\nهمين اقدام نسبت بساير بلاد ايران به عمل خواهد آمد ، زيرا نبايد محروم از نعمتى باشند ، كه پايتخت از آن متمتع است .\r\nاما براى اينكه تمام اين اقدامات ميسر گردد ، بايد قبل از همه‌چيز و ما فوق هرگونه اقدامى ، مملكت داراى قشونى گردد كه دشمنان داخل و خارج را به حساب دعوت نمايد .\r\nلازم است ، امنيت در محوطهء شاهنشاهى ايران ، حكمفرما گردد و اين فقط در پرتو قشون و قواى تأمينيه ميسر مىشود .\r\nفقط سپاهيان دلير قادرند كه حيات و هستى مملكت را تأمين نموده ، ترقى و سعادت و اقتدار او را فراهم سازند .\r\nقبل از همه‌چيز و بالاتر از همه‌چيز ، قشون ، هر چيزى ، اول براى قشون ، و باز هم قشون اين است ، اراده و مرام زمامدارى من ، كه قشون بدرجات عاليهء خود نايل گردد .\r\nاما سياست خارجى :\r\nدر اينجا نيز ، تغيير اساسى لازم است .\r\nلازم است ، يك سياست شرافتمندانه ، بر مناسبات ما با ممالك خارجه حكومت داشته باشد ، در اين ايام هيچ مملكتى بدون ارتباط با جامعهء ملل نميتواند ، زندگى نمايد . بخصوص بعد از جنگ بين الملل كه مبانى تشكيلات جديدهء دنيا بر اصول مشاركت و دوستى شده است .\r\nاصول مزبوره در وطن صلح‌جوى ما بيش از ساير نقاط قابل اتخاذ است ملت ما انسان دوست است . نسبت بجميع ملل خارجه ، مهربان و شفق و صميمى است . ملت ما وارث حكم و اندرزهاى اعصار و قرون متواليه است .\r\nحكمى كه حق مناسبات بين المللى را مقرر ميدارد .\r\nولى بديهى است ، دوستى ما نبايد وسيلهء استفاده‌هاى غير مشروع اجانب گردد ، كه در جامعهء ملل بشرافت و استقلال ايران لطمه وارد آورد .\r\nمناسبات ما با هريك از دول خارجه نبايد مانع از حسن مناسبات و دوستى با سايرين گردد ، بنام همين دوستى كاپيتولاسيون را كه مخالف استقلال يك ملت است ، الغاء خواهم نمود ، و براى موفقيت در اين مقصود و اينكه اتباع خارجه از عدالت تام بهره‌مند بوده ، حقوق خود را بتوانند حقا دفاع نمايند ، ترتيبات و قوانين مخصوصه‌اى با محاكم صلاحيت‌دارى ، وضع و ايجاد خواهد شد ، تا همه نوع وثيقه داشته باشند .\r\n\r\n","description":"","footnote":"","page_name":" 219 ","page_number":227},
  {"content":"\r\n\r\nبرطبق اصول فوق الذكر ، اعلام ميدارم كه بعضى از امتيازاتى كه در گذشته باجانب داده شده است ، بايد اساسا مورد تجديدنظر واقع گردد . ما بايد به تمام همسايگان به نظر دوستى نگريسته و با همهء آنها مناسبات حسنهء همجوارانه داشته باشيم . و روابط مؤدت و تجارت را محكم كنيم . در تجديد تشكيلات ، ما بايستى در استفاده از مساعدتهاى جميع دول ، اعم از آنكه مساعدتهاى مزبور به صورت مستشار يا سرمايه باشد ، آزاد باشيم ، و هيچ ملتى هرقدر قوى و نيرومند باشد ، نبايد آزادى ما را محدود نمايد . ما آزاديم و آزاد باقى خواهيم بود .\r\nبنام همين اصول ، و بخاطر همين اصولست كه الغاء قرارداد ايران و انگلستان مورخهء اوت 1919 را اعلام ميدارم .\r\nقراردادى كه موقع انعقاد آن ، وضعيات دنيا دگرگون بود ، و موجباتى كه ما را ناگزير به استفاده از آن مينمود ديگر وجود ندارد .\r\nارادهء قطعى اصلاحات داخلى ، و تصميم بعظمت و نيرومندى قشون ، ما را از احتياج به قراردادهائى كه در نتيجهء وضعيات تغييريافتهء دنيا ، و حوادث بر ما تحميل گشت ، مستغنى مىسازد .\r\nمن الغاء قرارداد ايران و انگلستان را اعلام ميدارم ، تا تأثيرات سوئى بر سيرهء ما نداشته باشد .\r\nزيرا ، در ظرف مدت صد سال اخير ، در سخت‌ترين و تيره‌ترين دقايق تاريخ ما ، انگلستان بدفعات دست دوستانهء خود را ، براى مساعدت نسبت بايران دراز كرده ، و از طرف ديگر ، ايران نيز بدفعات نسبت بانگلستان صداقت و وفادارى خود را ثابت نمود . بنابراين ، نبايد گذارد يك چنين دوستى تاريخى ، بواسطهء عقد قراردادى كدر گردد ، و الغاء قرارداد هرنوع سوء تفاهمى را كه ما بين ملت ايران و انگلستان وجود داشته ، معدوم و شالودهء جديدى را براى طرح مناسبات صميمانهء ما با تمام ممالك طرح‌ريزى خواهد نمود .\r\nانتظار داريم ، پس از تصديق قراردادهائى كه نمايندهء ما با حكومت مسكو منعقد نموده ، باب روابط وداديه با روسيه مفتوح و نگرانى توقف قشون اجانب بوسيلهء تخليهء هردو طرف به عمل آيد .\r\nهموطنان :\r\nبنام شاهنشاه جوانبخت ما كه از اعليحضرت وى جميع احكام ساطع است .\r\nبنام قشون دلير و فداكار وى ، من شما را بانتظام و سعى و كوشش و در نجات وطن دعوت مىنمايم .\r\nمن اعتماد بوطن‌پرستى شما دارم ، من اعتماد بمشاركت شما دارم . از تمام شماها درخواست مىنمايم ، كه بوسيلهء طرح پيشنهادها و تقديم افكار و مشورتهائى كه در نزد من كمال وقع و تعظيم را خواهد داشت ، مرا مساعدت كنيد . اكنون اعلام ميدارم ، كه از اين ببعد زحمت ملاقات كمتر خواهم داشت . لكن هرگونه مسائلى كه كتبا ارسال گردد ، مورد توجه و مطالعهء كامل واقع خواهد شد . در همان حال اعلام ميدارم كه هيچ‌چيز ، و هيچ ملاحظه‌اى مرا از مهمى كه بر عهده گرفته‌ام ، باز نخواهد داشت . زيرا پس از تفضلات سبحانى و تأييدات اولياى اسلام ، بتوجهات قاهرانهء شهريار ارجمند مستظهر و بنيات پاك متكى هستم ، حتى اگر برادرم در نجات مملكت از مصائب كنونى مخالفت ورزد به او رحم نخواهم كرد .\r\nهموطنان شما را بانتظام و كار دعوت مينمايم . »\r\n« س - ضياء الدين طباطبائى ، رئيس الوزراء ، هشتم حوت 1299 شمسى »\r\n\r\n","description":"","footnote":"","page_name":" 220 ","page_number":228},
  {"content":"\r\n\r\nاز قرارى كه ميگفتند اين بيانيه ، بكليهء فرمانفرمايان و حكام ايالات و ولايات هم مخابره شده ، تا بالاخره ، سبب بىخبرى اين چند روزه كه البته در خارج مركز موجب همه‌گونه تشويش بود ، معلوم گردد ، و خاطرها نسبة آسوده شود .\r\nاين يكى از لوازم حكومت مشروطه است ، كه كابينه‌هاى وزراء بايد مرامنامه‌اى تنظيم كنند كه خط مشى خود را بمجلس اعلام نمايند ، تا وكلاى ملت هم اين خط مشى را پسنديده ، به اين هيئت با اين خط مشى راى اعتماد بدهند . رئيس الوزراءها هرقدر متين‌تر و عملىتر باشند ، دامنهء برنامه خود را جمع‌تر كرده ، و مطالبى را در بيانيهء خود متذكر ميشوند كه بتوانند اجرا و عملى كنند ، هرقدر رئيس الوزراء هوچىتر باشد برنامهء خود را مشعشع‌تر ، و پردامنه‌تر ميكرد . اگرچه در اينوقت مجلسى نبود كه در خط مشى رئيس الوزراءها دقت كرده ، به آن رضا و به كابينه راى اعتماد بدهد ، ولى چون اصول مشروطيت برقرار بود ، رويه اين بود كه هركس رئيس الوزراء ميشد ، خط مشى خود را بعموم ملت اعلام ميكرد كه مردم از رويهء دولتى كه تازه سر كار آمده است با اطلاع باشند .\r\nولى به همين جهت كه مجلسى نبود ، كه در خط مشى كابينه‌ها دقتى بكند اگر رئيس - الوزراء جلف و تازه‌كار بالاختصاص هوچى بود ، از چيزهائى هم كه يقين داشت بدان عمل نخواهد كرد ، داخل بيانيه‌اش مىنمود . ولى تاكنون هيچ اتفاق نيفتاده بود كه يكنفر رئيس الوزراء ، اينقدر برف انبار را به خود اجازه داده ، و تا اين اندازه خيال‌بافى كند . آنها كه اهل فكر بودند ، اين سيد را ديوانه ميپنداشتند ، زيرا فكر ميكردند اينقدر گزاف‌گوئى از مردمان معتدل الفكر ، هرگز تراوش نميكند .\r\nمن قصهء مطايبهء سلطان الحكما ، با ميرزا على مستوفى بروجرد را سابقا نوشته‌ام .\r\nدر اينجا بجاى « با كدام چشم ؟ » كه حكيم‌باشى بميرزا على گفته بود بايد به اين آقا بگويند ، اين همه كار با كدام پول ؟ با كدام آدم ؟ و با كدام وقت ؟ خودش هم خوب ميدانست كه عشرى از اعشار آنچه را بقلم آورده است ، نمىتواند انجام دهد . ولى چون روزنامه‌نويس و بعلاوه ، تازه‌كار و هوچى هم بود ، و در مقابل كسى را هم نميديد كه ايرادى كرده ، يا لامحاله جملهء معروف « آرامتر » را به او بگويد ، مثل اينكه ميخواهد مقاله براى روزنامهء رعد تدارك كند ، اين جمله‌ها را بقلم آورده بود .\r\nاز همه مضحك‌تر ، آزاد كردن مبارك مردهء « 1 » قرارداد است ، كه ملت ايران و ملت انگليس كه طرفين معامله بودند ، اين عقد فضولى وثوق الدوله و لرد كرزن را از مدتى\r\n\r\n\r\n","description":"","footnote":"\r\n( 1 ) - در دوره‌اى كه داشتن غلام و كنيز زرخريد از مراسم اعيانيت بشمار مىآمد « مبارك » يكى از اسامى بود كه روى غلامها ميگذاشتند . « مبارك مرده آزاد كردن » كنايه از كار بىمايه و بىخرجى است كه با كسى به حساب آورند و منت بر او نهند ، يا كاريرا كه براى شخص ديگرى انجام داده‌اند به حساب كسى منظور نمايند ، يا كاريكه خود به خود بوسيلهء عوامل خارج انجام يافته باشد از اثر مجاهدات خود وانمود كنند .\r\n به يك بوسه دلم را شاد ميكن * مبارك مرده‌اى آزاد ميكن \r\n","page_name":" 221 ","page_number":229},
  {"content":"\r\n\r\nپيش باطل كرده بودند ، و مشير الدوله هم چماق آخر را بمغز آن فرود آورده ، و جانش را گرفت و لرد وزير خارجهء انگلستان نيز ، در نطق 25 عقرب خود در مجلس اعيان الرحمن آن را خوانده بود « 1 » و باوجوداين بتلقين مؤسسين كودتا ، آقاى سيد ضياء الدين تازه الغاى آن را ، با جمله « من آن را الغا نمودم » بمردم وعده ميداد . كه ملت ايران اينقدر بىاطلاع بود كه نداند آقاى سيد ضياء الدين كه آنهمه سنگ قرارداد را به سينه كوفته است ، نميتواند از اين آروقهاى بى جا زده ، وعدهء الغاى قرارداد را آن هم با اين لحن بدهد ؟ !\r\n آن يكى پرسيد اشتر را كه هى * از كجا ميآئى اى اقبال پى\r\nگفت از حمام گرم كوى تو * گفت خود پيداست از زانوى تو \r\n\r\nبيانيهء رئيس دويزيون قزاق\r\nدر همان دو سه روزهء اول ، قبل از بيانيهء رئيس الوزراء بيانيه‌اى هم از طرف رئيس دويزيون قزاق و فرماندهء كل قوا بقرار ذيل صادر شده بود .\r\nهموطنان :\r\nوظايف مقدسهء فداكارى نسبت بشاه و وطن ما را بميدانهاى جنگ هولناك گيلان اعزام نموده ، همان ميدانهاى خونين مرگبارى كه قشون دشمن براى تسخير ايران و تهديد پايتخت با قواى قويتر و اسلحهء مكملتر تشكيل نموده بود .\r\nافراد دلاور قزاق اين وظيفهء مقدسه را با جان و دل استقبال نمودند . زيرا تنها قوهء منظم ايرانى كه ميتوانست وظيفهء مدافعهء وطن را ايفا نمايد همين قوهء و افراد آن بودند كه بدون لباس بدون كفش ، بدون غذا ، بدون اسلحهء كافى ، سينه و پيكر خود را سپر توپهاى آتش‌فشان نمودند ، غيرت و حيرت ايرانى را ثابت و دستجات انبوه متجاسرين را از پشت دروازهء قزوين تا ساحل دريا راندند .\r\nاگر فداكارى و خدمات جانبازانهء اردوى قزاق نتيجهء مطلوب را حاصل نكرد ، و نتوانستيم خاك مقدس وطن و عصمت برادران گيلانى خود را از دست دشمن نجات دهيم ، تقصيرى متوجه ما نبود . بلكه خيانتكارى صاحب‌منصبان و كسانى كه سرپرستى و ادارهء امور به آنها محول شده بود ، موجب عقيم ماندن نتيجهء خدمات ما گرديد .\r\nولى باز افتخار ميكنيم كه فورا قشون قزاق دلير توانست ، پاى تخت وطن مقدس ما را از استيلاى دشمن نجات دهد . اگر خيانتكاران خارجى توانستند نتيجهء فداكارىهاى اولاد ايران را خنثى نمايند ، براى اين بود كه خيانتكاران داخلى ما را بازيچهء دست آلت شهوت خود و ديگران قرار ميدادند .\r\n\r\n\r\n","description":"","footnote":"\r\n( 1 ) - الرحمن چيزى را خواندن كنايه از تمام شدن و از بين رفتن آنست . اين تعبير و كنايه در اين اواخر بين جوانهاى درس خوانده مصطلح شده است .\r\nدر سابق ميگفتند فاتحه‌اش خوانده شد يعنى آخر رمقش هم گرفته شد . چون آخرين كاريكه زنده‌ها براى مرده‌ها ميكنند تشكيل مجلس فاتحه و ختم مجلس با الرحمن خواندن است به اين جهت اين دو تعبير در مواردى كه كارى از بين برود استعمال مىشود و چون خواندن سورهء الرحمن بمنزلهء ختم مجلس ختم است البته براى فهماندن معنى مقصود مناسب‌تر است .\r\n","page_name":" 222 ","page_number":230},
  {"content":"\r\n\r\nهنگام عقب‌نشينى از باتلاقهاى گيلان ، در زير آتش توپ دشمنان ، احساس نموديم كه منشاء مبداء تمام بدبختيها ايران و ذلت و فلاكت قشون جنايتكاران داخلى هستند .\r\nدر همان هنگامى كه خون خود را در مقابل دشمن مهاجم ميريختيم بحرمت همان خونهاى پاك و مقدس قسم خورديم كه در اولين موقع فرصت ، خون خود را نثار نمائيم ، تا ريشهء خيانتكاران خودخواه تن‌پرور داخلى را برانداخته ، ملت ايران را از سلسلهء رقيت مشتى دزد و خيانت‌كاران آزاد نمائيم .\r\nمشيت كردگارى و خواست حضرت خداوندى ، اين فرصت را براى ما تدارك ديده اينك در تهران هستيم .\r\nما پايتخت را تسخير نكرده‌ايم ، زيرا نمىتوانستيم اسلحهء خود را در جايى بلند كنيم كه شهريار مقدس و تاجدار ما حضور دارد .\r\nفقط بتهران آمديم كه معنى حقيقى سرپرستى مملكت و مركزيت حكومت بدان اطلاق گردد .\r\nحكومتى كه در فكر ايران باشد ، حكومتى كه فقط تماشاچى بدبختىها و فلاكت ملت خود واقع نگردد .\r\nحكومتى كه تجليل و تعظيم قشونرا از اولين سعادت مملكت بشمار آورد ، نيرو و راحتى قشونرا يگانه راه نجات مملكت بداند .\r\nحكومتى كه بيت المال مسلمين را وسيلهء شهوت‌رانى مفتخوران تنبل و تن‌پروران بىحميت قرار ندهد .\r\nحكومتى كه سواد اعظم مسلمين را مركز شقاوت‌ها ، كانون مظالم و قساوت نسازد .\r\nحكومتى كه در اقطار سرزمين آن ، هزارها اولاد مملكت از گرسنگى و بدبختى حيات را بدرود نگويند .\r\nحكومتى كه ناموس و عصمت گيلانى ، تبريزى ، كرمانى را با خواهر خود ، فرق نگذارد .\r\nحكومتى كه ، براى زينت و تجمل معدودى بدبختى مملكتى را تجويز ننمايد .\r\nحكومتى كه بازيچهء دست سياسيون خارجى نباشد .\r\nحكومتى كه براى چند صد هزار تومان قرض ، هرروز آبروى ايرانرا نريزد و مملكت خود را زير بار فروتنى نبرد .\r\nما سرباز هستيم و فداكار ، حاضر شده‌ايم بازاى انجام اين آمال ، خون خود را نثار نمائيم ، و غير از قوت و عظمت قشون ، براى حفظ شهريار و وطن مقدس آرزوئى نداريم .\r\nهر لحظه چنان حكومتى تشكيل شود و موجبات شرافت وطن ، آزادى ، آسايش و ترقى ملت را عملا نمودار سازد و با ملت نه مثل گوسفند زبان بسته رفتار نمايد ، « ! ! » بلكه بمعنى واقعى ملت بنگرد ؛ آن لحظه است كه ما خواهيم توانست بآتيه اميدوار بوده و چنان كه نشان داديم ، وظيفهء مدافع وطن را ايفا نمائيم ، با تمام برادران نظامى خود ژاندارم ، افواج پليس كه آنها هم با دلهاى دردناك شريك فداكارى اردوى قزاق بودند ، كمال صميميت را داشته و اجازه نخواهيم داد كه دشمنان قشون ، بين ماها تفرقه و نفاق بيافكنند .\r\nهمه شاه‌پرست و فداكار وطن ، همه اولاد ايران ، همه خدمتگزار مملكت هستيم .\r\nزنده باد شاهنشاه ايران .\r\nزنده باد ملت ايران ، پاينده باد ملت ايران !\r\nقوى و با عظمت باد قشون قزاق دلاور ايران .\r\n« رئيس ديزيون قزاق اعليحضرت شهريارى و فرماندهء كل قوا - رضا »\r\n\r\n","description":"","footnote":"","page_name":" 223 ","page_number":231},
  {"content":"\r\n\r\nاز طرز انشاء اين بيانيه پيدا بود كه سيد ضياء الدين آن را بقلم آورده ، و باسم سردار سپه منتشر شده است . مردم در همين چند روزه بسوابق و جنس و فصل رضاخان ماكسيم ، باندازهء لزوم اطلاع پيدا كرده ، و ميدانستند كه اين افسر قزاق ، طبعا سواد و قريحهء اين قبيل نويسندگىها را ندارد . گذشته از اين ، با اينكه سيد سعى كرده بود كه قلمبه‌بافى نكند ، بازهم نتوانسته بود كلمات و تعبيرات عادى خود را در آن به كار نبرد .\r\nبطوريكه اشخاص نكته‌سنج كه بهم ميرسيدند ، يكى به ديگرى ميگفت : « بيانيه سيد ضياء - الدين را خوانده‌ايد ؟ » ديگرى ميگفت : « بلى ! . . . سيد عبث به خود زحمت داده ، و اسم ديگرى را پاى مقالهء خود گذاشته است ! . . . »\r\nدر اين بيانيه ، يك نكته هم هست و آن فكر تشكيل قوهء متحد الشكل است ، كه نه قزاق باشد و نه ژاندارم . اين مقصود از جمله‌هاى آخر بيانيه هويدا و پيداست كه زمينه را براى اين كار تدارك مىبينند . چنان كه چند روز بعد ، بعنوان مقدمه ، بريكاد مركزى را منحل ، و افراد و افسران آن را جزو قزاقخانه كردند و اين كار مقدمهء انحلال امنيه ، و تحليل آن در ضمن قشون متحد الشكل بود كه بعدها سروصورت گرفت و امنيه به صورت ديگر درآمد . تا به آنجا برسيم ، فعلا ببينيم سيد كابينهء خود را از چه عناصرى تشكيل كرد\r\n\r\nكابينهء سيد ضياء الدين\r\nجناب آقاى سيد ضياء الدين ، وكيل امروزهء مجلس شوراى ملى كه از همان صبح روز سوم حوت ، جلد عوض كرده ، بكت بدبرش بد دوختى ، از شال گسگرى ( وطنى ) و كلاه پوستى ( شبيه به همين كلاهى كه امروز بر سر داشته ، و در مجلس ادعا مىكند كه اين همان كلاه بيست و پنج سال قبل است . ) ملبس شده بود در روز دهم حوت ، كابينهء خود را معرفى كرد .\r\nسيد ضياء الدين ، يك وزارت‌خانه هم بر وزارت‌خانه‌هائيكه تاكنون معمولا تشكيل ميشد ، افزود و آن وزارت صحيه و خيريه بود . در ادوار گذشته ، از صحيه فقط چيزى كه مردم ميدانستند ، همان انجمن صحيه‌اى بود كه از زمان ناصر الدين شاه ، گاهگاه براى اقدامات صحى بين الملل تشكيل ميشد . اگرچه ، وزارت بهدارى امروز هم بعد از بيست و پنج سال ، هنوز در ذروهء كار خود نيست ، و مدتها وقت ميخواهد كه دكترهاى ما دل از تهران كنده ، و بمأموريت قصبات و شهرهاى غير از پايتخت راضى شوند ، و وزارت بهدارى به شكل وزارتخانه درآيد ، و در همه‌جا طبيب و دوا بدست‌رس مردم باشد . ولى در هر حال ، بايد گفت كه تأسيس اين وزارتخانه ، كه اميدواريم در آتيه ، بيشتر از گذشته بجامعه خدمت كند ، از كارهاى خوب سيد ضياء الدين است . ولى از كلمهء خيريه‌ايكه به صحيه افزوده است ، معلوم مىشود كه سيد مىخواهد به نيزه‌بازى « 1 » صحيهء كشور را اداره كند\r\n\r\n\r\n","description":"","footnote":"\r\n( 1 ) - « نيزه‌بازى » در ادوار قديم بعضى از اشخاص از سادگى مردم سوء استفاده كرده با لباس و علايم سيادت ، اعم از اينكه سيد بودند يا نبودند نيزه‌اى بدست گرفته خود را به شكل امام شهيد حضرت حسين بن على ( ع ) كه در تعزيه‌ها ديده بودند درآورده و در دهات و حومه‌هاى دور از مركز شهرها معركه ميگرفتند و به اين وسيله شاهى صد دينارى از معتقدين و ركن ميكردند .\r\nبقيه در حاشيهء صفحهء بعد\r\n","page_name":" 224 ","page_number":232},
  {"content":"\r\n\r\nچنان كه حدس زده ميشد ، اعضاى كابينهء سيد ، تماما از اشخاص درجه دوم و سوم و حتى چهارم ادارات بودند . زيرا اشخاص سابقه‌دار و وزين و صاحبان استخوان پوسيده همه در حبس ، و اگر آزاد هم بودند ، زير بار سيد نميرفتند . سيد هم كه آنهمه باسم اشراف پوسيده ، به اين طبقه حمله كرده بود نميتوانست با آنها همكارى كند . اين كابينه با اينكه بيش از هشتاد و چند روز ( 10 حوت - سوم جوزا ) در سر كار نبود ، يك دو سه وصله پينه هم خورد . اول سوسه‌ايكه در آن افتاد ، استعفاى مسعود خان كيهان بود كه سردار سپه بجاى او وزير جنگ ، و آقاى كيهان وزير مشاور كابينه شد . بعد از چند روز ، ميرزا عيسى خان وزير ماليه هم استعفاء كرد و مدير الملك ( جناب آقاى محمود جم ، ) وزير امور خارجه ، بجاى او برقرار گرديد ، و سيد آقاى معزز الدوله ( نبوى ) را براى وزارت امور خارجه ، از خارج هيئت وزراء طلبيد . موقر الدوله هم مرحوم شد ، و بجاى او دبير الملك بدر بوزارت فوايد عامه نايل آمد . اين وزير آخرى كه بعد از چندى و در كابينهء ديگرى ، بازهم وزير فوائد عامه شده بود ، بدرود زندگى كرد . ظريفى راجع به اين دو تصادف ، در يك وزارتخانه گفت « تنها فائدهء عمومى وزارت فوائد عامه ، همان وزيركشى آن است . »\r\nروز 12 حوت ، وزارتخانه‌ها داير ، و وزراى جديد مشغول كار شدند . ولى در وزارت عدليه ، محاكم همچنان به حال تعطيل باقى ماند . سيد ، چنان كه در بيانيهء خود هم متذكر شده بود ، بقول خودش ميخواست ، « عدليهء حاضر را واژگون كرده ، عدليهء محكم و استواريكه مبناى آن بر عدالت باشد » بجاى آن بسازد ، اما در اين زمينه كارى نكرد ، و چندى بعد يكى دو سه شعبه با همان اعضاء و همان قانون سابق باز شد ، و كارها را جريانى داد كه با سقوط كابينه مصادف شد ، و در كابينهء بعد ، همان عدليه و همان محاكم سابق ، داير گشته و آب بمجراى قبل افتاد و يك بار ديگر مثل معروف « سنگ بزرگ نشانهء نزدن است » مصداق پيدا كرد .\r\nديگر از اداراتى كه سيد ، در بيانيهء خود خيلى به پوست آن افتاده ، ماليه بود .\r\nاصلاحات سيد در اين وزارتخانه تفصيلى دارد كه خوانندهء عزيز ذيلا از آن اطلاع حاصل خواهد كرد .\r\n\r\nاصلاحات ماليه\r\nاواسط حوت ، يكروز صبح با تلفون مرا از وزارت ماليه احضار كردند . رفتم . چند نفر ديگر هم بودند . ميرزا عيسى خان وزير ماليه گفت ميخواهيم اصلاحى در قانون تشكيلات ماليه به عمل آوريم و از ما خواهش كرد در اين كار به او كمك نمائيم . من گفتم : قانون ماليه اصلاحى لازم ندارد . گفت : باوجوداين ؛ ممكن است ساده‌ترش كرد ، و لزومهاى بقيهء حاشيهء صفحهء قبل\r\n\r\n\r\n","description":"","footnote":"\r\n« نيزه‌بازى » كنايه از گدائى بعنوان سيد بودن يا ملا و اهل علم بودن است كه به اشخاص اينكاره بخصوص سيدهائى كه بعنوان سيادت گدائى ميكردند و « مال جد » ميخواستند نيزه‌باز ميگفتند ولو اينكه جز زبان نيزهء ديگرى نداشتند .\r\n","page_name":" 225 ","page_number":233},
  {"content":"\r\n\r\nمالايلزم ادارى را از آن ريخت كه سرعت كار بيشتر و احتياج بعده كمتر شود . از طرز بيان آقاى وزير ماليه ، مطلب دستم آمد ، كه ميخواهند ، تظاهرى به عمل آمده باشد ، كه مثلا مردم بگويند ، در قانون ماليه اصلاحاتى به عمل آمده است . منهم چون بىميل نبودم كه استخوانهائى كه كشمكش حاج شيخ اسد اللّه و سردار معظم ، در اين قانون لاى زخم گذاشته است ، بيرون بيايد « 1 » و ابهامات آن مرتفع شود ، از اين دعوت بدم نيامد . گفتم البته مانعى ندارد . بعد آقاى وزير ماليه وارد تشكيلات پرسنلى فعلى ماليه شده ، گفت :\r\nميخواهم اشخاصيكه در اين چند سالهء اخير بدون لياقت وارد ماليه شده‌اند ، يا اشخاصى كه صحت عمل آنها سوسه‌اى دارد از كار خارج و اشخاص بصير و صحيح العمل به كار گماشته شوند ، و مخصوصا در تناسب اشخاص براى كار ، دقت به عمل آيد كه كار بكاردان برسد . گفتم :\r\nاين كار هم چندان مشكل نيست ، با رفقا انجام ميكنيم . آقاى حسن ناصر ( رئيس فعلى ديوان محاكمات ماليه ) را كه در اينوقت رئيس كارگزينى وزارت ماليه بود ، احضار و بايشان دستور داد ، كه دوسيهء خدمت اشخاص را بضميمهء خلاصه‌ايكه به آن الحاق خواهد كرد بدست‌رس ما بگذارد و اطاقى براى كميسيون تعيين كردند و مشغول كار شديم .\r\nقانون تشكيلات ماليه چندان سقط كارى نداشت ، همينقدر كه ابهامهاى آن رفع و جزئى دستكارى در بعضى دواير آن به عمل مىآمد ، منظور را عملى ميكرد . چنان كه در ظرف چند روز ، ساخته و پرداخته از كار درآمد . اما تشكيلات كار آسانى نبود ، و البته اعضاى كميسيون تا دليل ثابت خدشه ناپذيرى از كسى نمىيافتند ، نميتوانستند رأى باخراج او بدهند . دو صورت اسامى ترتيب داديم . من يكى را صورت اصحاب يمين ، و دومى را صورت اصحاب شمال موسوم كرده بودم . البته عدهء زيادى بودند ، كه تكليف يمين و شمال آنها لامحاله نزد ما معين بوده ، و دربارهء آنها حاجتى به تحقيق نداشتيم . ولى بعضى هم بودند كه حكم كردن دربارهء آنها كار مشكلى بود . زيرا دم خروس از جيب آنها بيرون نبوده « 2 » و نميشد بىدليل موجه ، آنها را رد كرد . يك درد بىدرمانى هم مثل هميشه در كار\r\n\r\n\r\n","description":"","footnote":"\r\n( 1 ) - استخون لاى زخم گذاشتن كنايه از ناتمام گذاشتن كار است تا براى دفعهء ديگر هم احتياج به عامل عمل پيدا كنند و براى اصلاح كار مجددا به او مراجعه نمايند . اين تعبير شايد از جراحان بىوجدان كه براى مراجعهء مريض داران واقعا استخوان خرده لاى زخم و شكسته‌بندى باقى ميگذاشته‌اند مصطلح شده باشد . چنان كه امروز هم به اين چنين دكترهائى برخورد ميكنيم كه از زيادى رقيب مريض بيچاره را معطل ميكنند و سرآمد آنها لسان الحكما بود . آنها كه با آنمرحوم سروكار داشتند ميدانند چه ميگويم .\r\nمن خودم از او داستان بامزه‌اى دارم كه ذكرش افادهء مرامى جز طمع شاهزاده لسان الحكما نميكند از ياد آن صرف‌نظر ميكنم .\r\n( 2 ) - اگر كسى خروسى دزديده و در جيبش پنهان كرده باشد بناگزير دم خروس از جيبش بيرون مىماند ، زيرا خروس دمش در هيچ جيبى جا نميگيرد . « دم خروس از جيب كسى بيرون بودن » كنايه از ظاهر بودن دليل جرم است .\r\nسابقا هم اين كنايه با جمله‌هاى ديگرى تفسير شده است .\r\n","page_name":" 226 ","page_number":234},
  {"content":"\r\n\r\nو آن اين بود . كه اشخاص صحيح العمل اكثر كارى نبودند . بهر صورت ، بعد از تشكيل اين دو صورت ، و اين تشخيص كلى ، بقسمت ديگر كه تناسب اشخاص براى مشاغل باشد ، رسيديم . در اين زمينه هم آنچه لازمهء دقت بود به عمل آمد ، و توانستيم اشخاصيكه مناسب با عمل باشند ، براى هركار معين كنيم . در اواسط ماه حمل كار ما تمام شد . قانون و تشكيلات جديد را براى وزير ماليه فرستاديم .\r\nوزير ماليه دو روزى را صرف مطالعهء آن كرده ، يكروز ما را بمحضر خود طلبيد .\r\nدر ضمن اظهار تشكر از زحمات كميسيون ، گفت با سابقه‌ايكه از اعضاى وزارت ماليه در دست است ، ملاحظه مىشود كه كميسيون نسبت به صحت عمل ، منتهاى دقت را به عمل آورده ، و ميان افرادى كه براى كارها معين كرده‌اند ، شايد يكنفر هم كه در صحت عملش سوسه‌اى باشد وجود نداشته باشد . اما در لياقت و كفايت پاره‌اى از آنها مىتوان ترديد كرد . گفتم در اين قسمت ، بر كميسيون ايرادى نيست ، با عضوى كه هميشه سر كارش آمده و حتى يك ساعت هم از كار خود غفلت نكرده ، و جز مواجب ادارى كه نان بخور و نميرى بيش نيست ، هيچگونه وسيلهء معاش ندارد ، چه مىتوان كرد ؟ اخراج اين قبيل اشخاص موجب دلسردى صحيح العملهاى فعال است . باوجوداين ، در تقسيم اين اشخاص بادارات سعى شده است كه اشخاص كم‌كار به كارهاى سبكتر مشغول شوند ، كه بتوانند آن را عهده كنند و در هرحال ما مصالح موجود را خوب و بد كرده ، و اين تشكيلات را داده‌ايم و خير الموجود شما ، اعم از مشغول و منتظرين خدمت همين‌ها هستند . تصديق كرد و گفت : در هرحال من از قانون ، و از اين تشكيلات راضيم ، تا هيئت وزرا چه نظرى اتخاذ كنند .\r\nروز بعد پيغام فرستاد ، امشب يكى دو نفر از آقايان اعضاى كميسيون ، براى دفاع قانونى كه نوشته‌اند ، بهيئت وزرا بيايند . اول شب ، من با يكى ديگر از اعضاء كه حالا آنچه فكر ميكنم شخصش بنظرم نمىآيد ، در عمارت گالرى ، بهيئت وزرا رفتيم . صورت تشكيلات البته محرمانه و چيزى نبود ، كه قابل مذاكره باشد . قانون نامهء تشكيلات از كيف وزير ماليه در آمد . من قانون را برفيقم دادم ، بخواند كه خودم براى دفاع حاضر باشم .\r\nقسمت اول كه استخوان‌بندى تشكيلات بوده ، و قابل خدشه نبود خوانده شد .\r\nباولين اداره ، يعنى ادارهء عايدات رسيديم . قسمت اختيارات رئيس عايدات و ماليات مستقيم آن هم ، بدون هيچ بحث و ايراد گذشت ، و من اميدوار شدم كه امشب خواندن قانون را تمام خواهيم كرد . ولى همين كه بماليات غير مستقيم ، رسيديم آقاى سيد ضياء الدين سر مباحثه را باز كرد .\r\nسيد در اين چهل پنجاه روزه ماليات غير مستقيم را نظر بعايدى روزانهء تمبر و باندرل آن بكاسپاراپيكيان كه بقول خودم در ابطال الباطل خلف صالح او در روزنامهء رعد بود سپرده بود . ديدم آقاى رئيس الوزراء اختياراتى براى اين همكار سابقش ميخواهد قائل شود ، و در قانون بچپاند ، كه نظير آن برئيس ماليات مستقيم داده نشده ، و اين طرز\r\n\r\n","description":"","footnote":"","page_name":" 227 ","page_number":235},
  {"content":"\r\n\r\nكه قانون را هم « يك بام و دو هوا » مىكند و يكنواختى آن را از بين ميبرد و بر خلاف ماليات مستقيم ، براى رئيس كل عايدات هيچ اختيار تفتيش ، در مالياتهاى غير مستقيم ، باقى نميگذارد قدرى ، سقراط مآبانه با سيد مباحثه كردم و افكار متضاد او را با اقرارهاى ضمنى و تلويحى و تصريحى خود او ظاهر ساختم . وزراء همه گوش بودند ، و هيچيك ، از نفى و اثبات ، نسبت به طرفين قضايا اظهارى نميكردند . حتى وزير ماليه هم با همهء صراحت لهجه‌ايكه در او سراغ داشتم ساكت بود . فقط گاهى كه من بايراد يك جمله ، آقا را وادار ميكردم دو سه تا از جمله‌هاى سابق خود را تكذيب كند ، تبسم خفيفى ميكرد . ولى من بىمحابا و بدون هيچ ملاحظه ، از اصول مسلم خود دفاع ميكردم . سيد دانست كه مرد اين ميدان نيست ، بعنوان رفع خستگى قهوه خبر كرده ، و مابقى قانون خواندن را بدون اينكه در مواد مختلف فيه نظرى اتخاذ شود بجلسهء بعد موكول داشت .\r\nولى اين « جلسهء بعد » ديگر تشكيل نشد ، يكى دو روز بعد ، سلطان محمد خان نائينى را كه در روزنامهء رعد براى سيد مقاله مينوشت ، و رئيس دفتر سيد ضياء الدين شده بود ، بمعاونت وزارت ماليه ، بر ميرزا عيسى خان تحميل كرد ، و افرادى ، غير از صورت تشكيلات ما ، و حتى از اصحاب شمال ، براى پاره‌اى از كارها تعيين شدند . بواسطهء همين رويه ، ميرزا عيسى خان از وزارت ماليه استعفا كرد و شايد بتوصيهء انگليسها به سمت كميسرى نفت مأمور لندن و بجانب مقصود رهسپار گرديد . و چنان كه اشاره كردم آقاى جم بجاى او وزير ماليه شد و سيد بهتر توانست منويات خود را در ماليه باجرا برساند .\r\nبا استعفاى ميرزا عيسى خان قانون و تشكيلات وزارت ماليه هم فراموش شد . من ديگر آن قانون‌نامه و صورت تشكيلات را هيچ جا نديده ، و اسمى هم از آن نشنيده‌ام . فقط آقاى حسن ناصر كه رئيس كارگزينى و كاملا محرم كميسيون و از افرادى كه ما براى كارها در نظر گرفته بوديم مسبوق بود ، بعضى از منويات ما را مجرى داشت . از جمله رياست برادرم آقاى فتح اللّه مستوفى در دايرهء رسيدگى محاسبات بود ، كه در كميسيون او را براى اين كار مناسبتر از رياست ماليات مستقيم تشخيص داده بوديم . گويا اين تغيير هم در وزارت ماليهء ميرزا عيسى خان عملى شد . بعد از رفتن ميرزا عيسى خان ديگر كسى دنبال من نيامد .\r\nمن هم ديگر بماليه نرفتم .\r\nميگويند : چو گورزنى از چو گورزنى توبه كرده بود ؛ مردم چو گورهاى خود را نزد او ميآوردند كه كوك كند . وضع من هم در ماليه عينا مثل اين چو گورزن شده بود كه كار رسمى نداشتم و هرچندى يك بار خبرم ميكردند ، قانون اصلاح كنم و تشكيلات بدهم ، چنان كه در يكى از كابينه‌هاى سابق مشير الدوله ايشان برادرم آقا ميرزا رضا و دكتر محمد مصدق و مرا مأمور كردند ، قانون ديوان محاسبات را عملىتر و ساده‌تر كنيم . ما هم اطاعت كرديم ولى معلوم نشد نظرات ما بعد از تغيير كابينه كجا رفت ، كه هيچ اثرى هم از آن ظاهر نگشت .\r\nساير دواير قلمى دولتى چيزى نداشت كه قابل حك و اصلاح باشد . شايد در آنها هم تظاهراتى كرده باشند كه بتصادفاتى برخورده و مثل اصلاحات ماليه از بين رفته باشد\r\n\r\n","description":"","footnote":"","page_name":" 228 ","page_number":236},
  {"content":"\r\n\r\nولى كار وزارت جنگ جور ديگر بود . اولا ، سردار سپه احكام مسعود خان وزير جنگ را نمىخواند و آنچه خودش ميخواست ، ميكرد و سيد هم از اين رويه بسيار ناراضى ، ولى چاره‌اى جز مماشات نداشت . سردار سپه به اين اندازه هم قناعت نكرده چنان كه اشاره كردم ، زير پاى آقاى كيهانرا بدون هيچ تشريفات جارو كرد و با وجود نارضامندى سيد ضياء الدين خود وزير جنگ شد . در تقسيم پول‌هائى كه از بابت سه چهار ميليون تومان شركت نفت ميگرفتند ، سهم شير براى وزارت جنگ و سهم روباه براى تمام ادارات مقرر ميشد « 1 » سيد هم كه در بيانيهء خود ، همه‌چيز را « براى قشون و براى قشون » اعلام كرده بود ، و ميدانست كه بايد قشون قوت يافته و متحد الشكل شود ، جرأت ژكيدن نداشت .\r\nشايد بعضى اقدامات هم براى وهن و شكست حريف كرد . ولى سردار سپه ، با بصيرت و بينائى و موقع‌شناسى خود ، دست و پاى او را چنان درهم كرد كه بيچاره سيد اولاد پيغمبر جز اطاعت چاره‌اى نداشت . « در نزد همه حتى شاه هم شير بود و مقابل سردار سپه روباه » .\r\n\r\nبلديه يا شهردارى قديم و جديد\r\nاز تواريخ موجود من نتوانستم طرز ادارهء شهردارى ايران را در ازمنهء قبل از اسلام استخراج كنم . در دوره‌هاى صدر اسلام هم اين خدمت عمومى متصديان خاصى نداشته ، و اصول مسلم ديانت كه همه آن را با كمال دقت تعقيب ميكرده‌اند ، براى نظافت معابر و مياه و عدم تجاوز و تعدى و فريب در مكاسب كاملا كافى بوده است ، و احيانا اگر كسى قصد تخلفى هم ميكرده ، بوسيلهء امر بمعروف و نهى از منكر ، كه همهء مسلمانان عمل بآنرا از وظايف خود ميشمرده‌اند ، جلوگيرى به عمل ميآمده و چنانچه با شخص فتاك و بىباكى هم مواجه ميشدند ، او را نزد حاكم ميبردند و با پرداخت خسارت از طرف متعدى ، و تنبيه جزئى سر كار هم ميآمده است . خلفاى صدر اسلام كه اكثر ساعات بيكارى خود را صرف گردش در بازارها ميكردند ، براى همين خدمت عمومى و امير المؤمنين ، على بن ابيطالب سلام اللّه عليه كه اكثر ، بدكان رفيق خرما فروش خود ، ميثم تمار ميرفته و مينشسته است ، براى همين منظور و دكة القضاى آن بزرگوار ، در مركز بازار شهر كوفه براى همين مقصود بوده است .\r\n\r\n\r\n","description":"","footnote":"\r\n( 1 ) - ميگويند روزى يكى از رجال دربار شير ، پادشاه حيوانات ، طعمهء لذيذى يافته ، براى شاه هديه برد . شاه بگرگ امر كرد اين هديه را بين حضار تقسيم كند . گرگ با جزئى رعايت جانب پادشاه تقسيمى قائل شد . شير بر او ايراد عدم عدالت در تقسيم گرفت و با يك ضرب دست سر گرگ بىسياست را از بدنش پراند و تقسيم هديه را به روباه محول داشت ، روباه محيل هريك از اعضاى دندان‌گير طعمه را براى صبحانه و نهار و شام اعليحضرت تقسيم نمود و قدرى از بروبور آن را براى تمام حضار گذاشت و سهم خود را از اين بروبور هم از سايرين كمتر منظور نمود . پادشاه خوشوقت شد . از او پرسيد اين تقسيم عادلانه را از كجا آموخته بودى گفت : از كلهء كندهء گرگ . اين قصه در زبانهاى خارج هم با فى الجمله پس و پيش هست . در زبان فرانسه هم تقسيم شير را كنايه از تقسيم غير عادلانه مصطلح كرده‌اند .\r\n","page_name":" 229 ","page_number":237},
  {"content":"\r\n\r\nاز اواخر خلافت امويان ، كم‌كم باسم محتسب برميخوريم ، و مىبينم براى كارهاى شهرى ، شخصى باسم محتسب هست كه در بازارها گردش ، و در خوبى جنس خواربار و قيمت آن نظارت و متخلفين از مقررات عمومى را مجازات مىكند . ولى شغل محتسب بكارهائى كه شهردارىهاى امروز ميكنند ، منحصر نيست . بلكه رسيدگى و مجازات تمام كارهاى خلافى ، حتى جلوگيرى از شراب خوارگى و فحشاء و سرقت‌هاى بازارى را هم به عهده دارد ، و در حقيقت كار شهردارى و شهربانى و محاكم صلح امروزه ، هر سه را اداره مىكند .\r\nشعراى ايران خيلى توى كوك محتسب رفته‌اند ، حتى اشعارى مثل :\r\n روسپى را محتسب داند زدن * شاد باش اى روسپى زن محتسب \r\nكه متضمن ايهام فحشى هم هست ، دربارهء آنها سروده‌اند ، شايد بواسطهء همين بىمهرى شعرا بمحتسب بود كه كم‌كم ، دارندهء اين شغل را داروغه موسوم كرده‌اند . وجود تخت داروغه ، در چهار سوى بازارها دليل اين گفته است . چنان كه از زمان صفويه مىبينيم كارهاى محتسب ادوار سابق را داروغهء شهر متكفل ، و ديگر اسمى از محتسب نيست . فقط گاهى شعراى زمان ، بتقليد شعراى سلف در اشعار خود ذكرى از محتسب دارند ، و اختيارات داروغه ، همان اختيارات محتسب سابق ، و در هرحال تحت امر حاكم شهر است .\r\nدر دورهء قاجاريه هم ، داروغه با همان تحت الامرى حكومت و كلانتر « 1 » مشغول انجام كارهاى شهردارى و مجازات به كارهاى خلافى خود بوده است . در زمان وزارت برادرم ، ميرزا محمود وزير اين كار بيكى از مقدم‌ها ميرسد . ادارهء اين كار را احتساب ، و آقاى مقدم رئيس اين اداره را احتساب الملك ملقب مىكند ، و از اين تاريخ ببعد ، عملهء اين كار هم باسم عملهء احتساب موسوم ميشوند . دستورى ، باسم تنظيمات حسنه براى پاكيزگى كوچه‌ها و مجراى آبها و وظايف مأمورين احتساب نوشته شده ، و كار تا حدى سروصورت ادارى به خود ميگيرد . ولى اين ادارهء احتساب قسمت رسيدگى و مجازات خلاف‌هاى شهرى را بالمره از دست داده ، و كارش بنظارت در ساختمان‌هاى شهرى و جلوگيرى از تخطى دكاندارها در معابر و ساير كارهاى شهرى منحصر ميگردد . اين اداره داراى دو شعبه بود ، يكى احتساب و ديگرى تنظيف ، و هريك عده‌اى نايب و فراش و سپور در تحت امر خود داشتند . بعلاوه شعبهء تنظيف عده‌اى هم سقا ، براى آب‌پاشى و در حدود يكصد رأس الاغ براى خاكروبه - كشى داشت ، كه در موارد لازم ، خيابانهاى حول‌وحوش عمارات سلطنتى را با مشك آب‌پاشى و زبالهء حرمخانه و ادارات دولتى را بوسيلهء اين حيوانات بخارج شهر ببرند .\r\nخاكروبهء خانه‌ها بايد بخرج خود خانه‌دارها بخارج شهر حمل شود و اين كار بوسيلهء الاغ‌دارها و اگر كم بود خاكروبه‌كشها كه با خود و با صداى « آى . . خاكروبه ميبريم »\r\n\r\n\r\n","description":"","footnote":"\r\n( 1 ) - در ادوار استبداد حاكم همه‌كارهء حوزهء حكومتى خود بود . زير دست حاكم اشخاصى بودند كه از طرف او كارها را اداره ميكردند . يكى از آنها كلانتر بود كه كارهاى شهرى را اداره ميكرد و در حقيقت حكومت شهر در دست كلانتر بود .\r\n","page_name":" 230 ","page_number":238},
  {"content":"\r\n\r\nكار خود را عرضه ميكردند و اگر صاحبخانه غفلتى در اداى اين وظيفه مينمود ، بوسيلهء مأمورين تنظيف يادآورى ميشد ، و كار صورت مىپذيرفت .\r\nيك نيمه شعبه‌اى هم ، در قسمت تنظيف براى روشنائى بود ، چون در ميدان توپخانه و ارگ ، بفاصلهء هر بيست سى قدم ، پايهء چراغ و بالاى آن فانوس شيشه‌اى و در خيابانهاى باب همايون و الماسيه و در اندرون و لاله‌زار و علاء الدوله ( فردوسى امروزه ) باز هم به همان فاصله ، بديوارها از همين فانوسها نصب بود ، كه مواظبت نفت‌گيرى و روشن كردن اين چراغها هم برعهدهء اين نيمه شعبه محول بود ولى نور اين چراغها بقدرى كم بود كه بده قدمى پايهء چراغ نميرسيد . در سال 1306 قمرى ، اين چراغهاى نفتى ، بچراغهاى گاز تبديل شد ، ولى بعد از يكى دو سال ، لوله گاز گرفت و كسى پاپى اصلاح آن نشده ، مجددا همان چراغهاى نفتى كم روشنائى سابق به راه افتاد .\r\nاين ادارهء احتساب ، با اين عمله و اين كار ابزار چه كارى ميتواند ، در يك شهر دويست هزار نفرى بكند ؟ نايب قلى ، كه بواسطهء عبوسيش به « قلى عمر » معروف شده بود ، هرقدر هم شدت عمل بخرج ميداد ، با چهل پنجاه نفر سقا و سپور خود از عهدهء تنظيف خيابانهاى حول‌وحوش دربار بيرون نمىآمد ، تا چه رسد بساير معابر .\r\nخيابانها و كوچه‌هاى شهر را مالكين اراضى ، براى فروش زمينهاى خود بسليقه و همت خويش ، باز كرده بودند ، و در آن‌ها كف‌سازى نشده بود . نايب قلى ، هرقدر هم عمرى بخرج ميداد ، نميتوانست صاحبان خانه‌هاى كوچه‌ها و خيابانها را به سنگ فرش كردن حريم خانهء خود مجبور كند . نتيجه اين ميشد كه اكثر از كوچه‌ها و تمام خيابانها هيچ سنگ‌فرش نداشت . آنها هم كه صاحبانشان نسبة قاعده‌دان و باسليقه بودند ، در خيابانها يك ذرع و در كوچه‌ها نيم ذرع ، از عرض كوچه را به طول حريم خانهء خود ، سنگ‌فرش ميكردند . گاهى اين سنگفرش ، از جلو خان خانه ، تجاوز نميكرد ، و آن جاها كه تمام حريم سنگ فرش بود ، براى اينكه آب باران پى ديوار آنها صدمهء وارد نياورد ، به همين نيم ذرع عرض يكى دو گره شيب ميدادند ، كه راه رفتن در آن كار آسانى نبود ، و بر اين جمله ، حوضچه‌هاى خصوصى كنار ديوار ، و سوراخهاى راه آب عمومى وسط كوچه را بيفزائيد ، به‌بينيد عبور از اين كوچه‌ها كه امروز هم شايد در پائين شهر نظاير آن زياد باشد ، چه جان كندنى بوده است و مسلما گويندهء :\r\n من عاشق كور و كوچه تاريك * ما اصعب عشق جل تاريك « 1 » \r\n« يخچاليه »\r\nنظر به همين كوچه‌ها داشته است ، و الا راه رفتن در كوچهء صاف هرقدر هم رونده ضعف باصره داشته و كوچه تاريك باشد صعوبتى ندارد .\r\n\r\n\r\n","description":"","footnote":"\r\n( 1 ) - گوينده « تارى » تركى را كه بمعنى بارى عربى و خداى فارسى است با كاف حرف خطاب عربى ، تلفيق كرده و اين جناس مركب بامزه را از روى شعر ذيل سروده است .\r\n گفتار خوش و لبان باريك * ما اطيب فاك جل باريك \r\n« سعدى »\r\n","page_name":" 231 ","page_number":239},
  {"content":"\r\n\r\nباوجوداين ، كوچه‌ها بهتر از خيابانها بود . زيرا در هر كوچه ، يكى دو نفر اعيان قديمى خانه داشت كه در خانهء او چراغى روشن ميشد و گذشته از اعيان ، ساير خانه‌دارها هم ، اگرنه حريم ، لامحاله ، جلو در حياط خود را جاروب ، و اگر آبى داشتند ، با آفتابه هم بود ، آب‌پاشى ميكردند ، و زمستانها ، اگر حريم خانه سنگ‌فرش نداشت ، يك چند دانه سقط پاره‌اى ميان گل‌ها ميگذاشتند ، كه عابرين با بندبازى بتوانند خود را بقسمت سنگ‌فرش‌دار برسانند و اين عمل براى كفش‌هاى پاشنه خوابيدهء معمول زمان ، بخصوص براى نعلين و ساغرى آخوندها ، چيز كم‌ارزشى نبود ، و من كرارا از عابرين مىشنيدم كه به اين سقط پاره‌ها كه ميرسيدند جملهء : « خدا پدر صاحب خير را بيامرزد » معمولى خود را ، از روى قلب ادا ميكردند .\r\nاما خيابانها ، از كليهء اين نعمتها محروم بودند . زيرا مردمى كه در خيابان خانه مىساختند ، چون خيابان معبر عام بود ، عنايتى به سنگ فرش كردن حريم خانهء خود نداشتند و سنگ‌فرش و جارو و آب‌پاشى را منحصر بجلو در خانه ميكردند . باقى خيابان بامان خدا ميماند . عبور كالسكه و درشكه و اسب و قاطر و الاغ ، خاكهاى كف خيابانرا بعمق دو سه گره ، مثل توتيا نرم ميكرد . بر اين جمله ، خاك‌هاى هوا رو خاكروبه‌هائيكه خركدارها و خاكروبه‌كش‌ها كه چشم سپورهاى قلى عمر را دور ديده ، و خود را از بردن آن تا بيرون شهر ، خلاص كرده و در خيابان ريخته بودند ، نيز اضافه ميشد . بنابراين ، اين خيابانها كه ده دوازده ذرع بيشتر عرض نداشت ، در اكثر نقاط آن‌ها در تابستان ، به قدر دو سه گره گرد و خاك و در زمستان يكچاركى گل داشت . بطوريكه سمت نسار خيابانهاى شرقى و غربى ، همين كه فصل بارانى شروع ، و گل ميشد تا اوايل ارديبهشت ، مثل درياى گل و لجن بود .\r\nمرحوم ميرزا ابراهيم معتمد السلطنه ، پدر آقايان حسن وثوق و احمد قوام نخست - وزير فعلى ، كه در خيابان چراغ برق خانه داشت ، اتفاق افتاد كه در اوايل زمستان يك چرخ درشكه‌اش از محور بيرون آمده ، ميان گل‌ها فرو رفت . درشكه را سردست بدرشكه خانه رساندند آنچه پى چرخ گشتند بدست نيامد . تا ماه دوم بهار نرسيد و گل‌ها دونم نشد ، نتوانستند چرخ را بيرون بياورند . حاجت بذكر نيست كه در اين وقت هم ، با كندوكوب زياد ، و برداشتن پينهء نيم ذرعى ، در مظان فرورفتن چرخ بود ، كه بالاخره ، اين برادر چهارم را بعد از پنج شش ماه دورى ، بسه برادر ديگر ملحق و درشكه را به راه انداختند .\r\nبعد از تمام شدن فصل بارانى ، ده پانزده روزى كف خيابان بواسطهء خشكى طبقهء رو ، و ترى طبقهء جوف ، لمبر پيدا كرده ، و چند روزى راه رفتن در آن مثل كف زورخانه ها بىكيف نبود . ولى عبورومرور درشكه و كالسكه و اسب و الاغ و شتر و دوچرخه و گارى ، به زودى كف خيابانرا به همان عمق پارسال مىكند ، و فصل گرد و خاك شروع ميشد . عبور هر باركش چرخدار ، يا دسته الاغ خالى ، كه خرك‌دارها ، براى زود رسيدن به پاى بار ، تا ميتوانستند حيوانات خود را بسرعت ميبردند ، گرد و خاكى بلند ميكرد و واقعا چشم ،\r\n\r\n","description":"","footnote":"","page_name":" 232 ","page_number":240},
  {"content":"\r\n\r\nچشم را نميديد و هنوز اين گردوخاك ننشسته ، درشكه و كالسكه يا دسته الاغ ديگرى ميرسيد و همان گردوخاك ده دقيقه قبل را برپا ميداشت . حالا ملاحظه فرمائيد ، حال فرش و اثاث و در و پنجره خانه‌هاى مجاور چه بوده ؟ و تميز كردن آن براى صاحب خانه چه زحمتى داشته است ؟ !\r\nاگر كسى از اهل سليقه پيدا ميشد كه ديوار خانهء خود را ، از سمت خيابان سفيد كند ، با اين گردوخاك تابستان و با اين گل زمستان كار بيهوده‌اى كرده بود ، زيرا تخته‌هاى گل و لجن كه از چرخ باركش‌ها ، و نعل اسبها به ديوار مىپريد و گردوخاكى كه به ديوار مىنشست ديوار را آله پلنگى و بد منظرتر از ديوار گلى ميكرد حتى اتفاق مىافتاد كه ديوارهاى كاهگلى هم از پريدن لجن آبى ميشد .\r\nدر فصل پائيز ، كاهگل‌سازى صاحبان خانه‌ها كه جز در كوچه و خيابان صورت نمى گرفت ، نيز درد بيدرمانى بود كه عابر بىنوا گاهى گرفتار آن ميشد . مثلا شما ديروز ، از كوچه يا خيابانى عبور كرده ، و آن را صاف و بىعيب بجا آورده بوديد ، امشب هم از همان معبر ميخواستيد بگذريد . چون در خيابان و كوچه چراغى نبود ، و شما هم خالى الذهن بوديد ، يك مرتبه تا بالاى زانو در كاهگلى كه در همين فاصله يكى دو روز ساخته شده بود فرو ميرفتيد .\r\nمن خودم تازه از پطرزبورغ آمده بودم . يك شب به اين بلا گرفتار شده ، و با لباس دوخت هانرى خياط مخصوص امپراطورى روسيه ، كه در برم بود تا بالاى زانو در گل فرو رفتم . در صورتى كه ، كفش كارگزه را كه او هم كفش‌دوز مخصوص دربارى روسيه بود ، برپا داشتم .\r\nتصور نفرمائيد كه سوارى اسب و درشكه بىخطر و راحت بود . زيرا مىدانيم عرض خيابان‌ها بيش از ده دوازده ذرع نبوده ، و چون خيابان پياده روى نداشت ، مردم عموما در همه جاى خيابان ولو بودند . براى كالسكه و سوار هم دست چپ و راستى در كار نبود .\r\nاگر شخصى سوار بود ، هيچ مانعى نداشت كه الاغ و قاطر ، با بار هيزم يا آجرش پاى او را مجروح كند . اگر در كالسكه بود ، يك جفت تير كه بيك الاغ بار كرده بودند ، شيشهء كالسكه را شكسته ، و در داخل كالسكه استخوان سينه و سروكله او را درهم بشكند .\r\nاز اواخر ناصر الدين شاه ، ترامواى اسبى هم قوز بالاى اين قوزها شد « 1 » . خوانندهء\r\n\r\n\r\n","description":"","footnote":"\r\n( 1 ) - ميگويند : شخص قوزى خوش رفتار خندانى كه در هركار با خوش‌روئى و خوش دابى وار شده و اكثر بآوازه خوانى و حتى بشكن زنى و رقاصى كار را ختم ميكرد از نور ماه در تربيع آخر باشتباه افتاده ، يكى دو ساعت به فجر مانده بحمام رفت . در اين شب جن‌ها عروسى داشتند و اين حمام را براى اين احتفال جشنى انتخاب كرده بودند . قوزى ، وقتى وارد حمام شد و دانست ساعت را اشتباه كرده و ميان جن‌ها گير افتاده است برسم خود مشغول خنده و خوش دابى و خواندن و رقاصى شد . جن‌ها خيلى از شركت اين قوزى در فرح آنها خوششان آمد و گفتند حيف است كه شخص به اين خوبى ناقص باشد ، قوز او را برداشتند و چون قوزى بواسطهء اين رويهء\r\nبقيه در حاشيهء صفحهء بعد\r\n","page_name":" 233 ","page_number":241},
  {"content":"\r\n\r\nعزيز توجه دارد ، با خاك و خاكروبه‌هائيكه خرك‌دارها و خاكروبه‌كش‌ها در خيابان‌ها ميريختند ، طبعا كف خيابانها هم بالا مىآمد ، و خط ترامواى در گودى ميافتاد . آب و گل روى خط را ميگرفت . اسبهائى كه به ترامواى بسته شده بود ، در بعضى نقاط تا زانو در آب راه ميرفتند . اين آب و گل و لجن با چهار نعل رفتن اسبهاى ترامواى ، چه بر سر عابرين مىآورد ، بماند . گاهى كه يخبندان ميشد ، مجبور ميشدند يك دو روزى ترامواى را تعطيل ، و با ديلم يخ‌ها را بشكنند ، تا ترامواى راه بيفتد . ادارهء راه‌آهن يك بار خط خود را بالا كشيد . اين بار آب به پشت خانه‌ها افتاد . مردم خانه‌دار مجبور شدند ، با خاك دستى پشت خانه‌هاى خود را بالا بياورند . ايندفعه آب به كف خيابانها افتاد . عمله تنظيف هم به خاكروبه‌كشها اگرچه آنها حاجتى بشنيدن اين امر نداشتند امر دادند كف خيابان را با محمولات خود پر كردند ، و باز خط آهن گود افتاد . چندين بار اين مسابقه ، بين خط و خانه‌داران و سپورها اتفاق افتاد ، و نتيجه اين شد كه كف خيابانهائى كه در آن ترامواى بود ، بىاندازه بالا آمده ، و خانه‌ها بگودى بيفتد . پله‌هاى جلو بازار كه امروز مشاهده مىفرمائيد . نتيجه همين مسابقه است .\r\nمشروطه هم كه آمد ، بر خلاف وعده‌هاى مشروطه‌چىها ، چه در مواقعيكه بلديه انجمن انتخابى داشت ، و چه در مواردى كه بطور ادارى تحت امر وزارت داخله بود ، كارى براى شهر ، و خلاصى مردم از اين كثافت صورت نگرفت . زيرا پول بيكاريكه به اين مصرف برسانند ، نداشتند . مجلس دوم ، براى مصارف بلدى باسم نواقل مالياتى بر نواقلى كه وارد شهر ميشد ، وضع كرد كه از باركشها ( اسب و الاغ و قاطر و شتر و گارى و دوچرخه ) ميگرفتند بلديهء تهران وصول اين ماليات را بر عهدهء مأمورين تفتيش دروازه‌ها كه وزارت ماليه براى تفتيش قاچاق ترياك داشت ، محول كرد . ميدانيم اتباع خارجه آنچه ماليات جديد بود ، به زور سفارت‌هاى خود نميدادند . بخصوص كه اين ماليات قدرى شبيه بگمرك داخلى و بموجب تعرفهء كذائى مسيو نوز ، اين گمرك ملغى شده بود و سفارتهاى روس و انگليس اين ماليات را گمرك مجددى دانسته و اتباع خود را از پرداخت آن معاف كرده بودند . معلوم است وقتى ماليات عموميت نداشته باشد . اتباع داخله هم در پرداخت آن تا بتوانند ، تعلل بقيهء حاشيهء صفحهء قبل\r\n\r\n\r\n","description":"","footnote":"\r\nخويش از نقص نجات يافت در اين شهر قوزى ديگرى هم كه بمناسبت هم قوزى با اين قوزى سابق كه حالا مرد تمامى شده است رفاقت داشت ، وقتى كه او را چنين سالم ديد بالطبع از او پرسيد ، چه كرده‌اى كه قوزت رفع شده است ؟ در جواب قوزى سابق داستان خود را با نشانى حمام براى اين رفيق نقل كرد .\r\nاين قوزى همانشب به آن حمام رفت . از قضا جن‌ها در اين شب يكى از بزرگانشان مرده و اين احتفال اجتماع عزادارى بود . قوزى بيچاره از راه نرسيده رقاصى و آوازه‌خوانى را دم داده ، جن‌ها خيلى از اين رفتار بدشان آمد و ديدند اين شخص هم قوزى است . گفتند بايد قوز آن قوزى سابق را بالاى قوز اين قوزى بگذاريم كه تلافى اين بىادبى او را بجا آورده باشيم .\r\nهمين كار را كردند و اين بدبخت موقع ناشناس را با قوز بالا قوز از حمام بيرون كردند . قوز بالا قوز از اين افسانه اتخاذ شده و با اين شرح حاجت بذكر مورد استعمال ندارد .\r\n","page_name":" 234 ","page_number":242},
  {"content":"\r\n\r\nو مسامحه ميكنند . مأمورين وصول هم همين موضوع را بهانه كرده ، عايدى حسابى نمى دادند . اجمالا پوليكه از اين ممر درمىآمد ، چيز لايقى نمىشد . آنچه هم كه وصول مى - گرديد بعد از حق العمل وصول كه وزارت ماليه از آن كسر ميكرد ، همينقدر بود كه بكرسى نشين‌ها و سپورها كه البته بر عدهء آنها هم افزوده بودند ، برسد ، و چيزى زياد نميآمد كه صرف كارهاى اساسى از قبيل خيابان‌سازى و تعميم روشنائى شود . ادارهء بلديه چند تا از انبارهاى زير ، و بالاخانه و ايوان فوقانى آنها را در قسمت شمالى ميدان توپخانه ( ، ميدان سپه امروز ، ) تصرف و براى شعب كارهاى خود ، اداراتى تعيين و صورت ظاهرى دست و پا كرده بود . ادارهء مياهى داشت كه قناتهاى وقفى شهر را كه در دست متولىها بود اداره كند . متوليها حقا به آنها راه نمىدادند . ادارهء ديگرى باسم مثلا ادارهء ارزاق ، تاسيس كرده بود . ولى كار نان شهر ، گاهى با خزانه‌دارى و زمانى هم كه خزانه‌دارى آن را رها ميكرد ، وزارت داخله خود را روى آن انداخته به بلديه راه نميداد . ادارهء ساختمانى براى بلديه پيش‌بينى كرده بودند ، كه نه ميتوانست كوچه‌اى وسيع كند ، و نه اگر كسى زمين كوچه و خيابان را ضبط ميكرد ، ميتوانست جلوگيرى به عمل آورد . ادارهء روشنائى داشت كه كارش منحصر به دويست شعله چراغ ميدان توپخانه ، و خيابان باب همايون و ارك بود .\r\nخيابان‌هاى علاء الدوله و لاله‌زار كه در سابق چراغ داشت . در اينوقت بىچراغ ، و شايد اين پيش‌آمد براى آن بود كه وقتى چراغهاى نفتى سابق را خواسته بودند ، ببرق تبديل كنند ، چون چراغ برق گران‌تر بود ، و اعتبار كافى نداشتند ، ناچار شده بودند از عده بكاهند . همانطور كه قلى عمر ريشوى دورهء سابق ، بيك آقا فكلى دزانفكته تبديل شده بود ، الاغهاى بلديه هم بباركشهاى دوچرخهء اسبى تغيير يافته بود . ولى ، از حيث كار فرقى بين ادوار گذشته ، و دورهء مشروطه نبود . خيابانها به همان كثافت باقى ، و بالاخره مردم شهر كه تصور ميكردند با مشروطه امور شهرى آنها بهتر خواهد شد ، دانستند كه فقط مأمورين لباس عوض كرده‌اند ، در اساس كار تفاوتى حاصل نشده است .\r\nچرا ، يك تفاوت حاصل شده ، و آن اين بود كه بلديه تمام كوچه‌ها و خيابان‌ها را ملك شهر اعلام كرده ، درختهائى را كه احيانا مالكين در حريم خانهء خود كاشته و نگاهداشته بودند ، ملك طلق خود ميدانست ، و تصرف صاحب خانه راحتى در سروشاخ آن هم ممنوع مىكرد . سپورها هم ، از اين تنازع « 1 » عاملان بر معمول واحد استفاده كرده بعرض دو سه\r\n\r\n\r\n","description":"","footnote":"\r\n( 1 ) - باب تنازع يكى از ابواب علم نحو عربى است . مولوى گويد :\r\n همچو مجنون در تنازع با شتر * گه شتر چربيد و گه مجنون حر \r\nسوارى مجنوى بر شترى كه بچهء او را در شترخان عقال كرده بودند و مجنون شتر را بجانب قبيلهء ليلا معشوقهء خود ميراند و شتر بهواى بچه‌اش ميخواست بشترخان برگردد معروف و يكى از موضوعاتى است كه سخن‌سرايان فارسى زبان اسلامى در آن خيلى قلمفرسائى كرده‌اند . اين حاشيه را براى دزنفكته‌ها كه خبرى از ادبيات قديم ندارند زده‌ام ، نه براى مقرمط نويسهاى قديم .\r\nآنها البته از اين توضيح بىنيازند . عيب كار من اينجا است كه اين كتاب مثل مسجد در جزين\r\nبقيه در حاشيهء صفحهء بعد\r\n","page_name":" 235 ","page_number":243},
  {"content":"\r\n\r\nانگشت ، تسمه از دور پوست درخت ميكندند ، و درخت را ميخشكاندند و هيزم آن را مصرف ميكردند . امروز هم اين سنت سنيه متروك نشده است ، و من بخيلى از درخت‌هاى چنارى كه ، بامر پهلوى مرحوم در خيابانها كاشته شده است ، برميخورم كه رفتگرهاى امروز كه همان سپورهاى ديروزند ، چشم پهلوى را دور ديده ، و با اجراى همين عمل مشغول خشك كردن و هيزم كردن آن‌ها هستند ، و بعضى را هم هيزم كرده‌اند و جاى آنها خالى است .\r\nيك تفاوت ديگر و آن اين بود كه اگر كسى در جلو خان خانهء خود ، ميخواست تصرفى بكند و مثلا نيم هشت را به نيم‌دايره تبديل نمايد ، مأمورين بلديه بعنوان تخطى بكوچه ( ؟ ) جلو آن را ميگرفتند . صاحبخانه ، اگر حاجى عمقلى بود ، با دادن سه چهار تومان سركار را هم ميآورد ، ولى اگر اهل در خانه بود و مأمور جرأت گرفتن دم جا نداشت ، بايد چندين روز زحمت بكشد ، و مهندس بلديه را سر بنائى ببرد و با هزار جان كندن حالى كند كه جلو خان غير از كوچه ، و جزو خانه است . گذشته از اين چيزى هم از زمين جلو خان ، به خانه اضافه نميشود . آنوقت هم كه مطلب را حالى و مؤمن را متقاعد ميكرد ، تازه بايد آقاى رئيس بلديه در اين باب امر صادر كند . خلاصه اينكه ، يكهفته‌اى بدبخت گرفتار اين كج‌فهمى آقايان بلديه‌چىها و تعطيل بنائى بود . زيرا آقاى محتسب از بنا التزام گرفته بود ، كه بنائى را تا حكم مجدد تعطيل كند .\r\nتفاوت ديگر و آن اين بود كه بلديه مأمورين خود را با اوراق چاپى بدرخانه‌ها ميفرستاد ، و با تشر و تهديد كه در ورقه قيد شده بود ، پدر خانواده را ملتزم ميكرد كه عدهء اهل خانه خود را در ورقه اظهار نمايد . در اين ده پانزده سال ، چندين بار اين عمل بيهوده را تكرار كرده بودند ، بدون اينكه معلوم شود آنچه در دفعه‌هاى سابق گرفته‌اند براى چه عملى بوده و تكرار و تجديد اين مزاحمت براى چيست ؟ يا اگر صاحب خانه ، بالتزام خود عمل نكند ، با كدام وسيله خلاف او را ثابت و با كدام قانون او را مجازات خواهند كرد ؟ .\r\nيك تفاوت ديگر و آن اين بود كه از حمام و چرخهاى بستنى و كالسكه و درشكه و دوچرخه و گارى و اسب و قاطر و الاغهاى خانه‌دارها هم بعنوان نواقل ، حقى ميگرفتند ، و گاهى بعنوان اينكه ماليات گذشته پرداخته نشده است ، چرخها را مهر و حيوانات را در طويله حبس ميكردند . حرف مستنكفين هم اين بود كه ميگفتند اين آقايان كه كارى در اصلاح كوچه‌ها و خيابانها نميكنند براى چه اين حقوق را دريافت مينمايند ؟ و حق بجانب آنها بود . زيرا آقايان بلديه‌چيها ، با تمام اداراتشان يك قدم براى اصلاح امور شهرى برنداشته بودند ، و در به همان پاشنهء ناصر الدين شاهى ميگشت .\r\nبقيهء حاشيهء صفحهء قبل\r\n\r\n\r\n","description":"","footnote":"\r\nشده است كه نه سنى در آن نماز ميخواند و نه شيعه . بواسطهء اينكه دو جنبه دارد . نه مقرمط نويسها آن را مىپسندند و نه متجددين ، زيرا هردو دسته چيزهائى در آن مىبينند كه مخالف سليقهء آنها و شايد از بعضى از آن چيزى هم دستگيرشان نمىشود . اين است كه من مجبور شده‌ام توضيح واضحات كنم .\r\n","page_name":" 236 ","page_number":244},
  {"content":"\r\n\r\nفقط تيرى كه ادارهء بلديه ، در اين پانزده سالهء مشروطه ، از كمان گذرانده و كار مهمى كه صورت داده بود ، باغچه‌كارى ميدان بهارستان بود ، كه بسعى و اهتمام منطق الملك رئيس بلديهء وقت شمشادهائى در دوره ، و درخت‌هاى بيد معلق و چند تا سرو كاجى ، اين سرو آن سركاشته ، و يكى دو حوض آب ، براى آب‌پاشى باغچه ساخته شده بود ، و در مسابقه بين خط ترامواى و زمين خيابان هم وقتى نوبت پر كردن كف خيابان ميرسيد ، بجاى خاكروبهء زمانهاى استبداد ، با شن كف خيابان بالا ميآمد . ولى همين كه چند ماهى ميگذشت ، شنها در گل و خاك فرو ميرفت و همان درياى گل و همان گردخاك نوكر عابرين بدبخت بود .\r\nبراى من كمتر اتفاق افتاده است كه سفرنامهء اروپائىهائى را كه بايران آمده و از اوضاع شهرى تهران ، شرحهائى داده‌اند خوانده باشم . ولى اگر ده يك آنچه ديده‌اند فهميده و نوشته باشند ، كتاب آنها مسلما از آن چيزهائى است كه خواندن آن هر ايرانى را متاثر خواهد كرد .\r\n\r\nيك شب‌نشينى ايرانى\r\nمن سابقا در جلد دوم صفحهء ( 409 ) از « بريكتو » مستشرق بلژيكى كه براى تفتيش كارنان به تهران آمده بود شرحى بقلم آورده‌ام .\r\nاين مستشرق بلژيكى مرد خليق وارسته‌اى بود . اكثر در خزانه - دارى بدفتر من ميآمد و در تنفس بعد از ظهر يكساعتى باهم ميگذرانديم و از نظم و نثر فارسى باهم صحبت ميداشتيم . روزى در ضمن صحبت بساير صنايع ظريفه رسيديم و من او را بنكات صنعتى ، و تاريخچه‌هاى هريك ، بقدريكه ميدانستم آگاه ميكردم . كم‌كم ، بنقش قاليهاى ايران رسيديم . بريكتو گفت : با اينكه اين نقشها بمنتها درجهء زيبائى و ظرافت هستند ، معلوم نيست در اثر چه فكر اين رويه دنبال شده ، و نقشهاى خيالى اعم از گل و برگ و بوته ، جاى گل‌هاى طبيعى را گرفته است ؟ من جواب گفتم : اسلام براى احتراز از بت پرستى ؛ هيكل‌سازى را ممنوع داشته است و نقاشى هم در حقيقت از فروع هيكل‌سازى است ، و به همين جهت است كه مسلمانهاى دوره‌هاى اول اسلام خيلى راغب به آن نبوده‌اند . ولى ، البته نميتوان جلو ذوق نقاشى را در انسان گرفت . هر بيننده سعى مىكند ، چيزهائى كه چشم از آن لذت ببرد در حول‌وحوش خود داشته باشد . احتياج به تزيين خانه و فرش و اثاث جبلى بشر و ديده شده است كه سياه‌هاى افريقائى لباس ندارند ، با وجود اين موهاى پرشكن خود را با پر مرغها تزيين ميكنند ، و مغارهء مسكن خود را با شاخ حيوانات و گل‌هاى طبيعى كه از صحرا جمع مىكنند . و احيانا به نقاشىهاى خود مزين مينمايند . پس چه بايد كرد كه هم امر شرع اطاعت شده و نقاشى نكرده باشند و هم حاجت بزينت خانه و فرش و اثاث را از دست ندهند ؟\r\nايرانيها ؛ بمناسبت تمدنى كه قبل از اسلام داشته‌اند ، زودتر از ساير ملل مسلمان راه‌حل را پيدا كرده ، و گلهاى خيالى را جانشين گلهاى طبيعى كرده‌اند ، كه نه هيكل سازى كرده باشند ، و نه خود را از اين حاجت طبيعى بشر محروم نمايند . نقشهاى قاليها\r\n\r\n","description":"","footnote":"","page_name":" 237 ","page_number":245},
  {"content":"\r\n\r\nو كاشىكاريهاى مساجد ، و نقاشيهاى عمارات كه هيچيك به گل و برگ طبيعى شباهتى ندارد و با وجود اين چشم را بيشتر از تماشاى نقاشى گل‌هاى طبيعى نوازش ميدهد ، از اينراه حاصل شده است . و اين كار بكتيبه‌هاى مساجد و معابد هم سرايت كرده ، و در ميان خطوط كتيبه‌ها اسليميهائى كه شما به آن آرابسك ميگوئيد ، انداخته‌اند . خط قرآن را به جهت نهى شرعى با طلا نمينويسند ، ولى لاى خط طلا اندازى و دوره طلا اندازى را بدندان موشى تزيين ميكنند ، و در دور نوشتهء صفحه ، جدول‌هائى از طلا و لاجورد الوان ديگر ميكشند و با همين برگ و گلهاى مصنوعى اختراعى خود ، حواشى و جزو و حزب و سر سوره‌هاى قرآن را تذهيب ميكنند .\r\nبريكتو قدرى بفكر فرورفت . ديدم مثل اين است كه ميخواهد چيزى بگويد و از من شرم مىكند ، بالاخره گفت من در حيرتم كه چه شده است اين روزها سليقهء ايرانىها عقب رفته است . من در اين شهر جز ديوارهاى كثيف و گل خيابان‌ها يا احيانا خانه‌هاى اعيانى كه همه‌چيزشان تقليد اروپائى است ، چيزى از زيبائى ايرانى نمىبينم . ديدم مرد عزيز راست ميگويد . زيرا هيچ زندگى ايرانى به تمام معنى نديده است و ايران را از گل كوچه‌ها و عمارات گلى آن مىشناسد . گفتم امشب ، بعد از ساعت پنج كه اداره تعطيل مىشود جائى وعده نداده‌ايد ؟ گفت . خير ! گفتم : ممكن است به منزل ما بيائيد ؟ گفت : با كمال امتنان و از شما اجازه ميخواهم بعضى هموطنهاى خود را هم از قول شما دعوت كنم . گفتم :\r\nمن با همهء آنها رفاقت دارم ، هريك را ميل داريد خبر كنيد .\r\nگوشى تلفون را برداشت . لوروا ، رئيس محاسبات و هوسن رئيس مميزى را از قول من دعوت كرد . من هم با تلفون بمادرم طرز پذيرائى را حالى كردم .\r\nدو سه ساعت گذشت ، ساعت پنج رسيد . آقايان بدفتر من وارد شدند . برخاستيم .\r\nبرادرم آقاى فتح اللّه مستوفى ، با لوروا و هوسن در يك درشكه و من و بريكتو در درشكهء ديگر ، تا سر سرچشمه سواره ، و از آنجا پياده ، تا در خانه آمديم . كوچهء ما سنگ‌فرش داشت و حاجتى به بندبازى روى سقط پاره‌ها نداشتيم . اول مغرب بود كه بدرخانه رسيديم من به بريكتو گفتم : چون ميخواهم زندگى ايرانى را كاملا نشان شما بدهم عرض ميكنم :\r\nدرست تحويل بگيريد ! طرفين در حياط دو فانوس ديوار كوب شيشه‌اى است كه يكى از آنها هرشب روشن است . وارد هشت شديم . از وسط سقف هشت هم فانوسى آويخته ، و ميان آن چراغى روشن بود . گفتم : از اره‌هاى هشت حياط را تماشا كنيد ، سنگ تراش است ، در اطاق قاپوچى را كه خودش جلو در ايستاده بود ، باز كردم فرش و كرسى و تميزى منزل او را تحويل داده ، وارد حياط شديم . از فواره آب بحوض ميريخت . نظامىهاى كف حياط و پله‌هاى سنگى ، تراش پايه را كه باطاق‌ها ميرفت نشان دادم . گلكارى حياط را آنچه سرماى زمستان باقى گذاشته بود ، به او نمودم ، جلو آب انبارى كه خوانندهء عزيز از ساختمان آن بتوسط استاد محمد بناى با نشاط سابقه دارد رسيديم . بمسيو بريكتو گفتم : اين آب انبار سى ذرع مكعب آبگير دارد و براى آب خوردن شش ماه از سال بيرونى كافى است ، و شبى كه\r\n\r\n","description":"","footnote":"","page_name":" 238 ","page_number":246},
  {"content":"\r\n\r\nآب به اين آب انبار مىاندازند دقتها و مواظبتهائى در اين كار به عمل ميآورند كه آب پاك به آن وارد شود گذشته از اين ، ماندن شش ماه آب در محل تاريك هر ميكروبى را از بين ميبرد . از راه‌رو وارد اطاق شديم . بالاپوش‌ها را نوكر گرفت . باطاق بزرگ دومى وارد گشتيم . در آنجا بخارى هيزمى مىسوخت ، بدور ميز نشستيم . انواع شيرينىها و نانها و كليچه‌هاى ايرانى و اقسام مرباها و شيرينيهاى دست‌پخت مادرم ، و ميوه‌هاى زمستانى روى ميز حاضر بود . چاى هم آوردند . مسيو لوروا سراغ قليان گرفت ، قليانهاى تميز سروپا آب چكان دادند . بعد از يكساعتى كه صرف خوردن چاى شد ، برخاستيم باطاق روى آب انبار رفتيم . اين اطاق كرسى بود . بخارى هيزمى هم در آن ميسوخت . هريك يك پايه كرسى را گرفته اقسام تذهيب و نقاشى ، از قبيل قلمدان و قاب آئينه و جلد قران و كتابهاى خطى از ميان قفسه بيرون آمد و آقايان مشغون تماشا شدند ، قهوه و چاى و قليان به راه و بعضى از شيرينيها و ميوه‌هاى سر ميز هم به روى كرسى نقل شده بود . تا ساعت نه نشستيم . وقتى خواستند بروند ، فانوس پيراهن سفيد بزرگ را روشن كردند ، آقايان را تا سرچشمه بدرشكه رساندند .\r\nفردا بعد از ظهر بريكتو بدفتر من آمد . گفت آمده‌ام ، از شما تشكر كنم . نه براى پذيرائى گرمى كه از من به عمل آمد بلكه بيشتر براى اينكه شما مرا از اشتباه بزرگى نسبت بايران بيرون آورديد . من هيچ تصور نميكردم كه پشت اين ديوارهاى گلى و گل كوچه‌ها ، يك همچو اطاقهاى مزينى ، و در داخل خانه‌ها يك همچو زندگى پاكيزهء همه چيز تمامى وجود داشته باشد . سير ديشب مرا كمتر از اروپائىهائى كه بايران آمده‌اند داشته‌اند .\r\nما را بهرجا مىبرند ، قبلا اوضاع داخلى خانه را تغيير مىدهند و سر صندلى مىنشانند و بما چيزهائى نشان ميدهند ، كه در كشور خود حد اعلاى آن را ديده‌ايم . هيچوقت ما را با طرز زندگى عادى ايرانى آشنا نميكنند . اروپائىهائى كه بايران مىآيند زندگى ايرانى را از گل كوچه‌هايش مقايسه ميكنند . و جز عدهء معدودى كه زندگى اروپائى مآب را تازه به اين كشور آورده‌اند ، كسى و چيزى را نمىبينند . بنابراين ، مابقى ايرانيها را غير متمدن ميشمارند و من براهنمائى شما از اين اشتباه بيرون آمده ، و تصديق ميكنم كه زندگى خصوصى ايرانيها خيلى مزين‌تر و مطبوع‌تر از زندگى خصوصى اروپائيان ، و اين شربت‌هاى شما از شرابهاى ما مقوىتر و بىآزارتر ، و اين شيرينىهاى شما از مال ما لطيفتر است . تفريح ما در قهوه‌خانه‌ها و تفريح شما در خانه‌هاى خودتان است .\r\nبريكتو ، تا دو سه سال براى من تبريك عيد مينوشت و در نامه‌هاى خود هميشه از اين شب‌نشينى ، و بخصوص از اينكه بواسطهء اين مجلس از اشتباه بيرون آمده است تشكر ميكرد . و من بعد از اين پيش‌آمد بود كه دانستم اگر اروپائيها ما را غير متمدن بشناسند حق دارند . زيرا واقعا براى آنها كه جز گل و گردوخاك كوچه و خيابان و ديوارهاى پر از خاك و گل چيزى نديده بودند ، زندگانى ايرانى چيز ناهنجار غير قابل تحملى به نظر مىآمد .\r\n\r\n","description":"","footnote":"","page_name":" 239 ","page_number":247},
  {"content":"\r\n\r\n\r\nكارهاى سيد ضياء الدين در بلديه\r\nسيد ، در بيانيهء خود ، وعده‌هاى اصلاحى در بلديه تهران و ساير شهرها داده ، و اين موضوع براى تظاهر بد وسيله‌اى نبود . يكروز ديديم مأمورين چراغ برق ، در خيابان لاله‌زار سيم‌كشى ميكنند و همانشب در اين خيابان تا جائى كه سيم پيش رفته بود چراغ برق داير شد . خيابان علاء الدوله و اسلامبول هم بعد از چند روز چراغ پيدا كرد . چند روز بعد عدهء زيادى عمله مشغول خراب كردن سمت شمال ميدان توپخانه كه محل ادارهء بلديه بود شدند ، و بلافاصله بناى زيادى مشغول بالا آوردن پى عمارت جديد گشتند . يكروز ديگر ديده شد در خيابان چراغ برق مشغول كندوكوب هستند و گاريهاى بلديه خاك مىبرند ، و شن مىآورند و ماشين غلطك ( لامينوار ) روى شن‌ريزى در رفت‌وآمد است ، و ميخواهند اين خيابان را شوسه كنند . احيانا مأمورين صحى بدكانهاى آشپزى و كله‌پزى و چلوكبابى و سلمانى و حمام‌ها ميروند ، و دستوراتى راجع به پاكيزگى ظروف و كار ابراز ميدهند و التزامهائى ميگيرند .\r\nچند روز بعد عده‌اى مأمور بلدى ، در دكانهاى خيابان‌هاى لاله‌زار و علاء الدوله و ناصر خسرو افتاده ، متصرفين را ملتزم ميكنند كه دروپيكر دكان خود را برنگ سبز درآورند و آنها را كه با زبان خارجه و حروف لاتين چيزهائى براى اعلان در پيشانى و پشت شيشه‌هاى دكان خود نوشته‌اند ، وادار ميكنند نوشته‌هاى خود را پاك كرده التزام بسپرند كه ديگر از اين آروق‌هاى بىجا نزنند ، و بر خلاف مليت اقدام نكنند . روزهاى جمعه ، بايد همهء دكانها تعطيل باشد و يك مشت از اين مقررات .\r\nسيد اين اقدامات تظاهرى را باقدام اساسى نيز كامل كرد ، و آن برقرارى عوارض بر بارهاى وارد شهر بود كه علاوه بر نواقل سابق ، بايد بپردازند . نظامنامه‌اى براى بلديه نوشت . در اين نظامنامه ، انتخاب رئيس بلديه با رئيس الوزراء بود ، اگرچه عمر رياست وزراى سيد ضياء الدين كوتاه‌تر از آن شد كه اين مقدمات به نتيجه برسد ، ولى در هرحال سنگ اول بناى بلديهء امروز ، بدست سيد ضياء الدين گذاشته شده است . خدا سيد على آقا پدرش را بيامرزد ، و از تقصير طالب الحق عموى آقا بگذرد .\r\n\r\nشهردارى تهران در زمان رضا شاه پهلوى\r\nاز خوانندهء عزيز اجازه ميخواهم ، از سلسلهء حوادث جلو افتاده همانطور كه بلديهء قديم را تشريح كردم ، قدرى هم از شهردارى دورهء رضا شاه پهلوى بنگارم ، تا اوضاع بلدى قديم و جديد پهلوى هم درآمده ، مقايسهء بين دو قسمت بهتر به عمل آيد . بعد از سيد ضياء الدين ، چون بلديه عايدى نسبة زيادى از عوارض جديد و نواقل قديم گيرش مىآمد ، كروكرى مىكرد . ساختمان نيمه‌كارهء بلديه را در شمال ميدان توپخانه تمام و كوچه‌ها را بخرج مالكين سنگ‌فرش و خيابانها را بخرج بلديه ، شوسه كرد ، و در خيابانها و كوچه‌ها چراغ برقى ، با سيم‌كشى و اثاثيهء ناقص داير نمود ، عدهء سپور نسبة زياد شد ، و گذشته از خيابانها هرچند كوچه يكنفر\r\n\r\n","description":"","footnote":"","page_name":" 240 ","page_number":248},
  {"content":"\r\n\r\nمأمور تنظيف پيدا كرد ، كه با دوچرخه‌هاى دستى ، زبيل خانه‌ها را از كوچه‌ها جمع ميكردند ، و در دوچرخه‌هاى بلديه آنها را بخارج ميبردند . اجمالا تهران با همان استخوان‌بندى سابق و خيابان‌هاى تنگ از آن كثافت قديم بيرون آمد . همين كه رضا خان سردار سپه در اواسط 1302 رئيس الوزراء شد ، كار رنگ و روى ديگر گرفت . از اين تاريخ تا شهريورماه 1320 شمسى ، و استعفاى او از سلطنت ، هركس رئيس شهردارى بود جز اجراى منويات او كارى نداشت . خوبهاى اين شهردارها همانها هستند كه اوامر او را بهتر توانسته‌اند اجرا كنند .\r\n\r\nآب كرج براى شهر تهران\r\nاول كار اساسى كه براى آبادى شهر كردند ، آوردن آب كرج بتهران بود . من در ضمن كارهاى فلاحتى حاجى ميرزا آقاسى در جلد اول صفحهء 47 اشاره‌اى بابتكار شايان تحسين دورهء ديكتاتورى كرده‌ام ، و خوانندهء عزيز ميداند كه مقدارى بر آب نهر يافت‌آباد احداثى حاجى ميرزا آقاسى افزودند ، و بعد از سه چهار كيلومتر اين نهر را دو شاخ كرده ، شاخهء جديد را براى شهر تهران تخصيص دادند ، و بعد از طى دو سه كيلومتر از دامنهء البرز آب اين نهر را بمجراى زيرزمينى انداختند ، و از شمال شهر وارد تهران كردند .\r\nتهران قنواتى كه اكثر آنها مثل سرچشمه و حاجى محمد على و نظاميه و سنگلج و قنات شاه بود و شهاب آهنگ وقف بر محلات شهر بود ، از قديم داشت . ولى از زمان ناصر الدين شاه به شرحى كه در جلد اول نوشته‌ام كه شهر را بزرگ كرده بودند قنات تازه‌اى ايجاد نشده بود . درست است كه باغاتى مانند لاله‌زار و نگارستان و سردار كه از خود قنات داشتند نيز متروك شده بود ، ولى آب اين قنوات همينقدر بود كه خانه‌هائى را كه در اراضى همان باغات ساخته بودند ، مشروب كند و مابقى شهر جديد بىآب بود . بعضى مانند امين الدوله و قنات معينيه قنات خرابه‌هائى در شميران پيدا كرده و آنها را داير نموده و به شهر آوردند ، ولى بازهم كفايت شهر را نميداد ، و حتى محله‌هاى داخلى شهر قديم هم بواسطهء مزاحمت‌هاى ساختمان‌هاى جديد كه گاهى از قنوات قديم استفاده و شلتاق ميكردند ، گرفتار تنگ آبى شده بودند . اين نهر وزير سو كه شصت هفتاد سنگ آب از كرج بتهران مىرساند ، مايهء آبادى محلات خارج شهر قديم و موجب ايجاد خانه‌هاى جديد در ريگستان‌هاى شمال شهر شد . خندق ناصر الدينشاهى را پر كردند و تهران بعظمت امروز رسيد . سهل است اين عمل موجب رفاه مزارع و باغات شمال شهر ، كه در شمال نهر آب كرج واقعند نيز گرديد . زيرا ديگر اهالى شهر احتياجى به آب نداشتند ، كه به زور پول و با رضايت مالكين آنها را خشكانده آب آنها را به شهر بياورند .\r\n\r\n","description":"","footnote":"","page_name":" 241 ","page_number":249},
  {"content":"\r\n\r\n\r\nايجاد خيابان هاى جديد و توسيع خيابان هاى قديم\r\nبعد از اين اقدام اساسى ، نوبت بوسيع كردن خيابان‌هاى سابق و ايجاد خيابان‌هاى جديد رسيد . جز قدرت ديكتاتورى پهلوى با هيچ زور و زرى ممكن نبود ، اين توسيع و ايجاد صورت بگيرد خانهء اعيان بود ، يا خانهء بيوه‌زن ، مسجد بود يا مدرسه ، متعلق بداخله بود ، يا خارجه ، باغ سفارت بود ، يا عمارت دولتى ، همين كه داخل خط فرضى خيابان واقع ميشد ، به خرابى مبتلا ميگرديد ، و بهر كيفيتى كه بود ، مقصود كه گشايش خيابان تازه ، يا وسعت دادن خيابان سابق باشد حاصل ميگشت .\r\n\r\nسنگ‌فرش و اسفالت ريزى خيابانها\r\nبعد از اينها ، باسفالت‌ريزى و سنگفرش خيابانها پرداختند و از ميدان توپخانه كه تغيير اسم داده و بميدان سپه معروف گشته بود كار را شروع كردند ، خيابانها يكى بعد از ديگرى اسفالت شد .\r\nاسفالت‌ريزى بخيابان‌هاى فرعى و بعضى از معابر و كوچه‌ها هم رسيد ، حتى از شهر هم گذشت و از جانب جنوب تا كهريزك و از جانب مغرب تا نزديكى كرج و از سمت شمال در دو خط تا تجريش راه‌هاى خارج شهر را هم اسفالت‌ريزى كردند .\r\n\r\nساختمانهاى خصوصى و عمومى\r\nبراى ساختمانهاى طرفين خيابانها هم مقرراتى وضع شد كه تخلف از آنها براى احدى امكان‌پذير نبود . ابتدا تصور ميكردند اين ساختمانها اگر متحد الشكل باشد ، بهتر است . ساختمانهاى دو طبقه خيابان برق ، با ايوان‌هاى فوقانى كه نزديك ميدان سپه روبروى بانك انگليس ساخته شد ، نتيجهء اين تصور خطاى شهردارى وقت بود . بعد كه بزشتى يكنواختى برخوردند صاحب ملك‌ها را در انتخاب اسلوب آزاد گذاشتند ، و همين آزادى و رقابت جبلى بشرى موجب شد كه هرچه تاريخ ساختمان جلوتر مىآيد ، بناها زيباتر مىشود . بناهاى خيابان شاه رضا كه از همه جديد الاحداث‌تر است دليل اين گفته مىباشد . عمارات زياد سلطنتى در خيابان كاخ و حول‌وحوش ، ساختمانهاى دولتى مانند كاخ دادگسترى و كاخ ماليه و عمارات وزارت داخله ، و صحيه و ادارهء ارزاق و ثبت اسناد ، و شهربانى و ابنيهء وزارت جنگ و باشگاه افسران ، و بانك ملى و وزارت كشاورزى ، و اپرا و عمارت وزارت خارجه ، ساختمان بيمهء ايران ، و ده‌ها بناى عالى ديگر ، كه همه بامر اين پادشاه ساخته شده است براى سايرين سرمشق شد .\r\nامروز ، اگر در پس كوچه‌هاى پائين شهر هم بخواهند ، عمارت كهنه‌اى را خراب و جاى آن ساختمانى كنند ، اسلوب جديد را حكما رعايت مينمايند . بسا ديده مىشود كه در ميان خانه‌هاى خشتى يك طبقهء قديمى عمارات دو سه طبقهء آجرى و حتى سيمانى ساخته و افراخته شده است . بطوريكه ميتوان بضرس قاطع گفت ولو در محلهء قنات‌آباد هم ديگر\r\n\r\n","description":"","footnote":"","page_name":" 242 ","page_number":250},
  {"content":"\r\n\r\nهيچكس خانهء جديد با خشت و گل نميسازد ، و حداقل مصالح ساختمان‌هاى امروزه آجر و گچ شده ، و كمتر بناى تازه‌اى است كه بام آن كاهگلى باشد . در داخل ابنيه هم ، لوله كشى آب و برق از لوازم زندگى و تمام اين بهبوديها در زندگانى شخصى مرهون همين اقدامات شاه سابق است .\r\n\r\nتبعيت ولايات از مركز\r\nاين اسلوب شهردارى و شهرسازى و خيابان‌هاى وسيع اسفالتى و ساختمانهاى عالى ، از پايتخت بشهرها و قصبات اين كشور هم رسيد .\r\nشهردارىهاى شهرهاى ديگر هم ، از پولهائى كه از عوارض بارهاى واردى به شهر ميگرفتند ، بخصوص از سال هزار و سيصد و شانزده شمسى ، كه عوارض ضعف سابق شده بود در همه جا بناهاى عالى براى شهردارى و فرماندارى و استاندارى و خيابان‌هاى وسيع اسفالتى ، يا لامحاله شوسه ساختند ، و كوچه‌ها را سنگفرش كردند . خيابانها و كوچه‌ها بوسيلهء عمال شهردارى ، در همه‌جا تنظيف و روشنائى پيدا كرد . پنجاه شصت فقره از اين ابنيه ، فقط در مدت سه سال استاندارى من در آذربايجان شرقى و غربى ساخته و پرداخته شد . مريضخانهء سقز و مراغه و رضائيه ، و اتمام عمارت شهردارى تبريز و باغ عمارت مسكونى استاندار در رضائيه ، از آن جمله است . حتى بانه و سردشت و تكاب ( تيكان‌تپه ) و شاهين‌دژ ( صائين قلعه ) و مهاباد ( ساوجبلاغ مكرى ) هم از توسيع خيابان و ساختمان‌هاى جديد بىبهره نماند ، و هر سال در حدود نصف عايدى شهرها و قصبات به مصرف ساختمانهاى جديد عام المنفعه ، از قبيل بيمارستان و پرورشگاه ايتام و مسكين خانه ميرسيد . در موقعى كه باينقسمت از « شرح زندگانى من » برسم ، باز هم موقع پيدا خواهم كرد كه از كارهائى كه در آذربايجان كرده‌ام ، شرح لازم بنگارم .\r\n\r\nدرختكارى\r\nديگر از كارهاى خوب شهرداريهاى دورهء رضا شاه درختكارى خيابانها است . خيابانهاى قديم عرض و طول و پياده و سواره روى نداشت ، كه در آنها درختى كاشته شود . برفرض اگر خيابانى مثل خيابان دروازهء دوشان‌تپه ، ( ژالهء امروز ) و اميريه ، نسبتة عريض هم بود آبى نبود كه منظما بدرختى بدهند . برفرض آنكه پاره‌اى از صاحبخانه‌ها عنايتى مبذول ميداشتند و درختى ميكاشتند شاگرد خركدارها كه براى راندن خرهاى خود حاجت بچوبدستى داشتند ، يا بچه‌هاى ولگرد كه ميخواستند اسب چوبى سوار شوند ، نهالهاى كاشتهء صاحبخانه را نميگذاشتند بزرگ شود . برفرض اينكه از صد تا صاحبخانه ، يكى بدرخت - كارى در حريم خانهء خود اقدام ميكرد و از صد تا درخت كاشته او يكى سايه افكن ميشد ، تازه گرفتار تطاول و تعدى سپورهاى دورهء مشروطه ميگرديد ، كه تسمه از گرده آنها كشيده درخت‌هاى سايه افكن را به هيزم تبديل ميكردند .\r\nرضا شاه پهلوى عنايت خاصى بدرخت كارى داشت . هر سال در فصل بهار بلديه مكلف بود آنچه از درختهاى كاشتهء سال قبل ، بواسطهء بىتوجهى رفتگرها خشك شده بود ، واكاريزند و سالى نبود كه دو سه تا از خيابانهاى عقب مانده ، يا جديد الاحداث ، درختكارى\r\n\r\n","description":"","footnote":"","page_name":" 243 ","page_number":251},
  {"content":"\r\n\r\nاوليه صورت نگيرد . اين درخت كارى بخيابانهاى خارج شهر هم رسيد . دو خيابان از تهران بشميران ، كه يكى بسعدآباد ، و ديگرى بتجريش ميرود ، و در سر پل بهم ميپيوندد ، در طرفين دو نهر ، تنگ درز درخت‌كارى شد . مخصوصا خيابان پهلوى ، كه بفاصلهء هردو متريك درخت چنار و بعلاوه در بين هردو چنار يك بوته گل سرخ هم كاشتند . مواظبت اين پادشاه ، در اين امر بقدرى بود كه در زمستان 1319 امر داد بلديه ، پاى درخت‌هاى خيابان پهلوى را ، از سمت بيرون نهر بعمق يك متر و نيم ، كودبردارى و با كاميون از تهران كود حمل و كنده‌ها را پر كردند .\r\n\r\nانتقاد\r\nشك نيست كه براى اجراى اين اقدامات شهردارى دورهء پهلوى تعدياتى هم به پاره‌اى از مردم شده است . شايد خيلى از اراضى موقوفه و مساجد و تكيه‌ها در اين بينها از بين رفته باشد . همچنين ، وقتى كه خانهء فلان بيوه زن بىكس و كار محكوم به خرابى ميشده است ، اسباب زندگى صاحبخانهء بينوا را هم در كوچه ريخته باشند ، و بواسطهء نداشتن سرپناه همين خردوريز فقيرانهء او گرفتار تلف و تفريط هم شده باشد . يقينا در پرداخت قيمت خانه‌ها بعضى اجحافات و تبعيضات هم به عمل آمده است . گذشته از اين‌ها ، خيلى از عمارات شخصى سلطنتى هم بخرج شهردارى ساخته شده ، و حيف و ميلهائى هم در اين ضمنها در كار بوده است . براى آبيارى درخت‌هاى خيابان‌هاى راه شميران ، و باغ سعدآباد ، آب‌هاى مردم را به زور گرفته‌اند ، و بواسطهء آوردن آب از كرج به شهر ، چند تا ده در فشافويه و شهريار كم آب شده و مالكين اين دهات يكى دو سالى در زحمت بوده ، و با خرج و سعى فراوان توانسته باشند ، عوض آن را بكندن قنات نو ، جبران كنند ، يا اگر ملك آنها استعداد قنات نداشته است امروز هم گرفتار كم‌آبى باشند . يا بالاخره ، اين آب كه قديم به شهريار و فشافويه ميرفته و براى مصارف شهر بتهران آورده بودند ، به بادنجان كارى نازىآباد ، واقع در جنوب تهران هم رسيده است . يا يك محلهء سنگلج خراب شده ، و اراضى آن فعلا باير افتاده است .\r\nبعقيدهء من تمام اين كارها جز يكى دوتاى از آنها ، بخصوص قسمت ما قبل آخر ، كه آن را مخالف حيثيت مقام سلطنت ، و اخاذى بىدليل و بىجهت ميدانم ، تماما بجا بوده است .\r\n\r\nخراب كردن يك محله\r\nالبته خراب كردن يك محله ، براى ايجاد زمين و قيمت دادن از قرار ذرعى بيست و پنجهزار و سه تومان ، آن هم در موقعى كه قيمت زمين بياض در شهر بذرعى ده بيست تومان رسيده بود ، اجحاف بوده ، و چون شهر حاجتى به اين زمين نداشته كار خوبى نبوده است .\r\nچنان كه امروز هم بعد از شش هفت سال ، اين اراضى در مركز شهر باير افتاده ، و محل زبالهء رفتگرهاى بلديه شده است . من يقين دارم كه اگر سلطنت رضا شاه دوام آورده بود ، امروز اين محل هم به بناها و باغها و تأسيساتى مزين شده بود كه قبح غصب كردن آن را كاملا ميپوشاند .\r\n\r\n","description":"","footnote":"","page_name":" 244 ","page_number":252},
  {"content":"\r\n\r\nاگرچه ، ميتوان احتمال داد كه مقصود شاه سابق از خرابى يك محله ، و تبديل آن به زمين بياض ، نه براى حاجت شهر ، بلكه براى اين بوده است كه مردم در قسمتهاى بهترى در شمال شهر مسكن‌هاى جديدى بسازند ، و از چهارچوب زندگى محصور در خانه‌هاى كذائى اين محله كه از قديمترين محلات سابق شهر بوده است ، بيرون بيايند ، ولى بايد گفت اگر هم اين منظور را داشته است ، ميبايد قيمت زيادترى بمالكين داده باشد ، كه بتوانند ، لامحاله زمين بياض براى خانهء تازه‌اى كه مىبايد بسازند فكر كنند . بعقيدهء من در هر عملى كه انسان مىكند آنچه هواى نفس در آن بيشتر مداخله داشته باشد ، گرفتارى عكس العمل آن هم زيادتر است ، و زباله‌دان شدن اين اراضى كه حتى بلديهء بعد از رضا شاه ، سيب‌زمينى هم در آن نتوانسته است بكارد براى هوا و هوسى است كه در خرابى آن به كار رفته است . اين زمين بايد چند سالى عقوبت بىاعتدالى را كه در تغيير شكل آن به عمل آمده است ، تحمل كند تا لايق ساختمان‌هاى بهترى شود .\r\n\r\nتعدى به آب مردم\r\nخشكاندن باغات و بىآب گذاشتن اراضى مردم ، براى آبيارى سعدآباد ، و خيابان پهلوى هم از كارهائى است كه چون فكر اخاذى از آن ظاهر و هويداست ، كار خوبى نبوده ، و مخالف حيثيت سلطنت بوده است . و عكس العمل آن فعلا در درختهاى خيابان پهلوى شميران پيدا شده ، و دارد خشك مىشود . ولى بعقيدهء من ، قسمت مهم اين عكس العمل از عدم مواظبت شهردارى و بالاختصاص تسمه‌كشى رفتگرها از گرده درختهاست . و الا چنار ، همين‌كه ريشه بند كرد ، آب زيادى نمىخواهد ، و با سالى دو سه آب كه در تابستان گيرش بيايد ، زنده و برومند ميماند . رضا شاه استخر بزرگى كه در اراضى باير شرق خيابان پهلوى ، بين محموديهء تجريش ، پىكنى كرده ، و از 20 شهريور 1320 كار نيمه تمام مانده است براى آب‌يارى همين خيابان بوده است . شهردارى بايد آن استخر را تمام كند ، تا بهانهء رفتگرها ، براى هيزم كردن چنارهاى اين خيابان زيبا از بين برود . زيرا هريك از اين درخت‌ها خشك شود ، عمل آوردن عوض آن شاه دقيق فعالى مثل رضا شاه ، لازم دارد كه جايش خالى است .\r\n\r\nخرابى خانه‌ها\r\nاما خرابىهائى كه ، براى توسيع و ايجاد خيابانها به عمل آمده هيچ‌يك ، چيز مهمى نبوده است . فرض بگيريم خانهء فلان بيوه‌زن بىكس و كار ، كلا يا بعضا گرفتار خرابى شده باشد . مالك خانهء عقبى ، كه ملكش جلو خيابان عريض جديد واقع شده ، مكلف بوده است خسارت خانم را بپردازد ؛ و يا قسمتى كه از خانه باقى ميمانده ، بواسطهء وقوع در خيابان اسفالت‌كارى عريض قيمتش چندين برابر ميشده ، و در هرحال تلافى خسارات او مع شيئى زايد بيرون ميآمده ، و اين عمليات با پادرميانى شهردارى هميشه مجرى ميگشته است . پس از اين راهها خسارتى به كسى وارد نشده ، و همگى به حق خود رسيده‌اند و قبح تعدى و غضب را رضايت بعدى مالك پوشانده است . چنان كه من ، جز در روزهاى اول اين خرابيها ، كه طبعا\r\n\r\n","description":"","footnote":"","page_name":" 245 ","page_number":253},
  {"content":"\r\n\r\nمالك را به زحمت ميانداخت ، بعد از ختم عمل از كسى شكوه‌اى در اين خصوص نشنيده‌ام .\r\n\r\nخرابى مسجدها\r\nدر اين ميان ، البته مسجدهائى هم بوده كه كلا يا بعضا گرفتار مصيبت خرابى شده ؛ كه چون مدعى حاضرى نداشته ، تبديل با حسن ، يا تعويض بمماثل ، در آنها به عمل نيامده است . ولى با وجود ايمان كامل به  « فَمَنْ بَدَّلَهُ بَعْدَ ما سَمِعَهُ فَإِنَّما إِثْمُهُ عَلَى الَّذِينَ يُبَدِّلُونَهُ »  در اينجا بايد بگويم كه اگر مسجدى مخل آسايش مادى و معنوى خلق خدا شد ، حكما بايد خراب شود عمل پيغمبر هم بر همين بوده است . آيات سورهء برائه راجع بخراب كردن مسجد ضرار ، دليل اين گفته است .\r\nبعضى از منافقين مدينه ، براى شق عصاى مسلمين ، و تأسيس مركز ديگرى در مقابل مسجد پيغمبر ، مسجدى در شهر جديد مدينه ساختند . عنوانشان اين بود كه گاهى ، كه باران ميآيد يا هوا گرم است ، محلى براى نماز و اجتماع مسلمانان در آن طرف شهر هم باشد . پيغمبر قصاص قبل از جنايت نفرمود ، و سكوت كرد . مسجد كه ساخته شد ، سوءنيت بانيان معلوم گشت . آياتى در امر خراب كردن اين مسجد بر پيغمبر نازل شد ، و بامر آن بزرگوار على بن ابى طالب مأمور خراب كردن مسجد و حتى آتش زدن آن گرديد ، و تير منافقين به سنگ خورد . پس خراب كردن مسجد ، در صورتى كه مخل آسايش مادى و معنوى مسلمانان باشد ، مانع شرعى ندارد . خواهش دارم قشريها شعر معروف :\r\n كار پاكان را قياس از خود مگير * گرچه باشد در نوشتن شير ، شير \r\nرا برخ من نكشند « 1 » زيرا من هم آيهء  « لَكُمْ فِي رَسُولِ اللَّهِ أُسْوَةٌ حَسَنَةٌ »  را تحويل آنها خواهم داد .\r\nپيرقلى خان جد اعلاى قاجار شامبياتى ، يكى از سركرده‌هاى كارى زمان آقا محمد خان و فتحعلى شاه ، در بازارچهء سرچشمه ، سر كوچهء شامبياتىها كه خوانندهء عزيز ، از جلد اول صفحهء 40 تحت عنوان « خانهء ميرزا اسمعيل كجا بود » اين كوچه را ميشناسد ، آب انبار و مسجد آبرومندى روى آن ساخته ، و اين آب انبار و مسجد ، باسم پيرقلى خان معروف بود . وقتى كه من بسن تميز رسيده بودم ، شيخ على اصغر لواسانى جد آقا ميرزا - محمد لواسانى ، مستشار متقاعد ديوان كشور ، با چشمهاى كبود و ريش نسبة پهن سفيد ، و صورت پرخون تروتازهء خود ، در اين مسجد نماز ميخواند ، مردم به او معتقد بودند . در\r\n\r\n\r\n","description":"","footnote":"\r\n( 1 ) - در بازى شطرنج رخ يكى از سوارهاى كارى است كه بواسطهء وسعت ميدان جولان خيلى كار از آن برمىآيد . كشيدن سوار بر سوار يا پياده هم در اصطلاح شطرنج كنايه از واداشتن سوارى در كمين سوار يا پيادهء حريف است . برخش كشيد يعنى مهره‌اى در كمين رخش واداشت . اين اصطلاح شطرنج‌بازى را بطور استعاره براى مندك كردن يا محجوج نمودن طرف هم به كار مىبرند .\r\nبرخ زردش كشيد هم استعمال كرده‌اند كه در اين صورت مقصود از رخ ، مهره و مثل بچشمش كشيد بمعنى ايراد حجت قاطعى در مقابل حريف ضعيف است و اين تعبير معنى از صفت زردى است كه براى رخ مىآورند و در هرحال اصل ريشه همان رخ شطرنج و تعبير رخ زرد از مستفرعات آنست كه از راه اشتباه رخ سوار شطرنج به رخ بمعنى چهره موجب اتخاذ استعارهء رخ زرد هم شده است .\r\n","page_name":" 246 ","page_number":254},
  {"content":"\r\n\r\nغير ماه رمضان هم ، مسجد او هميشه پر از جمعيت ميشد . مشهدى على خادم و مؤذن و مكبر آن بود . زيلوى تميز و صرف روشنائى منظمى ، از موقوفهء مسجد ، داشت . اين مسجد از سمت بازار مستطيل بود و در دو طرف از طول ، شاه‌نشين‌هائى ، و بين شاه‌نشين‌ها ، جرزهائى داشت كه رومى طاقهاى مسجد بر آنها قرار گرفته بود . تصور مىكنم ، آب‌انبار زير مسجد هم همينطور ساخته شده ، و شايد چهارصد پانصد ذرع مكعب آبگير آن ، و قبل از احداث قنات سرچشمه ، اين مسجد بخصوص آب‌انبار آن خيلى به كار ، و از خيرات جاريه بوده است .\r\nاحداث قنات حاجى ميرزا عليرضا ، و جريان دائم آن از بازارچهء سرچشمه ، آب انبار را عاطل كرد . زيرا ، هيچكس آب تازهء قنات را كه بدون حاجت برفتن ده بيست پله و رسيدن بپاى شير ، بدست‌رس همه بود ، به آب ماندهء از زمستان ، كه شايد اكثر كرم و خاكشير هم ميگذاشت ، مصالحه نميكرد . چنان كه ، من هيچ در نظر ندارم ، كه ديده باشم براى بردن آب كسى در پاشير اين آب انبار رفت‌وآمدى داشته باشد ، و اگر احيانا كسى هم به آنجا ميرفته ، از قماش بدهكاران مواجه با طلبكار ، يا مقصرين بوده كه براى اختفاى خود به آنجا پناه ميبرده است ، و خيلى كم اتفاق ميافتاد كه ميوه فروش نزديك هم ميوه‌هاى خود را ، براى استفاده از خنكى و رطوبت هواى پاشير ، به آنجا ببرد ، زيرا سطح پاشير پر از سقط پاره و كوزه شكسته ، و شايد ناتميز ، هم بوده است .\r\nحاجى ميرزا عباسقلى ، پدر محمود مؤقر ، داماد ما ، كه در تحت عنوان باباشمل اعيانى ، شرح‌حال او را در جلد اول ، صفحهء 444 - 447 نوشته‌ام ، باغچهء خود را كه در سر كوچهء ما داشت ، و تقريبا محاذى همين مسجد پيرقلى خان بود ، به مسجد همه چيز تمام ، داراى حوض و غيره براى تطهير ، تبديل كرد ، و شيخ على اصغر را براى امامت به اين مسجد دعوت نمود . مسجد كهنهء بىحوض و ضرورى طبعا از عمل بازماند . شيخ على اصغر به زودى بدرود زندگى گفت . حاجى شيخ عبد النبى را براى نماز در مسجد جديد دعوت كردند ، و براى حق‌شناسى از شيخ على اصغر ، پسر او شيخ على ( پدر آقا ميرزا محمد ) را بجاى او البته در مسجد كهنه پيرقلى خانى بامامت جماعت واداشتند . ولى مردم نماز خواندن پشت سر حاجى شيخ عبد النبى را كه بعد از شيخ على اصغر ، امام مسجد حاجى ميرزا عباسقلى شده بود ، بر امامت آقا شيخ على جوان كه همهء اهل محل بچه آخوندى او را ديده بودند ، ترجيح دادند . آقا شيخ على هم چندى مسجد رفت و بالاخره نداشتن مشترى او را از اين كار بيهوده بازداشت ، و مسجد انبار ذغال علاف ، يا محل ذخيرهء دكان بقال گشت . متولى موقوفات مسجد هم كه از اولاد پيرقلى خان بود ، مفت خود دانسته ، موقوفهء مسجد را تبديل باحسن كرد ، و بمصارف شخصى رساند . بعد از يكى دو دست ، ملك موقوفهء مسجد ، ملك شخصى شد . و اين مسجد و اين آب انبار بالمره از عمل منعزل گرديد . و پى و پاچين آن در شرف از هم پاشيدن بود .\r\nباجتهاد من ، تبديل اين محل بخيابان مسلما تبديل باحسن بوده است . زيرا از\r\n\r\n","description":"","footnote":"","page_name":" 247 ","page_number":255},
  {"content":"\r\n\r\nاين مسجد و اين آب‌انبار هيچكس استفاده نميكرد و اگر ساير مساجد كه احيانا در اين ضمنها خراب شده ، مثل همين مسجد بوده است ، تبديل آنها هم بخيابان كار بسيار به جائى بوده كه اتفاق افتاده است . منكر نميتوان شد كه اگر متصديان شهردارى مردمان معتقد به :  « فَمَنْ بَدَّلَهُ بَعْدَ ما سَمِعَهُ . . . »  بودند ، ميتوانستند از قيمت مصالح اين مساجد ، و زمينهائى كه اين گوشه و آن گوشه پيدا ميكردند ، به همان عده و عرض و طول مساجدى كه خراب كرده بودند ، مساجد جديدى بسازند كه تعويض به مثل هم به عمل آمده باشد ، و مسلما اگر احتياج عمومى به مسجد خودنمائى ميكرد ، حتى رضا شاه هم با همهء ديكتاتورى و عدم توجه عمديش بمسائل ديانتى ، مجبور بود ، همانطور كه براى مرده‌ها غسال خانه‌هائى ساخته است ، براى اين حاجت زنده‌ها هم فكرى بكند . ولى وقتى كه مساجديكه فعلا حى و حاضر است ، نمازگذار ندارد ، ساختن مسجد و انداختن آن بامان خدا كار لغو باطلى است . اگر نمازخوان پيدا شود ، هنوز هم اهل خيرى كه مسجد بسازد فراوان است .\r\n\r\nخرابى مدارس آخوندى\r\nمدارس آخوندى قديم كه بعضى مثل دار الشفا كلا و برخى مثل صحن بقعهء سيد ناصر الدين ، بعضا گرفتار خرابى شده است از قضا چندان زياد نيست . ولى اگر تمام آن مدارس هم بامر رضا شاه خراب شده بود ، ضايعهء مهمى نبود . زيرا در آنها طلبه‌اى كه نه به تمام معناى كلمه ، بلكه براى حفظ ظاهر هم درس بخواند وجود نداشت . جمعى كه براى دريافت ماهانهء طلبگى ، چند ذرع پارچهء سفيد و سياه را عبث معطل كرده ، و با اين سرپوش « 1 » خود را طلبه قلمداد كرده بودند ، در اين مدارس منزل داشتند . روزها دنبال كارهاى خصوصى خود ميرفتند ، و شبها را در حجرات مدرسه بصبح مىآوردند . مدرس‌هاى قديمى اين مدارس مرحوم شده ، و چون كسى كه درس بخواند در مدارس نبود ، متولى هم عوض آنمرحوم را تعيين نميكرد . و مدرس آنها اكثر ، حصير هم نداشت . در بعضى از اين مدارس اگر مدرس قديمى زنده و مردى وظيفه‌شناس بود ، براى حلال شدن حقوقى كه ميگرفت ، در ساعات مقرر سرى بمدرسه زده ، و جلو مدرس مىنشست . و بدون اينكه كسى باشد ، كه حتى چيزى از او بپرسد بمنزلش برميگشت .\r\nشاهد اين جمله ، مدارس فعلى آخوندى است كه هيچ طلبه‌اى كه حتى ظاهرا هم طالب علم باشد ، در آنها وجود ندارد ، و جز منزل مجانى براى پاره‌اى كه در آن‌ها\r\n\r\n\r\n","description":"","footnote":"\r\n( 1 ) - سرپوش در اينجا برحسب اتفاق نه به تجسس و زور بخاطر آوردن نويسنده ، دو معنى ميدهد ، يكى لغوى ، و ديگرى كنايه‌اى . معناى لغوى آن حاجت بتوضيح ندارد زيرا عمامه سياه باشد يا سفيد ، يكى از چيزهائى است كه سر راه با آن مىپوشانند . اما سرپوش بمعنى كنايه‌اى عبارت از چيزى است كه بوسيلهء آن مقصود اصلى را پنهان دارند . سرپوش ، بكسر سين هم اگر خوانده شود معنى كنايه‌اى ديگرى را شامل خواهد شد و خودم اعتراف ميكنم كه تمام محسنات كلام مناسبات بعد از وقوع است كه در وقتى آن را مينوشتم جز معنى لغوى سرپوش منظور ديگرى نداشتم .\r\n","page_name":" 248 ","page_number":256},
  {"content":"\r\n\r\nمسكن دارند ، چيزى نيست ، و اگر تمام آنها هم از بين برود ، اسف و افسوس بر آن نبايد خورد .\r\nمن واقعا حيفم مىآيد از تأسيس دبستانها و دبيرستانها و دانشكده‌ها و دانشگاه و ساختمانهاى عالى كه براى پيشرفت فرهنگ در دورهء رضا شاه پهلوى در تهران ساخته و پرداخته شده است ، چيزى در اينجا بنگارم و اين بناهاى علم و معرفت را عوض خراب شدن دار الشفا ، يا مثلا حجرات صحن سيد ناصر الدين محسوب ، و پابپا كنم . بر خلاف اين آخوند بىسواد بداخلاق عرب ، كه معلوم نيست بساز كدام بيگانه در كشور ما ميرقصد ، و كاسهء گرمتر از آش شده است ، تأسيس همان يك دانشكدهء معقول و منقول را بر صد تا از اين مدرسه‌ها ترجيح مىدهم ، و معتقدم كه متوليان اين مدارس آخوندى در هر ذى و لباسى كه باشند ، اگر امروز هم بخواهند روح واقف از آنها شاد شود ، بايد اين بطله‌ها را كه باسم طلبه ، حجرات اين مدارس را اشغال كرده‌اند ، از اين مكان‌هاى مقدس بيرون كنند ، زيرا هيچيك از اين آقايان لايق نشستن زير سايهء يك درخت صحن اين مدارس هم نيستند ، تا چه رسد باينكه ، باسم طلبه حجرات آنها را اشغال كنند .\r\nمن يقين دارم كه در تبديل باغ مروى ، بدبيرستان دختران ، آقايان متوليان مدرسهء مروى و طلاب آن خيلى عصبانى شده ، و بر آنكه اين كار خير را صورت داده است هزار لعن و نفرين فرستاده‌اند . ولى به آنها عرض ميكنم كه نسبت درآمد ساليانهء اين باغ ، و مستغلات جنب آن ، كه حالا دبستان شده و آقايان را از اين جزئى عايدى محروم كرده است در مقابل ساير املاك موقوفهء اين مدرسه ، خيلى ناچيز و شايد يك خمس آن نباشد . شما آقايان كه از چهار خمس باقيماندهء موقوفات مدرسه استفاده كرده‌ايد ، كدام عالم بعلوم فقه و اصول يا حكمت و كلام يا ادبيات قديم را در اين بيست سال آخر تحويل جامعه داده‌ايد ؟ وقتى شما بوظائف طلبگى خود قيام نميكنيد و بر خلاف نظر واقف رفتار ميفرمائيد ، چه توقعى داريد ؟ من باز هم يقين دارم كه روح مرحوم حاجى - محمد حسينخان مروى وزير فتحعلى شاه از بناى اين دبيرستان دختران شاد ، و از اينكه شماها جاى طلبه‌هاى واقعى را گرفته‌ايد ، ناراضى است . خواهش دارم وقفنامه را بخوانيد ، تا ببينيد هرروز چند مرتبه بر خلاف نص  ( فَمَنْ بَدَّلَهُ بَعْدَ ما سَمِعَهُ . . . )  رفتار ميفرمائيد .\r\n\r\nتصرف قبرستان‌ها\r\nاز 1307 ، تا زمستان 1313 كه بحبوحهء اصلاحات بلدى دورهء رضا شاه پهلوى است ، من اكثر در ولايات مأمور رياست دادگسترى بودم ، و هروقت كه موقتا بپايتخت ميآمدم واقعا از پيشرفت - هائيكه در كار شهردارى تهران حاصل شده بود ، حيرت ميكردم .\r\nزيرا تفاوت بين سفر قبل با سفر بعد بقدرى زياد بود كه ميتوانم بگويم من شهر را نميتوانستم بشناسم . از شما خوانندهء عزيز پنهان نميكنم حالا هم كه بمحله دروازه قزوين سابق\r\n\r\n","description":"","footnote":"","page_name":" 249 ","page_number":257},
  {"content":"\r\n\r\nميروم ، گيجى و نابلدى آدمى را دارم كه در شهر غريب باشد زيرا بقدرى در اين قسمت شهر خيابان‌ها و معابر جديد اسفالت‌كارى زياد است كه واقعا براى من سردرآوردن از روابط آنها با يكديگر كار مشكلى است ، و تصور ميكنم اهل هر محله‌اى نسبت بساير محلات شهر مثل من باشند .\r\nدر سال 1310 كه از كرمان آمده و براى رفتن باصفهان چندى در تهران ماندم ، فرزندانم روزنامهء فكاهى ناهيد هفتگى آن روز را ميگرفتند . منهم گاهى بعضى از نكته‌هاى آن را ميخواندم . روزى بعنوان اعلان چند شعر در توصيف باغ فردوس كه دو سه سالهء اخير در محل قبرستان كهنهء پائين شهر احداث كرده بودند ، نوشته شده بود . اشعار مزبور بقرار زير بود :\r\n باغ فردوس خوش هوا باشد * وز گل و سبزه باصفا باشد\r\nبهر تفريح مرد و زن اركستر * مترنم در آن فضا باشد\r\nچائى و بستنى و فالوده * خوب و بسيار كم‌بها باشد\r\nبشتابيد مؤمنين هرشب * چشم اموات بر شما باشد \r\nمن دو اعلان فكاهى در اين سى چهل سال مشروطه خوانده ، كه نظير آن را تاكنون نديده‌ام . يكى اعلانيكه در صور اسرافيل راجع بسادات دعانويس انجدانى ، بقلم بامزهء رفيق عزيزم آقاى دهخدا نوشته شده ، و ديگرى اين اعلان منظوم است . شاه فرد آن همان شعر آخر مىباشد ، و اين شاهكار آخرى است كه سه شعر ديگر را هم در حافظهء شانزدهء سال قبل من كه مسلما بزيادى حافظهء ايام جوانيم نبوده ، محفوظ داشته است .\r\nاز اين اعلان به خوبى پيداست ؛ كه در هزار و سيصد و ده هنوز دنبالهء آزادى مطبوعات قبل از ديكتاتورى ، باقى بود و الا امكان نداشته است ، كه نظميه اجازهء چنين اعلانى را بدهد . مسلما اگر نظير اين اعلان از 1315 ببعد ، در روزنامه‌اى منتشر ميشد گوينده و نويسنده مبتلا بتبعيد ، يا حبس يا لامحاله روزنامه گرفتار توقيف ميگرديد ، زيرا نقادى از باغ كردن قبرستان ، كه به خوبى از آن هويداست بشاه كه تمام كارهاى بلديه بدستور او بوده است بايد خيلى برخورده باشد .\r\nعامهء مردم ، بخصوص طبقهء بيسواد ، خيلى بقبرستان اهميت ميدهند ، و تصرف قبرستان را هرقدر كهنه هم باشد ، خلاف شرع ميدانند ، در صورتى كه بمذهب شيعه همين كه سى سال در قبرستانى مرده دفن نكنند ، تصرف در آن مانعى ندارد ، شرعى كه تجديد بناى روى قبر ، يا باصطلاح پا گرفتن آن را بعنوان كراهت ممنوع كند ، و گچ‌كارى و استحكام قبر را مكروه شمارد ، هيچوقت اجازه نميدهد كه در وسط شهرها قبرستان كهنه‌ايكه چهل پنجاه سال است مرده‌اى در آن دفن نشده است ، به حال سابق باقى بماند . مرده‌پرستى ، در شرع اسلام هيچ عنوانى ندارد و عقلا هم حفظ قبور كهنه ، غير از قبر بزرگان دين كار خوبى نيست .\r\n\r\n","description":"","footnote":"","page_name":" 250 ","page_number":258},
  {"content":"\r\n\r\nيك موضوع ديگر هم هست ، و آن وقفيت زمين قبرستان است ، كه مثلا يكى از مؤمنين زمين ملكى خود را با صيغهء شرعى ، بر عامهء مسلمانان وقت كرده باشد ، كه در اين صورت هم وقتى خانه‌هاى شهر اطراف قبرستان را فراگيرد ، و حقا دفن اموات در آن مانع عقلى و بهداشتى داشته ، و سى سال مرور زمان شرعى هم ، در آن رعايت شده باشد ، تبديل باحسن آن هيچ مانعى ندارد . زيرا وقتى در اين زمين ديگر مرده دفن نكنند . ماندن آن به حال قبرستان ، بىنتيجه است ، و تبديل آن براى مصرف ديگر ، از لوازم عقل و شرع است . بنابراين ، تصرف در قبرستان كهنه‌اى كه سى سال در آن كسى دفن نشده باشد و تبديل باحسن آن هيچ مانعى ندارد و بهترين تبديل با حسن در اين مورد ، خريدارى زمين به همان مساحت ، براى قبرستان در محل مناسب‌تر است .\r\nقبرستان ما نحن فيه ، در اين وقت محلى بود كه از پنجاه شصت سال قبل و از زمان ناصر الدين شاه كه شهر قديم بزرگ شده بود ، ديگر در آن مرده‌اى دفن نميكردند . اين قبرستان كهنه ، بخصوص در قسمت شمال ، كه وصل بخانه‌هاى شهر قديم مىشد ، مزبله شده بود كه خاك و خاكروبه‌كشها ، بارهاى خود را در اين قسمت فرود ميآوردند .\r\nبطوريكه بعضى از نقاط آن به قدر پنج شش ذرع مرتفع‌تر از كف سابق شده بود . اين خاكروبه‌ها موجب عفونت در تمام محله ، و مورث هزار گونه امراض عفونى و ماندن آن به همين وضع ، واقعا براى سكنهء خانه‌هاى اطراف آن ، خطرناك و تبديل آن بباغى كه مردم پائين شهر در تابستان به آنجا رفته ، نفسى بكشند از كارهاى بسيار خوب شهردارى دورهء پهلوى بود . اما راجع بوقفيت محل قبرستان ، معلوم نبود كه اين محل را كسى براى اين كار وقف كرده باشد . بلكه مسلما از اراضى بايرى بوده كه دولت براى قبرستان معين كرده بوده است و بعد از آنكه دفن اموات را در آنجا قدغن كرده‌اند ، عوض آن را در آب‌انبار قاسم خان ، بيرون دروازهء حضرت عبد العظيم باز هم خود دولت داده است .\r\nبنابراين تصرف اين زمين بنفع شهر ، براى ساختن باغ تفريح ، ابدا مانع شرعى و عقلى نداشته است . باوجوداين ، مردم بخصوص دشمنان سياسى و شخصى پهلوى بقدرى در اين زمينه اغراق كردند كه روزنامهء فكاهى ناهيد هم ، از آن متأثر شده و اين اشعار نمكين را بجاى اعلان باغ فردوس منتشر كرده است .\r\nدشمنان شخصى ، كه با مرحوم پهلوى پدركشتگى يا محروميت از جاه و مال دارند خيلى از اين مرد بدگوئى كرده ، و حتى امروز هم كه او از دار دنيا رفته است بپاره‌اى منظورات سياسى ، به بدگوئيهاى خود ادامه ميدهند . در صورتى كه تمام اعمال او بد نبوده و كيست كه با داشتن توانائى آنچه از او سر مىزند ، ممدوح و مستحسن باشد ؟ بايد بديهاى شخص را با خوبىهاى او سنجيد ، اگر در كاريكه داشته است خوبىهاى او بر بديهايش بچربد ، بايد او را لامحاله براى آنكار خوب دانست ، و اگر برعكس ، در اين سنجش و در آنكار بدىهايش بيشتر از خوبىهايش بود او را بايد بد شمرد . و من از آنها هستم كه اگر از پاره‌اى اخاذىها و طمع‌ورزىهاى او كه بالاخره ترميم شده ، و حق بحق‌دار\r\n\r\n","description":"","footnote":"","page_name":" 251 ","page_number":259},
  {"content":"\r\n\r\nرسيده است ، صرف‌نظر كنم و حمله‌هاى او را بديانت ، نديده انگارم ، بدون اينكه وارد خوبى و بدى شخص او بشوم ، رضا شاه را شاه خوبى ميدانم . زيرا در انجام وظايف پادشاهى ، كارهاى خوب او مسلما بيشتر از كارهاى بد اوست .\r\nيك قسمت از اين بدگوئىها ، بسبب شهرتهائى بود كه دشمنان خارجى او ميداده ، و در هندوستان ، سرگرد عبد الصمدها را پشت راديو ميفرستادند اگر خدا به من عمر بدهد كه شرح زندگانى خود را بسال 1320 برسانم ، كاملا خدمت اين آقاى افسر بازنشستهء هندى كه نميدانم اصلش كجائى بوده ، و عمر خود را در خدمت نظامى سپاهى انگليس گذرانده است ، خواهم رسيد ، و بايشان حالى خواهم كرد كه هندى امروز ، هر اصلى داشته باشد و هرقدر هم انگليسى بار بيايد ، نميتواند بايرانى ، دستور زندگى بدهد ، و براى ايرانى تكليف معين كند .\r\nروزى ، در شميران به منزل يكى از رفقاى جوان خود رفته بودم . يكى از اعيان زاده‌هاى ادوار قبل كه پدر او در دورهء پهلوى جزو فراموش شدگان و دور افتادگان بشمار ميرفت ، آنجا و صحبت بين آنها راجع به كارهاى دورهء پهلوى بود . اعيان زادهء مزبور خيلى در مذمت آن مرحوم اغراق ميكرد . به او گفتم پهلوى كارهاى خوب هم داشته است .\r\nگفت : مثلا ؟ گفتم : آنچه را كه ميتوانم ، بطور محسوس شاهد بياورم ، و شما هم بتوانيد آنها را ببينيد كارهاى شهردارى او در تهران و تمام قصبات و شهرهاى ايران است . شما جوان‌تر از آنيد كه وضع شهر تهران را در دورهء قبل از او بخاطر داشته باشيد . اگر آن چه من از آن ادوار در نظر دارم شما هم داشتيد ميدانستيد من چه ميگويم گفت براى شهردارى چه كرده است ؟ من فهرست مانند ، شمه‌اى از آنچه در اين چند صفحه متذكر شده‌ام براى او گفتم . گفت : بناهاى زيبا و وسعت خيابانها و اسفالت‌كارى آنها براى مردم چه فايده‌اى دارد ؟ اين . . . خوب بود بجاى همهء اين كارها فكر آب مشروب اهالى بود و در شهر لوله‌كشى ميكرد كه اينقدر مردم از ناخوشى تلف نشوند ! گفتم : اين يكى را براى شما جوانها گذاشته است . اينهمه كارها را او كرده است ، اين يكى را شما بكنيد . شايد روزگار اين مجال را براى اين به او نداده باشد كه كفايت شما را در نزد نسل آينده واضح كند .\r\nگفت : آبى هم كه به شهر تهران آورده ، براى آن بوده است كه ببادنجان‌هاى خود در نازىآباد آب برساند . گفتم : اگر در دو سالهء اخير دورهء او آب شهر را براى بادنجان‌هاى نازىآباد ميبردند ، خانه‌هاى شهرى در چله تابستان هم هفته‌اى يك بار مشروب ميشدند . بعد از او كه ديگر آب بنازىآباد نميرود . چرا ماهى يك بار هم آب بخانه‌هاى شهر نميرسد ؟ آسوده باشيد ! امروز هم آب شهر ببادنجان ميرود . با اين تفاوت كه در دورهء پهلوى ، مقدار كمى ، مجانى بنازىآباد ميرفت ، ولى امروز مأمورين بلديه تقريبا تمام آن را بدولاب مىبرند ، و ببادنجان كارهاى آنجا ميفروشند و پول آن را بجيب ميزنند . پهلوى از دزدى جلوگيرى ميكرد ، و مقدارى از صرفه‌جوئى را كه از اين\r\n\r\n","description":"","footnote":"","page_name":" 252 ","page_number":260},
  {"content":"\r\n\r\nجلوگيرى حاصل ميشد ، به مصرف شخصى مىرساند ، و كار بسيار بدى ميكرد ، ولى اين آقايان اگر خودشان شريك دزد نباشند ، عرضهء جلوگيرى ندارند ، و در هرحال كلاه ملت بيشتر از دورهء او پس معركه ميماند . اما من بشما حق مىدهم كه در بدگوئى از پهلوى اينقدر اغراق كنيد ، زيرا پدر و عموى شما از محروم الوزاره‌هاى دورهء او بوده‌اند صاحبخانه ، كه جوان بسيار خوب منصفى است ، خنده را سرداد و مرا از باطل‌گوئى جوانك نجات بخشيد .\r\nمن رفيقى دارم كه سنش ، با من شايد تفاوتى نداشته باشد . مرد بسيار شريفى است .\r\nاز حاجى عمقلىها هم نيست . بلكه آدم مطلع باوضاع عالم ، و اروپا ديده و جهان گرديده و شاعر و نويسندهء زبردستى است ، كه اگر از خود او اجازه داشتم ، و اسم او را مينوشتم خوانندهء عزيز ميدانست كه دربارهء مزاياى علمى و اخلاقى او اغراق نكرده‌ام . قبل از دورهء پهلوى رتبهء نه ادارى ، و سيصد تومان مواجب داشته ، و در دورهء اين پادشاه آن هم در حين اجراى قانون استخدام كشورى ، فقط دوازده تومان كسر حقوق رتبهء او را به او داده‌اند . اهل طمع و توقع هم در مدت عمرش نبوده و هيچ طرفى هم از طرف پهلوى نبسته ، و مثل من كه « هيچ نشده‌ام حتى عضو فرهنگستان هم « 1 » » . او نيز به جائى نرسيده است .\r\nاين رفيق عزيز معتقد است ، كه ايران در هيچيك از ادوار گذشته ، پادشاهى به خوبى رضا شاه پهلوى نداشته است .\r\nميدانيم ، بعد از رفتن رضا شاه ، بسعى دكتر ميليسپو و رفقاى دوافروش آمريكائيش كار نان تهران بمنتهى درجهء بدى رسيد . در سال 1322 كه به مقدار دو برابر نان مردم غله در اين كشور موجود بود ، مردم گرفتار نان سيلوى كذائى بودند ، كه در سابق از آن اوضاع تذكراتى داده‌ام اين رفيق وقتى براى من درددل نموده ، ميگفت وضع ازدحام خلق در دكانهاى نانوائى ، و ضجهء مردم مرا به ياد پهلوى انداخت . بقدرى متأثر شدم كه اين دو بيتى را بتقليد باباطاهر عريان در فراق او ساختم :\r\n بطوفان بلا ، سدم ، كجائى ؟ * شه الاله « 2 » گون خدم ، كجائى ؟ \r\n\r\n\r\n","description":"","footnote":"\r\n( 1 ) - اقتباس از شعر يكى از نويسندگان فرانسه كه براى سنگ قبر خود شعرى ساخته است كه ترجمهء آن بقرار ذيل است : « اين آرامگاه كسى است كه هيچ نشده است ، حتى عضو فرهنگستان هم . »\r\n( 2 ) - الاله يا آلاله يا گل حسرت يا بقول شميرانيهاى سى چهل سال قبل ، غريب بيرون كن ، گل سفيدى عينا به شكل و اندازهء گل مريم كم پر است كه در اوايل مهرماه در كنار انهار دهات كوهستانى و ييلاقى ميرويد . پياز كوچك آن‌كه گل خود را در پائيز داده است در بهار برگهاى پهنى ميروياند . الاله اسمى است كه مازندرانيها و دهات كوهپايه و دماوند و لواسان به آن داده‌اند . اراكيها بمناسبت همين كه زودتر از موعد گل ميدهد و حسرت دارد گل حسرتش موسوم كرده‌اند . شميرانيهاى سى چهل سال قبل چون اين گل در موقعى بيرون مىآيد كه ييلاقىها\r\nبقيهء در حاشيهء صفحهء بعد\r\n","page_name":" 253 ","page_number":261},
  {"content":"\r\n\r\n بديوان وفا حرفى نمانده * ز بعد الف ، الف قدم ، كجائى ؟ \r\nاين شخص محترم ، براى تمام كارهاى پهلوى ، حتى بديهاى غير قابل انكار شخصى و پادشاهى او هم توجيهائى مىكند و چون شاعر و فاضل و دانشمند است و مطلب را خوب ميتواند بپروراند ، اظهاراتش بيراه هم به نظر نميآيد .\r\nشايد اين اندازه غلو هم در خوبى پهلوى ، مثل بدگوئىهائى كه از او ميكنند خيلى سزاوار نباشد . در آينده كه بدورهء سلطنت او برسم ، البته موقع گير مىآورم كه از كليات اخلاق و عمليات اين پادشاه بقدريكه با « شرح زندگانى من » متناسب باشد بنگارم و حقايق را البته برحسب عقيدهء خود ، روشن نمايم . حالا به‌بينيم سيد ضياء در خارج از پاىتخت چه كارهائى صورت داده است .\r\n\r\nاقدامات سيد ضياء الدين در ولايات\r\nسيد ضياء الدين دستخط رياست وزراء و بيانيهء خود را با تلگراف به تمام ايالات و ولايات مخابره كرد ، و بحكام و والىها امر داد كه عين آن را بوسائل مختلفه در كليهء مراكز قلمرو خود منتشر كنند . در ولايات ، حاكمى كه با منويات او مخالفت كند ، نبود بالاختصاص كه حكام بعضى از ولايات نزديك بپاى تخت ، مانند سمنان و قزوين و قم را بواسطهء پاره‌اى ديرشنويهاى آنها كه تصور ميكرد عمدى است بلافاصله عوض كرده ؛ و بجاى حكام قلمى ، حاكم نظامى گماشته ، و تكليف باقى حكام را به آنها حالى كرده بود . ولى كار ايالات به اين آسانى نبود ، و البته والىها زيربار او آن هم با آنهمه اشتلم ، و اطالهء لسانى كه بر عليهء اشراف كرده بود ، نميرفتند . از جمله مصدق - السلطنه والى فارس بود . آقاى مصدق السلطنه جناب آقاى دكتر محمد مصدق ، مدتى قبل از اينها ، باروپا مسافرت كرده بود . مشير الدوله ، در كابينهء خود ، او را به سمت وزارت عدليه تعيين ، و با تلگراف از اروپا احضارش كرد . او هم بلافاصله عازم ايران شده ، به بوشهر و از آنجا بشيراز آمد .\r\nحكومت فارس دو سالى بود با فرمانفرما بود . و اين شاهزاده ، با زرنگى خود بدون اينكه سند رسمى بدست انگليسها بدهد ، در پيشرفت كار پليس جنوب بذل مساعى ميكرد .\r\nالبته اين وضع با سياست منفى دو طرفهء مشير الدوله منافى ، و به همين جهت ، شاهزاده را احضار كرد ، و اين در موقعى بود كه دكتر مصدق كه براى اشغال پست وزارت خود به تهران مىآمد بشيراز رسيده بود . وجوه اهالى و سرجنبانهاى شيراز از دولت خواستند كه آقاى مصدق السلطنه والى فارس شود . مشير الدوله هم به اين تقاضا جواب مساعد داد . از اواسط تابستان گذشته ، اين خواهرزاده ، بجاى فرمانفرما دائى خود ، والى فارس بود . مصدق السلطنه بقيهء حاشيهء صفحهء قبل\r\n\r\n\r\n","description":"","footnote":"\r\nبه شهر برميگردند غريب بيرون كنش ناميده‌اند . نميدانم اين دو بيتى كه در آن از الاله ذكرى رفته است مال باباطاهر است يا از او تقليد كرده‌اند :\r\n الالهء كوهساران هفته‌اى بى * وفاى گلعذاران هفته‌اى بى\r\nرويد از باغبان گل بپرسيد * كه گل در مرغزاران هفته‌اى بى \r\n","page_name":" 254 ","page_number":262},
  {"content":"\r\n\r\nوقتى بيانيهء سيد و دستخط شاه را ملاحظه ، و از اوضاع تهران اجمالا اطلاع حاصل كرد ، شرحى با تلگراف ، مستقيما بشاه عرض كرده ، انتشار بيانيهء سيد ضياء الدين را باعث برهم خوردن آرامش فارس ، و خلاف مصلحت دانست . سيد تلگراف « نعل و ميخى « 1 » » بوالى فارس مخابره كرده ، از همكارى با او اظهار خوشوقتى ، و متمردين را اخافه و تهديد نمود ، و در آخر اختيار انتخاب هريك از دو طريقه را به خود والى واگذاشت . اگر چه سيد كسى را در شيراز نداشت كه اين تشر او را دربارهء والى عملى كند ، ولى مصدق - السلطنه صلاح خود را در كناره‌گيرى دانسته ، استعفاى خود را از اعليحضرت شاه درخواست كرد ، و پذيرفته شد و بعد از تحويل دادن ايالت بقوام الملك ، به سمت تهران عزيمت نمود ، ولى به تهران نيامده ، به بختيارى رفت و بعد از سقوط كابينهء سيد ضياء الدين ، وارد تهران شد .\r\nاكبر ميرزا صارم الدوله ، جناب آقاى اكبر مسعود ؛ پسر ظل السلطان ، والى غرب و در كرمانشاهان اقامت داشت . از مقدمات توليد نقار ، بين او و سيد ضياء الدين « 2 » اطلاع صحيح در دست من نيست . ولى در كرمانشاهان ، عده‌اى امنيه بود كه ميشد با آنها والى را حبس كرد . سيد هم كوتاه نيامد ، و بوسيلهء قوهء امنيهء محل ، شاهزاده را تحت الحفظ بمركز آورده ، مثل ساير اعيان زندانى كرد .\r\nقوام السلطنه ، جناب آقاى احمد قوام نخست وزير فعلى ، هم دو سه سالى بود ، والى خراسان شده ؛ و در آنجا ريشه‌اى بهم زده بود ، سيد ضياء الدين بدش نمىآمد اين والى را هم بدست آورده ، در حبس خود داشته باشد ، كه با خاطر آسوده‌تر ، در كشور حكومت كند . البته قوام السلطنه هم احتياط كار خود را داشت ، و با كلنل محمد تقى خان كه رئيس قواى تأمينيهء خراسان بود ، بند و بستهائى كرده ، و قرارهائى گذاشته بود . ولى سيد توانست ، بوسيلهء بعضى از رفقاى نظامى كلنل ، افسر مزبور را طرفدار خود كند .\r\nبالاخره ، دستور توقيف والى را براى او فرستاد . در روز 13 نوروز كه والى براى سيزده‌بدر از شهر بخارج رفته بود ، در مراجعت كه ميخواست ، از جلو مركز امنيه بگذرد او را گرفته توقيف كردند ، و چند روز بعد او را هم با حال ناخوش بتهران فرستادند كه در زندان با سايرين همدم باشد .\r\nالبته اين اخبار كه بساير ولايات رسيد ، اگر مخالفى هم بود مطيع شد و خاطر\r\n\r\n\r\n","description":"","footnote":"\r\n( 1 ) - بنعل و ميخ زدن ، كنايه از درهم آميختن تشدد و ملايمت است .\r\nدر اين رباعى اين كنايه خوب تشريح شده است .\r\n نعال بشر كه خون خورد چون مريخ * گر خون دلم خورد ندارد توبيخ\r\nهرچند كه چكشى سخن ميگويد * بر نعل زند گاهى و گاهى بر ميخ \r\nچكشى حرف زدن هم كنايه از بىلفافه و بىپرده حرف زدن و سخن گفتن رك و راست است و اگر سخن درشت و ناهموار باشد مطابقهء لفظ و معنى بيشتر است .\r\n( 2 ) - شايد نقارى در بين نبوده و سيد ضياء الدين ميخواسته است كه اين شخص كله گنده را هم مثل سايرين در حبس داشته و از براوردگان خود بجاى او بفرستد .\r\n","page_name":" 255 ","page_number":263},
  {"content":"\r\n\r\nسيد ضياء الدين از طرف ولايات تا حدى راحت گشت . ولى والى آذربايجان از تطاول سيد مصون ماند . زيرا مخبر السلطنه در عداد رجال بىطمع و غرض بود ، و اوضاع آن كشور هم با سركشى كردها كه تا حدود خوى هم آمده بودند ، اقتضاى اين قماش كارها را نداشت بخصوص در ايام كابينهء سياه كه قشون دولتى كه بامر حاجى مخبر السلطنه ، با كردها مقابله ميكردند ، فتحى هم نصيبشان شده ، و اسمعيل آقا رئيس اكراد كارش از حمله به دفاع كشيده بود .\r\n\r\nانگليس‌ها هم بآزادى مبارك مرده تن دردادند\r\nاگرچه ، سيد ضياء الدين در بيانيهء خود نوشته بود « من قرارداد 1298 را الغا نمودم » و از همان وقت پيدا بود كه انگليسها ميخواهند جنازهء اين مرده را هم دفن كنند ، و گند و بوى آن را بيندازند ، ولى از طرف انگليس‌ها رسما در اين باب اظهارى نشده بود . زيرا اگر بلافاصله به اين كار اقدام ميكردند ، جانب - دارى خود را از اين اوضاع بيشتر ثابت كرده ، و خود را يكه تاز ميدان كودتا معرفى مينمودند ، البته سيد ضياء الدين بىاندازه مايل بوده است ، موافقت رسمى انگلستان را در الغاى قرارداد زودتر بسمع عامه برساند تا لامحاله مردم را كه از ساير اقدامات او عصبانى بودند ، بجانب خود متمايل نمايد و ناگزير بين او و سفارت انگليس مذاكراتى در اين باب جريان داشته است .\r\nدر هرحال ، همين كه سفارت انگليس تشخيص داد كه كار كودتا روى غلطك افتاده و از كفايت و كاردانى سردار سپه براى تشكيل قوهء متحد الشكل ، اطمينان حاصل كرد در تاريخ سوم حمل 1300 بدستور سيد ضياء الدين از طرف وزارت خارجه نامه‌اى مبنى بر تقاضاى الغاى رسمى قرارداد ، بسفارت انگليس فرستاده شده ، و در ظرف مدت كمى جواب سفارت راجع بقبول دولت انگلستان رسيد ، و موضوع تازه‌اى براى نشر بيانيه و هياهو و جار و جنجال در اطراف آزادى اين مبارك مرده ، پيش آمد . سيد در 7 حمل 1300 بيانيهء ذيل را منتشر كرد .\r\n\r\nاعلاميهء رياست وزرا راجع بالغاء قرارداد ايران و انگلستان\r\n« هموطنان :\r\nبا مواعيدى كه اين جانب ، در طى بيانيهء اول خود دادم ، وظيفهء مقدس خويش ميشمارم ، قدمهائى را كه براى اجراى نقشه‌هاى منظوره برميدارم . و هرگونه نتايجى كه در پرتو هدايت براى نيل بآمال مليه حاصل ميگردد ، بسمع عامه برسانم . اعم از اينكه اين مجاهدات با موفقيت مقرون شود ، يا بواسطهء ظهور موانع و اشكالات ؛ نيل به مقصود تأخير افتد .\r\nاز آن جائى كه من نسبت باصول مشاركت ملى وفادار هستم ، و همواره اين رويه را تعقيب\r\n\r\n","description":"","footnote":"","page_name":" 256 ","page_number":264},
  {"content":"\r\n\r\nخواهم كرد ، لازم ميدانم اقداماتى كه براى سعادت ملت به عمل مىآيد ، براى قضاوت به پيشگاه وى تقديم دارم .\r\nاكنون مسرورم كه در ايام شعف و شادمانى نوروز ، مىتوانم فرح و انبساط عامه را از اعلام اين قضيه افزون نمايم « 1 » كه پس از آنكه قرارداد را در بيانيهء خود الغا نمودم . و اين تصميم را در هيئت وزراء مذاكره ؛ و متفق الرأى ، تعقيب مقصود را همگى تصويب ، و متعاقب آن وزارت امور خارجه در طى مراسلهء رسمى ، تصميم دولت را ، بسفارت انگليس ابلاغ نموده ، موافقت دولت اعليحضرت پادشاه انگلستانرا در الغاء قرارداد خواستار شده بود .\r\nاينك ، در نتيجهء مذاكرات مبسوط و طولانى كه در عرض چند هفته ؛ براى انجام اين مقصود جريان داشت . دولت اعليحضرت پادشاه انگلستان سفارت خود مقيم تهرانرا مأمور نمودند ، كه موافقت آنها را در الغاء قرارداد ، رسما بوزارت امور خارجهء دولت عليهء ايران ابلاغ نمايد .\r\nروح موافقى كه از طرف دولت انگلستان در موضوع الغاء قرارداد ابراز گشته ، بار ديگر نيات حسنه و مودت ديرينهء بريتانياى كبير را ثابت مىنمايد .\r\nمن و هيئت من مخصوصا از دولت اعليحضرت پادشاه انگلستان ، امتنان داريم كه در همان حال كه الغاء قرارداد را قبول نموده‌اند ، هيچگاه در احساسات مودت‌آميز دولت عليه ترديدى نه‌نموده ، و با وجود الغاء قرارداد ، حاضر بودن خود را براى مساعدت بايران ، تأكيد و تكرار كرده‌اند .\r\nملت و دولت ايران ، اين علامت و برهان مودت صميمانهء دولت انگلستان و حس احترامى كه از طرف دولت معزى اليها نسبت بمصالح و آمال ايران و سياستى را كه دولت كنونى براى تجديد تشكيلات و اصلاحات مملكتى خود اتخاذ نموده‌اند ، ابراز داشته ، از صميم قلب تقدير مىنمايد .\r\nبنابراين ، اين اقدام مهم سياسى ، نه‌تنها رشته‌هاى دوستى را كه ما بين دو ملت موجود است ؛ ضعيف نمىنمايد ، بلكه برعكس نظر باحتراماتى كه ملتين نسبت باحساسات يكديگر مىنمايند ، رشته‌هاى مودت مستحكمتر مىگردد .\r\nضمنا ، وظيفهء خود ميدانم كه در اين موقع ، باستحضار عامه برسانم ، كه در حصول اين نتيجهء درخشان ، وزير مختار محترم انگلستان ، و اعضاى سفارت معزى اليه ، بوسيلهء بيان و تشريح حقيقت وضعيت ايران ، به دولت متبوعهء خودشان ، مساعدت خويشرا به عمل آورده ، و وظيفهء ماموريت حقيقى خود را كه عبارت از تحكيم مناسبات بين دولتين و ملتين ايران و انگلستان است به طرز كمال ، ايفا نموده‌اند .\r\nمن ملت ايرانرا براى اين موفقيت دوگانه ، يعنى الغاء قرارداد ، با موافقت طرفين و\r\n\r\n\r\n","description":"","footnote":"\r\n( 1 ) - از آقا بايد پرسيد چه شد كه الغاى قرارداد در اين تاريخ موجب فرح و انبساط مردم گرديد ، در صورتى كه آقا در يكسال و نيم قبل در روزنامهء رعد كه در آن حسن وثوق را براى عقد همين قرارداد « اميد شرق » و « بزرگترين صدر اعظم آسيا » و « نابغه » ميخواندند و از قول همين مردم اجراى آن را با كمال بىصبرى مطالبه ميكردند .\r\nاگر ايشان گفته‌هاى سابق را فراموش كرده بودند ، سايرين آن تملقات و آن مقالات را در نظر داشته و همگى خوب ميدانستند كه تمام اين ضد و نقيض‌گويىهاى اخير براى عوام فريبى و كارچاقى انگليسها است .\r\n تو هر رنگى كه خواهى جامه ميپوش * كه من آن قد موزون ميشناسم \r\n","page_name":" 257 ","page_number":265},
  {"content":"\r\n\r\nدر عين حال تحكيم روابط دوستانه ، با همسايهء عظيم الشان تاريخى خود كه نيات حسنهء وى همواره براى ما گرانبها بوده است ، تبريك ميگويم .\r\nامروز ملت ايران مىتواند مطمئن باشد ، كه نه‌تنها حق حاكميت و استقلال وى بطورى كه انتظار داشت ، حفظ گشته ، بلكه دوستىهاى ديرينه باقى ، و اركان اصلاحات بر مبانى مشيده استوار مىباشد .\r\nاميدواريم ، پروردگار متعال ما را ، در سايهء سعى و فداكارى ، در پرتو مجاهدت و وطن پرستى ، به آمال بزرگ خويش كه عبارت از استقلال ، سعادت ، آزادى و عظمت ملت و مملكت تاريخى شاهنشاه ايران است ، نائل فرمايد . و باجراء و انجام ساير مواعيد موفق نمايد .\r\n« س - ضياء الدين طباطبائى ، رئيس الوزرا »\r\n« مورخهء 7 حمل 1300 شمسى ، مطابق 17 رجب 1339 قمرى ، »\r\nپاره‌اى تظاهرات و اظهار رضامندىهاى فرمايشى ، در زمينهء اين التفات دولت انگليس و كفايت و لياقت آقاى سيد ضياء الدين كه وسيلهء اين نيكبختى براى ملت ايران شده بودند ، در روزنامه‌ها ديده شد .\r\n\r\nپاك شدن ايران از قشون خارجى\r\nقشون انگليس كه در قزوين و در حدود منجيل و بين راه همدان و كرمانشاهان ، تا سرحد عراق عرب ولو بود ، ديگر نميتوانست در ايران بماند . زيرا ملت انگليس با اين رويه مخالف و كابينهء محافظه‌كار آن دولت مجبور بود ، در مقابل ميل و ارادهء ملت ، سر تعظيم فرود آورد . خوانندهء عزيز تفرس مىكند ، كه بعد از عقد قرارداد ايران و شوروى ، اقامت سه چهار ماههء اخير اين قوه ، فقط براى تقويت روحى عمال كودتا بود ، همين كه اين كار هم روبراه شد ، ديگر اقامت اين قشون ، جز مصارف بيهوده ، و احيانا بهانه براى تجديد حملهء مجلس مبعوثان بدولت محافظه‌كار انگليس ، فايده‌اى نداشت .\r\nبنابراين ، قشون مزبور كم‌كم شروع كرد كه ايران را تخليه كند .\r\nآخر ، رفيق رتشتين سفير شوروى هم ، خواه‌ونخواه ، عنقريب به تهران وارد ميشد و پرتست‌هاى او هم در كار بود . بهرحال ، اينوقت خاك ايران را از قشون خود پاك كردند و بسلامتى تشريف بردند .\r\n\r\nالعمر سيئة من سيئات ابى بكر\r\nكاش ملت ايران آنچه خمرهء لب پريده و مودار و هرچه تاپو و ديزى كهنه داشت ، همه را در بدرقهء اين مهمانان ناخوانده كه بهيچوجه دل نميكندند ، ايران را ترك گويند مىشكست « 1 » كه بعد از بيست سال ، مجددا گرفتار مزاحمت آنها نميشديم و تصوير رفيق استالين را با بيرق‌هاى خون ، در ايستگاه راه‌آهن خود ، تحويل نميگرفتيم . بقول شيعه‌ها « العمر سيئة من سيئات ابى بكر » تمام زحمات فعلى ايران نتيجهء خوابى است كه انگليسها براى ما ديده ، خودشان و ما را دچار اين زحمت كرده و امروز خود هم درمانده شده‌اند .\r\n\r\n\r\n","description":"","footnote":"\r\n( 1 ) - دهاتىهاى ايران اگر بمهمان ناخوانده‌اى كه از حد مهمانى خارج شود و پا سفت كند دچار شوند بمزاح كوزه و كاسه و مخصوصا ديزى گلى كهنه پشت سر او مىشكنند كه ديگر برنگردد و مزاحمت اهل خانه تجديد نشود .\r\n","page_name":" 258 ","page_number":266},
  {"content":"\r\n\r\n\r\nتو هم خود را لاغر كردى هم ما را\r\nگويند : در آن دوره‌ها ، كه روزه خوردن ، بر خلاف امروز از منكرات بشمار ميآمد ، خان جوان لرى روزه مىخورد . يكسال اتفاق افتاد كه ناخوشى ميان گاو و گوسفندهاى او افتاد ، و عدهء زيادى از آنها تلف شد . ماه رمضان هم نزديك بود . پيرمردان قبيله موقعى بدست آورده ، بخان جوان گفتند اين بلا ، براى اين بر سر تو آمده است كه روزه نميگيرى . بالاخره او را متقاعد كردند ، كه از چند روز ديگر كه ماه رمضان شروع مىشود ، منظما روزه بگيرد و خان هم قول داد كه اين كار را خواهد كرد . و چون هيچ روزه نگرفته و از موقع خوردن و نخوردن و اينكه چند روز و از چه روز و تا چه روز بايد روزه گرفت اطلاعى نداشت ، پى آخوندا به فرستادند كه بيايد و ترتيب روزه‌دارى را بخان جوان بياموزد . البته فهماندن طلوع فجر و غروب آفتاب به خان بيابانى چندان مشكل نبود . ولى شناختن ماه رمضان ، بخصوص يوم الشك اول و آخر ، چيزى نبود كه خان به آسانى بفهمد . مخصوصا كه خان در اين نفهمى مثل ويشبنسكى در شوراى امنيت ، تعمد هم داشت . بالاخره ، آخوند هلال ماه را براى او تشريح كرده ، گفت : همين كه ماه را در سمت آفتاب غروب ديدى ، بايد هرروز روزه بگيرى ، تا وقتى مجددا ماه از همين طرف به شكل هلال ظاهر شود . خان گفت : پس تا ماه رمضان را نبينم ، روزه بر من واجب نيست . آخوند گفت : نه و اين مجلس درس شرعيات ، در عصر روز آخر شعبان خاتمه يافت .\r\nآخوند برخاست و دنبال كارش رفت .\r\nخان بفكر فرو رفت . از يك طرف قولى داده ، و نميتواند بر خلاف قول و قرار رفتار كند . از طرف ديگر ، زحمت روزه‌دارى ، بخصوص نكشيدن چپق ، در پانزده ساعت از شبانه‌روز هم ، براى او قابل تحمل نبوده ، حيله‌اى بخاطرش رسيد . پيش خود گفت آخوند گفته است تا ماه را نبينى ، روزه واجب نيست . من هم از اين ساعت ميروم توى خانه و شبها بيرون نمىآيم ، كه ماه را نبينم . همين كار را هم كرد . اول شب‌ها ميخوابيد كه اصلا ماه و ماهتاب را نبيند . ماه به نيمه رسيد ، و خان ما هنوز ماه را نديده بود ، كه روزه بر او واجب شود . روزها هم براى اينكه بشماتت خلاف قول گرفتار نشود ، در خانه ميماند .\r\nشب نيمهء ماه ، خان در وسط اطاق خوابيده بود . در خانه‌هاى دهاتى اكثر سوراخى براى هواكش در وسط بام ميگذارند . از قضا ، رختخواب خان طورى پهن شده بود كه صورت او محاذى اين سوراخ اتفاق افتاده بود . تشنگى خان را در نيمهء شب بيدار كرد ، و تا چشم گشود ، قرص ماه در وسط آسمان در مقابل چشمش بود . ديگر هيچ راه عذرى باقى نماند . خان با پرخاش خطاب به ماه كرده ، گفت « لازم نيست اينقدر توى چشم من به روى ! فهميدم از فردا صبح بوعدهء خود وفا ميكنم » خدا پدر اين خان لر را بيامرزد كه از بعضى از رؤساى دول امروزه ، منطقىتر بوده ، لامحاله ، همين‌كه ماه موعد را به او تذكر داد ، متقاعد شده ، از فردا صبح روزه را شروع كرد . ولى از شب بعد ، بر خلاف\r\n\r\n","description":"","footnote":"","page_name":" 259 ","page_number":267},
  {"content":"\r\n\r\nپانزده روز اول ماه ، هرشب چشم به سمت مغرب ميدوخت كه هلال شوال را ببيند و اين عمل بيهوده را هرشب دنبال ميكرد و روزها را بهرجان كندنى بود روزه ميگرفت . تا بالاخره ، اول شوال رسيد . چشم خان كه به ماه كوچك ضعيف كم‌نور افتاد رنجيده در ماه نگاه كرد ، و گفت « اى تف برو « 1 » ! » در اين پانزده شبه كجا بودى ؟ « تو هم خودت را لاغر كردى هم مرا ! » .\r\nما هم بايد بانگليسها بگوئيم : شما هم خودتان را به زحمت انداخته‌ايد ، هم ما را حالا بفرمائيد ! زحمت بكشيد ! دست بالا كنيد ! و خرى را كه بالاى بام برده‌ايد ، پائين بياوريد « 2 » و بدانيد كه گناه آنچه از مال و جان از ايرانى و غير ايرانى در اين راه تلف شود به گردن شما است ! « با تو رود ، روز شمار ، اين شمار ! »  « اتَّقُوا فِتْنَةً لا تُصِيبَنَّ الَّذِينَ ظَلَمُوا مِنْكُمْ خَاصَّةً »  از قرآن كريم است .\r\nاز خوانندهء عزيز عذر ميخواهم ، اين جمله‌ها را در وقتى مينويسم ، كه تاريخ تخليهء ايران از قشون روس مدتى است سرآمده ، و آقايان صاف و پوست‌كنده ميگويند نميرويم ، و آقاى احمد قوام ، نخست‌وزير ما هم كه بموجب توصيهء شوراى امنيت بين المللى ، براى امتحان مذاكرهء خصوصى بمسكو رفته است ، بىنيل مرام مراجعت مىكند ، و چنان كه در جاى ديگر هم نوشته‌ام ، افق سياست كشور ما تاريك و دل‌پرى من از اين اوضاع زياد است .\r\nبارى سخن از رفتن قشون انگليس بود . آقايان تشريفشان را بردند و سيد - ضياء الدين ، باز هم موقعى براى تظاهر و مقاله‌نويسى بدست آورده ، و در تاريخ 27 حمل 1300 ، بوسيلهء ابلاغيهء خود اين خبر را به اطلاع عامه رساند . بقرار ذيل :\r\n\r\nابلاغيهء رياست وزراء\r\n« هموطنان :\r\nقشون انگليس كه وضعيات جنگ بين المللى آنها را بايالات شمال مملكت ما آورده بود اينك ايران را تخليه و ترك كرده ، بمملكت خويش رهسپار ميگردند .\r\nدر خدمت اين قشون ( ؟ ) مجال انكار نيست ، اما بزرگتر از تمام اين خدمات درس عبرتى است كه ورود قشون مزبور بما داد . و آن درس عبارت از اين است ، كه ما بايد از جوانان\r\n\r\n\r\n","description":"","footnote":"\r\n( 1 ) - اين جمله را بايد تمام ملل دمكراب دنيا بانگليسها بگويند . زيرا آنها موجب شدند كه روسيه به جائى برسد كه نمايندگان آن دولت در جامعهء ملل اينقدر ياوه‌سرائى بكنند و هيچ راهى براى جلوگيرى از آنها در دست نباشد .\r\n( 2 ) - اتفاق افتاده است ناوه‌كش ساختمانهاى سابق براى شوخى با چهاروادارى كه آجر و آهك و گچ براى ساختمان مىآورده است يا براى اظهار توانائى و قوت خود يكى از الاغها را بعد از بستن دست و پا در ناوه و ناوه را بر دوش گذاشته از نردبان بالا رفته الاغ را روى پشت‌بام سر داده ، پائين آمده است . البته چهاروادار به او ميگفته است خرى را كه به بام برده‌اى پائين بياور و اين سخن از اين‌رو مثل شده است و مورد استعمالش در نظاير متن است .\r\n","page_name":" 260 ","page_number":268},
  {"content":"\r\n\r\nخويش براى حفظ وطن ، سربازانى داشته باشيم تا ديگر از ضعف ما استفاده نكرده ؛ خاك مقدس ايران را معرض تجاوز خود قرار ندهند .\r\nحركت قشون دولت عظيم الشان انگلستان ، بار ديگر ثابت مينمايد كه همسايهء بزرگ ما قصد ندارد ، بحقوق ايران تخطى نمايد ، و بايستى همگى باستقلال وطن و به محترم شمردن شدن حقوق ملى خود اطمينان حاصل نمائيم . من سرافراز و مسرورم كه اين واقعه در دورهء زمامدارى من رخ ميدهد . ليكن سرافرازى و افتخار من ، بيشتر از اين است كه دلاوران ملى خون‌گرم مانداى وطن را اجابت كرده ، خندقها و خطوطى را كه سپاهيان انگليس تخليه نموده‌اند ، اشغال كرده‌اند .\r\nاز دو هفته قبل ، قشون دلير ايران ، با نغمهء انبساط متدرجا از قزوين حركت كرده و اكنون چند روز است كه خطوط مقدم و مواقع دفاعيه را از منجيل تا رشت ، اشغال و وظايف پاسبانى و حراست مملكت را ايفا ميكنند .\r\nاين مسأله ثابت مينمايد ، كه روح وطن‌پرستى و سلحشورى ، هنوز در خاطر جوانان ايران ، مشتعل و فروزان ، خونهاى ما گرم و سوزان ، و حاضر است كه خاك وطن را براى سعادت و آزادى وى لعلگون كند .\r\nگرچه مرا اطمينان حاصل است كه از جانب همسايهء شمال ، همسايه‌اى كه در جرگه دوستان ما داخل شده ، و نمايندهء محترم وى ، تا چند روز ديگر به پايتخت وارد خواهد شد ، براى ايران خطرى متصور نيست .\r\nنمايندگان ما هم ، كه براى تصفيهء مناقشات گذشته ، به طرف گيلان عازم شده بودند ، بحدود رشت رسيده ، و مذاكراتشان با روساى قواى محلى شروع شده است .\r\nانتظار دارم كه وضعيات غم‌انگيز آنجا را اصلاح و جراحات وارده را التيام بخشند .\r\nمرا عقيده اينست كه قريبا انديشه و دغدغهء ما از آن سوى بر طرف شده ، سپاهيان دلاور ما مجال خواهند داشت كه آسايش و راحت اختيار نمايند . آسايشى كه بواسطهء مهيا بودن در ايفاء وظيفه ، آنانرا حاصل خواهد شد .\r\nهموطنان : اكنون آنموقع بزرگ و مهمى است كه همگى بايد وظيفهء خود را كه عبارت از قربانى نمودن موجوديت خويش است ، تشخيص دهيم .\r\nبه نيروى اراده و قوت عزم خويش بايد تكيه كنيم .\r\nاكنون لازم است ، عمليات درخشندهء سپاهيان ايران ، چشمان ما را باز و قلوبمان را مسرور و شادمان سازد .\r\nاكنون موقع آن است كه اعتمادبنفس و شجاعت ، در حراست مملكت حق زندگانى فرزندان ايران را تثبيت كند .\r\nاما شما اهالى تهران ميتوانيد مطمئن و راحت باشيد ، كه در پرتو فداكارى دولت و قشون پايتخت ايران محفوظ خواهيد بود . »\r\n( 27 حمل 1300 شمسى )\r\n( س - ضياء الدين طباطبائى - رئيس الوزراء و وزير داخله )\r\n\r\n","description":"","footnote":"","page_name":" 261 ","page_number":269},
  {"content":"\r\n\r\n\r\nخيمه‌شب‌بازى يا سينماى ناطق وطنى\r\nنميدانم ، خوانندهء عزيز خيمه‌شب‌بازى را ديده است ، يا خير ؟\r\nدر بچه‌گى يك مرتبه ، آقا غلامحسين مرا بتماشاى اين بازى كه در ميدان سرچشمه برپا شده بود برده است .\r\nچادر مربعى تصور كنيد كه ارتفاع آن در حدود دو ذرع باشد ، و نصف كمتر يكى از چهار ضلع آن را كه رو بميدان اجتماع تماشاچى هاست بالا زده مربعى نمودار و پرده‌اى بارتفاع دامن بالا زده ، در وسط اين مربع كشيده و آن را به دو مربع مستطيل تقسيم كرده باشند . گوشهء اين پرده ، راهى بعرض يك وجب باز است كه مستطيل جلو را كه ميدان بازى است بمستطيل عقب كه بازىگر و صندوق آدمك‌هاى او در آنجا است مربوط مىكند . پهلوى اين چادر پيرمردى با ريش توپى سر كه شيره‌اى كه رشته‌اى دور كلاه نمدى خود پيچيده ، بطور مورب نشسته است كه هم جمعيت او را به‌بينند و هم مواجه با ميدان بازى باشد ، و اين پيرمرد مخاطب آدمك‌ها و مترجم بيانات آن‌ها براى جمعيت است . بازيگر پشت‌پرده ، آدمك‌هاى خود را كه موى دم اسب به گردن آنها بسته و از بالا در دست دارد ، از راه گوشهء ميدان ، يكىيكى و در نوبت خود بميدان جلو مىآورد ، و نقش آنها را بازى مىكند و از همان راه بقسمت عقب برميگرداند .\r\nنميدانم امروز تجدد وارد اين بازى هم شده ، يا خير ؟ در شصت سال قبل كه من اين بازيرا براى دفعهء اول و آخر تماشا كردم بساط شاه بازى بود .\r\nابتدا ، آدمكى وارد ميدان شد . قدرى دور ميدان گردش كرد ، و روبروى پير مرد مترجم ايستاد ، و با حركتى كه بقامت خود داد ، به پيرمرد كه او را « بابا » خطاب نمود سلام كرد . آدمك چوبى كه حرف نمىزند ! حرف‌هاى اين آدمك حرفهاى بازيگر پشت پرده است ، كه سوت‌سوتكى در دهن گذاشته ، صداى خود را ذيل كرده است كه با جثهء كوچك آدمك ، مناسب باشد . بعد از دريافت جواب سلام ، و ردوبدل شدن تعارفات معمول آدمك ببابا گفت : امروز قبلهء عالم ، سلطان سليم ميخواهند بميدان تشريف بياورند بابا گفت : انشاء اللّه بمباركى و ميمنت تشريف خواهند آورد . بگوئيد به‌بينم ، براى انجام چه كار تشريف مىآورند . آدمك گفت : محاكمه‌اى در پيش دارند . بابا گفت :\r\nخدا بشاه عمر بدهد ، و او را در احقاق حق تأييد فرمايد . به اشاره و امر اين آدمك كه معلوم بود ، مثل قلى عمر رئيس تنظيف بلديه است چند تا جاروكش وارد ميدان شدند و با جارو هاى خود كف ميدان را جارو و واقعا گرد و دولخ « 1 » برپا كردند . بعد چند نفر سقا كه هريك مشكى بدوش داشتند وارد و ميدان را آب‌پاشى كردند . رئيس تنظيف از ميدان خارج و شخص ديگرى وارد ميدان شد . بعد از سلام و تعارف با « بابا » خود را معرفى كرد . اين آدمك فرماندهء كل‌قوا ، و باصطلاح آن روز سپهسالار بود . بعد از استجازه از بابا سربازها و سوارهاى خود را در صفوف چهار نفرى ، با كمال نظم وارد ميدان كرده ، هر دسته را\r\n\r\n\r\n","description":"","footnote":"\r\n( 1 ) - دولخ به زبان فارسى سره بمعنى گردى است كه از وزش باد يا جارو زدن خانه ايجاد شود . اراكيها دولاق يا دولق تلفظش ميكنند .\r\n","page_name":" 262 ","page_number":270},
  {"content":"\r\n\r\nدر ناحيه‌اى واداشت و خود در مركز قرار گرفت . يكى ديگر آمد ، اين امير توپ‌خانه بود كه بعد از تشريفات معرفى توپهاى خود را كه هريك قورخانه‌اى هم دنبال داشت وارد ميدان كرده ، در ناحيهء ديگر ايستاد و همينطور ، تمام واحدهاى اثاثهء قدرت ، با عدهء خود آمده ، و هريك قسمتى از ميدان را اشغال كردند . آخر همه يكنفر صندلى شاه را آورد ، و در صدر ميدان گذاشت . بعد از آن جارچىباشى ورود شاه را با جملهء « شاه آمد ! شاه آمد ! » اعلان كرد و ايشيك آقاسىباشى ، با « خوش‌آمد ! خوش‌آمد ! » خود تهنيت قبل از ورود شاه را بسمع حضار رسانيد . شاه با كوكبه و فراش‌ها و شاطرها كه جلوش افتاده بودند ، سواره وارد ميدان و نزديك تخت پياده شد و بر صندلى جلوس كرد .\r\nبعد ايشيك آقاسىباشى ، خطابى مبنى بر تهنيت ورود ، بعرض رساند و موضوع تشريف فرمائى امروز شاه را بميدان بسمع حضار رساند . عارض و متهم را فراشان بحضور آوردند عرض عارض تقرير ، و دفاع‌هاى متهم شنيده ، و بالاخره تعدى و تجاوز متهم ثابت گشت .\r\nشاه امر داد متعدى را دم توپ بگذارند . يكى از توپچىها با توپ خود جلو آمد . فراشان گناه‌كار را جلو توپ بستند . توپ‌چى خيزى ورداشت و دست خود را بالا برد . وقتى عقب توپ نزديك ماشه به زمين آمد . فشفشهء افروخته‌اى در داشت ، و آن را نزديك ماشهء توپ برد . توپ صدا كرد . و پارچه‌هاى بدن گناه‌كار در اطراف ميدان پراكنده شد . بلافاصله شاه برخاست و سوار شده با فراشان و شاطران از ميدان رفت . ساير اثاثهء قدرت هم ، يكى يكى به همان ترتيب ورود از ميدان خارج گشتند ، و در موقع خروج هم هريك عشقى به بابا رساندند . پرده افتاد و تماشاچىها متفرق شدند .\r\nاز صد صد و پنجاه نفرى كه براى اين تماشا جمع شده بودند ، حتى من طفل هشت نه ساله ، هيچيك معتقد نبودند كه اين آدمكها بتوانند با پاى چوبين راه بروند و حرف بزنند ، و كارهائى از روى رويه و منطق انجام بدهند ، و با اينكه موى دم اسب را بواسطهء فاصلهء زياد نميديدند همگى ميدانستند كه محرك اين دستگاه بازيگر پشت‌پرده است . در اين خيمه‌شب‌بازى ايرانهم همگى حتى دهاتىهاى پشت كوه هم مىدانستند كه سيد ضياء الدين كه جوان بىسواد پرمدعائى بيش نيست ، نميتواند اين نقشها را بازى كند و تمام مردم محرك اين آدمك‌هاى چوبى را كه در اين ميدان كر و فرى ميكردند خوب ميشناختند .\r\nاز خوانندهء عزيز اجازه ميخواهم بار ديگر از سلسلهء حوادث جلو بيفتم . انگليسها خيلى سعى كردند ، كه عامل بودن خود را در اين خيمه‌شب‌بازى ، يا بهتر بگويم « پهلوان گيس‌دار » « 1 » از گردن خود بيندازند ، و براى اينكه روزنامه‌ها را كه گاهى در اطراف كودتا چيزهائى نوشته ، بتلويح و تصريح دستهاى آنها را در اين امر نشان ميدادند ، خفه كنند ، سردار سپه را واداشتند كه با بيانيه و جملهء معروف خود « با حضور من مسبب حقيقى كودتا را تجسس كردن مضحك نيست ؟ » خويش را عامل اصلى كودتا معرفى كند . سهل\r\n\r\n\r\n","description":"","footnote":"\r\n( 1 ) - « پهلوان كچل » هم چيزى شبيه بخيمه‌شب‌بازى است و گويا فقط در موضوع باهم مختلف باشند .\r\n","page_name":" 263 ","page_number":271},
  {"content":"\r\n\r\nاست ، روز سوم حوت ( اسفند ) را هر سال عيد بگيرد و در دورهء سلطنتش ، سان ساليانهء قشون را در اين روز قرار دهد ، حتى اينروز را روز نهضت ملى و نظامى ايران وانمود كرده ، بلديه‌ها را وادار نمايد كه در اين روز عيد خنده‌اى نظير كارناوال فرانسه برپا كنند ، و در شب و روز اين روز فيروز اتومبيل‌هائى كه در آنها جمعى براى سرگرمى مردم بازيهاى مضحك و اكثر بيمزه و خنك درمىآوردند بدوره بيندازند ، و از همه بالاتر خيابانى را كه ادارات نظامى در آن واقع است باسم « سوم اسفند » ناف‌برى كنند . ولى هيچيك از اين تظاهرات لفظى و معنوى نتوانست اين حقيقت را از خاطرها محو كند :\r\n« كه عامل كودتا انگليس‌ها بوده‌اند . »\r\nواقعهء سوم حوت 299 مقدمهء گرفتارى بيست ساله ، و بالنتيجه بيست و پنج سالهء ايران در دست ديكتاتورى داخلى و خارجى است . تا به‌بينيم حالا بعد از بيست و پنج سال چه خواب تازه‌اى براى ما ديده‌اند ، و عاقبت كار ما با حلقه و نعناع و گيس و كلاه پوستى انگليسى مآب و لنترانىهاى آخوند لنكرانى و آرداشس و دكتر كشاورز كه با مسكويها همصدا شده ، تخليهء ايران را از قشون روس ، به تخليه جاوه و مصر از قشون انگليس مشروط ميكنند ، بكجا بكشد ؟\r\nماشا اللّه همشهريهاى ما هم خيلى فراموش كارند ، و مثل همانها كه براى وقت گذرانى جلو چادر خيمه‌شب‌بازى جمع ميشوند ، براى تفريح يا در مقابل وعد وعيد ، گرد اين آدمكهاى چوبى كه نفهميده ، مستقيم يا غير مستقيم جز دستهاى خارجى چيزى نيستند ، جمع ميشوند و آنها را بفكر رياست يا پيشوائى مياندازند در صورتى كه اگر خون ايرانى در رگ‌هاى آنها باشد ، بايد از هردو دسته تبرى بجويند .\r\nميگويند : شخصى ميخواست سورهء روم بخواند . بعد از بسم اللّه خوانده « الم غلبت الترك » شخص قرآن خوانى در نزديكى او بود . ملتفت غلط مؤمن شده ، گفت    « الم غُلِبَتِ الرُّومُ    است ، نه غلبت الترك » . مؤمن گفت : هر دو خارجى هستند . براى ما ترك و رومش فرقى ندارد . بايد به اين آقايان هم گفت : روس يا انگليس ، هر دو خارجيند و نفوذ سياست هردو براى كشور ما مضر است . من از نفوذ هردو بيزارم ، و مسلم دارم كه جز معدودى مغرض و جاهل كه صد يك جامعه نيستند ، و آنها را در هر ذى و لباس و از هر خانواده‌اى باشند ننگ جامعه ميشمارم ، همهء ايرانيها با من همعقيده‌اند آقايان عبث به خود زحمت ندهيد ! ايرانى آن هم در قرن اتم نه براى خاطر خواهى سيد ماجراجو ، زير بار استعمار و امپرياليزم انگلستان ميرود ، و نه مثل حيوانات آزادى شخصى و فكرى را براى گل روى شما آقايان كه باد ببوق روسها كرده ، ميخواهيد پيشوا بشويد ، از دست ميدهد و به زودى آخوند لنترانى را دنبال كار ، بلنكران و سيد ماجراجو را پى آب « 1 » بفلسطين روانه مىكند . مگر اينكه سر دنيا را از جگن پوشانده ، و يا تاتوره در هوا پاشيده باشند .\r\n\r\n\r\n","description":"","footnote":"\r\n( 1 ) - سيد ضياء الدين مدعى است كه مكنت خود را از چاه آبى كه در فلسطين كنده است بدست آورده است .\r\n","page_name":" 264 ","page_number":272},
  {"content":"\r\n\r\nو در هرحال من بآقايان قول مىدهم كه هيچ جا را نخواهند گرفت و عنقريب اين بازيها تمام مىشود و به زودى زير دگنك ملت حقيقى خواهند افتاد . و لولئين براى آنها يكى هزار تومان خواهد شد . به آنها نصيحت ميكنم كه « اينقدر بپزند كه بتوانند بخورند » « 1 » .\r\n\r\nآوازت را خواندى منهم ميخواهم برقصم\r\nدر دوره‌ايكه حمل‌ونقل بوسيلهء حيوانات باركش به عمل ميآمد ، كاروان سنگينى از شهرى بشهرى ميرفت . در بين باركشهاى اين كاروان ، يك شتر و يك الاغ بود كه قدرى ضعيف شده بودند . بار سالار صلاح دانست كه يكى دو منزل اين دو حيوان را زير بار نكشند ، كه قدرى قوت بگيرند . جهت جامعه ضعف و بىبارى اين دو حيوان را باهم نزديك كرده ، با يكديگر رفيق شدند ، و چون بارى هم نداشتند كسى خيلى متوجه آنها نبود و از دنبال كاروان راه ميپيمودند . خط راه از كنار مرغزارى ميگذشت . دو رفيق از عدم توجه كاروانيان استفاده كرده ، مشغول چرا شدند . كاروان رفت و آنها را بجا گذاشت .\r\nشتر بالاغ گفت ، رفيق خدا اين نعمت را نصيب من و تو كرده است كه از رنج راه بياسائيم ، و چند روزى در اين مرغزار چرا كنيم ، و آبى به پوست بيندازيم . الاغ گفت همين طور است كه ميفرمائيد . بهتر است كه قدرى به داخل مرغزار برويم كه درختهاى بيشه‌ها ما را از نظرها مستور دارد . شتر اين فكر را پسنديد . جلوتر رفتند و از قضا در پشت درختها بچشمهء آب صاف و زمين پرعلفى رسيدند ، و در ظرف چند دقيقه توانستند خود را سير و سير آب كنند . شتر در گوشه‌اى نشسته مشغول نشخوار شد و الاغ در ميان علفها خر غلطى زده ، برخاست و بشتر گفت : رفيق آوازم ميآيد ! . ميخواهم ، يكدهن بخوانم ! شتر گفت :\r\nمبادا چنين سفاهتى را مرتكب شوى كاروان خيلى دور نرفته است صداى تو را ميشنوند ، بسر وقت ما مىآيند ، و از اين نعمت محروم ميشويم . الاغ گفت امكان ندارد . من بايد آواز خود را بخوانم ! آنچه شتر التماس كرد ، بخرجش نرفت و عرعر خود را سر داد . شتر درست فهميده بود . كاروانيان كه چندان دور نشده بودند از صداى الاغ متوجه شدند كه دو حيوان بىبار عقب مانده‌اند . بار سالار دو نفر را مأمور كرد بروند حيوانات را پيدا كرده بياورند .\r\nبالجمله ، در نتيجهء اين آوازه‌خوانى ، به زودى مأمورين رسيدند و شتر و الاغ را سينه كرده « 2 » از مرغزار بيرون آوردند ، و از دنبال كاروان روبراه نهادند . قبل از اينكه بكاروان برسند ، برود عظيمى برخوردند . دو نفر شاگرد چاروادار يا بوهاى رونده زير\r\n\r\n\r\n","description":"","footnote":"\r\n( 1 ) - « آنقدر بپز كه بتوانى بخورى » از مثالهاى ساير و هميشه در تشر و تهديد باشخاصى كه كار بىرويه‌اى كرده باشند به كار ميروند .\r\n( 2 ) - « سينه كردن » كنايه از خارج كردن آدم يا چهارپا از جا و محلى است كه بيرون شدگان مايل باقامت در آنجا باشند و با جبر و عنف آنها را خارج كنند . اين اصطلاح دربارهء\r\nبقيه در حاشيهء صفحهء بعد\r\n","page_name":" 265 ","page_number":273},
  {"content":"\r\n\r\nپا داشتند . شتر هم ميتوانست از آب بگذرد . ولى دست و پاى الاغ با ژرفى و تندى رود متناسب نبود . چهاروادارها از مالهاى خود پائين آمده ، شتر را خواباندند و الاغ را بر پشت شتر گذاشته برود زدند . بوسط رود كه رسيدند شتر بالاغ گفت : تو آنوقت خواندنت آمد ، خواندى ! منهم حالا رقصم ميآيد ! الاغ آنچه عجز و لابه كرد ، بخرج نرفت و شتر با دو سه حركتى كه به بالا تنه و پاهاى دراز خود داد ، الاغ را از گردهء خود به آب انداخت و آب الاغ را غرق كرد .\r\nآقايان ! هرچه ميخواهند آواز وحشى مرده‌باد و زنده‌باد بخوانند ، و باد ببوق شمال و جنوب بكنند . ولى بدانند كه نوبت رقص ملت حقيقى ، كه هيچ رنگ خارجى نداشته باشد ، عنقريب خواهد رسيد و اين آوازه‌خوانى براى هردو دسته خيلى گران تمام خواهد شد . چنان كه بيست و پنجسال قبل هم گران تمام شد . خوانندگان عزيز ، عاقبت متجاسرين را بعد از رفتن بالشويكها از گيلان ، البته بخاطر دارند . الآن هم از كيفيت سقوط سيد ضياء الدين كه او امروز هم يكى از محركين اصلى اين زنده‌باد و مرده‌بادها است مسبوق خواهند شد .\r\n\r\nمقدمات سقوط سيد ضياء\r\nحكما ميگويند منتها درجهء ترقى ، اولين درجهء تنزل است .\r\nفيزيك‌دانها هم ميگويند ، چون صعود حركتى قسرى است ، و بوسيله فشار خارجى صورت ميگيرد آخرين درجهء آن اول سقوط است ، عوام هم مىگويند « ترقى زياد مايهء جوانمرگى است » اين شاعر در شعر :\r\n در سركشى است خاك‌نشينى گه گفته‌اند * فواره چون بلند شود سرنگون شود \r\nنيز نظر به همين موضوع داشته است .\r\nاگرچه مؤسسين كودتا ، چنان كه در جاى خود تشريح كرده‌ام به عامل قلمى كودتا خيلى اهميت نميدادند ، و در جستجوى اين شخصيت ، خيلى دچار انديشه و فكر نبودند ، و همين كه عامل نظامى آن را پيدا كردند ، چندان در صدد تناسب عامل قلمى آن با اوضاع برنيامده ، و انتخاب سيد ضياء الدين هم با نظرات همهء كارفرمايان اين خيمه‌شب‌بازى ، يا پهلوان گيس‌دار موافقت نداشت ، ولى در هرحال طرز عمليات را اعم از اينكه بدستور مؤسسين يا اثر فكر خود سيد ضياء الدين بود ، طورى برداشته بودند كه بىثباتى آن در نزد متفكرين مسلم بود و همه ميدانستند كه اين بازى موقت و طبعا دوام و ثباتى نخواهد داشت .\r\nحبس و تبعيد و تحت نظر داشتن چهارصد پانصد نفر ، از وجوه اهل كشور ، تمام كارها را از جريان انداخت و تجربهء همين دو سه ماهه ثابت كرد كه روزنامه‌نگار لامحاله ، در اين كشور سياستمدارى نميتواند بكند . اشخاصى هم كه سيد براى كمك و همكارى خود بقيهء حاشيهء صفحهء قبل\r\n\r\n\r\n","description":"","footnote":"\r\nحيوان كه واقعا احتياج بدنبال دويدن و سينه كردن دارند بيشتر به كار است . گاهگاه نسبت بانسانى كه براى بيرون كردن او حاجت بقسر و فشار داشته باشند و توهين آنها هم منظور باشد استعمالش ميكنند .\r\n","page_name":" 266 ","page_number":274},
  {"content":"\r\n\r\nطلبيده بود ، جز يكى دو نفر باقى آنها نه كاردان بودند ، نه استخوان‌دار . چنان كه اكثر آنها با وجود سابقهء وزارت كه در اين دوره پيدا كردند ، ديگر بوزارتى نرسيده ، و تنها فايده‌ايكه اين پيش‌آمد غير مترقب براى آنها حاصل كرد ، همان خطاب جنائى بود و بس اعضاى وزارتخانه‌ها به احكام اين وزراى بىاطلاع كم استخوان اهميتى نميدادند ، و طبعا كارها خوابيد . و همين كه از وعدهء اصلاحاتى كه سيد در بيانيهء خود بمردم داده بود ، اثرى ظاهر نگشت ، عدهء زياديكه بتصورات خود ، كابينهء سياه را كابينهء ضد اشراف و كابينهء اصلاح دانسته بودند نيز بر عدهء مخالفين افزود شدند .\r\nگذشته از اين كس و كار اين چهارصد پانصد نفر هم اگرچه براى جان محبوسين تشويشى نداشتند ، براى بدگذرانى آنها در محبس هم كه بود طبعا بيكار ننشسته ، و هر كس به قدر وسع خود در نزد مقامات داخلى و خارجى اقدام مىكرد ، و اين اقدامات ولو از طرف پاره‌اى از خانم‌ها هم كه به عمل مىآمد چندان بىاثر نميتوانست باشد ، و بيرون آمدن محبوسين از كنج زندان ناگزير به نظر مىآمد . پيغام مدرس به سيد ضياء الدين كه « اگر ما را كشته بودى كارى پيش ميبردى ! ولى ديگر از تو كارى برنخواهد آمد » عين حقيقت بوده است . زيرا سيد ضياء الدين در اين كار كه مسلما با تشويق مؤسسين كودتا كرده بود ، خود را در بن‌بست عجيبى گذاشته بود كه راه پس‌وپيش را بر او ميبست . همانطور كه سيد مدرس به او پيغام داده بود . اگر سيد ديوانگى را به جائى مىرساند كه اين چهارصد پانصد نفر را در همان سه چهار روزهء اولى ، سر به نيست و مردم را با كار ختم شده مواجه ميكرد ، شايد محملى داشت و ميشد شهرت بدهند كه عصبانيت قشون فاتح تهران موجب اين عمل شده است ، ولى بعد از راه افتادن عمليات نظامى و تشكيل هستهء قشون آينده كه با فعاليت سردار سپه داشت سكه و صورتى به خود مىگرفت ، كشتن اين پانصد نفر از وجوه مردم كشور كارى نبود كه مؤسسين كودتا هم به آن رضا دهند ، زيرا افتضاح بين المللى آن زياد ميشد و شايد موجب توقف پيشرفت كار تشكيل قوهء متحد الشكل كه تمام اين زحمات براى آن كشيده بود ، نيز ميگرديد . پس محبوسين قابل سربه‌نيست شدن نبودند و همين كه بنا شد محبوسين سلامت بمانند كار بيش از دو راه نداشت ، يكى نگاهدارى محبوسين ، در حبس و ماندن سيد ضياء الدين بر سر كار ، ديگرى آزادى محبوسين و خدا حافظى با سيد ، و البته طرز اول كه آن هم در حقيقت اعدام تدريجى محبوسين بود ، باز باصل مقصود يعنى تشكيل هستهء قشون زبان‌آور ميشد و مؤسسين حاجت داشتند كه سردار سپه ، با سر فارغ و بىجاروجنجال و آه و نالهء كس‌وكار زندانيان ، مشغول كار خود باشد .\r\nپس سقوط سيد ضياء الدين از نظر همان مؤسسين كودتا هم كه ملاحظه شود ناگزير بود منتها خود سيد هم بجلو انداختن موعد آن كمكهائى كرده است .\r\nاز جمله بىادبىهاى او نسبت بمقام سلطنت است . معلوم مىشود ، سيد در اين وقت خيلى بحكومت رعب معتقد بوده و ميخواسته است ، حتى شاه كشور را هم مرعوب كرده و مطيع منويات خود قرار دهد . در صورتى كه شاه كشور ، تا بر سر كار است ، بايد طرف\r\n\r\n","description":"","footnote":"","page_name":" 267 ","page_number":275},
  {"content":"\r\n\r\nاحترام باشد و رئيس الوزراء بخصوص در نبودن مجلس ، بايد بيشتر خود را از راه لزوم خويش براى كشور طرف توجه شاه قرار دهد ، نه از راه مرعوب كردن او .\r\nدر موقعى كه سيد ساقط شد و محبوسين از حبس نجات يافتند ، براى استمالت آنها مردم دسته‌دسته بديدار آنها ميرفتند . حاجى حسين آقاى امين الضرب ( مهدوى ) يكى از محبوسين بود . من نظر بسابقهء دوستى و همكاريهائى كه در شوراى عالى تجارت باهم داشتيم شب همان روز خلاصى ، بديدار او رفتم . مرحوم مهدوى مردى ملايم ، و با ادب و مردم‌دار و بنابراين مجلس او در اين شب از مجلس اكثر آزادشدگان پرجمعيت تر بود . وارد حياط كه شدم ، مرحوم مشير الدوله ، حسن پيرنيا ، هم از راه رسيد ، و باهم وارد مجلس شده ، من و ايشان پهلوى هم اتفاق افتاديم . از اينكه در اين دو سه ماهه جز عيد نوروز آن هم بوسيله گذاشتن كارت يادى از ايشان نكرده بودم ، عذرخواهى كردم .\r\nايشان گفتند : من هم هيچ‌جا نرفته ، و حتى شاه را هم تا امروز ، در فرح‌آباد ، ملاقات نكرده بودم . گفتم : واقعا از شاه نپرسيديد چه شد ، كه ايشان دستخط رياست وزراى سيد ضياء الدين را امضاء كردند ؟ گفت حاجتى بپرسش نداشت ، خود ايشان بدون سؤال گفتند : سيد آمد اينجا ، دستش را بكمرش زد و با سماجت و تشر قوهء نظامى دستخط رياست وزراى خود را گرفت ، و رفت .\r\nالبته شاه قبلا از كانديدا شدن سيد ضياء الدين براى رياست وزراء خبر داشته ، و ميدانسته است كه نظر رؤساى نظاميانى كه وارد تهران شده‌اند ، در رياست وزراء به سيد است و شايد نمايندهء نظاميان هم كه بحضور شاه رفته ، اين تقاضا را كرده و حتى مؤسسين كودتا هم ، بوسايل مختلفه مطلب را بشاه حالى كرده بودند ، در اين صورت دست بكمر زدن و تشر و تشدد چه لزومى داشته است ؟ و بر فرض اينكه ، دفعهء اول براى پيشرفت مقاصد آينده ، اين طرز رفتار لازم شمرده شود ، دفعات بعد ديگر هيچ دليل سببى نميتواند داشته باشد ، تا چه رسد باينكه سيد سيگار بلب وارد خدمت شاه ميشده ، سهل است بدون اجازه مىنشسته و گاهى اگر عمدا صندلى در اطاق نمىگذاشتند روى آستانهء مرتفع پنجره جلوس ميكرده است .\r\nبايد در اينجا گفت : كه سيد مثل امروز دست چپىها و شماليها ، خيلى بمواعيد مؤسسين كودتا فريفته شده بوده است . و الا ، با وجود حبس وجوه اهل كشور و اختلافات دائمى كه با سردار سپه داشته ، و در هر مورد گرفتار تعنتها و رعونت‌هاى نظامى او مى شده ، نبايد اينقدر بىاحتياط باشد كه حتى با شاه كشور هم بطور بىاعتنائى رفتار كند ، و با نبودن مجلس شوراى ملى ، و نداشتن هيچگونه ريشهء حزبى و طرفدار خانوادگى اين نقطهء اتكا را هم از خود برنجاند .\r\nميگويند : « كرم درخت از خودش است . » اگر اين عامل قلمى كودتا توانسته بود ، با عامل نظامى كنار بيايد شايد ميتوانست بيشتر از اين رئيس الوزراى كشور باشد ، و البته سيد هم متوجه اين موضوع بوده است . ولى كار سيد جاى ديگرش لنگ ، و آن هوش فعال\r\n\r\n","description":"","footnote":"","page_name":" 268 ","page_number":276},
  {"content":"\r\n\r\nرضا خان سردار سپه بود . اين افسر قزاق بقدرى باكفايت و موقع‌شناس ، و زرنگ و زيرك بود كه به زودى دانست چه بايد بكند كه وجود خود را براى كشور ناگزير قلم بدهد ، تا آنجا كه مؤسسين كودتا هم وجود او را بر سيد ترجيح دهند .\r\nهمچو به نظر ميرسد كه مؤسسين در اينوقت از هر حيث او را لايق تشكيل دادن قوه‌اى كه بتواند حد و سدى در كشور برقرار كند ، بجا آورده بودند . سردار سپه هم وزارت جنگ را خاص خود كرده ، و روز و شبش را براى تكميل قوهء حاضر ، و ايجاد قواى جديد به كار ميبرد در اين وقت البته بفكر سلطنت نبود ولى از رياست وزراء آن هم براى اينكه كمك كار وظيفهء نظاميش بشود ، و رياست و استقلال او را محكم‌تر كند بدش نمىآمد .\r\nچنان كه معروف است وقتى رفتن سيد محقق شد . انگليسها سردار سپه را براى رياست وزراء بشاه پيشنهاد كرده بودند ، منتها شاه حقا جواب گفته بود « از كارهاى وزارت جنگش باز مىماند . » و اين كار بصرفهء سردار سپه بود . زيرا ممكن بود هنوز جاى پاى خود را از نقطه‌نظر نظامى محكم نكرده ، گرفتار سياستهاى داخلى و خارجى شده ، و با يك عمل سادهء پارلمانى ، از كار بيفتد و داغ باطله بخورد .\r\nدر هرحال براى سردار سپه لازم بود كه شر اين شريك را در اين امامزاده‌اى كه با هم ساخته بودند ، زودتر از سر خودش بكند كه كسى نباشد كه دست شكسته‌اى زير سر او داشته باشد « 1 » . ضديت‌هائى كه با سيد ميكرده ، ظاهرا بيشتر از اين راه بوده و در اينوقت ، خيلى پاپى نيل بمقام رياست وزراء نبوده است .\r\nاز طرف ديگر ، سردار سپه با هيچيك از رجال كه در حبس سيد بودند ، دوست و دشمنى شخصى و سياسى نداشت و حقا فكر ميكرد كه محبوس ماندن اين اشخاص كه از همه طبقه و صنفى بودند ، مقدارى از فعاليت كشور را متوقف مىكند ، و اين كار البته بر ضرر تشكيل قشون متحد الشكل و بنابراين بر ضرر كشور و بر ضرر شخص او تمام مىشود . از همهء اينها گذشته ، محبوسين هم اگرچه بطور غير مستقيم ، ولى در هرحال بوسيلهء عمليات او بحبس رفته ، و براى او لازم است كه اين فكر از سر آنها بيرون بيايد . پس اگر با سيد ضديت كند و كلاه او را پس معركه بياندازد ، هم خود را محبوب خواهد كرد ، و هم تمام گناه‌ها به گردن سيد بار خواهد شد . انگليس‌ها هم در اين طرز فكر با سردار سپه شريك بودند . زيرا آنها هم كسى را لازم داشتند كه فحش و نفرين زندانيان و كس و كار آنها نصيب او شود و از سيد بهترى را در اين موقع نداشتند .\r\nكس‌وكار محبوسين هم همين‌كه از گيجى اول كار خارج شدند ، دانستند چكنند .\r\nبا تاريخ و تصريح ، سردار سپه را در اين ضديتهاى او با سيد ، تشويق و تا توانستند اقدامات مقدماتى او را براى تشكيل قشون تحسين و در حقيقت به او حالى كردند كه اين بچه سيد كيست ، كه بتواند از اين فضوليها بكند ؟ اگر تو با ما همراه باشى ما هم با پيشرفت مقاصد\r\n\r\n\r\n","description":"","footnote":"\r\n( 1 ) - « دست شكسته زير سر كسى داشتن » كنايه از سرى نزد او داشتن است كه اگر افشا كند مايهء زيان اساسى شود .\r\n","page_name":" 269 ","page_number":277},
  {"content":"\r\n\r\nخيرخواهانهء تو كمك خواهيم كرد و كاريرا كه شروع كرده‌اى ميتوانى بانجام رسانى .\r\nاين را هم ميدانيم كه انگليسها ، در سياست خيلى اهل لجاج و ابرام نيستند همين كه دانستند حناى برآوردهء آنها ديگر رنگ ندارد « 1 » ، فورا او را فداى افكار مآل انديشانهء خود ميكنند . بخصوص در مورد سيد ضياء الدين كه كم‌كم مردم دانسته بودند كه عامل پشت پرده آدمك چوبى اين خيمه‌شب‌بازى كيست ، و سروصداهائى هم از كس‌وكار محبوسين بلند شده ، و غرولندهائى هم به آنها زده ميشد كه اگر مىخواستند از سيد تقويت نمايند و او را نگاهدارند در حقيقت چماق را بدست چلاقى ميدادند « 2 » . زيرا به خوبى ميديدند كه با وضعى كه براى سيد پيش آمده است ، و با ضديت سردار سپه ديگر كارى از پيش او نخواهد رفت . بنابراين بسنت سنيه رفتار كرده ، او را واگذاشتند كه هرچه بر سرش مىآيد بيايد .\r\nسيد ، از مدتى پيش احساس كرده بود كه با اوضاع حاضر ، ديگر نميتواند ، بر ايران حكومت كند . بخصوص كه سردار سپه ، نسبت بسلطان احمد شاه خضوع فراوانى نشان داده و شاه هم حالا ديگر دانسته است كه سيد هيچكاره است و با يك پف ولو دستخط او هم باشد اين آتش كه ظاهرا تمام كشور را فراگرفته است ، خاموش خواهد شد و سردار سپه هم هيچ مضايقه ندارد كه بامر شاه حتى او را دستگير هم بكند . بنابراين بانگليس‌ها متوسل شد . وزير مختار آندولت هم شايد توصيه‌اى از او در نزد شاه كرد . ولى وقتى ضديت شاه را با سيد زياد ديد ، اصرار نورزيد .\r\nاز مسافرت بىمقدمهء محمد حسن ميرزا وليعهد ، بجانب اروپا كه چند روزى بعد از سقوط سيد اتفاق افتاد ، بعضى حدس ميزنند كه سيد بعد از احراز بىمهرى شاه نسبت به خود ، به خيال افتاده باشد كه شاه را معزول و محمد حسن ميرزا را به پادشاهى برساند .\r\nولى با كدام قوه ؟ قوهء جنگى ايران دست سردار سپه بوده و او هم چنان كه ديديم ، در اين وقت نسبت بشاه از روى عقيده خاضع بوده است . اگرچه عنوان مسافرت وليعهد براى معالجه بود ، و شايد واقعا هم براى معالجه و يا تفريح باروپا رفته ، و اين شهرت‌ها اصلى نداشته است ، ولى در هرحال اگر هم سيد چنين قصدى داشته و با وليعهد وارد توطئه و تبانى هم شده باشد ، خيال خامى بوده كه سيد ، مثل آدم غريق به اين خزه متمسك شده است « 3 » ، و از اين خيال خام‌تر ، خيال راه انداختن كودتائى بر ضد اين كودتا بوسيلهء ارامنه است كه به هيچ حسابى درست درنمىآيد ، و باوجوداين هردو موضوع بعد از سقوط سيد شهرت داشت . و ميتوان حدس زد ، اين شهرت‌ها را هم انگليس‌ها ميداده‌اند تا محرك بودن خود را در كودتاى سابق پامال و وانمود كنند كه سيد ضياء الدين خودش به خيال خود\r\n\r\n\r\n","description":"","footnote":"\r\n( 1 ) - « رنگ نداشتن حناى كسى » كنايه از بىاثرى وجود اوست .\r\n( 2 ) - « چماق دادن بدست چلاق » كنايه از كار دادن بآدم بىكفايت يا پشتيبانى از اوست .\r\n( 3 ) - الغريق يتشبث بكل حشش ، مثال عربى است كه اين جمله از آن اقتباس شده است و انشاء اللّه چون از عربى ترجمه شده است طرف اعتراض قلمبه‌نويسها نخواهد شد .\r\n","page_name":" 270 ","page_number":278},
  {"content":"\r\n\r\nكودتاى سوم حوت را برپا داشته و چون ديده است يخش نگرفته و دارد زحماتش هدر ميرود ، خواسته است اين ديوانگى را بر ديوانگى سابقش بيفزايد ، يا اينكه بگوئيم سيد از فرط جاه‌طلبى و يأس از پيشرفت ديوانه شده بوده است . و الا اين دو موضوع با اوضاع آن روزها هيچيك عاقلانه نميتواند باشد .\r\nدر هرحال روز سوم جوزاى 1300 كه سه ماه تمام شمسى از كودتاى سوم حوت گذشته ، و مطابق با هفدهم رمضان بود ، در حدود ظهر كه مردم از خواب برخاستند و از خانه‌ها بيرون آمدند ، سيد دستخط عزل خود را دريافت كرده ، و چندين فرسخ از تهران دور شده بود . انگليس‌ها ، بسنت سنيه كه بعد از رفع حاجت از برآوردهء خود او را از تعرض مصون ميدارند ، بوسائلى كه در دست داشتند ، حتى با كمك سردار سپه ، سيد را از خاك ايران بدر بردند ، زيرا به خوبى ميدانستند كه بعد از سقوط سيد محبوسين بيرون خواهند آمد و با آزادى اين چهارصد پانصد نفر دشمن ، حفظ سيد كار مشكلى است .\r\nدر صورتى كه شايد در آينده باز هم بوجود او احتياج پيدا كنند . چنان كه بالاخره . اين روز فيروز هم رسيد ، و در انتخابات دورهء چهاردهم بعد از بيست و سه سال طرد و تبعيد ، سروكلهء آقا سيد ضياء الدين از ميان صندوق انتخابات يزد ، بيرون آمد و صف آرائى شمال و جنوب را در اين كشور پيش آورد تا عاقبت اين كار بكجا برسد و ملت حقيقى ايران در اين كشمكش چقدر عذاب بكشد . رب اجعل لنا من امرنا فرجا و مخرجا ، ربنا احكم بيننا و بينهم بالحق و انت احكم الحاكمين .\r\n\r\nروزه‌خورى محرمانه\r\nميدانيم سقوط سيد ضياء الدين در سوم جوزاى 1300 و با هفدهم رمضان مصادف بود . اگرچه در اين اوقات مستخدمين دولت اكثر روزه نميگرفتند . ولى شب‌نشينى و بيدارى تا صبح و مجالس قمار به راه بود . اما چون بىايمانى هنوز بكسبه و مردم شهرى و بخصوص زنها ، ولو خانمهاى مستخدمين دولتى هم سرايت نكرده بود ، و همه روزه ميگرفتند . شهر شهر روزه‌دار بشمار ميآيد . روزه‌خورهاى ادارات هم مجبور بودند حفظ ظاهر كنند .\r\nبنابراين ليوان آب يخ را پس پرده ، يا پشت مبل پنهان ميكردند . و اگر دندان‌گيرى هم براى خود فكر كرده بودند ، در كشو ميز بود . در كوچه و بازار هم كسى سيگار نميكشيد ، و روزه‌خور علنى ديده نميشد ، و اجمالا شهر بر خلاف امروز ، منظرهء ماه رمضان داشت .\r\nالبته ، ديگر در مسجد قاليچه‌هاى جا نماز اعيان پهن نميشد ، زيرا نمازخوانهاى آنها هم ، گرفتار كارهاى ادارى خود بودند ، ولى ازدحام كسبه و تجار مجالى باينكه احساس شود كه اين آقايان مسجد نمىآيند نميداد . توپ افطار و سحر منظما موقع خوردن و نخوردن را اعلام ميكرد . ديدن‌هاى معمولى ، بعد از افطار ، شروع ميشد ، و اگر مجلس تا ساعت سه و چهار از شب رفته دراز ميگشت ، سينىهاى شب‌چره ، كه حكما زلوبيا و باميه و پشمك و نان پنجره و گوش فيل و پفك ، يعنى اساس شب‌چرهء ماه رمضان ، را ضميمه داشت ،\r\n\r\n","description":"","footnote":"","page_name":" 271 ","page_number":279},
  {"content":"\r\n\r\nبراى مهمانها ميآوردند . ولو اينكه ، هم ميزبان و هم مهمانان هيچيك اهل روزه‌گيرى نبودند حتى بعضى از وزراى شيك اگر مجلس عصرشان طولانى ميشد ، و موقع افطار ميرسيد ، توپ كه در ميرفت با اينكه اكثريت قريب باتفاق حضار از روزه‌خورها بودند ، سينىهاى نان خشك و پنير و زلوبيا و پالوده براى همه مىآوردند و روزه‌خورها بيشتر از روزه‌دارهاى نادرى كه در اين ميان بودند ، به خوردن اين پيش افطارى ولع نشان ميدادند .\r\nبعد از اينها ؛ در دورهء سلطنت پهلوى كه حمله به نماز و روزه و محراب و منبر جزو سياست دولت شد ، و خواستند اين « آخوندبازيها ! » را موقوف كنند ، اول كارى كه كردند بىترتيبى در ساعات توپ افطار و سحر بود كه توپ افطار را نيم ساعت بعد از مغرب و توپ سحر را يكى دو ساعت جلوتر از طلوع فجر ، مىانداختند و با اين يك تير ، دو نشانه ميزدند . اولا عامه را كه ساعت نداشتند بواسطهء درازى ساعات روزه ، از روزه‌دارى برى ميكردند . و ثانيا اشخاص ساعت‌دار را كه بدون توپ هم ميتوانستند موقع خوردن و نخوردن را تشخيص بدهند ، به توپ افطار و سحر بىاعتماد ميكردند تا وقتى كه بخواهند توپها را موقوف نمايند ، مردمان ساعت‌دار كه طبقهء برجسته هستند وقت‌شناسى از روى توپ را فراموش كرده باشند و از موقوف شدن آن متأثر نشده و صدا راه نيندازند .\r\nماه رمضان سال 1347 قمرى كه با اواخر سال 1307 شمسى مصادف و سال سوم سلطنت پهلوى بود ، من برياست عدليهء فارس و خوزستان در شيراز بودم . افواج پادگان اين شهر با سرتيپ‌هاى متعددشان ، براى خواباندن اغتشاشات حول‌وحوش بخارج شهر رفته ، و فقط عده‌اى معذور و ناتوان با يك سرهنگ كه مردى سالم و كم‌حال و به همين جهت رفقاى نظاميش به او سرهنگ آش رشته ميگفتند ، و والى فارس ( معاضد السلطنه ) سرهنگ خاله خامباجى ( خانم باجى ) موسومش كرده بود در مركز اين ايالت باقى مانده بودند .\r\nمنهم چون خانواده را با بچه‌ها ، در اوايل فصل باز شدن مدرسه‌ها بتهران فرستاده بودم ، دو نفر از اعضاى عدليه ، آقايان صفىنيا و نصر اللّه اردلان ، را براى رفع تنهائى به منزل خود دعوت كرده و با آنها در همان خانه و باغچهء منزل سابق مسكن داشتيم . شب اول رمضان شد . آشپز را خواستم و دستور افطار و سحرى را داده ، گفتم : موقع روشن كردن زير ديگ سحر را من خود خواهم گفت .\r\nتازه او را براى سحرى پختن خبر كرده ، خود مشغول نماز بودم كه صداى توپ بلند شد . آشپز سراسيمه آبكش بدست از پاى اجاق به سمت اطاق من دويد . از قضا من تشهد آخر را ميخواندم ، سلام دادم و به او گفتم . از اين توپ تشويش مكن كشكى « 1 » است\r\n\r\n\r\n","description":"","footnote":"\r\n( 1 ) - در قديم مهر اسم بجاى امضاى نامه‌ها لازم بود . هركس بايد مهرى داشته باشد كه بجاى امضاى دستخط كه امروز معمول شده است به كار برده ، خوش خطى و خوش سجعى اين مهر حيثيت اجتماعى و جنبهء ادبى صاحب مهر را آشكار ميكرد . بنابراين طبقهء اعيان سعى ميكردند كه مهر آنها خوش‌خط و خوش‌سجع باشد . مردمان پدردار اسم پدر خود را هم در مهر ذكر ميكردند سجع مهر ميرزا محمد برادرم ، « الراجى الى اللّه محمود بن نصر اللّه » بود . بعضى هم پاره آيات\r\n","page_name":" 272 ","page_number":280},
  {"content":"\r\n\r\nبرو با سر صبر مشغول كارت باش . من خود موقع سحرى كشيدن و موقع نخوردن را به تو اعلام خواهم كرد .\r\nفردا نزديك ظهر ، بسركار سرهنگ كفيل قشون تلفون كردم ، كه توپ افطار و سحر اعلان دولتى ، و براى تعيين وقت خوردن و نخوردن روزه‌داران ، و بنابراين طرف توجه عامه است . وقتى شما در اين كار اينقدر بىبندوبار باشيد ، كه دو ساعت اشتباه كنيد ، عامه كليهء احكام و اخبار و اعلانات دولتى را به اين توپ قياس ميكنند ، و به آنها بىاعتماد ميشوند .\r\nلامحاله ، كارى بكنيد كه مردم احكام مرا هم مثل توپ شما ، شكمى « 1 » و بقول بچه‌هاى تهران ، الكى « 2 » تصور نكنند . سرهنگ آش‌رشته ، هرقدر هم خاله خامباجى بود از همقطارهايش آموخته بود ، كه بايد تا ميتواند زير بار حرف حساب ، آن هم از طرف يكنفر غير نظامى ، نرود . بخصوص كه اين حرف حساب متضمن انتقاد از ادارهء نظامى هم باشد ، بنابراين ، بسنت سنيه ، وارد محاجه شده گفت : امكان ندارد توپچى تخلف كند . گفتم بايد معتقد شوم كه سركار سرهنگ روزه نميگيريد ، و راه و رسم روزه‌دارى را بلد نيستيد . روزه‌دار از هركس بيشتر متوجه ساعت است ، و من مثل يكنفر روزه‌دار ، بشما ميگويم : ديشب دو\r\n\r\n\r\n","description":"","footnote":"\r\n( 1 ) - سخنى كه از حنجرهء شخص بيرون مىآيد ، اگر از روى قلب و ايمان نباشد شكميش موصوف ميكنند ، ولى امروز اين توصيف و اصطلاح را بهرچيز بىترتيب بىاساس اطلاق مينمايند .\r\n( 2 ) - الك ، غربال خيمه‌ريزه است كه بيختهء با آن بسيار نرم از كار در مىآيد . سابقا كه الك سيمى معمول نبود ، پارچهء بسيار نازك پنبه‌اى را بكم چوبى وصل و به آن رفع حاجت ميكردند .\r\nپارچهء پنبه‌اى البته نه حاجب ماوراء بود و نه دوام و قوامى داشت . به همين مناسبت پارچه‌هاى نازك بىدوام را هم الكى ميگفتند . كم‌كم معنى مجازى الكى را منبسط كرده ، امروز در اصطلاح عاميانه اين توصيف را بكليهء چيزهاى بىدوام و بىثبات و بىترتيب و بىتناسب و بىموقع و حتى اخبار بىاصل هم ميدهند .\r\nبقيهء حاشيهء صفحهء قبل\r\nقران را كه با اسم آنها مناسبت داشت مانند « اسمه احمد » يا « انى عبد اللّه » يا « انه من سليمان » سجع مهر خود قرار ميدادند . پادشاهان و وليعهدان تاج مانندى هم در بالاى مهر قرار داده و در آن الملك اللّه و در اصل مهر شعرى كه حاكى از اسم شاه بود مىكندند كه نمونه‌هاى آن را خوانندگان عزيز در سلاطين قاجاريه در اين كتاب ديده‌اند . سادات در مهر خود حسنى يا حسينى يا طباطبائى يا موسوى يا رضوى يا تقوى كه دلالت بر تيره‌هاى آنها داشت بعد از اسم خود مىآوردند ، طبقات پائين‌تر كه در جامعه چندان يا هيچ سرشناسى نداشتند فقط بكندن اسم خود بر روى مهر برنجى اكتفا ميكردند . بعضى هم در دهات بودند كه اسم خود را بر روى صابون و حتى كشك ميكندند و به كار ميبردند مهر كشكى از همه پست‌تر بود .\r\nوقتى كه ميخواستند از بىاهميتى نامه و سرشناس نبودن نويسندهء آن ذكرى بكنند ، ميگفتند مهرش كشكى است .\r\nامروز اين توصيف را بهرچيز غير معتبرى ميدهند و ريشهء آن همان مهر كشكى است .\r\n","page_name":" 273 ","page_number":281},
  {"content":"\r\n\r\nساعت توپ را زود انداختند . گفت : من مخصوصا قاضى عسكر « 1 » را ، با ساعتش ، مأمور كرده‌ام مواظب ساعات باشد كه پس و پيشى رخ ندهد . گفتم : در اين صورت ، بايد يقين كنم ، كه قاضى عسكر شما هم روزه نميگيرد ، و الا ، ممكن نيست دو ساعت روزه‌دارى خود را ، بدون هيچ جهت معقولى ، درازتر كند .\r\nامشب ، توپ سحر يك ساعت به فجر مانده افتاد . فردا ، باز سركار سرهنگ گرفتار تعرضات نيش‌دار من شد . خلاصه ، تا شب پنجم ماه بيك ربع اختلاف رسيديم . باز هم من دست برنداشتم ، بالاخره ، قاضى عسگر را تحت امر من گذاشت . قاضى ميگفت : ساعت من ظهر كوك است . در تقويم‌ها ساعات توپ سحر را با ساعت غروب كوك تعيين ميكنند .\r\nبه اين جهت اين اختلاف حاصل مىشود ، من ، براى رفع اين عذر ، جدولى ترتيب دادم ، كه ساعات توپ سحر را با ساعت ظهرى تعيين ميكرد . از شب هفتم كار روبراه شد ، و آن سال ، با اين جد و جهد ، كار سروصورت حسابى گرفت .\r\nالبته ، در سنوات بعد ، رؤساى عدليه ، اعم از اينكه روزه ميگرفتند يا نميگرفتند ، جرأت اين قبيل اظهارات و اعتراضات را ، بر تيمسار سرلشكر شيبانى ، كه گذشته از سرلشكرى والى هم بود ، نداشته‌اند ، و سركار سرهنگ چاله‌پرسكى « 2 » هم ، كه تازه ، به جهت شباهت اسمش باسم روسى ، تغيير نام خانوادگى داده ، و سرهنگ اقصى موسوم شده ، و در همشهرىگرى ، نفس نفيس سرلشكر شيبانى بود ، اعتنائى به حرف كسى نداشته ، و توپهاى افطار و سحر آنجا هم ، مثل ساير جاهاى كشور ، بىترتيب و الكى شده است .\r\nامير المؤمنين سلام اللّه عليه ميفرمايد : « كما تكونوا يولى عليكم » قول منتسكيو ( هر قومى سزاوار همان حكومتى است كه دارد ) هم ترجمهء همين فرمايش مولى است . من يقين دارم ، كه اگر دولتيان ، بيمحابا از كارهاى بىرويهء حكومت پهلوى انتقاد ميكردند ، يا لامحاله\r\n\r\n\r\n","description":"","footnote":"\r\n( 1 ) - قاضى عسكر از اسمش پيداست كه از اختراعات حاجى ميرزا حسين خان مشير الدوله سپهسالار ناصر الدين شاه است ، كه آنمرحوم از عثمانيها تقليد كرده و با همان اسم اين واحد را بر قشون ايران افزوده است .\r\nدر دورهء اين سپهسالار هر فوجى يكى دو تا و گاهى بيشتر قاضى عسكر داشت . كار اين آقايان كه در لباس روحانى هم بودند پيشنمازى و مسأله‌گوئى براى سربازان بود . در دورهء وزارت جنگ كامران ميرزاى نايب السلطنه كه همهء كارها بىترتيب بود اين شغل هم تقريبا موقوف مانده بود .\r\nدر اوائل دورهء وزارت جنگ سردار سپه اين شغل بازروئى گرفت ، ولى نه در افواج ، بلكه در پادگانها يك شخص باسم قاضى عسكر بود ، ولى بعدها كه ميخ استقلال سردار سپه قرص‌تر شد اين رسم و اين شغل هم متروك گشت .\r\n( 2 ) - پرسك ، در اصطلاح كاشى ، بمعنى پرستو . و چلچله ، و چاله پرسك اسم دهى در كاشان است . سركار سرهنگ ، در اوايل امر ، كه اسم روسى در قزاقخانه وجهه‌اى داشته ، اسم اين نقطه را كه شايد مسقط الرأسش هم بوده ، به جهت شباهت باسم روسى ، براى خود ، اسم خانوادگى اتخاذ كرده ، و بعدها ، كه كورس روس مآبى در نظام جديد پائين افتاد ، تغيير اسم داده ، خود را اقصى خواند . خدا رحمتش كند ! شخصى حقه‌باز و از آنها بود ، كه خوب ميتوانست رئيس خود را بخويش معتقد و « آهو » كند ، و خود را در انظار نمايندهء قدرت او قلم بدهد .\r\n","page_name":" 274 ","page_number":282},
  {"content":"\r\n\r\nخود را راضى نشان نميدادند ، ملت از جديت و پشت‌كار و هوش و فراست ، و وطن‌پرستى و ساير مزاياى او استفادهء خود را ميكرد ، و از كج‌رويهاى او ، در اخذ و طمع و حملهء بديانت ، بوسيلهء همين انتقادها ، در امان ميماند ، و پهلوى ، بقول رفيق شاعر من ( صفحهء 253 از همين جلد ) بهترين پادشاهان ايران ميشد .\r\nولى چه بايد كرد ؟ اكثريت قريب باتفاق حول‌وحوش و عمال و كاركنان او ، نه همين در حملهء او بديانت غرغر نميكردند بلكه ، خوشوقت هم بودند ، كه دارد اين « آخوندبازيها ! » از بين ميرود ، و در طمع ورزىهاى او هم ، از راه دولتخواهى ، ( ؟ ) راه را براى او هموار كرده ، قانونهاى عجيب بمجلس ميبردند ، وكلا هم ، كه از همان قماش آنها بودند ، هر رطب و يا بسى جلوشان ميريختند ميخوردند ، و هرچه بمجلس ميرفت ، بىچون و چرا تصويب ميشد ، و چنان كه در جاى ديگر هم نوشته‌ام ، « كيست كه ، با توانائى و نداشتن رادع تمام اعمال و افعالش نيكو و مستحسن باشد . »\r\n\r\nدر جستجوى رئيس الوزراء\r\nبارى ، سخن از تصادف روز سوم جوزا و تاريخ سقوط سيد ضياء الدين با هفدهم رمضان بود . در اين روز همين كه مردم ، نزديك ظهر ، از خواب برخاستند ، و از خانه‌ها بيرون آمدند ، شنيدند : كه سيد ضياء الدين ساقط ، و در حال حاضر ، چندين فرسخ هم از تهران دور شده است .\r\nآن روز و آنشب گذشت . فردا به هيجدهم رمضان و شب احياء ، برخوردند . اين تصادف ، سبب شد كه ، تا روز 22 رمضان ، تعيين رئيس الوزراى جديد بتأخير افتد ، و وقت بيشترى ، براى فكر كردن در اطراف شخصيت او ، داشته باشند . معروف شد ، كه شاه بمشير الدوله و مستوفى الممالك تكليف نموده ، و آنها از قبول اين مقام استنكاف كرده‌اند .\r\nمحتمل است كه اين شهرت بىاصل نبوده است . نميتوان گفت : كه سبب عدم قبول آنها پيش‌بينى زياده‌رويهاى سردار سپه بوده است ، زيرا ، در اين وقت ، سردار سپه جز اطاعت محض از امر شاه و اشتغال شبانه‌روزى به زياد كردن نظم و انضباط در افراد و افسران قزاق ، و گرفتن عدهء جديد ، هيچ داعيه‌اى از خود نشان نميداد ، و تمام همش مصروف آن بود ، كه وجود خود را ، از راه خدمت بدولت ، براى تشكيل قوهء كافى ، ناگزير جلوه بدهد . پس بايد گفت : كه اين عدم قبول از طرف اين دو مرد شريف براى آن بوده است ، كه بشاه ، و بخصوص بانگليس‌ها ، عدم رضايت خود را ، از وقايع سه ماههء اخير ، ظاهر سازند . معروف شد . كه مشار الملك هم ، كه از چند ماه پيش وزير دربار شده بود ، خواب رياست وزراء مىبيند ، و براى حصول اين منظور ، اقداماتى مىكند ، و اين سر و آنسر ميدود .\r\n\r\nرياست وزراى قوام السلطنه و حسب و نسب او\r\nروز هشتم جوزا ، ( 22 رمضان ) . دستخط رياست وزراى قوام السلطنه ، جناب آقاى احمد قوام نخست وزير فعلى ، صادر ، و او را از محبس ، براى تكيه زدن بمقام رياست وزراء ، طلبيدند و مصراع معروف ، عدو شود سبب خير اگر خدا خواهد ! « 1 » مصداق پيدا كرد .\r\n\r\n\r\n","description":"","footnote":"\r\n( 1 ) -\r\n خمير مايهء دكان شيشه‌گر سنگ است * عدو شود سبب خير اگر خدا خواهد . \r\nصائب\r\n","page_name":" 275 ","page_number":283},
  {"content":"\r\n\r\nميرزا احمد خان قوام السلطنه ، پسر ميرزا ابراهيم معتمد السلطنه ، و نوهء ميرزا محمد قوام الدوله ، و نبيرهء ميرزا محمد تقى قوام الدوله ، و او ، پسر هاشم خان ، و نوهء آقا محسن آشتيانى است . ميدانيم : كه ميرزا محمد تقى ، با دو نفر از پسر عموهايش ، كه ميرزا حسن پسر ميرزا كاظم ، و ميرزا هادى پسر آقاسى بيك باشند ، در اوايل سلطنت فتحعليشاه ، وارد خدمت دولت شده‌اند ، و از اينجمله نتيجه ميگيريم ، كه خانواده‌هاى احمد قوام و و حسن وثوق و حسين شكوه ، و خانواده‌هاى مستوفى الممالك و مصدق و دفترى و مقتدر ، و خانواده‌هاى دادور و فرهاد از يك اصل ، و همه در آقا محسن جد اعلى بهم مىپيوندند .\r\nمنتها آقايان فرهادها اسم جد مادرى خود را نام خانواده براى خود قرار داده‌اند « 1 » .\r\nآنچه از دورهء رفاقت جوانى در نظر دارم ، سن آقاى احمد قوام در حدود سن من ، و شايد يكى دو سال هم از من مسن‌تر باشند . دليل اين حدس هم تاريخ ازدواج ايشان ، با دختر محمد حسنخان حاجب الدوله ، است « 2 » ، كه بعد از وبائى كه سال 1310 قمرى اتفاق افتاد ، و در اين تاريخ ، لامحاله ، هفده و هيجده ساله بوده‌اند ، در صورتى كه من ، در اين وقت ، بيش از 16 سال و چند ماه نداشته‌ام .\r\nميدانيم ، در آن اوقات ، 1310 قمرى ، ميرزا حسين ، بجاى پدرش ميرزا هدايت وزير دفتر شده بود ، و مستوفىهاى استخوان‌دار ، براى اينكه زير بار او نروند ، بنفع پسرهاى خود ، از كار كناره ميكردند . معتمد السلطنه هم يكى از آنها بود ، كه ، بموجب فرمان ناصر الدين شاه ، استيفاى آذربايجان را ، به پسر ارشدش ميرزا حسن خان ، كه لقب وثوق الدوله را هم بعد برايش گرفت ، واگذاشت ، و براى ميرزا احمد خان ، پسر كوچكتر ، فرمان پيش‌خدمتى و لقب دبير حضورى گذراند ، و آقاى ميرزا احمد خان دبير حضور و پيش‌خدمت ناصر الدين شاه شد . در عكس‌هائى كه در جلد اول ، از شكارگاههاى ناصر الدين شاه ، گراور شده ، خوانندهء عزيز عكس ايشان را ، در ضمن خلوتيان ناصر الدين شاه ، ميبيند .\r\nدر اوايل سلطنت مظفر الدين شاه ، بسال 1314 قمرى ، وقتى كه امين الدوله ، دائى آقاى دبير حضور ، به پيشكارى آذربايجان رفت ، اين خواهرزاده را هم ، نظر باينكه بيكار بود ، به سمت منشى مخصوص ، همراه خود برد .\r\nورود آقاى دبير حضور را ، در مهام امور دولتى ، بايد بعد از مراجعت از اين سفر ، كه امين الدوله وزير اعظم ، و بعد صدراعظم ، شد ، دانست . زيرا ، ايشان ، در پانزده شانزده ماههء رياست وزرا و صدارت امين الدوله ، منشى مخصوص و محرم صدراعظم بودند ، و كليهء كارها از زير قلمشان ميگذشت .\r\n\r\n\r\n","description":"","footnote":"\r\n( 1 ) - مادر پدر آقايان فرهاد ، دختر فرهاد ميرزا معتمد الدوله است .\r\n( 2 ) - محمد حسن خان حاجب الدوله پسر رحيم خان حاجب الدوله دولو در زمستان 1305 قمرى شبى خردهء ته ديگ در گلويش گير كرده ، در همان شب بدرود زندگى گفت . همه ميگفتند :\r\n« يك برنج كشتش » از قضا همين جمله به حساب جمل ماده تاريخ فوت اوست .\r\n","page_name":" 276 ","page_number":284},
  {"content":"\r\n\r\nخوانندهء عزيز توجه دارد ، كه منشىگرى صدراعظم ، در اين ايام هم ، مثل سابق ، زيبائى خط و انشاء و امانت و صحت و پشت‌كار و هوش و فراستى لازم داشت ، كه در همه كس يافت نمىشد . زيرا ، هنوز هم ، نوشتن نامه ، بطور مرتجل و بدون پيش‌نويس و قلم‌خوردگى ، از لوازم كار بشمار مىآمد ، و عهده كردن اين كار ، آن هم زير دست نويسندهء دقيق و صاحب خطى ، مانند امين الدوله ، « كار هر بافنده و حلاج » نبود ، و آقاى دبير حضور تمام مزاياى اين شغل را ، از زيبائى خط و انشاء مرتجل و امانت و پشت‌كار ، حائز بود . « 1 »\r\nچنان كه ، همين مزايا و سابقه ، براى دفعهء دوم ، در 1322 ، و در صدارت عين الدوله آقاى دبير حضور را ، بار ديگر ، بمنشىگرى صدراعظم طلبيد ، و در پطرز بورغ ، او را ، با همين سمت ، ملتزم ركاب مظفر الدين شاه ديديم . ولى بعد از اين مسافرت ، لقب دبير حضور را ، بوزير حضور ، تغيير داد ، و بعد از چندى ، در دورهء مجلس و مشروطهء اول ، كه القاب وزيردار را ، براى احترام مقام وزارت ، منسوخ كردند ، و نريمان خان قوام السلطنه ، وزير مختار اطريش هم بدرود زندگى گفته بود ، آقاى وزير حضور بر آن شد ، كه با تغيير مضاف اليه ، لقب جد و جد اعلى را ، با گرفتن اين لقب ، زنده كند ، و قوام السلطنه شد . و بعدها ، در سلطنت پهلوى ، كه القاب منسوخ گرديد ، نام قوام را نام خانوادگى خود قرار داد ، تا از ميرزا محمد تقى جد اعلى و ميرزا محمد جدش هم نامى باقى گذاشته باشد .\r\nدر مجلس اول ، البته منشى مخصوص صدراعظم مستبدى مثل عين الدوله كه فشارهاى استبدادى او موجب تغيير اوضاع شده بود ، نبايد بكارى برسد . ولى بعد از استبداد صغير در دورهء مجلس دوم بمعاونت وزارت جنگ و داخلهء مجددا وارد خدمت شده و در ايام فترت شش سالهء بين مجلس دوم و سوم ، چندين بار بوزارت ماليه و داخله و جنگ نايل آمده ، و بالاخره والى خراسان گرديد . و چنان كه ديديم در سيزدهم فروردين 1300 شمسى ، بحبس سيد ضياء الدين افتاد و در اين تاريخ 8 جوزاى 1300 بعد از تحمل پنجاه و پنج روز حبس سيد ضياء الدين براى اولين دفعه رئيس الوزراء شد .\r\nبراى اينكه سرگذشت جناب آقاى احمد قوام را كامل كرده باشم از خوانندهء عزيز اجازه ميخواهم ، از سلسلهء حوادث جلو بيفتم . اين اولين رياست وزراى ايشان تا اواخر جدى 1300 طول كشيد . بعد مشير الدوله رئيس الوزرا شد . كابينهء مشير الدوله بيش از چهار ماه و نيم دوام نياورد ، و مجددا قوام السلطنه در 21 جوزاى 1301 مقام رياست وزراء را حائز گرديد و تا پنجم دلو همين سال باينكار مشغول بود و در اينوقت مستعفى شد . بعد از اين تاريخ چند ماهى مستوفى الممالك و چندى هم مشير الدوله رئيس الوزراء شدند . سپس نوبت رياست وزراء بسردار سپه رسيد و اين كار نردبان سلطنت او گشته و آقاى احمد قوام\r\n\r\n\r\n","description":"","footnote":"\r\n( 1 ) - بعد از اين تاريخ در زمان ايالت شعاع السلطنه ، پسر مظفر الدينشاه كه پدرش معتمد - السلطنه كه به پيشكارى فارس و همراه شاهزاده بود آقاى دبير حضور هم همراه و منشى خاص شعاع السلطنه شد .\r\n","page_name":" 277 ","page_number":285},
  {"content":"\r\n\r\nبه جهت گل‌كشى « 1 » هائى كه در همكارى با سردار سپه گرفته و به تبعيد هم رفته بود ، طبعا در عداد فراموش‌شدگان درآمد تا بعد از وقايع شهريور 1320 در اواخر همين سال ، بعد از نوزده سال فراموش‌شدگى و خانه‌نشينى ، براى دفعهء سوم نخست‌وزير شد و بعد از واقعهء 17 آذر 1321 از مقام خود مستعفى گرديد تا بالاخره در اواخر 1324 براى دفعهء چهارم نخست‌وزير شده تا امروز 32 خردادماه 1325 به اين سمت باقى و برقرار مىباشد .\r\n\r\nخلاصى محبوسين\r\nبعد از صدور دستخط تعيين رئيس الوزراء قبل از هركار لازم بود محبوسين سيد ضياء الدين آزاد شوند . روز 9 جوزا اين كار خير انجام گرفت . لازم بود از برجسته‌هاى آنها شاه تفقد كند . عده‌اى از آنها را بحضور بردند و اين تشريفات هم به عمل آمد ، متظاهرين آنها به مجلس شورايملى رفتند و در صحن بهارستان با حضور جمعى از آزاديخواهان ، نطق‌هائى بر ضد مسببين اين حبس كردند . البته اسمى از انگليس‌ها برده نشد ، ولى از لحن بيانات آنها به خوبى برمىآمد كه طرف اين اعتراضات كيست .\r\n\r\nمسافرت وليعهد باروپا\r\nچنان كه در ( صفحهء 270 همين جلد ) اشاره كرده‌ام ، وليعهد محمد حسن ميرزا روز 13 جوزا ، بعنوان معالجه از راه بغداد به سمت اروپا رهسپار شد . رئيس الوزراء بيانيه‌اى هم در اين خصوص صادر نمود . اعم از حق يا باطل ، چيزهائى در اطراف اين مسافرت و تبانى و توطئهء حسن جون « 2 » با سيد ضياء الدين در افواه بود ، چون سابقا در اين زمينه شرح لازم نوشته شده است در اينجا حاجتى بتكرار ندارم .\r\n\r\nكابينهء قوام السلطنه و بيانيهء او\r\nروز 14 جوزا ، قوام السلطنه كابينهء خود را كه اكثريت افراد آن مثل خودش از محبوسين سيد ضيائى بودند بحضور سلطان احمد - شاه معرفى كرده و كابينه مشغول كار شد . رئيس الوزراء بيانيه‌اى در 16 اينماه براى اعلام خط مشى كابينهء خود منتشر نمود . اين بيانيه هيچ اشاره‌اى بواقعات سه ماههء گذشته ندارد و از هرحيث عادى است . معهذا دو موضوع تازه در آن هست كه قدرى بوى سيد ضياء را بمشام مىرساند . يكى تقويت قواى نظامى\r\n\r\n\r\n","description":"","footnote":"\r\n( 1 ) - گل‌كشى - در زورخانه‌هاى قديم رسم بود ، ورزشكاران يك زورخانه از زورخانهء ديگر دعوت ميكردند و اين دعوت اكثر شبها اتفاق مىافتاد و اين شب را گلريزان مىگفتند . در اين شب پيش‌كسوتها و سران ورزشكاران را هم بمناسبت دعوت ميكردند . جوانها و نوچه‌هاى طرفين در اقسام بازى ورزشى هنرنمائى و شيرين‌كاريهائى ميكردند . گاهى بداوطلبى دو نفر از نوچه‌هاى طرفين كشتى دوستانه‌اى هم ميگرفتند . اين كشتى را بمناسبت خصمانه نبودن گل كشتى و اين شب را گلريزان موسوم ميكردند ، زيرا از باجهء طاق زورخانه بر سر دو مبارز گل زيادى ميريختند كه سطح زورخانه پر از گل ميشد .\r\nاقداماتى را كه دو حريف و دو رقيب در خفا و به قصد كارشكنى از هم معمول ميدارند و خيلى خصمانه نيست بطور استعاره گل كشتى اسم داده‌اند .\r\n( 2 ) - سلطان احمد شاه وليعهد را « حسن جون » ميخوانده است .\r\n","page_name":" 278 ","page_number":286},
  {"content":"\r\n\r\nو تقدم مصارف قشونى بر ساير مصارف ، و ديگرى تجديدنظر و اصلاح سهم مالك و رعيت است . موضوع اولى هميشه در اين 25 ساله طرف رعايت بوده ، اما دومى همان است كه بعد از 25 سال هنوز هم به جائى نرسيده و سبب هم مشكلى طرز عمل است . بيان اين مدعى بخصوص اين روزها توضيحى لازم دارد كه از خوانندهء عزيز اجازه ميخواهم بايراد آن بپردازم .\r\n\r\nافزايش سهميهء رعيت يا توضيح زيادتر در يكى از موضوعات جلد دوم\r\nچنان كه در جلد دوم « شرح زندگانى من » تحت عنوان « يك نفر روس سرخ » صفحهء 368 مختصرا تذكر داده‌ام ، در ايران معاملهء مالك و رعيت معاملهء دو نفر شريك ، و شركت آنها شركت سرمايه و كار و كار ابزار و بهترين اسلوب براى جلوگيرى از استثمار بيقاعده و غير معتدل سرمايه از بازوست و تصور نميكنم بر اصل اين اساس ايرادى بتوان گرفت .\r\nرعيت ايران مثل رعيت اروپا مزدور نيست كه هرروزه بر اثر ترقى و تنزل قيمت زندگى كه بناگزير از ترقى و تنزل قيمت محصول زراعتى پديد مىآيد ، بين او و مالك در سر كمى و زيادى مزد و ساعت كار اختلاف توليد و در نتيجه كارهاى كشاورزى گرفتار اعتصاب و تعويق و تعطيل شود . بلكه در ايران رعيت شريك مالك است و هريك از دو شريك ، اعم از ارزان يا گران از عين محصول « به قدر الحصه » برخوردارند ، و چون محصولات زراعتى هم اكثر طرف حاجت خود رعيت است و سهم خود را از فرآورده‌هاى مزرعهء خود به خانه ميبرد ، و حاجتى به فروش آن بادارهء مباشرت مالك ندارد ، از استفاده‌هاى نامشروعى كه ممكن است در پاره‌اى از اوقات در خريد و فروش بارباب يا مباشر او اتفاق بيفتد ، كاملا مصون و محفوظ مىباشد . در فروش تره‌بار هم كه سهم رعيت زيادتر از مصرفش است ، چون ارباب هم مثل او زيادتر از مصرف شخصى سهم ميبرد ، هر دو شريك محصول را ببازار ميفرستند و حاصل قيمت را بعد از كسر كردن مصارف ، حمل‌ونقل ، بدون هيچ تعدى و تجاوز تسهيم ميكنند . بقدرى قواعد اين شركت و تسهيم محكم و تفتيش‌هاى دو جانبه در آن برقرار است ، كه هيچيك از دو طرف ، ولو خيلى هم متعدى باشد ، نميتواند حبه و دينارى بر ضرر طرف ديگر به سمت خود بكشاند .\r\nوجود اين شركت بين مالك و رعيت ، محسنات مادى و معنوى زيادى دارد كه قابل دقت است . يكى از آنها كه بازدياد ثروت ملى هم كمك فراوانى مىكند اين است كه رعيت چون با مالك در عين محصول شريك است و عمل هم كه روح و جان زراعت است در دست اوست تا بتواند در ازدياد محصول سعى و مجاهدت مىكند . بنابراين نتيجهء عملش زيادتر از مزدورى خواهد شد كه شركتى ، و بنابراين حقى از محصول نداشته و آنچه عمل ميآورد بايد بمباشر مالك تسليم نمايد . رعيت ايران ، همين قدر كه فهم عادى داشته باشد هيچوقت از بذر و كار نمىدزدد و در حفظ حاصل سرپا و آبيارى بموقع و جمع‌آورى دقيق منتهاى جد و جهد را به عمل ميآورد يا بعبارت ساده‌تر ، در كاشت و داشت و برداشت نظر بشركتى كه\r\n\r\n","description":"","footnote":"","page_name":" 279 ","page_number":287},
  {"content":"\r\n\r\nدر محصول دارد هرگز خيانت و كوتاهى كه موجب ضرر و زيان خود او هم هست روانميدارد .\r\nديگرى آزادى و استقلال فكرى است كه نفس همين ذينفعى و شركت در افراد رعيت ايجاد ، و آنها را در كار و عمل خود ماهر و زبردست و با رويه كرده و اگر روزگار هم كمك نمايد مىتوانند از تصادفات استفاده نموده ، خود را از چهارچوب رعيتى بيرون بياورند و در سلك خرده مالكين درآمده و حتى اگر باهوش و فعال باشند باينجا هم پابند ننموده خود را در عداد مالكين عمده بشمار آورند .\r\nكدخدا حسين كه خربزه‌هاى پوست سبز كه اخيرا در تهران و نواحى متداول شده باسم او معروف است ، در اوايل امر ، جز رعيتى كه توانائى نگاه داشتن يك لنگه گاو هم نداشته است چيزى نبوده ، و در اواخر عمر ، يكى از ملاكهاى حسابى ورامين بشمار ميآمد امثال او در ارباب رعيت‌هاى بلوكات تهران زيادند كه از رعيتى ساده بملاكى رسيده‌اند .\r\nديگرى مساعدت مالك برعيت است كه در اين شركت خيلى قابل ملاحظه مىباشد .\r\nدر ايران كيسهء مالك صندوق بانك كشاورزى رعاياى اوست كه در موارد آفت‌زدگى يا تصادفات خصوصى ، پشتيبان عمل و سرمايهء توكل آنهاست . مالكين هم در اين مساعدت با شريك خود ، جز همان گرفتن زير بال شريك ، و بالنتيجه برهم نخوردن نسق زراعت و اساس شركت ، طمع و توقع ديگرى ندارند . سهل است اگر بحسابهاى زراعتى مالكين مراجعه كنند ، مىبينند كه هر سال مبلغ معتنابهى از اين مساعده‌ها كه بدوا بعنوان قرض شريك از شريك بوده است ، بعدا بواسطهء عدم توانائى مديون عنوان « بسوز « 1 » » پيدا كرده ، و مالك براى حفظ شركت ، بنفع شريك خود از آن صرف‌نظر نموده است .\r\nاز همه مهمتر ، اين شركت مالك و رعيت حاجت تقسيم اراضى بين خرده مالكين را كه يكى از مسائل بزرگ كشاورزى اروپا بوده ، و هنوز هم راه‌حل حسابى براى آن فكر نشده است از بين ميبرد .\r\nدر اروپا ، بين كارگر كشاورزى و عملهء يك كارخانهء صنعتى و ساختمانى فرقى نيست .\r\nهمانطور كه مهندس يك كارخانه و مهندس معمار يك ساختمان ، براى انجام اقسام كارهاى خود عمله و كارگرانى بروزمزد ميگيرند همانطور مالك يا مباشر و مستأجر او هم به قدر حاجت خود ، عمله‌هائى بدسترس خويش دارد كه شام‌بشام ، يا هفته‌بهفته ، يا ماه‌بماه ، به آنها مزد ميدهد و كارهاى كشاورزى ملك و مزرعهء خود را بوسيلهء آنها انجام مىكند . بنابراين عملهء كشاورزى حقا ديگر حقى به عين محصول نداشته ، و بايد لوازم معيشت خود را از دكان‌هائيكه مالك ساخته ، و دكاندارهائى در آن نشانده است خريدارى و زندگى خود را\r\n\r\n\r\n","description":"","footnote":"\r\n( 1 ) - اصلاح « بسوز » در دهات نبهره خيلى رايج است زيرا مالك كه براى راه انداختن زراعت ملك خود ، بىرعيت ميگردد ، نبهرگى ملك كه بسبب كمى عرضه و زيادى تقاضاى كار طبيعى خود را صورت داده و رعيتها گذشته از حقوق رعيتى زيادتر از معمول مبلغى مساعده و مبلغى هم مجانى ميخواهند اين وجه مجانى را « بسوز » ميگويند ، ولى مساعده عنوان قرض را دارد كه بايد رعيت پس بدهد .\r\n","page_name":" 280 ","page_number":288},
  {"content":"\r\n\r\nاداره كند . منتهى التفاتيكه مالك دربارهء اين عمله بكند ، ساختن سرپناهى است كه در آن شب را بروز آورد كه اگر در ناحيه‌اى دست و بازو زيادتر از كار باشد . مالك براى همين سرپناه هم ، روزانه كرايه‌اى مقرر داشته است كه از مزد او كسر مىكند . بر فرض كه عملهء دهات با زور اعتصاب بر مزد خود بتوانند بيفزايند مالك هم بر قيمت اشيائى كه به دكان‌دار براى فروش بكشاورزان ميدهد ، خواهد افزود . حاجت بذكر نيست كه با اين وضع كشاورزان هم مثل عملهء كارخانه « شكم تله مهمان خدا هستند « 1 » هرچه مزد بگيرند همان است كه در كاباره و قهوه‌خانه و دكان اغذيه فروشى مالك خرج كنند و هيچوقت خانه و زندگى و سروسامانى ندارند . تا چه رسد بزن و فرزند .\r\nمردم و دولت‌هاى اروپا ، در مقابل اين وضع ناهنجار ، ناگزير شدند فكرهائى براى بهبودى زندگانى كشاورزان بكنند يكى از راهها خريدارى ملك از مالكين و فروش آن بافراد رعيت است كه از آن به تقسيم اراضى ، بين كشاورزان تعبير مىشود . در هر كشورى از كشورهاى زراعتى اروپا ، به طرز خاصى آن را عملى كرده‌اند . اتحاديهء كارگران كشاورزان و تأسيس صندوق تعاون و تشكيل شركت تعاونى مصرف و تمام بندوبساطها ، براى همين ناهنجارى زندگى عملهء كشاورزى است .\r\nسروصداى اين اصلاحات كشاورزى اروپا كم‌كم بروسيه هم رسيد . ولى كشاورزان روسيه در آنوقت هم مثل امروز ، ساده‌تر و مطيع‌تر از آن بودند كه بتوانند در مقابل مالكين كه اكثر از نجبا و عمال دولت بودند ، كار مؤثرى در بهبودى اوضاع خود پيش برند . تقسيم اراضى هم در اين كشور پهناور بواسطهء همان نفوذى كه ملاكين در امور دولتى داشتند ، پيشرفتى نكرده ، و از مقام آرزو و مرام به عمل و نتيجه نرسيد و كشاورزان روسيه از كليهء بهبوديهائى كه در ساير جاها براى كشاورزان حاصل شده بود محروم ماندند ، تا جنگهاى بين الملل گذشته پيش آمد ، و رژيم تزارى جاى خود را بكمونيسم سپرد .\r\nيكى از اسرار توفيق يافتن بالشويكها ، به برهم زدن تزاريسم و رواج كمونيسم ، همين اوضاع ناهنجار كشاورزان روسيه بود . بالشويكها در به دو امر مالكيت مالكين را ملغى كرده ، و رعاياى آنها را در اراضى مزروعىشان مالك شناختند ، و بدست رعايا مالكين را از بين بردند ، ولى ، خودشان « 2 » عاقبت گرگ آنها شده ، و تمام اراضى و املاك\r\n\r\n\r\n","description":"","footnote":"\r\n( 1 ) - شكم تله - در دهات اتفاق مىافتد كه نوكر را بدون مواجب در مقابل خوراك و پوشاك استخدام ميكنند علت اين بىمواجبى بيكارگى و بىكفايتى نوكر يا زيادى عرضه و كمى تقاضا است اين طرز استخدام را شكم تله ميگويند . « شكم تله مهمان خدا بودن » نظير : « سرش از مازو بزرگتر نشدن » كنايه از پس‌انداز نداشتن و بىسرمايه و اثاث و بطور خودرو زندگى كردن است .\r\n( 2 ) -\r\n شنيدم گوسفندى را بزرگى * رهانيد از دهان چنگ گرگى\r\nشبانگه كارد بر حلقش بماليد * روان گوسفند از وى بناليد\r\nكه از چنگال گرگم در ربودى * چو ديدم عاقبت ، گرگم تو بودى \r\nگلستان سعدى\r\n","page_name":" 281 ","page_number":289},
  {"content":"\r\n\r\nرا از تصرف آنها خارج ، و كليهء املاك را عمومى كرده ، بنفع دولت در آن تصرف نمودند ، و برعايا هم مثل عملهء كارخانه ، به شرط كار روزانه ، كوپن لوازم زندگى دادند ، و مالكيت را ، كه سابقا بين چند صد هزار نفر اشخاص متنفذ تقسيم شده بود ، بدولت ، يعنى مالك منحصربفرد متنفذ و مستبد بزرگ ، انحصار دادند . يا بعبارت ساده ، ريسمانى را كه يك لاى آن به دو ديوار نميرسيد دولا كردند ، كه بهتر برسد !\r\nولى خوانندهء عزيز توجه دارد ، كه اين راه‌حل راه طبيعى نيست ، و اولين روزى كه آتش و آهن حكومت مركزى روسيه خمود پيدا كند ، مسألهء زمين مجددا طرح خواهد شد ، و همانطور كه اين عامل مؤثرترين عوامل سوق روسيه برژيم جديد بوده است ، همان‌طور هم بزرگترين مخمصهء آيندهء آن خواهد شد . زيرا ، مالكيت يك شخص ، ولو اينكه اين شخص شخصيت قانونى و نمايندهء عموم افراد هم باشد ، در كل اراضى و املاك كليهء كشور پهناورى مثل روسيه ، كه قسمتى از آن تمام اروپا را ميتواند نان بدهد ، غير طبيعى است .\r\nاز روسيه بگذريم . در ساير جاهاى اروپا هم ، كه توانسته‌اند بوسائل مختلفه خرده مالكيتى بوجود بياورند ، و بمسألهء تقسيم اراضى سروصورتى بدهند ، هنوز نتوانسته‌اند ملاكهاى بزرگ را از بين ببرند . زيرا ، بشر يكسان خلق نشده . يكى فعال و مقتصد و دوربين است ، و ديگرى تنبل و مسرف و بىفكر .  « سُنَّةَ اللَّهِ الَّتِي قَدْ خَلَتْ مِنْ قَبْلُ وَ لَنْ تَجِدَ لِسُنَّةِ اللَّهِ تَبْدِيلًا »  بعضى از همانها ، كه احيانا ، در پاره‌اى از جاها ، كه زمينى بين رعايا قسمت شده است ، سهم كمى از آن داشته‌اند ، بر اثر فعاليت و ميانه‌روى و دوربينى خود ، بعد از چند سالى ، ملاك درست و حسابى شده ، و پاره‌اى از آنها ، كه در اين تقسيم اراضى به قدر سايرين سهم برده‌اند ، به علت تنبلى و اسراف و بيفكرى ، مجبور شده‌اند ملك خود را برفيق كارى باهوش خود بفروشند . بنابراين ، از اين تقسيم اراضى هم مقصود اساسى حاصل نميشود ، و اگر بخواهند واقعا مالكيت كلى را از ميان بردارند ، بايد حد نصابى براى مالكيت قائل شوند ، و هرچند سال يك مرتبه ، بتجديد تقسيم پرداخته ، و بالنتيجه ، تنبلى و اسراف و بىفكرى را در كشاورزان ترويج كنند ، و ضرر اين موضوع هم به ثروت ملى چيزى است كه حاجت باقامهء دليل ندارد .\r\nاما ايران ، از دولت همين شركت بين مالك و رعيت ، و روابطى كه بين طرفين معامله طبعا برقرار است ، از كليهء اين زحمات در پناه ، و براى ايجاد خرده مالك ، بتقسيم اراضى و تحمل زحمات و افراط و تفريطهاى حاصله از آن هيچ حاجت ندارد .\r\nزيرا ، در اين كشور هر رعيتى براى خود يك نيمه مالك ، و از تمام مزاياى مالكيت ، بدون اينكه قيمتى براى ملك پرداخته ، يا براى نگاهدارى آن خرج و زحمتى داشته باشد برخوردار است . موضوع حداكثر استفادهء از زمين ، و بالنتيجه افزايش ثروت ملى ، هم كه اساس توليد فكر تقسيم اراضى است ، و هنوز در اروپا هم فكر اساسى براى آن نتوانسته‌اند بكنند ، در سايهء همين شركت ، خودبخود تأمين است .\r\n\r\n","description":"","footnote":"","page_name":" 282 ","page_number":290},
  {"content":"\r\n\r\nولى ، در اينجا يك موضوع ديگرى هم هست ، و آن تسهيم بين مالك و رعيت است كه بعضى قسمت رعيت را در اين تسهيم كم ميدانند ، و ميخواهند بگويند اصول پنج گانهء ، آب و زمين ، بازو و مصالح الاملاك ( گاو و كار ابزار ) و بذر ، كه ملاك اين تسهيم است ، ملاك عادلانه‌اى نيست . از خوانندهء عزيز اجازه ميخواهم ، در اين زمينه هم قدرى بتشريح پردازم .\r\nامروز ، اين اصول پنج‌گانه ، در اكثريت قريب باتفاق املاك اين كشور ، طرف رعايت نيست . بلكه ، در هر ولايت ، حتى در هر بلوك و بخش يك ولايت ، طرز خاصى جانشين آن شده است ، كه غير از طرز بلوك و ولايت همجوار آنست . اين اختلاف از راه حاصل‌خيزى و نبهرگى زمين ، و نزديكى و دورى آن ببازار فروش محصول ، و كمى و زيادى بازو و لوازم رعيتى است . زمين ورامين حاصل‌خيز است ، و كليهء محصول ، بخصوص صيفى و تره‌بار وافر آن ، در بازار تهران . خوب فروش ميرود . بر اثر همين حاصلخيزى ، اراضى ورامين هم آبادتر از ساير بلوكات ، و بنابراين ، داوطلب رعيتى آنجا هم كم است . فشافويه ، از حيث مزايا . از ورامين يك درجه عقب‌تر ، ولى بهتر از شهريار و ساوجبلاغ است .\r\nبنابراين ، در ورامين بذر را رعيت از سهم خود ميكارد ، و با مالك تنصيف مىكند ، در كوهپايه مالك حاضر است بذر را از سهم خود بكارد ، و سه سهم از پنج سهم را برعيت بدهد ، ولى رعيت گير نمىآورد . و املاك آن ، بواسطهء همين كم‌بازوئى ، خيلى نابرومند است . در فشافويه بذر از سهم رعيت كاشته مىشود ، و بهرهء مالكانه صدى چهل و سه است . در بلوك غار بذر را رعيت ميكارد ، و دو سهم از پنج سهم را به مالك ميدهد ، و در شهريار و ساوجبلاغ بذر را ، قبل از قسمت ، از ميان برميدارند ، و حاصل را تنصيف ميكنند .\r\nتفاوتهاى جزئى ديگرى هم ، در مخارج سرخرمن و حمل كاه‌ودان بانبار مالك ، در اين بين‌ها هست . مثلا در ساوجبلاغ ؛ كاه‌ودان مالك را رعيت بايد بانبار او ببرد ، و ده نيم از سهم خود را هم ، بعنوان ضابطانه ، بمباشر مالك بدهد و مزد و مخارج خرمن - پائى با رعيت است . ولى در ورامين ، مالك كاه‌ودان خود را خود بانبار ميبرد و مخارج خرمن‌پائى را از ميان ميدهند . در فشافويه ، بردن كاه و دان مالك بر عهدهء خودش است ، ولى خرج خرمن و خرمن‌پائى غير از جمع‌كنى كه از ميان ميدهند با رعيت است .\r\nبا وجود اينكه ورامين وصل به دو بلوك غار و فشافويه است ، هيچوقت نشنيده‌ام كه يكى از رعاياى ورامين ، براى اينكه حق ارباب در اين بلوك از بلوك فشافويه و غار زيادتر است ، از بلوك خود به دو بلوك مجاور مهاجرت كند . و همچنين ، عكس قضيه هم هيچ وقت اتفاق نمىافتد ، زيرا مزايا و منقصتهاى سه بخش باهم سنجيده شده و تعادل برقرار شده است .\r\nچنان كه ملاحظه ميفرمائيد ، اگرچه ريشهء اين تسهيم همان اصول پنجگانه است ، زيرا ، آب و ملك يك طرف ، و مصالح الاملاك و بازو يك طرف ، و اصل تنصيف بين سرمايه و كار تقريبا همه‌جا برقرار است . ولى باز هم قانون تخلف‌ناپذير عرضه و تقاضا\r\n\r\n","description":"","footnote":"","page_name":" 283 ","page_number":291},
  {"content":"\r\n\r\nدر اينجا هم وارد شده ، و در هر بلوكى تفاوتهائى ، با همسايه‌ها ، ايجاد كرده است . اگر بساير ولايات هم مراجعه شود ، همين ريشهء اصول پنج گانه و همين اختلافات مشاهده خواهد شد . مثلا در همدان ، رعيت از باغچه‌هاى وسيع جنب خانهء خود ، كه در آن درخت عمل ميآورد ، و يونجه ميكارد ، دخل به مالك نميدهد ، ولى در مقابل ، سنگى كه براى سنگ بست قنات مالك لازم است ، رعيت بايد مجانى سر كار ببرد ، و كاه و دان مالك را بانبار نقل نمايد . بعلاوه ، هر جفت گاوى ، ساليانه ، مقدارى روغن و نان و پول و بوته و مرغ و تخم‌مرغ و عملهء بيگار بايد به مالك بدهد « 1 » . در آذربايجان ، بهرهء مالكانه از آبى ثلث ، و از ديمى دوتاى از نه تا ، و اگر زمين ديمكارى بدهكده دور باشد ، يك خمس ، و مرغ و نان و خرد و ريز ديگر هم در كار هست . ولى در كرمان ، نظر بمخارج زياد قنوات كه بر عهدهء مالك است ، حقوق مالكانه دو ثلث ، و حقوق رعيت يك ثلث است .\r\nخوانندهء عزيز توجه دارد ، كه در همه جا عرضه و تقاضا و مناسبات محلى باغچه - هائى در اصول پنج‌گانه رفته ، و آن را به صورت ديگرى درآورده ، و اصل كلى تراضى طرفين ، كه تكيهء آن بر عرضه و تقاضاست ، جانشين اصول پنج‌گانه شده است ، و بقدرى عرضه و تقاضا در اين تراضى مداخله دارد ، كه زيادى و كمى مزدى كه به ساير شعب كارها داده مىشود ، نيز ، در معاملهء بين مالك و رعيت هر محل ، مداخلهء كلى پيدا مىكند .\r\nمثلا در دورهء مرحوم پهلوى ، كه مزد زيادترى بعمله راه‌سازى داده ميشد ، مالكين مجبور شده بودند ، گذشته از حقوق رعيتى معمولى بلوك ، رعايت‌هاى ديگرى هم از رعيت‌هاى خود بكنند . و الا ، مؤمن كار زراعت را سرميداد ، و دنبال عملگى مى رفت . اينكه در بلوك غار ، با وجود قرب جوار بتهران ، و نزديكى ببازار فروش ، سهم رعيت بيشتر از فشافويه تعيين شده است ، به جهت جلوگيرى از عملگى رعايا در شهر است ، كه از نزديكى به شهر ، و سهولت يافتن كار روزمزد ، استفاده نكرده ، رعيتى را سرندهند و براى مزدورى كار زراعت بلوك را مختل نكنند . و الا هيچ سببى ندارد كه رعاياى اين بلوك سه سهم از پنج سهم حق ببرند ، و رعاياى فشافويه پنجاه و هفت از صد ، و از تمام اين مقدمات ، نتيجه اين مىشود كه قانون عمومى و تخلف‌ناپذير عرضه و تقاضا در اين كار هم وارد شده ، و در اصول پنج‌گانهء تسهيم ، تغييراتى پديد آورده است ، كه تقريبا آن اصول\r\n\r\n\r\n","description":"","footnote":"\r\n( 1 ) - خان ده ، البته مرغ و گاو و گوسفند نميتواند نگاهدارد و هم‌چنين نوكر خان نميتواند دنبال بوته‌كنى برود . خانهء خان بنائى لازم دارد و حاجت بعمله دارد . از طرف ديگر ، رعيت هم كه از مرغ و گاو و گوسفنددارى ، جوجه ، روغن و تخم‌مرغ به عمل آورده محلى براى فروش مازاد خود لازم دارد و اوقات بيكارى دارد كه بايد بعملگى برود . صرفهء طرفين اقتضا دارد كه خان مقدارى از سهم خود را برعيت واگذارد و در مقابل ساير حوائج خود را برآورد . عمله بيگارى كه شنيده‌ايد ، مالكين از رعايا ميگرفتند از اين راه بوده است و الا كسى مجانا براى خان ده عملگى نمىكرده و امروز هم در دهات همدان عين اين رويه معمول است و اگر هم منسوخ شده باشد ، بر تعداد و مبلغ و وزن ، تخم‌مرغ و جوجه و پول روغن افزوده‌اند ، زيرا اين بيگارى بلاعوض نبوده است .\r\n","page_name":" 284 ","page_number":292},
  {"content":"\r\n\r\nرا تا اندازه‌اى منسوخ كرده است .\r\nدر دنيا همه چيز ، حتى صحبت عادى مردم هم ، تابع مد است ، و مد هم ، جز انتشار و ترويج ، هيچ اصل عقلى و نقلى ندارد . مد لباس را خياطها و پارچه‌فروشها ايجاد ميكنند ، تا مردم توانا لباس صحيح و سالمى را ، كه از سالهاى قبل دارند ، نتوانند بپوشند ، و ناچار شوند لباس بمد سال نو تدارك كرده ، و آنها صرفه از كار و كسب خود ببرند ، ضمنا لباسهاى نيمدار هم گير زيردستان بيايد .\r\nوقتى كه من باروپا رفتم ، يخهء جليقه‌ها برگردان داشت و برگردان آن باندازهء دو انگشت و وصل به يخهء آهارى پيراهن بود ، بطورى كه جز گره كرات از ميان برگردان دو انگشتى جليقه چيزى از پيراهن نمودار نبود . در پنج سال اقامت من هر سال يخهء جليقه بازتر ، و برگردان آن بزرگتر شد ، تا سالى كه بايران برميگشتم ، برگردان‌هاى جليقه به پهناى يك نصفه سپر ، و تقريبا سرتاسر جلو سينهء جليقه‌ها باز شده بود . از سال ششم مجددا به تنگ كردن يخه‌ها و كوچك كردن برگردانها پرداختند و من درست مواظب اين كار هستم ، در مدت اين چهل ساله دو سه بار اين تنگ و گشاد و بزرگ و كوچكى و بود نبود در برگردان جليقه‌ها صورت گرفته است . در جزئيات يخهء كت و پالتو ، و تنگى و گشادى و بلندى و كوتاهى پاچه‌هاى شلوار هم همين افراط و تفريطها را معمول ميدارند و مردم هم بدون هيچ دليل عقلى تبعيت ميكنند « 1 » .\r\nچرچيل رئيس الوزراء انگليس يكى از سه نفر قهرمان جنگ جهانى اخير ميگفته است : « يكنفر جنتلمن هيچوقت راضى نميشود كه دكمهء پائين جليقه‌اش بسته باشد » در صورتى كه اين دكمه با اولين دكمهء شلوار كه گذشته از جنتلمن‌ها افراد عادى حتى عمله‌ها هم راضى بباز بودنش نيستند فاصلهء نمايانى ندارد و باز بودن يا بسته ماندن دكمهء آخر جليقه نبايد با جنتلمنى كه از غريزه‌هاى باطنى است ، رابطه‌اى داشته باشد . مقصود اين سياستمدار از ايراد اين بيان اينست كه ميخواهد بگويد جنتلمن هيچوقت نبايد در مواظبت و اجراى مد كوتاه بيايد .\r\nبعضى مدها است كه وقتى از بين ميرود سخافت و حتى قبح آن ظاهر مىشود از جمله بازى يويو كه بايران نيز سرايت كرده ، و نزد جوانهاى ما هم مد شده بود . در اروپا اين بازى بچگانه بقدرى عموميت داشت كه تمام مردم ، حتى رجال بزرگ كشورها هم خود را به اين بازيچه مشغول ميداشتند . مرحوم محمد على فروغى نمايندهء اول ايران در جامعهء ملل كه يك چند هم رئيس جامعه بود ، ميگفت روزى جلسهء عمومى كنفرانس كه برهم خورد\r\n\r\n\r\n","description":"","footnote":"\r\n( 1 ) - برگردان پاى شلوار از مدهاى ناراحت است كه چيزى جز مخزن گردوخاك و ريگ آشغال كوچه و خيابان و باغچه چيزى نيست و هيچ فايده ندارد ، ولى چون فرسودگى شلوار را زودتر ظاهر مىكند خياطها آن را محفوظ داشته و عوضش نميكنند . شما هم با اينكه از وجود آن در عذابيد ، اگر خياطى اشتباها شما را از اين منبع كثافت خلاص كرده باشد از او حكما مؤاخذه ميكنيد .\r\n","page_name":" 285 ","page_number":293},
  {"content":"\r\n\r\nو همگى براى تنفس بيرون آمديم من و نمايندهء يكى از دول بزرگ باهم اتفاق افتاديم .\r\nاين مرد محترم كه يكى از رجال معروف دنيا بود ، به مجرد خروج از مجلس ، دست بجيب برده يويوى خود را بيرون آورد و با كمال عجله بند آن را بدست كرده و مشغول شد . در ضمن به من ميگفت « آقاى رئيس شما از اين به كار نمىبنديد ؟ چيز خوبى است ، هم تفريح دارد و هم بند دست را محكم مىكند . »\r\nدر صحبت‌هاى عادى هم كه نقل مجالس مىشود ، همين مد كه جز انتشار از طرف ذينفعها اصل و ريشه‌اى ندارد در جريان است . يك چند مد شده بود كه ايران كم باران و بالنتيجه كم رودخانه و كم چشمه‌سار را كشور كشاورزى معرفى كنند ! حتى ، مردمان فكور عاقل هم همه‌جا ميگفتند اين كشور نبايد دنبال صنعت برود « ما بايد همان كار را بكنيم كه باباهامان ميكرده و چله ميرشته و قبامان ميكرده‌اند « 1 » . » مد شدن اين صحبت در محافل ، از شاهكارهاى انتشارى آنهائى بود كه نميخواستند در ايران صنعت رواج بگيرد ، و از رواج بازار تجارت آنها كاسته شود . منتها آن روزها رضا شاه پهلوى بر اين كشور حكومت ميكرد و ديكتاتورى او مجالى باينكه از اين انتشار نتيجه بگيرند نميداد .\r\nاين روزها هم مد شده است كه همه بگويند حال زارع و كشاورز در ايران بد است .\r\nشايد حال كشاورزان در فرانسه و انگليس بهتر از ايران باشد ، زيرا افراد اهالى كلنىهاى اين دو كشور لوت و عور ميگردند تا حال افراد فرانسه و انگليس خوب و خوش باشد .\r\nحال مالك و تاجر و كاسب و پيشه‌ور و عملهء اين دو كشور هم بهتر از اين اصناف در كشور ماست من هيچوقت با زارع اروپائى سروكار نداشته‌ام كه از اعماق زندگانى آنها خوانندهء عزيز را مسبوق و مقايسه‌اى بين آنها و كشاورزان خودمان برقرار كنم ولى در سال 1907 كه بپاريس رفتم ، در كمدى فرانسه نمايشى باسم بلانشت ميدادند كه در آن زندگى يك زارع را به خوبى تشريح ميكرد . من از اين نمايش حكم ميكنم كه زندگى رعيتى كشاورزان اروپا هم مانند زندگى كشاورزى ماست .\r\nكشاورزان ايران عادت ندارند كه مثل كشاورز اروپا و روزهاى يكشنبه ، در روزهاى جمعه لباس نوترى بپوشند . ولى لباس كرباسى هرروزشان ، مسلما تميزتر از لباس كشاورز اروپاست ، من پيراهنى بر تن پدر بلانشت قهرمان نمايش فوق الذكر ديده‌ام كه قسمت داخل دو آستين آن‌كه با تن تماس داشت از چركى مانند جلقاب‌هاى بيست سال قبل آشپزهاى مردانهء خودمان و پيدا بود كه از روزى كه به تن كرده است رنگ صابون نديده غذايش جز نان و اندكى پنير كه با نهايت صرفه با چاقوى جيب خود ، از يك نان پف كرده‌اى ببزرگى يك غربال ميبريد ، و صرف ميكرد چيزى نبود . اطاقش با اينكه قهوه‌خانه\r\n\r\n\r\n","description":"","footnote":"\r\n( 1 ) -\r\n كارى بكن ، بابات ميكرد . * چله ميريشت ، قبات ميكرد \r\nاين شعر در دهات عراق ( اراك ) در تعبير باشخاصيكه بلندپروازى دارند و ميخواهند از ذى پدرى خارج شوند متداول است .\r\n","page_name":" 286 ","page_number":294},
  {"content":"\r\n\r\nقصبه و قطعهء آبرومند خانه بود دود زده و پر از گردوخاك و لباس زنش هم مثل لباس خودش بىترتيب و ناتميز بود . بىخبرها به من ايراد نكنند . كه چرا من تآتر چهل سال قبل فرانسه را براى زندگى كشاورزى امروز آن كشور مأخذ قرار مىدهم . تآتر در اروپا جز بهم انداختن زندگى حقيقى و طبيعى چيزى نيست و از هرچيز بهتر زندگى عمومى يك كشور را نشان ميدهد و اغراق شاعرانه در آن راهى ندارد و چهل سال هم براى تغيير ندادن زندگى كشاورزى ، چيز زيادى نيست .\r\nكشاورزان روسيه را نه من و نه شما و نه هيچكس نديده ، نميدانم حال آنها چطور است و با كارد و چنگال سينهء جوجه ميخورند ، هرروز حمام ميكنند ؟ يا غذاى آنها نان سياه كپك زده ، آن هم « پااوچردوم » به نوبت و بوسيلهء دنبال گرفتن جلو باجه‌هاى خواربار عمومى است ؟ يا ضريب و جريبانهء زمين آنها را بقدرى سنگين بسته‌اند كه هميشه بايد گرسنه و برهنه و بىكفش روى يخ راه بروند ؟\r\nاز اينكه هيچ سياحى را نميگذارند وارد كشورشان شود ، و مواظب مسافرين هم هستند كه در حين عبور هم با هيچكس تماس پيدا نكنند ، ميتوان حدس زد كه زندگى فلاكت‌بار كشاورزان اين كشور از چه قرار است .\r\nدر هرحال بعقيدهء من بايد حال طبقهء كشاورز ايران را با ساير طبقات مماثل آن سنجيد آنوقت است كه ميتوان حكم قطعى بر چگونگى احوال اين طبقه صادر كرد . طبقهء مماثل كشاورزى عملهء مزدور است ، كه مسلما حال كشاورزان از حال آنها خيلى بهتر است . ولى چه بايد كرد ؟ مد شده است كه بگويند حال كشاورزان بد است ! من در اينجا نميخواهم وارد اصل و ريشهء اين مد بشوم و ثابت كنم كه آنها كه اين انتشار را ميدهند چه مقاصدى دارند و اين دلسوزى به حال اين طبقه از كجا آب مىخورد و چون مطلب خيلى واضح و روشن و سياست همجوارى در آن پيدا و نمايان است از قلم‌فرسائى در اطراف آن فعلا صرفنظر ميكنم در آتيه موقع بدستم خواهد آمد كه راجع به اين سياست بسط مقال بدهم .\r\nباوجوداين ، در اينجا از يك سنجش ناگزيرم و آن اينست كه ببينم نسبت درآمد مالك از سرمايهء خود چيست ؟ هيچ مالك زرنگى در اين كشور يافت نميشود كه بتواند از سرمايه‌اى كه براى خريد ملك و نگاهدارى آن به كار مياندازد ، بعد از وضع مصارف بهره - بردارى ، بيش از صدى شش و هفت عايد كند در صورتى كه فرع پول در بانكها و مؤسسات دولتى ما صدى دوازده است كه اگر بدقت حساب كنيم و متفرعات آن را بقلم بياوريم سر بصدى پانزده مىزند . در ساير شعب زندگى هم كه وارد شويم تمام كارهاى سرمايه‌دارى ، مسلما بيش از مالكيت فائده عايد مىكند « 1 »\r\n\r\n\r\n","description":"","footnote":"\r\n( 1 ) - يكنفر رعيت با يك گاو و يك الاغ كه پانصد تومان قيمت داشته و در حقيقت سرمايهء اوست ، بطور متوسط در هر سال يكخروار و پنجاه من بذر ميكارد . فرض كنيم كه اين كشاورز در فشافويه است سالى دوازده الى پانزده خروار حاصل عمل اوست كه بطور متوسط سالى سيزده خروار\r\nبقيه در حاشيهء صفحهء بعد\r\n","page_name":" 287 ","page_number":295},
  {"content":"\r\n\r\nاز يك طرف باد ببوق آبادى املاك كردن و از طرف ديگر ، از بهرهء مالك كاستن ، و دست و دل او را سرد كردن ، جز خرابى املاك و كاسته شدن ثروت ملى فايده‌اى ندارد و عينا بدان ماند كه براى تند كردن گردش ماشين بخار ، از زغال ماشين ام الاسباب بكاهند و بچرخ‌هاى آن روغن بزنند .\r\nبر فرض ، شما بر ضرر مالك ، سهم رعيت را افزوديد و دستهء حاضر مالكين را فداى حاضرين از كشاورزان نموديد و توانستيد اين حكم را در تمام كشور باجرا هم برسانيد .\r\nمسلما در آينده نميتوانيد جلو عرضه و تقاضا را بگيريد . زيادى دست در كشاورزى خود موجب برهم خوردن هر قرارى است كه امروز به زور بر مالك تحميل ميكنيد منتها كارى كه صورت ميدهيد ايجاد بازار سياه ، يا رواج طرز مزدورى در كشاورزى است كه اگر خداى نكرده مالكين دومى را اختيار كنند ، باعث مخمصه زياد و نكس محصولات زراعتى در كشور خواهد شد . شما كه با تمام قواى شهربانى و شهردارى و محاكم صلح خود ، از عهدهء چند تا لات چاك دوره‌گرد و دكاندارهاى شهرى برنمىآئيد ، و نميتوانيد سر نرخهائى كه اعلان ميكنند بايستيد ، و آن را مجرى داريد ، و هنوز مركب صورت نرخ شما خشك نشده ، مجبور مىشويد نقض آن را اعلام كنيد . يقين بدانيد در اين كار هم هيچ‌جا را نمىگيريد ، و جز ايجاد بازار سياه در كشاورزى ، يا اختلال امر زراعت و افزايش مزد ، در ساير شعب كار ، كارى صورت بقيهء حاشيهء صفحهء قبل\r\n\r\n\r\n","description":"","footnote":"\r\nو پنجاه من مىشود . پنج خروار و پنجاه من ، بهرهء مالكانه ، يك خروار و پنجاه من بذر از آن خارج مىشود . پس شش خروار كه پنج خروار آن گندم و يك خروار جو است عايدى غله دارد .\r\nفرض كنيم كه اين كشاورز پنج سر عائله‌اش باشد . چهار خروار گندم براى نان اين عائله كافى است .\r\nيك خروار جوش را هم براى علوفه گاو و خرش منظور مىكنيم به اين حساب يك خروار گندم زيادى دارد كه يكصد و پنجاه تومان مىارزد . ده خروار هم كاه دارد . هفت خروار براى گاو و خرش منظور مىكنيم ، سه خروار هم كاه مازاد دارد كه آن هم پنجاه تومان مىارزد و پنج خروار و پنجاه من يونجه دارد كه نصف آن را براى گاو و خرش منظور مىكنيم ، نصف ديگرش چهل تومان مىارزد .\r\nسالى سيصد تومان هم بطور متوسط از هندوانه و خربزه عايدى دارد كه عايدى نقدى او سر بپانصد و چهل تومان مىزند كه در حدود روزى پانزده ريال مىشود . اين مبلغ براى مخارج نقدى از قبيل قند و چاى و گاهى گوشت و لباس كاملا كافى است ، گرچه منهم جز از حبوبات‌كارى و باغدارى و گوسفنددارى او هيچ برآوردى در اين محاسبه ننموده‌ام . حبوبات را براى خوراك و باغ را براى ميوه و گوسفند و گاو را براى شير و ماست و دوغ و روغنش گذاشتم . من تصور نميكنم مردمان متوسط شهرى ، زندگى به اين خوبى و مرفهى بتوانند داشته باشند .\r\nدر خانه و قلعهء مالك هم مسكن دارد ، از حيث خانه هم در رفاه است . باغدارى فشافويه و بخصوص شهريار كه هزار ذرع زمين با آب را سالى يكقران الى سه قران و شايد بيشتر به مالك ميدهد گنجى است بىبدل و باغدارهاى پنجاه شصت هزار تومان ثروت هم بين آنها پيدا مىشود كه هر يك براى خود اربابى هستند .\r\n","page_name":" 288 ","page_number":296},
  {"content":"\r\n\r\nنميدهيد . اگر راست ميگوئيد ، و واقعا دلتان براى كشاورزان ميسوزد ، شر مأمورين دولتى را از سر آنها بكنيد « 1 » .\r\nخوانندهء عزيز تصور نفرمايند ، كه من ملاكم ، و براى جلوگيرى از ضرر خود ، در اطراف اين موضوع ، قلم‌فرسائى ميكنم . خير ! من آنچه ملك از پدرم بميراث داشتم همه را از دست داده‌ام . نصف آن ، چنان كه در سابق اشاره كرده‌ام ، با خانهء موروثى در قرضى ، كه براى خدمت بدولت گريبان گيرم شده بود ، از كفم رفت ، و باقى آن را هم ، در بيست سالهء دورهء پهلوى ، بواسطهء كمى و كوتاهى اشل حقوق و زيادى مخارج ، چنان كه شايد در آينده از آن ذكرى بكنم ، از دست داده‌ام . امروز از آنچه آسمان بر آن سايه افكند ، جز يك خانه در شميران ، ملك و مستغلى ندارم ، و خوب ميدانم ، كه آن‌ها كه ميخواهند ، از اين انتشارات و برهم زدن روابط طبيعى بين رعيت و مالك ، و با گل آب كردن بين آنها ، ماهى وجاهت و رياست و وزارت و رهبرى بگيرند . از اين نوشتهء من ، خيلى عصبانى خواهند شد . من باكى ندارم ! بر فرض اينكه مرا ( مرا هم ) مرتجع\r\n\r\n\r\n","description":"","footnote":"\r\n( 1 ) - امروز سه‌شنبهء سيزدهم ارديبهشت 1328 در علىآباد جنب دهن‌آباد ملكى آقايان پيرنيا كه من در اين دو ده مستاجرم آمده‌ام ، نزديك ظهر خبر آوردند دو نفر ژاندارم بخانهء كدخدا نظر ، كدخداى ده آمده‌اند . بعد از نهار ديدم كدخدا دو سه تا ورقه در دست وارد شد .\r\nگفت من كه سواد ندارم ، به‌بينيد اين كاغذ كه ژاندارمها آورده‌اند چيست . مثل اين است كه خودشان هم سواد ندارند كه بدانند مأمور چه كارى هستند . كاغذها را گرفتم . يكى شكايت‌نامه‌اى بود كه شاكى پولى به كسى داده ، حال كه پس ميخواهد به او پس نميدهند . طرف شكايتش حسين عطار است . كدخدا گفت : اصلا در اين ده عطار ندارم كه حسين باشد يا حسن . ديگرى دو احضاريه بود كه عبد الرضا پسر غلامعلى را از تهران احضار كرده بودند ، كدخدا گفت اصلا چنين اسمى در اين ده نيست . ملاحظه فرمائيد براى دو تا احضاريه آن هم بغلط دو نفر ژاندارم بخانهء كدخدا وارد مىشوند ، نهار و چاى ميخورند ، اسبهاشان كاه و يونجه ميخورند و بالاخره براى چه ، براى هيچ !\r\nدر فشافويه البته علىآباد دو سه تا است . ممكن است در علىآباد ديگر ، اين اسامى وجود داشته باشد ولى دو نفر ژاندارم براى يك احضاريه چه معنى دارد ، و انگاه به مجرد ورود همانطور سواره بپرسند چنين شخصى در اين ده هست يا نه و همين‌كه ملتفت شدند كه چنين شخصى اينجا نيست ، فورا بايد بروند . ولى آقايان هيچوقت در به دو ورود از مأموريت خود حرفى نميزنند .\r\nچرا ؟ براى اينكه اگر فورا مأموريت خود را بگويند طرف فورا وسيلهء رفتن آنها را فراهم مىكند و از سورچرانى بازميمانند و بسا ممكن است كه اصلا مثل ما نحن فيه عوضى آمده باشند .\r\nاين است كه هيچوقت از مأموريت خود در به دو ورود چيزى نميگويند . همين كه خودشان و مالشان سير شدند ، آنوقت است كه نوبت ايراد مأموريت ميرسد . خدا نكند درست آمده باشند ، اگر چنين فاجعه‌اى رخ بدهد ، بدبخت صاحبخانه را نصف العمر ميكنند و با اينهمه ، با دو سه و حتى ده تومان كه از صاحب خانه ميگيرند كار را ناقص گذاشته ميروند و در پادگان پست و نزد رئيس خود يك مشت دروغ‌ور است بهم ميبافند كه براى دفعهء بعد و بعدتر هم راهى باز گذاشته باشند .\r\nاگر راست ميگوئيد و دلتان به حال طبقهء زارع ميسوزد ، شر اين ژاندارمها را از سر آنها بكنيد .\r\n","page_name":" 289 ","page_number":297},
  {"content":"\r\n\r\nبخوانند ، تشويشى بخاطر راه نميدهم ، « من آرد خود را بيخته و آرد بيز را آويخته‌ام . » و آنچه بعقيدهء خود با خير عامه و جامعه مناسب ميدانم مينويسم ، ولو اينكه ، جمع كثيرى حتى رؤسا ، و وزراء ، را از آن خوش نيايد ، و مثل آن مؤمن گيلك ، در روزنامه هم به من حمله كنند .\r\nدر مرام دمكراسى امروزه ، تقسيم مجانى خالصجات بين رعايا هم يكى ديگر از مرام‌هاى نافع قلم رفته است . در صورتى كه ، اين كار هم مقصود اساسى ، يعنى ايجاد خورده مالك ، را تأمين نميكند . زيرا ، اين خالصجات ، جز در تهران ، بقدرى كم و ناچيز است ، كه شايد هزار يك املاك اربابى هم نشود . از طرف ديگر ، معلوم نيست كه رعاياى اين دهات چه مزيتى بر سايرين دارند ، كه بايد بىهيچ رنج و زحمت ، و بدون هيچ منطق و جهت ، مالك ملكى كه ، شايد فقط يكسال بيشتر در آن زراعت نكرده‌اند ، بشوند . اين عمل ، جز ضرر دولت و استفادهء جمعى غير مستحق كه شايد اكثر آنها به شيادى و حقه‌بازى و رشوه دادن بمأمورين معلوم الحال امروزهء دولت ، خود را رعيت اين دهات قلمداد كنند ، فايده‌اى ندارد ، و چون چيز مهمى نيست ، بيش از اين در خور قلم‌فرسائى نميباشد . ولى ، چون اين اخذ به غير حق و اعطاى به غير مستحق كارى بيهوده و نتيجه‌اى هم كه از آن منظور است عملى نميكند ، اينست كه ميگويم : بهتر اين است ، كه اين املاك را ، در مقابل قيمت و باقساط ، برعايا واگذارند . آن هم نه پيش از تصويب مجلس .\r\nبعقيدهء من ، بهترين فكرى كه ، براى بهبودى حال رعايا ، ميتوان كرد اين است ، كه همان ده يك عايدى خالص مالك را ، كه سابق بعنوان ماليات ميگرفتند ، حاليه هم بگيرند ، و آن را صرف بهداشت و تعليم و تربيت كشاورزان كنند . مواجب دكترها و آموزگاران را دولت بدهد ، و قيمت دوا و لوازم تعليم و تربيت را از اين ده يك بپردازند ، و در اين مصارف ، فقط نظارت مالك و نمايندهء انتخابى رعيت‌ها را مداخله بدهند ، و از تماس مأمورين دولت و جوجه رهبرها ، با كشاورزان ، جدا جلوگيرى كنند . ولى شرطش اين است كه آقايان دكترها و آموزگاران هم دلشان رحم آمده ، دل از پاى تخت بركنند و در دهات مشغول نجات طبقهء زحمت‌كش كشور ، از بيمارى و جهل ، بشوند . ولى كجا ؟\r\nتا دمكراسى راه پيشوائى و رهبرى و رياست و وزارت را براى آنها باز گذاشته است ، همه ميخواهند وزير و وكيل و رئيس و رهبر و پيشوا باشند . هيچيك باقامت در دهات راضى نخواهند شد ، و همگى ده‌نشينى را براى همكار ، و « مرگ را براى همسايه ، حق خواهند دانست « 1 » . » باز هم در اين شهر در هر كوچه و معبرى چندين تابلوى مطب دكتر خواهيم ديد ، كه همه از بيكارى مگس ميگيرند ، و احيانا مريض ميتراشند ، و روزنامه‌ها\r\n\r\n\r\n","description":"","footnote":"\r\n( 1 ) - از مثل معروف « مرگ حق است ولى براى همسايه . » اقتباس شده است . معنى آن معلوم و مورد استعمالش جائى است كه كسى اصل مسلمى را كه اجراى آن زحمتى دارد نسبت به خود رعايت نكند و ديگران را باجراى آن وادار نمايد .\r\n","page_name":" 290 ","page_number":298},
  {"content":"\r\n\r\nرا از اعلان ساعت مطب خود پر ميكنند . آموزگاران هم ، اگر يك محل بلا متصدى در مركز پيدا شود ، بر سر آن بر مغز هم ميكوبند .\r\n\r\nبعد از معترضه\r\nبارى ، سخن از بيانيه و چگونگى تشكيل كابينهء قوام السلطنه بود .\r\nاز اينكه اكثريت اعضاى كابينه ، مانند محتشم السلطنه و ممتاز - الدوله و مستشار الدوله و مشار السلطنه ، از محبوسين هستند ، معلوم است كه ميخواهند كارهاى كودتا را تكذيب كنند ، و عمليات اين نود و دو روزه را عملا بد بشمارند . در اين صورت ، نبايد سردار سپه را ، كه ام الاسباب اين اوضاع بوده است ، در اين كابينه باقى گذاشته باشند . در صورتى كه ، باز هم مىبينيم او كماكان وزير جنگ است ، و هيچ‌كس جزئى ايرادى هم بر اين وضع نميگيرد . حتى ، آزاديخواهان دو - آتشه و محبوسين سيد ضياء الدين هم ، چون جديت او را در فراهم كردن وسائل پيشرفت ارتش ديده‌اند ، همگى معتقدند ، كه بايد اين شخص وزير جنگ باشد ، تا به كارهاى قشونى اين كشور سروسامانى بدهد ، و امنيت را در كشور برقرار كند .\r\n\r\nنيظامو العولما ايستميرخ\r\nخانوادهء ديباى امروز ، يكى از دودمانهاى معروف تبريز ، و نظام - العلما رئيس اين خانواده ، خود و پدرش طرف توجه وليعهدها و شاهان دورهء استبداد ، و افراد ايندوده در ، دورهء وليعهدى مظفر الدين شاه ، از اشخاص مبرز دربار وليعهدى ، و بعضى از آنها ، مانند ساعد الملك و علاء الملك و ناظم الدوله ، در سلطنت ناصر الدين شاه هم بمقام سفارت و ايالت و وزارت رسيده بودند ، و نظام العلماهاى رئيس خانواده ، در لباس اهل علم ، از اشخاص عاقل و سياستمدار و مردم‌دار بشمار مىآمده ، در حقيقت ، ترقى اين خاندان مرهون وجههء آنها بوده است .\r\nدر دورهء مجلس و مشروطهء اول ، و آن انجمن بازيها ، كه خوانندهء عزيز از جلد دوم « شرح زندگانى من » به آن سابقه دارد ، با اينكه هنوز قانون انجمنهاى ايالتى و ولايتى از مجلس شوراى ملى نگذشته بود ، نظر باينكه لايحهء آن را تازه بمجلس برده بودند ، ملت در شهرهاى مركز ايالات و ولايات انجمنهائى از وجوه اهالى ، ولى البته بدون انتخاب و ترتيب ، باسم انجمن ايالتى و ولايتى تشكيل كرده ، و اين انجمنها در كارهاى عمومى نظارت ، يا بهتر گفته شود ، مداخلاتى ميكردند . ولى ، چون قانونى ، كه حدود اين نظارت يا مداخله را تعيين كند ، هنوز وجود نداشت ، انجمنها اكثر تندروى ميكردند ، و تصميمات آنها غالبا مخالف مصالح عمومى حكومتى بود ، و احيانا كشمكش‌هائى هم بين اين دو قوه ايجاد ميشد ، و مناقشه و مشاجره‌هائى بين طرفين در ميگرفت ، اجمالا اين انجمنها ، جز راه انداختن سروصداى زيادى بىثمر ، و جلوگيرى از پيشرفت نفاذ امر حكام و فرمانفرمايان ، نتيجهء مثبتى نميداد . معهذا ، شايد در بعضى موارد ، پاره‌اى زياده‌رويهاى حكام را جلوگيرى ميكرد .\r\nمردم سادهء آن روزگار ، با اينكه هيچ مداخله‌اى در انتخاب اعضاى اين انجمنها\r\n\r\n","description":"","footnote":"","page_name":" 291 ","page_number":299},
  {"content":"\r\n\r\nنكرده بودند ، چون ضديت آنها را با حكومت ميديدند ، آنها را حافظ حقوق خود دانسته ، احكام انجمن را مانند وحى آسمانى لازم الاجراء مىپنداشتند ، و هرروز عدهء كثيرى در حياط و كوچه و خيابان محل انجمن جمع ميشدند ، تا از نمايندگان خود ( ؟ ) تقويت كرده ، احيانا قوهء مجريهء احكام انجمن خويش باشند .\r\nاز ميان انجمنهاى ايالتى و ولايتى كل كشور ، انجمن ايالتى آذربايجان خيلى مقتدر ، و خدماتى هم بآزادى كرده بود . چنان كه ، در وقعهء لوطىبازى ميدان توپخانه بواسطهء تلگرافات اين انجمن بود ، كه ساير انجمنهاى ايالتى و ولايتى كشور ، به پشتيبانى مجلس شوراى ملى انگيخته شده ، و مستبدين دربار محمد على شاه را بلولئين كردند ، و بالجمله در آن دوره ، بعد از مجلس شوراى ملى ، انجمن ايالتى آذربايجان قدرت معنوى زيادى تحصيل نموده ، و تمام اهالى تبريز ، كه مركز آذربايجان بود ، تا همه‌جا ، از انجمن ايالتى خود دفاع ميكردند ، و از آن حرف‌شنوى داشتند . پيشرفت ستارخان سردار ملى در دورهء استبداد صغير ، و مقاومت ده ماههء تبريز در برابر قشون دولتى ، بر اثر همين نفاذ امر انجمن ايالتى آذربايجان بود ، و الا ستار خان كسى نبود كه بتواند اين كار را يك تنه اداره كند .\r\nدر دورهء مجلس اول ، و يكى از روزهاى اوليه و هرج‌ومرج انجمن ايالتى آذربايجان بعضى از اعضاء بافكرتر ، كه از بىنظمى مذاكرات و زيادى مداخلات انجمن ، در كارهاى مشروع حكومتى بجان آمده بودند ، پيشنهاد كردند كه نظامنامه‌اى براى انجمن نوشته شود كه حدود اختيارات و رويهء مذاكرات انجمن تعيين گشته ، وقت گرانبهاى جلسات بمذاكرات بيهوده تلف نشود .\r\nدر سر رد و قبول اين پيشنهاد مشاجرهء زيادى درگرفت و چنان كه معلوم بود اكثريت اعضاء كه طرفدار بىلجامى بودند برضد اين پيشنهاد عاقلانه برخاستند ، البته مذاكرات به زبان تركى بود . هواخواهان و اضداد داد فصاحت و بلاغت دادند و آنچه در انبان مغز خود كنايه و استعارهء نيش‌دار تركى داشتند ، برضد همديگر به كار بردند و بقدرى سروصدا و هياهو راه انداختند كه مردم متفرقه كه در حياط و كوچه بودند بدون اينكه بدانند مذاكره بر سر چه موضوعى است چون اجمالا از سروصداى زياد انجمن دانستند كه موضوع مهمى در جلسه مطرح است ، همگى در نزديكى طالار جلسه اجتماع نمودند . چون طرفين قضيه خيلى در عقيدهء خود پافشارى داشتند رئيس انجمن ، براى ختم مناقشه موضوع را تحت رأى كشيد . اكثريت بعدم لزوم نظامنامه رأى داد ، رأى اكثريت « نظامنامه ايستميرخ » كه اعلام شد ، طرفداران رد پيشنهاد از فرط شادى هم صدا آن را تكرار كردند .\r\nمردمى كه جلو طالار جلسه بودند و البته معنى نظامنامه را هم نمىفهميدند نظامنامه را نيظامو العولما شنيدند و براى اظهار انقياد نسبت بانجمن ، صدا را به جملهء نيظامو العولما ايستميرخ بلند نمودند . باقى اشخاص كه در حياط و كوچه بودند ، براى اينكه در\r\n\r\n","description":"","footnote":"","page_name":" 292 ","page_number":300},
  {"content":"\r\n\r\nوطن‌پرستى از ساير همشهريها عقب نمانند گفتهء آنها را تكرار كرده ، و چون رأى انجمن را فورى و واجب الاجراء دانستند ، همگى بخانهء نظام العلما هجوم برده آنچه از غث و سمين يافتند ، بانضمام در و پنجره عمارت كندند ، سوختند و بردند و خانه را به شكل مسجد خرابه‌اى درآوردند ، تا اطاعت خود را نسبت بانجمن ايالتى ظاهر كرده و امر ( ؟ ) انجمن را در بارهء نظام العلما كه بواسطهء تقرب خود و افراد خانواده‌اش بشاه حاضر و وليعهد سابق طرف بىمهرى آزادىخواهان بجا آورده بودند باجراء رسانده باشند !\r\nمتوجه باشيم كه از آوردن اينواقعهء حقيقى افسانه مانند تاريخى ، من نمىخواهم نتيجه بگيرم كه خداى نكرده تمام اهالى آذربايجان يا اهل تبريز از اين قماشند . بلكه ، اكثريت قريب باتفاق سكنهء اينقسمت از خاك ايران را مردمانى منطقى و چيز فهم و مسلمان پاك‌سرشت خوش اخلاق ميدانم . اينها جز عده‌اى ماجراجو كه در هر شهر و ديار يافت شده و در هرجا كه « آش باشد مثل حسنك فراشند . » نبوده‌اند . و معتقدم كه امروز هم اگر هزار يك از اهالى واقعى آذربايجان ؛ اوضاعى را كه از يكسال پيش بدست عمال خارجى در آنجا به راه افتاده است طالب شده باشند ، از حيث فهم و ادراك و مسلمانى و اخلاق ، نظير همان « نيظامو العولما ايستميرخ » هاى سى چهل سال قبلند . حتى ميخواهم بگويم اگر همين نيمه وحشىها هم مقصود و اساس « خودمختارى » و ترويج زبان تركى و مضار آن را براى وحدت ملى ، توجه كنند مسلما با نهصد و نود و نه نفر باقى اهالى هم‌صدا و هم‌بازو شده رؤساى خود را سنگسار كرده و زير علم وحدت ملى درمىآيند ، و كلاه اين چند نفر رهبر و پيشوا را كه اكثر مجهول الهويه هم هستند پس معركه مياندازند « 1 » .\r\n\r\nوارث و مورث يك لقب\r\nيكى از افراد خانوادهء نظام العلما كه همراه تركهاى مظفر الدين شاهى بتهران آمده بود ، ميرزا نصر اللّه خان طباطبائى بود . ميرزا نصر اللّه خان در اينوقت البته برسم دوره ، لقبى با مضاف يكى از افعال وصفى و مضاف اليهى از قبيل ممالك يا لشكر يا خلوت و از\r\n\r\n\r\n","description":"","footnote":"\r\n( 1 ) - در زمان خيلى سابق درويش‌ها در سر چهار راهها معركه ميگرفتند و چيزهائى براى مردم ميگفتند و ضمنا شاهى صد دينارى هم از بعضى از آنها باسم چراغ اللّه دريافت ميداشتند .\r\nدرويش در وسط سفره‌اى پهن ميكرد و اسباب كار خود را كه گاهى جعبهء مارگيرى بود در اين سر و آن سر سفره ميگذاشت و مشغول شيد اللهى خود ميگشت دورهء اين سفره به قدر يك ذرعى حريم بود كه براى گردش درويش باز ميماند . بعد از اين حريم تماشاچىها دايره‌وار مىايستادند . اگر جمعيت زياد ميشد درويش دايرهء صف اول و دوم و سوم را مىنشاند كه باقى كه ايستاده‌اند ، بتوانند عمليات را ببينند و يا از بيانات او استفاده كنند . اين بساط را معركه ميگفتند . احيانا اتفاق مىافتاد كه يكى از تماشاچىها رفتارى ميكرده كه باعث تفرقهء حواس سايرين ميشده ، اگر بنصيحت درويش آرام نميگرفت و باز هم مخل بود ، يكى از تماشاچىها كه از رفتار او بيشتر عصبانى و به او نزديكتر بود كلاه او را برميداشت و به بيرون دايره پرتاب ميكرد . مؤمن ناگزير براى بدست آوردن كلاه خود از معركه خارج ميشد ، سايرين جاى او را ميگرفتند و همگى از شرش خلاص ميشدند « كلاهش پس معركه است » از اين راه ضرب المثل شده و كنايه از بيرون كردن شخص مخل از كارى است كه جمعى به آن مشغولند .\r\n","page_name":" 293 ","page_number":301},
  {"content":"\r\n\r\nاين قماش داشته است كه من از اين مضاف و مضاف اليه بىاطلاعم ، ولى در اينوقت كه دولتيان خواستند عبد الحسين خان كفرى فخر الملك سابق را براى دفعهء دوم از امتيازات و شئونات دولتى خلع كنند ، لقب ناصر السلطنه را هم كه بعد از لقب فخر الملكى سابق به او داده بودند ، به ميرزا نصر اللّه خان طباطبائى دادند ، و ايشان بعد از زيارت بيت اللّه بحاجى ناصر السلطنه معروف گشتند . از خوانندهء عزيز اجازه ميخواهم قبل از اينكه بوارث لقب ناصر السلطنه ، يعنى ميرزا نصر اللّه خان ديبا بپردازم قدرى از مورث اين لقب ، يعنى عبد الحسين خان كفرى ، كه اگر امروز زنده بود نام خانوادگيش رادسر ميشد ، بنويسم .\r\n\r\nعبد الحسين خان كفرى\r\nعبد الحسينخان ، مادرش شاهزاده و پدرش خان بابا خان سردار و از وجوه قاجاريه و مردى متمول و از آن اشخاص بود كه بصرافت طبع و براى سير و گردش ، از اوايل جوانى اكثر اوقات خود را در اروپا گذرانده ، مردى آزاده و اخلاقا روح انتقادى داشته و آنچه بر سرش آمده از اينراه بوده است . من جوان‌تر از آن بودم كه با او سروكار و رفت و آمد داشته باشم . ولى ، از آنچه از اشخاصى كه با او خصوصيت داشته‌اند شنيده ، و با افكار و عقايد امروزه مقايسه ميكنم ، ميتوانم بگويم كه اگر آن مرحوم امروز حيات داشت ، نه همين مرد مسلمان خالص العقيده‌اى بشمار ميآمد بلكه از اكثر متدينين ايندوره هم با ايمان‌تر بوده ، و در هرحال استحقاق لقب « كفرى » بهيچوجه نداشته است . منتها بواسطهء روح انتقاد و اقامت زياد در كشورهاى آزاد نمىتوانسته است دندان روى حرف بگذارد « 1 » و آنچه مخالف رويه و فكر خود تشخيص ميداد بدون هيچ پروا ، از آن انتقاد ميكرده ، و چون اديب و فاضل و شاعر هم بوده ، نقادىهاى خود را به بياناتى مضحك ميآراسته ، كه گفتهء او دهن‌بدهن گشته ، به گوش طرفها ميرسيده و كينهء او را در دلها جاى - گير ميكرده است .\r\nخانم عزت الدوله ، قطع‌نظر از نسبت مادرى ، دخترش افسر السلطنه هم عروس عبد الحسينخان بود ، بموجب اين سوابق عبد الحسين خان گاهى بديدار خانم ميرفت در يكى از اين ملاقاتها خانم از كسالت نوه‌هاى خود كه بچه‌هاى ميرزا حسينخان معتمد الملك از دختر وليعهد بودند ، شكوه كرده ، و گفت من بالاخره خود را از اين خيالات آسوده كرده اين بچه‌ها را به سيد على دربندى فروخته‌ام ، مال من نيستند مال سيد اولاد پيغمبرند .\r\nانشاء اللّه از آفات محفوظ خواهند ماند . عبد الحسينخان از خانم پرسيد ، بچه‌ها را بچه قيمت به سيد فروخته‌ايد ؟ خانم گفت يكى هفتصد دينار ، خان گفت تو گوش بيچاره سيد اولاد پيغمبر آب كرده‌ايد « 2 » زيرا اين تخم و تركه « 3 » صدتاش يك پول ناروا نمىارزد ، البته اين\r\n\r\n\r\n","description":"","footnote":"\r\n( 1 ) - دندان روى حرف گذاشتن كنايه از تحمل كردن و تعرض ننمودن به چيزهائى است كه حقا يا به نظر شنونده ناروا باشد .\r\n( 2 ) - آب توى گوش كسى كردن ، كنايه از مغبون كردن او در معامله است . تاريخچهء اين استعاره هم بر من نامعلوم است .\r\n( 3 ) - تخم و تركه ، كنايه از اولاد و احفاد است و مورد استعمال آن در مواقعى است كه بخواهند تعييرى نسبت به آنها بكنند يا از زيادى آنها اشاره‌اى بنمايند .\r\n","page_name":" 294 ","page_number":302},
  {"content":"\r\n\r\nشوخى به گوش يحيى خان مشير الدوله ميرسيد ، و هرقدر هم شوخى قوم و خويشى بود باعث تكدر او ميگشت .\r\nميرزا محمود خان موقر ، داماد ما ، ميگفت . عبد الحسين خان سالى چندين مهمانى ميكرد ، و منتهاى دقت را در تناسب مهمان‌ها با يكديگر ، مراعات مينمود . هريكى دو ماه يك بار نوبت به من و اشخاص هم ذى من ميرسيد . يكروز ما را دعوت كرد ، رفتيم ، اطاق سفره خانه‌اش بزرگ بود . در شاه نشين اين طالار يك سفرهء هشت نه نفرى انداخته بودند . نهار خورده ، تا عصر آنجا بوديم . بعد از دو هفته ، دعوت ديگرى از عبد الحسينخان رسيد ، كه بازهم براى جمعه دعوت كرده بود . پيش خود ، تصور كردم كه خان تغييرى در دسته‌بندى مهمان‌هاى خود داده ، و مرا هم با عدهء ديگر متناسب ديده ، و اين پشت هم افتادن دعوت از اينراه است .\r\nروز موعود رسيد . يكى دو ساعت به ظهر مانده بمهمانى خان رفتم . با كمال تعجب ، ديدم مدعوين عينا همان اشخاص دو هفته قبلند ، و حتى يكنفر هم تغيير نكرده است . موقع نهار رسيد . ما را به همان طالار بزرگ سفره‌خانه بردند ، و در همان شاه‌نشين ، و در سر همان سفره ، كه محتويات آن ، حتى ظرفها كما و كيفا بدون اندك اختلاف ، همان سفرهء سابق بود نشاندند . ولى ، ضمنا ديدم ، در طالار اصلى سفره‌خانه ، مثل بساط آشپزان شاه ، سفرهء چرمى بزرگى ، باندازهء اطاق ، افتاده ، در يك سمت سفره ، مجموعه‌ها و سينىها و باديه‌هاى پر از برنج و آرد و روغن و ادويه و قند و آب‌ليمو و حتى ، تقار ماست و دستهء سبزى ، با نظم و ترتيبى كه خالى از زيبائى هم نيست ، چيده‌اند ، و در سمت ديگر قاب و قدح و ظروفى كه براى چنين سفره‌اى لازم است آماده كرده‌اند . هيچيك از مهمان‌ها ندانستند اين بساط مقدمهء چه كارى است ، و همگى منتظر بوديم كه صاحبخانه ، سر سفره توضيح بدهد . ولى در حين نهار خوردن ، عبد الحسين خان ، با گشاده‌روئى و صحبت‌هاى شيرين خود ، از همه‌چيز گفت غير از اين بساط . وقتى ميخواستيم از سر سفره برخيزيم ، گفت ، دو هفته قبل ، من از آقايان استدعا كرده بودم بر بنده منت گذاشته ، نهار را در خدمتشان بودم . شنيدم ، يكى از آقايان ، در نزد رفقاى خود ، خيلى از پذيرائى ناقابل من تحسين كرده ، و در آخر فرموده‌اند ، همه‌چيز سفره خوب و آبرومند بود ، غير از اينكه كم بود . من براى آن اين مهمانى را بلافاصله تكرار كردم كه جزئيات سفرهء قبل از نظرها فراموش نشود . چنان كه ملاحظه ميفرمايند ، عده همان عده و سفره هم ، بىكم زياد ، همان سفره است . همگى خورديم و سير شديم . باقى غذا هم بقدرى هست كه نوكرها را كفايت كند ، بلكه ته سفره هم به بيرون برسد . اگر غذا براى خوردن است ، بعقيدهء من زيادتر از اينش اسراف و تبذير و مال دور ريختن است . اگر براى بردن بمنزل‌ها است ، مواد اوليهء آن حاضر ، و براى بردن و استفاده كردن مناسبتر از غذاى پخته است . بسم اللّه بفرمايند . هرقدر و از هرچه ميل داشته باشند ، در ظرف هائيكه طرف ديگر سفره چيده شده است ، بريزند ، نوكرهاى خودتان به خانه خواهند برد .\r\n\r\n","description":"","footnote":"","page_name":" 295 ","page_number":303},
  {"content":"\r\n\r\nالحق براى جلوگيرى از اسرافيكه در آن دوره در مهمانيها معمول بوده ، كه براى هفت و هشت نفر خوراك صد نفر را تهيه ميديدند ، از اين عملىتر ، ممكن نيست تنبيه و تذكرى فكر كرد . ولى ، آيا اين كار سراپا منطقى و عاقلانه با رسم زمان هم سازگار بود ؟\r\nمسلما خير ! چنان كه شخصى كه صاحب‌خانه اين كار را براى تنبيه او كرده ، با اينكه او را معرفى نكرده بود ، يقينا بعد از اين تاريخ ، رنجيده و دوستى خود را با او قطع كرده ، و در عداد بدگويان او درآمده است .\r\nبا اين بذله‌گوئىها و اين بذله‌كاريها ، عبد الحسين خان ، البته ، بخرافات كه ميرسيده است ، آنچه مضامين ادبى و معانى بيانى در مغز خود داشته ، بيرون ميريخته ، است .\r\nخوانندهء عزيز را زياد عذاب ندهم ، يك رفتن به تكيهء دولتى ، يا برخوردن بيكى از دسته گردانىهاى دوره ، و يا رفتن بيكى از مجلس‌هاى روضه‌خوانى ، و شنيدن يكى از روضه‌هاى طرز ملا آقاى دربندى ، كافى بوده است كه عبد الحسين خان ، با روح انتقادى خود ، تا چندين روز موضوع براى صحبت‌هاى بامزهء خويش داشته باشد . معروف شدن او بكفرى بر اثر همين انتقادهاى او از خرافات بوده ، و شايد گاهى هم ، براى نمكين كردن بيانات خود ، دست حاشيه رفته « 1 » پاپى پاره‌اى از عقايد مذهبى هم ، كه از اصل و مبناى آن بىاطلاع بوده است ، ميشده ، ولى مسلما ، از اكثر اشخاص ايندوره متدين‌تر بوده است .\r\nمسلم است ، روح انتقادى عبد الحسين خان ، كه از اوضاع حكومتى اروپا هم مطلع بوده ، كارهاى دولتى را ناديده نميگذاشته ، و از آنها هم انتقاد ميكرده ، و مخصوصا وزارت اعظم ميرزا على اصغر خان ، پسر ابراهيم قره نوكر آبدارخانه ، بر خان قجر شاه وارث خيلى گران مىآمده ، و با ركى و آزادى كه داشته ، همه‌جا ، بىپروا ، از انتقاد عمليات او كوتاه نمىآمده ، و شايد در بيانات انتقادى اديبانهء خود ، شاه را هم بىنصيب نميگذاشته است . اين جمله سبب شد كه ، در اواخر سلطنت ناصر الدين شاه ، مواجب او را قطع كنند ، و او را از تمام امتيازات دولتى ، حتى لقب فخر الملكى ، بيندازند .\r\nلقب او گير ابو الحسنخان ( پدرزن آيندهء من ) كه در اين وقت يكى از پيشخدمتان جوان ناصر الدين شاه بود ، آمد .\r\nمدتى گذشت . عبد الحسينخان در اروپا بسر ميبرد ، تا بعضى مصلحين خيرانديش ميان افتادند ، صدراعظم و شاه را نرم كرده ، مواجب او مجددا برقرار شد ، و الغاى امتيازات دولتى او را از بين بردند ، و ، براى اينكه معلوم باشد كه با او التفات سابق را دارند ، او را بلقب ناصر السلطنه هم مفتخر كردند .\r\n\r\n\r\n","description":"","footnote":"\r\n( 1 ) - كتابهاى صرفى و نحوى و فقهى و اصولى سابق كه امروز هم در مدارس قديمه طرف مراجعه است ، حاشيه‌هائى دارد كه اكثر از متن هم تجاوز مىكند . « دست حاشيه رفتن » كنايه از بيان مطلبى است كه با موضوع مناسب ولى خيلى لازم نباشد و اين كنايه را كم‌كم تعميم داده و در مورد هر تخطى و تجاوزى ، ولو اينكه مربوط به متن و حاشيه و معترضه‌گوئى هم نباشد سرايت داده و در هر مورد كه كسى دست حاشيه‌اى برود استعمال ميكنند .\r\n","page_name":" 296 ","page_number":304},
  {"content":"\r\n\r\nبعد از ناصر الدين شاه ، باز نميدانم آقاى عبد الحسين خان ناصر السلطنه چه دسته گلى به آب داد ، كه مجددا مستحق قطع مواجب و سلب امتيازات دولتى شد . اين‌بار لقبش گير ميرزا نصر اللّه خان طباطبائى ، كه اگر امروز زنده بود بايد او را ديبا خواند ، آمد ، و خان قجر ، تا چندين سالى كه زنده بود ، همينطور بىلقب و بدون مواجب راه ميرفت .\r\nخانوادهء عبد الحسينخان ، ابتدا ، سردارى را براى نام خانوادگى خود اختيار كردند ، بعد ، به جهت اينكه لقب سابق پادشاه كشور سردار سپه بود ، و در اين اسم‌گذاريها هم گرفت و گير زياد ميكرد ، نام خود را تغيير داده رادسر را ، كه همان منقلب و تحريف شدهء كلمه سردار است ، براى خود نام خانوادگى اتخاذ كردند ، كه اصل و ريشهء لقب جد اعلى را هم براى خود محفوظ داشته باشند .\r\n\r\nحاجى ناصر السلطنه\r\nاما ناصر السلطنهء ديبا ، كه حاجى شدنش هم شايد ، تا حدى ، براى تطهير لقب عبد الحسينخان كفرى بوده است ، مردى بسيار زيرك و باهوش و در ميان تركهاى مظفر الدين شاهى ، از همه مبرزتر و حق و حساب‌دان‌تر از كار درآمد . وقتى از تبريز تازه بتهران آمده بود ، چون در آنجا حتى در دربار وليعهد هم هيچ فارسى حرف نميزدند ، اين زبان را بسيار بد حرف ميزد ، و احيانا ، در فارسىگوئى ، منفعت را منفيت و كربلا را كلبلاه ميگفت « 1 » ولى ، بعد از دو سه سال اقامت در تهران ، بقدرى در فارسىگوئى ، لهجهء تركيش كم شده بود ، كه اشخاص بىسابقه او را ترك زبان متولد نشو و نما يافته در تهران تصور ميكردند . در صورتى كه شايد ، تا قبل از مظفر الدين شاه ، هيچ تهران را نديده بود ، و اين خود نشانهء كمال هوش و حافظهء اوست ، كه در چهل سالگى ، توانسته است ، به اين سهولت ، تغيير لهجه بدهد .\r\nحاجى ناصر السلطنه به زودى وزير خالصجات و يكى از رجال حسابى دربار مظفر الدين - شاه شد . بعد از اين شاه ، در سلطنت محمد عليشاه بوزارت خزانه ، كه مهم‌ترين مشاغل قلمى دورهء استبداد بود ، نيز ، نايل آمده ، و در دورهء استبداد صغير اين شغل را دارا بود .\r\nخوانندهء عزيز از وضع خزانه‌دارى زمان استبداد ، از جلد اول « شرح زندگانى من » صفحهء 391 تا 393 ، اطلاع داشته و ميدانند ، كه كار خزانه‌دارى در دوره‌هاى قبل هم كار آسانى نبود ، تا چه رسد به ايندوره ، كه ، بواسطهء احكام علماء در تحريم دادن ماليات بعمال محمد عليشاه ، عايدات دولتى بصفر رسيده ، و كار وزير خزانه ، كه بايد پول براى تمام مصارف دولتى فكر كند ، بسيار مشكل بوده ، و چقدر زيركى و زرنگى لازم داشته است كه متصدى اين شغل در كار خود در نماند . الحق ، حاجى ناصر السلطنه كسى بود كه ميتوانست به خوبى از عهدهء اين كار برآيد . اينمرد باهوش موقع سررسيد اقساط\r\n\r\n\r\n","description":"","footnote":"\r\n( 1 ) - برادرزاده‌ام ميرزا محمد على خان كه من از او ولو در بيانات عادى هم كمتر مطالب غيرجدى و غير واقع شنيده‌ام ميگفت : ناصر السلطنه وقتى تازه از تبريز آمده بود ، روزى بديدن من آمد . صحبت از حاصلخيزى املاك آذربايجان بود ، ناصر السلطنه در ضمن بيانات خود گفت :\r\nدهى داشت شاه مال خودش نبود ( يعنى خالصه بود ) من اجاره كرده بودم از منفيتش رفتم كلبلاه .\r\n","page_name":" 297 ","page_number":305},
  {"content":"\r\n\r\nموديان را ، بدون هيچ يادداشت ، در حافظهء خود ، داشت . تشر و ملايمت ، دو اسلحهء استبداد ، را چنان بموقع به كار مىبست ، كه باصطلاح زمان ، از سنگ « 1 » هم پول درميآورد .\r\nكليات بده و بستان خود را در حافظه نگاه ميداشت و هيچوقت محتاج به استفسار از اعضاى جزو نبود . بلكه ، اعضاى او ، در كارهاى سپردهء به خود ، بيشتر باطلاعات او احتياج داشتند ، تا او به آنها .\r\nبهرحال ، با ورود آزاديخواهان بتهران ، و جنگ دو سه روزهء آنها با قزاق‌هاى لياخوف و سيلاخورىها ، بساط استبداد صغير ، جمع ، و بجاى آن ، مشروطهء كبير پهن شد . آزاديخواهان و بخصوص دمكراتهاى آن روز ، ديوان محاسباتى ، از عميد الحكما ( عميد السلطنه ) و سيد عبد الرحيم خلخالى و سيد محمد كمره‌اى و مشير اكرم و از اين قماش ، تشكيل كردند ، كه خورده برده‌هاى عمال استبداد را ، بوسيلهء رسيدگى به حساب آنها ، از گلويشان بيرون بياورند . البته ، ناصر السلطنه ، از همه بيشتر مطمح نظر آنها بوده است .\r\nبعد از اينها ، خود حاجى ناصر السلطنه براى من نقل ميكرد ، كه دفعهء اول ، كه براى دادن حساب ، بوسيلهء دو نفر مجاهد موزربند ، خبرم كردند ، و بديوان محاسبات رفتم ، از صحبت‌هاى آقايان رؤسا و حرفهائى كه از دهن آنها بيرون مىپريد دريافتم :\r\nكه اين آقايان پيش خود خيال كرده‌اند ، دارائى مرا بعنوان باقى از من بگيرند . اصل كلى ، « عمل ديوان قبض است و برات » ، جمله‌اى واهى و حرفى است ، كه در قاموس آنها هيچ معنى ندارد ، و از مذاكراتى كه راجع به حساب سايرين در بين خود داشتند ، به خوبى معلومم شد ، كه نميخواهند بروات پرداختى صاحب جمع‌ها را از قرار تومانى يك تومان ، به حساب بياورند ، بلكه ، تصور ميكنند ، كه بايد از اين بروات اقلا تومانى پنج قران ، كه بعقيدهء آنها دخل صاحب جمع بوده است ، برگردانند . در صورتى كه ، شما بهتر از همه‌كس ميدانيد ، كه قطع‌نظر از بروات تحويل كه بادارات دولتى و بيوتات سلطنتى داده ميشد ، و دينارى براى خزانه‌دار عايدى نداشت ، در موارد عادى بخصوص كم‌پولى ، بروات مواجب و مقررى و انعام متفرقه مردمان بى دست‌وپا هم ، براى خزانه‌دار ، بيش از تومانى ده پانزده شاهى ، و منتها يكقران ، فائده عايد نميكرد . زيرا ، اين بروات ، تا بدست خزانه‌دار برسد ، دو سه بلكه چهار پنج دست\r\n\r\n\r\n","description":"","footnote":"\r\n( 1 ) - هرچيز يا شخصى را كه جسما و اخلاقا سخت باشد به سنگ تشبيه ميكنند . اشخاص پر درونه و كم‌حرف را هم به سنگ تشبيه كرده‌اند . مثل قطعهء ذيل كه در روزنامهء تربيت خوانده و تصور ميكنم مال خود ميرزا محمد حسين خان فروغى باشد :\r\n گفتم كه بگوشه‌اى چو سنگى * بنشينم و روى دل بدلدار\r\nدانم كه ميسرم نگردد * تو سنگ درآورى بگفتار \r\n","page_name":" 298 ","page_number":306},
  {"content":"\r\n\r\nگشته ، و هريك ، در مقابل پول پيشى كه ببهاى آنها داده بودند ، تومانى ده پانزده شاهى استفاده كرده ، و بدست بعدى سپرده بودند .\r\nمن خود سر رشته‌دار حساب خود بودم ، و چون از اوضاع دربار محمد على شاه به خوبى واقف بوده ، و ميدانستم كه به زودى اين تعزيه تمام خواهد شد ، طورى ترتيب كار خود را ميدادم ، كه هروقت اوضاع برهم بخورد ، نه يك دينار باقىدار ، و نه يك شاهى طلبكار ، و ، در گذراندن حساب خود هم ، حاجتى بهيچكس نداشته باشم . هيچوقت برات را ، بدون پرداخت وجه ، نزد خود نگاه نميداشتم ، و هيچگاه ، از پول خود ، برات نميخريدم ، و برواتى را كه ميپرداختم ، تمام را نزد خود و در خانهء خود ضبط ميكردم ، كه اگر روزى وضع دگرگون شود ، كسى از من طلبى نداشته ، و ريشم دست كسى نباشد ، كه هرروزه بوساطت او احتياجى داشته باشم .\r\nوقتى از ديوان محاسبات به خانه برگشتم ، قدرى در اطراف حساب خود فكر كرده ، ديدم ، با اين آقايان ، نميتوان راسته حسينى « 1 » رفتار كرد . بايد حيله‌اى به كار بست ، كه آقايان در وهلهء اول مرا باقى كار بدانند ، و از كسر و نكس بروات متفرقه ، كه در آن دخل‌هائى هم در كار بوده است ، صرفنظر كنند . پيش خود حساب كردم ، بر فرض اينكه آقايان فكر كرده باشند ، كه دو مقابل دارائى منهم برايم باقى بنويسند ، بيش از هفتصد هشتصد هزار تومان نخواهد بود . پس بهتر اينست ، كه معادل اين مبلغ ، از برواتى كه هيچ ترديدى در پرداخت تام و تمام آن نيست ، از ميان بروات خود خارج كرده ، مابقى را تحويل مميز حساب بكنم . البته ، وقتى كه نتيجهء حساب بدست آمد ، آقايان بهمينقدر باقى اكتفا كرده ، ديگر حرفى از تومان پنجقران كسر بروات متفرقه بميان نخواهند آورد ، و همين كه پذيرفته شدن اين بروات به تومانى يكتومان محرز و مسجل و باقى من اعلام شد ، آن وقت اين بروات لاكلام را بيرون آورده و تحت باقى بخرج خواهم گذاشت ، كه حساب باقى و فاضلى پيدا نكرده و به اين حيله گريبان خود را از دست اين آقايان ، كه هيچ حساب سرشان نميشود ، خلاص كنم .\r\nهمين كار را كردم ، باقى بروات را تحويل مميز حساب نموده ، فهرست گرفتم .\r\nبعد از چند ماهى ، يك روز ، بوسيلهء دو نفر مجاهد موزر بند ، خلاصهء جمع و خرج باقى حساب خود را در ورقه‌اى دريافت داشتم ، كه در ذيل آن نوشته بودند ، آقاى . . . ( يكى از دو نفر مأمور ، ) وظيفه‌دار است ، كه از باقى كار باقى حساب را ، كه بالغ بر مبلغ . . . ، است دريافت دارد ، يا خود او را در ديوان محاسبات حاضر نمايد . منكه به مقصود خود رسيده بودم ، ورقه را در جيب گذاشته ، با آقايان تحصيلداران بيرون آمده ، بديوان محاسبات و نزد مميز حساب رفتم ، و جدا ايستادم ، كه شما اشتباه كرده‌ايد ، و من دينارى باقى ندارم . آنقدر داد و فرياد راه انداختم ، كه مميز مجبور شد ، براى اثبات صحت تشخيص خود ، صورت حساب را نزد من گذارد .\r\n\r\n\r\n","description":"","footnote":"\r\n( 1 ) - راسته حسينى راست و درست و بىحيله و تزوير و پشت هم اندازى .\r\n","page_name":" 299 ","page_number":307},
  {"content":"\r\n\r\nآن روز تا آخر وقت به اين صورت وررفتم . آخر وقت با دو نفر مأمور به خانه آمده ، براى آنها منزل و مهماندار معين كرده ، فردا و پس‌فردا ، تا يك هفته ، هر روز اول وقت ، نزد مميز حساب ميرفتم ، و صورت را از او ميگرفتم ، و جزئيات آن را با فهرست برواتى كه تحويل داده بودم تطبيق ميكردم . بالاخره ، روز آخر ، مأيوسانه و ظاهرا با حال خراب به منزل برگشتم ، البته مأمورين هم ، هرروز ، با من بديوان محاسبات مىآيند ، و با من برميگردند ، و آقايان رؤسا ، كه از پشت پنجره آمد و رفت مأمورين را با من مىبينند ، از اخم و عبوسى و بدى ظاهر حال من ، بخصوص در اين روز آخرى ، كيف ميكنند .\r\nفرداى روزى كه رسيدگى مصنوعى من به صورت حساب سرآمده بود ، نزد مميز رفته گفتم : در اين چندساله ، من مبلغ زيادى بقزاقخانه و بيوتات سلطنتى پول داده‌ام ، من حواسم متفرق است ، ولى آنچه در نظر دارم از اين بابت‌ها چيزى بخرج اين حساب نظرم نيست ، ديده باشم . مميز گفت همينطور است كه ميگوئيد چيزى از اين بابت‌ها در جزو بروات شما نبود ، كه بخرج حساب بيايد . يك دو روزى هم خود را با پردهء دوم اين كمدى مشغول كردم .\r\nيكروز صبح با ظاهر خوشحال و خرم و خندان ، بديوان محاسبات رفته بروات بىسوسهء ذخيره‌اى را كه البته ديشب برحسب تصادف پيدا كرده بودم ، همراه بردم و با آب‌وتاب تمام ، قصه‌اى هم براى چگونگى پيدا كردن آن‌ها نقل و كليه بروات را بمميز نمودم . مميز كه البته از جزئيات و مبلغ آنها بىخبر بود ، برخاسته به اطاق رؤسا رفت . بعد از برگشتن بروات را از من گرفت و فهرست داد و اينوقت بود كه حساب دستش آمده ، دانست كه اين بروات عينا به قدر همان باقى من ، بلكه در حدود دو سه هزار تومان هم زيادتر است . منهم اين فهرست را پهلوى صورت خلاصه حسابى كه چند روز قبل براى من فرستاده بودند گذاشته از در بيرون آمدم .\r\nمامورين هم البته همراه من آمدند . در راه به آنها گفتم منزل من منزل خود شماست هروقت و هرقدر بخواهيد آنجا باشيد ، از شما پذيرائى مىشود ولى بدانيد كه من باقى ندارم كه از اينراه شما در زحمت مطالبه باشيد . از فردا ديگر مأمورين را نديدم ، اين من بودم كه براى مطالبهء دو سه هزار تومان فاضل حساب و گرفتن مفاصا آقايان را راحت نميگذاشتم . يكروز يكى از آنها به من گفت شما در اينعمل حيلهء عجيبى به كار بستيد . گفتم با اشخاص مثل شما كه هيچ حساب سرتان نميشود ، جز اين راهى نداشتم . من در حساب حسن صباح را به چيزى نميشمرم . آيا عجيب نيست كه شما فكر كرده باشيد سر من كلاه بگذاريد ؟ ؟\r\n\r\nملا كريم هم روى شمس‌آباد است\r\nحاجى ناصر السلطنه در اين رفت‌وآمد بديوان محاسبات بيكار نمانده معاملهء ديگرى هم بهم بسته و آن فروش شمس‌آباد بود .\r\nشمس‌آباد يكى از دهات خالصهء با استعداد قم بشمار مىآمد كه در دوره مظفر الدين شاه نصيب حاجى ناصر السلطنه شده بود . در اين دوره به دو مشروطه داشتن خالصه آن هم خالصه‌اى كه مظفر الدين شاه\r\n\r\n","description":"","footnote":"","page_name":" 300 ","page_number":308},
  {"content":"\r\n\r\nبيكى از درباريان خود واگذاشته باشد بقول مردم آن دوره برگه دزدى و بنابر اصطلاح قضائى علامت جرم ، و بقول طرفداران فارسى سره نشانهء بزه محسوب ميشد . زيركى حاجى ناصر السلطنه به او امر ميداد كه تا هوا و روزگار مالك بودن خالصه‌پس « 1 » و حساب او در ديوان محاسبات مطرح است مالك اين ملك نباشد . يكى از اعضاى درجات پائين‌تر ديوان محاسبات خود و پدرش كه از تجار بشمار مىآمد دمكرات بودند . اگر ناصر السلطنه ميتوانست شمس‌آباد را به گردن حاجى آقا پدر اين عضو ببندد ، چندين فائده حاصل ميكرد .\r\nاولا اين عضو ديوان محاسبات را در كار گذراندن حساب خود ذينفع و هواخواه طبيعى در ديوان محاسبات براى خود تحصيل ميكرد . ثانيا خود را در نزد حاجى آقا و پسرش و بالنتيجه در دمكراسى پيش اعضاى رئيسهء ديوان محاسبات كه بخصوص به پسر حاجى در دمكراسى خيلى معتقد بودند ، محتاج به فروش ملك معرفى كرده دندان طمع آنها را از دارائى خود ميكشيد « 2 » و از همه مهمتر خود را نيز از مالكيت اين ملك و حرف مفت مردم خلاص ميكرد . اما راجع به صرف نظر كردن از اين ملك مستعد و چشم پوشيدن از آبادى و نتايج زياد آن اين موضوع چيز مهمى نبود ، و حاجى ناصر السلطنه ، با زيركى خود ميتوانست طورى ترتيب معامله را بدهد كه هروقت بخواهد ملك را پس بگيرد .\r\nحاجى ناصر السلطنه بدوا با پسر حاجى ، و سپس با خود حاجى آقا وارد مذاكرهء فروش ملك شد و بقدرى قيمت را پائين گرفت كه حاجى آقا معامله را بهشتى تصور كرده و فريفتهء آن گرديد و متوجه شرايطى كه حاجى ناصر السلطنه براى قطعى شدن معامله ميكرد نشد . گذشته از اين ، مالك بقدرى خود را ورشكسته وانمود كرده بود كه حاجى آقا تصور نميكرد ، كه لوازم شرايط فسخ هيچوقت براى او فراهم گردد . شايد آن روزى كه سر معامله را هم آورد ، اين فتح نمايان را يكى از بركات دمكراسى و طرفدارى رنج بر بشمار آورده و از اينكه توانسته بود جمعى رعيت بدبخت را از شر مالك مستبدى خلاص كند در پوست خود نميگنجيد .\r\nحاجى ناصر السلطنه كارهاى خود را در ديوان محاسبات ، بطورى كه ديديم تمام كرد . دوره هم تغيير كرده ، و مالكيت خالصه از علامت جرم بودن افتاده ، و مجاهد - بازى و درخواست اعانه از مستبدين پى كار خود رفته و حق و حسابى در كار آمد ، و موقع استفاده از شرايط فسخ رسيده بود . مالك حقا تقاضاى فسخ كرد ، ولى حاجى آقا نميخواست زير بار برود و از اين ملك زرخيز كه بثمن بخس بدست آورده بود صرفنظر كند ، براى مشكل‌تراشى ، خرج كرد خود را در اين ملك دو سه برابر قيمتى كه به بهاى آن داده بود ادعا كرد . كار بعدليه كشيد . البته در برگرداندن ملك حاجى ناصر السلطنه ذيحق در آمد . و راجع بخرج كرد ادعائى حاجى آقا قرار رجوع بكارشناس صادر شد . ولى\r\n\r\n\r\n","description":"","footnote":"\r\n( 1 ) - پس بودن هوا و روزگار كنايه از مساعد نبودن وقت براى كارى ، يا پيشرفت دادن مقصودى است .\r\n( 2 ) - كشيدن دندان طمع كنايه از صرف‌نظر كردن از كار بىفايده است .\r\n","page_name":" 301 ","page_number":309},
  {"content":"\r\n\r\nحاجى ناصر السلطنه ، از راه ديگر در صدد رنگ كردن « 1 » حاجى آقا برآمده و در تحت شرايط ديگرى ، مجددا ملك را به تصرف حاجى آقا داد تا از درآمد آن خرج كرد خود را درآورد و شرايطى كرد كه سر بزنگاه بتواند ملك را مجددا تصرف كند . خلاصه اينكه ، در مدت ده دوازده سال ، دعواى اين بايع و مشترى ، و اين مستبد و دمكرات ، در عدليه مطرح ، و چندين بار شمس‌آباد دست بدست گشت و در همه‌جا ناصر السلطنه حاجى آقاى دمكرات را زير ميگذاشت « 2 » .\r\nشمس‌آباد ، كدخدائى باسم ملا كريم داشت كه عنوان ملائى را از دولت كوره سواد خود بدست آورده بود . زيرا در دهات قم بخوانا و نويسا ولو كلاه نمدى هم بود ملا ميگفتند .\r\nملا كريم مردى باهوش و در كار با ملاحظه و به خوبى ميدانست كه ناصر السلطنه كسى نيست كه شمس‌آباد را به كسى واگذار كند . حتى يك كلوخ آن را هم بحاجى آقا نميدهد كه بدنده‌اش بزند . معهذا در هريك از اين نقل و انتقال‌ها كه حاجى ناصر السلطنه ملك را تصرف ميكرد ملا طورى با حاجى آقا عاقلانه رفتار مىنمود كه دفعهء بعد كه ملك به تصرف تاجر حريص درمىآمد در صلاحيت او براى مباشرت هيچ ترديد به خود راه ندهد . بطوريكه در اين چهار پنج بار دست گردان شدن ملك هميشه ملا كريم كدخدا و مباشر باقى مانده و همواره بر سر كار بود ، سهل است طرفين بقدرى به او اعتماد داشتند كه در مقدمات صلح و سازش ، ملا را هم وارد كرده و تمام مجالس اين نقل و انتقال‌ها را با حضور او و بصلاحديد او تشكيل ميدادند .\r\nدر يكى از اين مجالس بعد از گذشتن عمل و اجراى صيغهء نقل و انتقال و امضاى طرفين معامله ملا براى اظهار تشكر و عرض خداحافظى با مالك قبلى و اظهار انقياد نسبت به مالك بعدى گفت : « البته ملا كريم هم روى شمس‌آباد است خدا نان و نمك هردو آقا را بما حلال كند . »\r\nاز اينكه در كابينهء ضد كودتا هم سردار سپه بوزارت جنگ باقى مانده بود ، به خوبى معلوم ميشد كه مثل ملا كريم و شمس‌آباد اين آقا هم من‌بعد هميشه روى كابينه است و هركس رئيس الوزراء شود سردار سپه وزير جنگ لاينعزل او خواهد بود ، چنان كه بعد از اين در كابينهء مشير الدوله و كابينهء دوم قوام السلطنه و كابينهء مستوفى الممالك و كابينهء دوم مشير الدوله با همين سمت مشغول و همه جا همراه بود . « 3 »\r\n\r\n\r\n","description":"","footnote":"\r\n( 1 ) - در دوره‌اى كه اسب و قاطر و الاغ در طويلهء انسان زياد بود سئيسى هم يكى از مشاغل آزاد بود سئيس‌ها اكثر مردمان چاخان و زبان‌باز بودند اگر ميخواستند سئيسى را بزبان‌بازى معرفى كنند ميگفتند . اين از آنها است كه خر را رنگ مىكند و عوض قاطر ميفروشد يا ميگفتند يكى از آن خر رنگ‌كن‌ها است . كم‌كم اين اصطلاح در انسان هم معمول شد هركس در معامله فريب مىخورد ميگفتند يارو خوب رنگت كرده است ، يا بعبارت ساده خوب خرت كرده و فريبت داده است .\r\n( 2 ) - زير گذاشتن كنايه از مغلوب كردن و با حيله و تدبير خود را از مخمصه خلاص كردن و گير دادن طرف است و ظاهرا اين استعاره بايد از زورخانهء كشتىگيران بيرون آمده باشد .\r\n( 3 ) -\r\n به تو مشغول و با تو همراهم * وز تو بخشايش تو ميخواهم \r\n","page_name":" 302 ","page_number":310},
  {"content":"\r\n\r\nتمام ترقيات آتيهء سردار سپه از دولت همين ملا كريمى او در كابينه است كه ابتدا سبب بسط يد او در كارهاى قشونى ، و سپس موجب نفوذ او در ساير دواير دولتى شده مقدمات نيل او را برياست وزراء فراهم آورده ، و او را بمقام سلطنت رساند . خوانندهء عزيز اجازه ميدهد كه اين ملا كريم اين كابينه ، و كابينه‌هاى آينده را كه بالاخره بمقام سلطنت هم ميرسد معرفى كنم و از اصل و تبار و روحيه و افكار او شرحى بنگارم و بعد بساير وقايع بپردازم . زيرا ، تاريخ اين كشور ، از اين روزها تا بيست سال ديگر سروكار مستقيم با اين مرد عجيب دارد و شناسائى كامل او يكى از لوازم تاريخ‌نويسى و تاريخ‌دانى است .\r\n\r\nاصل و تبار\r\nخوانندهء عزيز ميداند كه تحصيلات جوانى من در ادبيات و فقه و اصول و تاريخ و حقوق و اقتصاد بوده ، و در علوم طبيعى اندوخته منظمى ندارم ، پس نبايد انتظار داشته باشد كه آنچه در زمينهء اصل و تبار كه يكى از پيچيده‌ترين اسرار طبيعت است ، مينگارم صددرصد با عقايد طبيعىدانها مطابقه كند ، من آنچه بتجربه و مطالعه در ساختمان صورى و معنوى پدران و اخلاف در هفتاد سال عمر خود بدست آورده و احيانا بطور پراكنده در نوشتجات قدما و متأخرين خوانده و به آنها معتقد شده و يادم مانده است در اينجا بقلم مىآورم . اگر برحسب تصادف با قواعد و اصول موضوعهء طبيعىدانها موافق شد ، زهى سعادت من و الا خوانندهء عزيز اين چند صفحه را هم مثل متلك‌هاى اين كتاب دانسته و از آن درگذرد .\r\nدر اصل و تبار و وراثت صورى و معنوى اخلاف از اسلاف هم مثل ساير تجربه‌ها و دانش‌هاى بشرى اختلاف عقيده وجود دارد .\r\n\r\nموافقين\r\nآنها كه باصل‌زادگى و خاندان كهن معتقدند ، ميخواهند بگويند كه همان‌طور كه در ساختمان صورى بخصوص در خطوط و نقوش اصلى ، اخلاف باسلاف شباهت پيدا ميكنند در اخلاق نيك و بد هم بايد اين شباهت را داشته باشند و هيچ دليل ندارد كه اين وراثت طبيعى را كه از حيث صورت محسوس و ثابت است ، از حيث معنى فقط به اين جهت كه محسوس نيست منكر شويم . از اين مقدمه نتيجه ميگيرند كه اخلاق نيك و بد از پدر و مادر با تحولات محيطى كه از طول مدت ممارست حاصل مىشود ، به اولاد ميراث ميرسد و چون آموزش و پرورش را در اين توارث خيلى مداخله نميدهند ، آنها را اخلاق ذاتى و جبلى موسوم كرده و ميگويند با وجود مجاهدت‌هاى آموزش و پرورش كه ميخواهد تمام افراد را باخلاق نيك هدايت و از اخلاق بد مرتدع نمايد ، معهذا خانواده‌هائى را مىبينيم كه افراد آنها در پاره‌اى از اخلاق جبلى مانند حسد و بخل و جبن و قساوت و كودنى و گولى و تزوير و لجاج ، يا بلندنظرى و كرم و شجاعت و مروت و ذكاوت و زرنگى و راستى و گذشت و شهامت و صراحت لهجه و متانت و بردبارى و حسن تعقيب و طبع شعر و صوت و قريحهءنويسندگى و سياستمدارى بر ساير خانواده‌ها بيشى و برترى دارند كه جز وراثت سبب ديگرى نميتواند داشته باشد .\r\n\r\n","description":"","footnote":"","page_name":" 303 ","page_number":311},
  {"content":"\r\n\r\n\r\nشاهد از تاريخ عمومى\r\nبتاريخ هم كه رجوع ميكنيم ، مىبينيم ، معتقد بودن باخلاق جبلى و توارث اخلاقى خيلى قديم است . بلكه ، هرقدر عقب‌تر برويم ، اين اعتقاد را در بشر زيادتر مشاهده ميكنيم .\r\nايرانيهاى باستان ، بنقل شاهنامه ، كه فردوسى ، مسلما از روى نوشتجات دورهء ساسانى بنظم درآورده است ، بقدرى در عقيدهء به توارث اصل و تبار راسخ بوده‌اند ، كه غير از اعضاى يك خانواده ، هيچوقت كسى را بپادشاهى نمىپذيرفته‌اند ، و از روى همين عقيده‌مندى باصل و تبار بوده است ، كه نسب يزدجرد سوم آخر شخص آخرين سلسلهء سلاطين خود را ، به كيومرث پيشدادى ، اولين پادشاه خويش ، رسانيده ، و مدعى هستند ، كه ، در مدت دو سه هزار سال ، شاهنشاهان ايران از يك خانواده بوده‌اند . به همين جهت گاهى كه فترتى پيش مىآمده ، و يا پادشاه حاضر پسر و برادر يا پسرعموى لايقى نداشته است ، كاوه بجستجوى فريدون ميرفته ، و رستم را ، براى آوردن كيقباد ، بالبرز كوه ، و گيورا ، براى پيدا كردن و آوردن كيخسرو ، به توران ميفرستاده‌اند . بقدرى در اين زمينه راه اغراق رفته‌اند ، كه اسكندر پسر فيليپ مقدونى را ، كه بقهر و غلبه ، بر ايران مسلط شده است ، برادر دارا وانمود كرده ، و در اين خصوص ، افسانه‌هائى هم در تواريخ گنجانيده‌اند ، و از اشكانيان ، كه بيرون كردن خلفاى اسكندر از ايران مرهون جديت و پشتكار آنها ، و جلو گرفتن از جهانگيرى روميها مديون رشادت شاهنشاهان اين سلسله است ، براى همين كه از خاندان سلطنت سابق نبوده‌اند ، در تواريخ خود چندان ذكرى نكرده ، و دورهء آنها را دورهء ملوك الطوايفى معرفى نموده ، و از اينجمله ميخواهند بفهمانند ، كه رسم شاهنشاهى يك چند متروك مانده بود ، و وقتى كه خواسته‌اند اين رسم ديرين را تجديد كنند ، باز هم اردشير بابكان را ، كه از احفاد ساسان بن بهمن بن اسفنديار و بنابراين ، از بازماندگان كيان و پيشداديان بوده است ، بشاهنشاهى ايران برگزيده‌اند .\r\nهمين عقيدهء باصالت و نجابت و خاندان كهن را ، منتها قدرى كوتاه‌تر ، نسبت بشاهان هر ايالت و حكام هر ولايت ، كه صاحب اختياران لشكرى و كشورى ايالت و ولايت خود بوده‌اند ، داشته‌اند . حتى ، اين عقيده را نسبت بملاكين و اربابان دهستانى هم مراعات ميكرده ، خانواده‌هاى دهقان دورهء ساسانى را ، كه نجبا و اصل‌زادگان دهاتى كشور بوده‌اند ، از احفاد خاندان شاهان و رؤساى ادوار قبل مىپنداشته ، و در خانهء هر دهقان شجره‌نامه‌اى ، كه از اجداد قديم آنها حكايت ميكرده ، موجود بوده است .\r\nسهل است ، باينجا هم پابند نكرده ، و در روحانيت ، نيز ، اصول نجابت و اصالت را كاملا منظور نظر داشته ، و عمال و كاركنان اين احتياج عمومى مردم را هم ، مانند ساير شعب احتياجات ، بخاندان‌هاى مخصوص اختصاص داده بودند .\r\nدر اروپا و ساير قطعات جهان ، در موضوع عقيده‌مندى بنجابت و اصل‌زادگى ، از اينجاها خيلى بالاتر رفته‌اند . يونانيان قديم پادشاهان و سران قوم خود را بخدايان\r\n\r\n","description":"","footnote":"","page_name":" 304 ","page_number":312},
  {"content":"\r\n\r\nمنسوب ميداشته ، و رومىها هم ، كه حكومت جمهورى را براى ادارهء امور خود اتخاذ كرده بودند ، در اصل‌زادگى خانواده‌هاى سناتورها بسيار وقت ميكرده ، و براى پاترىسين‌ها مزايائى قائل ميشده‌اند ، كه دست پله‌بئيين‌ها به آن نميرسيده ، و حكومت و سرلشگرى و افسرى و كليهء مشاغل دولتى را به اين طبقهء ممتاز اختصاص داده بودند .\r\nدر اوان امپراطورى هم ، بيش و كم همين رويه را تعقيب مىنموده‌اند . وقتى هم كه امپراطورى روم ، بحملهء ژرمن‌ها درهم‌شكسته و اين مملكت عظيم بين قبايل ژرمن تقسيم گشت نيز ، سكته‌اى باصول نجابت وارد نيامد ، سهل است ، بواسطهء دورى قوم غالب از محيط تمدن ، پايه و ريشهء آن محكم‌تر از دورهء امپراطورى و دورهء جمهورى رم گرديد . القاب پرنس و دوك و لرد و شريف و سرانگليس و پرنس و دوك و ماركى و كنت و وىكنت و بارن و شواليه و مسيودوى فرانسه و كنت و گراف و وىكنت و بارن و فن‌هاى اطريش و آلمان و ايتاليا ، كه امروز هم در اينكشورها معمول و متداول است ، بقيهء همان نجابت و اصل‌زادگى قرون وسطى مىباشد . اگرچه انقلاب كبير فرانسه و حكومت طبقهء سوم بر آن كشور ، رخنه‌هائى در اعتقاد باصول نجابت و اصل‌زادگى پديد آورد ولى دورهء امپراطورى ناپلئون اول ، و دورهء تجديد سلطنت باز آب را بمجراى سابق افكنده ، و دورهء جمهورى سوم فرانسه هم نتوانسته است اين عقيده‌مندى باصل‌زادگى را با وجود دمكراسى متزلزل كند .\r\nدر شرق اقصى ، يعنى چين و ژاپون هم مردم تا ديروز پادشاهان و امپراطورهاى خود را اولاد آسمان و زادهء آفتاب ميدانستند ، و اگر وارد تشكيلات حكومتى و اجتماعى آنها بشويم ؛ خواهيم ديد كه مردم اينقسمت از عالم قديم هم در عقيده‌مندى باصل‌زادگى و نجابت ، دست كمى از ساير ملل عالم ندارند .\r\nاما در آمريكا چون سكنهء آن از مهاجرين دنياى قديم ، و اساس حكومت آن جديد و جمهورى است ، البته چون پادشاه نداشته‌اند ، از پرنس و دوك و لرد و ماركى و سروفن اسمى نيست ، معهذا نان خوردن سر سفرهء پدر ، و سابقهء تمكن و دارائى خانوادها طرف توجه همه است . مردم به پسر ركفلر بيشتر از جوانيهاى ركفلر پير احترام ميگذارند ، زيرا در اين پسر شمايل و ذوق و دانش و معنوياتى مشاهده و احساس ميكنند كه در پدرش كه حمال‌زادهء پاشنه تركيدهء « 1 » بيسواد مادى صرفى بيش نبوده مشاهده و احساس نميكردند .\r\n\r\nاز تاريخ طبيعى\r\nعلوم طبيعى هم بعقيده‌مندى بتوارث صورى و معنوى اخلاف از اسلاف ، و بالنتيجه به اعتقاد باصل‌زادگى و نجابت كمكهائى كرده و در تاريخ طبيعى ثابت شده است كه اگر بذرى در زمين مساعد\r\n\r\n\r\n","description":"","footnote":"\r\n( 1 ) - پاشنهء پاى اشخاصى كه مشغول كارهاى صعب و پرمشقت زندگى بوده و دوندگى ميكنند يا كفش ندارند ميتركد و اين‌گونه اشخاص دو خاصيت دارند يكى جان سختى و ديگرى كم‌دانشى و نداشتن فرهنگ ( كولتور ) اين است كه به اشخاص مادى جان سخت كم‌فرهنگ ( بكنايه ) پاشنه تركيده ميگويند .\r\n","page_name":" 305 ","page_number":313},
  {"content":"\r\n\r\nكاشته شود حاصل آن از حيث مرغوبى و رنگ و بو و طعم لامحاله يك در ميان عين اصل خواهد شد ، و در حيوانات بخصوص سگ و اسب كه بيشتر با انسان سروكار دارند ، بتجربه ثابت كرده‌اند كه نژاده بودن پدر و مادر چه از حيث شمايل و صورت ، و چه از حيث اخلاق و معنى در نتايج آنها بسيار مؤثر است .\r\n\r\nاسب\r\nآنها كه با اسب سروكار دارند ميدانند كه اسب نژاده چه مزايائى بر يابو دارد . اسب نژاده ، گذشته از زيبائى صورى كه البته يكى از مزاياى اين حيوانست ، مزيتهاى معنوى دارد كه بسيار مهم و قابل ملاحظه است . وقتى بخواهند سوارش شوند ، شانه ميدهد كه سوار راحت بر گرده‌اش قرار گيرد ، همچنين ، در پياده شدن شانه مىاندازد كه سوارش به زمين نزديكتر شود . اگر در راهش گل و آبى باشد ، تا بتواند پا بر آن نميگذارد و اگر ناچار شود طورى به آرامى از آن ميگذرد كه هم دست و پاى خود را كمتر آلوده كند و هم بسوارش گل نپاشد . اگر از عبور نهرى دمش تر شود تا آخرين قطرهء رطوبت در آن باقى باشد آن را به چپ و راست حركت نميدهد كه مبادا ترشحات آب بسر و بر سوارش افشانده شود . هرقدر گرسنه و تشنه و خسته باشد ، كاه نشخوار نمىخورد ، و آب كثيف نمىآشامد ، و در جاى ناهموار نميخوابد . و بمهتر و خدمتگذار خود عشق و علاقه نشان ميدهد ، در حركت به چپ و راست بهدايت دست جلو و افسار حاجت ندارد ؛ بلكه بشل و سفت شدن پاى سوار ميل او را حس كرده ، به چپ يا راست متمايل ميگردد . در مسابقه مثل سوارش ذينفعى نشان ميدهد . در حين حركت گاهى هردو گوش را باهم ، و زمانى تك‌تك به عقب و جلو و چپ و راست برميگرداند كه صداهاى دور را شنيده ، در موقع مناسب خود را براى مقابله با هر پيش‌آمدى حاضر كند و بسا اتفاق افتاده صاحب خود را كه در پهلوى او خوابيده بود ، با كوفتن دست و پا بر زمين بيدار كرده تا از خطرى كه متوجه او بوده است نجاتش دهد . تمام اين خصائل نيكو را بدون تعليم و تربيت ، از سويه و نژاد خويش دارد . عبث نيست كه عرب اسب نژاده و نجيب را « نجيب » هم موسوم كرده است .\r\nاما يابو ، از تمام اين مزايا بدور است . در سوار شدن ، بد ركابى مىكند و در پياده شدن ، هنوز پاى سوار به زمين نرسيده ، به سمت آخور راه مىافتد . اگر سوارش تازه‌كار و بىعرضه باشد ، جلفى و بىمزگى را از حد مىگذراند . در حركت متوجه زير پاى خود نبوده ، تا زانو و زير شكم خود را از گل مىپوشاند و سوارش را هم در اين گل‌پاشى بىنصيب نمىگذارد . گاه نشخوار كه سهل است ، پهن هم مىخورد و روى هر سنگ و سقطى ميخوابد ، بمهتر خود لگد مىزند . بغل خالى مىكند كه سوار را از گردهء خود پرت كند و جز ضربهء شلاق هيچ چيز او را براهى كه بايد برود هدايت نميكند . از خطرات واقعى پرهيزى ندارد ولى ، از تصادف‌هاى ناچيز و پوچ بدچشمى كرده ، مىايستد و قدم از قدم برنميدارد . شلاق براى اين يابوها اختراع شده است و الا اسب نژاده حاجتى به تازيانه ندارد و با وجود اين اختراع هم هيچ سئيس ماهرى پيدا نشده كه بتواند اخلاق اسب نژاده را در يابو ايجاد كند .\r\n\r\n","description":"","footnote":"","page_name":" 306 ","page_number":314},
  {"content":"\r\n\r\n\r\nسگ\r\nچون هيچوقت سگ نداشته‌ام ، در اينباب چيزى ندارم بنويسم .\r\nاز حق‌شناسى و وفادارى و فداكارى و قناعت و خدمتگذارى و هوش اين حيوان در نوشتجات گذشتگان و معاصرين خيلى خوانده‌ام ، كه البته خوانندهء عزيز هم خوانده ، و شنيده است . از همهء آنها عجيب‌تر شرحى است كه مرحوم رضا قلى خان هدايت ( جد اعلاى آقايان هدايت ، ) در سفرنامهء اور گنج خود نوشته است . مرحوم هدايت مينويسد « 1 » بين استرآباد و خيوه ، در بيابانهاى بىآب و علف به ابه‌اى رسيديم ، من البته جلو قافله بودم . سگ ابه كه از دور جمعى را ديد كه به سمت ابه مىآيند بناى پارس را گذاشت . همين كه نزديكتر و پياده شديم ، سگ از ابه بيرون دويده ، بعجله به سمت من آمد . صاحب ابه آنچه او را صدا زد و تهديد كرد نتوانست جلو او را بگيرد .\r\nمنهم كه وسيله‌اى براى دفاع از او نداشتم ، منتظر پيش‌آمد ناگوارى بودم ، ولى همين كه نزديك من رسيد سر در قدمهاى من گذاشت و با جست و خيز خود در اطراف من از اين ديدار اظهار خوشوقتى كرده صاحب ابه كه براى جلوگيرى از او دوان‌دوان خود را بنزديك ما رسانده بود از تعجب مبهوت مانده بود . من سگ را نوازش كرده ، از صاحبش پرسيدم اين سگ را از كجا آورده‌ايد گفت چند سال قبل از دامغان ميگذشتم اين سگ را از آنجا آورده‌ام . بعد از اين شرح ، از طرف صاحب ابه يادم آمد كه چند سال قبل در حين عبور در صحراى دامغان ، سگى گرسنه و تشنه يافته ، و او را از مرگ نجات داده‌ام و اين همان سگ است ، اينقدر حق‌شناسى و وفا و تشكر و هوش ، و بخصوص حافظه ، مسلما در هيچ موجودى يافت نميشود .\r\n\r\nگربه\r\nگربه به بدخصالى معروف و ضرب المثل است . اشخاص حق‌ناشناس از خودراضى و خودخواه و سالوس و بىحيا و عزيز بى جهت يا ننر را بگربه تشبيه ميكنند .\r\nهيچ ، براى خوانندهء عزيز اتفاق افتاده است كه وضع اين حيوان را در مقابل آشپزى ، كه مشغول گرفتن رگ و ريشه و حاضر كردن گوشت براى طبخ باشد تماشا كنند ؟\r\nدو قدمى دور تر از بساط اين رگ و ريشه‌گيرى مىنشيند ، و اگر هوا سرد باشد براى اينكه كف دستهاى بىمويش از مجاورت هوا و زمين يخ نكند بند آخر دستهاى خود را برگردانده ، پنجه‌هاى عريان را زير ساعد ميپوشاند و با كمال ادب دو زانو مىزند . چون خوب ميداند كه در هرحال فضولات گوشت مال او است ، هيچ خود را در اينعمل ذينفع نشان نميدهد . سهل است ، براى اغفال متصدى اين تشريح ، چشمها را برهم ميگذارد و به قدر دو سه تا وافورى نشاة تخت « 2 » چرت مىزند ، ولى در همين حال اگر متصدى عمل مثلا\r\n\r\n\r\n","description":"","footnote":"\r\n( 1 ) - من اين سفرنامه را نخوانده‌ام ، آنچه در اينجا نوشته‌ام روايت حاج مخبر السلطنه ( جناب آقاى مهديقلى هدايت ) است كه از سفرنامهء ايشان براى من نقل كرده‌اند . بنابراين ، شايد در جزئيات اختلافاتى با متن بيانات مرحوم هدايت داشته باشد .\r\n( 2 ) - تخت بمعنى كامل و آماده و در مايعات لب‌بلب در فارسى آمده است و تخت و تيا\r\nبقيه در حاشيهء صفحهء بعد\r\n","page_name":" 307 ","page_number":315},
  {"content":"\r\n\r\nبراى پيدا كردن سوهان تيز گرى كارد ، سرش را بچرخاند مثل شير بتخته ساطور حمله برده بزرگترين قطعات گوشت را ميربايد .\r\nاگر يكوقتى در گنجه‌اى خوراكى باب كيفش يافته باشد ، هروقت از دم آن گنجه بگذرد اگر صدبار هم تيرش به سنگ خورده باشد ، از فرط طمع بازهم براى دفعهء صد و يكم گنجه را بىوارسى دقيق رها نميكند ، و تمام گوشه‌ها و طبقات آن را سركشى مينمايد اگر روى فرش يكى دو قطره آب ريخته ، و هنوز جذب نشده دست او با اين قطرات تصادف كند ، تا يكى دو دقيقه چندين بار ، دست تصادف كرده را از سمت خارج از بدن با فشار حركت ميدهد و تا قطرات ذره‌بينى آب از پنجه‌اش افشانده نشود ، آرام نميگيرد ولى وقتى ميخواهد ماهى بگيرد دست خود را بدون هيچ پروا تا بيخ كول در آب فرو ميبرد ، سهل است ، خود را بحوض هم مياندازد . و من بگربه‌هاى دوپاى اينكاره خيلى برخورده‌ام .\r\nدر اوايل مشروطهء كبير شخص نابلد و دهاتى كه كارى در وزارتخانه‌اى داشت به عادت زمان قبل ، يك جعبهء گز برداشت و با عريضهء خود بدر خانهء معاون وزارتخانه كه يكى از بقيهء حاشيهء صفحهء قبل\r\n\r\n\r\n","description":"","footnote":"\r\nو تخت و طبق ، تخت شدن حوض و آب انبار شاهد اين گفته است . حتى فعل تخت گرفتن يعنى خود را براى خرده فرمايشات طرف آماده نشان دادن را نيز استعمال كرده‌اند . نشاة در اينجا يعنى تردماغى و سر كيف بودن و يا باصطلاح سينه حاكى كيفورى است پس نشاة تخت يعنى كاملا سر دماغ البته نشاة وافورى وقتى تخت و لب‌بلب مىشود كه بست‌هاى عادى خود را از ترياك ناب با آتش زير خاكستر خوابانده ، سينه كفترى كشيده و در ضمن چاى هم باندازهء عاديش خورده و در حين عمليات چيزى يا حادثه‌اى كه مانع كار او بشود پيش نيامده باشد . شيخ غلامرضا خان نامدار ، پدر دكتر مهدى نامدار شهردار فعلى تهران ميگفت : روزى به قصد زيارت به ترن نشستم كه به حضرت عبد العظيم بروم ، از ترن كه پياده شدم بفكر وضو افتادم در مقابل گارد راه‌آهن شاه عبد العظيم قهوه‌خانه و باغچه‌اى بود كه براى اين كار از هرجا مناسبتر بود . قدم در قهوه‌خانه گذاشتم كه بباغچهء پشت بروم ديدم شخصى نشسته و دارد از خيالها و افكار خود براى راه انداختن كافه رستورانى در آن نزديكى صحبت مىكند - من به جائى از صحبت رسيدم كه موضوع اسم‌گذارى رستوران كه مثلا محبت باشد يا اخوت حرف ميزد و از مستمع خود رأى ميخواست . من رفتم و در باغچه كارهاى مقدمات وضو و خود وضو را انجام دادم . وقتى مجددا بقهوه‌خانه آمدم ، كه بيرون بروم ، تازه مؤمن از اسم‌گذارى فارغ شده و مشغول چگونگى رنگ در و پيكر و اسباب ابزار اين كافه رستوران‌زادهء خيالات چرسى خود شده بود . در اين ضمن شاگرد قهوه‌چى كه يقينا از وضع مالى و توانائى اين رستوران باخبر بود ، خطاب به او كرده و گفت مشهدى احمد ناشه تخته ؟ ( نشاة تخت شده است ؟ ) اين دو كلمه با اختصارش بقدرى مناسب با حال مؤمن انتخاب شده بود كه تمام اهل قهوه‌خانه ، خنده را سردادند و سخنرانى وافورى نشاة تخت خاتمه يافت و گوش همه از شنيدن اين ترهات خلاص شد . وافورىها بعد از تخت شدن نشاة اول به حرف مىافتند و كم‌كم بچرت . البته تشبيه گربه به وافورى نشاة تخت راجع بدورهء دوم نشاة است نه دورهء اول .\r\n","page_name":" 308 ","page_number":316},
  {"content":"\r\n\r\nدمكراتهاى دو آتشه بود ، رفت . بيرونى آقاى معاون منحصر باطاقى بود كه يك در بمدخل خانه ، و چند پنجره بحياط اندرون محقر او داشت . آقاى معاون ، با اينكه مرد ساكتى بود ، بقدرى عصبى شد و داد و قال راه انداخت كه خبر آن در تمام شهر منتشر گرديد .\r\nو اگر در آن وقت براى راشى و مرتشى قانونى وضع شده بود ، مسلما او را تسليم مدعى العموم ميكرد . ولى بعد از چند سال كه بمقام وزارت رسيده بود ، از دخلهاى دو سه هزار تومانى و حتى پااندازى براى اين مداخلها هم خوددارى نداشت . من باحترام بازماندگان از نوشتن اسم او خوددارى ميكنم . ولى ، بايد بنويسم كه اين شخص با مكنت زيادى كه از خود باقى گذاشت دار فانى را وداع گفت و خيلى از همدوره‌هاى او كه از اين تظاهرها بىنياز بودند امروز با كمال سربلندى و سلامت مزاج و رفاه از نعمت حيات برخوردارند و بعقل آن مرحوم كه در زمان حياتش بخصوص نزد رئيس الوزراهاى آن دوره ، مرد عاقلى هم قلمرفته بود ميخندند .\r\nبارى بعقيدهء من گربه تميز عدد ندارد و اين عقيده از اينراه براى من آمده است كه كرارا ديده‌ام گربه سه چهار تا شش هفت بچه به دنيا آورده ، و اين بچه‌ها يكىيكى مرده‌اند ، بر مرگ هيچيك از آنها ناله و ندبه‌اى از او شنيده نشده ، سهل است از فرط شره و عدم توجه مردهء بچه‌هاى خود را گوشت پاره تصور كرده ، و آنها را يكى بعد از ديگرى خورده است ، ولى وقتى آخرى آنها مرده و با نيستى تام و تمام مواجه شده است ، بناى ضجه مويه را گذاشته ، و تا چندين شب ، با صداهاى واقعا دلخراش خود خواب و آرام را از اهل خانه و همسايه‌ها سلب كرده است .\r\nمن هيچ نشنيده‌ام كه گربه هم نجيب و نانجيب داشته باشد . معهذا ، در مدت عمر خود يك گربه ديده‌ام كه اخلاقش با اخلاق عمومى گربه‌ها فرق داشته است .\r\n\r\nبىارادتى من بگربه\r\nمن از بچگى از گربه بدم مىآمد . جهت اين بىارادتى هم بعقيدهء آن روزى من تطاولى بود كه اين حيوان نسبت بماهىهاى حوض روا ميداشت . در همان سن كم ، از حيله‌هائى كه براى گرفتن ماهى به كار برده ، با دست خود آب حوض را تكان ميداد كه ماهى بتصور آمدن آب تازه در حوض روى آب بيايد و آن را شكار كند ، و حتى گاهى كه نور چشمىها را هم بكنار حوض ميرد كه اين شاهكار تقلب را به بچه‌هاى خود بياموزد خيلى كوك ميشدم و با چوب آنها را از كنار حوض ميراندم ، و مخصوصا از اينكه با موشهاى انبار صيغهء برادرى خوانده ، و بماهىهاى حوض ميپرداختند بيشتر عصبانى بودم و احيانا قلا « 1 » ميكردم و حيوان متعدى را در مكانى محصور نموده ، تلافى تجاوز آنها را بماهيها بيرون مىآوردم .\r\n\r\n\r\n","description":"","footnote":"\r\n( 1 ) - قلا بمعنى سازگار و سهل و آسان و ناقلا بمعنى ناسازگار و ناراست است و اطلاق ناقلا بر اشخاص زيرك و زرنگ از اين راه است كه در كار و معامله ساده و سهل نيستند . قلا كردن\r\nبقيه در حاشيهء صفحهء بعد\r\n","page_name":" 309 ","page_number":317},
  {"content":"\r\n\r\nبنابراين ، گربه در خانهء ما آبروئى نداشت . سهل است از سن سيزده چهارده سالگى كه ما خود صاحب اختيار خانه شده بوديم ، بوسيلهء محكم كردن در و بند پشت بامها راه گربه را به خانه مىبستيم ، كه هم ماهيهاى حوض از تطاول و تعدى آن‌ها مصون ، و هم باغچه‌ها و قطعات گل‌كارى خانه و انبار ذغال ، از خرابكارى آنها مأمون باشد . ولى ، بامها و بالاخانه‌هاى خالى و بيكار در اختيار آنها بود كه اكثر در اين ميدان بىمعارض باهم جنگ و با صداهاى عروسى و عزاى خود اهل خانه را بيخواب ميكردند . و احيانا بالاخانه‌ها هم زايشگاه آنها واقع شده و بعد از فطام و فصال و آموزش و پرورش ، با بچه‌ها از همان راهى كه آمده بودند بخانهء همسايه ميرفتند . بنابراين ، شنيده شدن صداى بچه گربه از بالاخانه‌ها چيز تازه‌اى نبود كه اهل خانه را به كنجكاوى وادارد .\r\n\r\nنجيبه خانم\r\nسال دوم مراجعت من از پطرز بورغ ، و اواخر بهار و موقع بىنياز شدن بچه گربه‌ها از مادر ، يك روز صبح متوجه شدم كه صداى نالهء بچه‌گربه از بالاخانهء بالاى اطاق من مىآيد اين صدا را عادى تصور كرده بيرون رفتم ، عصرى كه به منزل مراجعت كردم ، ديدم صداى بچه‌گربه‌ها بنالهء سكرات موت شبيه شده است . با بىارادتى كه بگربه داشتم اين ضجه مويه مرا واداشت كه دست از مطالعه و قلم ، يعنى تنها سرگرمى كه در خانه داشتم برداشته تحقيقى از حال اين حيوان‌ها بنمايم .\r\nوارد بالاخانه شده ، ديدم دو تا بچه‌گربه روى زمين افتاده ، از فرط ضعف قادر به حركت نيستند و پيداست كه براى مادر آنها حادثه‌اى پيش آمده ، كه نتوانسته است به بچه‌هاى خود رسيدگى كند ، و حيوانها كه هنوز راه و پاى گذشتن از بام را نداشته‌اند چند روزى است قوت نخورده ، و به اين روز افتاده‌اند .\r\nگربه‌ها را از زمين جمع كرده ، و از بالاخانه پائين آمدم . گفتم مقدارى شير آوردند زبان بسته‌ها بقدرى ضعيف شده بودند كه شير را به زحمت ميتوانستند بخورند . براى اينكه غفلتى در توجه آنها نشود ، پرورش آنها را خود تكفل ميكردم . چند روزى با شير و كم‌كم با غذا ، بچه‌گربه‌ها جانى گرفتند . يكى از آنها كه خاكسترى رنگ و گلهاى پلنگى و موى كوتاه داشت ، بسيار وحشى بود و جز موقع غذا هيچ وقت دم پر نمىآمد . همينقدر كه جان گرفت از خانه گريخت و بعدها من گاهى او را سر ديوارها ميديدم كه از خانهء يك همسايه بخانهء ديگر ، در تك و دو روزى است . ديگرى ، موهايش بلند و شلال‌دار و باصطلاح بقيهء حاشيهء صفحهء قبل\r\n\r\n\r\n","description":"","footnote":"\r\nبمعنى مترصد بودن و از موقع مناسب استفاده كردن و فرصت را غنيمت شمردن است كه كار را با سهولت انجام دهند . اين اصطلاح در گرگان مسقط الرأس اجدادى من خيلى به كار است ولى آنها بجاى ناقلا ناخوار هم استعمال ميكنند ، چنان كه اصفهانيها خوار را دشخوار هم ميگويند ، با اين تفاوت كه دشخوار را در اشياء به كار مىبرند نه اشخاص .\r\n","page_name":" 310 ","page_number":318},
  {"content":"\r\n\r\nبراق ، و رنگش سفيد بود و چند دانه خال مربع بىنظم ، نيمه سياه و نيمه طلائى ، در پشت و پهلو و سر و دم داشت و بر خلاف همزادش ، بسيار مأنوس و باوقار و متين بود .\r\nمن بر خلاف عقيدهء خود عزم كرده بودم مانع ماندن او در خانه نباشم . بعد از دو سه ماهى اين گربه خود را ساخته و حيوان بسيار خوش شمايلى از كار درآمد .\r\nوارد اندرون كه ميشدم ، در هر گوشهء خانه بود مرا استقبال و از ديدار من اظهار خوشوقتى ، و اين علاقهء خود را بگردش دور و ور و ماليدن خود بپر و پاى من اظهار ميكرد ، تا من باطاق خود وارد شده مىنشستم ، بهر كيفيتى بود خود را به من مىرساند .\r\nبا زبان زدن بدست من دست بوسى خود را معمول داشته ، قدرى دور تر از بساط خواندن و نوشتن من ، كه در سطح اطاق پهن ميشد ، مىنشست . تا من در خانه بودم از اطاق من خارج نميشد . اگر تابستان بود ، شبها هوام و حشراتى را كه مانند ملخ و على ورجه و سوسك زرد يا سائر خزنده‌هائى كه بهواى روشنائى چراغ جمع ميشوند ، از دور بساط كار من ميراند و روزها ، چشم از مگس‌هائيكه در فضاى اطاق مىپريدند برنميداشت و آنهائى را كه مىنشستند مىپراند . سر سفره در همان سمتى كه من مىنشستم قدرى دور تر مىنشست هرقدر گرسنه بود تا سهم او را در بشقاب جلوش نميگذاشتم تكان نميخورد و هيچوقت لقمه را از بشقاب روى فرش نميكشيد . هرچه ميدادند مىخورد ، و حتى اگر مرغى هم سر سفرهء بود ، نه همين با سماجت و راه انداختن سروصدا تمايل خود را به اين طعمهء مطبوع اظهار نميكرد ، بلكه نظر هم بجانب آن نمىانداخت .\r\nشبها ، در اطاق خدمتكارها ميخوابيد ، صبح به مجرد اينكه من در اطاقم را باز ميكردم مىآمد . دست بوسى خود را به عمل مىآورد و در نزديكى محلى كه معمولا آنجا نماز ميخواندم مىنشست . من مشغول نماز و تعقيبات خود ميشدم ؛ خدمتكار سينى صبحانه را مىآورد كنار من ميگذاشت . گربه همچنان بر جاى خود ميخ‌دوز نشسته بود تا من سهم او را معين نكرده ، به سمت او نميگذاشتم ، حتى نگاه هم به سمت سينى نمىانداخت . اتفاق مىافتاد كه من اطاق را ترك گفته ، موقتا بيرون مىرفتم ، ولى گربه را با سينى صبحانه تنها ميگذاشتم زيرا ، يقين داشتم كه تا مراجعت من حيوان نجيب از جاى خود تكان نميخورد .\r\nمادرم حقا به او نجيبه‌خانم اسم داده بود و به من ميگفت در غيبت تو همين رفتار را با من دارد ، ولى همين كه تو از راه ميرسى ، ديگر من او را نمىبينم ، تا تو از خانه بيرون ميروى . بقدرى اينرويه منظم است كه من بود و نبود تو را در خانه از نبود و بود او در اطراف خود تشخيص مىدهم .\r\nيكسالى اين گربه با همين رويه در خانهء ما بود ، يكروز وارد اندرون كه شدم نجيبه خانم استقبالى از من نكرد ، باطاق كه رفتم براى دست بوسى نيامد . در اين ضمن صداى ضعيف بچه گربه از صندوقخانهء مجاور كه محل لباس من بود ، بلند و معلوم شد گربه صاحب بچه شده ، و ترك خدمت از اينراه است . خدمتكار به من گفت اجازه بدهيد او را با بچه‌هايش باطاق خود ببرم شايد اسباب زحمت شما بشود . گفتم جز باز گذاشتن\r\n\r\n","description":"","footnote":"","page_name":" 311 ","page_number":319},
  {"content":"\r\n\r\nدر صندوقخانه و اطاق براى تو و من زحمتى ندارد ، بگذار سرجاى خود باشد . گربه تا بچه‌هاى خود را بزرگ كند ، چندين بار از يك گوشه بگوشهء ديگر خانه نقل مكان مىكند عوام ميگويند تا اين نقل و تحويل‌ها را به عمل نياورد ، بچه‌هايش چشم باز نميكنند . ولى من در نظر ندارم كه نجيبه خانم اينعادت همجنسان خود را معمول كرده باشد ، وظيفهء مادرى گربه را از خدمتگذارى و توجه به من باز داشت . فقط وقت شام و نهار و صبحانه ، با همان متانت سر سفره حاضر ميشد . منهم در غذا دادن بيشتر متوجه او ميشدم كه بتواند بچه‌هاى خود را سير كند . يك ماهى گذشت بچه‌هاى او كه گويا دو تا بودند بزرگ شدند و در سر سفره با مادرشان مىآمدند . هرقدر حاجت بچه‌ها بپرستارى كمتر ميشد ، توجه نجيبه خانم نسبت به من زيادتر ميگرديد ، تا بالاخره همان وضع سابق برقرار شد . جز دست بوسى كه ما در بجا آوردن اين احترام را مخصوص خود قرار داده بود ، در ساير عمليات مواظبتى بچه‌ها هم با او شركت ميكردند .\r\nيكروز ، به خانه كه وارد شدم ، از گربه و بچه‌هايش اثرى نديدم . مادرم گفت : در اين يك ساله كه اين گربه در خانهء ما بود ، هيچوقت عادت نداشتيم مرغ و گوشت را در گنجه يا زير آبكش بگذاريم . زيرا ميدانستيم كه اين گربه كارى به آن ندارد .\r\nامروز صبح آشپز مرا براى تماشاى چيز فوق العاده‌اى بآشپزخانه دعوت كرد . رفتم ديدم نور چشمىهاى نجيبه خانم به خوردن مرغى كه براى طبخ نهار حاضر كرده بودند مشغولند و خودش دور تر نشسته ، و حتى نگاه هم به سمت اين بساط نمىاندازد . چشمش كه به من افتاد ، از جا برخاست و از در مطبخ بيرون رفت ، بچه‌ها هم كه طعمهء خود را تمام كرده بودند ، از دنبالش بيرون رفتند . صبح تا حال ، آنچه تفحص كرده‌ايم اثرى از آنها نديده‌ايم ، قاپوچى ميگويد : مادر و بچه‌ها دوان‌دوان از اندرون بيرون آمده از در حياط بيرونى بكوچه رفته‌اند . خدمتكارها را بخانهء همسايه‌ها فرستاديم آنها را نيافته‌اند منهم در نوبت خود وعدهء انعامى به كسى كه وسيلهء آشتىكنان گربه را فراهم كند و او را پيدا كرده بياورد دادم و خدمهء خانه هم باميد گرفتن انعام در كوچه‌هاى مجاور تفحص كردند ولى اثرى از گربه نيافتند .\r\nعلاقهء گربه بخانهء مسقط الرأسش طبيعى است . بر فرض اينكه در خانهء ديگرى هم باشد ، گاهگاه سرى باينخانه مىزند . ولى من ديگر اين گربه را ولو در حين عبور از سر ديوار هم باشد ، نديدم . جز اينكه بگويم جبلت بچه‌ها او را با كار ختم شده‌اى مواجه كرده ، و از خجالتش خانه را ترك گفته و خود را سر به نيست كرده است هيچ راهى براى اين فرار آن هم به اين كيفيت نتوانستم فكر كنم .\r\n\r\nاحتياج انسان بدوستى\r\nبعدها براى پيدا كردن نظير اين گربه ، يكى دو سه تا بچه گربهء براق خوش‌نشان به خانه پذيرفتم . ولى در هيچ يك جز اخلاق عمومى گربه چيزى نديدم ، اين بود كه باز هم مثل گذشته ، از توجه به اين حيوان منصرف شدم . معهذا امروز هم اگر بگربه‌اى\r\n\r\n","description":"","footnote":"","page_name":" 312 ","page_number":320},
  {"content":"\r\n\r\nبربخورم ، كه دور و ور من بپلكد ، و اظهار خلوص كند با يقين به دوروئى و تملق او از نوازشش كوتاهى نميكنم .\r\nانسان محبت را ولو ظاهرى و از روى غرض خصوصى و اغفال و از طرف گربه‌اى هم باشد دوست دارد . امروز نميدانم اوضاع فرانسه چيست ؟ ولى از نوشتجات ويكتور - هوگو مستفاد مىشود كه در زمان او پيرزنهاى كهنه چين پاريس هم با وجود دست تنگى طبيعى خود ، گربه نگاه ميداشته‌اند و مسلما محرك اين كار جز حاجت طبيعى بشر ، به كسى كه او را دوست بدارد چيز ديگرى نبوده است . واقعا اگر پيرزن بىكس‌وكار گربه هم نداشته باشد ، كى او را دوست ميدارد ؟ و اين حاجت طبيعى بشرى را بچه وسيله رفع مىكند ؟\r\nامروز بعضى جوانها در كشور ما پيدا شده‌اند كه با وجود تمكين يالقوزى « 1 » را بر داشتن زن و فرزند ترجيح ميدهند و از راه انداختن خانه و زندگى تن ميزنند . بايد از اين آقايان عزيز پرسيد وقتى پير شديد ، و پدر و مادر و عمو و دائى و عمه و خاله و خواهر و برادر و برادرزاده و خواهرزاده‌ها مردند ، و يا دنبال زندگى خود رفتند چه ميكنيد ؟ و اين حاجت مبرم بشرى ، يعنى دوست داشتن و طرف دوستى واقع شدن را بچه‌وسيله رفع مينمائيد ؟\r\nمرحوم ميرزا عليمحمد اصفهانى حكيم استاد فقه و اصول مدرسهء سياسى چون خودش با اين پيش‌آمد تصادف كرده و رنج پيرى و بىكس و كارى را كشيده بود ، بشاگردان خود ميگفته است زودتر زن بگيريد ، و خانه و زندگى راه بيندازيد و بدانيد كه بين پسند شما و دخترها تناسب غير مستقيم در كار است . شما هرقدر مسن‌تر شويد ، مشكل پسندتر ميشويد ولى به همان اندازه رغبت دخترها هم بشما كمتر مىشود . آنكه شما مىپسنديد شما را نمىپسندد ، و نتيجه اين مىشود كه در پيرى كسى كه شما را دوست بدارد ، در حول‌وحوش خود نخواهيد داشت ، و مثل من هميشه ملوم و محسور خواهيد بود و تا نفس آخر ، بهر گدائى كه چندتا بچه در حول‌وحوشش مىپلكند به نظر حسرت نگاه كرده و خود را ملامت خواهيد كرد !\r\nاز اواخر سال 1324 ، من از زن و فرزندم دور شده‌ام . خانم مستوفى ، بدستور دكترها براى معالجه ناگزير بود بلندن برود ، پسر بزرگم نصر اللّه را كه خود نيز معالجه لازم داشت ، براى پرستارى او و معالجهء خودش ، با او روانه كردم . نيره دخترم هم بعد از گرفتن ديپلم ليسانس از دانشسراى عالى ، و ورود بشغل دبيرى ، بتوصيهء شوراى فرهنگى\r\n\r\n\r\n","description":"","footnote":"\r\n( 1 ) - يال و كاكل براى حيوان ، پوشاك سر و گردن و پيشانى است . قوز هم در اينجا بمعنى محل قوز و كنايه از پشت و دوش و گرده است . در اصطلاح عوامانه به كسانى هم كه از زن و زندگى شانه خالى ميكنند يالقوز يعنى مجرد و خانه بر دوش ميگويند . البته براى من اشكالى نداشت كه بجاى يالقوزى تجرد يا لامحاله خانه بر دوش بنويسم . انتخاب اين كلمه براى لچر كردن عمل است كه آقايان اينكاره بدانند كه اسم آنها در جامعه چيست و مردم آنها را چگونه توصيف مينمايند و چه اسم و صفتى به آنها ميدهند .\r\n","page_name":" 313 ","page_number":321},
  {"content":"\r\n\r\nانگليس و ايران براى اكمال تحصيلات آموزش و پرورش در دانشگاه اديمبورك بانگلستان رفت . باقر هم كه از دو سال پيش براى اكمال تحصيلات بلندن رفته بود . نگاهدارى خانه و سروكله زدن با نوكر و خدمتكار و آشپز ، آن هم در اينروزهاى تهران كارى نبود از عهدهء من ساخته باشد ، دخترم مهرى صفىنيا توجه كردن مرا به عهده گرفته ، مرا بخانهء خود برد .\r\nدر اين هشت نه ماهه ، كه نوادگانم ، فرامرز و خسرو و پسرهاى آقاى صفىنيا دور و ورم مىپلكند ، مىفهمم كه وجود اين آدم كوچولوها در حول‌وحوش انسان چقدر كيف دارد ، و تماشا و تعمق در پرچانگى و سكوت . آوازه‌خوانى و گريه و قهر و آشتى ، تندى و ملايمت ، و حتى دعواى آنها با يكديگر ، و تمام كردن مرافعهء آنها و بالاخره ، بازيها و سرگرميها و خواهش‌هاى كم‌مغز و مايهء آنها ، همه به انسان لذت ميدهد ، توجه اين موجودات كوچك نسبت به انسان ، روح را تازه مىكند و شنيدن آوازه‌خوانيها و صحبت‌هاى آنها بهترين سرگرمى است . حتى من معتقد شده‌ام كه يكى دو سه تا از اين انسان‌هاى كوچك ، در حول‌وحوش مردان شصت هفتاد ساله بمنزلهء عصاى پيرى است . تفقدها و احوال‌پرسىها و نوازش‌هاى عملى آنها روح پيرمرد را تازه و جسم او را جوان نگاه ميدارد ، زيرا حس مىكند كه هنوز شخصيت او دوست داشتنى است ، و الا بچه‌ها از او ميگريختند .\r\n\r\nنوه‌ها عزيزترند يا اولاد ؟\r\nميگويند نوه از اولاد عزيزتر است . جهت و سبب دوست داشتن اولاد نسبت بسن آن‌ها و سن پدر فرق مىكند . سبب دوست داشتن بچه‌هاى چهار پنج ساله ، البته غير از اسباب و جهات دوست داشتن بچه‌هاى ده پانزده ساله و همچنين وجههء دوست داشتن اينها غير از اولاد بيست سى ساله و زيادتر است . من چون اولاد هم سن نوه‌هايم ندارم نميتوانم از نفى و اثبات چيزى در اين زمينه بگويم . در اينكه توجه و علاقهء پدر و مادر بلاواسطه ، نسبت به اولاد خود بيشتر از پدر بزرگ و مادربزرگ است هيچ ترديدى نيست . پس ناگزير دوستى پدر و مادر هم بايد زيادتر ، از پدربزرگ و مادربزرگ باشد . بعضى ميگويند ، اولاد بواسطهء علاقهء زياد پدر و مادر به آنها دشمن جان پدر و مادر هستند ، و نوه‌ها دشمن دشمن . ميخواهند بگويند كه عزيزتر بودن نوه از اولاد به جهت اينست كه انسان دشمن دشمن را دوست ميدارد . اين تعبير الحق خيلى آخوندى و نچسب است ، زيرا در جائى كه موضوع سخن در محبت پدر فرزندى است محلى براى گفتگوى از دشمنى نيست . من اگر معتقد شوم كه نوه عزيزتر از اولاد است سبب آن را اينطور خواهم دانست كه پدربزرگ زحمت و رنجى براى حفظ و حراست و نگاهدارى نوه‌هاى خود ندارد و از نعمت خوشيهاى وجود آنها بدون تحمل زحمت و مشقتى برخوردار است ، و تفريح بدون زحمت ، البته كيفش زيادتر از تفريح پدر و مادر بلاواسطه است كه اين نعمت را در مقابل هزار رنج و خون دل بدست مىآورند .\r\n\r\n","description":"","footnote":"","page_name":" 314 ","page_number":322},
  {"content":"\r\n\r\nدر جلد دوم « شرح زندگانى من » صفحهء 425 ، به قدر لازم ، جوان‌ها را به راه انداختن خانه و زندگى ، و تفريح مطبوع با زن و فرزند تحريض و ترغيب كرده‌ام ، در اينجا بايد فقط اضافه كنم ، بر فرض اينكه در جوانى بتوانيد بدلى براى تفريح خانوادگى فكر كنيد ، مسلما در پيرى راه بر شما بسته خواهد شد ، بفكر روز پيرى خود هم باشيد ، كه پيرى و نيستى ، آن هم نيستى محبت ، بزرگترين مصيبتهاست « 1 »\r\n\r\nمخالفين اصل‌زادگى\r\nبارى ، دستهء ديگرى هم هستند ، كه اصلا معتقد بتوارث اخلاقى نبوده ، و خوبى و بدى جبلى را نتيجهء تناسب آموزش و پرورش با ساختمان مغز افراد ميدانند . و توارث صورى را هم نتيجهء عوامل ديگر دانسته و تا حدى ، منكر آن هم شده‌اند ، و براى اثبات اين عقيده ، شواهدى هم دارند ، كه حق بجانبى آن‌ها را ، بيش و كم ، تا حدى ، مدلل هم ميدارد .\r\nعقيده‌مندى تاريخى را ، باصل‌زادگى ، اينطور توجيه ميكنند : كه در ادوار گذشته ، چون فرهنگ بدسترس مردم نبوده ، و افراد دانش و بينشى ، كه در خور ادارهء كارهاى زندگى جامعه باشد ، نداشته ، و دبستان و دبيرستان و دانشكده‌هاى علوم و ادبيات هم در كشورها نبوده ، و اگر هم نادرا وجود داشته ، منحصر بشعب خاص ، و بطبقهء مخصوصى بوده است ، براى ادارهء امور اجتماعى ، چاره‌اى جز توسل باصل‌زادگى و نجابت و خاندانهاى كهن نداشته‌اند . زيرا ، معاشرت و رابطهء بين اعضاى يك خانواده از امور طبيعى است ، و مجالس بزرگان خانواده‌ها بمنزلهء آموزشگاههاى عملى بوده ، و البته ، افرادى كه در اين آموزشگاهها تربيت و تعليم مىيافته‌اند ، بيشتر از ساير اهل كشور ، به درد جامعه ميخورده‌اند ، و حقا بر مردمان عادى تقدم داشته‌اند ، و هرقدر اين تعليم و تعلم خانوادگى ، كه از آن باصل‌زادگى تعبير مىشود ، كهنه‌تر بوده ، اعتبار آن هم زيادتر قلم ميرفته ، و معتقد بودن قدما باصل‌زادگى از اينراه است . عرب جاهليت و قوم ژرمن ، براى اين از همهء اقوام بيشتر باصل‌زادگى معتقد بوده‌اند ، كه فرهنگ و حتى خط هم نداشته‌اند ، و اگر امروز ، با وجود تعميم دانش و فرهنگ ، جمعى را مىبينيم ، كه هنوز هم باصل‌زادگى معتقدند ، بواسطهء عادت است . عنقريب اينعادت هم از بين خواهد رفت ، و مساوات تام و تمام بين افراد بشر برقرار خواهد شد ، و نيز ميگويند : ادواريكه در كشور ما ازدواج‌ها نديده صورت ميگرفت ، چقدر اتفاق مىافتاد ، كه جوانى فريفتهء زيبائى شمائل و حسن اخلاق برادر شده ، و خواهان خواهر گشته ، و تمام عمر گرفتار زن\r\n\r\n\r\n","description":"","footnote":"\r\n( 1 ) - اقتباس از شعر معروف :\r\n مبادا كه در دهر دير ايستى * مصيبت بود پيرى و نيستى \r\n","page_name":" 315 ","page_number":323},
  {"content":"\r\n\r\nزشت « 1 » و بداخلاق بوده است . يا امروز ، چه مايه برادر و خواهر را مىبينم ، كه ، با وجود وحدت پدر و مادر و آموزش و پرورش و محيط هريك ، صورتى جداگانه و اخلاقى متضاد با ديگرى دارند ، كه گوئى پدر و مادر آنها در يك مسجد هم باهم نماز نخوانده‌اند !\r\nدر اواسط سلطنت ناصر الدين شاه ، يكى از رجال زمان دو پسر داشت . كه مادر آنها يكى ، و باهم قريب السن بوده ، و اكثر باهم راه ميرفتند ، و بزرگين ايندو ، در زيبائى ، و كوچكين ، در زشتى ، شاهكار خلقت خدا بوده‌اند . من ، در ايام جوانى خود ، اين دو برادر را در سن نسبتة جلوترى ، ديده بودم ، كه اثر زيبائى و زشتى جوانى را همچنان بر صورت خود حفظ كرده بودند . مخصوصا برادر زشت ، كله‌اى بسيار عظيم و نقش صورتى چنان ناهموار داشت ، كه پيدا كردن نظير او كار آسانى نبود ، و اگر ممكن ميشد كه بين مردهاى كشور در زشتى مسابقه‌اى برقرار كنند ، مرد عزيز قهرمان بدريختى از كار درميآمد « 2 » .\r\nمهدعليا مادر ناصر الدين شاه ؛ زن آزادى بوده ، و گاه‌گاه ، با يكى دو نفر حاشيه ، به لباس مبدل ، براى تفريح و تفنن ، ببازار ميرفته ، و بوسيلهء همراهان خود ، سربسر كاسب كارها و مشتريان هم ميگذاشته است . از جمله ، يكروز ماه رمضان ، بمغازهء شيخ - ابو الفتح بلور فروش ، كه آن روزها بلور عالى جز در دكان او يافت نميشد ، رفته و در آنجا ، ايندو برادر را مىبيند ، كه ، براى خريد يا وقت‌گذرانى عصر رمضان ، در اين مغازه پهلوى هم نشسته‌اند .\r\nزيبائى و زشتى ايندو برادر ، و وجههء پدر آنها در ميان رجال دربار ، زيادتر از آن بود ، كه خانم مهدعليا آنها را نشناسد . مادر شاه يكى از دو نفر همراه خود را مأمور مىكند ، كه متلكى بار برادر زشت كند . براى تماشاى صحنه ، قدرى دور تر ، مىايستد . خانم دربارى ، كه البته سرووضع خدمتكاران به خود گرفته بود ، جلو اين آقاى عزيز آمده ، ميگويد . عرض محرمانه‌اى دارم . اگر التفات فرموده قدرى دور تر تشريف بياوريد ، منتهاى التفات است .\r\nالبته ، ورود مهدعليا ، كه سرووضع يك خانم شيك به تمام معنى داشته است ، با دو نفر خدمتكار ، بمغازه طرف توجه جوانها شده ، و داشتن عرض محرمانه از طرف خدمتكار\r\n\r\n\r\n","description":"","footnote":"\r\n( 1 ) - مرحوم ميرزا عبد اللّه خان منشىباشى كه اگر امروز زنده ميبود نام بهرامى ميداشت ، داماد مرحوم امامقلى خان شامبياتى بود . پسر اين امامقلى خان مرحوم ابو القاسم خان از جوانهاى بسيار زيباى خوش‌قد و قامت دوره بود . در صورتى كه خانم مرحوم ميرزا عبد اللّه كه با مادرم رفت‌وآمد داشت و به اين واسطه من در طفوليت او را ديده بودم ، زن بسيار زشت كوتاه ، با رنگ سياه سوخته‌اى بود كه من در همان عالم بچگى ميگفتم ، منشىباشى گول همان برادر خانم را خورده است .\r\n( 2 ) - تركيب و قواره و ريخت هرسه را با صفت بد و خوش براى فهماندن زشتى و زيبائى صورت بطور مترادف استعمال ميكنند ، در صورتى كه هرسه لغت با ساختمان بدن متناسب‌تر است .\r\n","page_name":" 316 ","page_number":324},
  {"content":"\r\n\r\nچنين خانمى چيزى نبوده ، كه استنكاف در آن راهى داشته باشد . شايد برادر بزرگتر ، كه خود را حقا هدف اصلى اين عرض محرمانه ، و پرقيچى « 1 » اين شكار ميپنداشته است ، با اشاره ، برادر كوچك را به پذيرفتن اين پيشنهاد ترغيب هم كرده باشد .\r\nآقاى عزيز ، براى شنيدن عرض محرمانه ، از جا برخاست ولى دربارى كهنه‌كار زيرك ، يواش‌يواش ، عقب آمده ، جائى را ، براى عرض محرمانهء خود ، انتخاب كرد ، و ايستاد ، كه هم برادر بزرگتر ، و هم خانم مهدعليا هردو ، از نتيجهء اين عرض محرمانه مسبوق شوند ، و سؤال و جواب ذيل بين آنها درگرفت :\r\nآقا ببخشيد ، خيلى اسباب زحمت شما شدم ، ميخواستم بپرسم اين آقائيكه شما پهلوى ايشان نشسته بوديد بايد كى باشند !\r\nبرادر منست !\r\n\r\n\r\n","description":"","footnote":"\r\n( 1 ) - در دوره‌هاى سابق رفاه زندگى مردم را براى وقت‌گذرانى بكارهائى وادار ميكرد كه امروز نظائر آن هيچ ديده نمىشود . از جمله كفتربازى بود كه طبقات متوسط و پاره‌اى اعيان‌زاده‌ها به آن مشغول ميشدند . منتها اعيان‌زاده‌ها بوسيله شخص خبره‌اى كه به او بومدار ( بام‌دار ) ميگفتند بلوازم كفتربازى قيام ميكردند ، دكانهاى خاصى در هر محله وجود داشت كه در آنها كبوتر و گنجشك ميفروختند اين دكانها را صعله‌اى ميگفتند . در تابستان‌ها صبح و عصر و زمستانها در روزهاى آفتابى تمام روز در آسمان شهر دسته‌هاى بيست سى تائى تا صد دويست تائى كبوتر در پرواز بودند . بامهاى كاهگلى و بالاخانه‌ها محل گردش و تغذيهء اين كبوترها بود . كبوتربازها خيلى با همديگر گل‌كشتى داشتند .\r\nربودن كبوتر همكارها يكى از آرزوهاى همهء آنها بود و براى اين كار آنچه لطايف الحيل داشتند به كار مىبستند . كبوترهاى قديمى يك بام را كه البته در بام ديگر نمىنشستند كبوتر جلد ميگفتند . ولى بعضى كبوترهاى تازه‌وارد هم بودند كه چون خيلى به بام خود دلبستگى نداشتند ، ممكن بود جزو كبوتران دستهء ديگر شده و به بام ديگرى بنشينند . هر بامى كبوتر جلد زياد داشت البته بهتر ميتوانست كبوترهاى حريف را بدام آورد و هر بامى كه كبوتر پر قيچى زيادتر داشت طبعا بهتر ميتوانست از كبوترهاى همكارها كه پرقيچى و مأنوس به بام خود نبودند به بام خود جلب نمايد . پرقيچى كنايه از شخصى است كه بوسيلهء او مطلوب و منظور را بدام آورده يا باصطلاح امروزه بلند كنند ، همين كه كبوتر را بدام مىآورند فورا بالهاى آن را چيده بصعله‌اى گذر خود ميفروختند و صاحب كبوتر كه ميدانست كبوترش در كدام بام بدام افتاده است بصعله‌اى همان گذر مراجعه و با دادن ده شاهى يكقران كبوتر خود را ميگرفت . ممكن بود بين دو نفر كبوتر باز خصومتى در كار باشد كه در اين صورت به مجرد بدام آمدن كبوتر خصم حيوان را با بريدن يك بال يا كور كردن يك چشم سرميدادند كه براى صاحب خود خبر ببرد .\r\nقواعد اين كار مثل قواعد حقوق بين الملل جنگ چنان مضبوط بود كه تمام كبوتر بازها از رعايت آن ناگزير بودند و اگر خلافى واقع ميشد مسلما از راه اشتباه بود و بعد از اطلاع فورا از طرف مرتكب جبران ميگرديد و مخصوصا همسايه‌ها هرقدر هم يكى قوىتر بود نظر سوئى نسبت بهمكار ضعيف همسايهء خود نداشت و اكثر باهم ندار بودند . قواعد بين خود را بدرجات از قواعد حقوق بين الملل بيشتر و بهتر رعايت ميكردند .\r\n","page_name":" 317 ","page_number":325},
  {"content":"\r\n\r\nبه‌به ! ماشا اللّه ! هزار ماشا اللّه ! چه آقاى خوبى ؟ چه آقاى قشنگى ؟ خدا از چشم بد محافظتش كند ! بفرمائيد ببينم ، هر دو آقا از يك مادريد ؟\r\nبله مادر ما يكى است .\r\nخانهء شما كجاست ؟\r\nخانهء ما را براى چكار ميخواستيد ؟\r\nميخواستم خدمت خانم والدهء آقايان رسيده باشم .\r\nبا مادر ما چكار داشتيد ؟\r\nميخواستم سؤالى از ايشان بكنم .\r\nديدن مادر ما براى شما ميسر نيست ، و شايد شما را از مقصوديكه داريد دور تر كند ، اگر سؤالى داريد از من بكنيد .\r\nآخر ، پرسش راجع به حال شما دو بزرگوار است !\r\nپس چرا از خود من نميپرسيد ؟\r\nخجالت ميكشم !\r\nپرسش از حال ما چه خجالتى دارد ؟\r\nآخر نميشود همه‌چيز را بمردها گفت ، بعضى چيزها هست كه زن از زن ميتواند بپرسد ، و نبايد پاى مرد در ميان باشد !\r\nاينكه حرف است ! اگر سؤالى داريد بكنيد ! من در جواب فرمايش شما حاضرم .\r\nآخر ، پرسش راجع بولادت آقايان است !\r\nدر اين صورت ، هيچ‌كس بهتر از من نمىتواند جواب شما را بدهد .\r\nخوب ! حالا كه اصرار داريد ، ميخواستم از خانم بپرسم ؛ كسى كه ، ماشا اللّه ، آن آقا را ، به اين قشنگى ، مثل دستهء گل ، زائيده است . چه شده ، كه شما را با اين سرو كله و تركيب ، به اين بدريختى ، . . . است ؟\r\nمهدعليا هرهء خنده را سرداده ، از مغازه بيرون رفت ، و متوجه فحشهائيكه آقاى كله‌گنده نثار او و خدمتكارش كرد نشد .\r\nپسر و دختر و نوه‌هاى ، اين آقاى زشت ، امروز ، در اينشهر ، حى و حاضر و موجودند ، كه ، بعد از ذكر اين تاريخچه ، من از معرفى آنها خوددارى ميكنم ، و گرنه ، خوانندهء عزيز ميتوانست آنها را ، با اولاد و احفاد برادر زيبا مقايسه كرده ، ببيند ، كه ده نه پسرعموها و دخترعموهاى خود هستند . پدر و جد و جد اعلاى ايندو برادر هم ، اگرچه از آنها تصويرى نديده‌ام ، ولى بزشتى و بد منظرى معروف نبوده‌اند . آيا چه شده است كه طبيعت ، در اين ميان ، با اين يكنفر ، اينقدر بىمهرى كرده است ؟ از اسرار خود طبيعت است .\r\nاثبات توارث معنوى ، بدرجات ، از توارث صورى ، مشكل‌تر است . زيرا ، بر فرض كه اخلاق ذاتى و مكتسبى آموزش و پرورشى پدرانرا ، ولو به تعقيب و ممارست ، براى\r\n\r\n","description":"","footnote":"","page_name":" 318 ","page_number":326},
  {"content":"\r\n\r\nاولاد قابل وراثت ندانسته ، و در اخلاق جبلى اخلاف بىاثر بدانيم ، تأثير آن را در رويهء زندگى اشخاصيكه از تربيت خانوادگى و نعمت آموزش و پرورش برخوردارند نميتوانيم منكر بشويم . و به همين جهت است كه شخصيكه جبلتا حرام پيشه باشد ، وقتى در محيط راست و درستها اتفاق افتاد چاره‌اى جز اظهار راستى و درستى ندارد ، همچنين است عكس قضيه كه آدم صحيح العمل جبلى هم اگر در محيط فاسد واقع شود ، بقدرى فريبش ميدهند كه براى تلافى هم كه باشد غريزهء جبلى را كنار ميگذارد ، و همرنگ جماعت مىشود ، و خيلى كلهء آهنى لازم دارد كه يك عمر از مردم بدى بيند ، و براى تشفى قلب هم كه باشد معارضهء به مثل نكند . بنابراين ، اصل توارث صورى قابل خدشه و در اين زمينه « سر كلاف بيشتر گم و درهم است . »\r\nمن ، در اينميانه و براى خود ، عقيده‌اى پيدا كرده‌ام كه با هردو عقيده سازگار است . اين عقيده را در نوشتجات طبيعيون امروزه نخوانده‌ام ، زيرا من چنان كه نوشتم ، در علوم طبيعى مطالعه و معلوماتى ندارم . اگر خوانندهء عزيز آن را نپسندد ، ممكن است مثل يكى از متلكهاى اين كتاب تلقى كند .\r\nبعقيدهء من همانطور كه :\r\n درختى كه تلخست ويرا سرشت * گرش بر نشانى بباغ بهشت\r\nور از جوى خلدش ، بهنگام آب * به بيخ انگبين ريزى و شهد ناب\r\nسرانجام گوهر به كار آورد * همان ميوهء تلخ بار آورد \r\nو همان‌طور كه كره يابو را اگر در طويلهء شاهى هم به بندى و نقل و نبات در آخورش بريزى ، اطوار و شمايل اسب نجيب را پيدا نخواهد كرد ، انسان هم مسلما از شمايل و اخلاق نيك و بد پدران و مادران ميراث ميبرد ولى نه‌تنها از پدر و مادر بلافصل بلكه سلسلهء آبا و امهات ، اعم از دور و نزديك در ساختمان صورى و معنوى او مداخله دارند .\r\nنميدانم براى چه ؟ شايد براى خبر رساندن بهمسر و حول‌وحوش و جامعه گاهى خدا ميخواهد شاهكارى از حيث زيبائى ، يا حسن اخلاق يا هردو ، بوجود بياورد . آنچه محسنات صورى يا معنوى يا هردو ، در سلسلهء آباء و امهات وجود داشته است همه را جمع مىكند ، و در موقع تكوين يك كاسه بعنوان ميراث به اين بندهء برگزيدهء خود عطا مىفرمايد محمد ( ص ) و على ( ع ) و يازده فرزندش ، لامحاله بعقيدهء ما شيعه‌ها از اين زمره بوده‌اند و گاهى برعكس ميخواهد قومى را تنبيه كند آنچه از اخلاق زشت و درشت و ناهموار براى اين كار لازم دارد ، از سلسلهء آباء و امهات گرفته ، بميراث بيكى از اعقاب آنها ميدهد و اسباب رسيدن او را بمقام رياست فراهم مىكند . در ازمنهء سابق اتيلا و چنگيز و در زمان ما بقول فاشيست‌ها كارل ماركس و لنين و استالين ، و بقول كمونيست‌ها هيتلر و موسولينى ، بوجود مىآورد و آنها را بلاى جان خلفش قرار ميدهد و لو لا دفع اللّه الناس بعضهم ببعض لهدمت صوامع و بيع و مساجد يذكر فيها اسم اللّه از قرآن كريم و :\r\n\r\n","description":"","footnote":"","page_name":" 319 ","page_number":327},
  {"content":"\r\n\r\n جهان را جهان دار دارد خراب * بهانه است كاووس و افراسياب \r\nاز اشعار حكيمانهء فردوسى است . حالا روسها را برخ من نكشيد و به من اعتراض نكنيد كه مگر اين بره‌هاى خدا چه گناهى مرتكب شده‌اند كه بايد بيست سى ميليون آنها براى استقرار كمونيست و سى چهل ميليون ديگرشان ، براى ضديت با فاشيست نفله شوند شايد همان بره‌گى و اطاعت صرف ، بهر مركزى گناه بزرگ آنها باشد . مرحوم ميرزا - هدايت وزير دفتر ميگفته است . « شير پر بىآب هم تعريفى ندارد « 1 » » اينقدر سادگى و اطاعت هم البته گناهى بزرگ و « آن گنه را اين عقوبت آنقدر بسيار نيست . » « كما تكونوا يولى عليكم » فرمايش مولى است . ميخواستند اينقدر بره نباشند ، تا گرفتار اين عذاب نشوند .\r\nبواسطهء همين سردرگمى كلاف توارث معنوى است كه تعليمات اسلامى آن را به چيزى نشمرده ، و دمكراسى مسلمانى سياه حبشى را با سيد قرشى برابر ميداند قران كريم ميفرمايد  « يا أَيُّهَا النَّاسُ إِنَّا خَلَقْناكُمْ مِنْ ذَكَرٍ وَ أُنْثى وَ جَعَلْناكُمْ شُعُوباً وَ قَبائِلَ لِتَعارَفُوا إِنَّ أَكْرَمَكُمْ عِنْدَ اللَّهِ أَتْقاكُمْ » \r\nو شعر مولوى\r\n هر كه را خلقش نكو ، نيكش شمر * خواه از نسل على ، خواه از عمر \r\nنظر بتفسير همين آيه داشته است .\r\nگويا در كافى ديده‌ام كه روزى شخصى با زنش نزد پيغمبر آمد . بچه‌اى را كه زن تازه براى او به دنيا آورده ، و رنگش سياه و موهايش مثل پشم بهم پيچيده بود حضور پيغمبر بر زمين گذاشت و عرض كرد من با اين زن كه چنين بچه‌اى براى من آورده چه كنم پيغمبر فرمود از زنت تاكنون هيچ خلافى ديده‌اى ؟ گفت نه حتى قبل از ايام حمل هم هميشه در خانه بوده و راه هرگونه احتمال خيانتى مسدود است ولى با اين شاهد حى و و حاضر چه ميتوان كرد ؟ فرمود هيچ احتمال نميدهى كه يكى از پدران تو زن حبشى گرفته باشد ؟ گفت من تا چندين پشت پدر و مادرم معلوم است هيچيك حبشى نبوده‌اند ! فرمود در اعماق اصلاب و بطون چطور ؟ يقين دارى كه هيچيك از آباء و امهات تو حبشى نباشند گفت چگونه ميتوانم چنين دعوى بكنم ؟ فرمود پس از خدا بپرهيز و دربارهء زنى كه از او خلافى نديده و احتمال خيانتى هم نسبت به او نميدهى ، ظن بد مبر ! زن و شوهر خرم و شادان از نزد آن بزرگوار بيرون رفتند ،\r\n\r\n\r\n","description":"","footnote":"\r\n( 1 ) - شير را اگر براى فرنى و شيربرنج بخواهند مصرف كنند ، حكما مقدارى آب در آن داخل ميكنند ، اگر اين كار را نكنند مقدارى از آب طبيعى شير كه در ضمن پختن تحليل ميرود سبب مىشود كه شيربرنج و بخصوص فرنى سفت و ناهموار شود . بعضىها در شيرى كه ميخواهند بياشامند قدرى آب داخل ميكنند . قول مرحوم ميرزا هدايت نظر به اين حقيقت داشته است .\r\n","page_name":" 320 ","page_number":328},
  {"content":"\r\n\r\nمعهذا مثل اين است كه ، چون طبيعت ، براى تكوين اشخاص عادى ، مصالح ساختمان منظور خود را ، در پدران و مادران نزديكتر بدست‌رس خود دارد ، احتياجى بتجسس در اعماق اصلاب و بطون نداشته ، و از مصالح نزديكتر رفع حاجت مىكند ، و به همين جهت است كه نقش‌هاى درشت صورى و اخلاق عمومى پدران و مادران ، بلاواسطه يا يك در ميان ، در اشخاص عادى زياد ديده مىشود ، و فقط نوابغ و فوق العاده‌ها هستند ، كه مهندس طبيعت ، براى ساختمان آنها ، حاجت به پى جورى لوازم كار خود از آباء و امهات دوردست داشته ، و شاهكارهائى از زير دست او بيرون مىآيد ، كه هيچ شباهتى به پشت و كالبدهاى نزديك ندارند .\r\n\r\nاصل و تبار سردار سپه\r\nسردار سپه سواد كوهى بوده ، و اصل و تبار او شايد ، نميدانم در پشت چندم ، با اسمعيل خان امير مؤيد ، خان سوادكوه ، يكى هم بشود . شايد ، بعضى از پدران دوردست او رياست‌هاى خانوادگى هم داشته باشند . ولى ، پدرش از افراد عادى بوده و اجداد او هم در اين نزديكىها ادعاى علو نسب خانوادگى نداشته‌اند . خيلىها شنيده‌اند كه سردار سپه ميگفته است : كه مادرم در شيرخوارگى مرا از تهران بسوادكوه مىآورده ، در بين راه گرفتار بوران شده ، وقتى بيكى از كاروانسرا سنگىهاى بين راه رسيده ، مرا مرده پنداشته و در آخور طويله‌اى انداخته و رفته است . بعد از ساعتى بر اثر گرمى طويله من جان گرفته ، سروصدا راه انداخته‌ام . يكى از افراد قافلهء بعدى كه مادرم را مىشناخته ، از نشانى كاروانسرادار كه زنى را به اين نشان ديده كه به اين طويله با يك بچه وارد شده ، دانسته است ، و اين حقيقت را امروز هم دهاتيهاى حول‌وحوش اين كاروانسرا ، براى يكديگر و عابرين ، سينه‌بسينه نقل ميكنند و معروف است .\r\nمن هيچ نميخواهم در اعماق اصلاب تجسس كرده ، براى سردار سپه اصل و تبار بزرگى بتراشم ، و بالاخره نژاد او را بيكى از خاندان‌هاى بزرگ مازندران متصل كنم ، ولى نميتوانم سربازى را هم كه باسم داداش بگ سر زنجير ميرزا رضاى كرمانى قاتل ناصر الدين شاه را در عكس مشهور در دست دارد ، پدر رضا خان سردار سپه بدانم . زيرا رضا شاه پهلوى هفتاد سال عمر كرده ، و با اينكه پدرش در طفوليت رضا فوت كرده باشد ، در هزار و سيصد و سيزده كه تاريخ قتل ناصر الدين شاه است پدرش زنده نبوده كه اسمش داداش بگ و سرباز فوج سواد كوه بوده ، سر زنجير قاتل را گرفته و عكسى از زندانى و زندانبان برداشته باشند .\r\nيكى از درباريان نزديك رضا شاه پهلوى ، كه من به صحت قول او خيلى اعتماد دارم ، ميگفت يكروز رساله‌اى از آلمان راجع بسلطنت رضا شاه براى او فرستاده بودند ، نويسنده در مقدمه از قاجاريه هم نوشته ، و اشاره‌اى هم بقتل ناصر الدين شاه كرده و اين عكس قاتل و زندانبان او را در رسالهء خود گراور كرده بود . شاه به اين عكس كه رسيد گفت من اين شخص را خوب ميشناسم ، بعد از پدرم ، مادرم مرا به او سپرده بود ، اكثر\r\n\r\n","description":"","footnote":"","page_name":" 321 ","page_number":329},
  {"content":"\r\n\r\nپيش او ميرفتم . اسمش داداش بگ بود . شايد تا آن روز كسى اسم اين سرباز فوج سواد - كوه را كه در زمان قتل ناصر الدين شاه قراولى عمارت‌هاى سلطنتى با آن فوج بوده ، نميدانسته و از همين معرفى رضا شاه اسم او در دهنها افتاده و چون او پدر سردار سپه معروف شده به اين جهت است كه پدر رضا شاه را موسوم بداداش بگ دانسته‌اند . از طرف ، ديگر اسم ديگرى هم براى پدر رضا شاه نشنيده‌ام . در هرحال اعم از اينكه اسم پدر سردار سپه داداش بگ باشد يا نباشد ، به همان دليلى كه در فوق به آن اشاره رفت ، سرباز زندان‌بان ميرزا رضاى كرمانى مسلما پدر سردار سپه نبوده ، معهذا معلوم نيست كه پدر سردار سپه ، در ايام حياتش ، عنوانى بالاتر از سربازى فوج سوادكوه ، داشته بوده است .\r\nاز اصل و تبار سردار سپه بگذريم . وقتى شاه سلطان حسين صفوى ، كه نسب بخاندان رسالت ميبرد و شجره‌نامهء اين خاندان تا حضرت آدم ابو البشر ، در دست بوده و اغلب پيغمبر ، يا پادشاه يا پيغمبر پادشاه بوده‌اند ، و اين سلالهء خاندان اصالت و نجابت در مقابل يك مشت افغان سروپا برهنه ، مقاومت نياورده ، كس و كار و مال و جان را برايگان از دست ميدهد ، و ندرقلى پسر پوستين‌دوزى ، با همان محيط و همان شرايط ، نه همين افغانها را از ايران بيرون ، و ايران را جمع‌وجور مىكند ، بلكه روس و عثمانى آن عهد را هم از ايران تارانده ، سهل است هندوستان را نيز فتح مينمايد ، تجسس اصل و تبار براى سردار سپه و تراشيدن خاندان كهن براى او ، كار بيهوده است .\r\nاصل و تبار ، و نان خوردن سر سفرهء پدر ، و تربيت خانوادگى و داشتن دانش‌نامهء تحصيلات عاليه ، و فرمان‌هاى درجه و نشان افتخار براى اشخاص عادى است كه با اين علامت‌ها و زنگ و زنجيرهاى اختراعى بشرى ، ميخواهند براى خود و پدران خود نشانه‌هاى نبوغ دست‌وپا كنند . اشخاص فوق العاده حاجتى به اين بند و بساطها نداشته ، هرقدر بيشتر از آنها بدور باشند نبوغ آنها زيادتر است .\r\n مشك آنست كه ببويد * نه آنكه عطار بگويد \r\nگويند : نادر شاه افشار ( همان ندرقلى پسر پوستين‌دوز ) بعد از فتح هندوستان چون ميخواست پادشاهى آن كشور را بمحمد شاه ، پادشاه مغلوب خود واگذارد ، براى اينكه امراى هندوستان توجه شاهنشاه فاتح را نسبت به او دانسته و در او به نظر تحقير ننگرند ، دختر اين پادشاه را براى پسر خود ، نصر اللّه ميرزا كه ملتزم ركابش بود خواستگارى كرده ، پادشاه مغلوب نيز اين وصلت را پسنديد .\r\nوزير محمد شاه كه واسطهء مذاكرات مقدماتى و بهم بستن اين ازدواج بوده است بعرض نادرشاه مىرساند كه رسم خانوادهء پادشاهى هندوستان اين است كه اسم پدران داماد را ، تا هفت پشت ، در قبالهء ازدواج ذكر ميكنند ، براى بجا آوردن اين رسم ديرين ، ميفرمايند چه بنويسم ؟\r\nنادرشاه جواب گفته است : بنويسيد نصر اللّه پسر نادر ، پسر شمشير پسر ، شمشير ، پسر شمشير ، پسر شمشير ، پسر شمشير ، و اگر حاجت اقتضا كند تا صد پشت هم همين\r\n\r\n","description":"","footnote":"","page_name":" 322 ","page_number":330},
  {"content":"\r\n\r\nطور بشماريد ! وزير كه بعقيدهء خود نقطهء ضعفى پيدا كرده و ميخواست بدين وسيله دماغ فاتح را قدرى بمالد ، دماغ خودش ماليده شده ، و كله خورده و سرافكنده سرجاى خود نشست .\r\nاگر من در مورد رضا شاه پهلوى ، طرف يك چنين سؤالى واقع شوم چون در قرن اتم ، براى حفظ ظاهر هم كه باشد ، نبايد از شمشير كه نمايندهء قوت مادى است حرفى بميان بيايد جواب خواهم گفت : رضاى پسر هوش و حافظه و فراست و حاضرجوابى ، پسر پشت‌كار و متانت و حوصله و درونه ، پسر شهامت و علو همت و بلندنظرى ، پسر وطن‌پرستى و دورى از بيگانگان تا حد تنفر ، پسر اخذ و طمع و حرص ، پسر بىدينى ، تا حد حملهء بديانت .\r\nو اگر اين دو پدر آخرى در شجره‌نامهء اخلاقى او نبود ، مسلما بهترين پادشاهان ايران بشمار مىآمد . ولى اگر اين دو پدر را هم نميداشت نميتوانست ايران آن روزى را جمع‌وجور كند .\r\n\r\nآموزش و پرورش\r\nاز آموزش و پرورش رضاى قزاق ، با زندگى حقيرانهء ايام كودكى و نيمه جوانه مردى او ، چون چيزى ندارم بنويسم بقدرى از اين حيث عقب بوده است كه در موقع افسرى هم املاهاى خيلى پيش پا افتاده را غلط مينوشته ، و حتى در تركيب كلمات هم غلطهاى شترى ميكرده است ، كه پاره‌اى از آنها را بعضى از نويسندگان ، به قصد تعبير بر او ضبط كرده‌اند . ولى ، از دورهء زندگانى قزاقى او بعضى داستانها شنيده‌ام كه آوردن آنها در اينجا ، براى تفريح و تنوع بىمناسبت نيست .\r\nسرهنگ سيد جواد صوفى ، برادرزن و پسرعمهء آقاى دكتر نامدار ، كه از طرف مادر نوهء دائى مادر من بود ، ميگفت : رضاى قزاق كه رفقاى او خانى مساعده و سمت وكيل‌باشى پيش‌رس را باعتبار آينده از او دريغ نميداشتند ، روزى براى تفريح و تفرج بدولاب و قهوه‌خانهء آنجا ميرود ، قهوه‌چى احتراميكه در خور آقاى وكيل‌باشى ( ؟ ) بوده بجا نياورده ، سهل است بعد از چند بار يادآورى هم كه چاى براى او ميآورد ، سرد و كم‌رنگ و از قورى پس‌آب بوده است . وكيل‌باشى از اين برخورد بسيار دلخور شده ، ولى چيزى به روى خود نياورده و از فرط بورى فورا بچاك مىزند و قهوه‌خانه را ترك ميگويد .\r\nفردا صبح ، كه قهوه‌چى براى پهن كردن بساط كسب خود بقهوه‌خانه آمده مىبيند ، نيمكت بزرگى كه از فرط سنگينى قابل حمل‌ونقل نبوده و به همين علت هرشب در سر جاى خود بيرون قهوه‌خانه ميمانده ، در جاى خود نيست . متحير مىماند كه كدام غول بيابانى به اين نيمكت حاجت پيدا كرده ، و آن را برده است .\r\nدر اين ضمن ، يكى از اقوامش ، كه مثلا سبزى براى فروش به شهر برده بود ، از راه ميرسد ، و ميگويد : نيمكت را در پهلوى پل دروازه ميان خندق ديده است . ولى قهوه‌چى باور نميكرد ، و ميگفته تو يقين اشتباه كرده‌اى . زيرا ، بردن و گذاشتن نيمكت ميان خندق كار آسانى نيست . قوم و خويشش به او ميگويد : شايد جنها ديشب عروسى داشته ، و براى نشاندن عروس خود بر تخت ، حاجت بنيمكت تو پيدا كرده باشند ، در هرحال\r\n\r\n","description":"","footnote":"","page_name":" 323 ","page_number":331},
  {"content":"\r\n\r\nمن با دو چشم خود نيمكت را صحيح و سالم ، كنار پل دروازه ميان خندق ديده‌ام ، گذشته از اين ، راه بيش از دو هزار قدم نيست ، خودت هم برو ، و ببين ، و يقين حاصل كن بيچاره قهوه‌چى ، بعد از رفتن و ديدن و شناختن مال خود ، دو تا الاغ و سه چهار تا عمله و مقدارى طناب حاضر ، و بعد از صرف نصف روز وقت ، نيمكت را بجاى خود نقل كرده ، ولى ، از فكر چگونگى وقوع اين حادثه بيرون نبوده ، و بهركس كه بقهوه‌خانه ميآمده ، داستان نيمكت را نقل ميكرده ، و بالاخره ، از گفته يكى از مشترىهاى قزاق خود ، فهميد ، كه اين حادثهء عجيب بر اثر چاى سرد و پس‌آبى بوده است ، كه بقزاقى باسم رضا داده ، كه آقاى وكيل‌باشى ، بعد از بيرون رفتن قهوه‌خانه ، تا نيمه‌شب در آن حول‌وحوش وقت گذرانده ، بعد از خواب رفتن اهل ده ، يك تنه نيمكت را بر سر گذاشته ، و بوسط خندق نقل نموده و به شهر رفته است . البته ، بعد از اين تاريخ ، قهوه‌خانه‌دار تكليف خود را دانسته ، و نسبت به اين مشترى خطرناك ، هيچ وقت از ادب و احترام كوتاهى نمى - كرده است .\r\nدر دوره‌هاى گذشته ، يكى از نشانه‌هاى بارز شجاعت و شهامت لوطيهاى محلهاى تهران ، تظاهر در بدمستى و قمه‌كشى و قرق كردن چهارراههاى سر محل بود . قزاقها در اين اظهار شجاعت خودنمائىهائى داشته ، و افسران آنها هم اين علامت رشادت را ، بمد روسى خود ، اگرنه ظاهرا لامحاله ، به بىتنبيه گذاشتن مرتكب ، تشويق ميكردند .\r\nمنتها كارى كه در اين موارد معمول ميداشتند ، اين بود ، كه يك قزاق ديگرى را بفرستند و مؤمن را از خر شيطان پائين بياورند .\r\nدر ميان قزاقها ، دو نفر بوده‌اند كه از همه بيشتر در شوشكه‌كشى تظاهر داشته و افراد عادى قزاق از عهدهء آرام كردن آنها برنميآمده ، و هروقت يكى از اين دو نفر مشغول اين بيمزگى ميشد ، بايد آن ديگرى را مأمور كنند ، كه بتواند آقاى وكيل‌باشى مغلوب و شوشكه او را غلاف كند .\r\nاين دو نفر يكى رضا ، و ديگرى ، عليشاه بوده‌اند . رضا شاه پهلوى اثر زخم يكى از اين مبارزه‌ها را بر صورت خود داشت . ولى من ، كه عليشاه را در مقام سرتيپى و رئيس تيپ مستقل كرمان ديدم ، اثرى از معامله به مثل از طرف رضا در صورت او بجا نياوردم ، و اين خود مدلل ميدارد ، كه رضا ، بيشتر از عليشاه ، رعايت هم قطارى را مينموده است . و الا ، تلافى و معاملهء متقابله ، در نوبت ديگر كه گزك « 1 » دست رضا ميافتاده كار مشكلى نبوده است .\r\n\r\n\r\n","description":"","footnote":"\r\n( 1 ) - حقابه از رودخانه يا از نهر خاصى است كه از دهنهء رودخانه جدا شده و براى دهى مىآيد ، يا بوسيلهء انشعاب از نهرى كه براى ده ديگرى ميرود ، اين انشعاب را برك ميگويند .\r\nممكن است چندين برك از يك نهر منشعب شود . اگر آب بقدرى نباشد كه به قدر كافى به همه برك‌ها برسد ، صرفهء همگى در اين است كه آب را از حيث مدت قسمت كنند . مثلا كليهء آن را به چند ساعت قسمت كرده ، هريك از شركاء در نوبت خود از تمام آب استفاده كند . اين تقسيم را گزك موسوم كرده‌اند . كم‌كم اين اصطلاح عمومىتر شده و تقسيم آب يك ده را كه هرروز و در\r\nبقيه در حاشيهء صفحهء بعد\r\n","page_name":" 324 ","page_number":332},
  {"content":"\r\n\r\nولى از وقتى كه رضا ، رضا خان شده ، و بمقام افسرى ارتقاء يافت ديگر از اين قماش كارها نميكرد و افسرى باوقار و مخصوصا بسيار وظيفه‌شناس و مردى جدى و حق و حساب‌دان بود .\r\nيكى از خصائص اين مرد عجيب توانائى تطبيق رفتار و گفتار و رويهء خود با مقام خويش است كه حق مقام خود را در هررتبه‌اى از قزاقى تا سلطنت كاملا ادا ميكرده و همين كه برتبه بالاتر ميرسيده آنا تغييرى در رفتار و گفتارش پديد مىآمده كه هيچ شباهتى با رويهء دورهء قبليش نداشته است . در ايام سردار سپهى و وزارت جنگش اتفاق افتاده است كه در حال عصبى فحش‌هاى عوامانه داده و كلمات زشت بر زبان رانده باشد ، ولى در دورهء رياست وزراء ، بخصوص ايام سلطنتش هيچ از اين قماش حرفها از او شنيده نشده و عصبى هم كه ميشده فحشهاى شاههاى استبدادى مىداده ، و حتى گاهگاه در اعتراضات خود كنايات بامزه هم به كار مىبسته است .\r\nنظرم نيست در مركز ، يا يكى از ولايات روزى ، در ايام سلطنتش ، بادارهء امنيه‌اى رفته بود ، بهمراهان خود گفته است متوجه باشيد جيبتان را نزنند .\r\n\r\nافكار آن روز سردار سپه\r\nبعضى معتقدند از همان روزى كه سلطان احمد شاه در لندن از همراهى با قرارداد خوددارى كرده است ، انگليس‌ها بفكر از بين بردن و عوض كردن او افتاده ، و در همان ساعت كه در گوشهء جنگل گيلان ملاقات اوليه بين مأمورين نظامى و سياسى انگليس ، با رضا خان افسر قزاق پيش‌آمد كرده ، آنها اين افسر را براى جانشينى سلطان احمد شاه لايق دانسته و تمام جزئيات را به او خوانده و مثل موسى كه شبان قدم بوادى مقدس گذاشته ، و پيغمبر مراجعت كرد ، رضا خان هم افسر قزاق بجنگل رفته و پادشاه مراجعت كرده است . و از روى همين عقيده ، تمام اقدامات رضا خان افسر قزاق و سردار سپه بعد ، و رضا شاه پهلوى بعدتر را تابع دستورهاى مأمورين سياسى انگليس در ايران ميدانند و اينقدر در اين زمينه بجانب اغراق ميروند كه در مواردى كه كارهاى او بر ضرر انگليس بوده است ، عمليات او را براى تعميه روسها و گم كردن ايز وانمود ميكنند و آنها را هم حكيم فرموده ميدانند !\r\nبقيهء حاشيهء صفحهء قبل\r\n\r\n\r\n","description":"","footnote":"\r\nجاهائى كه آب كم است هر ساعت آب ده متعلق بكدام بند است به گزك موسوم كرده‌اند و در اين موارد گزك بمعنى نوبت است . « گزك دست كسى افتادن » كنايه از فرصت تلافى يافتن و از موقع براى معارضه به مثل استفاده كردن است . « بالاخره گزك دست من مىافتد . » از امثلهء معروف دهاتى است . نظير « گذار پوست بدباغخانه خواهد افتاد . » يعنى موقع تلافى از دست نرفته است ، نوبت من هم خواهد رسيد .\r\n","page_name":" 325 ","page_number":333},
  {"content":"\r\n\r\nبرادرم ، آقا ميرزا رضاى مستوفى « 1 » ميگفت ما اينقدر مهمل و تنبل و اتكالى شده‌ايم كه اگر راه آب حوضمان هم گير كند ، تقصير را از سياست روس و انگليس دانسته از باز كردن آن به جهت مشكلات سياسى ( ؟ ) تن مىزنيم !\r\nمن نميخواهم بگويم كه انگليس‌ها با سردار سپه همراهى نميكرده‌اند و او هم بخصوص در اوايل امر ، با آنها سروسرى نداشته است . انگليس‌ها طالب بستن كل ديوار در روسيه از سمت ايران بوده ، و بهر وسيله كه ممكن ميشده ، مىخواسته‌اند ، حكومت مقتدرى در اين كشور وجود پيدا كند ، و براى همين مقصود كودتا را برپا داشتند . شايد در صدور دستخط رياست دويزيون قزاق براى اين افسر گمنام هم بىمداخله نبوده‌اند . زيرا ميخواسته‌اند بوعده‌اى كه در جنگل به او داده بودند وفا كرده و او را در دست داشته باشند .\r\nولى باقى ترقيات سردار سپه ، از وزارت جنگ گرفته تا سلطنت ، بر اثر كفايت و كاردانى و جديت خود ، و قسمتى هم مرهون بىكفايتىهاى حريف او بوده است كه اين بىعرضگى امروز بقانون‌طلبى ترجمه و تفسير مىشود .\r\nدر اين بيست و يك ساله از 1300 تا 1320 البته خيلى توطئه و تبانى براى از بين بردن سردار سپه به كار رفته كه جزئيات آن را تاريخ‌نويسان « به تمام معناى كلمه » ضبط كرده و ميكنند . اگر در يكى از اين توطئه‌ها سردار سپه از بين رفته بود ، آيا ميتوان تصور كرد كه انگليس براى اينكه دست‌نشاندهء او را از بين برده‌اند قشون در جنوب پياده كرده ، و با ايران جنگ كند ؟ مسلما خير ! پس انگليس در مقابل اين پيش‌آمد تصورى ، چه ميكرد ؟ هيچ ! نان را بنرخ روز مىخورد ، و سعى ميكرد حكومتى كه بعد از او روى كار مىآيد ، طرفدار سياست او باشد ! اگر موفق نميشد چطور ؟ با آن حكومت آنقدر ضديت مخفيانه ميكرد تا او هم الف همزه را بجاى الف بشناسد و مقصود انگليس را كه بستن كل ديوار دور روسيه بود انجام كند . روسها هم كه ايران را مقتدر ميخواستند ، براى اين بود كه حائلى بين\r\n\r\n\r\n","description":"","footnote":"\r\n( 1 ) - آقا ميرزا رضا مستوفى در تابستان سال 1306 شمسى مرحوم شده و چون در آن وقت قانون فسخ ميرزا و خان از جلو و عقب اسم وضع نشده بود و جز بآقا ميرزا رضا باسم و لقب ديگرى معروف نبود ، همه‌جا آنمرحوم را با آقا و ميرزا اسم برده‌ام ، و همچنين ميرزا على رضا و ميرزا زين العابدين خان و ميرزا على اكبر خان پسران ميرزا محمود وزير ، كه همه را در اين كتاب با اسم و رسمى كه در زمان حيات خود داشتند از آنها ياد كرده‌ام . ولى غلامعلى مستوفى و آقاى فتح اللّه مستوفى را كه درك زمان فسخ ميرزا و خان را نموده‌اند همه‌جا بدون ميرزا و خان نوشته‌ام .\r\nمضحك است سردفترها حكما پدر اشخاص را هم اسم مىبرند . ولى نه با القابى كه متداول زمان آنها بوده است . مثلا اگر بخواهند از جناب آقاى حسين علاء ذكرى بكنند مىنويسند ، فرزند محمد على و اين مسلما غلط است ( بايد بنويسند فرزند مرحوم ميرزا محمد على خان علاء السلطنه ) زيرا آنمرحوم را كسى باسم محمد على نمىشناخت كه حالا بشناسند و آنگاه با اسم كوچك و نام خانوادگى چه حاجتى باسم پدر است . حسين علاء در اين كشور يكنفر بيشتر نيست و حاجتى باسم معرفى وارونه كه بيشتر سبب ابهام مىشود ندارد . بعقيدهء من بايد در هرجا فقط باسم كوچك و نام خانوادگى اكتفا كنند و مورخين هم هركس را بهر اسمى كه به آن معروف بوده و زمان تغيير قانون فسخ القاب را درك نكرده است به همان شهرتى كه داشته است اسم ببرند .\r\n","page_name":" 326 ","page_number":334},
  {"content":"\r\n\r\nآنها و انگليس‌ها وجود پيدا كند كه از شر آنها ايمن باشند و حاجتى باينكه كسى بر آنها تعميه‌اى بكند نداشتند ، و هركس كفايت تشكيل اين حكومت مقتدر را داشت طرفين از او راضى بودند . بنابراين ، ترقى سردار سپه نه مرهون همراهى انگليس است و نه مديون بىاطلاعى و بىسياستى روس . بلكه تمام ترقيات او نتيجهء هوش سرشار او در تشخيص مطلب و پشت‌كار خسته نشو او ، در تشكيل اين حكومت مقتدر است كه با منافع جنوب و شمال سازگار ، و ملت ايران هم از دل و جان خواستار آن بوده است .\r\nاين كمال بىانصافى است كه اين حسن ادراك و موقع‌شناسى و اقدامات شبانه‌روزى اين مرد را در راه ترقى ايران ، انكار كنيم و او را در هركار مطيع كاركنان سفارت انگليس بشماريم ! البته انگليس و روس ، چون او را براى مقصود خود يعنى تشكيل حكومت مقتدر مناسب ميديدند ، هريك در نوبت خود و برويهء خويش با او همراهى داشتند و او هم در عوض با آنها ولى بيشتر با انگليس‌ها همراهىهائى ميكرد . اما نه در واگذاشتن حقوق حقهء ايران ، و همين كه پاى حساب مادى ، يا حيثيت معنوى ايران بميان مىآمد مثل سايرين « بجهنم » نميگفت و بسيار سخت‌گير و باريك‌بين بود .\r\nاضداد او تمديد مدت امتياز نفت را يكى از همراهىهاى بين او و انگليسها وانمود ميكنند . در صورتى كه اين تمديد در عوض تغيير مادهء ده فرمان دادرسى ، و افزودن حق الارض ايران است . خوانندهء عزيز از شرحى كه در صفحهء 157 - 164 همين جلد تذكر داده‌ام ميداند كه عايدى نفت جنوب با وجود تفسير و ترجمه‌اى كه متخصصين در حقيقت بر نفع ايران ، از فرمان دادرسى كرده بودند ، منتها بسالى يكى دو مليون ليره بالغ ميشده و با قرارداد جديد كه حق الارض از روى ميزان استخراج دريافت ميشده ، سر به هفت هشت مليون ليره زده است و تفاوت بين دو مبلغ از سال 1312 تا امروز در حدود نود مليون ليره اين پانزده ساله عايد دولت شده است . البته فشار و تهديد و گروكشى در ساير روابط بين انگليس و ايران هم در اين معامله بىدخل نبوده است .\r\nباقى مانده يك موضوع كه بگوئيم خوب بود دولت ايران در مدت امتياز دارسى ، به همان سالى يكى دو مليون ليره قناعت ، و صبر ميكرد تا مدت سربيايد . آنوقت بعد از مالك شدن تمام مؤسسه ، باستخراج ميپرداخت . يا مؤسسه را بمزايده ميگذاشت ، تا هر كس بيشتر ميگرفت كار استخراج را به او واگذار ، و از تمام عايدى آن استفاده كند . قطع نظر از اينكه در اين صورت اين نود مليون ليره در اين پانزده ساله بما نميرسيد ، و البته نميتوانستيم راه‌آهن بسازيم ، و كارخانه‌هاى قند و سيمان و ساير كارخانه‌هاى دولتى را كه همه محتاج بارز خارجى بوده و اين عايدى ببهاى آنها رفته است داير كنيم ، و بودجهء كشور را به سيصد چهارصد ميليون تومان برسانيم ، آيا همين واگذارى بطور مزايده ، بدولت ثالث يا استخراج آن بدست خودمان ، عملى هست ؟ آيا انگليسها كه به اعتقاد اين دسته قوهء ماوراء الطبيعه‌اى در دسيسه و پيش‌بينى امور دارند ، آرام ميگيرند كه ما ريشهء\r\n\r\n","description":"","footnote":"","page_name":" 327 ","page_number":335},
  {"content":"\r\n\r\nحيات و شيرهء جان آنها ، يعنى نفت جنوب را بمزايده بهركس بخواهيم واگذار كنيم ، آيا اينقدر ضديت با همسايه شرط عقل هست ؟ در صورت دوم يعنى استخراج نفت بدست خودمان هم آيا سرمايه و آدم و كار ابزار براى اين عمل حاضر داريم و از عهدهء اين كار برمىآئيم ؟\r\nلرى فقير در عالم آرزو ببچه‌هاى خود ميگفت « ار « 1 » پى « 2 » ميداشتيم ، ار پياز ميداشتيم ، ار هيمه « 3 » ميداشتيم ، ار ديگ همسايه اينجا ميشد ، پىپيازى « 4 » مىكرديم . »\r\nما كه امروز از عهدهء تفتيش تن‌شمارى نفت استخراج شدهء ساليانهء نفت جنوب برنيامده و جز دفاتر شركت وسيله‌اى براى تعيين ميزان حق الارض خود فكر نميكنيم ، و آنچه شركت بگويد ، مأمورين ما تشخيص آنها را عينا صورت مجلس كرده و امضاء مينمايند ، چگونه از عهدهء ادارهء نفت جنوب و استخراج آن ، آن هم با رقابت همكارهاى گردن‌كلفت برمىآئيم چرا بايد ما را كنار گذاشته ، و اينقدر از شرط امكان و عمل دور بيفتيم ، و مثل آن مرد لر كه ميخواست سر بچه‌هاى خود را گرم كند ، با هفت هشت تا اگر برهنهء خوشحال باشيم .\r\nشما ، فعلا همان مؤسسات صنعتى و تجارتى را كه از تفاوت عايدى نفت جنوب بسعى رضا شاه پهلوى ايجاد شده است ، نگاهدارى كنيد و مثل كارخانهء قند آب كوه آنها را گرفتار حريق نكنيد ، استخراج نفت تا آخر اين تمديد مدت ، پيشكشتان باشد .\r\nاشتباه نشود ! من نميخواهم ، ايرانى را براى اداره كردن كار استخراج نفت نالايق بدانم . من معتقدم كه ايرانى سهل است ، سياههاى افريقا هم بالقوه براى همه كار شايسته‌اند ولى بالفعل جز حفظ قرارداد جديد با انگليس منتها با ليرهء طلا نه كاغذ ، آن هم با حقه - بازيهاى بانكى بانك شاهنشاهى چاره‌اى نداريم . اين طرز ، با شرايط و اوضاع فعلى ، براى ما نافع‌تر و مناسبتر است « كل يوم هو فى شأن » را از نظر دور نداريم و خود را براى استخراج نفت در آخر مدت مهيا كنيم و بهردل عامى چند ، نفى حكمت ننمائيم .\r\nمن مخصوصا كار نفت را كه بزرگترين حربهء اضداد رضا شاه بر ضد او و بزرگترين دليل آنها براى مطيع بودن او بسياست انگليس است ، تشريح كردم كه خوانندهء عزيز خود باقى اعتراضات را با ترازوى بيطرفى بسنجد ، و يقين حاصل كند كه رضا شاه پهلوى ، بخصوص بعد از سلطنتش ، چنان كه پاره‌اى معتقدند آلت پيشرفت منافع انگليس نبوده ، و همه‌جا منافع كشور را تا آخرين حد امكان حفظ ميكرده و تا ميتوانسته نميگذاشته است ، يك مو از پشت اهالى ايران ، بنفع خارجيها كنده شود . « 5 » و مخصوصا در حفظ منافع و حيثيت كشور و اهالى آن بىاندازه كوشان بوده و حبه و دينارى بلاعوض ، بهيچكس و به هيچ دولتى نميداده است . حتى عقيده‌مندم ، كه در برگرداندن هفده كرور پول عاشقى بكيسهء انگليس هم ، حسابهاى عمومى و خصوصى در بين داشته و پرداخت پول هم در مقابل يك استفاده‌اى بوده است . منتها ، چون كارها محرمانه اداره ميشده ، آن استفاده امروز از نظرها پنهان است و اينكه بعد از وقايع شهريور 1320 انگليس‌ها در راديوى خود گفتند كه رضا شاه پهلوى\r\n\r\n\r\n","description":"","footnote":"\r\n( 1 ) - اگر\r\n( 2 ) - پيه بمعنى روغن\r\n( 3 ) - هيزم\r\n( 4 ) - اشكنه\r\n( 5 ) - اين تعبير هم از زبان فرانسه گرفته شده است .\r\n","page_name":" 328 ","page_number":336},
  {"content":"\r\n\r\nاز ما حرف‌شنوى نداشت صحيح و مطابق با واقع بوده است . اگر آن طورى كه اين دسته معتقدند ، سردار سپه بخصوص از وقتى كه رضا شاه پهلوى شده بود ، تمام اقداماتش بدستور انگليس‌ها و براى حفظ منافع آنها بود . انگليسها حاجتى به قرارداد با روسها و حملهء مخفيانه بايران پيدا نميكردند . زيرا ديكتاتور ايران كه مطيع آنها بود ، آنچه ميخواست ميتوانست از قوه بفعل آورد و كسى نبود كه مانع اجراء مقاصد او باشد . پس اين حمله غدارانه براى چه بود ؟\r\nبالجمله ؛ مقصود اين است كه سردار سپه در اين روزها با اينكه خود را ملا كريم كابينهء وزراء كرده بود ، همانطور كه آن ملا كريم بفكر مالكيت شمس‌آباد نبوده ، اين ملا كريم هم خيال سلطنت در سر نداشته ، و آنچه كتبا و شفاها و عملا نسبت بسلطان احمد شاه اظهار خضوع و خلوص ميكرده ، مبنى بر سياست و بدستور انگليس‌ها نبوده ، و واقعا خود را سربازى مطيع و خدمت‌گذار شاه خود ميدانسته و تمام هم شب و روزش را مصروف اصلاح قواى سابق و ايجاد قواى تازه ميكرده كه بتواند امنيت و آرامش مطلوب را در كشور برقرار كند . وقعهء ذيل كه در همين روزها اتفاق افتاده است خضوع و خلوص او را بمقام سلطنت و خانوادهء سلطنتى ثابت مىكند .\r\n\r\nعمو پيرهء شاه\r\nشاهزاده عز الدوله ، عبد الصمد ميرزا ، كوچكترين پسران محمد شاه ، و به همين جهت معروف بموچول ميرزا و در اين وقت با قد كوتاه و جثهء ظريف و هشتاد سال عمر ، يكى از شاهزادگان محترم اين دوره بود . با اينكه پدر و برادر و سه نفر از احفاد برادرش ، هريك در نوبت خود پادشاه كشور شده بودند ، هيچ داعيه‌اى نداشت . در زمان برادرش ناصر الدين شاه بحكومتهايى از قبيل قزوين و ملاير و همدان ميرفت ، و با سالى چند هزار تومان مواجب برادرى شاه و زندگانى صرفه‌جويانه روز ميگذراند . ولى در موارد احترام برادر شاه بود و در مواقع رسمى بر ساير شاهزادگان ، مانند حسام السلطنه و معتمد الدوله و نصرت الدوله و عماد الدوله و اعتضاد السلطنه ، پدرزن خود مقدم مىايستاد .\r\nناصر الدين شاه دو برادر مسن‌تر از عز الدوله هم داشت . كوچكين اين دو برادر محمد تقى ميرزا ركن الدوله بود ، كه اكثر بحكومت و والىگرى ولايات مانند خمسه و خراسان و فارس مأمور ميشد و كمتر در پاىتخت بود . و بزرگين ، عباس ميرزا ملك‌آرا كه خيلى پرداعيه و چون دست‌پروردهء حاجى ميرزا آقاسى ، و در زمان پدرش طرف توجه بوده ، شايد داعيه سلطنت هم داشت ، و به همين جهات خيلى طرف توجه برادر تاجدارش نبود . چنان كه ، در اوايل سن جوانى ، بواسطهء سوءظنى كه ناصر الدين شاه نسبت به او داشت ، و شاهزاده هم با بيانات و اقدامات خود اين سوءظن را تحريك ميكرد ، نتوانست در ايران بماند و مدتى در بغداد بسر برد وقتى كه ناصر الدين شاه در 1287 بعتبات رفت او را همراه خود بايران آورد ، و پس از چندى بحكومت خمسه‌اش فرستاد . معلوم نيست بچه‌جهت ، شاهزادهء برادر شاه و حاكم خمسه ، باز محرمانه تداركى ديده و اين بار\r\n\r\n","description":"","footnote":"","page_name":" 329 ","page_number":337},
  {"content":"\r\n\r\nبه خاك روسيه رفت . شايد تصور ميكرد كه مثلا دولت روسيه از او حمايت كرده او را بسلطنت برساند يا از او طرفدارى نموده ، در كشور ايران بمقام ارجمندترى نايل آيد . ناصر الدين شاه ، در مقابل اين رفتار حقوق و امتيازات او را سلب كرد . يك چند شاهزاده در قفقاز ماند و بالاخره بوسيله و واسطه بايران برگشت . معلوم است اين برادر ، با اين طرز رفتار نميتوانست طرف توجه شاه ابهت دوستى مثل ناصر الدين شاه واقع شود و اعتمادى را كه در خور حكومتهاى بزرگ بود جلب كند ، و بنابراين دور دور مىزيست .\r\nاگرچه خيلى دير ولى بالاخره ملك‌آرا دانست چه كند . و در اواخر سلطنت ناصر الدين شاه عاقلانه‌تر رفتار كرد و توانست خود را در نظر شاه بمقامى برساند كه در موقع تاجگذارى نيكلاى دوم ، امپراطور آخرى روسيه ، در خور نمايندگى شخص شاه و مأمور اين مسافرت تشريفاتى شود . ولى نه عمر ناصر الدين شاه كه در همان روزها بدرود زندگى گفت ، و نه عمر ملك‌آراء كه يكسال بعد ، به مرض سكته درگذشت مجالى باقى نگذاشت كه اين شاهزادهء فاضل پرداعيه بمقام شامخى كه آرزو داشت نايل گردد .\r\nپس برادر دم‌دست كه در سلام‌ها و موارد احترام مانند برادر شاه با او معامله ميكردند ، عز الدوله بود . اين جمله از عكسى كه گراوور آن در صفحهء 128 جلد اول « شرح زندگانى من » به نظر خوانندهء عزيز رسيد ، هويداست . كه شاهزاده با شاه در صف جلو ايستاده ، و تمام شاهزادگان و رجال حتى صدراعظم در صف عقب هستند . همچنين در موقعى كه الكساندر سوم امپراطور روسيه تاجگذارى ميكرد ، شاه با وجود ملك‌آراء برادر ارشد برادر اصغر يعنى عز الدوله را براى نمايندگى از طرف شخص خود با سمت سفارت كبراى فوق العاده به دربار روسيه فرستاد .\r\nانعزال و انفصال عز الدوله از برادرى شاه كه بفوت ناصر الدين شاه پيش‌آمد شاهزاده را از اين حكومت‌هاى كوچك و مأموريت‌هاى تشريفاتى هم بر كنار كرده در كنج خانه‌اى كه در آخر بازار ارسىدوزها ، از پدرزنش اعتضاد السلطنه بميراث برده بود افتاد و حيثيت قديمى خود را به دور نگاه داشتن خويش از انظار ، حفظ مينمود . و بمطالعهء روزنامه‌هاى انگليسى و كتاب وقت ميگذرانيد . حوائج و كارهاى شخصى در و بيرون او را پسرانش برميآوردند .\r\nصبح كه از خواب برميخاست ، با اينكه ميدانست كه تا موقع خواب شب حتى از اطاق خود هم قدم بيرون نميگذارد ، صورت را ميتراشيد ، موهاى سر را كه تا دم آخر هم حفظ كرده بود ، شانه ميزد . فرقى از ميان باز ميكرد . پيراهن سفيد آهار زده ميپوشيد يقهء آهارى و دستمال گردن خود را ميبست . در زمستان خرقه‌اى از خز سنجاب بدوش مىافكند . و كنار كرسى مينشست . نهار و شام را هم در همين اطاق مىخورد . و شبها دو شمعدان شمع گچى اطاق او را روشن ميكرد . نميدانم از چه وقت ولى در اين اواخر ، شبها مقدار محدود معينى به قدر عصاى پيرى و شايد بدستور طبيب نوشابه مىخورد قليان و سيگار هيچ نميكشيد . بعد از آنكه زن اولش دختر اعتضاد السلطنه در 1319 قمرى به مكه\r\n\r\n","description":"","footnote":"","page_name":" 330 ","page_number":338},
  {"content":"\r\n\r\nمشرف شده ، و در آنجا به مرض و با درگذشت ، شاهزاده چهار تا صيغه گرفته بود كه آفتاب بآفتاب پست عوض ميكردند و تا فردا صبح مواظب خدماتش بودند . از اين خانمها چند تا اولاد هم پيدا كرد كه تفاوت سن آخرى آنها با پدرش كمتر از هفتاد سال نبود .\r\nشاهزاده نقرس را هم از پدرش محمد شاه و جدش عباس ميرزا ميراث برده و آثار آن در انگشت‌هاى دستش نمايان بود .\r\nمن هيچ نشنيده‌ام كه اين شاهزاده از كسى غيبت كند . اگر كسى در محضر او از كسى بدگوئى ميكرد ؛ و ادب محضر مانع منع او بود ؛ منتها حرفى كه از شاهزاده شنيده ميشد ؛ « من او را نميشناسم » بود . اگر كسى را ببدى مىشناخت و از او حرفى بميان مىآمد ، باختصار ميگفت : « اخلاقش خوب نيست » من باز هم نشنيده‌ام شاهزاده به كسى ؛ هرقدر هم عصبانيش ميكرد پرخاش كرده ؛ حرفهاى ناروا بر زبان رانده باشد .\r\nاز سال 1331 قمرى كه به سمت مصاهرت با اين خانواده سروكار پيدا كردم سالى چند بار بديدار شاهزاده ميرفتم . ولى هيچوقت او را در اطاق بيرونى نديده‌ام . آمدن مرا كه مىشنيد ، باندرونم ميطلبيد . يك ساعتى باهم صحبت ميداشتيم . با وجود هشتاد سال عمر با حضور ذهن . در هرچه صحبت ميشد شركت ميكرد . بطورى كه محضر او براى من فقط اداى وظيفهء دامادى نبود ، بلكه با كمال ميل به اين « ديدن خانوادگى » ميرفتم و باهم از همه‌چيز صحبت ميداشتيم .\r\nهم دندان‌هاى شاهزاده ، از رجال و شاهزادگان همه رفته بودند . كسى كه از او توقع بازديد داشته باشد نبود . بنابراين جز در موارد فوق العاده ، مانند اعياد رسمى براى ملاقات برادرزادگان تاجدار خود و سالى يكى دو بار در رفتن و بر كشتن شميران ، هيچوقت از خانه بيرون نميرفت . ايام اقامت در شميران هم هر ده بيست روز يك بار بر اسبى سوار شده ، دور اراضى و باغات پر عرض و طول خود ، در تجريش چرخى زده ، و به منزل برميگشت . در باغ شميران هم ، در اطاق‌ها و ايوانى كه جلو استخرى ساخته بودند ، منزل داشت . در باغ گردش نميكرد . فقط در ايوان و اطاق و گاهى هم كنار استخر ، روى صندلى دسته‌دار وسيعى مىنشست و بمطالعهء روزنامهء مصور انگليس ميپرداخت . اين شاهزاده تا سال 1308 شمسى به همين وضع امرار زندگى كرد ، و در اين سال در هشتاد و شش سالگى قمرى ، بدون هيچ مرض اساسى از فرط كهنگى و سالخوردگى با مقدمهء كسالت دو سه روزه ، بدرود زندگى گفت .\r\n\r\nسرّ طول عمر\r\nغريزهء جلب نفع و دفع ضرر طبيعى بشرى ؛ انسان را ، از زمانهاى قديم ، بيافتن سر طول عمر ترغيب كرده ، و حتى ، بعضى را بر آن داشته است ، كه درصدد تحقيق از چگونگى زندگى اشخاصى كه عمر زياد كرده‌اند برآمده ، و از طرز زندگانى آنها دستورهائى براى طول عمر استخراج و منتشر كنند . با وجود ، اين ، تاكنون نتوانسته‌اند قاعدهء حسابى براى سر طول عمر بدست آورند .\r\n\r\n","description":"","footnote":"","page_name":" 331 ","page_number":339},
  {"content":"\r\n\r\nميگويند : حد طبيعى عمر هر حيوان پنج برابر ايام تكميل و نمو آن حيوان است ، و اين موضوع را دربارهء ساير حيوانات ، كه مدت حيات آنها كمتر و زندگانى آنها طبيعىتر است ، كرارا تجربه كرده ، و اين موضوع ، مثل قاعدهء رياضى از مسلميات شده است . به اين حساب ، چون ايام نمو انسان تا بيست و پنج ، يا بقولى سى سالگى است ، پس ، حد طبيعى عمر اين حيوان هم بايد صد و بيست و پنج ، يا بقول ديگر ، يكصد و پنجاه باشد . اشخاصى كه كمتر يا بيشتر از اين عمر كنند ، بواسطهء عوارض خارجى ، و يا از قبيل استثناهائى است ، كه در هر قاعدهء كلى و اصل مسلمى يافت مىشود .\r\nمعهذا ، در عمر انسانى ، بقدرى اين استثناء ، در جانب نقص ، زياد است ، كه امروز و هميشه عمر طبيعى بشر را تا هفتاد و شصت تنزل داده ، و پيغمبر ما هم در هزار و سيصد ، چهارصد سال قبل فرموده است : « اكثر اعمارا متى بين الستين و السبعين » و به همين جهت ده سالهء بين شصت و هفتاد را عشرهء ميشومه موسوم كرده‌اند . زيرا ، اكثر اشخاصى ، كه بسن كهولت ميرسند ؛ در همين ده سالهء از زندگى ؛ دار فانى را وداع ميگويند . كسانى كه به هشتاد برسند كمند ، و از آنها كمتر ، اشخاصى هستند كه بنود سالگى رسيده باشند .\r\nانسانى كه صد سال عمر كرده باشد ، بسيار كم ، و اگر كسى به صد و بيست سال و زيادتر برسد ، از جملهء غرايب به نظر آمده ، در روزنامه‌ها مينگارند ، و مثل چيز فوق العاده از او عكس برداشته ، و شرح زندگانى او را منتشر ميكنند .\r\nدر علت و سبب اين تنزل فاحش بحث بسيار است . بطور كلى بعضى چيزها ، و از آن جمله اعتياد بمخدر و مغير ، را موجب كوتاهى عمر دانسته‌اند . در صورتى كه ، اشخاصى يافت شده‌اند ، كه با وجود استعمال زياد افيون و الكل ، عمر زياد كرده‌اند . مرحوم حاجى مجد الدوله ، كه خود زيادتر از نود سال عمر كرد ، ميگفت : پيرمردى در خانهء من نوكر در اندرون است . اين يكى از فراشهاى شاهى دورهء غلام بچگى من در اندرون شاه بود ، كه ، بعد از دورهء ناصر الدين شاهى ، برعايت سابقه ، او را در خانهء خود پذيرفته‌ام . تاريخ ولادت ندارد ولى از تاريخ ورود خود به خدمت فراشى ، كه مثلا در زمان فراشباشىگرى فلان حاجب الدوله وارد خدمت شده ، و سن و سالى كه حدسا در آن وقت داشته است ، چنين برميآيد ، كه حالا نود سال عمر دارد . در اين بيست سى ساله‌اى كه در خانهء من مشغول خدمت است ، در زمستان و تابستان پيش از سحر بيدار مىشود و تا اول غروب آنچه سقط كارى در خانه پيدا شود ، بدون هيچ غرولند ، يا خستگى و عجز بلكه با نشاط و داوطلبى ؛ انجام ميدهد . اول غروب ؛ با يك بطرى عرق و چيزى كه براى شام پيش رس خود دست و پا كرده است ، باطاق خود ميرود ؛ اين عرق را با آن ماحضر ؛ تا قطره و لقمهء آخر مىخورد ؛ و ميخوابد ، كه فردا صبح ؛ براى همان سقط كاريهاى روزانه ؛ و همان طعام و شراب شبانه ؛ خود را حاضر و مهيا كرده باشد . از قرارى كه ميگويد ؛ در دورهء فراشى هم رويهء زندگى او همين‌طور بوده است .\r\nشبى يك بطرى عرق و نود سال عمر ؟ اين‌كه با هيچ قاعده‌اى تناسب ندارد .\r\n\r\n","description":"","footnote":"","page_name":" 332 ","page_number":340},
  {"content":"\r\n\r\nبعضى معتقدند كه زحمت زياد بدنى مايهء فرسودگى بدن و باعث كمى عمر است ، در صورتى كه خيلىها را ديده‌ام كه با وجود زحمت و حتى مشقت زياد ، طول عمر داشته‌اند .\r\nبرخى ، برعكس عقيده دارند كه تن‌پرورى و لختى و كم‌ورزشى موجب كمى عمر است .\r\nولى خيلى از زورخانه كارها ديده شده‌اند كه به شصت و هفتاد هم نرسيده‌اند .\r\nمرحوم حاجى فخر الملك پدرزنم چون ديده بود عز الدوله پدرزنش عمر نسبة درازى كرده است ، تصور كرده بود ، عمر دراز شاهزاده براى گوشه‌گيرى و كم‌حركتى اوست ، و با اين تصور ، در چهار پنج سال اخير عمر خود ، غذاهاى پرمايه مىخورد و يك گوشه مشغول انتحار بود . بعقيدهء من ، همين رويهء زندگى سبب شد كه به مرض كليه و نقرس مبتلا شده ، در شصت و دو سه سالگى ، دو سال زودتر از پدرزنش كه هشتاد و چند سال عمر كرد ، بدرود زندگى گويد .\r\nدسته‌اى هم ميگويند غذاهاى طبيعى و كار بدنى در هواى آزاد سبب درازى عمر مىشود .\r\nمن در ميان رعاياى دهات ، كه زندگانى آنها همينطور است بقدرى خلاف اين كلى را مشاهده كرده‌ام كه نميدانم كدام يك را براى مثال بنويسم .\r\nچون من معتقدم كه موت و حيات ، با وسائل زندگى و معلومات امروزهء بشرى دست انسان نيست ، هيچ به اين فكر نيفتاده‌ام كه با دكترهاى طب در زمينهء سر طول عمر صحبتى بدارم و عقيدهء آنها را در اين خصوص استفسار كنم و دستور بهداشتى از آنها بخواهم . با اينكه بدعا خيلى معتقدم ، و ايمان دارم كه بايد بنده با فراهم كردن مقدمات و اسباب ، حتى نمك ديگ آشش را هم از خدا بخواهد ، نميدانم براى چه ؟ شايد براى عقيدهء راسخ به « اذا جاء اجلهم لا يستأخرون ساعة و لا يستقدمون » است كه جهت طول عمر خود دعا هم نميكنم ، و براى خود عقيده‌اى راجع بسر طول عمر دارم كه بعرض خوانندهء عزيز ميرسانم اگر نپسنديديد اين را هم يكى از متلكها تصور فرمائيد .\r\nبعقيدهء من ، سر طول عمر در تناسب طرز زندگانى مادى و معنوى اشخاص با ساختمان بدنى و روحى آنهاست . هرقدر اين تناسب كامل‌تر باشد ، دوام بدن زيادتر ، و هرقدر ناقص‌تر باشد كمتر است . ساختمان بدنى و روحى يكى با تناسانى متناسب است ، اگر اين شخص برحسب پيش‌آمد زندگى گرفتار طفره و تلواس و مشقت زندگى شود ، مسلما دوام نياورده ، و زودتر از موقع اعضاى رئيسهء بدنش از كار خواهد افتاد . همينطور است عكس قضيه كه اگر ساختمان كسى با ورزش و كار زياد بدنى مناسب باشد ، و گرفتار كار دفترى و نويسندگى شود ، مسلما اعضاى رئيسهء بدنش زودتر از خدمت استعفا خواهند داد . در طعام و شراب كه مايهء زندگانى حيوانى است ، نيز اين تناسب به حد اعلى در كار است . يكى ساختمان بدنش تقاضاى غذاى طبيعى دارد ، اگر اين آقا يكى از شهرنشين‌هاى متمول و بغذاهاى طبيعى كه صنعت آشپزى ايجاد كرده است ، گرفتار گرديد ، حكما عمرش كوتاه مىشود . براى اين‌كه مطلب دراز نشود ، تصور عكس قضيه را بخوانندهء عزيز واميگذارم .\r\nدر كارهاى روحى كه بشر مىكند ، نيز عين اين تناسب با ساختمان روحى و جسمى\r\n\r\n","description":"","footnote":"","page_name":" 333 ","page_number":341},
  {"content":"\r\n\r\nدر كار است . اگر كسى ساختمانش با كم‌حرفى مناسب باشد ، و در اين روزها شاگرد شوفر اتوبوس تهران ، يا طواف چهار چرخه‌دار سر چهارراه‌ها ، و يا بالاخره از طرف حزب توده مأمور فروش روزنامه ، و راه انداختن سروصداى انتشارى بىاصل شود ، مسلما اين بدبخت نصف العمر خواهد شد . همچنين ، اشخاصيكه در اتوبوس مينشينند يا در سر چهار راهها بانتظار كسى يا كارى مجبور از توقفند ، اگر ساختمان بدنى و روحى آنها تقاضاى كم شنيدن داشته باشد ، بواسطهء شنيدن داد و فريادهاى اين آقايان چهار چرخه‌دار و شاگرد شوفرها ، در مقابل هر ساعتى يكسال از عمر خود را از دست ميدهند !\r\nانسان هم آزاد نيست ، كه آنچه بخواهد بكند . زيرا ، اين آزادى مطلق منافى آزادى ديگران است . لازمهء زندگانى اجتماعى او محدودى در دلخواه‌هاى او است ، از اين هم كه بگذريم بواسطهء توانائىهاى مادى و معنوى ، يك انسان آزادى هم در عالم تصور بوجود بياوريم ، كه در جلب ملايم و دفع منافر ، آنچه كيفش اقتضا كند بتواند از قوه بفعل آورد ، تازه نميداند كه اين ملايم و منافرى كه براى جلب و دفع آن خود و سايرين را به زحمت انداخته است ، با ساختمان روحى و جسميش مناسب هست يا خير ؟ و به همين جهات است كه ناگزير انسان گرفتار كم‌عمرى است .\r\nاما حيوانات از قسمت مهم اين تناسب كه تناسب ساختمان آنها با معنويات است .\r\nبه جهت نداشتن قوهء عاقله فارغند . در قسمت مادى هم ، چون عقل اختراع مطعم و مشرب مصنوعى و تفنن ندارند ، زندگانى آنها تنوع ندارد و به اين جهت است كه غير از شتر و قاطر و الاغ و گاو و سگ و گربه ، و بيك كلمه ، حيوانات اهلى كه گرفتار جنس دو پا شده و زندگى طبيعى را از دست داده‌اند ، عمر مابقى حيوانات به پنج برابر ايام نموشان ميرسد ، و انسان و دم و دنباله‌اش . از حيوانات از عمر طبيعى محرومند .\r\nشايد در آينده علم بشر به جائى برسد كه اسبابى بسازد ، و بوسيلهء آن بتواند تناسب ساختمان روحى و جسمى هر شخص را ، با چيزهائى كه بايد بخورد و كارهائى كه بايد بكند ، و مطالبى كه بايد بشنود و بگويد و مقدار هريك از آنها را اندازه بگيرد ، و اين در آنوقت است كه اگر كسى يافت شود كه هوا و هوس دست از گريبانش برداشته ، و بخواهد زندگى خود را با ساختمان روحى و جسمى خود متناسب كند ، بعمر طبيعى يعنى يكصد و بيست و پنج ، يا يكصد و پنجاه سال خواهد رسيد ، و الا تا اين بىخبرى از اين تناسب در كار است ، عمر بشر همان شصت هفتاد سال خواهد بود و خوشبختى يا بدبختى عمر طبيعى مخصوص حيوانات غير اهلى ، و اشخاص خيلى نادرى است كه تصادف اين تناسب را بيش و كم براى آنها ايجاد كرده است .\r\n\r\nمواجههء وظيفه‌شناسى با پيرى\r\nبارى ، سخن از عمو پيرهء شاه بود شاهزاده عز الدوله ، كه در سال 1300 در حدود هشتاد سال داشت ، در تابستان اين سال در يكى از اعياد بديدار سلطان احمد شاه ، بسلطنت‌آباد رفت . سردار سپه كه با لباس تمام رسمى از پيش شاه بيرون مىآمد ، در باغ بعز الدوله برخورد . افسران قزاق ، در آن دوره درس سلام و احترام بمافوق\r\n\r\n","description":"","footnote":"","page_name":" 334 ","page_number":342},
  {"content":"\r\n\r\nرا از همه‌چيز روان‌تر داشتند ، زيرا روسها كه معلم آنها بودند ، جز اين چيزى به آنها نياموخته بودند . سردار سپه ديد عموى جد شاه دارد مىآيد . وظيفهء احترام گذاشتن به اين شخصيت منحصربفرد كه شايد تا اين وقت هم او را هيچ نديده ، و در همين ساعت ، بمعرفى يكى از همراهان خود او را شناخته بود ، او را واداشت كه از ده قدمى جبهه بگيرد و دست به پيشانى به حالت سلام بايستد . شاهزادهء پيرمرد ، چون هيچ منتظر سلام ، نه از طرف وزير جنگ ، بلكه از طرف هيچ سربازى هم نبود ، متوجه اين احترام آن هم از طرف سردار سپه نشد . سلام وزير جنگ ، با همهء پرتخمگى ، بىجواب و انسانيت او بىتفقد ماند .\r\nسايرين كه از دور متوجه صحنه بودند ، بعدها ماجرى را بشاهزاده گفتند و شاهزاده بوسيلهء يكى از پسرهاى خود از سردار سپه عذرخواهى كرد .\r\nاگر من هم معتقد ميشدم كه انگليس‌ها رضا خان را افسر قزاق بجنگل طلبيده ، و رضا شاه پهلوى بيرونش فرستاده‌اند ، اينجا جاى قلم‌فرسائى بود كه با آب‌وتاب تمام اين واقعهء جزئى را كه نشانهء كمال وظيفه‌شناسى سردار سپه است ، مبنى بر سياست قلمداد كرده ، و در اطراف اعجاز انگليس‌ها در تعليم دادن به او شرحى بنگارم و انگليس را در پيش‌بينى قضاياى مربوط بسياست بمقام خدائى برسانم . ولى چون نميتوانم براى آنها مقام ماوراء الطبيعه‌اى قائل شوم ، و فقط اين قوم را بشرى ميدانم كه بسيار با احتياط و مخصوصا خيلى نان بنرخ روز خورند ، ادب سادهء اين سرباز به تمام معنى را نشانهء كمال خضوع و خلوص اين روزهاى او نسبت بمقام سلطنت بشمار ميآورم ، و تصور ميكنم اشخاص منطقى هم مثل من فكر كنند و نتيجه بگيرند كه سردار سپه ، در اين وقت ، حتى بخاطر هم خطور نميداده است كه روزى پادشاه اين كشور مىشود و فكرى كه در سر نداشته است رسيدن بمقام سلطنت بوده ، و آنچه در گفته و نوشته‌هاى خود از اطاعت و خلوص نسبت بشاه اظهار ميكرده ، عين واقع و از روى كمال ايمان بوده ، و واقعا خود را سربازى از جان گذشته و فدائى وطن و شاه خود ميدانسته است .\r\nشايد ، در ضمن ذكر واقعات آينده باز هم موقع گير بياورم ، كه جزئيات اخلاق و اطوار اين يكه‌تاز و پهلوان ميدان ديكتاتورى بيست سالهء ايران را متذكر شده ، خوانندهء عزيز را بيشتر بكل حال او آشنا كنم . حالا ببينيم قوام السلطنه با اين ملا كريم كابينه‌اش چه كردند و چگونه كارهاى بىسررشته كشور را روبراه نمودند .\r\n\r\nافتتاح مجلس شوراى ملى\r\nميدانيم ، عدهء وكلاى مجلس شورايملى كه اكثر آنها در كابينهء قرارداد وثوق الدوله انتخاب شده‌اند ، در كابينهء مشير الدوله تكميل شده ، و افتتاح مجلس شوراى ملى جز احضار وكلاى انتخاب شده كه احيانا براى كارهاى شخصى بولايات خود برگشته ، يا اصلا هنوز بتهران نيامده بودند كارى نداشت . اگر در كابينه‌هاى قبل اقدام به اين مشروع نكرده بودند از راه گرفتارى يا بحران كابينه و يا عمدى بوده است كه كابينه‌هاى مشير الدوله و و سپهدار و سيد ضياء الدين به آن گرفتار بوده‌اند . ولى حالا كه آن موانع مرتفع شده ، و وكلائى هم كه در دورهء سيد محبوس بودند خلاص شده‌اند ، و دولت ميتواند به اين كار اقدام\r\n\r\n","description":"","footnote":"","page_name":" 335 ","page_number":343},
  {"content":"\r\n\r\nكند ، تا اگر در مجلس نتواند هواخواهانى براى بقاى خود تحصيل نمايد ، لامحاله ، از پرچانگى و اعتراضات عده‌اى متنفذ كه بىكار هم هستند ، جلوگيرى به عمل آورده باشد .\r\nاز طرف ديگر براى قوام السلطنه هم لازم بود كه ، در مقابل زياده‌طلبىهاى سردار سپه ، قدرتى ايجاد كند ، و حق و حسابى در مصارف روزافزون ارتش ، يا محلى براى اين خرده‌فرمايش بوجود آورد ، و بهترين قدرت براى اين دو منظور مجلس شوراى ملى بود .\r\nگذشته از همهء اينها ، بالاخره ، تا كى ممكن بود قوهء مقننه را در حال تعطيل نگاهداشت ؟\r\nپس فرق بين اين كابينه با كابينهء سيد ضياء الدين چه ميشد ؟\r\nاين بود كه بلافاصله بعد از تشكيل كابينه وكلاى خارج از مركز احضار شدند ، و به مجرد اينكه عدهء حاضرين به حد نصاب رسيد ، در روز اول سرطان 1300 پس از شش سال تعطيل ، مجلس باز شد . در اين روز شاه ، با تشريفات مقرره ، بمجلس رفت و نطق چاپى افتتاحيهء خود را ايراد ، و مجلس را باز نمود .\r\nبعد از باز شدن مجلس ، بعضى از روزنامه‌ها ، كه مديران آنها از وكالت محروم شده بودند ، بناى قلمفرسائى را بر ضد مجلس گذاشته ، و بعضى مقالات برضد انتخابات وكلاى دورهء چهارم منتشر كردند . ولى كسى اهميتى براى مقالات اين دل سوختگان قائل نشد !\r\nعبيد زاكان ، در لطائف و ظرائف خود مينويسد : تركمانى با محكمهء قاضى كارى داشت . با وجود ذيحقى او ، قاضى با وجدان از دادن حكم خوددارى ميكرد . تركمان كوزه‌اى پر از گچ كرده ، و در دهنهء آن اندكى روغن ريخت ، و براى قاضى برد . قاضى كوزه را پر از روغن پنداشته ، حكم خود را داد . بعدها كه دانست فريب خورده است ، روزى تركمان را ديد ، به او گفت : « در حكمت اشتباهى رخ داده است ! بياور اصلاح كنم ! » تركمان جواب گفت « در حكم اشتباهى نيست ، اگر اشتباهى باشد ، در كوزهء روغن است . »\r\nمردم هم ، به اين محروم الوكاله‌ها ، با سكوت خود ، ميگفتند ، اگر اشتباهى باشد در محروميت شما آقايان است . اما انتخابات ، در هرحال ، بىپشت هم‌اندازى صورت نميگيرد ، پس ، بين شما و اين آقايان ، كه فعلا باسم وكيل كرسىهاى پارلمان را اشغال كرده‌اند ، فرقى نيست . اكثر اين آقايان ، همين كه دانستند حناى اين حرفها رنگى ندارد ، آرام گرفتند . فقط فرخى يزدى بود كه به حكم « تخالف تشهر » تا آخر دورهء چهارم ، دست از اين آهن سرد كوبيدن « 1 » برنداشت ولى چون حال او بر همه معلوم بود ، كسى هم سنگى در ترازوى او نميگذاشت .\r\nشك نيست ، كه مردم از انتخابات كابينهء وثوق الدوله ، كه براى كارچاقى قرارداد وكلاى موافق تهيه ميكرد ، تا زمان كابينهء مشير الدوله ، خيلى عصبانى ، و از آنها نگران بودند . ولى چنان كه سابقا هم اشاره شده ، بعد از آنكه خود وكلا مطلب را البته با\r\n\r\n\r\n","description":"","footnote":"\r\n( 1 ) - « آهن سرد كوبيدن » كنايه از كار بىنتيجه كردن است . نظير : مهره كور نخ كردن .\r\n","page_name":" 336 ","page_number":344},
  {"content":"\r\n\r\nراهنمائى مشير الدوله دريافتند ، و بموجب اعلاميهء خود ، ضديت خويش را با قرارداد اظهار داشتند ، ديگر كسى چندان پاپى طرز انتخابات آنها ، كه غلط بوده است يا صحيح نبود .\r\nزيرا چنان كه اشاره شد ، همه ميدانستند كه انتخابات در هرحال ، در اكثر جاها ، بحقه‌بازى است ، و به فرض اينكه اين انتخابات هم باطل شود معلوم نيست در انتخابات جديد دقتهاى بيشترى به عمل آيد ، كه وكيلى كه انتخاب مىشود ، وكيل واقعى ملت باشد .\r\n\r\nمرض وكالت\r\nخوانندهء عزيز را در موارد خود ، به طرز انتخابات گذشته آشنا كرده‌ام ، و ميدانيم كه در سه دورهء قبل ، انتخابات تا حدى طبيعى بوده ، و وكلاى ملت همواره مردمانى بوده‌اند كه در محل خود خير الموجود بوده‌اند . البته ، در ميان آنها اشخاصى يافت ميشدند كه اطلاعات آنها باصول پارلمانى كم بوده ولى اكثريت آنها ، مردمانى پاك قصد و خيرخواه بودند . در ميان آنها ، وطن‌فروش و اشخاصى كه سفارت‌هاى خارجى را وسيلهء پيشرفت مقاصد حق يا باطل خود قرار دهند ، خيلى كم بود . آنهائى كه جبلتا يا به حكم سابقه ، اينكاره بودند ، خيلى دست بعصا راه ميرفتند « 1 » كه برگه‌اى از اين رويهء خود بدست ندهند ، و صورت ظاهر را خوب حفظ كرده ، و حتى برضد دولتى كه با سفارت آن خصوصيت و سروكار داشتند ، نيز اقدامات وطن‌پرستانه ميكردند و اجمالا وقتى وكيل ميشدند كوشش داشتند كه خود را ملى وانمود كنند و وقتى پاى مهاجرت پيش ميآمد ، همگى مهاجرت ميكردند و شق عصاى ملى « 2 » را به خود اجازه نمىدادند .\r\nانتخابات دورهء چهارم ، بواسطهء طول مدت ايام فترت ، بالاختصاص درازى اوقات انتخابات و مداخلهء دولت در اين امر ، بالمره صورت ديگر گرفته و راه وكالت را براى اشخاصى كه رأى طبيعى و حتى معروفيت محلى هم در حوزهء انتخاباتى نداشتند باز كرد ، و ناخوشى وكالت يكى از بيماريهاى عمومى مردم گرديد كه تا امروز هم اين مرض در اكثر مردم باقى است . البته آنها كه خود را به اين ناخوشى مبتلا كرده‌اند ، صرفه‌هائى براى اين شغل در نظر آورده‌اند ! و الا اين همه طفره و تلواس براى يك كرسى در مجلس ، غير معقول به نظر ميآيد .\r\nمثلا در انتخابات همين مجلس چهارم ، آقايان وثوق الدوله و نصرت الدوله و مشار الملك اولى از شيراز ، دومى از كرمانشاهان ، و سومى از سيرجان كرمان با دسيسه و تقلبى كه در ابطال الباطل به آن اشاره كرده‌ام ، خود را وكيل ملت كرده بودند . در صورتى كه هرسه وزير بودند و اگر ميدانستند كه از اول تا آخر دوره بايد به همان حقوق\r\n\r\n\r\n","description":"","footnote":"\r\n( 1 ) - « دست بعصا راه رفتن » كنايه از احتياط كار بودن و با ملاحظه و پيش‌بينى وارد كار شدن است .\r\n( 2 ) - « شق عصا » كنايه از مخالفت در كاريست كه عموم به آن گرويده باشند و از زبان عربى گرفته شده و در ادبيات سابق رايج بوده و بد تعبيرى نيست ، اگر جوانها بجرم اينكه اصلش عربى است طردش نكنند .\r\n","page_name":" 337 ","page_number":345},
  {"content":"\r\n\r\nوكالت اكتفا كنند ، هرگز به اين كار تن در نميدادند . بلكه براى اينكه وكالت نردبان وزارت بود ، با اين اصرار وكالت خود را بر ملت تحميل كرده بودند ، تا اگر روزى از وزارت بيفتند بمجلس رفته و با رفقا بندوبست كنند ، و دوباره خود را بوزارت برسانند .\r\nالبته ، براى اين آقايان وكالت نردبان وزارت بوده ، و تا اندازه‌اى و لامحاله براى نفع شخصى حق داشته‌اند اينقدر به خود و مردم زحمت بدهند .\r\nولى ، پاره‌اى از اين ناخوشهاى وكالت بودند كه بدون داشتن اميد وزارت و طمع استفادهء مادى ، يا چپاندن كس و كار خود در ادارات دولتى ، مبلغى كه شايد دو سه برابر تمام حقوق دورهء وكالت آنها بود ، صرف كرده بودند كه وكيل شوند ! براى چه ؟ معلوم نبود ، زيرا عقيدهء سياسى معينى هم نداشتند ، كه براى اين منظور خود را به اين كار رسانده باشند !\r\n\r\nوكيل‌تراشى دولت\r\nخلاصه اينكه انتخابات كه در سه دورهء قبل هميشه عادى و طبيعى بود ، و بدون تحميل و فشار منتهى بميل مالكين و متنفذين محل به عمل ميآمد ، از دورهء چهارم ، مشمول عواطف دولت و مداخلهء عمال دولت شده ، و در تمام ادوار بعد ، حتى دورهء چهاردهم ، و بحبوحهء دمكراسى خودمانى فعلى هم از نفوذ دولت حالى نمانده ، سهل است توصيه و سفارش همسايه‌ها هم در پيشرفت كانديداها مداخله داشته است . تا ببينيم انتخابات دورهء پانزدهم ، با وجود زنده‌باد و مرده‌باد طرفداران جنوب و شمال ، كه فعلا از پرده بيرون افتاده ، و در اظهار رنگ و روى خارجى خود نمايش‌هائى هم دارند ، بكجا برسد و وكلاى دورهء آينده از چه قماش از كار درآيند ؟ و اين وضع ناهنجار كار ما را بكجا بكشاند ؟ . .\r\nآقايان ملت حقيقى بايد بفكر خود باشند كه گوئى پاك بخواب رفته از راه مناعت يا جهالت ، خود را كنار كشيده و ميدان را براى بازىگرهاى شمال و جنوب خالى گذاشته‌اند كار آنها منحصر به اين شده است كه از اوضاع شكايت كنند . در صورتى كه اگر نيك بنگرى ، مؤسس اين اوضاع اگرچه بطور غير مستقيم جز خود آنها كسى نيست . آقاى بزرگوار در انتخابات شركت نميكند ، يا رأى خود را در مقابل خواهش ، يا خداى نكرده در برابر ثمن بخس به اين و آن ميدهد و اختيار را تا دو سال از خود سلب مينمايد ، آن وقت داد و فرياد راه مىاندازد كه چرا كارهاى عمومى بر وفق مرام جامعه نيست ؟ چرا در دخل و خرج دولت حيف و ميل مىشود ؟ جواب اين پرسشها بسيار ساده و اينست كه : آقايان ! عزيزان ! چرا آن روز در انتخابات شركت نكرديد كه امروز وكيل خوب داشته باشيد ؟\r\nيا شما كشاورزان و افراد طبقات پائين‌تر ، چرا تحقيق نكرده و ندانسته رأى خود را به اين و آن داديد كه امروز گرفتار اين قماش وكلا و وزراء بشويد ؟ البته نتيجهء اين جور انتخاب همين وكيل ، و نتيجهء اين وكيل همين وزير و نتيجهء اين وزير همين خودخواهىها و وطن‌فروشىها و لاابالىگريهاست ! مگر نشنيده‌ايد كه « كفتر يك عباسى يا كريم نميخواند »\r\n\r\n","description":"","footnote":"","page_name":" 338 ","page_number":346},
  {"content":"\r\n\r\nو « گنجشك يك پولى انا اعطينا نميسرايد . » و « از صد دينار آش طاقه شال ترمه بيرون نميآيد » بر فرض هم كه پارچه‌اى در آن يافت شود ، جز تكه پارهء جلقاب چرك سياه چيزى نيست ؟ « 1 »\r\n\r\nلزوم تشكيل حزب ملى\r\nاكثريت قريب باتفاق مردم اين كشور ، اشخاص وطن‌پرست مسلمان صلح‌جوى آرام خوش‌اخلاق هستند ، كه جز زندگى آرام منظم بىاجحاف و تعدى ، چيزى نميخواهند . و مخصوصا از اين قبيل فيل و فپ‌ها بىاندازه گريزانند ، و طالب عناصرى هستند كه جز حفظ وطن و ديانت آنها مقصود و منظورى نداشته باشند .\r\nجوانها ! بر شماست كه از اين اكثريت بر نفع خود آنها و جامعه استفاده كنيد .\r\nمرامنامه‌اى كه هيچ رنگ سياست خارجى نداشته ، اين خواهشهاى آنها را عملى كند تنظيم نمائيد ، و همگى دنبال آن را بگيريد و يك حزب ملى واقعى قوى بسازيد . يقين داشته باشيد كه اگر مرام شما از آلايش‌هاى عوام فريبانه و خودخواهانه بدور ، و مقصودتان خدمت بايران و ايرانى ، و عملى كردن دلخواه افراد يعنى آزادى و مساوات يا بعبارت ساده ، منظورتان دمكراسى واقعى باشد و بين خودتان اختلاف توليد نشود كه آنچه يكى ميرسيد ديگرى پنبه كند « 2 » مسلما موفق خواهيد شد .\r\nاين جمله را هم ناگفته نگذارم ، كه بدون تشكيل اين حزب ملى با اين فيل و فپ‌هاى امروزه ، و يا نمايندگان مالكين و متنفذين ولايات ، كه در سه دورهء اول وكيل ميشدند كار اين كشور بسامان نخواهد رسيد ، زيرا ملت حقيقى يعنى همان اكثريت قريب باتفاق با اين مرامها و با اين خودخواهىها كه يكى باد ببوق جنوب مىكند و ديگرى در سرناى شمال ميدمد ، مخالف است . به اين يك مشت منفعت پرست كه جز حفظ اموال خود ، مقصودى ندارند يا يك مشت مردمانى كه شكم تله مهمان خدا هستند و طبعا هيچ علاقه‌اى بكشور نميتوانند داشته باشند ، مغرور نشويد و بدانيد كه ملت حقيقى نه اين است و نه آن ، تكيهء -\r\n\r\n\r\n","description":"","footnote":"\r\n( 1 ) - سابق بر اين ، يكى از كسب‌ها هم آشپزى بود . مؤمن دكانى كرايه ميكرد و در ديگ يا پاطيل آش مىپخت . ده بيست تائى كاسه بدل چينى بزرگ و كوچكتر و به همان اندازه قاشق هم داشت . هركس ميخواست با صد دينار يا يكشاهى ميتوانست از اين غذاى عمومى استفاده كند .\r\nروزى يكى از مشتريها در ميان كاسهء آش يك پارچهء جلقاب سياه ديد . به صاحب دكان گفت استاد اين جلقاب در ميان آش ديگر چيست ؟ ! ! استاد از رو نرفته جواب گفت : صد دينار دادى آش ، ميخواهى طاقه شال ترمه توش در به ياد ؟ و با اين سفسطه خود را مستحق اين اعتراض نپنداشت ، اين مثل از اين وقعه ساتر شده ، هم در مورد سفسطه‌گوئى و هم در مواردى مثل مورد متن براى اظهار حقيقت ، البته در مقام مطايبه به كار ميرود .\r\n( 2 ) - اصل اين مثل « آنچه رشته بودم پنبه شد » است كه بمناسبت تغييرى در بيان آن داده شده است .\r\n","page_name":" 339 ","page_number":347},
  {"content":"\r\n\r\nشما بايد ملت حقيقى باشد . و الا به هيچ‌جا نميرسيد . امروز باد به بيرق جنوب مىخورد « 1 » فردا ورق برميگردد و شمالىها جلو ميفتند . يك روز بايد به شكم گنده‌هاى ثروتمند تعظيم كنيد ، روز ديگر بخرده فرمايش‌هاى پيشوا و رهبر اطاعت نمائيد و با اين وضع بتجربهء گذشته روزافزون كارها خرابتر مىشود .\r\nاز من گذشته است . من عمر خود را كرده‌ام ، و چون هيچوقت يك قدم به سمت هيچيك از طرفين برنداشته ، و در تمام عمر خويش از هركارى كه ريشهء غير ملى داشته است گريزان بوده‌ام ، هروقت خدا بخواهد با نهايت آرامش خاطر امر خدا را بجا مىآورم و با كمال آسايش فكر و بدون هيچ اسف و افسوس داعى حق را لبيك ميگويم . ولى شما جوانها بايد بفكر زندگى آيندهء خود باشيد . اگر زندگانى ميخواهيد مسلما بايد رويهء قبلى را تغيير بدهيد ، و الا هميشه همين آش و همين كاسه نوكر خودتان است .\r\n\r\nضديت بعضى از وكلا با وكلاى فرمايشى\r\nبارى مجلس باز شد . اگرچه موضوع قرارداد و كابينهء سياه هردو منتفى بود ، معهذا جمعى از وكلا برضد نمايندگانى كه در سابق سنگ اين دو موضوع را به سينه كوفته بودند ، برخاستند و در موقعى كه اعتبارنامهء آنها مطرح شد ، نطق‌هائى برضد آنها كردند و مجلس وكالت يكى دو نفر آنها را مانند سلطان محمد خان نائينى ( عامرى ) كه گذشته از كارچاقى كابينهء سياه وكالتش هم بوسيلهء سيد ضياء الدين سروصورت « 2 » گرفته بود رد كرد .\r\nنصرت الدوله ( فيروز ) هم جزو وكلاى فرمايشى بود . و بطوريكه خوانندهء عزيز از صفحهء 47 همين جلد سابقه دارند ، وكالتش خيلى سوسه داشت و از اين بالاتر خود - كشانيهاى او در سنباندن قرارداد هم در كار بود . ولى اين شاهزاده در ايام حبس سيد ضياء خود را بمدرس نزديك كرده ، و بعدا با او همكارى ميكرد و در حقيقت نزد مدرس سرسپرده و مدرس هم دفاع از اعتبارنامهء او را به او وعده داده بود .\r\nروزى كه اعتبارنامهء او در مجلس مطرح شد ، بعد از نطق شخص مخالف كه البته قسمت عمدهء آن راجع به قرارداد و كارچاقىهاى شاهزاده در آن زمينه بود ، مدرس بعنوان موافقت پشت كرسى خطابه رفت ، و در ضمن نطق بامزهء خود از او دفاع كرد . من در\r\n\r\n\r\n","description":"","footnote":"\r\n( 1 ) - باد به بيرق خوردن كنايه از پيشرفت داشتن و نفوذ كلمه و پيش افتادن تمايلات يك دولت نسبت بيك يا چند دولت ديگر است . اين كنايه را نسبت بافراد هم كه البته بيرقى ندارند همچنين اصول مسلمى كه همه‌كس آن را متبع و مطاع ميداند نيز استعمال كرده و ميگويند : باد به بيرق اقبال فلان شخص مىخورد يا باد به بيرق مسلمانى ميوزد ، يا باد به بيرق فلان قانون مىخورد . . .\r\n( 2 ) - عرب‌هاى ورامين كه اصل آنها از عرب‌هاى فارس است ، سروصورت را سك‌وصورت ميگويند و سك كه سكه از آن مشتق يا مخفف اين كلمه است بهتر از سر مقصود را مىفهماند و و سك‌وصورت شايد بهتر از سروصورت باشد .\r\n","page_name":" 340 ","page_number":348},
  {"content":"\r\n\r\nاين روز برحسب تصادف جزو تماشاچىها بودم . آنچه از نطق مدرس در اينجا مينويسم از حافظه است . شايد از حيث پس و پيش مطالب فرقى با اصل نطق او داشته باشد .\r\n\r\nتوبهء گرگ مرگ است\r\nمدرس گفت : « مخالفت مرا با قرارداد همه ميدانند . همگى باهم كمك كرديم ، و نگذاشتيم خوابى كه براى ما ديده بودند تعبير شود و قرارداد كه اصلش هم اضغاث و احلام بود ، به حمد اللّه جزو تاريخ شد . اشخاصى هم بودند كه بعمد يا اشتباه كمك‌هائى با قرارداد كرده بودند و نصرت الدوله از مبرزين آنهاست . براى ما هيچ مشكلى ندارد كه از منافع وجودى اين اشخاص صرف‌نظر و همه را مطرود و مردود كنيم . ولى بعقيدهء من ، بعد از آنكه اصل قرارداد از بين رفته ، و موضوع منتفى شده است بايد حب و بغض‌هاى آن را هم فراموش و از منافع وجودى آنها كه سنگ آن را به سينه زده‌اند بنفع جامعه استفاده نماييم . »\r\nاين بيانات بمنزلهء اصل كلى و بعنوان مقدمه بود ، ولى تمام آنها جواب‌هاى دندان - شكنى از قبيل مجازات ملى و تنبيه خيانت‌كاران داشت كه مخالفين مىتوانستند در كمال سهولت بآن‌ها تمسك جويند و اظهارات مدرس را رد كنند . در اينجا سيد رند به جهت فرار از استدلال و جواب و سؤال اوكائى ، باب مطايبه را گشود و براى اينكه در اظهارات خود وجههء شرعى هم ذكر كرده باشد دنبالهء نطق خود را قريب بمضمون ذيل گرفته گفت :\r\n« باب توبه در مسلمانى باب وسيعى است . در كليهء جرمهائى كه حق الناس در آن مداخله نداشته و مثل همين كار از جرمهاى عمومى بشمار مىآيد و حد يا تعذير شرعى دارد اگر مرتكب قبل از اينكه دستگير شود توبه كرده باشد حد از او مرتفع است . يك حكم ديگر هم در شريعت اسلام هست كه خيلى با رفتار شاهزاده نصرت الدوله مطابقه مىكند ، و آن حكم حيوان جلال است . خيلى اتفاق مىافتد كه حيوانات اهلى ، مانند مرغ و گوسفند و گاو و شتر كثافت ميخورند و بقدرى در اين هرزه‌خورى مداومت مينمايند كه در شير و گوشت آنها هم اثر مىكند . شرع اسلام خوردن تخم و شير و گوشت اين كثافت‌خورها را حرام كرده ، ولى در آن واحد دستورى هم براى تطهير آنها از اين هرزه‌خورى داده ، و براى هريك ميزانى وقت معين كرده است كه در اين چند روزه حيوان را دانهء پاك بدهند تا دوباره شير و گوشت آنها قابل استعمال شود . »\r\n« در اينكه نصرت الدوله علف هرزه خورده است جاى هيچ شبهه و ترديد نيست ولى ميگويد توبه كرده‌ام ، اگرچه « توبه گرگ مرگ است . » ولى بعقيدهء من خوب است فايدهء وجودى او را براى نفع جامعه در نظر آورده و او را بپذيريم تا ضمنا معلوم شود كه تا چه اندازه در توبهء خود پايدارى خواهد كرد »\r\nدر حقيقت ، مدرس ميگفت :\r\n نميبايست خون اندر دلش كرد * . . . خورده است ميبايد ولش كرد \r\n« ايرج ميرزا »\r\n\r\n","description":"","footnote":"","page_name":" 341 ","page_number":349},
  {"content":"\r\n\r\nمجلس هم همين كار را كرد . مذاكرات را كافى دانست ، و اعتبارنامهء شاهزاده با اكثريت نمايانى تصويب شد .\r\nاينها شوخى ، و براى گذراندن اعتبارنامهء نصرت الدوله ، و اصل مطلب در اينجا بود كه شاهزاده از اينكه انگليس‌ها سيد ضياء الدين را بر او ترجيح داده ، و عاملى قلمى كودتا را كه شكار مسافرت لندن خود ميدانست ، از جلو تير او رد كرده و بدم تير سيد داده بودند و سيد هم در آن بد عمل كرده و نتيجهء آن گير يك افسر قزاق آمده بود ، بسيار ناراضى بود . بر فرض اينكه نامزد بودن او را براى عاملى قلمى كودتا هم جزو افسانه‌هاى تاريخى بدانيم ، همين عمل كه انگليسها با آنهمه سابقه و خدمات و كارچاقىهاى نصرت الدوله در كارهاى آنها او را بحبس سيد ضياء الدين انداخته ، يا لامحاله ، او را در اين حبس واگذاشته بودند ، حقا شاهزاده را خيلى عصبى كرده ، و از آنها نارضامندى زياد داشته است . سيد مدرس ، مرد فكور مسلمان سياسى ، موقع را مغتنم شمرده ، و در محبس با شاهزاده بيشتر نزديك شده ، و بىثباتى اين‌گونه اعمال و رفتار را بر او ثابت و بعقيدهء خود از شخص باهوش نطاق زرنگ باكفايت و ذىنفوذ ، ولى گمراه ، يكنفر طرفدار سياست ملى ساخته و پرداخته ، و دفاع مدرس از او به اين لحاظ بوده است و شايد در اين وقت واقعا هم نصرت الدوله ولو موقتا طرفدار سياست ملى شده بود و اينكه سيد در نطق خود ميگفت : توبه كرده است ، مطابق با واقع بود ، چنان كه لايحهء اعتراضى كه قبل از تشكيل مجلس ، در روزهاى آخر خرداد بامضاى چهل نفر از وكلا منتشر شده و تمام گناه كودتا را به گردن انگليس‌ها مىانداخت و با بيانات خيلى سخت از اين سياست انتقاد ميكرد از قرارى كه ميگفتند بقلم نصرت الدوله و در هرحال شاهزاده يكى از امضاءكنندگان اين لايحه بوده است . مدرس هم عاقلتر از آن بود كه در سياست اهل كينه باشد . همين كه كسى بقول خودش توبه ميكرد ، و عملا خود را اصلاح شده جلو ميداد ، سيد بزرگوار ريگهاى گذشته را از دامن ميريخت و از منافع وجودى او استفاده‌هاى منظور را به عمل مىآورد .\r\nهمكاريهاى او با چند نفر از دمكراتهاى دورهء سابق ، بخصوص ملك الشعراى بهار در دورهء پنجم مجلس از همين راه و بر اثر همين فكر بود ، كه باز هم سيد بزرگوار ضديتهاى گذشتهء دمكرات‌ها را فراموش كرده ، و با عده‌اى از آن‌ها كه در ضديت با سردار سپه با او هم‌فكر شده بودند همكارى ميكرد .\r\n\r\nواكنش‌هاى كودتا\r\nدر جهان هيچ عملى نيست كه كم يا زياد واكنشى نداشته باشد\r\n اين جهان كوه است و فعل ما ندا * باز گردد اين نداها را صدا \r\n« مولوى »\r\nواقعهء شب سوم حوت 1299 و تصرف پايتخت بتوسط يك مشت قزاق فرسودهء بىاسلحه ، و بىطرف و تماشاچى ماندن قوهء دو هزار نفرى امنيه ، كه به خوبى ميتوانست از آن جلوگيرى كند ، و وزير جنگ شدن رئيس اين قزاق‌ها و بالاختصاص ملا كريمى او در كابينهء وزراء ، طمع اشخاصى را كه قوهء جنگى اعم از نظامى و چريكى در اختيار خود\r\n\r\n","description":"","footnote":"","page_name":" 342 ","page_number":350},
  {"content":"\r\n\r\nداشتند تحريك كرده ، طبعا بعضى را بفكر بازى كردن نقشى نظير آن مىانداخت ، و بازىگر اولى را گرفتار مقابله و معارضهء با آنها ميكرد ، و ماده و ريشهء تجمع‌ها و طغيان‌هائى را كه از سابق موجود بود غليظتر و قوىتر مينمود .\r\nهوش فعال و فراست و موقع‌شناسى سردار سپه ، البته اين پيش‌آمد را پيش‌بينى نموده ، و به همين جهت بود كه اين مرد كارى شب و روز خود را يكى كرده ، و با پشت‌كارى خسته نشو ، در ايجاد انضباط در قواى موجوده و توسعهء نيروى جنگى كشور كه فقط گوش بفرمان او داشته باشد ، جهد وافى به كار ميبرد ، و خود را براى هرگونه حادثه و پيش‌آمدى حاضر و مهيا مينمود . در عمليات خود در اين زمينه مشورتى با همكارهاى وزارتى خود ، حتى با رئيس الوزراء هم نكرده . و راه‌حلى از آنها نمىخواست و چون خود را وزير جنگ غير قابل عزل و صاحب اختيار حال و استقبال ارتش ايران ميدانست ، قواى تحت امر خويش را هرجا لازم ميديد ، به كار ميانداخت . همقطارهاى وزارتى او هم چون كفايت و كاردانى او را ميديدند ، مىگذاشتند كار خود را بكند .\r\nذيلا خاطر خوانندهء عزيز را بشرح اين واكنش‌ها ، و مقابلهء با آنها از طرف سردار سپه ، تا اندازه‌اى كه « با شرح زندگانى من » مناسب باشد واقف خواهم كرد .\r\n\r\nواكنش همولايتى\r\nاسمعيل خان امير مؤيد خان سوادكوه و رئيس طبيعى آنحدود مردى نه چندان دارا ، ولى معمر ، و داراى پسران رشيد و قوم خويش‌هاى ملاك ، و شخص صاحب وجهه‌اى بود كه هروقت ميخواست ميتوانست عده‌اى تفنگچى دور خود جمع ، و كوهها و جنگلها را سنگر و جان پناه كرده ، راه مازندران را بتهران ببندد . به همين جهت در دورهء مشروطه طرف توجه و حتى يك بار هم بوكالت انتخاب شده بود كه به علت ضعف سامعه ، با گوشى مثل بوق درويش‌ها در مجلس حاضر شده ، مطالب را بوسيلهء اين سمعك ميشنيد و مانند شخص مطلع باوضاع و احوال در مذاكرات مداخله ، و كاملا بوظايف نمايندگى خود قيام مىكرد . مردى وطن‌پرست و حيثيت دوست و با انگليس‌ها كه در اين ادوار از راه سياست خيلى سربسر ايران گذاشته بودند طبعا ضديت مينمود . چنان كه در كابينهء قرارداد بواسطهء تشويقاتى كه از اضداد تهرانى وثوق الدوله ميديد ، چندى برضد حكومت عاقد قرارداد قيام كرده و دولت مجبور شد عده‌اى را بجانب او بفرستد و چنان كه در ابطال الباطل اشاره كرده‌ام جمعيت او را متفرق و خود او را بكرمانشاهان تبعيد نمايد .\r\nميدانيم سردار سپه هم اگرچه خان‌زاده نبود ولى اصلا سوادكوهى و با امير مؤيد هم ولايتى بود . در نظر اين خان سوادكوه وطن‌پرست ضد انگليس رضاى قزاق رعيت‌زادهء سوادكوه ، كه بتحريك انگليس‌ها بتهران تاخته و سردار سپه و وزير جنگ شده ، هيچ محلى از اعراب نميتواند داشته باشد و اين‌طور وزير جنگ در نزد او به هيچ حساب درست درنميآيد و سر شاخ شدن اين دو نفر باهم پيش‌پا افتاده است . بخصوص كه از طرف هم‌فكرهاى\r\n\r\n","description":"","footnote":"","page_name":" 343 ","page_number":351},
  {"content":"\r\n\r\nسياسى تهران و بالاختصاص هم خيال‌هاى مسلح مازندران هم نسبت بافكار اين پيرمرد متعين دهاتى تشويق‌هائى به عمل مىآمد .\r\nطبعا مازندرانىها ، در كنگاشهاى بين خود ميگفته‌اند كه اگر بنابراين باشد كه هر بىسروپائى كه دو سه هزار نفر مسلح بدور خود جمع كند بتواند تهران پاىتخت را مسخر كرده ، و وزير جنگ بشود چه چيز ما از رضاى قزاق بيكس‌وكار بىاصل و تبار كمتر است اگر ما نيروئى تدارك كنيم ميتوانيم تهران و شاه و دولت را از شر اين قلدر كه معلوم نيست بچه حقه‌بازى توانسته است خود را بتهران بيندازد خلاص كنيم . بخصوص كه آزادىخواهان هم همگى با ما هستند و دلشان از استيلاى اين كارچاق‌كن خارجى خون است . همين‌كه ما با يك عدهء يكى دو هزار نفرى ، بتهران بريزيم ، قواى امنيه كه بمراتب زيادتر از قوهء قزاق است بطرف‌دارى ما در همه‌جا بخصوص پاىتخت قيام خواهد كرد و اين بساط را ميتوانيم در ظرف يك هفته بهم بزنيم ! در هرحال بر اثر اين قماش افكار بود كه همگى گرد امير مؤيد كه خودش از آنها هم اينكاره‌تر بود ، جمع آمدند و نافرمانى خود را علنى كردند .\r\nفراست و موقع‌شناسى سردار سپه به او ميگفت از همه زودتر بايد اين مدعىهاى هم‌ولايتى و خانگى و اين دشمن بيخ آستين را قلع و قمع كرد . بنابراين ، در شانزدهم سرطان 1300 احمد آقا خان ، سپهبد امير احمدى را با عده و عدهء كافى بسواد كوه مأمور نمود . و بعد از چندين مقابله با قواى امير مؤيد كه همه‌جا فتح نصيب قوهء دولتى بود در 20 اسد ته‌ماندهء آنها هم متوارى شدند . مصلحين خيرانديش ميان افتادند ، امير مؤيد براى هميشه ترك مخاصمه كرد و علامت انقياد را به تهران آمد . وزير جنگ او را پذيرفت و دو پسر او را با رتبه‌هاى ابتدائى وارد قشون دولتى كرد .\r\n\r\nعاقبت امير مؤيد و پسران\r\nمعلوم است خان‌زادهء سوادكوهى ، كه جز از پدرش هيچوقت از كسى فرمان نبرده ، و از تملقات و تودل‌رويهاى معمول شهرى نسبت ببالادست خيلى بدور است ، نمىتواند خود را با انضباط سخت نظام قزاقى عادت بدهد . به همين جهت اين دو جوان رشيد ولى بى انضباط ، نتوانستند در ارتش جوان كه ميرفت سروصورتى بگيرد بود و نبودى از خود ظاهر كنند و با درجات پائين افسرى روزگار ميگذراندند .\r\nدو سال بعد در زمان رياست وزراى سردار سپه كه اين دو جوان مأمور پادگان گرگان بودند ، معلوم نيست بر اثر چه نافرمانى از طرف ما فوق حكم حبس يكى دو روزه دربارهء آنها صادر مىشود . خان‌زادهء سوادكوهى و حبس ؟ !\r\nالبته آنها اطاعت نكرده ، و به سمت سوادكوه فرار ميكنند . فرماندهء پادگان بفكر اينكه مبادا بسوادكوه برسند و جمعى را دور خود جمع كرده اسباب زحمت شوند عده‌اى را مأمور به دستگيرى آنها مينمايد . جوان‌ها كه دست درآورده به سمت آنها تيراندازى ميكنند ، از طرف مامورين معارضهء به مثل شده ، و بدبخت‌ها آماج تير گشته و هردو كشته\r\n\r\n","description":"","footnote":"","page_name":" 344 ","page_number":352},
  {"content":"\r\n\r\nمىشوند . پدر پير آنها كه در تهران بوده بر اثر شنيدن اين واقعه نيمه ديوانه شده ، بدرود زندگى ميگويد .\r\nبعضى هم ميگويند فرار پسران امير مؤيد افسانه‌ايست ، كه مرتكبين قتل اين جوانها ساخته‌اند . آنها مرخصى داشته ، و سر خانهء خود ميرفته‌اند و كشته شدن آنها حكيم فرموده و بواسطهء طمع سردار سپه در ملك و مال امير مؤيد بوده است . ولى در اين وقت هنوز سردار - سپه بناخوشى ملك‌دارى كه بالاخره هم همين مرض او را نابود كرد ، مبتلا نشده و جز خانهء شهرى و ييلاق سعدآباد و ملك بومهن داراى چيز ديگرى نبود و در اين اوقات ايام رياست وزرايش كه تمام هم او و اقدامات او در اطراف رسيدن بمقام سلطنت دور ميزده ، مجال اينكه زمينه براى ملاكى در مازندران تهيه كند طبعا نداشته است . گذشته از اين امر مؤيد هم ملك و مال زيادى نداشته كه اين حادثهء فجيع را براى بدست آوردن ملك و مال او بدانيم . وانگاه در اين روزها سردار سپه براى عملى كردن فكر سلطنت خود ، بجلب قلوب بيشتر از اقدامات سخت احتياج داشت و تا كارد باستخوانش نميرسيد به اين قماش كارها مبادرت نميورزيد . اين دو جوان هم با پدر پيرشان كه در تهران بود ديگر براى سردار سپه طرف بيم و اميدى نبودند كه مستلزم يك چنين كار فجيعى باشد . بنابراين ، بايد همان گزارش رسمى را در اين مورد مطابق با واقع دانست و نتيجه گرفت كه كله‌شقى دهاتى اين دو جوان و ترس بىمورد فرماندهء پادگان گرگان از ياغيگرى آنها و اضطراب بمورد او از مؤاخذهء سردار سپه موجب اين واقعه شده است ، و شايد خود سردار سپه بيشتر از همه‌كس از اين پيش آمد كه گذشته از همه‌چيز براى وجاهت او بسيار مضر بود ملول شده باشد .\r\n\r\nرقابت همكارى\r\nميدانيم ، امنيهء آن روزها همان ژاندارمرى ديروزى است ، كه به سعى ژنرال يا لمارسن و ساير صاحبمنصبان سوئدى تأسيس يافته ، و در اينوقت هم رؤساى آن افسران سوئدى هستند . چنان كه در ابطال الباطل اشاره كرده‌ام ، عدهء اين نيرو به هيجده هزار نفر هم رسيده ، و بعد از وقعهء مهاجرت ، بسه هزار نفر تنزل كرده ، و سپس در كابينهء قرارداد ، مجددا بر عدهء آن افزوده و در اين وقت يك نيروى ده دوازده هزار نفرى را تشكيل ميداد .\r\nافسران ايرانى اين نيرو دو تيپ و تيپ عمدهء آنها جوانهاى تحصيل كردهء داخله بوده‌اند كه وارد خدمت شده و تحت تعليمات سوئدىها تربيت يافته‌اند . تيپ ديگر هم مانند حبيب اللّه خان شيبانى و محمود خان فولادين ، تحصيل كرده‌هاى اروپا هستند ، كه بعد از مراجعت بايران وارد خدمت ژاندارمرى شده و چون همه مدرسهء جنگى ديده‌اند ، طرف توجه سوئدىها ميباشند تقريبا كارهاى مهم بعهدهء آنها محول است و هردو تيپ از نجبا زادگان كشور و افسران با معلومات وطن‌پرست همه چيز تمامى بشمار مىآيند .\r\nرقابت بين اين نيرو با نيروى قزاق كه افسران ايرانى آن تحصيل نكرده و خودرو و افراد آن اكثر از مردمان شهرى و از همه بالاتر فرماندهان آنها روسى و بالاختصاص تأسيس آن هم اصلا به زور خارجى بوده است ، امرى طبيعى و اگر در دوره‌هاى گذشته تماسى\r\n\r\n","description":"","footnote":"","page_name":" 345 ","page_number":353},
  {"content":"\r\n\r\nبين اين دو نيرو واقع نشده بواسطهء ملاحظه‌كارى فرماندهان سوئدى ژاندارمرى بوده ، و الا قزاقها با افسران روسى خود بىميل نبوده‌اند زمينه‌هائى هم براى طرفيت با ژاندارم فراهم كنند .\r\nخوانندهء عزيز ميتواند تصور فرمايد كه افسران امنيه با اين روح و روان چقدر از پيش‌آمدهاى اين چهار پنج ماهه كلافه « 1 » و از وزارت جنگ اين افسر بيسواد بىخانوادهء گمنام قزاق و بخصوص ملا كريمى او در كابينهء وزراء نارضامند هستند و ماجراجويان و پرحرارتان آنها كه اكثر افكار وطن‌پرستى هم محرك آنهاست ، چه افكارى در سر ميپرورانند ؟\r\nو در عالم خيال چه نقشه‌هائى ميكشند ؟ كوچكترين فكرى كه براى آنها مىآيد راه انداختن كودتائى برضد اين كودتاست كه خود را از تحليل رفتن در ضمن قزاق و كشور را از اين بازى خلاص كنند .\r\nولى سردار سپه باهوش‌تر و موقع‌شناس‌تر از آن بود كه عده و عدهء خود را كامل نكرده با آنها ضديت كند و حرفى از اتحاد شكل قواى دولتى بميان آورده و آنها را بتمرد وادارد بلكه هميشه آنها را از راه وطن‌پرستى و شرافت نظامى و خدمت بجامعه به كار واشته و ارادهء خود را بيشتر از اين راهها بر آنها تحميل ميكرده و براى بلند شدن سروصداى اين رقابت و نارضامندى طبيعى موقع بدست آنها نميداد و مخصوصا هرجا عده‌اى از آنها را مأمور ميكرد دو برابر عدهء قزاق با آنها همراه مينمود كه خلاف انتظارى از آنها بروز نكند . آنها هم چون بهانه‌اى نداشتند اوامر وزير جنگ را بخصوص كه با احكام رئيس - الوزراء و وزير داخله هم كه قانونا رياست بر قوهء امنيه داشت توأم بود اطاعت كرده وظيفهء خود را انجام ميكردند .\r\nولى در خراسان از همان روزهاى اوليهء كودتا كه هنوز شخصيت سردار سپه نمايشى نداده بود ، واقعاتى رخ داده بود كه در اين موقع براى اظهار رقابت و راه انداختن كودتاى ديگرى بر ضد كودتاى سوم حوت ، مستمسك خوبى بشمار مىآمد .\r\nميدانيم قوام السلطنه رئيس الوزراء وقت و كلنل محمد تقى خان پسيان جوان تحصيل كردهء با اطلاع كه از نويسندگى هم بىبهره نبوده در موقع كودتا يكى والى و ديگرى رئيس قوه امنيه يا بعبارت ساده رئيس قشون خراسان بوده و البته قوام السلطنه بعد از اطلاع بر شخصيت محبوسين سيد ضياء الدين ، بفكر خود هم افتاده و بين او و كلنل رئيس\r\n\r\n\r\n","description":"","footnote":"\r\n( 1 ) - حالت گرفتگى و طپش قلب و احيانا سردردى را كه از گرماى هوا ، بخصوص در حمام براى شخص حادث مىشود كلافگى ميگويند و بطور استعاره در جاهائى مثل مورد متن كه از اوضاع و احوال ناراضى باشند ، نيز اين كلمه را به كار مىبرند . سينه چاكهاى بازارى مترادفى براى اين كلمه تراشيده و در لهجهء خود استعمال مينمايند و آن كلمهء برزخ است ، تا ببينيم چه وقت برزخ بمعنى كلافه در كتب وارد شده و قابل نوشتن گردد . چون بعقيدهء من تمام استعاره‌ها ابتدا از طبقهء پائين بالا آمده است و مقصود از برزخ ، در اينجا عذاب برزخ است كه بعقيدهء مسلمانها بدكارهاى اين دنيا در عالم برزخ كه بين دنيا و آخرت است ، نيز عذاب مىكشند .\r\n","page_name":" 346 ","page_number":354},
  {"content":"\r\n\r\nامنيهء ايالت بندوبست‌ها و قول و قرار وفادارى نسبت بهمديگر نيز در كار آمده است .\r\nنقض قول و قرار از طرف كلنل پسيان و توقيف والى و فرستادن او بتهران و از همه بالاتر ، تعيين كلنل مشار اليه ، به سمت كفالت نظامى ايالت از طرف سيد ضياء الدين و بسط يد كلنل در امور كشورى و لشكرى ، و بالاخره رياست وزراى قوام السلطنه چيزهائى بود كه از يكطرف وسائل پيشرفت را براى كلنل زياد كرده ، و از طرف ديگر بهانه‌اى براى منويات ماجراجويانهء او فراهم آورده بود .\r\nقوام السلطنه در به دو امر بدون اينكه از نقض قول و قرار و حبس و توقيف خود چيزى به روى خويش و كلنل بياورد مانند وزير داخله و رئيس الوزراء با او به همان سمت كفيل ايالت مكاتبهء ادارى را شروع كرد و بعد از چندى كه ناگزير بايد ايالت نظامى كه براى موقع فوق العاده ايجاد شده بود ، ملغى شود نجد السلطنه را كه مدتى وزير ماليهء خراسان و چند بارى هم كفيل ايالت شده بود ، به سمت كفالت ايالت تعيين نمود و كلنل پسيان را كماكان برياست امنيهء خراسان باقى گذاشت . ولى كلنل ، از يكطرف با رويهء حق بجانب خود را مظلوم و اين اقدام قوام السلطنه را از راه دشمنى با خود وانمود ، و از طرف ديگر مردم را بر ضد نجد السلطنه كفيل ايالت تحريك ، و او را مجبور به استعفاء نمود ، و خود بدون امر مركز و برحسب تمايل عموم اهالى ( ؟ ) زمام امور كشورى را هم مثل سابق بدست گرفت . باوجوداين ، قوام السلطنه براى برآوردن خواهش وجوه اهالى ، تا فرستادن والى جديد ، حكم كفالت ايالت را براى كلنل پسيان فرستاد . معهذا ، سركار كلنل دست از خرده‌كاريهاى خود ، كه نقشهء تمرد او را ظاهرتر ميساخت برنداشت .\r\nقوام السلطنه صمصام السلطنهء بختيارى را كه دو سه بار هم رئيس الوزراء شده بود ، بايالت خراسان نامزد كرده و تصور ميرفت كه با تعيين اين والى متعين پيرمرد كم‌هوا و هوس آقاى كلنل پسيان دست از تمرد بردارد و كار بمسالمت ختم شود . باز هم كلنل دست از رويهء سابق خود برنداشته ، همواره از يكطرف خود را فدا شدهء غرض شخصى و مظلوم ، و از طرف ديگر متمرد نشان ميداد . حتى صمصام السلطنه پيشنهاد و شرط كلنل را در نبردن سوارهء بختيارى همراه خود هم پذيرفت باوجوداين ، نتوانست خاتمه‌اى بحرفهاى سربالاى سركار كلنل بدهد .\r\nرئيس كل امنيه البته بدستور قوام السلطنه چند نفر از افسران ايرانى و يك نفر سوئدى را بعنوان تفتيش ، مأمور كرد كه با خود و زيردستان كلنل ملاقات كرده ، وخامت عاقبت اين رويه را به آنها متذكر شوند . ولى ، كلنل عده‌اى مجهز كرده ، يكى دو منزل جلو فرستاده و آنها را توقيف كرد و اجازه نداد كه تماسى بين آنها و افسران جزو روى دهد . و بعد از يكى دو روز ، آنها را با عده‌اى تحت‌نظر از خاك خراسان به سمت تهران روانه كرد .\r\nچنان كه خوانندهء عزيز مىبيند قوام السلطنه كه دست‌آويز و مستمسك اين حق‌بجانبى\r\n\r\n","description":"","footnote":"","page_name":" 347 ","page_number":355},
  {"content":"\r\n\r\nو تمرد بوده ، منتهاى متانت را بخرج داده ، و براى جلوگيرى از جنگ داخلى ، آنچه مجاهدت داشته به عمل آورده ، و مع الوصف نتيجه نگرفته است .\r\nاما سردار سپه ، با اينكه خوب ميفهميد كه قوام السلطنه بهانه ، و مقصود اصلى كلنل آمدن بتهران و برهم زدن اقتداريست كه براى او حاصل شده است ، كمال حوصله و درونه را بخرج داده ، و هيچ خود را با اين مقصود اصلى كلنل آشنا نكرده و مثل يكنفر وزير جنگ قانونى رفتار نموده ، همين كه هيئت دولت بمبارزه و مقابله و كندن ريشهء فساد تصميم گرفت حسين آقا خان خزاعى را با عده‌اى در حدود چهار هزار نفر مأمور خراسان نمود .\r\nقوام السلطنه هم ، بنوبت خود به تمام روسا و سركردگان سواران محلى كه در مدت سه سال ايالتش در خراسان ، بر احوال و نيروى جنگى آنها به خوبى سابقه داشت ، دستورهائى راجع بشروع حمله بقواى كلنل فرستاد . هنوز قواى فرستاده از مركز جز در سبزوار وارد خط جنگ نشده بودند كه برحسب تصادف ، كلنل با عدهء نه چندان زيادى ، در نادر تپه نزديك قوچان ، از طرف قواى چريكى محصور گشته و كشته شد و غائلهء خراسان ختم گرديد و رئيس الوزراء اين خبر را در 12 ميزان 1300 بوسيله بيانيهء خود به اطلاع عموم رساند !\r\nختم غائلهء خراسان ، اگرچه بطور تصادف اتفاق افتاد ، ولى كار بزرگى بود كه باعث دوام كابينهء قوام السلطنه گرديد و در نزد اشخاص متفرقه كه نظرى بچگونگى وقوع قضايا نداشته ، و بيشتر متوجه نتيجهء امر و قلع و قمع ياغيگيرى هستند ، استقلال جنگى دولت بخصوص و كارآمدى سردار سپه را جلوهء زيادترى بخشيد ، و مجلس را در مشروعات دولت بخصوص راجع بمصارف قشون ، بيشتر همراه كرد . همان وكلائى كه براى ختم غائلهء خراسان ، تا ديروز بفكر افكندن كابينه بودند ، هواخواه آن شده ، بر عدهء اكثريت ، كه در مجلس طرفدار قوام السلطنه بود ، افزود و اضداد او را در مجلس مجبور بسكوت نمود .\r\nعدهء نيروى امنيه در خراسان به پنج شش هزار نفر ميرسيد . قوام السلطنه هم در اوقات ايالت خود اين نيرو را از حيث اسلحه و مهمات بىنياز كرده ، افسران زيردست كلنل محمد تقيخان هم جوانان جدى ورزيده ، و برئيس خود وفادار بودند . قلع‌وقمع اين نيرو ، لامحاله قوه‌اى معادل يك برابر و نيم آن و چندين ماه زد و خورد لازم داشت با اوضاع گيلان و آذربايجان ، فراهم كردن نيروئى كه از سه طرف در مغرب با كردها ، و در مشرق با كلنل ، و در شمال با جنگلىها ، بتواند مقابله و با هر پيش‌آمدى مقاومت كند ، كار آسانى نبود و ختم اين غائله ، آن هم با اين سهولت يكى از چند صد فقره خوشبختى هاى سردار سپه بشمار مىآيد . زيرا ، اگر براى اين چهار هزار نفرى كه بمقابله با قواى كلنل رفته بودند ، شكستى حاصل ميشد ، در تهران كه قوهء موجود را به مازندران و گيلان و آذربايجان فرستاده بودند ، ديگر قوهء بيكارى كه بجانب خراسان بفرستد وجود نداشت و خبر اين شكست كه بساير جبهه‌ها ميرسيد باقى قواى جديد التأسيس سردار سپه هم دست و دلشان سرد شده ، و در همه‌جا مغلوب ميشدند . در اين صورت ، افتادن كابينه و رفتن سردار سپه و جانشينى كلنل محمد تقيخان بجاى او نتيجهء ناگزير آن ميشد .\r\n\r\n","description":"","footnote":"","page_name":" 348 ","page_number":356},
  {"content":"\r\n\r\nكلنل محمد تقيخان هم البته ، اين حسابها را بوسيلهء مكاتبهء با هم‌قطارها و دوستانش داشته است ، كه با صورت حق بجانب ، راه هرگونه اصلاح را سد ميكرده ، با وجود تقاضاى مواجب دو سالهء خود ، و اجازهء خروج از سرحد ، و رفتن باروپا عملا در مقابل دولت مقاومت مينموده و نعل وارونه ميزده است « 1 »\r\nبعضى ميپرسند : مگر مواجب دو سالهء كلنل چه اهميتى داشته است كه دولت از برآوردن اين شرط آخرى او كوتاه آمده ، كار منجر بجنگ شده است ؟ شايد اين آقايان از گزارشهائى كه ناگزير از مشهد و ساير نقاط خراسان براى دولت و بخصوص قوام السلطنه ميرسيده ، و ثابت ميكرده است كه اين پيشنهاد آخرى از طرف كلنل هم مثل ساير درخواست - هاى او مبتنى بر اغفال مركز ، و كامل كردن عده و عدهء خويش است ، بىاطلاع باشند .\r\nاين آقاى كلنل كه روزى چندين برابر مواجب دو سالهء خود را در راه تمرد با دولت صرف ميكرده است ، براى برداشت مواجب دو سالهء خود چه حاجت باجازهء دولت داشته ؟ و چه مشكلى در كار بوده است كه اين مبلغ را مثل ساير مصارف اين برادركشى ، بىاجازه برداشت كرده و از سرحد خارج شود ؟ و با اين وضع ناهنجار كه جز وجود و عمليات بىرويهء شخص او هيچ باعث و موجبى نداشته است خاتمه دهد ؟\r\n\r\nمرده‌پرستى\r\nيكى از خصايص عمومى ما در اين اواخر ، مرده‌پرستى شده است بجاى اينكه از اشخاص برجسته در ايام حياتشان قدرشناسى و تحسين كنيم و بواسطهء اين عمل بىمايه ، نظير آنها را در جامعه زياد نمائيم تا زنده‌اند از هيچگونه انتقاد و حتى تهمت و افترا دربارهء آنها كوتاه نمىآئيم و هزاران خون بدل آنها ميكنيم . همين كه مردند بر مردهء آنها ضجه مويه « 2 » سر ميدهيم و اين كار را قدرشناسى موسوم ميكنيم !\r\nدر اوقات رياست استيناف خود در آذربايجان شرقى و غربى ، در تبريز ، نزديك مسجد كريمخان ، در سيد لر كوچه سى ( كوچهء سادات ) خانه‌اى به اجاره گرفته بودم .\r\n\r\n\r\n","description":"","footnote":"\r\n( 1 ) - « نعل وارونه زدن » كنايه از پى و رد وايز گم كردن است . امروز هم در دهات مرسوم است ، وقتى در خانه‌اى دزدى شبانه‌اى واقع مىشود رد پا و نعل اسب را تعقيب ميكنند ، بهر جا رد را بردند از آن خانه يا از آن ده مال دزد برده را مطالبه ميكنند . دزدان زبردست نعل اسب را وارونه ميزدند يا مثل رفيق سيد لطفعلى ( صفحهء 243 جلد اول ) پس‌پس ميرفتند كه ايز و رد و پى را گم كنند .\r\n چو بهمن بزابلستان خواست شد * چپ افكند آوازه و راست شد\r\nسكندر كه با روميان حرب داشت * در خيمهء خويش بر غرب داشت \r\n« سعدى »\r\n( 2 ) - اين اصطلاح نظير آه و ناله و سوز و گداز و اين تعبير در كاشان بيشتر از ساير نقاط فارسى زبان مصطلح و بيشتر در مواردى استعمال مىشود كه تصنع زيادتر از حقيقت باشد و كاشىها ضجه موره ميگويند .\r\n","page_name":" 349 ","page_number":357},
  {"content":"\r\n\r\nصاحبخانه موسوم بساوجبلاغ‌چى كه مرد خوب محجوبى بود گاهگاه غريب‌نوازى كرده ، باحوال‌پرسى من مىآمد و باهم صحبت ميداشتيم .\r\nروزى حاجى آقا شايد براى خوش‌آمد من اظهار داشت كه اهل تبريز از عدالت و نظم و سرعت عملى كه در زمان رياست شما در كارهاى عدليه برقرار شده است خيلى خوشوقتند .\r\nگفتم : از اين حسن‌ظن شما متشكرم . آنچه از عدالت و نظم و سرعت عمل گفتيد اگر اينطور هم باشد ، تازه جز اداى وظيفه چيزى نيست ، و چون هنوز تراكم كار به من مجال نداده است كه كار فوق العاده‌اى كه درخور خوش‌وقتى عمومى باشد ، براى آذربايجان انجام دهم منتظر قدرشناسى از طرف مردم نيستم . ولى اهالى اين شهر را هم مشكل‌پسندتر از آن بجا آورده‌ام كه بتوجه و تحسين خود از كسى ، بخصوص مأمورينى كه از تهران مىآيند قدرشناسى كنند . گفت : به ! اينطور نيست . شما تبريزىها را نشناخته‌ايد ! و از حق - شناسىهاى آنها بىخبريد ! منتها رسم ندارند اظهار كنند . ولى در باطن قدرشناسند ! ما رئيس نظميهء تهرانى در اين شهر داشتيم . اسمش احمد عليخان ( يكى از فارغ التحصيل هاى مدرسهء سياسى ) و مرد بسيار وظيفه‌شناس درستى بود . اينجا ناخوش شده بمرخصى ببرلن براى معالجه رفت و در آنجا مرحوم شد . دلم ميخواست بوديد و ميديد كه اهالى چه خودكشانى براى فقدان او كردند . در مجلس ترحيم او تمام شاگردان مدارس با دسته‌هاى گل آمدند ، اسف و افسوس از در و ديوار شهر ميباريد ! گفتم شما را به خدا ! براى من در فكر راه انداختن اين قماش حق‌شناسىها نباشيد . من حالاها خيال مردن ندارم حاجى آقا خودش هم از اين اظهار خنده‌اش گرفت ولى چيزى كه حق‌شناسى همشهريها را در ايام حيات احمد عليخان ظاهر كند نداشت كه در جواب من بگويد . خدا نكند كه در اينمرده‌پرستى حملهء به شخص يا اشخاص معينى اعم از مرده يا زنده هم مضمر باشد كه در اين صورت ضجه‌مويه بر آن مرحوم را چندين برابر كرده ، تجليل و ترحيم و اسف و افسوس بر فقيد سعيد را يكى از وسايل حملهء به ديگران ولو اينكه اكثر اين بدبختيها خدمتگذاران واقعى جامعه هم باشند قرار ميدهيم !\r\nدر اين ضمنها البته رفقاى شخص متوفى هم هستند كه بايد حقا بر او اسف و افسوس بخورند . « كور هم كه بميرد ، بادامى چشم مىشود . » مكاتبات شخصى و قريحهء نويسندگى و احيانا شاعرى و احساسات لطيف اخلاقى آنمرحوم را همه‌جا نقل مىكنند و خيالات بلند او براى ترقى وطن و تعالى جامعه و افكار او در ايجاد حكومت مناسب با زمان و تربيت جامعه نقل مجالس ميگردد . اگر رفقاى شاعرى هم داشته باشد كه نور على نور است در مرثيهء او اشعارى ميسازند و نيش‌هاى جان‌فرسا و جگر شكاف بزنده‌ها ميزنند و نسخه‌هاى اين اشعار دست‌بدست ميگردد و به اين كيفيت امامزادهء تازه‌اى براى ملت ميتراشند .\r\n\r\nمحاكمهء تاريخى\r\nشرح حادثهء كلنل محمد تقيخان پسيان بقرارى بود كه خلاصه و روح آن بدون كم‌وكاست و اشباع و قصر بعرض خوانندهء عزيز رسيد آنها كه در آن روزها دربارهء خيالات بلند او براى نجات وطن\r\n\r\n","description":"","footnote":"","page_name":" 350 ","page_number":358},
  {"content":"\r\n\r\nقلمفرسائى ميكردند و از بعضى نامه‌هاى او بدوستانش شاهد ميآوردند ، تازه ميخواستند بگويند خيال تأسيس جمهورى ، ابتدا در خراسان و بعد در تمام ايران داشته است ! آيا اينطور جمهورى ديكتاتورى نيست ؟ چگونه است كه جمهورى زوركى اگر از طرف سردار سپه باشد بد است و از طرف كلنل پسيان خوب ؟\r\nبعقيدهء من سردار سپه و بخصوص قوام السلطنه كه بيشتر بهانه براى اين خودسرى بوده است ، منتهاى مماشات را با اين افسر جوان از خودراضى ، معمول داشته‌اند . اگر سلمان فارسى رئيس الوزراء و حذيقة اليمان هم وزير جنگ بودند به حكم « قاتلوا التى تبغى حتى تفيئا الى امر اللّه » بعد از بىنتيجه ماندن آنهمه بردبارى و سعى و مجاهدت در راه اصلاح چاره‌اى جز جنگيدن با او نداشتند و باز هم بعقيدهء من ، كوچكترين خطائيكه در اين مورد كلنل نسبت به وطن روا داشته است محروم كردن مادر وطن از فرزند رشيد و با كفايتى مثل خود او بوده ، روضه‌خوانىهائيكه روزنامه‌نگاران وقت براى او كرده ، و اشعار عارف را كه مطلقا در همهء موارد مصداق « فى كل واديهيمرن » است شاهد گذرانده‌اند جز ضديت با قوام السلطنه و سردار سپه محركى نداشته و تشويق هرج‌ومرج چيزى نبوده است . اما نويسندگان امروز حق اينست كه در اين قبيل موضوعات ، قدرى خود را از احساسات و اغراض مردمان آن دوره دور تر نگاه دارند ، و بيشتر بجانب منطق گرايند . بقول مرحوم مدرس كه شايد در آينده موقعى گير آورده ، اصل واقعه‌اى را كه در آن اين جمله را بر زبان آورده است ، بنگارم : « آخر بايد انسان جرأت بكند ده بيست تا سوار دست يكى بسپرد ؟ » و از ياغيگيرى در امان باشد ؟ !\r\n\r\nمقايسه\r\nاگر هركس كه عده‌اى مسلح تحت امر دارد ، بهواى نفس و خيالات شخصى و ساختن قصر در اسپانى « 1 » با مركز طرف شود ، مركز هم بفكر جلوگيرى از خونريزى و برادركشى اين وضع را تحمل نمايد همان اوضاعى پيش خواهد آمد كه امروز بدون هيچ قوهء مسلح داخلى بلكه به زور و قوه ظاهرا بىاسلحهء خارجى در تبريز و آذربايجان پيش آمده ، و اين وضع نتيجهء مماشات بىمحل مركز با يكمشت قفقازى و توارش‌هاى روسى است كه با تغيير لباس نظامى به لباس عادى ، در كشور ما مانده و مشغول روشن كردن آتش بالشويكى ، و تجزيهء آذربايجان از ايران شده‌اند و دولت ما در مقابل اين يكمشت عاملين خارجى ، مماشات مىكند ! .\r\nبيرون آمدن سروصدا از ساير جاهاى كشور هم نتيجهء همين مماشات بى مورد است كه حقا ميگويند چرا آنچه بتبريز و آذربايجان داده‌ايد بما نمىدهيد ؟ مگر در ايرانى بودن آذربايجانىها از خانمند و ما از كنيز ؟ « 2 » اگر آنها به زور نظاميان روسى كه امروز هم\r\n\r\n\r\n","description":"","footnote":"\r\n( 1 ) - ساختن قصر در اسپانى - اين تعبير از زبان فرانسه گرفته شده است و مفهوم آن تعقيب خيالات واهى و كارهاى بىاساس مىباشد .\r\n( 2 ) - در ادوار گذشته بعضى آقاهاى بدشلوار بوده‌اند كه با كنيزها كه ملك و بر آنها مباح بوده‌اند رابطه و از اين رابطه احيانا اولادى هم پس افتاده است ، ولى اين قماش اولاد در نظر جامعه مثل اولاد خانم خانه نبوده‌اند و اين مثل از اين عادات قديمى اتخاذ شده است .\r\n","page_name":" 351 ","page_number":359},
  {"content":"\r\n\r\nبعد از چهار پنج ماه كه از تاريخ تخليهء رسمى ايران از قشون خارجى ميگذرد ، با لباس مبدل در كشور ما مانده ، و اين آتش را روشن كرده‌اند بتوانند برضد مركز كشور و قانون اساسى حقوق زيادترى بگيرند ، و بالشويزم را ترويج كنند ، ما با قوهء مسلح خود ، بهتر و بيشتر از آنها ميتوانيم دمكراسى و قانون اساسى را ترويج كنيم ، و حتى شر اين اشرار را هم از سر كشور بكنيم .\r\nمتوجه باشيم ! من از اشخاصى نيستم كه وضع حاضر را تقديس كرده و قانون اساسى فعلى را وحى آسمانى دانسته ، و تغيير و تبديل آن را جايز نشمارم و هيچ مانعى نمىبينم كه با رضايت و ارادهء اكثريت ملت طرز ادارهء امور اين كشور مثل سويس و آمريكا به شكل فدراسيون درآيد و اختياراتى بدواير محلى داده شود كه در پاره‌اى از امور تابع مركز نباشند و شايد از بعضى جهات اين طرز را بر طرز فعلى ترجيح هم بدهم . ولى فكر و عقيدهء من يكنفر ناچيزتر از آنست كه مثلا بتواند اكثريت ملت را جلب كند و استبداد رأى منهم كمتر از آنست بخواهم رأى خود را اعم از حق يا باطل بر ملتى تحميل كنم و معتقدم كه اگر بخواهند در اين مسأله اقدامى كنند بايد در انتخابات آينده دولت اعلان كند كه بوكلائى كه ملت انتخاب مينمايد حق مراجعهء بمواد قانون اساسى را هم بدهد يا اگر فوريت اقتضاء داشته باشد ، مجلس مؤسسان خاصى براى اين كار تشكيل كنند و موضوع را تحت مطالعه كشيده بدون هيچ قسر و فشار در صورتى كه وكلاى اينكارهء ملت صلاح دانستند قانون اساسى را به طرز فدراسيون اصلاح و برطبق آن عمل نمايند . نه اينكه دستور اين « خودمختارى » با باد شمال آمده باشد ، و ما بازيچهء دست همسايگان كه ميخواهند جلو خان كمونيست براى كشور خود درست كنند ؛ بشويم و عاملين اين تغيير قانون اساسى هم يكمشت خارجى از قماش پرتقال‌فروشان دوره‌گرد و كارچاق‌كن آنها هم عده‌اى از بيوطن‌هاى رؤساى حزب توده و مجهول الهويه‌هاى بىهمه‌چيز باشند .\r\nبنابراين عقيده است كه من اقدامات مسلحانهء دولت را در مقابل فارسىها تحسين ميكنم . ولى از اينكه دولت ، در مقابل يكمشت اراذل و اوباش قفقازى و عده‌اى افراد نيمه مسلح روسى كه نبايد در مملكت ما مانده باشند تسليم شده و خاتمه‌اى به اين حرفهاى سربالا نمىدهد ؛ بسيار دلگيرم و اكثريت قريب‌باتفاق مردم اين كشور هم مثل منند و همين تحسين و دلگيرى را دارند و بين پيشه‌ورى و توده‌اىهاى امروز و صمد خان شجاع الدولهء سى سال قبل فرقى نميگذارند و هردو را كارچاق‌كن روسيه ميدانند .\r\nدولت بايد بداند كه با اين مشكوك‌ها و مجهول الهويه‌ها بمماشات نميتوان رفتار كرد اين آقايان ؛ بر فرض اينكه از مركز جمعيت كارت حزب توده را هم گرفته و حتى از ليدرهاى حزب توده هم باشند هيچ ناقه و جملى و آب و گاوى در اين كشور ندارند كه دلشان به حال مردم اين مملكت بسوزد . فقط ميخواهند پيشوا و رهبر و وزير و وكيل و رئيس شوند و بس . حالا از اين فكر خام چه بلائى بر سر اهالى اين كشور خواهد آمد ؟ چيزى است كه آنها گوش خود را بشنيدن حرف آن هم بدهكار نمىدانند .\r\n\r\n","description":"","footnote":"","page_name":" 352 ","page_number":360},
  {"content":"\r\n\r\nواقعا فكر كنيد اگر اين آقايان بزرگوار اعم از توده‌اى و روساى حكومت آذربايجان در راه اين خيال خام و ضديت با دولت مركزى از هستى هم ساقط شوند چه از دست خواهند داد ؟ هيچ و مسلما هيچ ! زيرا اعم از ماده و معنى چيزى ندارند كه بر گم كردن آن اسف و افسوس بخورند . طرز فكر آنها همان طرز فكر آن مرد عرب است كه بطمع شكار گنجشك سنگ ميانداخت و « حجاره بلاش عصفوره بفلس » ميگفت « 1 » اگر توانستند با افكندن سنگ تفرقه بين ايرانيان خود را بنواى پيشوائى و رهبرى و وزارت و وكالت و رياست برسانند كار بزرگى اما فقط براى خود انجام داده‌اند و الا چيزى گم نمىكنند . اين است كه هرقدر با آنها مماشات كنيد خر خود را درازتر مىبندند و « هل من مزيد » ميگويند ! ! معدهء آنها هم از گور شيطان عميق‌تر است « 2 » بخصوص كه با طمع تركى و فكر بالشويزم هم توأم شده و هرچه در آن بريزيد پر نمىشود .\r\n\r\nتا كى ؟ تا بروز من بيفتى !\r\nگويند در ازمنهء قديم پادشاهى بود كافى و كاردان ، عادل و عاقل كريم و بزرگوار ، دقيق و با پشت‌كار ؛ كه خود زمام مهام كشور خويش را در دست داشته ؛ به تمام امور كشورى و لشكرى رسيدگى ميكرد ، بعرض مردم ميرسيد و هيچ متجاوز و متعدى را بىمجازات نميگذاشت . وزراى او همه مردمانى نيكخواه و خدمتگذار جامعه و چشم و دست شاه بودند . هرجا نقصى ميديدند ، بعرض ميرساندند و راه اصلاح آن را براى شاه هموار ميكردند در نتيجه مردم از پادشاه خود راضى و پادشاه از اطاعت آنها خشنود و افراد همه وظيفه‌شناس و دوست و خيرخواه يكديگر بودند ولى در اين كشور اهالى هيچ خبرى از مشروبات الكلى نداشتند و هيچكس اين نوشابه را نمىشناخت . درويش غريبى گذارش به اين كشور افتاد و بعد از چندى اقامت بعرض اولياى دولت رساند كه تحفه‌اى دارد كه ميخواهد شخصا به پادشاه تقديم كند . امناى دولت بعرض شاه رساندند ، وقتى براى شرفيابى او معين كردند .\r\nدرويش با همان سرووضع درويشى بحضور شاه پذيرفته شد و از چنتهء خود شيشه‌اى از شراب بيرون آورد و بشاه عرض كرد ؛ هديهء من باعليحضرت اين مشروب است براى اينكه خاطر مبارك آسوده و مطمئن شود كه سوء قصدى در كار نيست ، من خود قبل از شاه نصف آن را ميخورم ، و نصف ديگر را اعليحضرت ميل بفرمايند اگر پسنديدند باز هم براى ايشان فراهم مىكنم ؛ پادشاه چون راه ضرر را مسدود ديد ، امر داد دو پياله آوردند و با درويش هم پياله شده و به زودى ته شيشه بالا آمد و درويش از پى كار خود رفت .\r\n\r\n\r\n","description":"","footnote":"\r\n( 1 ) - بصفحهء 174 مراجعه شود .\r\n( 2 ) - اين تعبير و تشبيه از زبان فرانسه استفاده شده است ، اگرچه مولوى هم در اين شعر :\r\n ظاهرش چون گور شيطان پر حلل * وندرون قهر خداى عز و جل \r\nبراى شيطان نيز گور فرض كرده است . گور شيطان بعقيدهء مسلمانى جهنم و جاى او اسفل السافلين است ، پس عميقى گور شيطان بد تعبير و اصطلاحى و اين تشبيه بد تشبيهى نيست اگر كهنه پرستهاى ادبى غرغر نكنند و بواسطهء اينكه ملا جامى و نويسندگان قبل از او كسى اين تشبيه را در نوشتجات و اشعار خود نياورده است اعتراض ننمايند .\r\n","page_name":" 353 ","page_number":361},
  {"content":"\r\n\r\nپادشاه را پس از خوردن شراب ، نشاط و فرح و انبساطى دست داد ، كه به قدر دو سه روز عادى كار كرد . و هيچ خستگى و ملالتى براى او حاصل نگشت . بطورى كه هم شاه و هم وزراء همگى اين مشروب معجزه‌آسا را پسنديدند . ولى چند ساعت بعد ، شاه را خمارى گرفت ، و كسالت تا وقت خواب باقى بود ، فردا صبح هم با سرى سنگين و حالى ناسالم ، از بستر بيرون آمد ، و بلافاصله دنبال درويش فرستاده به او گفت : اين هديهء تو در ساعات اول خيلى مفرح و طرب‌انگيز بود ، ولى بعد ما را دچار كسالت كرد .\r\nامروز صبح هم از رختخواب خوب بيرون نيامديم . درويش عرض كرد ، معالجهء آن خوردن مقدارى از همان شراب است ، و شيشه‌اى از چنته بيرون آورده و مثل روز قبل ، دو نفرى ته آن را بالا آوردند . البته ، امروز نشأهء شاه باندازهء ديروز نبود ، و خمارى بعد هم زودتر گريبان او را گرفت ، و فردا صبح هم سنگين‌تر از ديروز بود . باز هم درويش را احضار ، و حال خود را تقرير كرده ، درويش گفت معالجهء آن آسان است ، قدرى بيشتر ميل بفرمايند تا نشأهء روز اول براى اعليحضرت حاصل شود . البته درويش طرز فراهم كردن اين مشروب را بشاه نميگفت ، كه احتياج وجودى او از بين نرود ، و به همين لطايف الحيل ، در ظرف دو سه ماه ، شاه را چنان معتاد كرد ، كه آنى بىحضور درويش نمىتوانست بسر برد . كم‌كم مضار الكل در وجود او شروع بخودنمائى نمود ، همت و اقدام و رسيدگى بامور و حس تعقيب جاى خود را به كج خلقى و لاابالىگرى و سوءظن و بىخيالى داد ، و كار شاه به جائى رسيد كه حتى زن و فرزند را هم ترك گفته شب و روز با درويش محشور ، و بشرب مدام « 1 » مشغول گشت . ديرى نگذشت كه امور كشور ، بواسطهء بىسرپرستى رو باختلال گذاشت ، از هر گوشه‌اى صدائى برخاست ، و مردم بجان هم افتادند . بجاى مهر و محبت و صفاى پيش ، تكالب و كشمكش در روابط افراد راه يافت .\r\nنخست‌وزير مرد امين فهميده‌اى بود . روزى وزراء را جمع كرده ، باهم مشورت كردند ، و رأى بر اين دادند . كه پادشاه را بنصيحت از خوردن اين ام الخبائث باز دارند ، و درويش خبيث را از درگاه رانده ، و از كشور بيرون كنند . پس از قرار و مدار كار خود ، كه بيشتر راجع به طرز حرف زدن هريك با شاه بود ، برخاسته ، بوسيلهء رئيس تشريفات ، از حضور اعليحضرت بار خواستند . بعد از آنكه شرفياب شدند ، چون چندين روز بود شاه را نديده بودند ، حال مزاجى شاه را هم مثل كار كشور خراب يافته هريك در نوبت خود آنچه ميدانست از وخامت عواقب كار كشور و بخصوص سلامت مزاج پادشاه ، بعرض رسانده و همگى همزبان عرض كردند يا درويش يا ما يك كدام را مرخص كنيد . زيرا ، اين وضع قابل تحمل نيست ، و ما از آن ميترسيم كه بنيهء شاه هم مثل بنيهء كشور تحليل رفته ، و خطرى متوجه شود كه علاج آن از عهدهء هر طبيب خارج باشد .\r\n\r\n\r\n","description":"","footnote":"\r\n( 1 ) - مدام يعنى هميشه ، در عربى شراب را مدام هم موسوم كرده‌اند و شرب مدام در اينجا بهر دو معنى مناسب است . اين توضيح را براى جوانهائى كه خيلى بلغات عرب آشنا نيستند دادم و از قدما عذر ميخواهم .\r\n","page_name":" 354 ","page_number":362},
  {"content":"\r\n\r\nما همه نان و نمك شاه را خورده‌ايم ، و اگر ساكت بنشينيم بولينعمت خود خيانت كرده‌ايم .\r\nپادشاه ، كه خود هم بدى حال خود و مزاج مملكت را ميديد . بسيار متأثر شده ، جواب گفت : صحيح ميگوئيد ، اين اوضاع اثر اين مشروب بىپيراست ، كه مرا و بالنتيجه شما و اهل كشور را به اين روز نشانده است . درويش را از كاخ بيرون كنيد ، و كارهاى عقب افتاده را بحضور بياوريد . همين كار را كردند ، ولى ، پادشاه داراى آن مغز صافى پيش نبود كه بتواند با فكر صائب تصميم بگيرد . امروز بهر كيفيتى بود كارها را بتقريبى راه انداخت ؛ و تا شب دندان روى جگر گذاشت . فردا صبح ، چنان گرفتار خمودى و ضعف اعصاب بود ، كه هيچ كارى از او متمشى نبود . بنخست‌وزير گفت درويش را بياورند ، تا ، با حضور آن جناب ، علاجى براى اين خستگى اعصاب فكر كند . درويش را آوردند وزراء با نخست‌وزير هم بودند ، شاه بدرويش گفت علاج اين خستگى چيست ؟\r\nدرويش جواب گفت : قدرى از همان شراب . شاه گفت : اين « منها بها » « 1 » را تا كجا بايد برد ؟ درويش ، كه بعد از خروج از كاخ پادشاهى لباس سابق را در بر كرده بود خرقهء خويش را عقب زده . لباس پت و پارهء خود را نشان داد ، و گفت : « تا به اين روز بيفتى ! »\r\nشش هفت ماه است دولت حاضر ايران ، براى جلوگيرى از خون‌ريزى و به قصد مماشات با اين يكمشت ، عامل خارجى ، كه ميخواهند به زور روسها « خودمختار » باشند ، و از آذربايجان جلو خان كمونيست براى روسيه بسازند ، قرار موقتى گذاشته است .\r\nاز اينكه اين قرارداد ، چون بتصويب مقام صلاحيت‌دار نرسيده است ، در نظر هر عاقل منطق فهم قانون‌شناس ، هيچ ارزش قانونى ندارد ، و ورق پاره‌اى بيش نيست ، ميگذريم ، و از حيث اجراء به آن نظر مىافكنيم . آنچه بايد دولت اجرا كند ، بعقيدهء من و تمام منطق فهم‌هاى عالم ، بر خلاف قانون اساسى و قوانين موضوعه ؛ همه را اجرا كرده ، و آنچه را كه بايد اين لله‌هاى خارجى آذربايجان و اين دايگان مهربان‌تر از مادر اجراء كنند ، نه همين اجرا نكرده‌اند ، بلكه ، در راديوئى كه نميدانم در مقابل چه عوضى از روسها گرفته‌اند ، باز هم همان حرفهاى سربالاى تركى سابق خود را تكرار كردند .\r\nچندين بار ، نمايندگان طرفين ، از تبريز بتهران و از تهران به تبريز رفت‌وآمد كرد ، ولى ، بيهوده ، زيرا ، تمام اين رفت‌وآمدها به قدر چشمهء سوزنى راه مسالمت را از طرف آنها باز نكرده امروز هم سرحدات كشور ما مثل ايام اشغال رسمى و قراردادى با متحدين ، از سمت روسيه ، بىدروبند است . هرچه اين « خودمختار » ها بخواهند صادر و وارد ميكنند . هنوز يك سرباز دولت را بآذربايجان راه نداده‌اند . ولى قفقازى و روسى ، با اسلحه ، در همه‌جاى اين ايالت ، ريخته است . گرفت‌وگير ، در صادر و و وارد ، اعم از شخص يا شيئى ، كه بايد در سرحدات روسيه برقرار باشد ، بين خاك آذربايجان و ساير نقاط كشور ، باعلى درجه ، برقرار است . يك روزنامهء فارسى غير\r\n\r\n\r\n","description":"","footnote":"\r\n( 1 ) - به صفحهء 57 مراجعه شود .\r\n","page_name":" 355 ","page_number":363},
  {"content":"\r\n\r\nتوده‌اى را نميگذارند از قافلان كوه رد شود . سهل است ، طمع تركى را به جائى رسانده‌اند ، كه بر خلاف نص همان ورق پارهء نخست‌وزير ، بعد از هفت ماه ، هنوز هم دست از ولايت خمسه برنداشته‌اند . اين بىدروبندى كشور سبب شده ، كه تمام خواربار آذربايجان و خمسه را اعم از اربابى و رعيتى ، و اعم از جان‌دار و بىجان ، معلوم نيست در برابر چه عوض ، شايد در مقابل اسلحه‌اى كه براى برادركشى ايرانيان تدارك مىبينند ، بروسيه فرستاده ، و اهالى بدبخت را ، از حالا تا ده ماه ديگر كه موقع محصول سال آينده است .\r\nگرسنه گذاشته‌اند !\r\nاگر از اين « خودمختارها » يعنى لجام گسيخته‌ها ، بپرسند تا كجا ميخواهيد پيش برويد ؟ البته مثل آن درويش جواب رك‌وراست نميدهند ، ولى به خوبى پيداست كه تا ، بسنت سنيهء بالشويزم . هستى تمام افراد را از دستشان نگيرند و مردم را از حيث استثمار حيوانى . بروز روسهاى برهء بدبخت ننشانند . دست از اين رويه برنميدارند .\r\nچنان كه هنوز هيچ نشده ، املاك آذربايجان را بدون هيچ تشريفات و عوض ظاهرا بعنوان تقسيم بين رعايا ، و باطنا به جهت فرستادن غله و خواربار آن بروسيه تصرف كرده‌اند .\r\nخانه‌هاى اشخاصى را كه براى كسب‌وكار يا فرار از رژيم كمونيست ، بسيار شهرهاى ايران رفته‌اند ، ضبط كرده . و روسها و قفقازىهائيكه از سرحدات بىدروبند به خاك آذربايجان هجوم آورده‌اند ، در آنها سكنى مىدهند . سهل است ، از خانه‌هاى باقى ماندهء مردم هم زيادتر از اجارهء عادى ، ماليات مستغلات ميگيرند كه صاحبخانه تنگ آمده ، جا براى توارشهائيكه بعد خواهند آمد باز كرده باشند !\r\nحزب توده هم در تهران ، با اين نغمه‌هاى وحشى همصدا شده ، و مخالفين اين اوضاع ، يعنى همهء ايرانىها ، حتى رعيتهاى آذربايجان را هم كه اين فجايع اسما بنفع آنها صورت ميگيرد مرتجع ميخوانند ، و روزنامه‌هاى اين حزب ، بدون هيچ خجالت و پروا الحاق آذربايجان را بروسيه ترويج كرده ، و تبريك ميگويند و ما نشسته و تماشا ميكنيم ، و اسم آن را « مماشات » ميگذاريم ، و منتظريم كه از آذربايجان كه با وضع امروز يك كلنى درست و حسابى روس و روس مآب‌ها شده است ، وكيل بمجلس ملى ما بيايد و با ساير وكلاى كشور ، بخصوص توده‌ايها ، در سرنوشت آذربايجان و تعيين تكليف نفت شمال شركت كنند !\r\nبعقيدهء من ، اين « مماشات » يا بهتر بگوئيم اين كمدى كار كشور ما را تباه مىكند .\r\nزيرا ما بآذربايجان به نظر برادرى مينگريم ، و اين دايه‌هاى مهربانتر از مادر با ما به طرز عداوت رفتار ميكنند ! ما دلمان براى گرسنگى و عذابى كه برادران آذربايجانى و خمسه‌اى ما ميكشند ، ميسوزد در صورتى كه لله‌هاى خارجى آذربايجان بفكر اجراى مساوات كمونيستى كه نه وطن ميشناسد و نه مذهب هستند ، و كمك كردن از حيث غله و خواربار بروسيه را بگرسنه گذاشتن آذربايجان عملى ميكنند . بطوريكه ، اگر شما براى دفع گرسنگى اهالى تمام غله و خواربار ايران را بآذربايجان بريزيد ، حاضرند تا دانهء\r\n\r\n","description":"","footnote":"","page_name":" 356 ","page_number":364},
  {"content":"\r\n\r\nآخر آن را به توارش « 1 » هاى روسى و قارداش « 2 » هاى قفقازى بعنوان باج سبيل تقديم كنند و باز هم اهالى را گرسنه بگذارند ! !\r\nاين بىدروبندى سرحدات آذربايجان از حيث كلنىسازى روسيه در ساير نقاط حساس كشور هم اثر مهمى دارد . اينهمه پرتقال و ماهىفروش ، كه « شرن پرتخل » و « تزه‌ماهو » فرياد ميكشند ، شايد از تركهاى قفقازى هم نبوده و از قماش تاتارهاى روسيه باشند كه « خودمختار » هاى تبريز ، براى روشن كردن آتش اغتشاش در ايران ، بآذربايجان و بالنتيجه بساير نقاط كشور وارد كرده ، و ما با آنها رفتار برادرانه ميكنيم ! من در روز جشن مهرگان حزب توده ، از اين قماش اشخاص بدقيافه ، بر روى كاميون‌هاى جشن اين روز فيروز ، زياد ديدم . كه رقص آنها برقص تركى قفقازى هم شبيه نبوده يقينا اين مجهول الهويه‌ها . همگى كارت حزب توده را هم دارند و پس‌فردا كه انتخابات شروع مىشود ، ميخواهند در انتخاب وكلاى تهران رأى هم بدهند !\r\nچندى قبل ، در جرائد و راديوهاى خارجى كه اصل و ريشهء آن راديوى مسكو بود ، راجع به نميدانم ، چند صد نفر ارمنى تابع ايران كه تغيير تابعيت داده ، قصد مهاجرت بروسيه را داشته‌اند ، سروصداى عظيمى بلند شد . معنى اين هو و جنجال اين بود كه ميخواستند به دنيا همچو بفهمانند كه در خاك روسيه آنقدر آزادى و رفاه برقرار است كه ارمنىهاى ايران هم ، بميل و رضا و رغبت براى نجات يافتن از جهنم ايران .\r\nو وصول به بهشت كمونيست ميخواهند ايران را ترك بگويند و بروسيه بروند ! حتى .\r\nمدعى شده بودند كه خيلى زيادتر از اينها داوطلب اين مهاجرت بوده‌اند ، منتها روسها در سال جارى بيش از اين نميتوانستند از آنها پذيرائى كنند ، و ضمنا خيلى از دولت ايران تشكر كرده بودند . كه در تغيير تابعيت آنها مشكلى پيش نياورده ، وسائل حركت آنها را فراهم كرده است !\r\nمن نميخواهم بگويم ، براى اين ارمنىها چه مانعى دارد كه بعد از يك ماه گردش در ارمنستان از سرحدات بىدروبند آذربايجان ، دوباره وارد ايران شده ، و بكسب و كار سابق خود مشغول شوند « 3 » ؟ تا ضمنا هريك در مقابل وجه ناقابلى كه باندازهء مخارج\r\n\r\n\r\n","description":"","footnote":"\r\n( 1 ) - توارش روسى و بمعنى رفيق است .\r\n( 2 ) - قارداش تركى و معناى اصلى آن برادر است و بطور استعاره برفيق صميمى هم قارداش ميگويند .\r\n( 3 ) - بعدا معلوم شد كه اين فرض من خيلى مانع داشته است و اين ارمنىهاى بدبخت كه به خيال همان فرض من گول خورده و ايران را ترك گفته بودند با هر مجاهدت و كوششى نميتوانستند برگردند . يكى از آنها كه از اهل اراك و از رعاياى يكى از ورثهء مرحوم فهيم الملك بود ، كاغذى بقوم و خويشهاى خود نوشته و در آن از اينكه به او خيلى خوش ميگذرد شرحى نگاشته و در آخر نامه آنها را براى نيل به اين بهشت دنيا دعوت و توصيه كرده بوده است ، كه بعد از عروسى كاراپت برادرش با تمام اقوام بروسيه مهاجرت كنند ، در صورتى كه برادرش شيرخوار\r\nبقيه در حاشيهء صفحهء بعد\r\n","page_name":" 357 ","page_number":365},
  {"content":"\r\n\r\nيك ماه آنها بيشتر نيست ، خدمتى هم بانتشارات راديوى مسكو كرده باشند . بلكه ميخواهم بگويم اگر واقعا كشور روسيه ، بقول خودشان با دويست ميليون سكنه ، محتاج به پذيرفتن تابعيت اين چند صد نفر ارمنى است ، چرا اينقدر جلو اهالى قفقاز حتى روسهاى صحيح النسب و كمونيست‌هاى دوآتشه را رها مىكند كه بطور قاچاق به خاك ايران بيايند ؟\r\nروزنامه‌هاى ايزوستيا و پراودا و راديوى مسكو از اين انتشارات زياد ميدهند .\r\nهرقدر بگويند و بنويسند ، هنوز نتوانسته‌اند اين حقيقت را از اهل عالم مستور دارند كه اگر واقعا خاك روسيه پر از عدل‌وداد ، و مردم اين كشور در كمال رفاه و آسايش زندگانى ميكنند و حتى ، مثل عهد صاحب الزمان ما شيعه‌ها ، در آنكشور با صلوات همه چيز بآدم ميدهند ، پس چرا رهبرها و سرپرستهاى آن كشور راضى نميشوند كسى بكشور آنها رفته ، و اين بهشت روى زمين را برأى العين ببيند ؟ و انتشارات خود را فقط به حرف در راديو ، و نوشتجات اين دو روزنامهء ارگان دولت كه در تمام كشور پهناور روسيه ثالثى ندارند ، منحصر كرده‌اند ؟\r\nبقول عوام بين حق و باطل ، بيش از چهار انگشت فاصله نيست . شما كه آنقدر در انتشار سمعى ، يعنى قسمت باطل ، زحمت به خود ميدهيد ، چرا جلو انتشار بصرى را ، كه قسمت حق قضيه است ميگيريد ، كه مردم تصور كنند كه خداى نكرده ، شما با افراد اهل كشور خود ، بطور استثمار حيوانى رفتار ميكنيد ؟ و بدبختها را مثل خر و گاو ، شبها هرچند نفرى در يك سوراخ جا كرده ، و روزها هرقدر بخواهيد ، از گردهء آنها كار ميكشيد ، و هرچه جلو آنها بريزيد از فرط گرسنگى ، نميدانند ، بدهنشان بگذارند يا گوششان ؟\r\nشما كه عمله‌هاى كارخانه را ، در خانهء صاحب كارخانه ، و كشاورزان را در قصر ارباب مسكن داده و به همه نقل و نبات و شير و شكلات و بيفتك و تارت ميخورانيد ، چرا دست مردم را نميگيريد ببريد و اين شاهكارهاى خود را به آنها بنمايانيد ، كه بدون حاجت باينقدر پرچانگى در راديو ، و قلم‌فرسائى در روزنامه‌هاى خود ، و بدون هيچ احتياج باينهمه پشت‌هم‌اندازى تمام مردم روى زمين ، فوج‌فوج و گروه‌گروه ، سهل است ، ملت ، ملت حتى قاره‌قاره ، بشما بگروند و بمراد دل كه عالمگير شدن طرز حكومتتان است برسيد ؟\r\nشما كه به حمد اللّه در اين همه ناز و نعمت غوطه ميخوريد ، چرا آنقدر چشم و دلتان نه فقط بقيهء حاشيهء صفحهء قبل\r\n\r\n\r\n","description":"","footnote":"\r\nبوده است و بعد از اين نامه بوده است كه اقوام بدبخت او دانسته‌اند كه اين بيچاره در كاغذنويسى هم آزاد نيست و اين كاغذ برحسب امر مراكز كمونيستى نوشته شده و خوش گذشتن به او هم بىاصل است . يكدسته از اين ارمنيهاى مهاجر هم اهل جلفاى اصفهان بوده‌اند كه بعد از زيارت اين بهشت موعود خود را با خطر مرگ مواجه كرده و از بيراهه خويش را بايران و بالاخره يكى دو نفر از آنها توانسته‌اند خود را با كشيش خود كه محرك مسافرت آنها بوده بجلفاى اصفهان برسانند . در روزنامه‌اى كه شرح مبسوط اين مسافرت را داده بود شرحى از سوز و گداز كشيش و استغفار و توبهء او كه جان جمعى را بواسطهء تشويق خود برفتن بروسيه بخطر انداخته است نوشته بود .\r\n","page_name":" 358 ","page_number":366},
  {"content":"\r\n\r\nبراى نفت شمال ايران ، بلكه براى گندم نان اهالى خمسه و آذربايجان ميدود ؟ شما كه چشم بددور در كشورتان آزادى و مساوات فردى و عمومى به پايه‌اى رسيده و رضايت عمومى از وضع حاضر باندازه‌اى است ، كه در انتخاب رهبران حزب و پيشوايان و رؤساى دولت ، حتى يك رأى مخالف هم از كسى صادر نميشود ، پس چرا عضويت حزب كمونيست را عموميت نميدهيد ، و فقط اين فيض عظيم را به دو سه ميليون نفر خواص تخصيص داده ، و باقى مردم را از آن محروم كرده‌ايد ؟ آيا ممكن است باور كرد كه بقول خودتان ، در ميان دويست ميليون نفوس روسيه ، رژيم حكومت فعلى شما هيچ مخالف نداشته باشد ؟ پس چرا صداى اين مخالفين را هيچكس نمىشنود ؟ چرا روزنامه‌هاى محلى شما ، جز تكرار بيانات ايزوستيا و پراوداكارى ندارند ، و افادهء مرامى نميتوانند كرد . . . و صدها چراى ديگر كه هيچيك جواب معقول و منطقى نداشته ، و ثابت مىكند كه اين بهشت كمونيست جهنمى است كه با آهن و آتش بر مردم بدبخت روسيه ، تحميل شده ، و آنساعتى كه اين آهن كوتاهى و اين آتش خمود پيدا كند ، حتى اين بره‌هاى خدا هم برضد آن قيام نموده ، وكلاه رهبران و پيشوايان را پس معركه خواهند انداخت . بلى ! عبث نيست كه خودشان ، با طرز بيان ديگر ، اعتراف كرده و ميگويند : و اى بوقتى كه پيشرفت ما متوقف شود ، اندك توقف كافى است كه ما را بپرتگاه نيستى بيفكند ! « 1 »\r\nتوضيح و تشريح اين صد تا چرا ، و افادهء مرام راجع به طرز كمونيست و ديالكتيك‌هاى كارل ماركس ، بيش از آنچه نوشتم ، « در شرح زندگانى من » محل ندارد و شايد اين اندازه هم زياد بوده ، و بالاخره بعد از ده پانزده صفحهء معترضه ، بايد خوانندهء عزيز را به باقى واكنشهاى كودتاى حوت 99 آشنا كنم .\r\n اين سخن پايان ندارد ، اى عمو * شرحى از ميرزا كوچك خان بازگو \r\n\r\nغليظ شدن مادهء جنگل\r\nميرزا كوچك خان ، قائد قيام جنگل را مىشناسيم ، و ميدانيم شش هفت سال است عده‌اى بدور خود جمع ، و با هر قوهء خارجى يا داخلى كه متكى بسياست خارجى باشد ، ضديت كرده ، و حوزهء\r\n\r\n\r\n","description":"","footnote":"\r\n( 1 ) - از امروز بگذريم كه همهء روزنامه‌ها پر از ترجمهء مقالاتى است كه روزنامه‌هاى دنيا در اين زمينه مينويسند . اين كتاب در رياست وزراى قوام السلطنه و كابينهء كمونيست مآب او نوشته شده و روزنامه‌ها اگر فى الجمله اشاره‌اى آن هم در صد لفافه ميكردند ، گرفتار حملهء روزنامه‌هاى توده‌اى ميشدند و راديو مسكو فردا آنها را فاشيست معرفى ميكرد : اين كتاب وقتى منتشر شد كه آقاى قوام السلطنه ميخواست ورق پارهء واگذارى نفت را كه بمجلس پيشنهاد كرده بود بگذراند . اول روزنامه‌اى كه برضد اين عقيده افادهء مرام نمود مجلهء صبا بود كه تحت عنوان ، عقيدهء مستوفى راجع به نفت شمال ايران از صفحهء 452 تا 459 مجلد حاضر را نقل كرد و ساير روزنامه‌ها تأسى كردند و لحن آنها تغيير نمود تا بامروز رسيده‌ايم كه همه بجرأت آمده و مصلحت بينى مرا پيروى ميكنند و ياوه‌گوئى راديو مسكو و راديو باكو را راديوى ما در همان روز و به همان لحن جواب ميگويد .\r\n","page_name":" 359 ","page_number":367},
  {"content":"\r\n\r\nگيلان را به قدر توانائى خود از تعدى و تطاول رفت‌وآمدهاى قشون روس ، و انگليس محفوظ داشته است . چنان كه ، در زمستان 1296 موقعى كه قشون روس ايران را ترك ميگفت ، با مقاومت خود در مقابل آنها ، توانست شرايط خاصى براى عبور آنها از خاك گيلان برقرار كند ، و همولايتىهاى خود را از تجاوزات آنها محفوظ دارد ، و بعد از رفتن قشون روس از ايران ، كه قواى انگليس جاى آنها را در كشور ما گرفت از رفت و آمد آزاد عدهء آنها كه براى كمك رساندن باضداد بالشويسم ، از سرحد بين النهرين تا انزلى پادگان برقرار كرده بودند ، مخالفتهائى به عمل آورد .\r\nانگليس‌ها ، با اينكه طبعا از وجود اين قوه كه خار راه آنها بود بسيار ناراضى بودند ، هيچوقت با آنها طرفيت مستقيم نميكردند . بلكه گاهى پيچرا خوف روسى را با آنها طرف مينمودند ، و زمانى بطوريكه ، در ابطال الباطل تشريح كرده‌ام ، دولتهاى ايران را مانند دو مورد در كابينه‌هاى وثوق الدوله واميداشتند ، كه بعنوان وحدت حكومت ، با قوهء جنگل طرفيت نمايند . ولى هيچوقت در اين زدوخوردها كاميابى براى قشون دولت در كار نبود ، تنها كارى كه ميكردند چند فرسخى قوهء جنگل را از خط راه دور مينمودند كه انگليس‌ها ، بىموى دماغ بتوانند باضداد بالشويك كمك برسانند .\r\nدر كابينهء مشير الدوله و سپهدار هم ديديم كه با اينكه متجاسرين از طرف قواى جنگل اميدوارىها و با اين قوه ارسال و مرسولاتى داشتند ، بالاخره نتوانستند آنها را به خود ملحق كنند و چنان كه در جاى ديگر هم نوشته‌ام ، اگر در اين كار متجاسرين كامروا نشدند ، سبب آن همان وطن‌پرستى و مسلمانى شخص ميرزا كوچك خان بوده ، كه الحق در تمام مدت نهضت جنگل ، يك قدم بر خلاف ديانت و حب وطن برنداشته ، حتى در مواقعى كه كابينه‌هاى صالحى ، مثل كابينهء مشير الدوله و مستوفى الممالك و علاء السلطنه روى كار مىآمدند ، همواره خود را از تماس با دولتيان بر كنار ميگرفته ، كه دولت بآزادى مشغول عمليات اصلاحى خود شود ، و شايد در اين مواقع اگر از تجديد دولتهاى كارچاق‌كن خارجى اطمينان پيدا ميكرده ، براى تسليم هم حاضر بوده است .\r\nدر جنگ بين متجاسرين و دولت ، و تدارك مقدمات كودتا هم شايد ميرزا كوچك خان براى اين منظور خود را بر كنار گرفته ، و قواى خود را دست نخورده نگاهداشته بود كه بعد از آنكه زمينه روشن‌تر شود ، بنفع كشور وارد عمليات گردد . اكثريت عده‌اى هم كه بدور او گرد آمده بودند ، واقعا به او ايمان داشته و اوامر رئيس خود را كه در خورد و خوراك و منزل و لباس ، مثل يكى از آنها بود از دل و جان اطاعت ميكردند .\r\nانگليسها ، در اين چهار پنج سالهء رفت‌وآمد خود از كنار قوهء جنگل ، البته بفكر بندوبست با ميرزا كوچك خان هم افتاده ، و شايد بدشان نمىآمده كه با ميرزا كوچك خان هم بندوبستى نظير قرارمدار با رضا خان افسر قزاق بكنند ، منتها ميرزا كوچك خان\r\n\r\n","description":"","footnote":"","page_name":" 360 ","page_number":368},
  {"content":"\r\n\r\nبافسون آنها فريفته نشده ، و از راه وطن‌پرستى و ديانت ، از برآوردن تقاضاى آنها تن زده است .\r\nماژور نوئل كه در 1309 ، اوقاتى كه برياست استيناف در كرمان بودم ويس كونسول انگليس در آنجا ، و بعد از وقايع شهريور 1320 ، كلنل نوئل و رئيس قسمت زراعت اراضى خوزستان ، كه موقتا انگليسها از ايران به اجاره گرفته بودند ، شده بود ، يكى از اشخاصى بوده است كه انگليسها براى فريفتن ميرزا كوچك خان بجنگل فرستاده بودند .\r\nولى ميرزا فريب آنها را نخورده ، و ماژور را در جنگل حبس كرد . تا بعدها ، بموجب قرارداد مسالمت بين قواى جنگل و انگليس‌ها ، از زندان ميرزا خلاص گشت .\r\nماژور نوئل عمليات خود را در جنگل پنهان نميكرد . چنان كه از اعتراف برشوه دادن خود ، بخوانين بختيارى هم استنكافى نداشت . بعد از مراجعت مرحوم رضا شاه پهلوى از كرمان ، خود ماژور براى من نقل ميكرد كه در روز شرفيابى اعليحضرت از من پرسيدند : شما بچه‌منظور بخانهاى بختيارى رشوه ميداديد ؟ عرض كردم ؛ براى اينكه مانع اقدامات ما در كارهاى نفت جنوب نباشند ، فرمود امروز هم از اين قماش كارها ميكنيد ؟ عرض كردم : امروز كشور ايران سرپرستى مثل اعليحضرت همايون شاهنشاهى دارد ديگر حاجتى به اين خرده‌كاريها نداريم .\r\nپيدا بودن دست انگليسها در كودتا و وزارت جنگ عامل نظامى آن ، و بالاختصاص ، ملا كريمى او در كابينهء وزراء ، چيزى نبود كه ميرزا كوچك خان به آن رضا دهد ، و با چنين كابينه و اين وزير جنگ سر تسليم پيش آورد . پس نزاع بين قوهء جنگل و نيروى دولتى ، بخصوص با فكر سرپا شدن دولت مقتدر كه اساس بازى كودتا بود ناگزير به نظر مىآمد و پيدا بود كه همين كه سر دولت مركزى قدرى از دشمنان عجول مثل امير مؤيد و كلنل محمد تقى خان فارغ شود ، نوبت قواى جنگل هم ميرسد . ميرزا كوچك خان هم البته متوجه مطلب بوده ، و خود را براى پذيرائى قوائى كه عنقريب بسر وقتش مىآمدند حاضر ميكرده ، و بر عده و عدهء خود مىافزوده است .\r\nميدانيم ، بعد از تصويب قرارداد دوستى بين ايران و روس ، ( 18 جدى 1299 ) كشتيهاى بالشويكها كه در ساحل انزلى لنگر انداخته بودند ، در 24 جدى ، آب‌هاى ايران را ترك گفتند و متجاسرين هم متفرق شدند ، ولى بالشويكها ، بعد از چندى كه ديدند انگليسها از ايران نميروند ، مجددا دو هزار نفرى به خاك ايران فرستادند ، و اين بار عدهء خود را در شهر رشت ساخلو كردند ؛ تا بعد از تشكيل كابينهء قوام السلطنه هم اين عده در رشت ماند ، بعد از آنكه از رفتن انگليسها از خاك ايران مطمئن شدند ، رشت را براى هميشه تخليه كردند ، و ميدان عمليات را براى قواى جنگل بازتر گذاشتند ، ميرزا كوچك خان هم ، كه از دهم جوزاى 1300 ، جمهورى جنگل را اعلام داشته بود همين كه شهر رشت از قواى روس خالى شد ، متوجه اين شهر گشته ، در آنجا مستقر گرديد و تمام ولايت\r\n\r\n","description":"","footnote":"","page_name":" 361 ","page_number":369},
  {"content":"\r\n\r\nگيلان ، و شش هزار نفر قشون تحت فرمان خويش را بسه قسمت بين خود و احسان اللّه خان و خالو قربان ، تقسيم كرده ، و خود در مركز يعنى شهر رشت نشست .\r\nدولت قوام السلطنه و بخصوص سردار سپه ، چون سرش گرم وقايع امير مؤيد در مازندران ، و كردها در آذربايجان ، و كلنل محمد تقى خان در خراسان بود ، البته در به دو امر خيلى مايل بود كه با ميرزا كوچك خان بمسالمت رفتار نمايد ، و به همين منظور ، جمعى را كه سابقه‌اى با او داشتند ، مأمور كرد كه با او وارد مذاكرهء اصلاحى شوند ولى بين اين مأمورين و ميرزا توافقى حاصل نشد .\r\nاز طرف ديگر رفيق رتشتين سفير روس هم ، كه تازه بتهران آمده بود ، بدش نمىآمد كه اولين قدم او در اين تجديد روابط بين ايران و روس ، وساطت در كار ميرزا كوچك خان و دولت ايران باشد ، تا در ضمن راه تجارت بين تهران و مسكو را هم باز كند . به اين دو منظور خود را بين طرفين واسطه قرار داده ، در نامهء مفصلى كه بميرزا كوچك خان نوشته ، بعد از نصايح زيادى كه بميرزا كرده ، شرايط ذيل را براى مصالحه پيشنهاد نموده است .\r\nقشون دولتى از خاك گيلان عقب نشسته ، قواى ميرزا كوچك خان هم محدود شده شهر رشت را تخليه نمايد و بجنگل برود ، و مخارج اين نيروى محدود را دولت ايران بپردازد .\r\nحاكمى كه از مركز با عده‌اى امنيه مأمور خواهد شد در رشت مستقر ، و راه تجارت را بين روسيه و تهران باز كند .\r\nهرگاه در ضمن اجرائيات ، بين حاكم مزبور و ميرزا كوچك خان اختلافى حاصل شود اين اختلاف بين حاكم و نمايندهء ميرزا كوچك خان ، و كونسول شوروى ، با نظر عادلانه حل و تسويه خواهد شد .\r\nاگرچه ، از مضمون نامهء سفير روس به ميرزا كوچك خان چنين مستفاد مىشود كه با نظر دولت قوام السلطنه اين پيشنهاد اصلاح را بميرزا مينمايد ، و ميرزا هم در جواب اين اصلاح را پذيرفته است ، ولى از فحواى شرايط پيداست كه اين صلح و مسالمت اگر هم منعقد ميگرديد ، جز متاركهء موقتى كه كونسول خارجى را در اجرائيات حكومت مداخله ميداد ، و راه تجارتى براى روس با ايران باز ميكرد ، چيز ديگرى نبوده ، و خيلى محتمل است كه دولت قوام السلطنه ، وقتى كه از نتيجهء مذاكره مطلع شده ، از امضاى اين مسالمت نامه ، تا روشن شدن تكليف خراسان ، خوددارى كرده باشد . احتمال هم ميتوان داد ، كه جواب ميرزا كوچك خان ، كه البته بوسيلهء قاصد مخصوص ميفرستاده است ، بعد از رسيدن خبر قتل كلنل محمد تقى خان ، و ختم غائله خراسان ، و عزيمت سردار سپه به سمت گيلان ، بتهران رسيده ، و محلى براى اين ريش‌سفيدى رفيق رتشتين باقى نمانده باشد .\r\nيكى ديگر از حوادث اين ايام ، كه خود ارزش فصل مستقلى را داشته و ممكن است آن را هم يكى از واكنشها كودتاى بشمار آورد ، ضديت ساعد الدوله پسر سپهسالار ( خلعتبرى )\r\n\r\n","description":"","footnote":"","page_name":" 362 ","page_number":370},
  {"content":"\r\n\r\nبا كابينهء قوام السلطنه ، و بخصوص سردار سپه است . ولى ، چون اصل و ريشه و پايهء اين ضديت استظهار مؤسسين بقواى جنگل بوده ، و يك ثلث از نيروى جنگل در اين حادثه از بين رفته ، اين است كه بايد آن را از فروع قلع و قمع جنگل بشمار آورده ، و در ضمن وقايع ختم غائلهء جنگل از آن ياد كرد .\r\nسپهسالار خلعتبرى ، از به دو مشروطهء كبير كه تهران را فتح كرده ، نه همين ماليات املاك زياد خود را بدولت نپرداخته ، بلكه محال ثلثهء كلارستاق و نور و كجور را هم بدون هيچ تشريفات ، تحت حكومت خود كشيده ، و در اين ده پانزده ساله ، دينارى از بابت ماليات اين سه محل ، كه بوسيلهء كس و كار خود وصول ميكرد ، بدولت تسليم نكرده بود ، و پسرهاى او ، در مازندران غربى فعال مايشاء بودند . يكى از آنها كه بلقب جدش حبيب اللّه خان سردار زمان ناصر الدين شاه ، ساعد الدوله هم ملقب ، و جوان با كفايتى بود ، معلوم نيست بدستور پدر يا خودسرانه ، جمعى از خوانين مازندران غربى را كه از آن جمله يكى شجاع السلطان بوده است ، بدور خود جمع كرده ، و برضد دولت قوام السلطنه ، يا بهتر بگوئيم ، برضد سردار سپه قيام مىكند . نقطهء اتكاء اين خان‌هاى مازندرانى ، بيشتر قواى جنگل ، و بالاختصاص نيروى احسان اللّه خان بوده ، كه در ترى - يم و يراى جنگل ، قسمت لاهيجان ، همسايهء مازندران را در تحت امر و اختيار خود داشته است .\r\nسردار سپه ، با وجود گرفتارى خراسان و آذربايجان ، ناگزير بود بدفع اين دشمن نزديك ، كه بيم اتصال آن به باقى قواى جنگل هم ميرفت ، بپردازد . بنابراين عدهء كافى براى مقابلهء با آنها فرستاد . از طرف ديگر ، احسان اللّه خان هم بموجب قرار قبلى ، دو هزار نفر نيروى خود را با تمام مهمات جنگى ، كه در اختيار خود داشت بكمك ساعد الدوله آورده ولى عدهء شجاع السلطان كه پيش قراول بودند ، شكست سختى از نيروى دولتى ديده ، متفرق شدند . ساعد الدوله هم ، بنصايح و وساطت عمويش سردار كبير ، بدولتيان تسليم ، و ملحق شد . عدهء احسان اللّه خان ، كه البته با اين وضع ديگر تاب و توان مقاومت نداشت ، از دور او ، بدون هيچ جنگ متفرق ، و احسان اللّه خان مجبور شد ، مهمات جنگى خود را تلف كرده ، و خود با عدهء قليلى بلاهيجان برگردد .\r\nكميتهء مركزى جنگل ، همين كه از اين واقعه مستحضر گرديد ، همراهى احسان اللّه خان را بمازندرانيها خودسرانه ، و بدون امر مركز جمهورى اعلام كرد . نزديك بود بين آنها اختلاف زيادترى درگيرد . ميرزا كوچك خان پادرميانى كرده ، و از عده و مهمات خود و خالو قربان ، نيروى احسان اللّه خان را ترميم ، و تكميل نموده ، سروصورت تازه‌اى بنيروى جنگل داد . ولى ، در هرحال اين پيش‌آمد گذشته از خسارت مادى ، در روحيهء قواى جنگل هم بىتأثير نبوده و شايد رضا دادن ميرزا كوچك خان به پيشنهاد اصلاحى سفير روسيه ، تا حدى هم مديون اين جريان بوده است ، زيرا تاريخ اين شكست سىام اسد ، و مدتى قبل از مكاتبهء رفيق رتشتين با ميرزا كوچك خان مىباشد .\r\n\r\n","description":"","footnote":"","page_name":" 363 ","page_number":371},
  {"content":"\r\n\r\nبالاخره ، خبر ختم غائلهء خراسان ، كه در 12 ميزان بمركز رسيد ، سردار سپه را بخاتمه دادن كار جنگل مصمم كرد . قبلا عده‌اى از نيروى احتياط مركزى را براى تقويت پادگان‌هاى گيلان ، روانه كرده ، و اين نيرو شهر رشت را هم به تصرف درآورده بود ، در اينوقت باز عدهء كافى به سمت گيلان روانه داشت ، و خود از دنبال برشت عزيمت نمود ، در هنگام حركت گفت : « تا كار جنگل را خاتمه ندهم ، از اين سفر مراجعت نميكنم . »\r\nورود فرماندهء كل قوا و وزير جنگ برشت ، ( 23 ميزان ) رنگ‌وروى ديگرى به كار داده ، نيروهاى دولتى از هرطرف بقواى جنگل فشار آوردند . خالو قربان با عده و مهمات خود تسليم ، و با سمت سرهنگى وارد خدمت شد . احسان اللّه خان كه از سمت مازندران هم طرف حمله واقع شده بود ، بين دو آتش‌گير افتاده ، قواى خود را از دست داد ، و به خاك روسيه گريخت . اما ميرزا كوچك خان معلوم نيست بچه‌اميدوارى ، مقاومت كرد ، و قشون دولت ميرزا را در جنگل تعقيب نمود ، و در هر زدوخوردى از عدهء او كاست ، تا ديگر براى او قوه‌اى نمانده ، خود با يكنفر آلمانى بكوههاى طوالش پناه برد ، در صورتى كه عده‌اى از قواى دولتى او را دنبال ميكردند ، روز 11 دلو 1300 سوارهاى مأمور تعقيب مردهء او و همان آلمانى را كه شب قبل از سرما تلف شده بودند ، در يكى از كوهها يافتند .\r\nميرزا كوچك خان ، چنان كه در جاهاى ديگر اين كتاب اشاره كرده‌ام ، مرد مسلمان متنسك بىآزارى بوده و در انقلابات چندسالهء گيلان ، در ضمن جلوگيرى از تطاول قشون روس و انگليس ، خدمتهاى ذيقيمتى باهل ولايت خود كرده است . ولى در اين موقع كه مطابق آرزوى همهء ايرانيان بنابراين بود كه دولت مقتدرى بوجود آيد ، از بين رفتن قوهء جنگل و ختم دورهء قدرت او ناگزير بود . كاش اين مرد پاك هم مثل خالو قربان ، با عده و اسلحه و سازوبرك خود تسليم شده ، و مثلا با رتبهء سرتيپى يا سرلشگرى مشغول خدمت ميگشت ، و كشور را از استفادهء وجودى شخص قانع با ايمان وطن‌پرست جدى بىآزارى مثل خود محروم نميكرد . اگرچه شايد در اين صورت همين اخلاق نيك او كه مخالف رويهء همكاران بد بود ، سبب ميشد كه از راه ديگر برآمده ، پاپوش براى او بدوزند و در محبس بزندگانى او خاتمه دهند ، ولى ، در هرحال احتمال استفادهء وجودى او بيش از اين مىشد كه در كوه از سرما و شايد گرسنگى نفله شود .\r\n « ما تَدْرِي نَفْسٌ ما ذا تَكْسِبُ غَداً وَ ما تَدْرِي نَفْسٌ بِأَيِّ أَرْضٍ تَمُوتُ  « 1 »  »  تقدير چنين بوده است ، كه ميرزا يونس پسر ميرزا بزرگ ، كه بمناسبت ميرزا بزرگى پدر ، بميرزا كوچك معروف شده ، و در جوانى طلبهء علوم دينى بوده است ، وارد سياست شده ، و با اخلاق نيك جبلى خود ، كه از تعليمات مذهبى پاكتر و صاف‌تر هم شده بود ، عده‌اى دور خود جمع كرده ، و مدت چهار پنج سال ، يك ناحيهء مهم كشور را تا حدى از تعدى و تجاوز\r\n\r\n\r\n","description":"","footnote":"\r\n( 1 ) - قرآن كريم . هيچكس نميداند فردا چه مىكند ، و هيچكس نميداند در چه سرزمينى جان مىسپارد .\r\n","page_name":" 364 ","page_number":372},
  {"content":"\r\n\r\nخارجى حفظ كند ، و بالاخره ، بواسطهء همان تقدير آخرين سرنوشت خود را در يكى از كوههاى طوالش دريافت دارد !\r\nدر مورد اين مرد پاك ، كه مساوات مسلمانى را در تمام كارهاى خود كاملا رعايت ميكرده ، و با افراد خود يكجور غذا ميخورده ، و يكجور لباس ميپوشيده ، و هيچگونه داعيه و علاقه‌اى ، حتى به خانه و زن و فرزند هم از خود نشان نمىداد و همواره فكرش اين بوده ، كه قدرتى را كه روزگار برايش تدارك ديده است ، در راه خير جامعه به كار اندازد . من بىضجه مويه و راه انداختن تظاهرات مرده‌پرستى ، و بىناله و نفرين و طعن و لعن بسردار سپه ، فقط براى او ترحيم ميكنم ، زيرا اين مرد را شخص پاك وطن پرست مسلمان بىآلايشى بجا آورده‌ام . نامش زنده و جاويد باد !\r\nولى ، در عين حال معتقدم كه اگر روزگار وسائل ترقى بيشترى براى او فراهم كرده ، و از رياست ولايتى برياست ملى ميرسيد ، سادگى او با حقه‌بازىهائيكه ناگزير شيادها در اطرافش به راه ميانداختند ، سازگار نشده و از كار باز ميماند . رياست جامعهء يك كشور ، غير از صدق و صفا و بىطمعى و بىغرضى ، لوازم ديگرى هم دارد كه گيلك مرد از آنها بدور بوده است .\r\n\r\nواكنش شرفخانه\r\nاز همهء اين واكنشها ، بازى بچگانهء شرفخانه ، و كودتا يا كنتر كودتاى افسران جوان پادگان امنيهء آنجا ، بىاساس‌تر بوده است .\r\nخوانندهء عزيز ، از جسته گريخته‌هائيكه در سابق از اوضاع آذربايجان ، در اين كتاب خوانده ، ميداند كه در آن روزها ، اوضاع اين قسمت از كشور ما به علت سركشى كردهاى مكرى خوب نبوده است . در اين ده پانزده سالهء مشروطيت ، تغييرات پىدرپى كابينه‌هاى وزراء ، مجالى بطرح نقشه ، و كندن ريشهء فساد اين دزدان غارتگر ، كه از به دو مشروطيت مشغول يغماگرى شده بودند ، نميداد ، و اين مردم وحشى ، در تحت قيادت رؤساى خود ، و در اين اواخر ، با رياست اسمعيل آقا سميتگو در ساوجبلاغ مكرى ( مهاباد امروز ) فعال مايشا شده ، و حتى اروميه ( رضائيه امروز ، ) و سلماس ( ، شاهپور امروز ، ) و خوى را از يكطرف ، و ميان‌دواب را ، از طرف ديگر ، غارت ميكردند و جان و مال مردم صلحجو و آرام اين نواحى ، دستخوش غارت و چپاول اين قوم سبع كه در اين ذميمه ، ميراث فراوانى از پدران يا اعمام خود ، يعنى آسوريهاى دو سه هزار سال قبل تاريخى ، دارند ميگشت . معروف است كه شهر زيبا ، و مردم متمدن رضائيه ، بيست و چند بار بدست اين قوم وحشى تاراج شده‌اند . من خود ، در اوان آستاندارى خويش در آذربايجان ، بعد از پانزده سال امنيت و آبادى دورهء پهلوى ، از بقاياى خرابى آن روزها ، در اين شهر و حول‌وحوش ، مشاهداتى در تأئيد اين گفته دارم ، كه ذكر آنها در اينجا بى مورد است . اجمالا جمعيت شهر هفتاد هزار نفرى اروميهء سابق ، بعد از ختم غائلهءكردها منحصر به دو سه هزار نفرى شده بوده است ، كه از راه ناچارى ، در خرابه‌هاى\r\n\r\n","description":"","footnote":"","page_name":" 365 ","page_number":373},
  {"content":"\r\n\r\nاين شهر ، لانه‌اى دست‌وپا كرده ، و چون بعد از بيست و چندبار غارت ، ديگر داراى هيچگونه اثاثيه‌اى نبوده و توانائى فراهم كردن آن را هم نداشته‌اند ، در اين شهر خرابه ميزيسته‌اند .\r\nخانه‌هاى آباد و پروپيمان شهر سابق ، مبدل بويرانه‌هائى شده بوده است كه باغچه‌هاى وسيع آنها ، مبدل به نيستان گشته ، و گراز در آنها لانه كرده بوده است . تا ببينيم آزادى و دمكراسى فعلى اين كشور چه بر سر اين شهر بياورد ؟\r\nانگليسها هم ، براى اينكه سر ما از مازو بزرگتر نشود ، و نتوانيم در مقابل فرمايشات آنها مقاومت كنيم ، تا ميتوانستند بين اين كردهاى وحشى اسلحه تقسيم ميكردند ، و احيانا آنها را بوعدهء استقلال كردستان هم نوازش ميدادند . اما دولتهاى مشروطهء ايران ، هروقت كه كار اين چاپا چاپ خيلى از شور در ميرفت ، بعوض كردن والى و رئيس قشون آذربايجان ، و فرستادن حكم براى رؤساى ايلات و سواران محلى كه خرابى و خسارت آنها هم ده نه كردها بود ، قناعت كرده ، و در حقيقت آذربايجان را سرداده بودند ، كه واليهاى اين ايالت ، بهرطور كه ميتوانستند آن را اداره كنند ، زيرا قوه‌اى كه به آنجا بفرستند ، نداشتند . قيام شيخ محمد خيابانى و دمكراتهاى آن روز تبريز ، و قطع رابطهء تهران از آذربايجان هم ، بيشتر بر تمرد كردها افزوده ، و در همين دوره بود كه اين مردمان وحشىكار يغماگرى را ، از اروميه و سلماس بخوى و مياندوآب هم رسانده بودند ، بطوريكه اوامر قيامىها ، از اين سمت هم ، از مرند تجاوز نميكرد . از طرف ديگر ، اردبيل هم گرفتار چپاول طوايف شاهسون بود ، و حتى گاهى ، شاهسونها بسراب ، سهل است به كوه عين على رسيده ، شهر تبريز را هم تهديد ميكردند .\r\nفقط جائى كه از اين چپو و غارت دوجانبه مصون مانده بود ، مراغه و ماكو بود كه مالكين مراغه و خان‌هاى ماكو ، به نعل و ميخ زده ، علاقهء ملكى و حشمى خود را بتقريبى ، از چاپاچاپ كردها معاف ميكردند . خانهاى افشار هم در صائين قلعهء ( شاهين‌دژ ) و تيكان‌تپه ( تكاب ، ) بواسطهء اسلحه و قدرت شخصى ، و نظامات طايفگى خود ، خويش را از اين غارت عمومى آذربايجان ، در پناه نگاهداشته بودند .\r\nبراى اينكه خوانندهء عزيز از حال مردم بدبختى كه گرفتار يغماى اين كردهاى غارتگر واقع ميگشتند ، واقف شود و ضمنا بداند كه انگليس‌ها ، در آن دوره براى چه قسم اشخاص خواب استقلال مىديدند ، بد نيست قدرى هم وارد اخلاق عمومى آنها بشوم و شمه‌اى از هزار آن را تشريح كنم .\r\nامروز ، كه مشغول پاكنويس يادداشتهاى چهار ماه قبل خود ، راجع به اين قسمت شده‌ام ، سوم قوس 1325 است ، و الساعه ، تلگراف تبريك تمام كردن هفتادمين سال زندگانى خود را ، از طرف خانم مستوفى و فرزندانم ، از انگلستان دريافت داشته‌ام .\r\nدر دورهء لااقل شصت سال ايام تميز زندگانى خود ، اكثر نواحى مركز و شمال و جنوب و شرق و غرب كشور را ديده ، و با مردم آنها سروكار ادارى و شخصى داشته‌ام ، و گذشته از داخلهء ايران ، بكشورهاى ديگر هم مسافرت كرده ، و بيش و كم با مردم خارج از ايران\r\n\r\n","description":"","footnote":"","page_name":" 366 ","page_number":374},
  {"content":"\r\n\r\nهم خيلى قاشق‌پستائى « 1 » كرده‌ام . من ، در اين هفتاد سالهء عمر خود ، مردمى دزدتر و غارتگرتر ، و بىمروت‌تر ، و از پذيرفتن تمدن و تربيت دور تر ، و بيك كلمه ، وحشىتر از كردهاى مكرى نديده‌ام . در نزد اين قوم ، مال غير چيزى است كه دست آنها بدان نرسد ، همين كه دست‌رسى به چيزى يافتند ، پاپى مشروع بودن وسيلهء آن نيستند ، هرچه بدستشان بيايد مال خود مىدانند . وقتى سر كيف ميآيند ، كه بشنوند ، روزگار حسينقلى خانى شده است . آنوقت ، اول بجان هم ميافتند ، و از همديگر دزدى و غارت ميكنند . مثل سگهاى يك ابه كه دعواى بين خود را وقتى ترك ميگويند ، كه سگ خارج ميان آنها پيدا شود اينها هم ، وقتى دست از جان هم ميكشند ، كه بوى يغماى خارج از حوزهء خود بشنوند .\r\nآنوقت ، همگى به راه ميافتند . به هيچ چيز هيچكس ابقاء نميكنند ، و در عين حال ، در همين چپاول هم ، يگانگى نداشته ، از يغماى همديگر ميدزدند !\r\nدر ايام عادى ، كه نظم و نسقى در كارها برقرار است ، آنها كه دست و پاى بيرون - روى دارند ، اعم از شهرى و دهاتى ، در خط سرحدى ممتد بين عراق و ايران ، بر ضرر عايدى كشور ، در قاچاق اشياء ممنوعى و كالاهائيكه گمرك زياد دارد ، داد نامردى داده ، بازار سياه را در كشور راه مياندازند « 2 » . و آنها كه اين دست و پاها را ندارند ، بقاچاق يك\r\n\r\n\r\n","description":"","footnote":"\r\n( 1 ) - پستا بمعنى نوبت است و پستائى يعنى نوبتى . « آسياست و پستائى » يعنى در آسيا نوبت ملحوظ است ، نه شخصيت صاحب بار .\r\nقديم در دهات كه قاشق باندازهء اهل خانه نداشتند ، دو نفرى سر يك كاسه مىنشستند و قاشق را بنوبت به كار مىانداختند . البته بايد اين دو نفر باهم رايگان باشند كه به همديگر تعدى نكنند و نوبت را رعايت نمايند . « قاشق پستائى كردن » كنايه از سروكار داشتن و با يكديگر رايگان بودن است . همكاسه بودن هم به اين معنى آمده است .\r\n منه در ميان راز با هركسى * كه جاسوس همكاسه ديدم بسى \r\nسعدى\r\n( 2 ) - قوانينى كه در دورهء رضا شاه فقيد براى توازن صادر و وارد مملكت از مجلس گذشته بود ، ورود پارچه و جوراب ابريشمى را بكشور ممنوع ميكرد ، معهذا تمام خانمهاى تهران جوراب و لباسشان از همين پارچه‌هاى ممنوع الورود بود ، در ساير شهرهاى كشور هم بيش و كم اين دو كالا بر تن خانمهاى شيك ديده ميشد . سخت‌گيرى شاه فقيد را هم در اين زمينه‌ها و بخصوص نسبت به اين تجملات بىمصرف همه‌كس شنيده و ديده است . پس اين ابريشمينه‌ها از كجا مىآمد ؟ از قاچاق‌گرى كردهاى مكرى كه از خاك كردنشين عراق در خط سرحدى بر طول بين دو كشور معمول ميداشتند . چنان كه هرقدر بنواحى كردنشين نزديكتر ميشدى قيمت اين كالاها ارزانتر ميشد . حالا ممكن است اين سؤال براى همه‌كس پيش بيايد كه مفتشين دولتى كه يك مثقال ترياك را از جيب قاچاقچىها بيرون ميآوردند كجا بودند ؟ يا مأمورين محلى كه اين اوضاع را البته ميديدند ، چرا به روى خود نمىآوردند ؟ براى اينكه سرحددارى با نظاميان و مأمورين غيرنظامى در اين كار مداخله‌اى نداشتند و از قراريكه معروف بود آقايان نظاميان چه در خطوط سرحدى و چه در داخلهء شهرها از قاچاقچىها نقد و جنس ميگرفتند و آنها را آزاد\r\nبقيه در حاشيهء صفحهء بعد\r\n","page_name":" 367 ","page_number":375},
  {"content":"\r\n\r\nباديه ماست يا يك كيسه آرد ، كه از بيرون داخل شهر ميكنند ، به ضرر عوارض شهردارى خوشدلند ، و آنها كه نه دست و پاى بيرون روى ، و نه قاچاق ماست و آرد ، هيچيك را ندارند بكندن و دزديدن آجر ستون‌هاى خيابانى كه براى رفاه آنها ساخته شده است قناعت ميورزند .\r\nمذهب آنها شافعى ، و بنابراين ، اهل سنت و جماعتند ، و مثل ما شيعه‌ها نيستند كه اطاعت اولو الامر در آيهء  « أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ »  را منحصر به دوازده امام مىدانيم ، بلكه بموجب مذهب آنها ، هر حكومت مركزى اولو الامر است . بايد به حكم قرآن و مذهب خود ، مطيع آن باشند ، و اوامر پادشاه و والى و حاكم خود را اطاعت نمايند ، باوجوداين ، از اين مردم متمردتر ، و به احكام دولتى بىاعتناتر كمتر اتفاق ميافتد . بعضى از آنها نماز ميخوانند ، ولى در بند حلال و حرام لباس و مكان نيستند ، و از همان مالياتى كه بعقيدهء خود بجاى زكات ميپردازند ، نيز مىدزدند ، اگر حاكم و سرلشگر و والى حرام پيشه‌اى گير بياورند كه در چپو و غارت سايرين و قاچاق كالاى خارجى با او شريك شوند ، در هم‌فكرى و همكارى با او ، ولى بر ضرر هم كيشان خود تا بتوانند ، جد و جهد ميكنند و راه كار را براى او هموار مينمايند ، ولى هيچوقت با حاكم و سرلشگر و والى عادل و درستكار ، آبشان از يك جوى نميرود ، آنقدر اسباب دردسر او را فراهم ميكنند ، تا تنگ آمده ، بالاخره جلو دزدى آنها را شل و يا جا خالى كند و آنها بداشتن والى و سرلشكر و حاكم بدعملى ، كه با خيالات آنها سازگار باشد نايل آيند .\r\nزندگى داخلى آنها كثيف ، و از آنچه موجب رفاه و تمدن است گريزانند شهرنشينان و اعيان دهات آنها ، با داشتن همه‌گونه وسيلهء تنعم ، بسيار بد و كثيف زندگى ميكنند . خانه‌هاى آنها همه گلى ، و عمارت آجرى در شهرها و قصبات منحصر به آنهائى است كه در زمان سلطنت رضا شاه پهلوى به زور و فشار شهردارى و شهربانى ، ساخته شده و آن هم بسيار كم است . ولى در مجالس قمار بوكان ، كه اكثر اعيان حول و حوش در آنجا راه مياندازند ، برد و باخت‌هاى چهار پنج هزار ليره‌اى ، كه عين ليره طلا دادوستد مىشود ، زياد اتفاق ميافتد ، كه حتى از مهاباد و سقز و بانه و سردشت هم براى شركت اين مجالس ، ميآيند .\r\nمن ، در سه سال استاندارى خود در آذربايجان ، وقايعى از آنها دارم كه ذكر بقيهء حاشيهء صفحهء قبل\r\n\r\n\r\n","description":"","footnote":"\r\nميگذاشتند و چنان كه شايع بود پاره‌اى از اوقات بوسيلهء اتومبيل‌هاى خود كه البته از تفتيش هر مفتشى معاف بوده است وسيلهء حمل‌ونقل اين كالاهاى قاچاق بداخلهء كشور هم ميگشتند ، چنان كه يكى از آنها كه حامل يكى دو هزار جفت جوراب ابريشمى بود بدست مفتش زرنگى كشف شد و اين سركار سرهنگ نميدانم چه كرد كه خود را از تعقيب قانونى معاف نمود ، زيرا رؤساى اين سركار سرهنگ هم از بهرهء اين قاچاقچىگرى سهم او مالى داشتند .\r\n","page_name":" 368 ","page_number":376},
  {"content":"\r\n\r\nآنها در اينجا بىمورد است ، و اجمالا مردمانى هستند ، كه صددرصد ، مصداق اين شعرند :\r\n عاجز و مسكين هرچه ظالم و بدخواه * ظالم و بدخواه هرچه عاجز و مسكين « 1 » \r\nميرزا ابو القاسم قائم مقام\r\nبا اينكه طرز حكومت ايران ، هميشه بر ترقى افراد برومند جامعه بوده ، و هيچوقت ، جلو افراد اقليت را نمىگرفته ، و در تمام ادوار ، گرجىها و ارمنىها و آسوريها و حتى يهودىها هم ميتوانستند ، بمقامات عاليه از قبيل ايالت و وزارت و سفارت حتى صدر اعظمى نيز برسند ، كردهاى مكرى بواسطهء همين اخلاق پست و غارتگرى خود ، هيچوقت در ايران بمقام ارجمندى نرسيده‌اند ، و در تاريخ ايران از مبرزين آنها ذكرى نيست . فقط در زمان سلطنت ناصر الدين شاه ، عزيز خان مكرى را مىبينيم ، بمقام سردار كلى رسيده و يك چند هم قائم‌مقام وزير جنگ بوده ، ولى اين آقاى سردار كل هم ، همواره موضوع استهزاء سران و دانشمندان كشور ميشده است « 2 » .\r\nمعروف است ، روزى كه جمعى ، از جمله معتمد الدوله فرهاد ميرزا ، عموى ناصر الدين شاه ، و عزيز خان مكرى سردار كل ، در حضور شاه بوده‌اند ، صحبت از اشعار و آيات مناسب با اسم كه در آن روزها براى سجع مهر رواج داشته است ، بميان آمده ، و هريك از حضار در اين زمينه افادهء مرامى ميكنند . شاه بعزيز خان ميفرمايد چرا تو براى خود ، سجع مهر مناسبى فكر نميكنى ؟ عرض مىكند : خيلى تفحص كرده ولى شعر يا آيهء مناسبى نيافته‌ام ، معتمد الدوله عرض مىكند : من يك شعر بسيار مناسبى براى سجع مهر سردار كل سراغ دارم ، ولى برايگان نخواهم گفت اگر يك طاقه شال بدهد ، داراى سجع مهر بسيار مناسبى خواهد شد ، شاه بعزيز خان ميگويد : اگر واقعا طالبى ، يك طاقه شال چيز مهمى نيست ، عزيز خان عرض مىكند : اگر نيرزد چطور ؟ معتمد الدوله ميگويد : اعليحضرت را حكم قرار ميدهيم ، اگر نيرزيد ، نده ! عزيز خان بحكميت شاه راضى شده ، معتمد الدوله اين شعر را ميخواند .\r\n مسكين خر اگرچه بىتميز است * چون بار همى برد عزيز است \r\nسعدى\r\n\r\n\r\n","description":"","footnote":"\r\n( 1 ) - من اين قصيدهء قائم‌مقام را در جائى نخوانده‌ام . فقط اين يك شعر را كه خواننده منسوب به او ميداشت از شخصى شنيده‌ام . اين شعر هم طورى تنظيم شده كه مصرع اول را مبتداى دوم و دوم را اول كرده ، بنابراين بايد بقصيده مراجعه شود تا باقى قافيه‌ها تكليف اولى و دومى را معين كند . حافظهء من اينقدر قوى نيست كه شنيدهء پنجاه شصت سال قبل را هم ضبط كرده باشد .\r\n( 2 ) - در اوايل مظفر الدين شاه هم يكى از اين مكرىها سرتيپ بود كه برياست نظميهء تهران سرافراز شده بود . از قضا اين شخصيت مرد بىسوادى بود . مردم نكته‌سنج بعضى چيزها از بىسوادى او نقل ميكردند . مثلا وقتى ميخواست بگويد : اهميتى ندارد ، ميگفت :\r\nهميتى ندارد .\r\n","page_name":" 369 ","page_number":377},
  {"content":"\r\n\r\nشاه از مناسب خوانى شاهزاده عمو خندهء فراوانى كرده ، و بعزيز خان امر ميدهد ، طاقه شال قراردادى را تسليم كند و فى المجلس حكميت شاه باجراء ميرسد .\r\nتا ببينيم ، قاضى محمد ، با اين رياستى كه با چند واسطه ، به زور خارجى براى خود دست و پا كرده است ، چه كند ؟ بتواند باريرا كه براى كارچاقى خارجيها بر دوش گرفته است ، به منزل برساند ؟ يا اين اضغاث و احلام او هم ، بالاخره مثل رؤياهاى سيميتكو ، در بيست سال قبل ، و شيخ عبيد اللّه ، در هفتاد سال پيش خواهد شد كه جز خيبت و خسران براى شخص او ، و كردها نتيجه‌اى ندهد ؟ . .\r\nبارى ، در يك چنين موقع ، و بحبوحهء جنگ با اين مردمان وحشى ، و در ميان يك چنين وضع ناهنجارى بود ، كه افسران جوان امنيه ، بجاى مقابله با دشمن ، بفكر شكار خانگى افتاده ، فقط با ششصد نفر افراد خود ، در صدد اجراى اين كنتر كودتاى خويش برآمده بودند ! و الحق ، خيلى « بىروغن سرخ ميكردند « 1 » » زيرا ، جز اين ششصد نفر ، باقى تكيه‌گاههاى آنها ، همه خيالى و احتمالى بود ، و بر فرض اينكه ميتوانستند ، به تسخير و نگاهدارى تبريز هم موفق شوند ، تازه بايد جواب سى هزار سر نيزهء بيكار سردار - سپه را كه براى دفع فتنهء سيميتكو ، حاضر و مهياى حركت بودند ، بدهند و آن هم از عهدهء آنها ساخته نبود . ذيلا خاطر عزيز خواننده ، از نقشه و از طرز اجراى اين خيال خام مسبوق خواهد شد .\r\nبعد از ختم غائلهء قيام خيابانى ، كه در تابستان سال 1299 اتفاق افتاد ، مخبر السلطنه جناب آقاى مهدى قلى هدايت همچنان والى آذربايجان است ، و با قوه‌ايكه از مركز همراه آورده ، و قوائيكه بوسيلهء حسن سياست ، از شاهسونهاى اردبيل جمع‌آورى كرده ، و همچنين ، از امنيه‌هائيكه در خود تاب‌وتوان مقابله با قوهء اكراد نديده ، و طبعا به تبريز عقب‌نشينى كرده بودند ، عدهء نسبة معتنابهى تدارك ديده و با قواى سيميتكو زدوخوردهائى ميكرد ، آنها را از حوزهء تبريز دور ميداشت . ولى البته اين نيرو بقدرى نبود ، كه كردها را ، لامحاله ، در نواحى خود محصور كرده ، از چپاول آنها در حدود و شهرهاى مجاور جلوگيرى كند .\r\nبعد از نوروز 1300 ، در كابينهء كودتا ، سيد ضياء الدين مقدارى از نيروى امنيهء تهران را از باغشاه به سمت تبريز روانه كرد ، كه با عدهء زنجان همراه شده ، بجانب آذربايجان بروند . اين نيرو كه با عدهء زنجان بششصد نفر بالغ ميشد ، همين كه بتبريز رسيد ، مخبر السلطنه از آنها پذيرائى نموده ، آنها را بجانب جبهه فرستاد ، كه با ساير برادران نظامى و همكاران چريكى خود تشريك مساعى كنند .\r\nولى اين قوه بقدرى نبود ، كه كردها را در ناحيهء خود مغلوب كند . فقط كروفرى\r\n\r\n\r\n","description":"","footnote":"\r\n( 1 ) - « بىروغن سرخ كردن » كنايه از كار بىاساس كردن و از مقدمات مشكوك منتظر نتيجهء قطعى بودن و بحرفهاى بىپا ترتيب اثر دادن است . نظير « قصر در اسپانيا ساختن » در زبان فرانسه .\r\n","page_name":" 370 ","page_number":378},
  {"content":"\r\n\r\nميكرد ، و گاهى هم تلفاتى ميداد . چنان كه ، در پائيز 1300 ، بعد از كشته شدن سردار عشاير ، سركردهء سوار چريكى شاهسون ، نيروى امنيه ، در مقابل حملهء كردها مقاومت نياورده ، تا خوى عقب نشست . سهل است ، اين شهر را هم بىمدافع گذاشته ، به شرفخانه آمدند كه فصل زمستان را در اينجا بگذرانند ، تا ضمنا افسران جوان هم بتوانند براى عياشى به شهر تبريز سرى بزنند .\r\nاز طرف ديگر ، سردار سپه اسماعيل آقاى سرتيپ قزاق ( سرلشگر امير فضلى ) را براى رياست قشون آذربايجان بتبريز مأمور كرده ، و مشار اليه چند ماهى بود در نظاميه ( باغ شمال ) نشسته ، و مهماتيكه از مركز براى تقويت پادگان آذربايجان ميآمد ، در انبارهاى نظاميه محفوظ ، و احيانا اگر عده‌اى براى كمك ميرسيد ، بجبهه روانه ميكرد . از اين جمله معلوم بود كه سردار سپه ، همين كه از كار خراسان و گيلان فارغ شود ، بجانب آذربايجان هم متوجه شده ، و بقلع و قمع كردها هم خواهد پرداخت . چنان كه بعد از ختم غائلهء جنگل ، عدهء باقيماندهء امنيهء باغشاه را ، با ماژور حبيب اللّه خان شيبانى ، كه به سرتيپى ترقى داده بود ، بفرماندهى كل قواى آذربايجان مأمور كرد « 1 » . تا مطالعات خود را كرده ، براى اوايل بهار ، حمله بجانب كردها را عملى كند . سرتيپ شيبانى هم به مجرد رسيدن بتبريز بجانب خط ساوجبلاغ رفت ، كه عدهء خود را در مواقع لازمه مستقر نمايد ، تا در موقع مناسب ، حمله بجانب كردها عملى شود .\r\nدر چنين موقع بود كه آقايان افسران امنيهء پادگان شرفخانه ، به خيال اجراى كودتاى خود كه از مدتى پيش در سر داشتند ، افتادند . تصور ميكردند بتوانند ، عدهء همراه سرتيپ شيبانى را با خود همراه كرده ، و شايد رياست عاليهء اين كودتا را هم ميخواسته‌اند بمشار اليه بدهند . ابتدا اين فكر در ميان سه نفر افسران نسبة بلند رتبه‌تر طرح ، و بعد از دو سه روز ، تمام افسران جوان اين نيروى ششصد نفرى را با خيال خود همراه كرده ، و چون از جانب محمود خان پولادى فرماندهء خود ، اطمينان نداشته‌اند ، قرار ميگذارند ، رياست را بماژور لاهوتى خان تسليم نمايند .\r\nاين ماژور لاهوتى يكى از افسران ژاندارمرى سابق ، و مردى حساس و از نويسندگى و طبع شعر هم بىنصيب نبوده ، و بواسطهء افكار شاعرانه ، كه كمتر با عمل سروكار دارد در دورهء كلنل يالمارسن ، عمليات بىرويه‌اى مرتكب شد ، كه سوئدىها ميخواستند او را محاكمهء نظامى كنند ، يا شايد هم كرده ، و حكم اعدامش را هم داده بودند . ماژور مشار اليه از عاقبت كار خود وحشت كرده ، از ايران بتركيه فرار نموده ، و اين اوقات ، از تبريز سر بدر آورده ، و حاج مخبر السلطنه را شفيع خود قرار داده بود . اولياى دولت\r\n\r\n\r\n","description":"","footnote":"\r\n( 1 ) - آقاى سپهبد جهانبانى مأموريت سرتيپ شيبانى را بدوا براى تفتيش دانسته‌اند ، ولى از همان روز عزيمت معلوم بود كه فرماندهء قواى آذربايجان است . چنان كه خود ايشان هم ابتدا به سمت تفتيش مأمور شدند و بعد از رسيدن به تبريز رئيس فرماندهء نيروى آذربايجان گشتند .\r\n","page_name":" 371 ","page_number":379},
  {"content":"\r\n\r\nهم او را عفو كرده ، و مقرر داشته بودند كه با همان رتبهء ماژورى سابق ، در قسمت امنيهء شرفخانه ، مشغول خدمت باشد .\r\nآقايان افسران ، از طرف حزب دمكرات آذربايجان هم ، كه از وقعهء دفع قيام خيابانى چندان از اوضاع خوشدل نبودند ، بىاميدوارى نبوده ، نمايندهء آنها سيد ابو الفضل خان سجادى ، كه براى ملاقات با رؤساى دمكرات ، سفرى به تبريز كرده بود نااميد برنگشته بود . شايد دمكراتها بدشان نميآمده است ، كه بگذاشتن بالش نرم زير سر آنها « 1 » تا حدى تلافى شكست وقعهء خيابانى را ، بدست اين آقايان بيرون بياورند .\r\nآقايان افسران فكر ميكرده‌اند ، كه با قوهء تحت فرمان خود شهر تبريز و پادگان باغ شمال را تصرف كرده ، و از قواى مادى و معنوى دمكراتهاى تبريز بر قدرت خود افزوده ، سرتيپ شيبانى را هم با عده‌اش خواه‌ونخواه ، بجانب خويش بكشانند . تصور ميكردند ، خبر اين كودتا ؛ كه بساير جاهاى كشور برسد ، البته قواى امنيهء پادگان‌هاى آنجاها هم ، ببرادران امنيهء خود اقتفا كرده ؛ و همگى اتحاد خود را با اين مركز اعلام خواهند داشت ، و چنين مىپنداشتند كه با اين ترتيب ، خواهند توانست بر تهران حكمروائى كرده ، و بساط سردار سپه را كه بازيچهء دست خارجيها است درهم نوردند . در صورتى كه معلوم نبود ، افراد همين ششصد نفر تحت امر آنها هم ، با جان و دل در اين كار همراه ؛ و هم عقيده باشند .\r\nالبته توقيف ماژور محمود خان پولادين ، و جمع‌آورى عدهء خود ، و بريدن خط آهن و سيم تلگراف ، بين تبريز و شرفخانه . و ريختن عدهء خود به شهر تبريز ، كار مشكلى نبود و انجام شد . حتى نظميه را هم تصرف ، و حاجى مخبر السلطنه را هم توقيف كردند .\r\nولى بايد جواب عدهء نظاميه را كه با كمى عده از خويش خوب ميتوانستند دفاع كنند نيز بدهند .\r\nدمكراتهاى تبريز آنچه كردند ، كه با صورت حق بجانب ، و بعنوان حفظ صلح و جلوگيرى از برادركشى ، عدهء پادگان باغ شمال را به تسليم وادارند ، كارى پيش نبردند ولى آقايان افسران امنيه ، همين كه مواقع مهم شهر را تصرف كردند ، از دو طرف نظاميه را زير بمباران توپهاى خود قرار داده ، و عده‌اى براى تسخير آنجا مأمور كردند . پادگان نظاميه از يك طرف با شليك‌هاى خود آنها را از طرف خويش مشغول داشت و از طرف ديگر ، عده‌اى را از سمت مارالان و كوه عين على ، بجانب توپخانهء آنها فرستاده ، توپهاى آنها را از آتش انداخت . در اين ضمن يكى دو نفر از مؤسسين اوليه كه سمت رياست و فرماندهى داشتند مجروح شده از كار افتادند . سرتيپ شيبانى هم كه خيلى از تبريز\r\n\r\n\r\n","description":"","footnote":"\r\n( 1 ) - اگر زير سر شخصى درشت و ناهموار باشد ، البته راحت نخواهد خوابيد و انسان در خواب ناراحت رؤياى پريشان مىبيند . برعكس اگر بالش نرمى زير سرش داشته باشد و راحت بخوابد خوابهايش اكثر رؤياى خوش است . « بالش نرم زير سر كسى گذاشتن » كنايه از وعده‌هاى خوب به كسى دادن و او را بوعدهء خود اميدوار كردن است .\r\n","page_name":" 372 ","page_number":380},
  {"content":"\r\n\r\nدور نشده بود با عدهء خود برگشته به پشت شهر رسيد . ماژور لاهوتى ، رئيس كودتا فرار كرد ، و باقى هم شهر را تخليه كرده در اطراف پراكنده شدند . ماژور لاهوتى به سمت روسيه گريخت و باقيمانده گرفتار ، و براى تسليم بمحاكمه زندانى گشتند . ولى بعضى از رؤساى آزاديخواه تهران ، از جمله مدرس ، از آنها شفاعت كردند ، و سردار سپه از تقصير آنها گذشت ، و بعد در نظميه و امنيه به كارهاى درجهء سوم و چهارم نيز رسيدند و اين غائله هم به اين كيفيت خاتمه يافت .\r\nتاريخ فرار اين عده از تبريز ، و خاتمه يافتن اين واقعه ، كه از شروع تاختمش بيش از ده دوازده روز نبوده است ، 18 دلو و بنابراين شانزده روز بعد از تشكيل كابينهء مشير الدوله است . و از حوادث كابينهء قوام السلطنه نبايد بشمار آيد . ولى چون مقدمات و تبانى آن در كابينهء قوام السلطنه واقع شده ، و يكى از واكنشهاى كودتاى حوت 1299 است ، در ضمن ساير واكنش‌ها در اينجا بذكر آن مبادرت رفت .\r\nاين واقعه شايد بيشتر از هرچيز ، فكر از ميان برداشتن امنيهء آن روز و ژاندارمرى سابق ، و تحليل بردن آن در ضمن قزاق ، و تشكيل قوهء متحد الشكل را تسريع كرده باشد چنان كه به زودى اين كار واقع شده و با فكر و معلومات سرتيپ امان اللّه ميرزا ، سرلشكر جهانبانى ، براى افسران اين قوهء متحد الشكل ، از نايب سوم تا امير لشكر ، رتبه تعيين و نظامنامهء لباس و مميزات رتبه‌ها مشخص و معمول گرديد . تغيير كلاه نظامى سابق ابتدا بكلاه لبه‌دار پهلوى ، و بعد بكلاه نظامى اروپائى ، از كارهاى قدرى بعدتر است . اما تغيير اسم نايب بستوان و سلطان بسروان ، و ياور بسرگرد ، و اميرلشكر بسرلشكر ، از مرض مسرى فارسى سره بوجود آمده ، و راجع بدورهء سلطنت پهلوى است ، نه وزارت جنگش . « 1 »\r\n\r\n\r\n","description":"","footnote":"\r\n( 1 ) - بعضى از تهيه‌كنندگان پيش‌نويسهاى مراسلات ادارى در اين نهضت ادبى فارسى سره بيداد ميكنند و لغات عجيب و غريب و غير مأنوس و غير مصطلح و تلفيقات بىمزه كه احيانا غلط هم هست زياد به كار مىبندند و هيچ متوجه ثقل كلمات و جمله‌هاى اختراعى خود نيستند .\r\nآقايان اينكاره بايد متوجه باشند كه عبث به خود زحمت ميدهند و گاهى دو سه كلمهء فارسى را بهم بسته و بجاى لغت مصطلح عربى كه امروز جزو فارسى شده استعمال ميكنند . اين كار بيهودهء آنها هيچ جائى را در تطور لغوى باز نميكند ، منتها نتيجه‌اى كه از اين كار عبث حاصل مىشود همانا عذاب امروز خوانندهء مراسلهء انشائى آنها است كه اكثر مفاد مقصود هم به زور از آنها استخراج ميگردد . آقايان بايد بدانند كه اكثر لغات عربى دخيل كه امروز جزو زبان فارسى شده است در ازمنهء قبل مسلما نظيرى در فارسى داشته است ، ولى چون لغت عربى آن لغات و اصطلاحات لامحاله به زبان و تلفظ سبك‌تر بوده است جانشين لغات فارسى شده است . عبث نيست عدس جانشين دانچه مىشود ، حنطه و شعير و بطيخ با همهء عربى بودنشان از عهدهء گندم و جو و خربزه بيرون نمىآيد . آقايان هرقدر ميخواهيد باد به بيرق لغت دادگسترى بكنيد ، مردم عدليه را براى اختصارش ترك نميكنند و دادگسترى شما با وجود اينكه وضع شدهء فرهنگستان\r\nبقيه در حاشيهء صفحهء بعد\r\n","page_name":" 373 ","page_number":381},
  {"content":"\r\n\r\nدر ضمن دفع اين واكنش‌هاى مهم ، بعضى سركوبىهاى اشرار محلى ، مانند حاجى باباى اردبيلى در زنجان ، و سيد يوسف در اصفهان هم ، بوده كه اين اشرار عده‌اى دور خويش جمع كرده ، و به يغما و چپاول هم‌ولايتىها و همسايه‌هاى خود ميپرداخته‌اند ، و قلع‌وقمع شده‌اند . اگر در ادوار قبل ، برحسب تصادف از اين قماش « فتح » هاى نمايان نصيب رئيس الوزراهاى دوره ميشد ، براى گذراندن اين تير از كمان و برانداختن اين اشرار محلى ، بيانيه‌هائى هم صادر كرده ، و از كفايت و كاردانى خود داد فصاحت و بلاغت هم مىدادند . خوانندهء عزيز البته اجازه مىدهد ، كه من از ذكر چگونگى اين وقايع جزئيه ، صرف‌نظر كنم ، و به همان ذكر اسم رؤساى آنها ، بطورى كه گذشت اكتفا نمايم .\r\n\r\nساير وزراء چه ميكردند ؟\r\nمع الاسف بايد بگويم هيچ ! زيرا ، بودجه‌اى از مجلس نگذشته بود ، و فشارى كه از طرف سردار سپه ، براى توسعهء قشون وارد ميآمد ، مجالى بتوسعهء ساير ادارات نميداد . سردار سپه هم كه در عمليات نظامى خود پيشرفتهائى تحصيل كرده بود ، هرروز « خر خود را درازتر مىبست « 1 » » دو سه ميليون تومان شركت نفت در كابينهء سيد ضياء الدين تمام شده بود . سردار سپه ، براى اينكه در موارد لزوم بتواند پول بدسترس خود داشته باشد ، درآمد ادارهء تحديد ترياك و باندرل را تحت نظارت خود درآورده و هرجا بوى پولى بمشامش ميرسيد ، نظاميان خود را سر آن هوار « 2 » ميكرد ، و بهر كيفيتى بود ، وجه موجود را براى مصارف قشون تصرف مينمود ، و بندى بنالهء بىپولى ساير وزارتخانه‌ها نمى - بست . در اين ضمن‌ها ، در موقعى كه غائلهء خراسان ختم نشده بود شايد براى اينكه راه حلى جهت رفع محظور كلنل محمد تقى خان فكر كرده باشند بعضى از وكلا ، بفكر عوض كردن قوام السلطنه هم افتادند ، و سليمان ميرزا ، با رفقاى سوسياليستش ، زمزمه‌هائى بقيهء حاشيهء صفحهء قبل\r\n\r\n\r\n","description":"","footnote":"\r\nهم هست روى كاغذ خواهد ماند ، ولى بازرس چون سبك‌تر از مفتش است خيلى زود رواج خواهد گرفت . اين است كه من به اين آقايان توصيه ميكنم اينقدر زور بخاطرهء خود نياورند و لغت جعل نكنند . لغات مجعول آنها روى كاغذ خواهد ماند و بالاخره فراموش خواهد شد . اگر مرديد براى لغاتى كه نه در عربى و نه در فارسى براى آن نظير نداريم ، در فارسى سره مثل و نظيرى فكر كنيد ، و الا مبال را بشاشگاه ترجمه كردن و اصرار در ترويج آن جائى را نميگيرد .\r\n( 1 ) - « خر خود را دراز بستن . » كنايه از تعدى و تجاوزى است كه بتقاضا و فراهم آمدن اسباب خارجى و به غير حق ، كسى در كارى به خود اجازه بدهد .\r\n( 2 ) - آوار يا هوار خاك و كلوخ و خشت و آجرپاره‌اى را ميگويند كه از خرابى ديوار يا سقفى حاصل شده باشد . اگر ديوار يا طاقى بيفتد يا فرود آيد و كسى را زير بگيرد ، مصدوم را آوار - زده يا زير هوار مانده ميگويند . هوار شد سر كسى از همين راه اصطلاح شده و كنايه از قسر و فشارى است كه براى نفع غير مشروع بر كسى وارد آورند كه دفع آن ممكن نباشد . اين كنايه را عوام بخصوص داشها و سينه چاكها خيلى استعمال ميكنند و تازگى وارد نوشتن هم شده است و خالى از لطافتى نيست .\r\n","page_name":" 374 ","page_number":382},
  {"content":"\r\n\r\nدر مجلس راه انداختند . قوام السلطنه هم ، چون از طرف اكثريت اطمينان داشت ، براى « دو قرص كردن « 1 » » و شايد براى خلاص كردن خود از پاره‌اى وزراء ، كه با سليقهء او دمساز نبودند ، استعفاء كرد و چند روزى بحران ايجاد شد . ولى مدرس و اكثريت از او تقويت كرده ، مجددا به او اظهار تمايل كردند و دو مرتبه رئيس الوزراء شد .\r\nاين بار براى اينكه شخصيت مبرزترى از معتمد السلطنه ( عبد اللّه وثوق ) كفيل ماليه جهت اين وزارتخانه فكر كرده باشند ، كه بتواند در مقابل تقاضاهاى روز افزون سردار سپه مقاومت نمايد ، مصدق السلطنه ( ، جناب آقاى محمد مصدق ، ) را بوزارت ماليه برگزيدند . دكتر مصدق بموجب مادهء واحده كه رنود « 2 » « واحد يموت » « 3 » موسومش كردند براى مدت سه ماه ، اختياراتى از مجلس گرفت كه ماليه را از عناصر فاسد و بىكفايت برهاند . يك كارهائى هم در اين زمينه بانجام رسانيد ، ولى بواسطهء ضديت « گرگهاى باران ديدهء » « 4 » ماليه و كمى مدت اختيارات ، نتوانست كار حسابى صورت دهد . حتى وكلاى مجلس هم ، از اقدامات اصلاحى او ناراضى شدند . در اين ضمنها ، در ماه جدى 1300 مجددا بحرانى ايجاد شد ، كابينه افتاد ، و ديگر محلى براى تمديد مدت « واحد يموت » كه مقارن همين اوقات سرآمده بود ، پيدا نشد . در ساير وزارتخانه‌ها به اين مقدار هم كسى بفكر اصلاحات نبود ، و در به همان پاشنهء سابق ميگشت .\r\nاما كارهاى سردار سپه ، چه در مورد نظم و نسق قشون ، و چه در ساير موارد كه با كار - هاى او تماس پيدا ميكرد رنگ‌وروى ديگر داشت ، و چون در قاموس اين مرد عجيب ، دو لغت محظور و مانع ، ابدا معنائى نميتوانست داشته باشد ، بهر كيفيتى كه بود ، مقاصد خود را پيش ميبرد . شايد عمدا ، خود را بلرى زده ، و زيادتر از اندازه‌اى كه بايد يكنفر قزاق از قانون بىاطلاع باشد ، نسبت بقوانين و مقررات ، بخصوص در امور مالى ، خود\r\n\r\n\r\n","description":"","footnote":"\r\n( 1 ) - دو قرص كردن اصطلاح تخته‌بازى و كنايه از تذكر و تأييدى است كه قبلا مذاكرهء مقدماتى آن به عمل آمده باشد يا مثل مورد متن لزوم مالايلزمى را به جهت استحكام عمل به كار بندند .\r\n( 2 ) - رند فارسى است و جمع‌بندى آن باسلوب عربى غلط ، ولى غلط مشهورى است .\r\nچون مدتى است مصطلح شده است ، نوشتن آن ، شايد خيلى طرف ايراد مقرمط نويسها واقع نشود .\r\n( 3 ) - عربهاى بدوى خاك عراق عرب و قلدرهاى شهرى آنجا اسلحه‌اى داشتند كه در زبان عربى ديمى عراتى به آن واحد يموت اسم داده بودند . اين سلاح داراى دسته‌اى كوتاه و سرى خيلى بزرگ از چرم و آهن‌پاره و قير بوده كه آن را بجانب خصم پرتاب ميكرده و از كارش مىانداخته و جيب بغل او را خالى ميكرده‌اند . اينكه افعال اين شرح را بماضى نوشته‌ام براى آنست كه مدتى است از زوار عتبات اسمى از واحد يموت نميشنوم و تصور ميكنم در شهرها بواسطهء اقدامات پليس اين سلاح متروك شده باشد .\r\n( 4 ) - « گرگ باران ديده » كنايه از شخص سرد و گرم چشيده و شدت و رخاء و پست و بلند تحمل كرده و از كار درآمده است . مورد استعمالش برعكس نظائر مذكور در موقعى است كه بيشتر جنبهء فساد شخص منظور باشد و در مواردى كه بخواهند صلاح شخصى را بفهمانند ، گرم و سرد چشيده و شدت و رخاء ديده و پست و بلند تحمل كرده ، ميگويند .\r\n","page_name":" 375 ","page_number":383},
  {"content":"\r\n\r\nرا عامى وانمود ميكرد و بندى بمسؤليت مشترك نمىبست و همچو به نظر مىرساند ، كه ساير ادارات ابدا طرف توجه او نبوده سهل است آنها را خراب‌تر ، و بىنظم‌تر از آنچه هست ، ميخواهد . مثلا وقتى آموزگاران مدارس ، به جهت دير رسيدن حقوق خود ، اعتصاب ميكردند ، با اينكه در حقيقت در اين عمل اعتراض بر او كه چرا در تقسيم وجه مجال بساير وزارتخانه‌ها نمىدهد ، بيشتر از مثلا تعرض بوزير فرهنگ ، يا وزير ماليه منظور نظر اعتصاب‌كنندگان بود ، معهذا چيزى به روى خود نميآورد و رفقاى خود را واميگذاشت كه هرطور بتوانند با آموزگاران كنار بيايند ، و غائله را رفع كنند .\r\nباوجوداين ، وقتى مدير روزنامهء ستارهء ايران حسين صبا در روزنامهء خود ، نسبت بلقب‌هاى اعطائى برؤساى زعفران‌لو ، كه در وقعهء قتل كلنل محمد تقى خان خودنمائى كرده بودند ، شرحى مسخره‌آميز نگاشته بود ، او را بسه پايه بسته ، شلاق ميزد ، زيرا خوب احساس ميكرد كه اين نوشتهء روزنامه‌چى ، اگرچه راجع بهيئت دولت و شخص رئيس الوزراست ، ولى در واقع ، براى اظهار اسف و افسوس بر قتل كلنل محمد تقى خان ، و بنابراين ، بر ضرر شخص او است ، هيئت دولت ، و مخصوصا رئيس الوزراء هم ، از اين « پسر بزنيكه از پدرش مصلحت نكرده « 1 » » و با قلدرى و خودسرانه ، عملى را انجام داده بود شايد چندان بدش نيامد . زيرا واقعا نوشتهء روزنامهء ستارهء ايران ، مثل عموم شوخيهاى حسين صبا ، خنك و زننده بود و برئيس دولت كه هم قلع‌وقمع كلنل محمد تقى خان ، و هم اعطاى اين القاب ، بامر و اشارهء او بود بيشتر از سردار سپه ، كه حتى قواى او جزئى شركتى هم در اين وقعه نداشتند ، برميخورد .\r\nوزير جنگ از طبايع مستبد و عجول بود كه همين كه چيزى بنظرش مخالف ميآمد ، ميخواست كج كار را فورا راست كند . هنوز حول‌وحوشش دوسيه‌سازى برضد اشخاص را به او نياموخته بودند و نمىدانست كه باينوسيله بهتر ميتواند از دشمن‌هاى خود ، خويش را خلاص كند . گذشته از اين ، در آن روزها هنوز اشخاصى كه با اين قماش عمليات به او كمك بدهند در دسترس خود نداشت . نظميه و عدليه در اختيار او نبود ، كه منويات او بطور دلخواه برآورده شود . اين بود كه بناگزير ، حوادثى كه مادهء كتك‌كارى حسين صبا را غليظتر ميكرد ، زياد اتفاق ميافتاد . ولى ، سردار سپه اين كارهاى خلاف رويه و قانون را چنان با فتوحات پىدرپى ، كه خبرش يكى بعد از ديگرى بمركز ميرسيد ، خلط\r\n\r\n\r\n","description":"","footnote":"\r\n( 1 ) - اين مثال مال دهاتيها است كه ميگويند : « پسر بزن از پدرش مصلحت نميكند » يعنى كارى كه بصلاح و صرفهء خانواده است نپرسيده و مشورت نكرده انجام مىكند و بزن در اينجا بمعنى كافى و لايق و كاردان و دلير و بابرش است ، مورد استعمالش بيشتر در مواردى است كه كوچكتر از كارهاى بزرگتر انتقاد كند و بزرگتر براى فهماندن بيكارگى كوچكتر و بىكفايتى او و بالاختصاص فهماندن اين مطلب كه تو كه ميديدى كار بد است چرا خودت را كنار كشيدى و مطابق نظريه‌اى كه اظهار ميكنى رفتار نكردى ، ميگويد : « پسر بزن از پدرش مصلحت نميكند » و اين مثل امروز در حق جوانهائى كه ميخواهند دست بسياه و سفيد نزنند و بيكار بگردند و همين كه كار عيبى پيدا كرد انتقاد كنند خيلى بمورد است .\r\n","page_name":" 376 ","page_number":384},
  {"content":"\r\n\r\nو مزج ميكرد كه مجالى براى تفكر اشخاص ، در وخامت عاقبت جانب مضر وجود او باقى نميگذاشت .\r\nآزاديخواهان ، كه هميشه اكثريت جامعه را تشكيل ميدهند ، اقدامات بىرويهء او را مىديدند ، ولى همين كه بىقدرتى دولت و هرج‌ومرج ادوار گذشته را كه در تمام شئون كشور حكمفرما بود ، به ياد ميآوردند اين بىرويه‌گىها و قانون‌شكنىها را كه اكثر ، از قبيل تعدى به شخص واحد هم بود ، به چيزى نشمرده سكوت اختيار ميكردند .\r\nبعقيدهء من ، تمام تجاوزات آيندهء سردار سپه بر اثر همين سكوت آزاديخواهان واقعى ، در اين روزها و همين سكوت بىمورد بود ، كه سبب تجرى او شده ، و روزبروز بر اعمال مستبدانهء او افزود و كار جلوگيرى او را مشكل كرد . در صورتى كه ، در اين وقت با كمال سهولت ممكن بود لجام او را بدست بگيرند ، كه در آينده ، بىرويه‌گىهاى بزرگترى از او سر نزند ، ولى كاريرا كه خدا بخواهد ، اسباب آن را فراهم مىكند .\r\n\r\nكمك بقحط زدگان روسيه\r\nقحط بمعنى خشكى و كم‌بارانى است ، و چون اكثر غلا و تنگى خواربار ، از كم‌بارانى بوجود ميآيد ، اين لغت را در مورد هر كمى و كاستى ، اعم از اينكه سبب آن كم‌بارانى باشد يا نباشد ، نيز استعمال كرده‌اند . به كار بردن اين كلمه ، در « قحط الرجال » از همين مقوله است . يكى از تجار بيسواد شيرازى كه امروز خانوادهء او از تجار معروفند ، كار را از اينها بالاتر برده ، و « قحط الرجال » را هم بمعنى كمى و كاستى مطلق دانسته ، و گفته بود . « در تهران ، قحط الرجال آبليمو شده است . »\r\nبقول اين حاجى شيرازى ، در روسيه هم قحط الرجال نان و خواربار و كليهء لوازم زندگى ، بلاى جان مردم شده بود . در صورتى كه قحطى ، به معناى لغوى كلمه ، يعنى كم بارانى در كار نبود . پس سبب اين تنگى و كمى ، بلكه نيستى و نابودى تمام لوازم زندگى چه بود ؟ دسته گلى كه بالشويك‌ها در سرتاسر اين كشور پهناور « به آب داده بودند » « 1 »\r\n\r\n\r\n","description":"","footnote":"\r\n( 1 ) - ميگويند شيطان از ميان انس‌ها رفيقى داشت . آقاى رفيق شيطان ميخواست براى پسرش عروسى كند . بشيطان گفت : در عالم رفاقت يك خواهش از تو دارم و آن اين است كه اتباع تو در روز عروسى عملى انجام ندهند كه مهمانهاى ما ناراحت شوند . شيطان هم قول داد و باتباعش سفارش لازم را نمود . روز عروسى رسيد ، براى اينكه مجلس ضيافت از هر حيث باشكوه باشد ، آب بحوض خانه انداخته بودند . يكى از اتباع شيطان كه البته بموجب دستور شيطان بزرگ نميتوانست وارد مجلس شود و در مجلس كار خلافى صورت دهد ، بيرون در كنار نهر آب نشست و يك دسته گل كه در دست داشت ، به آب انداخت . آب دسته گل را بميان حوض برد ، يكى از بچه‌ها بفكر ربودن گل بكنار حوض آمد و در آب افتاد و خفه شد و عروسى مبدل بعزا گشت .\r\nرفيق شيطان از اين خلاف قول ، متأثر شده و گله كرد . شيطان عامل عمل را احضار و مؤاخذه كرد . او گفت من كارى نكردم ، فقط براى تزيين مجلس دسته گلى به آب دادم و اين كنايه از اين افسانه اتخاذ شده و در مواردى كه كسى كارى را ظاهرا براى صلاح و باطنا براى فساد انجام ميدهد استعمال ميكنند .\r\n","page_name":" 377 ","page_number":385},
  {"content":"\r\n\r\nمن در اينجا نميخواهم وارد توضيح و تفسير ديالكتيك‌ها و جمله‌هاى فرضيهء كارل ماركس شده ، و در زمينهء عدم تطبيق اكثر آنها با قواعد عقلى و منطقى ، افادهء مرام كنم .\r\nاين كار را اقتصاديها و روانشناسها ساخته ، و كتابهائى هم در اين خصوص پرداخته‌اند .\r\nمعهذا براى اينكه خوانندهء عزيز از سبب اين قحطى بىعلت اطلاع حاصل كند ، ناگزيرم ، شمه‌اى از عمليات بالشويكها را كه از روى تعليمات كارل ماركس ، هرچيز قائمى را سرنگون ، و هر تأسيس خوب و بدى را واژگون كرده ، و موجب قحط و غلا و تنگى و كمى و كاستى ، بلكه نبودى و نيستى كليهء لوازم معيشت در خاك روسيه شده بودند ، متذكر شوم .\r\nميدانيم كمونيسم وقتى بمنتهاى آرزو و غايت مطلوب خود ميرسد ، كه در جامعهء بشريت تمام آنچه به آن دارائى گفته مىشود ، به تصرف يك مركز درآمده و استفادهء از آنها بالسويه بدسترس افراد جامعهء بشريت گذاشته شود ، من حالا كارى باينكه اين امر ، در جامعهء بشريت قابل الاجرا هست يا نيست ندارم ، بلكه ميخواهم در اينجا راه وصول به اين مرام را از روى اصل مسلم كارل ماركس تشريح كنم ، تا سبب قحطى روسيه دستگير خوانندهء عزيز بشود .\r\nكارل ماركس ، راه وصول به اين تصرف دارائى فردى و برقرارى مساوات تام و تمام را در جامعهء بشريت ، خرابى كليهء اوضاع حاضر « 1 » ، يعنى درهم ريختن تمام تأسيسات اقتصادى و اجتماعى ، و از بين بردن كليهء معتقدات مذهبى ، و مميزات ملى ميداند .\r\n\r\n\r\n","description":"","footnote":"\r\n( 1 ) - در آن اوقاتى كه در اراضى حول‌وحوش حضرت عبد العظيم باصطلاح كهنه‌فروشها و عتيقه‌چيها پيله‌كنى ميكردند و ظرف خردوريز بيرون مىآوردند يكى از اين پيله‌كن‌ها ، ظرف كاشى بسيار زيباى قيمتى پيدا كرده بود كه قيمت زيادى براى آن ميخواست . يهوديها آنچه كردند ، نتوانستند ناف او را چرب كرده و قطعهء قيمتى را از چنگ او درآورند . حيله‌اى بخاطرشان رسيد كه ظرف را بشكنند و شكستهء آن را از او بخرند . يكى را نزد او فرستادند ، مؤمن ظرف را براى عرضه نزد « مشترى » آورد . يهودى بدجنس در ضمن دست بدست گرداندن ظرف را از دست رها كرد و خرد شد . صاحب مال دادوقال را سرداد كه مردك يهودى پشت سر هم ميگفت ! چه خبرده ، مگه چى شده ، شكست كه شكست ! جونت سلامت ، كاسهء عمرت كه نبود ! تووونشا بگير ! خلاصه با اين حرفها چند ده تومانى عوض داد و رفت . بفاصلهء كمى يهودى ديگرى پيدا شد ، البته بعد از اطلاع ( ؟ ) واقعه و اسف و افسوس بسيار اين ظرف شكسته را فعلا ده بيست تومانى مشترى شد و با اين تدبير ظرف را از چنگ مؤمن بيرون آورد و بعد چسبانده بكهنه خرهاى فرنگى فروختند . اصل مسلم كارل ماركس ( خرابى براى تصرف ) بىكم و كاست از روى اين فكر يهودى بوجود آمده است . اول خراب ميكنند كه بعد از دست بسر كردن مالك اصلى و مالكين مصنوعى بعدى خودشان تصرف كنند . با اين تفاوت كه يهودى چند ده تومانى به مالك ميداد ، ولى آنها به مالك چوبه دار و گلوله عوض ميدادند . بدوا بدست عمله‌ها هم مالك را از بين ميبردند و هم كارخانه را خراب ميكردند ، بعد خودشان جلو مىآمدند و عمله‌ها را دست بسر كرده ، خود مالك همه چيز مىشدند .\r\n","page_name":" 378 ","page_number":386},
  {"content":"\r\n\r\nماركسيسم مذهب و مليت نميشناسد ، و در نظر پيروان اين عقيده ، هرگونه اقدامى كه براى نيل به اين رويه و مرام يعنى خراب كردن وضع حاضر و ساختن اين مساوات بهشتى مناسب باشد ، از قتل و نهب گرفته تا دروغ و تهمت و افترا همه چيز مجاز و مستحسن بلكه واجب و لازم است . خوانندهء عزيز ! تعجب نكنيد ، كه چرا آنقدر توده‌اىهاى ما بيشرمند و روزنامهاى آنها بىمنطق چيز مينويسند ، يا راديو مسكو و روزنامه‌هاى ارگان دولت شوروى ، آنقدر در خوبى اوضاع روسيه گزاف‌گوئى ، و نسبت بسايرين هرزه درآئى ميكنند و تهمت و افترا ميزنند و در مجامع بين المللى نمايندگان آنها خود را منطق نفهم جلوه ميدهند اين كارها همه لازمهء همان مسلك تخريب اوضاع حاضر است كه يكى از اصول مسلم آنها مىباشد .\r\nدر اين طرز حكومت ، البته افراد نبايد از خود اراده‌اى داشته ، بلكه بايد در تمام شئون زندگى ، مطيع مركز باشند . كار آزاد نيست ، هر كارى كه مركز براى هر فردى مناسب و بهراندازه‌ايكه لازم دانست ، بايد افراد همان كار را به همان اندازه بكنند و در مقابل كار ، كوپن جيره‌بندى بگيرند و لوازم زندگانى خود را از باجه‌هاى عمومى دريافت كنند . وقتى هم كه پشت باجه‌ها ميروند ، البته نبايد از بدى و كمى نان سرانه ، و نارسائى لباس ، و ناموزونى و ناهموارى ساير لوازم كه براى آنها تهيه شده است ، اعتراض و چون و چرا نمايند ، زيرا اگر ممكن و ميسر ميشد ، البته بهتر و بيشتر ميدادند .\r\nپس آنچه ميدهند ، بايد بالاى سر و چشم گذاشت و راضى و شاكر بود ، زيرا سران جامعه شب و روز خود را وقف بهبودى زندگى آنها كرده ، و آنچه زور داشته‌اند زده و از اين بهتر و بيشتر نتوانسته يا استطاعت نداشته‌اند فراهم كنند .\r\nبازهم نميخواهم با استدلال ثابت كنم كه اين طرز بشر را ، از بشريت بمقام حيوانيت تنزل ميدهد . زيرا ، همانطور كه بخر و گاو هرچه ميدهند مىخورد ، و هرجا جايش كنند ميخوابد و هرقدر بارش كنند ميكشد ، انسان هم با اين طرز زندگى همين حال را پيدا خواهد كرد و آزادى اراده و شخصيت انسانيت را بالمره از دست ميدهد . چرا در اين زمينه افادهء مرام نميكنم ؟ به جهت اينكه اين كار با روان‌شناسى است و با « شرح زندگانى من » كه موضوعش تاريخ اجتماعى و ادارى دورهء قاجاريه است مناسبتى ندارد .\r\nپس مقصودم از اين قلمفرسائى چيست ؟ مقصودم ، توضيح اين مطلب است كه بالشويكها ؛ در بيست و هشت نه سال قبل ، چگونه اين مرام يعنى تصرف تمام دارائى افراد را در كشور روسيه عملى كردند و چه شد ، كه اين قحط و غلا و تنگى و كمى و كاستى بلكه نبودى و نيستى ، پيش آمد ؟\r\nدر اوايل امر ، براى اينكه دست ملاكين و كارخانه‌دارها را از ملك‌ها و كارخانه‌ها كوتاه كنند ، بكشاورزان و عملهء كارخانه‌ها گفتند : مالك زمين و صاحب كارخانه شماها هستيد ، مال غصب شده خود را تصرف كنيد . معلوم است ، رعيت و عمله‌اى كه جز مزد روزانه بهره‌اى از محصول كارخانه و مزرعه نداشته ، و اين مزد هم بقدرى كه شكم شخص\r\n\r\n","description":"","footnote":"","page_name":" 379 ","page_number":387},
  {"content":"\r\n\r\nاو را سير كند ، نبوده و در مدت عمر ، در همه‌چيز به نظر حسرت و تمارزوئى مينگريسته است ، شنيدن اين جمله كه ملك و كارخانه مال تو است ، چه اثرى در او مىكند و چگونه او را در قتل و نهب جرى مينمايد ؟\r\nكشاورز و عملهء كارخانه بر سر مالك و مباشر و صاحب كارخانه و مهندس و سر كارگرها ريخته ، آنها را از پاى درآوردند ، و آنچه از غث و سمين يافتند غارت كردند .\r\nانبارهاى غله خالى شد ، و فرش و اثاثيهء مالك ، و حتى پيچ و مهره و لوازم يدكى كارخانه‌هاى صنعتى و ماشينهاى زراعتى ، همه به يغما رفت و جز آب و زمين در زير طاق آسمان ، و مقدارى آهن بىمصرف ، در كارخانه‌ها چيزى باقى نماند .\r\nكارخانه‌ها ، بعد از غارت ، طبعا قابل راه افتادن نبود . زيرا نه مواد اوليه داشت ، و نه پيچ و مهره ، اتفاق افتاده بود ، كه عملهء غارتگر براى بدست آوردن ، مثلا يك ميخ اصل ماشين را شكسته ، و از كار انداخته بود و كارخانهء يدك‌سازى هم ، كه براى تكميل همين لوازم است ، مثل كارخانهء اصلى شده و از حيز انتفاع خارج گرديده ، و به راه افتادن آنها مدتى وقت و حوصله و سرمايه لازم داشت ، كه جاى همهء آنها خالى بود . بنابراين ، راه افتادن كارخانه‌ها چيزى نبود كه به اين چند كلمه‌ها ميسر گردد و عملهء كارخانه هرقدر خود را مالك كارخانه ميدانست ، نميتوانست در صدد اصلاح خرابىهائيكه خود موجب آن شده بود ، برآيد . پس ، در اين قسمت مقصود بالشويكها يعنى تخريب براى تصرف باقيمانده حاصل شد .\r\nاما نسبت به آب و زمين ، كوتاه كردن دست رعيت از آن به اين سهولت نبود . رعيت در زمينى كه سابقا بنفع مالك در آن عمل زراعتى ميكرد ، بموجب اين اعلان دولتى خود را مالك شناخته و زمين هم در تصرفش بود . عمل زراعت هم غير از كارخانه است ، پيچ و مهره‌اى لازم ندارد و مواد اوليهء آن هم جز بذر ، چيزى نيست . كشاورز هم غير از عملهء كارخانه است ، كه هريك كار خاصى را انجام داده ، و از نتيجهء آن چندان خبرى ندارند ، بلكه او نتيجهء كاريرا كه مىكند ، بهتر مىبيند و لوازم كار خود را بهتر ميشناسد .\r\nبنابراين ، هركس ابزار لازم خود را در ضمن غارت و يغماى عمومى ، تا حدى حفظ كرده ، و وسيلهء زراعت ملك خود را تلف ننموده بود . در هرحال ، در موقع كشت و كار كشاورزان هريك ، در ملك خود با بقيهء ماشينهاى زراعتى ، و يا اگر ممكن نميشد با اسب و گاو و شيارهاى دستى ، البته نه بزيادى سالهاى قبل ، ولى در هرحال زراعتى كردند . موقع برداشت محصول شد . بالشويكها كه در اين يك ساله ، قدرى خود را جمع‌وجور كرده ، و باندازه‌اى قوه تدارك ديده بودند ، كه از عهدهء مصادرهء رعايا و گرفتن محصول از آنها برآيند ، مأمورين خود را بسروقت كشاورزان فرستادند و تمام محصول را ظاهرا بعنوان راه انداختن نان كوپونى و باطنا براى فروش بخارجه از آنها گرفتند .\r\nاين وقت بود ، كه كشاورزان معنى اين مالكيت را فهميده ، و دانستند كه فقط چيزى كه عايد آنها شده ، و صرفه‌ايكه از مالكيت برده‌اند . همان محروم شدن مزد\r\n\r\n","description":"","footnote":"","page_name":" 380 ","page_number":388},
  {"content":"\r\n\r\nيوميه‌اى بوده است كه در دورهء قبل ، از مالك ميگرفتند و الا در اصل عمل كه عدم استفاده از فرآوردهء كار و دسترنج آنهاست تفاوتى حاصل نشده است ، و البته در اين روزها هم ، كار نان كوپونى هنوز ، به راه نيفتاده بود و كسى هم گوش خود را بنالهء كشاورزان كه « ما تا محصول ديگر چه بخوريم و چه بپوشيم ؟ » بدهكار نميدانست ، كه جوابى به آنها بدهد بر فرض اينكه كشاورزان در مقابل اين سؤال ، جواب هم ميشنيدند و عدهء « عنقريب نانوائىها و بزازيهاى عمومى كه نان و پارچهء مجانى بدسترس افراد بگذارند داير خواهد شد » ، بود و اين حرفها هم براى فاطى تنبان و براى حسنك نان نميشد .\r\nاز رعيتى كه به اين كيفيت فريب خورده ، و گرسنه مانده است ، ديگر نبايد توقع كار داشت . بر فرض اينكه مأمورين ضبط محصول بذرى هم براى او گذاشته باشند ، شكم خود و اهل عيالش مجالى به پيش‌بينى براى سال ديگر نميدهد ، و در اين يكى دو ماههء فاصلهء بين رفع محصول و موقع كشت ، ته آن بالا آمده است ، پس طبعا كاشتى نخواهد شد ، كه برداشتى داشته باشد .\r\nبالشويكها البته اين وضع را ميديدند ، و نتيجهء آن را ميفهميدند ، و با وعده و وعيد و تشر و تهديد ، حتى بآهن و آتش ميخواستند كار را سروصورتى بدهند ، ولى نمىتوانستند اعتماد از دست رفته را كه اصل و جان كار است ، در كشاورزان ايجاد كنند .\r\nخلاصه اينكه ، در سياه خاك روسيه كه از حدود حاجى ترخان تا مرز آلمان و اطريش ، به پهناى دويست سيصد فرسخ گسترده شده ، و براى نان دادن تمام اروپا كافى بود ، زراعتى نميشد و سالهاى بعد هم ، كه قدرى كارها را تحت نظم و نسق انداختند و با ميترايوز و طناب‌دار ، كار زراعت را روبراه ساختند ، باز هم نتوانستند زراعت سياه خاك روسيه را ، به زمان دورهء تزارى برسانند و بالاخره هم ، تا بر خلاف اصل مسلم كارل ماركس ، كه ضبط تمام محصول است استقلال‌هائى بعنوان « گلخوز » و « ساوخوز » بكشاورزان ندادند ، نتوانستند سروصورتى به كار زراعت و دام‌پرورى بدهند . تأثير كمى و كاستى فرآورده‌هاى زراعتى هم ، در ساير لوازم زندگى ، از بديهيات است بر اثر همين اوضاع بود ، كه يكصد و پنجاه ميليون سكنهء روسيه « 1 » . از همه‌چيز محروم شده و باصطلاح عوامانه سر سنگ سياه مانده بودند .\r\n\r\n\r\n","description":"","footnote":"\r\n( 1 ) - جمعيت امروز روسيه را ، كمونيست‌ها دويست ميليون ميگويند و مينويسند ، در صورتى كه قبل از جنگ بين الملل سابق جمعيت اين كشور بيش از يكصد و سى ميليون نبوده است .\r\nبا تلفاتى كه در ضمن تحويل و تحول رژيم تسارى برژيم كمونيست و دو جنگ بين الملل داد ، اين قلم را شصت هفتاد ميليون برآورد كرده‌اند خيلى بعيد به نظر مىآيد كه امروز دويست ميليون نفوس داشته باشند . بخصوص با اين قاعدهء كلى كه در انقلاب و تحول ازدواج و توالد از هرچيز بيشتر لطمه مىبيند . اگر بر اين جمله طرز ازدواج كمونيست را هم كه هيچ ترتيب و نظمى ندارد و خيلى هركه هركه است بر اين جمله بيفزائيم رقم دويست ميليون بيشتر مشكوك مىشود .\r\nگذشته از همهء اينها بچه پس انداختن شكم و سر و دل و دماغ ميخواهد كه هر دوى آنها با كار كردن روزى پانزده ساعت كه اكثريت مردم در رژيم كمونيست گرفتار آنند جايشان خالى است . بنابر اين بايد گفت اين هم يكى ديگر از بلوفهاى آقايان است .\r\n","page_name":" 381 ","page_number":389},
  {"content":"\r\n\r\nسال هزار و سيصد ، بدترين سالهاى اين وضع بود . زيرا بالشويكها هنوز آهن و آتش و ميترايوز و طناب‌دار را ، دربارهء كشاورزان به كار نيانداخته ، و رهبران آنها به همان نطق‌هاى معمولى خود ، اكتفا ميكردند . معلوم است با روحيه‌ايكه كشاورزان پيدا كرده بودند نطق تنها كارى پيش نبرده و كلخوز و ساوخوزها هم هنوز در كار نبود ، گرسنگى و كمى خواربار سهل است ، بقول حاجى شيرازى « قحط الرجال » همه چيز ، چرخ زندگانى اهالى را بالمره لنگ كرده بود .\r\nاگرچه بالشويكها ، چون خود مسبب اين اوضاع بودند ، چيزى به روى خويش نمىآوردند ، و مثل امروز جاروجنجال انتشارى ، راجع به پيشرفت خود زياد راه انداخته حتى ، بموجب اخبار بىسيم خود حاضر بودند در كارخانه‌هاى قندى كه هنوز چقندرش كاشته نشده ، و كارخانه‌هايش جز مقدارى آهن بيمصرف ، چيزى نبود ، مجسمه شعرا و وزراى ايران را در اين كارخانه‌ها از قند بريزند . ( ؟ ) و گاهگاه از قندها و پارچه‌هائى كه در دست دوم و سوم ، از يغماى كارخانه‌هاى سابق بدست آورده و ملت خود را با وجود احتياج زياد از آن محروم داشته بودند ، چند صد كيسه قند و چند ده عدلى قماش بايران ميفرستادند .\r\nولى ، حال اسف اشتمال مردم بدبخت روسيه چيزى نبود ، كه مردم دنيا از آن بىخبر باشند . زيرا ، هنوز بالشويكها توانائى منع صادر و وارد تام و تمام اشخاص را بكشور خود ، مثل امروز نداشتند و مسافرين و كنجكاوان خارجى ، با همهء سختىهائى كه نسبت بتماس خود با اهالى ، در حين عبور از خاك روسيه از مأمورين بالشويك ميديدند ، اگر صد يك ديده‌هاى خود را هم منتشر ميكردند ، كافى بود كه حس انسانيت را در ساير ملل بيدار كرده ، جمعيت‌هاى خيريه‌اى براى كمك به قحط زدگان روسيه ، تشكيل شود و اعانه‌هائى جمع‌آورى كرده و براى آنها بفرستند .\r\nسردار سپه هم ، در اينوقت بوسيلهء عمليات نظامى ، باندازهء لزوم جاى پاى خود را محكم كرده بود ، كه بفكر آتيهء خود افتاده باشد . البته محبوب بودن نزد همسايهء شمالى هم كه ناگزير مساعدت آن با هر دولت از لوازم كار بشمار مىآمد نظر پيش بين او را جلب مينمود . اين بود كه رياست كميسيون اعانهء قحط زدگان روسيه را به عهده گرفته ، بيانيه‌اى منتشر و مردمان توانا را براى شركت در اين كار خير ، دعوت و مبلغى اعانه جمع آورى كرده ، بتوسط سفارت روسيه براى آنها فرستاد .\r\nولى اين كمك‌ها ، چه از طرف ايران و چه از طرف ساير ملل وجه نقد و نفعى بود ، كه بدولت بلشويك ميرسيد ، و به حالت ملت بدبخت روسيه افاقه‌اى نداشت . بالشويكها ، اگر ميخواستند كمكى به حال افراد كشور روسيه بكنند ، حاجتى به اين اعانه‌ها نداشته و توانائى آنها از همه‌كس براى اين كار خير ، زيادتر بود . طلا و نقره و اثاثيهء طبقهء تواناى روسيه ، كه مردم را به يغماى آنها گماشته ، و بالاخره در دست دوم و سوم ، از يغماگران گرفته ، و ضبط نموده و چيزهاى گران‌بهاى آن را ، در خارجه آب و به پول نزديك كرده\r\n\r\n","description":"","footnote":"","page_name":" 382 ","page_number":390},
  {"content":"\r\n\r\nبودند باندازه‌اى زياد بود كه دولت بالشويك را متمول‌ترين دول عالم كرده بود و سه چهار ميليارد فرانك طلائى را هم ، كه بفرانسه‌ها مقروض بودند ، با واگذارى بيست سى ميليون طلب خود بايران ، و گفتن يك « لوطى نباخته » « 1 » از سر وا كرده بودند ، و بهيچكس هم نم پس نميدادند . بنابراين عدم مساعدت آنها ، بافراد كشور خود از راه ناتوانى نبود ، كه حاجتى به اين اعانه‌ها داشته باشند . بلكه اينها هم ، مثل بارر ، عضو كميتهء نجات ملى ، در انقلاب كبير فرانسه ، معتقد بودند كه بدن جامعه هرقدر عرق كند ، و فضولات خود را بقبرستان بفرستد ، سالم‌تر مىشود و معروف بود كه وجوه اعانه را بجيب زده ، اكثر گرسنگان و قحط زدگان را كه خود موجب بدبختى آنها شده بودند ، بدم ميترايوز ميدادند ، كه خود را از نگاهدارى و پرستارى آنها فارغ كرده باشند . چنان كه در بىسيم‌هاى آنروزهاى مسكو ، كه مثل امروز ، پر از لاف و گزاف و براى انتشار بوده و از همه‌چيز ياد ميكردند ، هيچ ذكرى از اينكه اين اعانه‌ها چگونه به مصرف رسيده است نبود .\r\nامروز هم معلوم نيست ، حال اهالى اين كشور پهناور ، بخصوص بعد از خرابى كه قشون آلمان ، از حيث نفوس و لوازم كار ، در اوكرن قسمت حاصلخيز روسيه ، بجا گذاشته است بهتر از آن روزى باشد كه سردار سپه براى آنها اعانه جمع ميكرد . و اگر بقول نويسندهء انگليسى ، كه چندى قبل در راديوى لندن منعكس بود ، معتقد شويم و اين دلسوزىها را براى سكنهء روسيه ، از راه انتشار در برابر انتشار ، و مكافات دروغ بوسيلهء دروغ ، ندانيم بايد تصديق كنيم ، كه حال اين برّه‌هاى خدا ، امروز بدرجات از آن روز بدتر است ، زيرا بنابر قول اين نويسنده ، كه آمارهائى هم براى اثبات قول خود داده بود ، اگر روسيه وسائل راه افتادن تمام كارخانهاى موجود خود را فراهم كند ، و اگر عايقى براى آنها پيش نيايد و اگر تا چهار سال ديگر اين چرخها لاينقطع بچرخد ، تازه در مدت چهار سال براى هر سرى از اهالى بيش از يك جفت كفش و دو جفت جوراب ، نميتواند تدارك كند !\r\n\r\n\r\n","description":"","footnote":"\r\n( 1 ) - قمار يكى از آفات تمدن است . در هر صنف و دسته‌اى قمارباز پيدا مىشود البته در ميان داشها هم با وجود حسن اخلاق و نيكوئى رفتار كه سابقا در ( صفحهء 303 جلد اول ) نوشته و از منش انسانيت آنها ستايش كرده‌ام نيز قمارباز پيدا ميشد ، ولى در همين كار نامشروع و خلاف مروت و انسانيت نيز رويهء خاصى را اتخاذ كرده بودند كه با ساير طبقات فرق داشت . مثلا اگر يك لوطى در قمار ميباخت و پولى نداشت كه توان باخت خود را بدهد ، طلبكار به او پيشنهاد ميكرد كه برخيزد و سه بار پشت و مخصوصا قدرى پائين‌تر از شال بند خود را به ديوار بزند و بگويد « لوطى نباخته » او از طلب خود خواهد گذشت ، ولى لوطى حتى پنطى منش‌هاى آنها هم اين خفت را بر خود هموار نميكردند و از هرجا شده بود پول فراهم كرده ، قرض قمار خود را ميپرداخت خيلى اتفاق مىافتاد كه به مجرد مطالبه ، لوطى يك مو از سبيل خود مىكند و بعنوان وثيقه بدست طلبكار ميداد و او هم نه همين قبول ميكرد ، بلكه آن مو را بالاى سر خود گذاشته و در محضر رفقا آن را در كاغذ تميزى حفظ ميكرد ، زيرا يقين داشت كه اين وثيقه از هر طلا و نقره و جواهرى زودتر پول خواهد شد .\r\n","page_name":" 383 ","page_number":391},
  {"content":"\r\n\r\nدرست دقت كنيد ! با سه چهار تا اگر ، براى مدت چهار سال ، يك جفت كفش و دو جفت جوراب ! و اين ، تقريبا همان مقدارى است كه دو سه ميليون افراد حزب كمونيست ، و دو سه ميليون قشون ، و افراد برجستهء كشور ، و كس‌وكار آنها را كفايت كند و باقى مردم بايد پابرهنه راه بروند .\r\nخوانندهء عزيز توجه دارد ، كه پابرهنه راه رفتن ، در آفاق گرمسير غير از پابرهنه ماندن ، در روسيه است . زيرا ، اكثر نواحى اين كشور ، در سرتاسر سال غير از ماهى چند روز ، آن هم در تابستان هميشه زمين‌تر ، يا محاله ، مرطوب و نصف بيشتر از آفاق آن ، سالى هفت هشت ماه يخ‌بندان ، و حتى بعضى از آنها ، سرماى سى چهل درجه زير صفر دارد . چهل درجه سرما ، و پاى بىكفش ؟ ! بناگزير ، اهالى بدبخت در ساير شعب زندگى هم مثل كفش و جوراب ، گرفتار مضيقه هستند ! حالاست كه ميتوانيم ، بدانيم چرا خارجىها را نمىگذارند وارد كشورشان بشوند ، و حتى مأمورين خارجه را هم ، كه بناگزير بايد در پايتخت آنها باشند ، از هرگونه تماس با افراد كه جزئى اطلاع از اوضاع داخله براى آنها حاصل كند ، ممنوع ميدارند و انتشارات خود را ، فقط بداد و فرياد بىاصل و اساس راديو ، منحصر كرده‌اند .\r\nنميدانم ، بشر كى از دست تعدى زمامداران خود رهائى پيدا مىكند ؟ ! و براى يك شكم ، و يك بستر چقدر بايد عذاب بكشد ؟ ! هر طرز حكومتى يك منقصت‌هائى دارد كه در هرحال مردم از آن رنج مىبرند . متوجه باشيم ، كه اگر اين مردم را آزاد بگذارند ، يقينا ششماه يا يكسال نميگذرد ، كه هريك تا حدى براى خود همه‌چيز مىتوانند دست و پا كنند و مرفه‌تر از امروز باشند . ولى چه بايد كرد ؟ حكومت آنها ، به قصد عالمگير كردن طرز كمونيست ، آزادى اقدام و عمل را از آنها سلب كرده ، نتيجهء عمل و سعى مثبت آنها را ، به زور دگنك كمونيسم ، از آنها گرفته صرف توپ و تفنگ و طياره و تانك مىكند ، كه ساير خلق اللّه را هم بروز مردم روسيه بنشاند . عمال اين حكومت ظلم و جور تصور ميكنند ، كه بعد از آنكه طرز جهنمى خود را در كل دنيا جريان دادند ، و هيچ دشمنى كه با اين طرز خصومت كند در عالم باقى نگذاشتند آنوقت از باقيمانده و لت و پار نوع بشر ، كه البته بيشتر آنها در اين ضمنها نفله خواهند شد ، بهشت كمونيست را بسازند و مساوات و عدالت را ، در نوع بشر مجرى دارند ، و رسم جنگ و طفره و تلاش را در زندگى بشر ، منسوخ دارند . و تازه ، بعد از اينهمه جان كندن چه كنند ؟ بشر را تا حد حيوانيت تنزل بدهند ، و از انسان خر و گاو بسازند ! ! براى چه ؟ براى اينكه مساوات تام و تمام را ، در تمام جزئيات زندگانى ، اين گاو و خرهائى كه با اين زحمت ساخته‌اند ، مجرى و معمول دارند ! ! اين جنون نيست ؟\r\n هموار كرد خواهى گيتى را ؟ * گيتى است ، كى پذيرد هموارى ؟ \r\nرودكى\r\n\r\n","description":"","footnote":"","page_name":" 384 ","page_number":392},
  {"content":"\r\n\r\nامروز مد شده است ، كه همه‌كس به طرز فاشيست طعن و لعن كند ، و اين طرز را بدترين طرز حكومتها بشمار آورد . در صورتى كه آزادى شخصى ، و علو نفس و پرورش معنى و ماده ، در طرز فاشيست ، بدرجات بيشتر از طرز كمونيست است ، و مسلما حكومت هيتلر ، با طبع آلمانها موافق‌تر از حكومت كمونيست ، با طبيعت بشرى است . شايد اگر به طرز زندگى هنديها آشنا شويم ، حال اين قوم هم كه در تحت حكومت استعمارى بسر مىبرند ، ده نه افراد روسيه ، يا بدتر از آنها باشد و هر چهار سال يك جفت كفش را هم نداشته باشند و هميشه پا برهنه راه بروند .\r\nخدايا ! تو به بشر اينقدر عقل بده ، كه از داشتن آقابالاسر « 1 » بىنياز شود ! و الا پادشاه استبدادى باشد ، يا رئيس جمهورى دمكراسى ، ديكتاتور و قائد باشد ، يا پيشوا و رهبر ، فاشيست باشد يا كمونيست ، كلاه افراد پس معركه است ، و در هرحال اين آقايان بزرگوار ، از تعدى و تجاوز دست‌بردار نبوده ، و بعنوان حفظ منافع افراد از هيچگونه جور و ستم ، بجامعهء بشريت حتى نسبت به همان افراد خود هم كوتاه نمىآيند .\r\nآقايان بزرگوار ، در زير عنوان حفظ جامعهء خود و برقرارى دمكراسى شش سال جنگيدند و مردمى را كه هيچ سابقهء عداوت ، و حتى شناسائى هم با يكديگر نداشتند ، بجان هم انداخته ، عالم بشريت را به خاك و خون كشيدند . عنقريب دو سال است جنگ تمام شده ، ولى فاتحها در قرن اتم هم ، با همان حرص و آز ، و همان خودپسندى و خودخواهى عهد حجر ، مشغول جنگ عصبى شده ، و در تقسيم نتايج فتح باهم نميتوانند كنار بيايند و در همان حينى كه على الظاهر مشغول مذاكرات صلحند در باطن تدارك جنگ مىبينند و هيچ بعيد نيست كه يك بار ديگر بشريت را فداى هواىنفس خود كرده ، آشوب ديگرى در جهان برپا كنند ، و با آلات و ادوات جهنمى كه تازه دارند ميسازند افراد بدبخت را بجان هم بيندازند . براى چه ؟ براى هيچ ! زيرا هيچيك از آقايان و جامعهء آنها ، بچيزهائى كه براى حفظ خويش ناگزير مىپندارند و بر ضرر ملل ضعيف ( ! ) از همديگر ( ؟ ) تقاضا دارند ، احتياجى نداشته و بيشتر دنبال هوا و هوس ميروند ! !\r\n\r\nملائكه بعقل بشر ميخندند\r\nگويند آدم ابو البشر ، براى اينكه با همسر عزيز خود در جنگهاى حول‌وحوش مسكن خويش بىموى دماغ باشد ، و شر مدعى و معترض را از سر خود بگرداند ، هريك از آقازاده‌ها را كه بزرگ ميشدند با يكى از خواهرها دست بدست داده ، بين آنها ازدواج ميكرد و قسمتى از جنگل وسيع اطراف را به او وامىگذاشت ، و آنها را جفت‌جفت\r\n\r\n\r\n","description":"","footnote":"\r\n( 1 ) - اين اصطلاح را در نوشتجات قدما هيچ نمىبينيم ، حتى در جوانيهاى من ، در محاورات هم استعمالش نميكردند ، ولى در اين پنجاه شصت سالهء اخير طورى رايجش كرده‌اند كه قابل نوشتن هم شده و بد تعبيرى هم نبوده و كنايه از سركاريست كه بالاى سر زير دستان ايستاده و با سماجت و تشدد از آنها كار ميكشد و به آنها امر و نهى ميكنند .\r\n","page_name":" 385 ","page_number":393},
  {"content":"\r\n\r\nمثل كبوتر پر هوا مىكرد كه بقول كريم خان زند ، « سى خودشان بگيرند ، و سى خودشان بخورند « 1 » » و زندگى مستقلى براى خود داشته باشند .\r\nاتفاق افتاد ، كه دو تاى از اين آقازاده‌ها كه شايد دو قلو هم بودند ، بقدرى بهم علاقه پيدا كردند كه آنى از هم منفك نميشدند ، و شب و روز باهم بسر ميبردند بطورى كه ، وقتى موقع زن دادن آنها رسيد ، پدر بزرگوار به زور توانست طوق زن و زندگى را به گردن آنها بيندازد .\r\nبعد از ورگذار شدن تشريفات عروسى و پاتختى ، همين‌كه نوبت به تعيين يورت براى محل اقامت دائم اين دو برادر رسيد ، دو نفرى خدمت پدر رسيده ، عرض كردند :\r\n« پدر جان ! تو از همه‌كس بيشتر بعلاقهء ما دو برادر به يكديگر سابقه داشته ، و مىدانى كه از هم نميتوانيم جدا شويم ، اينست كه آمده‌ايم از پدر مهربان خود استدعا كنيم كه يورت ما را از هم جدا نكند ، و ما را بفراق هم مبتلا نسازد و بما دو نفر يك يورت عطا نمايد . »\r\nآدم ، چون از اخلاق فرزندان خود آگهى داشت ، خنديد و گفت « ميدانم كه اين دخترهاى بلامرده « 2 » نخواهند گذاشت شما باهم سازگار باشيد ، و بالاخره ، ميان شما برهم خواهد خورد و بتفكيك مجبور خواهيد شد ، ولى چون از وظائف پدرى من است كه تا حد توانائى خود ، خواهش فرزندان را برآورم ، مانعى ندارد . فلان جنگل ، كه از حيث عرض و طول و درخت و چشمه و آب ، دو برابر جنگلهائى است كه به برادرهاى بزرگتر شما واگذاشته‌ام ، مال شما دوتاست ، برويد بخير سلامت باهم خوش باشيد . »\r\nدو برادر ، بعد از بوسيدن دست پدر و مادر ، و بخصوص تحويل گرفتن توصيه‌ها و اشكهاى مادر ، هريك دست زن خود را گرفته ، چهار نفرى به سمت يورت مشترك خود راه افتادند .\r\nچند روز اول ، چون هنوز از خصايص اين جنگل عظيم و حدود آن اطلاع و بصيرتى نداشتند ، هرجا ميرفتند باهم بودند ، و از ميوه‌هاى درختهاى بيحساب جنگل كه براى هزاران نفر كفايت ميكرد ، ميخوردند و احيانا از پوست و پر حيوانات كه اين\r\n\r\n\r\n","description":"","footnote":"\r\n( 1 ) - روزى براى كريمخان زند قوشى هديه آورده بودند . پرسيد : چكار از اين حيوان برمىآيد ؟ گفتند : شكار مىكند . گفت : شكارش را خودش مىخورد ؟ گفتند : اگر سير باشد ، خير . گفت : چه بايد به او داد كه سير شود ؟ گفتند : روزى فلان مقدار گوشت ، گفت : سرش بدهند ، سى خودش بگيرد ، سى خودش بخورد .\r\n( 2 ) - بلا و مرده ، جداجدا ، هريك معنى فحش و نفرينى دارد كه معلوم بوده و حاجت بتشريح و توضيح ندارد . سرهم رفته اين دو كلمه با اينكه بايد نفرين دو آتشه باشد ، بيشتر معنى دعا و تحسين ميدهد . اين دو كلمه را بطور مركب پدر و مادرهائى كه نميخواهند فحش و نفرين واقعى به اولاد خود داده باشند به كار مىبندند ، كه هم عدم رضايت خود را ظاهر كرده و هم نفرين واقعى نكرده باشند .\r\n","page_name":" 386 ","page_number":394},
  {"content":"\r\n\r\nگوشه آن گوشه افتاده بود ، براى پوشاك و تزئين سروبر خانمهاى خود استفاده ميكردند .\r\nدو سه هفته گذشت ، و برادرها و خواهرها كه در آن واحد جارى و باجناق همديگر هم ميشدند ، از نعمت مونسى با يكديگر برخوردار بوده ، شكر خدا را بجا مىآوردند ، و در مفاوضات خود ، از اظهار حق‌شناسى نسبت به پدر كه خواهش آنها را پذيرفته ، و بر خلاف رسم خود آنها را با يكديگر شريك كرده بود ، خوددارى نداشتند و مخصوصا پافشارى مادرشان را ، در انجام اين تقاضا در نزد پدر متذكر شده ، نسبت به او هم از اظهار قدرشناسى كوتاه نمىآمدند « 1 » و ضمنا به حال برادران و خواهران بزرگتر خود ، كه از اين خوشى محروم مانده بودند ، حقا تأسف مىخوردند .\r\nروزى ، در ضمن گردش ، يكى از دو خواهر ، يك پر مرغ قشنگى در خط سير دو خانواده ، در جنگل يافت و آن را برداشته ، موهاى سر خود را به آن زينت داد ؛ خواهر ديگر ، بدون اين‌كه چيزى اظهار كند ، اين كار را در عالم شراكت نپسنديد . روز ديگر ، چيز ديگرى از همين قماش كه خواهر ديگر تصرف كرده بود ، در نظر خواهر اولى مخالف شراكت آمد ، جمع شدن چند تا از اين اتفاقات ، موجب شد كه خواهرها در مواقع خواب كه البته هريك از دو زن و شوهر ، عليحده و قدرى دور تر از هم ميخوابيدند ، به شوهر شكايت از ستم شريكى كنند . البته ابتداى امر ، مردها اين شكايتها را بىاهميت دانسته ، از زيادى نعمت و كمى مزاحم ، و فراهم بودن نظير آنچه موضوع شكايت بود ، بزن‌هاى خود تذكراتى ميدادند ، ولى به علت تنيدن دائم خانمها ، كم‌كم ، مثل اين بود كه تصرفات هريك از دو شريك ، در مال مشترك به نظر مردها هم ، غير عادلانه آمده و هريك پيش خود فكر مىكرد ، كه لامحاله ، بايد در اين عمليات ستم شريكانه يك تعارف خشك و خالى ، ولو گفتن ، يك « اجازه ميدهيد » به او شده باشد .\r\nگذشتن دو سه ماه مدت ، و جمع‌آورى چندين فقره از اين ستم شريكى ( ؟ ) ها ، و بالاختصاص فكر نداشتن موى دماغ براى معاشقه و تمايل جنسى ، كه در اين قسمت\r\n\r\n\r\n","description":"","footnote":"\r\n( 1 ) - كوتاه نيامدن ترجمهء قصور نكردن و بعقيدهء من گذشته از اينكه فارسى سره است خيلى زيباتر از آن و به همين جهت است كه در ظرف اين ده بيست ساله كه از عمر مصطلح شدنش ميگذرد بطورى رواج يافته و بازار قصور را نفيا و اثباتا بىرونق كرده است كه حتى براى احتراز از تكرار هم ديگر كسى سروقت قصور نميرود . در فارسى قصور كردن با اينكه قصور معنى متعدى ندارد ، ولى چون با معين فعل كردن به كار ميرود قدرى معنى متعدى ميدهد و در مواردى استعمالش ميكنند كه بخواهند با عامل تقصير مجامله كنند و اين استعمال برضد معنى لغوى كلمه قصور كه لازم است مىباشد . در صورتى كه كوتاه آمدن همان مجامله را دارا بوده و عيب تناقض لغوى و اصطلاعى را هم ندارد . من هيچكس را نديده‌ام كه متوجه معنى حقيقى قصور كردن بشود ، مگر مرحوم مدرس كه در استيضاح مشهورش از مرحوم مستوفى الممالك نميگويد ، آقا قصور كرده است ، بلكه ميگويد استعداد منع در آقا كم است ، قصور است نه تقصير و ميخواهد بگويد ملايمت طبيعى انسانست و تقصير ندارد .\r\n","page_name":" 387 ","page_number":395},
  {"content":"\r\n\r\nخانمها بيشتر محرك بودند ، سبب شد كه دو برادر در خط سير روزانهء خود قائل بجدائى شوند ، و قرار گذاشتند روزها را از هم جدا باشند . بنابراين ، صبح‌ها كه در بنگاه مشترك از خواب برميخاستند ، هريك ناحيهء خاصى از جنگل را براى گردش خود معين كرده ، دورى و دوستى را بر اختلاط شب و روز ، ترجيح دادند .\r\nولى اين كار بيشتر اسباب جدائى بين دو برادر شد . زيرا هريك از آنها ، كه با خانمش عليحده گردش ميكرد ، چيزهائى در مسير خود يافته ، به بنگاه مشترك مىآورد كه به حكم « مرغ همسايه در نظر همسايه غاز است » در نظر زن برادر و برادر ديگر ، خيلى گران‌بها مىآمد و آتش حسد را در دل خانمها افروخته‌تر ميكرد . ولى باز هم ، دو برادر كه حالا ديگر هيچيك در ستم شريكى كردن ديگرى نسبت به خود ترديدى نداشتند ، نظر بصدق و صفائى كه از مدتها قبل بين آنها برقرار بود ، هريك به اعتقاد خود ، ظلم و اعتساف ( ؟ ) برادر ديگر را از راه اخلاق ( ! ) تحمل كرده ، چيزى به روى خود نمىآوردند .\r\nواقعهء كوچكى براى اين دمل كه از مدتى پيش در دلها ريشه كرده بود ، نيشتر شد .\r\nروزى يكى از دو برادر يك پارچه پوست خرگوش مرده‌اى در جنگل يافته ، بخانم خود هديه نمود . خانم هم كه اهل سليقه بود ، پوست پاره را با چند تا خار درخت بموهاى خود وصله كرد ، و با اين آرايش جلو جارى خود درآمد . چشمتان روز بد نبيند ! اين جارى ، بقدرى از اين واقعه ملول و قضيه را پيش شوهر خود بزرگ كرد كه بيچاره برادر را ، با همهء نارضامندى به تفكيك شركت واداشت .\r\nشب هنگام ، كه دو برادر در بنگاه مشرك همديگر را ديدند ، اين برادر موضوع تفكيك را مطرح كرد . برادر ديگر هم ، مثل اين‌كه دنيا را به او داده‌اند ، گفت : واقعا بايد تصديق كرد كه ما دو نفر خيلى باهم روحا و فكرا متحديم ، منهم ميخواستم ، همين موضوع را پيشنهاد كنم ، و فى المجلس كلياتى براى طرز تقسيم اين جنگل عظيم در نظر آورده از فردا صبح مشغول تفكيك شركت شدند .\r\nالبته طرفين ، در اين پنج شش ماهه آنقدر وقت داشته بودند كه تمام نقاط جنگل را گردش كرده ، و اجمالا بتوانند از يكطرف وسط آن را تشخيص بدهند . بنابراين ، تعيين نقطهء شروع مشكلى نداشت ، درخت عظيم ، يا پيش‌آمدگى دامنهء كوه ، يا تپه‌اى را كه در اين نقطه بود ، مبداء قرار دادند . در اين‌كه كدام قسمت از چپ و راست اين نقطه متعلق بكدام يك از دو برادر باشد ، با يكپارچه سنگ ، و يك اخ و تف و « تر يا خشك » تكليف معلوم شد ، ولى باز هم خوف تعدى يكى به ديگرى نگذاشت ، كه كار به همين جا ختم شود نقطهء ديگرى را از ته جنگل كه محاذى با اين نقطه بود به نظر آورده ، قرار گذاشتند ، خطى كه اين دو نقطه را بهم وصل كند ، فاصل ملك دو شريك باشد .\r\nخط كشى شروع شد . جنگل بقدرى بزرگ بود ، كه چندين روز با كمك خانمهايشان از صبح تا شام مشغول اين خط كشى و علامت گذارى بودند ، تا كار خاتمه يافت و دو برادر ، بعد از وداع خيلى مفصلى ، از هم جدا شدند . جاريها هم ، كه خود سبب اين تفكيك و\r\n\r\n","description":"","footnote":"","page_name":" 388 ","page_number":396},
  {"content":"\r\n\r\nجدائى را فراهم كرده بودند ، براى وداع دست به گردن هم كرده تا توانستند اشك دروغى ريختند . يكى از دو برادر ، براى بنگاه خود اين نقطه را انتخاب كرده و همانجا ماند ، و ديگرى كه نقطهء مقابل ، يعنى نقطهء شروع ، بيشتر بذوقش چسبيده بود ، از كنار خط ، البته در داخلهء ملك خود ، بدان سمت برگشت ، تا ضمنا بازديدى هم از املاك اختصاصى كرده باشد .\r\nدر مسير و در كنار خط سرحدى ، چشمه‌ها و درختهاى زيباى بارور زياد بود ، كه بفاصلهء يكى دو ذرع ، در سهم هريك از دو برادر اتفاق افتاده بود ، در موقع خط كشى ، هر يك از دو برادر ، بنفع قسمت خويش ، پيش خود فكر ميكرد اى كاش خط كشى از دو ذرع آنطرف‌تر اتفاق افتاده بود ، كه اين درختها و چشمه‌ها در ملك او واقع ميشد . ولى ، چون در قرار كليات ، اين موضوع را هم حل كرده بودند ، طرفين ، در حين عمل ، نميتوانستند بر خلاف آن رفتار ، و خط را پس و پيش كنند ، اما همين چند چشمه و چند درخت كه هريك نظير بلكه بهتر از آنها را هزارها در قسمت خود داشتند ، چنان خاطر آنها را مشغول كرده بود ، كه آنى از فكر تملك آن بيرون نبودند .\r\nچند شبى ، دندان روى جگر گذاشتند « 1 » تا بالاخره حرص و شره يكى از آنها را به اين فكر انداخت ، كه تغيير خط سرحدى كار مشكلى نيست و جز صرف چند روز وقت ، كار ديگرى ندارد . چطور است خط را محرمانه عوض كنم ، كه اين درختها و چشمه‌ها در سهم من بيفتد ؟\r\nبا همسرش مطلب را در ميان گذاشت . خانم عزيز هم فصل مشبعى در تشويق او باينكار سخنرانى كرد . فردا صبح خانم و آقا ، دو نفرى از نقطهء بدوى عمل خيانت كارانهء خود را شروع كردند . يكى خط تازه را ميكشيد و ديگرى خط اصلى را كور ميكرد و پيش ميرفتند .\r\nبرادر ديگر هم ، كه همين افكار او را آرام نمىگذاشت ، بعد از مشورت با خانم ، و دريافت تشويق زياد از طرف مخدره ، برحسب اتفاق در همان روز مشغول اين حرام پيشگى شده بود . خلاصه روز هشتم يا نهم بود ، كه دو برادر و دو جارى ، در حين عمل ، دماغ بدماغ بهم برخوردند . برادرها با گفتن « اى واى داداش تو هم . . . » به يكديگر ، اكتفا كرده سر به زير انداختند ، و از خجالت بيحركت ايستادند . اما خانمها از رو نرفتند ، و هر دوى آنها ، هر يك رو به شوهر خود كرده گفتند : به تو نگفتم اين كارها خوب نيست ؟ حالا خوردى ؟ خوش گذشت ؟ خجالت بكش ! ! و بعد دست در گردن هم كرده ، و در ضمن ماچ و بوسهء فراوان ، گريه شوقرا سردادند .\r\nدر اين ضمن ، از آسمان غوغائى شبيه بصداى رعد ، برخاست ! اين آواى شليك هرهر ملائكهء هفت آسمان بود ، كه بعقل اين مسجود زاده‌هاى خود مىخنديدند .\r\nآقايان ! عزيزان ! قدرى فكرى كنيد ، ببينيد اين چيزهائى را كه شما ظاهرا باسم ملت‌هاى خود ، و باطنا براى هواى نفس خويش ، و بر ضرر ملل ضعيف ، از همديگر ( ! ) تقاضا داشته ، و براى مشروع جلوه دادن آنها اينقدر پشت هم اندازى مىكنيد ، و توپ و\r\n\r\n\r\n","description":"","footnote":"\r\n( 1 ) - دندان روى جگر گذاشتن كنايه از تحمل بار مشقت و سكوت و سكون و عدم اقدام در كارى است كه خيلى طالب انجام آن باشند .\r\n","page_name":" 389 ","page_number":397},
  {"content":"\r\n\r\nتشر بهم مىزنيد ، هيچ به درد ملت‌هاى شما مىخورد ؟ آيا زياده طلبىهاى پوچ صلح و رسايل ، در 1919 و بعد از جنگ جهانى سابق ، كه رادمردان ( ؟ ) آن روز با اصرار و ابرام در پيمان صلح ، چپاندند و اسباب جنگ اخير را فراهم كردند ، نبايد براى شما بزرگواران درس عبرت شده باشد ، كه در اين پيمان صلحى كه فعلا ميخواهيد منعقد داريد ، شما را از سوداهاى بيمصرف باز دارد ؟\r\nمحاكمهء سران و سرلشكران آلمانى مطابق كدام قاعده بود ؟ از سيروس و داريوش شاهنشاهان هخامنشى ايران دو سه هزار سال قبل ، كه با مغلوبين خود بطور انسانيت رفتار كرده ، و دربارهء آنها كمال عزت و احترام را مرعى داشته‌اند ، ميگذريم . البته ، در قرن اتم آن اندازه بزرگ منشى و انسانيت را نبايد ، از مردمان مادى امروز متوقع بود ، لامحاله ميخواستيد ، مثل چنگيز و تيمور مغول هفتصد و پانصد سال قبل ، باشيد و بعد از غلبه ، در ضمن عمل ، دشمنان خود را دست بسر كنيد . اين بساط محاكمه و صدور حكم اعدام ، آن هم بوسيلهء دار ، چه معنى داشت ؟ چرا سابقهء بد در جهان ايجاد مىكنيد ؟ كيست كه بتواند آيندهء جهان را پيش‌بينى كند ؟ آقايان ! عزيزان ! از اين كار خود كه با هيچ قاعده و قانونى مناسبت نداشته است ، اينقدر « شادى نكنيد » كه ممكن است در آينده « بر شما يا اولاد و برادرزادگان شما ، همين ماجرى برود » « 1 »\r\nبعد از اين ، مورخين شما هروقت در تاريخ‌نويسى خود ، باسم سلاطين انتقام‌جو ، مانند آقا محمد خان قاجار و تيمور و چنگيز و آتيلا ، و امثال آنها مىرسند ديگر حق ندارند نسبت به آنها اسائهء ادب كنند ، و آنها را سفاك و بىرحم بخوانند . اين كار شما آقايان بىكم و كاست مثل كار آنها است . زيرا سران آلمانى از كشور خود دفاع ميكرده‌اند . « در جنگ هم » بقول معروف « حلوا پخش نمىكنند » ، و هيچ معلوم نيست كه سرلشگران شما ، در حين جنگ ، نظير كارهائى كه شما براى آنها سران آلمانى را محكوم باعدام كرده‌ايد ، مرتكب نشده باشند ؟\r\nمنتها بقول آتيلا واى بر مغلوب ! !\r\nدر چهل و هفت و هشت سال قبل ، كه من در مدرسهء سياسى ، حقوق بين الملل جنگ ميخواندم ، نظرم مىآيد يكى از اصول آن‌كه تمام دول ، در حين جنگ رعايت ميكردند ، اين بود كه عمليات جنگى را فقط برضد قشون دولت دشمن ، به كار مىبستند و بمال و جان افراد كارى نداشتند ، و به همين جهت در غنيمت جنگ هم فقط اموال دولت را تصرف مينمودند ، و اموال اشخاص متفرقه ، از هرگونه تعرض معاف بوده و براى اين قسمت ، در حين جنگ محاكمى كه به آنها محكمهء غنائم ميگفتند ، برقرار ميكردند كه در موارد اختلاف ، اتباع طرفين جنگنده ؛ كه اموال آنها مال دولت قلم رفته ، و ضبط شده بود ، به اين محاكم رجوع كنند تا اگر تعدى بافراد شده باشد ، رفع شود . من ، در اين قصابى بين المللى اخير ، نشنيدم كه شما از اين محاكم تشكيل كرده باشيد !\r\n\r\n\r\n","description":"","footnote":"\r\n( 1 ) -\r\n اى دوست بر جنازهء دشمن چو بگذرى * شادى مكن ، كه بر تو همين ماجرى رود . \r\n","page_name":" 390 ","page_number":398},
  {"content":"\r\n\r\nعمليات جنگى برضد قشون دشمن هم ، فقط تا آن اندازه مجاز بود كه براى از كار انداختن آن لازم باشد . كشتن مجروحين ، و استعمال گلوله‌هاى انفجارى كه بعد از اصابت سه چهارپاره شده ، و قطعا موجب تلف است ، ممنوع بود . جمعيتهاى خيريهء صليب سرخ ، كه براى جمع‌آورى مجروحين در ميدان جنگ حاضر ميشدند ، فرقى بين مجروح دوست و دشمن نميگذاشتند و همه را جمع‌آورى كرده ، و يكسان بمعالجهء آنها ميپرداختند و رفتار غالبين ، با اسرائيكه از دشمن ميگرفتند ، عادلانه بوده و با آنها مانند مهمان رفتار ميكردند . ولى در اين جنگ ، من در راديوهاى طرفين خيلى شكايت از عدم رعايت اين قوانين شنيده‌ام ، كه اكثر آنها مطابق با واقع هم بوده است .\r\nشما آقايان ، كه طياره‌هاى خود را براى بمباران بفراز شهرهاى دشمن ميفرستاديد ، هيچ رعايت خانه‌هاى اشخاص متفرقه را ميكرديد ؟ مسلما خير ! زيرا اكثر اين بمبارانها را در شب به عمل مىآورديد ، و « رميتا من غير رام » بر سر شهرهاى دشمن بمب ميافكنديد ، خرابهء خانه‌هاى اشخاص متفرقه ، كه در اين شهرها امروز هم موجود است دليل اين گفته مىباشد .\r\nاز اين ميگذريم و اين كار را براى بجان آمدن ملت دشمن و تنگ گرفتن او بر دولت خود ، تا با شما صلح كند ، بشمار مىآوريم و اين كار خلاف قاعده را ، چون طرفين كرده‌ايد ولو اينكه بر خلاف اصول مسلم ، و قاعدهء انسانيت و رحم و مروت است ، مجاز حساب مىكنيم ، ولى بعد از فتح يك قلعه ، يا يك شهر ، كشتن مردمان آرام بىاسلحه چه معنى داشته است ؟ بعضى از دوستان من ، كه در موقع ورود فاتحانهء شما آقايان ، به شهر برلن در آنجا حاضر و شاهد قضيه بوده‌اند ، بخصوص در قسمت اشغالى روسها ، داستانهائى از كشتار مردمان بىاسلحهء بىآزار ، و بىناموسيهاى غالب بر مغلوب ، براى من نقل كرده‌اند كه شنيدن آنها هر سنگدلى را متأثر مىكند ، و مضمون اين شعر را به نظر ميآورد .\r\n شاد ، الا بگه مرگ ، نبينى مردم ! * بكر ، جز در شكم مام ، نيابى دختر ! \r\nاز اين هم ميگذريم ، و اين خلاف انسانيت را فرع و نتيجهء عصبانيت افرادى قشون فاتح تصور ميكنيم ! خوب آقايان ! غارت بانك‌ها ، و كندن كارخانه‌هاى آلمان و فرستادن آنها بكشور خودتان را ، بچه مىشود حمل كرد ؟ اين بانكها و اين كارخانه‌ها مگر مال دولت آلمان بود ؟ بر فرض اينكه مال دولت هم بود ، كندن و بردن آن بدون هيچ تشريفات ، و تصرف اشياء امانتى مردم ، در بانك‌ها ، چه معنى داشت ؟ مگر شما چپوچى بوديد ؟\r\nاز اين هم ميگذريم ، جمع‌آورى مردم آرام صلحجو ، و فرستادن آنها بكشور خودتان بعنوان ترميم خرابيهائى ، كه از قشون آلمان بكشور شما وارد شده است ، چه صيغه‌ايست ؟ مگر شما بكشور آلمان ، خسارت وارد نكرده‌ايد ؟\r\n\r\n","description":"","footnote":"","page_name":" 391 ","page_number":399},
  {"content":"\r\n\r\nشما ، با اين طرز رفتار خود ، چه در حين جنگ و چه بعد از غلبه انسانيت را تا عهد حجر عقب برده‌ايد ! !\r\nجز اين است ، كه ميگويند : در عهد حجر ، جنگ ميان دو قبيلهء مجاور جنگ افراد با افراد بوده ، و قبيلهء غالب ، تمام اراضى و دارائى و حتى افراد قبيلهء مغلوب را جزو خود ميكرده ، و در نتيجه ، دو قبيلهء يك قبيله ميشده است ؟ در صورتى كه آن بيچاره‌ها با چوب و چماق ، كه احيانا بسنگهاى نوك‌تيز يا دمه‌دارى مجهز بوده است ، جنگ ميكرده ، و نتيجهء آن ، جز چند تا سرودست و دك و دندهء شكسته ، و احيانا چند نفر كشته ، چيزى نبوده و اكثر رؤساى قبايل ، با جنگ تن‌بتن دعواى بين خود را خاتمه ميداده‌اند ، و وقتى كه يكى از رؤساى طرفين مغلوب ميشد ، طرف غالب فرقى بين افراد قوم مغلوب با افراد قوم خود ، نمىگذاشته و از آنها استمالت ميكرده ، و همه را بيك چشم مىديده است .\r\nآقايان ! عزيزان ! قدرى فجايع جنگ اخير را بخاطر بياوريد ، و حالا كه دور هم جمع شده ، و ميخواهيد ، ناسلامت ريگهاى گذشته را از دامن بريزيد « 1 » زياده‌طلبى بى جا را ترك گفته ، اينقدر حرص نزنيد ، و هواوهوس را كنار بگذاريد . و باز هم تكرار مىكنم ، چيزهائى را كه ملت شما به آن هيچوقت احتياجى پيدا نميكند ، آن هم بر ضرر ملل ضعيف ، كه هيچ مداخله‌اى در اين جنگ نداشته ، سهل است مثل ما كمك كار شما هم بوده‌اند آن هم از همديگر ( ! ) تقاضا نكنيد و در ضمن پيمان صلح تدارك جنگ ديگر ، نبينيد ! تعديات و تجاوزاتى كه تاكنون نسبت بملل مغلوب رواداشته ، و آتش انتقام را در قلب آنها روشن كرده‌ايد ، براى اينكه بشريت را يكدفعهء ديگر به خاك و خون بغلطاند كافى است ، « همين را كه زائيده‌ايد ، بزرگ كنيد زائيمان ديگر پيشكشتان » « 2 »\r\n\r\n\r\n","description":"","footnote":"\r\n( 1 ) - اگر در بيابان نزاعى بين دو نفر درگير شود و اسلحهء گرم و سردى هم نداشته باشند طبيعى اين است كه دامنهاى خود را پر از ريگ كنند و بجانب هم بيندازند و وقتى هم صلح ميكنند ، اول كارى كه ميكنند ريگها را از دامن فرو ميريزند . « ريگ گذشته از دامن ريختن » كنايه از متاركه و شروع بتوافق و مسالمت است .\r\n( 2 ) - در دورهء قانون‌گذارى دوم روزى در مجلس شوراى ملى وكيل الرعايا نمايندهء همدان در ضمن نطق خود مذاكره‌اى هم از آزادى زنها كرد . مرحوم منتصر السلطان ( خواجوى ) وكيل دمكرات كه بتقليد مليارهاى دورهء انقلاب كبير فرانسه با ساير هم مسلكان خود در بلنديهاى بسيار اقصى جاى داشت برفيق پهلوى خود گفت اى داد كه افتخار تاريخى را اين وكيل غير دمكرات برد ! من نصف عمر خود را مىدهم كه اين نطق باسم من شهرت كند . اين صحبت با اينكه بين دو نفر دمكرات شده بود در كولووار در مجلس منتشر شد و شيخ محمد حسين يزدى ملاى رند متلك گو كه از اعتداليها بود شنيد . خنده را مايه كرده گفت : سابق بر اين يزديها ، دخترها را خيلى جوان شوهر ميدادند . در يكى از اين عروسيها كه دختر خيلى جوان و حتى بچه بود وقتى كه مشاطه خواست موى زير ابروى دختر را بكند دختر دردش آمد و طبعا حركت شديدى به خود داد و از اين حركت آواز مخالفى از او سر زد ، دخترك بسيار شرمنده شد . مشاطه براى بيرون آوردن دختر\r\nبقيه در حاشيهء صفحهء بعد\r\n","page_name":" 392 ","page_number":400},
  {"content":"\r\n\r\nراستى شما آقايان عزيز ، كه خود را سرآمد عقلا شمرده و خويش را دسته گل سر سبد جامعهء بشريت ميپنداريد ، از مغلوبين و ضعفاى ملل گذشته ، چرا اينقدر بملتهاى خودتان ظلم ميكنيد ؟ آقايان ! عزيزان ؟ قدرى بفكر ملل تابعه خود باشيد و ببينيد اين هوا و هوسها و زياده طلبيهاى شما كه ظاهرا بعنوان نفع آنهاست براى اين بدبختها چه عذابى توليد مىكند ؟ و اين خوابهائيكه شما عقلاى قوم ( ؟ ) براى خير و سعادت آنها مىبينيد ، چه بلائى بر سر آنها ميآورد ؟ !\r\n\r\nهركس تنها بقاضى رفت راضى برميگردد\r\nاستالين ، در ضمن سخنرانى مقدماتى انتخابات اخير رؤساى حزب كمونيست ، كه در حقيقت ، بمنزلهء فتح نامهء جنگ و تدارك زمينه براى برنامهء كارهاى بعد از جنگ است ، از لوازم جنگى كشور روسيه در سال 1913 ، يعنى سال قبل از جنگ جهانى گذشته در دورهء تزارى ، و سال قبل از جنگ جهانى اخير كه در دورهء برقرارى طرز حكومت كمونيست تدارك شده بوده است آمارى داده و از مقايسهء دو سلسله ارقام به اين نتيجه رسيده است ، كه قوت جنگى روسيه ، در تحت طرز حكومت كمونيست ، پنج شش ، و در پارهء اقلام ، هفت و هشت برابر دورهء تزارى بوده ، و بعد از رجزخوانيهاى زياد ، راجع به فتح اخير ، و هنرنمائيهاى ارتش سرخ گفته است : اگرچه فاتح را محاكمه نمىكنند ولى من براى محاكمه حاضرم ، و محاكمه اين كار را بشما واميگذارم .\r\nآقاى ژنراليسيم ! تنها ، آن هم نزد هم‌فكرهاى خود بقاضى نرويد « 1 » زيرا در اين محاكمه طرفهاى شما حاضر نيستند و در حقيقت شما در ميدان خالى مبارز طلبيده‌ايد ! طرفهاى شما ، در اين محاكمه آن بيست سى ميليون نفوسى هستند ، كه براى برقرارى طرز كمونيست ، و افتادن اين اختيار و قدرت در دست شما جان سپرده‌اند . دستهء ديگر هم از طرفهاى شما ، سى چهل ميليون نفوس ديگرى هستند ، كه در جنگ اخير ، چه در ميدانها كشته ، و چه در خانه‌هاى خود نفله شده‌اند « برنيايد ز كشتگان آواز ! »\r\nچرا ! شما در ميان ملت حاضر روس هم ، طرفهاى ديگرى كه در مدت اين بيست و پنج ساله و عملى شدن سه فقره برنامهء پنج سالهء شما ، شبها را هر چهار پنج نفر در يك سوراخ بسر برده ، و روزها را تا هروقت كه شما صلاح دانسته‌ايد ، مثل حيوان كار كرده\r\n\r\n\r\n","description":"","footnote":"\r\n( 1 ) - « هركس تنها بقاضى برود راضى برميگردد » از امثلهء معروف و نزد خاص و عام مصطلح و مشهور است و حاجتى بتوضيح ندارد .\r\nبقيهء حاشيهء صفحهء قبل\r\nاز بورى گفت : عيب ندارد ، اين علامت آنست كه زود ميزايى و مولود هم پسر خواهد بود . دخترك باور كرد و به او گفت اگر اينطور است يكى ديگر هم حاضر دارم . مشاطه گفت : اين‌كه زائيده‌اى بزرگ بكن ! بعدها وقت زيادى دارى ! شما هم تربيت و تعليم نسوان را كه شروع كرده‌ايد درستش بكنيد كه دخترهاى مردم در مدرسه بد بار نيايند ، آزادى زنها پيشكشتان .\r\n","page_name":" 393 ","page_number":401},
  {"content":"\r\n\r\nو اكثر گرسنه و برهنه هم بوده‌اند داريد كه بعضى حى و حاضر و برخى هم كه خودشان از زحمت كار و بيمارى و بىپرستارى ، بدرود زندگى گفته‌اند ، اعقاب آنها حاضرند . ولى عيب كار براى آنها ، يا حسن كار براى شما در اينجاست كه از ترس چوبهء دار و گلوله ميترايوز ، جرأت دم زدن ندارند ، سهل است مجبورند در اين احتفالات جشنى كه مقدمهء انتخاب شما براى رياست ملت است حاضر شده و جهت اين فتح نمايان شما ، يعنى بتلف دادن شصت هفتاد ميليون نفوس و بيست و پنج سال گرسنگى خوردن ، و برهنگى كشيدن و محروميت خود از آزاديهائيكه براى بشر ناگزير است دست هم بزنند ، و بطيب خاطر ( ؟ ) و از روى ايمان ( ؟ ) باز هم بانتخاب شما رأى موافق بدهند ! !\r\n\r\nكار بىنتيجه\r\nبدترين اعمال شاقه‌اى كه براى عذاب دادن بمحكومين فكر كرده‌اند ، عمل بىنتيجه است كه مثلا بضرب شلاق محكوم را وادار كنند سنگ بزرگى را بر دوش گرفته ، از نقطه‌اى بنقطهء ديگر حمل كند و سپس آن را باز بر دوش گرفته و بنقطهء اولى برساند و اين عمل بىنتيجه را از صبح تا شام تكرار نمايد . زيرا اگر كاريكه محكوم ، به حكم محكمه و از راه اجبار ؛ انجام مىدهد نفع عمومى يا خصوصى هم داشته باشد ، بواسطهء همان نفعى كه دارد بر محكوم گوارا شده و عذابى را كه هر اجبارى در بر دارد از بين مىبرد در صورتى كه كار بىنتيجه گذشته از عذاب جسمانى ، روح را هم معذب مىدارد .\r\nآقاى ژنراليسيم ! شما بيست و پنج سال مردم كشور خود را باشدّ عذاب گرفتار كرده و قوت جنگى ملت را از حيث لوازم به چهار پنج برابر دورهء تزارى رسانديد . از بيست سى ميليون نفوسى كه براى بدست آوردن قدرت و چشاندن اين عذاب بملت خود تلف كرده‌ايد صرف نظر مىكنيم و آمار شما را هم از قماش انتشارات ايزوستيا و پراودا و غوغاهاى راديوى مسكو نميدانيم ، بفرمائيد ببينيم : امروز بعد از اين فتح جز چهل ميليون نفوس تلفات جنگى و يك كشور خراب ، كه هر شهر و قصبه و حتى ده كورهء آن دو سه ، بلكه ، پنج شش بار دست بدست گشته و غير از تل خاكسترى از آن باقى نمانده است چه در دست داريد ؟ هيچ ! و مسلما هيچ !\r\nشبهه را قوى ميگيريم ، كه با همان طرز جهنمى خود ، و چهار پنج فقره نقشهء پنج سالهء ديگر توانستيد بعد از بيست و پنج سال باز هم توانائى جنگى كشور خود را مجددا بسال 1939 ، يعنى حال قبل از جنگ اخير ، يا بهتر و پرتخمه‌تر « 1 » از آن برسانيد . با\r\n\r\n\r\n","description":"","footnote":"\r\n( 1 ) - پرتخمه‌تر كنايه از مجهزتر و بهتر و بالاتر است . چهار تخمه جوشانده‌اى بود كه سابق براى سينه درد بمتلايان ميخوراندند و آن عبارت از چهار تخمهء لعابدار يعنى قدومه و بارهنگ و به‌دانه و سپستان بود . البته هرقدر تخمه‌هاى آن زيادتر بود آن را بهتر ميدانستند .\r\nپس چهار تخمهء پرتخمه مطلوب‌تر بود . احتمال هم ميرود كه كنايه از نان تخمه‌زده گرفته شده باشد كه البته پرتخمه‌تر آن مطلوب‌تر است .\r\n","page_name":" 394 ","page_number":402},
  {"content":"\r\n\r\nتداركاتى كه فعلا از راه هوى و هوس انتشار كمونيست در تمام جهان ، در ضمن صلح فعلى مىبينيد يقين بدانيد كه همينقدر كه آبى به پوست انداخته و عده و عدهء كشور خود را كامل كرديد و چند تا « هل من مبارز » گفتيد ، و راديوى شما قدرى عر و تيز كرد باز هم جمع مىشوند و شما را بهر كيفيتى باشد بروز امروز مىنشانند . از اين عمل بيهوده كه عينا مانند سنگ كشى همان محكومين باعمال شاقه است ، چه نتيجه‌اى خواهيد برد ؟ و ملت شما ، از اين همه زحمت چه استفاده‌اى خواهد كرد ؟ از نخ كردن اين مهرهء كور « 1 » انتشار كمونيست جهانى براى خود و ملت خود چه نتيجه‌اى را منتظريد ؟\r\nبرادرم آقاى فتح اللّه مستوفى ميفرمودند : كه در سال 1312 قمرى كه بفارس ميرفتيم در باغشاه فين كاشان منزل كرده بوديم . روز اول سرطان و اول روز تابستان بود ، در اين روز مثل هندوانه خوردن شب اول چلهء زمستان يا بهتر بگويم برعكس آن آب‌تنى عمومى بخصوص در دهات و شهرهاى كوچك معمول است « 2 » . مردم دسته‌دسته آمده در حوض بزرگ اين باغ آب‌تنى مىكردند . جوانها يكديگر را با رخت به آب مىانداختند ، بعضى كه زير درختى و روى پلاسى خوابيده بودند ، دو سه نفر جمع شده اطراف فرش را گرفته ، مؤمن را در حال خواب به آب مىافكندند ، آب‌پاشى بسروبر اشخاص از كارهاى عادى بود و من مشغول تماشاى اين وضع بودم .\r\nدر اين ضمنها پيرمردى با پسربچه و الاغى وارد شدند . پيرمرد كنار حوض نشسته مشغول وضو شد و پسرك پهلوى الاغ ايستاد ، ولى خيلى بالاغ ورميرفت ، حيوان بهر طرفى مىايستاد با چوب بسر و مغزش ميكوبيد و اصرارى داشت كه مثلا الاغ را مثل عقربهء قطب‌نما صاف و راست ، موازى با ديوار باغ وادارد . بقدرى در اين عمل پوچ اصرار ورزيد كه پيرمرد وضو را نيمه‌كاره گذاشته ، به سمت او برگشت و با لهجهء غليظ كاشى به او گفت :\r\nچكارش دارى ؟ چرا اينقده عذابش ميدهى ؟ ! ! پسرك گفت آخه درست وا نميسه ! پير مرد گفت خوب وانسه ! مگه وقتى كج وايسيد كرهء آسمون بهم ميخوره ؟ ! !\r\nاگر نيك بنگريد رفتار شما با ملت روس بىكم و كاست مانند رفتار اين پسرك جاهل با الاغش است ، كه براى هواى نفس خود ، چوب بسر حيوان بىزبان ميكوبيد بدون اينكه از اين عذابيكه بالاغ ميداد نتيجهء معقولى متصور باشد ! !\r\n\r\nبگير و به‌بند و بده بدست من پهلوان !\r\nقدرى هم از چگونگى فتحى كه در اين جنگ نصيب ارتش سرخ شما شده است بشنويد : آقاى ژنراليسيم ! اگر اين فتح شما چنان كه در ضمن سخنرانى خود خواسته‌ايد بفهمانيد از رشادت ارتش سرخ ، و بر اثر تداركات قبلى و ضمنى شما كه آمارى هم از آنها داده و عدهء توپ و تفنگ و مسلسل آن را هم متذكر شده‌ايد بود\r\n\r\n\r\n","description":"","footnote":"\r\n( 1 ) - مهرهء سوراخ نكرده را مهرهء كور ميگويند - البته از مهرهء بىسوراخ نخ بيرون نميرود . « مهرهء كور نخ كردن » كنايه از صرف وقت در كار بىنتيجه است .\r\n( 2 ) - دهاتىهاى اراكى اين روز را روز آب پاشانك ميگويند .\r\n","page_name":" 395 ","page_number":403},
  {"content":"\r\n\r\nبايد از همان ساعت اول حملهء آلمانها به خاك روسيه يعنى شب اول تير 1320 جلو قشون آنها درآمده « 1 » و آنها را عقب رانده باشيد . در صورتى كه برعكس ، قشون دول محور در ظرف مدت دو سال اول هميشه فاتح بوده از يك طرف تا سواحل بحر اسود و خاك قفقاز و از طرف ديگر تا سواحل ولگا و استالينگراد و از سمت سوم ، تا سواحل نواولنينگراد پيش رفته و ارتش سرخ رشيد شما با دادن تلفات زياد عقب مىنشست ، سهل است ، در اين دو ساله ، در يك ده كوره هم از عهدهء جلوگيرى خصم برنيامد .\r\nهمه‌كس ميداند كه تا وقتى كه ذخيره و مهمات ، و بخصوص ماشينهاى جنگى و طياره‌هاى آمريكا از پل پيروزى يعنى از راه ايران بشما نرسيد ، ارتش سرخ يعنى ديوارهاى گوشتى شما ، با اينكه عقب سر آنها ميترايوز هم ميگذاشتيد ، و فراريهاى آنها را بدست افراد خود بديار عدم مىفرستاديد ، نتوانست قشون محور را عقب بنشاند . ورود ارتش سرخ هم به خاك آلمان ، بعد از آن بود كه دول آمريكا و انگليس سر قشون آن دولت را در نقاط ديگر به خود مشغول داشته ، و آلمان هم براى مقابلهء با آنها قشون خود را در خاك خويش و از حدود شما عقب كشيده ، و ورود ارتش سرخ شما ببرلن در نتيجهء اين اوضاع بود و رجز خوانى شما در اين فتحى كه نصيب ارتش سرخ شده است نظير « بگير و ببند و بده بدست من پهلوان « 2 » » است .\r\n به قدر شغل خود بايد زدن لاف * كه زر دوزى نداند بوريا باف \r\nنظامى\r\n\r\nسنگ مكافات دهر خرد كند دنده را\r\nاز اينها همه ميگذريم ، تصور مىكنم كه واقعا اين فتح نتيجهء زحمات حزب كمونيست ، در فراهم كردن لوازم جنگى و بدست ارتش سرخ نصيب شما شده و تمام مصالح اين جنگ هم از فراورده‌هاى كارخانجات خود روسيه بوده و كمك نقدى و جنسى انگليس و آمريكا ، و پل پيروزى ايران كه شما در سخن‌رانى خود از آنها اسمى نبرده‌ايد هيچ مداخله‌اى در اين پيروزى نداشته است . اگرچه شما در كشور خود را به روى همه‌كس بسته‌ايد و كسى خبر ندارد كه در كشور روسيه بر اثر اين جنگ چه غوغائى راه افتاده ، و خرابى بچه اندازه است ، ولى همينقدر كه رفتن قشون محور را تا ولگا و نوا و سواحل بحر اسود و قفقاز و مراجعت آنها را در حال حمله و دفاع از نظر بگذرانيم مىتوانيم خرابيهائى كه امروز در اين نواحى حاصلخيز پرعرض و طول ايجاد شده است ، در عالم تصور مجسم كرده و قول اهل اطلاع را كه ميگويند ، اين فتح در مقابل چهل ميليون\r\n\r\n\r\n","description":"","footnote":"\r\n( 1 ) - جلو كسى در آمدن از تعبيرات تازه است كه جديدا وارد نوشتن شده و كنايه از مقاومت و عقب زدن حملهء خصم و نتيجه گرفتن از اين عمل و مورد استعمالش هم بيشتر در جنگ سرد و محاوره است .\r\n( 2 ) - مورد استعمال اين مثل ، مثل مورد متن در موقعى است كه كسى كار كردهء ديگرى را به حساب خويش آورده و اظهار شجاعت و رجزخوانى كند .  وَ يُحِبُّونَ أَنْ يُحْمَدُوا بِما لَمْ يَفْعَلُوا .  قران كريم .\r\n","page_name":" 396 ","page_number":404},
  {"content":"\r\n\r\nنفس كه لامحاله دو ثلث آنها جوانهاى بين سى تا شانزده ساله بوده‌اند تمام شده و شما امروز گاوآهن هم براى زراعت نداريد كه رعيت شما با دست و چوب زراعت مىكند تصديق كرد . آقاى ژنراليسيم ! رفيق عزيز ! درست حساب كنيد ، بقول آن مرد تاريخى ، « اگر دو سه تا فتح ديگر از قماش اين فتح ، نصيب شما شود ! » بايد تنها در كرملن نشسته ، و مثل جغد بر خرابى دار و ديار نوحه كنيد ! !\r\nحالا ببينيد ، جلو خان خواستن شما براى كشورتان ، آن هم از ملتى كه در اين جنگ با شما متحد بوده ، و به قدر توانائى خود براى فتح شما عذاب كشيده ، و خاك آن براى اين فتح پل پيروزى بوده است ، چقدر بىمنطق و بر خلاف مروت است . رفيق عزيز ! قطع نظر از ما ، براى خود شما و ملت شما هم مناسب‌تر اين است ؛ كه بفكر اصلاح خرابيهاى كشور خودتان باشيد ، و در كار سايرين دماغ نچپانيد . و چنان كه در جاى ديگر هم اشاره كرده‌ام از نمك خوردن و نمكدان شكستن ، كه كار مردمان فرومايه است احتراز جوئيد ، و بدانيد كه بقول فصيح الملك شاعر شيرازى ما :\r\n « سنگ مكافات دهر * خرد كند دنده را » « 1 » \r\n\r\nنفت شمال و استاندارد اويل\r\nيكى از كارهاى ، خيلى پر سروصدا و خيلى بىنتيجهء ، كابينهء قوام السلطنه ، موضوع واگذارى نفت شمال به شركت استاندارد اويل آمريكائى بشمار ميآيد . هنر شخص قوام السلطنه ، در اين امر ، پنهان نگاهداشتن مذاكرات مقدماتى بود ، كه هيچيك از كاركنان سفارت خانه‌هاى جنوب و شمال و دايره نم‌كن‌هاى خودمانى « 2 » ، كه براى آنها\r\n\r\n\r\n","description":"","footnote":"\r\n( 1 ) - اين مصراع كه مصراع دوم از شعر دوم قصيدهء ناتمام شوريده است ، مسلما در ديوان آنمرحوم نيست . ميدانيم ، شوريده ، باميد عزل ركن الدوله ، در تهران مانده ، و بفراق زن و فرزند مبتلا بود ، و چنان كه در جاى خود نوشته‌ام ، اكثر در مجالس تفريح هفتگى خانوادهء ما شركت ميكرد . روزى در شهر منتشر شده بود كه ظل السلطان پسر ناصر الدين شاه والى فارس ، و ركن الدوله معزول شده است . اين روز ، روز جمعه ، و ما با مرحوم شوريده در يكى از جلسات هفتگى خود بوديم . مرحوم شوريده قصيده‌اى را كه دو شعر اولش بقرار ذيل بود :\r\n شير ژيان بر دريد ، گاو شكم گنده را ، * خواست كه از لاش او ، قليه دهد بنده را ،\r\nدندهء ركنى شكست ، تاب و توانش برفت ، * سنگ مكافات دهر ، خرد كند دنده را ، \r\nفى المجلس ، ساخت ، كه باقى آن را بعد تمام كند . اينكه نوشتم ، قصيدهء ناتمام ، به جهت اين است كه ديگر در مجالس بعد حرفى از اين قصيده و تمام كردن آن از آن مرحوم نشنيده‌ام .\r\nچون خبر عزل ركن الدوله هم بىاساس بود ، تصور ميكنم قصيده ناتمام مانده ، و اين دو شعر هم فراموش شده باشد .\r\n( 2 ) - ديره يا دف اگر خيلى خشك يا خيلى نمناك باشد ، صداى مطبوع نميدهد . دسته‌هاى مطرب در سابق ، يكى را همراه داشتند كه جز نم كردن دايره يا احيانا گرفتن آن در روى منقل آتش يا چراغ كارى انجام نميكرد . اشخاص بىكاره‌اى را كه در اطراف قضيه‌اى كه به آنها مربوط نيست فضولى ميكنند باستعاره ، داير نم كن ميگويند ، نظير : تخمه بو دادن كه آن هم به همين معنى و در همين مورد استعمال مىشود .\r\n","page_name":" 397 ","page_number":405},
  {"content":"\r\n\r\nخرما به نمك زده « 1 » ، و جگرك به تنور مىچسباندند « 2 » ، از قضيه بوئى نبرده ، و همين كه مذاكره با نمايندهء كمپانى ختم ، و قرارومدار كار گذاشته شد ، رئيس الوزراء لايحهء پيشنهاد آن را تنظيم ، و تقاضاى جلسهء سرى ، و در اين جلسه مطلب را آفتابى كرد ، و بدون اين‌كه مجالى به خبرچينيهاى سفارتى ، كه در مجلس بودند داده شود ، جلسهء علنى تشكيل كردند ، و نظر بتقاضاى دولت ، فوريت لايحه تصويب ، و تا عصر همان روز تمام تشريفات مقدماتى كار به عمل آمده ، و در جلسهء ديگر علنى ، كه عصر مجددا تشكيل شد ، قانون واگذارى نفت شمال به كمپانى استاندارد اويل ، در يك ساعت و نيم از شب گذشته ، باكثريت قريب‌باتفاق ، از مجلس گذشت . ( 29 عقرب 1300 ) ، قانون مزبور داراى پنج ماده و مواد آن بقرار ذيل بود :\r\n1 - مجلس شوراى ملى ايران واگذارى و حق استخراج نفت ايالات مفصلة الاسامى شمال را بكمپانى استاندارد اويل آمريكائى ، تصويب مىنمايد . نقاط مزبور شامل ايالات آذربايجان و استراباد و مازندران و گيلان و خراسان خواهد بود .\r\n2 - مدت اين امتياز پنجاه سال خواهد بود .\r\n3 - حقوق دولت ايران زائد بر صدى ده از كليهء نفت و مواد مستخرجهء از چاهها ، قبل از اينكه خرجى به آن تعلق گيرد ، خواهد بود .\r\n4 - شرايط ديگر امتياز ، از قبيل تسعير حق دولت اگر صلاح بداند و پرداخت آن و طرز نظارت و تفتيش دولت در عوايد و شرايط ابطال كنندهء اين امتياز و ساير شرايط ديگر ، را دولت ، پس از مذاكره و تهيه ، براى تصويب مجلس شورايملى تقديم خواهد نمود .\r\n5 - كمپانى مزبور حق نخواهد داشت اين امتياز را بدولت و شركت خارجى واگذار نمايد ، در صورت تخلف از اين ماده ، امتياز مزبور ملغى خواهد بود .\r\nفردا صبح ، كه اخبار ديروز مجلس ، در روزنامه‌ها منعكس شد ، تمام مردم بلااستثناء اين عمل دولت را تحسين كرده ، و تبريك گفتند . حتى ، كميتهء دمكرات هم ، كه بعد از اشتغال سران آن حزب به تشكيل حزب ديگر بود و نمود سابق خود را از دست داده ، و جز چند نفرى كه گرد هم جمع شده و رؤياهاى شيرين مىديدند چيزى نبود ، مشكل‌پسندى خود را كنار گذاشته ، و التفات كرده ، با قيد فقط از اين يك اقدام كابينهء اشرافى ( ؟ ) ، تمجيد\r\n\r\n\r\n","description":"","footnote":"\r\n( 1 ) - خرما بنمك زدن كنايه از كار و يا حرف بىفائده است كه كسى از راه فضولى براى خوش‌آمد شخص ذى نفع انجام دهد يا بگويد ، نظير ، كره به . . . ماليدن .\r\n( 2 ) - جگرك به تنور چسباندن كنايه از اظهار جگرسوزى براى يكى از طرفين قضيه بر ضرر طرف ديگر است كه از راه فضولى به عمل آيد . نظير ، آش‌ولاش بودن . زخمهاى پرعرض و طول و عميق را كه مانند زخم سوختگى خيلى درهم و برهم و ناسور باشد بآش و لاش توصيف ميكنند .\r\n","page_name":" 398 ","page_number":406},
  {"content":"\r\n\r\nنمود ، و از تمام ايالات و ولايات ، تلگرافات تبريك و رضامندى و تحسين برئيس دولت رسيد .\r\nقوام السلطنه درست فهميده ، و اين همه عجله و شتاب در گذراندن اين امتياز ، و دادن نفت شمال به كمپانى آمريكائى ، بسيار بمورد بود چنان‌كه همان مادهء چهارم قانون ، كه توضيح و تشريح جزئيات امر را بآينده محول مىكرد ، موجب شد كه دسيسه‌هائى ، از طرف ذينفع‌هاى خارجى و داخلى ، در اطراف آن ، به عمل آيد ، و سبب عدم كامروائى ، در اين مسألهء حياتى كشور بشود . از خوانندهء عزيز اجازه ميخواهم كه از سلسلهء حوادث جلو افتاده ، در همين جا سبب و جهت اين عدم توفيق را تشريح كنم و براى اين‌كه مطلب بهتر روشن شود ، سوابق اين كار را هم بعرض برسانم .\r\nدر ابطال الباطل ، اجمالا از امتيازاتى كه خوشتار يا تابع روس ، از كابينهء اول وثوق الدوله ، 1295 ، گرفته بود ، اشاره‌اى كرده‌ام . در آن روزها ، روسهاى تزارى خوب مىدانستند ، كه مجلس شوراى ملى ايران ، هيچوقت رضا نخواهد داد كه بدولت و اتباع آنها امتيازى داده شود . زيرا از رفتار جائرانه و حرفهاى سربالاى خود ، نسبت بساير معاملات و امتيازاتى كه در دورهء حكومت استبدادى ايران تحصيل كرده بودند ، باخبر بودند . بنابراين يكى از كارهاى رايج آنها اين بود كه در ايام فترت ، و نبودن مجلس ، از دولتهائى كه بيشتر با آنها مساعد بودند ، موافقت‌نامه‌هائى ، راجع بمنويات خود ، تحصيل ، و حتى آنها را اجرا هم بكنند ، كه مجلس آينده با كار ختم شده مواجه شده باشد . چنان‌كه ، در راه‌آهن از جلفا به تبريز ، همين عمل را كرده ، و در سال 1331 ، بدون تصويب مجلس ، و هيچگونه تشريفات ، اين راه را ساختند ، و مجلس سوم هم ، كه مىدانيم در بحبوحهء جنگ جهانى ، 1914 - 1918 تشكيل و بر اثر مهاجرت منحل شد ، مجال اين‌كه آن را تصويب بكند ، يا نكند پيدا نكرد . تا اين‌كه ، در ايام فترت بين مجلس سوم و چهارم ، در كابينهء سپهدار اعظم ، بموجب قرارداد دوستى ايران و شوروى 1299 ، اصل راه‌آهن بايران منتقل گرديد ، و حاجتى بتصويب مجلس پيدا نكرد . لرد كرزن وزير خارجهء انگليس هم ، در قرارداد 1298 با وثوق الدوله ، در حقيقت ، همين كار را ميخواست بكند ، كه آن هم نماسيد ، و قبل از مجلس چهارم ، وسيلهء الغاى آن فراهم آمد .\r\n\r\nسنگ قبر خوشتاريا\r\nيكى از امتيازاتى كه خوشتاريا موافقت‌نامهء آن را از وثوق الدوله تحصيل كرده بود ، امتياز استخراج نفت شمال بود ، كه بدون تصويب مجلس ، مقدمات عمل را هم تا حدى تدارك ديده ، و شايد شركتى هم براى اين كار تأسيس نموده بود . ولى در كابينهء دوم وثوق الدوله ، از يكطرف ، از بين رفتن دولت تزارى ، و از طرف ديگر قرارداد كذائى وثوق الدوله ، كه اختيار همه‌چيز ايران را بانگليس‌ها واميگذاشت ، سبب شد كه اين موافقت‌نامه هم ملغى شود خوشتاريا قدرى اين سر و آنسر دويد ، و بقول صمصام السلطنه ، براى « خرجياتى » كه مايه گذاشته بود ، سروصدا راه انداخت . ولى بيهوده ! زيرا دولت روس . و سفارتى كه از او تقويت كند ، و اين مو را طناب نمايد در كار نبود . به او گفتند « پول عاشقى بكيسه بر -\r\n\r\n","description":"","footnote":"","page_name":" 399 ","page_number":407},
  {"content":"\r\n\r\nنميگردد . » مؤمن آل يعقوب هم پس از دريافت اين جواب ، بقول قزوينىها ، پفره‌كنان « 1 » دنبال كار خود رفت .\r\nميدانيم ، اين روزها بالشويكها بلاى جان سرمايه‌داران روس بودند ، و خوشتاريا بروسيه نميتوانست برود . بنابراين ، راه اروپا را دم داد ، كه اين موافقت‌نامه را كه مثل موافقتنامه‌اى ، كه امروز در همين نفت شمال روسها از جناب آقاى احمد قوام گرفته‌اند ، ورق‌پاره‌اى بيش نبود در نزد ساير طالبان نفت دنيا ، به پول نزديك كرده ، حاصل عمل را بجيب بزند « 2 » و در يكى از ويلاهاى اروپا لم داده « 3 » باقى عمر را براحتى بگذراند . ابتداء با كمپانى هلندى ، و بعد با كمپانى فرانسه ، و بالاخره با شركت نفت جنوب ايران ، وارد مذاكره شد . ولى دولت ايران ، در هرسه مورد ، اعلاميه‌هائى منتشر نمود ، و به خود كمپانىها و سفارتخانه‌هاى دولت متبوع آنها ، اعلام كرد كه به اين كاغذ كهنه اهميتى ندهند . زيرا ، اين ورق‌پاره ، چون بتصويب مجلس نرسيده است ، ارزش قانونى ندارد و دولت ايران ملغى بودن آن را ، سابقا به خود خوشتاريا هم ، اعلام داشته است . البته كمپانىهاى مزبور هم از معاملهء با خوشتاريا صرف‌نظر كرده ، و تير او به سنگ خورد ، و بعد از اينها ، در جزو يكى از چندين ده هزار سرمايه‌دار پاك‌باخته روسى نميدانم ، در كنج كدام مهمانخانهء كدام يك از شهرهاى اروپا ، نفله شد ، كه ديگر اسمى هم از او بسمع نرسيده ، من اين جمله را مخصوصا در اينجا نوشتم ، كه سرمايه‌دارهاى دنيا بدانند ، كه در اين عالم كون و فساد از اين قبيل اتفاقات هم خيلى ممكن است بيفتد ، و خواب و خيال آنها را باطل كند . چرا ! يك منظور ديگر هم دارم و آن اين است كه حال كه بالشويكها تمام دارائى اين سرمايه‌دار روس تزارى را ضبط كرده ، و نوش جان فرموده ، و هيچ اسمى هم در هيچ‌جا ، از او نبرده‌اند ، لامحاله در اين كتاب از چگونگى فوت او ذكرى رفته ، و تلافى دم جاهائى كه براى گرفتن ورق‌پارهء امتياز نفت شمال ، به بعضى هموطنان ما داده بوده است ، بيرون آمده ، و حقگذارى از او شده باشد ، و خيلى از روح پرفتوح اين سرمايه‌دار استعمارى ، كه ميخواست مثل امروز به زور اشتلم ملت فقير ايران را وسيلهء ثروتمند كردن خود نمايد ، عذر ميخواهم كه نتوانستم تاريخ و محل وقوع حادثهء فوت او را بدست آورده ، و اين سنگ قبر ، و بالنتيجه اين قدر شناسى را كاملتر كرده باشم .\r\n\r\nجواب مسكت\r\nبارى دو روز بعد از گذشتن قانون واگذارى نفت شمال به استاندارد اويل ، از طرف رفيق رتشتين ، سفير روس ، مراسله‌اى بوزارتخارجه رسيد . رفيق عزيز ، در اين مراسله ، ميگفت كه دولت ايران ، بموجب\r\n\r\n\r\n","description":"","footnote":"\r\n( 1 ) - زوزه كشيدن سگ و شغال و ساير حيوانات مغلوب و از ميدان در رفته را در اصطلاح قزوينى پفره كردن ميگويند .\r\n( 2 ) - بجيب زدن كنايه از آن است كه با عجله پول غير مشروعى را تصرف كنند .\r\n( 3 ) - لم دادن ، يا والميدن استراحت كردن ، تنبلى و كاهلى نمودن در انجام كار ، سهل‌انگار بودن و مماطله كردن و دنبال آن را نگرفتن و نظير واكشيدن بمعنى دراز كشيدن است كه آن هم در همين موارد استعمال مىشود .\r\n","page_name":" 400 ","page_number":408},
  {"content":"\r\n\r\nيك مادهء قرارداد اخير ايران و روسيه متعهد شده است كه امتيازاتى را كه سابقا بدولت و اتباع روس داده بوده ، و بموجب يكى از مواد همين قرارداد ملغى شده است ، بدولت و اتباع دولت ديگرى ندهد ، و اعطاى اين امتياز بكمپانى آمريكائى ، چون قبلا بخوشتاريا تابع روس واگذار شده بوده است ، بر خلاف اين ماده است . دولت ايران جواب داد آقا ! ببخشيد ! اشتباه ميفرمائيد ! موافقت‌نامهء وثوق الدوله با خوشتاريا ، جز زمينه‌اى براى طرح لايحهء قانونى ، كه بعدها بمجلس برود ، چيزى نبوده ، و بنابراين دولت ايران امتيازى باتباع روسيهء تزارى نداده بوده است ، كه دولت روس سوىيتى آن را ملغى كرده ، و دادن اين امتياز بآمريكائيها با قرارداد دوستى سال 1289 دو دولت منافى باشد .\r\nميدانيم ، اول سفيرى كه دولت سوىيتى روسيه بخارجه فرستاده ، بايران بوده و رفيق رتشتين هم ، البته سابقهء خدمت ديپلوماتيكى نداشته و از همان بالشويكهاى پاشنه تركيدهء بيسواد و شايد مثل جانشين خود شومياتسكى ، در سابق سلمانى « 1 » يا چيزى نظير آن بوده است . بنابراين ، دريافت چنين مراسله ، از طرف چنين سفير ، چنان دولتى ، چندان تعجبى نداشت و ايرانىها كه بهم ميرسيدند ، و از اين مراسله مذاكره‌اى ميكردند ، بهمديگر ميگفتند : « يارو ، خيلى بىروغن سرخ كرده ، و الحق طناب پوسيدهء « 2 » خيلى بىاستحكامى را دست‌آويز كرده است » ولى دو روز بعد ، مراسله‌اى از سفير انگليس رسيد ، كه روى رفيق رتشتين را سفيد كرد .\r\nجناب وزير مختار ، و كهنه ديپلومات دولت حق‌پرست انگليس ، كه هيچ شايبه‌اى هم در فهم و ادراك او ، و دولت متبوع او نميرفت ، بموضوع سست‌تر ، و بىاساس‌ترى تمسك جسته ، و اعطاى اين امتياز را مخالف حق دانسته بود . اين جناب ميفرمود : كه خوشتاريا امتياز ( ؟ ) خود را بشركت نفت جنوب ايران واگذار كرده است ! !\r\nدولت انگليس كه پنجاه و پنج درصد سهام شركت نفت جنوب متعلق به او بوده ، با وجود سابقهء الغاى قرارداد وثوق الدوله با خود آن دولت ، البته به خوبى ميدانسته است كه اين ورق‌پاره‌اى كه بخوشتاريا داده‌اند ، يك پول ارزش ندارد ، و اينقدر مفت باز نبوده است كه حتى يك شلينگ هم ، در مقابل اين كاغذ كهنه ، به اين بايتينكاى « 3 » روسى بدهد ، و ناگزير\r\n\r\n\r\n","description":"","footnote":"\r\n( 1 ) - رفيق عزيزم آقاى على اكبر دهخدا مىگويد : خود شومياتسكى ميگفت من سلمانى بودم و در دورهء تزارى از پستوى دكانم محلى براى صحبت انقلاب طلب‌ها ساخته بودم و اين شغل را بپاداش اين خدمت به من داده‌اند !\r\n( 2 ) - از مثل معروف « با طناب پوسيده بچاه رفتن » اقتباس شده . ولى مورد استعمال « با طناب پوسيده بچاه رفتن » با « طناب پوسيده را دست‌آويز كردن » فرق زيادى باهم دارند . اولى كنايه از تهور و اطمينان بوسيلهء سست بىمصرفى است كه مسلما موجب عدم كاميابى و خسارت باشد و دومى كنايه از استدلال بىاساس كردن و دليل غير موجه آوردن و مثل مورد متن قياس مع الفارق كردن و سفسطه را بجاى منطق به كار بستن است .\r\n( 3 ) - اصطلاح روسى و در مواردى مثل حاجى عمقلى در فارسى و انكلسم در آمريكائى و پيرژاك در فرانسه به كار ميرود .\r\n","page_name":" 401 ","page_number":409},
  {"content":"\r\n\r\nچنين معامله‌اى هم اصلا اتفاق نيفتاده بوده ، و چنين سندى هم از خوشتاريا نداشته است .\r\nچنان كه ، جز اين يك دفعه كه جواب منطقى ايران را كه چيزى نظير جواب برفيق رتشتين بود شنيد ، ديگر هيچ حرف اين معامله را هم نزد ، ولى از همين تمسك بدست‌آويز پوچ پيدا بود كه تا بتواند نخواهد گذاشت اين معامله سربگيرد .\r\n\r\nانكلسمها در رفتند\r\nچنان‌كه وقتى خودشان هم حساب كار را كرده و دانستند كه اين ورق‌پارهء خوشتاريا ، از قرارداد كرزن و وثوق الدوله كه با آن همه پشت هم‌اندازى نتوانسته بودند ، به حلق ايرانيها فرو برند ، محكمتر نيست از بايع صرفنظر كرده ، و به مشترى يعنى استاندارد اويل پرداختند ! يك چند خواستند با اين كمپانى شركت كنند « 1 » ، از اين قسمت كه مأيوس شدند به كار ديگرى دست زده و بوسايلى كه در دست داشتند ، كمپانى آمريكائى را از اين معامله پشيمان كردند .\r\nبر اثر همين قماش اقدامات انگليسها بود ، كه باقى اوقات اين كابينهء قوام السلطنه و سه چهار ماههء كابينهء مشير الدوله ، و چند ماهى از كابينهء دوم قوام السلطنه ، صرف مذاكره و چگونگى اجراى مادهء چهار اين قانون شد ، و به جائى نرسيد . در اين ضمن بوى نفت نمايندهء كمپانى سينكلر آمريكائى را هم بايران فرستاد . قوام السلطنه ، در كابينهء دوم خود مادهء واحده‌اى ، در تفسير مادهء اول قرارداد ، از مجلس گذرانده و تخصيص « استاندارد اويل » را به تعميم و يا « هر كمپانى آمريكائى » ديگر اصلاح كرد ، و با وجود توليد رقابت بين دو كمپانى هم نتوانست اين انكلسمها « 2 » را بختم معامله وادار كند و اين كار تا كابينهء دوم سردار - سپه طول كشيد . شايد از طرف بعضى از وكلاى مجلس هم كه خودسرانه وارد معركه شده بودند ، اخلالهائى به عمل آمد ، و پولهائى از آنها خواستند . در اين ضمنها واقعهء ماژورايمبرى هم اتفاق افتاد ، و در هرحال معامله سرنگرفت و به نتيجه نرسيد ، و سروصداى آن هم افتاد .\r\n\r\nعقيدهء من راجع بآتيهء نفت شمال\r\nدو سال قبل ، پيش از آمدن كافتاراتزه بتهران ، و در آمدن سرو صداى ذى نظرى روسيه نسبت به نفت شمال ايران ، شبى در باشگاه افسران ، بعروسى وعده داشتم ، در ضمن گردش با وزيرپيشه و هنر آنوقت مصادف شدم ، و بدعوت ايشان در گوشهء يكى از اطاقها نشسته ، مشغول صحبت شديم . جناب وزير عقيدهء مرا راجع به نفت\r\n\r\n\r\n","description":"","footnote":"\r\n( 1 ) - استاندارد اويل را واداشتند ، تقاضا كند كه شرط واگذارى به غير را مجلس ملغا نمايد . دولت ايران به اين عمو سام حالى كرد كه اگر دولت ميخواست شما با كس ديگر شريك شويد ، لامحاله عدم اجراى آن را مستلزم الغاى قرارداد ، قرار نميداد .\r\n( 2 ) - « انكل » در فرانسه عمو و انگليسها آن را  uncle  تلفظ كرده و به همان معنى استعمال ميكنند « سم » همان سام اسم سام بن نوح است كه جد رستم پهلوان افسانه‌اى هم به همين اسم موسوم بوده ، بنابراين ترجمهء انكلسم ( عمو سام ) مىباشد . اين اصطلاح مثل پرژاك فرانسه و جامبول انگليسى براى آمريكائيها اسم عام شده است و بيشتر در مواردى كه مثل مورد متن شخص آمريكائى سادگى و يا زرنگى در كار بروز داده باشد استعمال مىشود . دد فارسى هم اهالى آذربايجان را با همين كنايه كل ( كربلائى ) فتاح يا مشهد ( مشهدى ) ستار ميخوانند .\r\n","page_name":" 402 ","page_number":410},
  {"content":"\r\n\r\nشمال ، و اين‌كه با كداميك از طالبان نفت دنيا بايد معامله كرد ، پرسيدند . من بايشان عرض كردم مىدانيد ، در دورهء پانزده سالهء سلطنت پهلوى ، كارهاى سياسى و معاملات دولتى ايران ، با دول خارجه ، و بخصوص با دول همجوار ، محرمانه اداره ميشده و بنابراين عامهء مردم كه من هم يكى از آنها بوده و هستم ، خبرى از طرز معاملات آنها با دولت نداشتند ، در اين دو سالهء اخير هم ، كه ايران حسينقلى خانى شده است ، با وجود قشون خارجى ، حق نيست كه اگر هم از طرف كاركنان و سفارت‌هاى آنها حرف‌هاى سربالا و بىحسابى زده شود مردم از آن باخبر شوند . بنابراين ، با وجود از ميان رفتن طرز ديكتاتورى ، و برقرارى حكومت دمكراسى باز هم كارهاى خارجى ايران محرمانه ميگذرد و من حق دارم كه از رفتار ، و طرز معامله ، و رويهء مذاكرات دول همجوار ، با دولت ايران بىخبر باشم . ولى در اوايل سلطنت پهلوى ، كه من در فارس و كرمان ، به سمت رياست استيناف ، در كارهاى دادگسترى با نمايندگان آنها تماس داشتم ، در چند مورد ، رفتار اين نماينده‌ها بخصوص روسها ، را خيلى عادلانه و منطقى بجا آوردم ، و نيز در اين دو سه سال اقامت قشون خارجى در ايران ، از روسها چيز زننده‌اى مشاهده نشده و چنين به نظر ميرسد كه در تحت طرز جديد حكومت خود ، قاعده‌دان‌تر و معقولتر از دورهء تزارى شده‌اند . البته شما كه چندين بار چه در دورهء پهلوى مرحوم و چه در اين دو سه سالهء اخير ، وزير بوده‌ايد از طرز رفتار آنها باخبرتريد . اگر واقعا معاملات و دادوستد دولتى روسها ، مثل صورت ظاهر امروزشان باشد ، و از زياده‌طلبيها و زورگوئىهاى دورهء تزارى دست برداشته باشند ، من هيچ مانعى نمىبينم كه دولت ايران در استخراج نفت شمال ، اعم از دادن امتياز يا شركت با آنها كنار بيايد تا ضمنا حق همسايگى هم رعايت شده باشد . جناب وزير توضيحى راجع به طرز رفتار آنها كه شرط اساسى اين اظهار عقيده بود ، ندادند ، ولى از وجنات ايشان پيدا بود كه ميخواستند بگويند خبر ندارى كه اين آقايان چه بسر ما مىآورند ، من هم صلاح ندانستم كه در اين زمينه ، زيادتر از اين بسط مقال بدهم بخصوص كه در اين ضمنها ، يكى دو تا « سرشير « 1 » » هم پيدا شد و صحبت دوبدوى ما را قطع كرده و صحبت باران و هواى خوب « 2 » جاى اين صحبترا گرفت .\r\n\r\n\r\n","description":"","footnote":"\r\n( 1 ) - سرشير در اينجا كنايه از سر خر است كه حاجت به تشريح ندارد . همانطور كه عربها به كور ابو نصير ميگويند در فارسى هم از اين كنايات كه چيزى را بضدش مىشناساند فراوان است مانند شكر پنير داخل مويز كردن كه در اينجا كنايه از اصطلاح معروف « به شكل داخل مويز كردن » است . گويند آخوندى در دهى بود . اهالى معلوم نيست بچه مناسبت به او ملا كشكى ميگفتند ، آخوند نزد كدخدا رفت و از اين لقبى كه به او داده‌اند شكايت كرد ، كدخدا بقيد جريمه مردم را از خواندن آخوند به اين اسم ممنوع كرد . فردا صبح يكى از اهالى بآخوند برخورده گفت جناب آقاى ملا نباتى سلام عليكم ، آخوند گفت : يعنى كشك ؟ ! همين « يعنى كشك » هم مثالى شده است كه در مواردى كه چيزى بگويند و يا چيز ديگر از آن خواهند استعمال مىشود .\r\n( 2 ) - اين تعبير از فرانسه ترجمه شده است و مورد استعمالش همان است كه از متن فهميده مىشود .\r\n","page_name":" 403 ","page_number":411},
  {"content":"\r\n\r\nولى در اين يكى دو سالهء آخرى ، روسها بقدرى در رفتار خود بىمنطقى ، و خشونت و كارهاى بىربط نشان دادند كه هرقدر هم دولتهاى مختلف ايران خواستند ، اعمال آنها را در پرده نگاه دارند ، نشد و عارف و عامى اهالى ايران دانستند كه اين طرفداران جامعهء انسانيت و مساوات و عدالت ، چه مردمان زورگوى بىمنطقى هستند ! !\r\n\r\nماهى را نميخواهى ؟ دمش را بگير\r\nاز تشريف‌فرمائى رفيق كافتاراتزه ، و آنهمه هياهوى بىموضوع و راه انداختن سروصدا راجع به نفت شمال كه تصور ميكرد با هو و جنجال چند نفر روزنامه‌نويس توده‌اى ، و يك مشت منفعت - پرست ، ميتواند نفت ايران را بدون هيچ تشريفات دربست براى رفقاى خود سوقات ببرد ، ميگذريم . زيرا ، اين رفيق عزيز از هول حليم توى ديگ افتاده « 1 » و فقط اشتباهى كه كرده بود ، اين بود كه ايران را همين يك مشت توده‌اى هوچى دانسته و بمؤثر واقع شدن انتشارات خود ، كه بوسيلهء اين اشخاص بىوجههء بىهمه‌چيز پخش ميكرد خيلى معتقد شده و اين مردمان بيوطن را كه در هر جامعه‌اى يافت ميشوند ، و جز سورچرانى و لفت و ليس مقصودى ندارند ، سران جامعه تصور كرده ، حرفهاى پوچ بىمغز آنها را ارادهء ملت ايران پنداشته بود ، و بعقيدهء خود ميخواست دولت و مجلس ايران را با كار ختم شده در نزد ملت ، يعنى همين هوچيهاى توده‌اى مواجه كند . در صورتى كه مناسب‌تر و عاقلانه‌تر اين بود ، كه بدون راه انداختن اين هو و جنجال ، با كمال نرمى و آرامى ، در حدود اختيارات خود با دولت ايران وارد مذاكره شده و پيشنهادهاى خود را راجع باستخراج نفت شمال داده ، و زمينهء مناسبى كه شامل رضايت طرفين باشد ، تحصيل كرده و دولت ايران را در تدارك مقدمات آن آزاد بگذارد .\r\nنه من و نه هيچكس نميداند اين رفيق عزيز ، بعد از اين فتح نمايان كه بكشور خود برگشت و خبر خراب كردن كار را براى سران كشور خود برد ، بترفيع مقام نائل آمد ؟ يا لاى دست صدها بلكه هزارها امثال خود بديار فراموشى رهسپار گرديد ؟ « 2 » ولى اگر من براى مذاكرهء خريد ده ذرع پارچه ، بيك همچو آدم ناشى اختيار داده بودم ، بعد از اطلاع از چگونگى مذاكره و اقدامات او كه باعث برهم خوردن معامله شده بود با وجود ناچيزى معامله ، ديگر او را در كارهاى خود مداخله نميدادم ، و بعد از اين امتحان هيچوقت به نظر امانت و صداقت و فهم و درايت در او نميديدم . واقعا مثل اين بود كه اين رفيق عزيز مأمور برهمزدن معامله بوده است ، نه جوش دادن آن .\r\n\r\n\r\n","description":"","footnote":"\r\n( 1 ) - « از هول حليم توى ديگ افتادن مانند « از هول پلو توى قاب افتادن » در مواردى گفته مىشود كه مثل ما نحن فيه بعجله و اشتباه كار را خراب كنند .\r\n( 2 ) - از مثل معروف « لاى دست پدرت » يا پدرش اقتباس شده و اين مثل ، مثل « بجهنم » « همچو برو كه پدرت رفت » « با برف پارسال رفت » يا « همچو برو كه برنگردى » و « جهنم ، برو » و « گم‌شو » فحش و تعرضى است كه در موارد عدم رضايت از كسى به كار برده مىشود و مورد استعمال بخصوصش جائى است كه به كسى كارى رجوع كرده باشند و او شانه خالى كرده باشد و بخواهند عدم اهميت اين امتناع را بفهمانند . اما فرستادن شخص را لاى دست كسى كنايه از مبتلا كردن اين شخص بسرنوشت آن كس است .\r\n","page_name":" 404 ","page_number":412},
  {"content":"\r\n\r\nاى كاش ناشىگرى به همين جا ختم ميشد ، آقايان كار را از اينجاها بالاتر بردند و در بحبوحهء مذاكرات نفت ، درست در نظرم نيست گويا در پنجم آذر بود كه عده‌اى از قواى مسلح خود را در اطراف كاميونهاى جنگى خود انداخته ، و مشتى پرتقال‌فروش حزب توده را در آنها نشانده ، براى پيشرفت دادن مذاكرهء پيمان نفت شمال بنفع خود در شهر بنمايش درآوردند .\r\nمن از سران حزب توده كه آنها را مشتى نادان و بىوطن ميشمارم ، تعجبى نمىكردم كه در كاميون قشون خارجى كه به زور وارد كشور ما شده‌اند نشسته و با مستحفظين نظامى خارجى ، و براى پيشرفت مقاصد خارجيها ، در خيابان نمايش بدهند تا ضمنا بود و نمود خود را برخ حزب ارادهء ملى كه رئيس آن حزب را هم يكى از مقصرين محاكمه نشده مىدانم ، كشيده و بدينوسيله كم نبودن كهر را از كبود ، بخرج ملت ايران ، برقيبهاى حزبى خود حالى كنند . زيرا ، در اين روزها افسار حزب توده در دست اشخاصى بود كه به حكم دادگاه جنائى و برطبق قانونى كه امروز هم به قوت قانونى خود باقى و برقرار است ، محكوم بحبس شده ، و در نتيجهء واقعات شهريور 1320 بموجب يكى از آخرين رأىهاى غلط مجلس شوراى دورهء دوازدهم كه محبوسين دورهء پهلوى را بدون تحقيق در علت حبس آنها و چكى « 1 » آزاد ميكرد بغلط در عداد مستحق‌هاى خلاصى درآمده و از زندان رهائى يافته بودند .\r\nاينها همانها بودند ، كه چند سالى ، با دزدان و راهزنان و آدم‌كشان در زير يك سقف بسر برده و در اين مكتب عملى درسهاى سابق كمونيستى خود را روان كرده و آنچه از بدجنسى كسر داشتند ، از هم زندانهاى خود آموخته بودند . اينها از اشخاصى بودند كه از جامعه‌اى كه براى امنيت خود و كشور خود آنها را حقا محكوم بحبس كرده بود ، رنجور بودند . اينها همقطاران ارانى و پيشه‌ورى و آرداشس ميباشند . از اين قماش اشخاص ؛ البته جز اين قبيل اقدامات كه يك جامعه را ننگين مىكند ، نبايد انتظارى داشت .\r\nولى ، در حيرت بودم كه سران و افسران قشون و حتى جناب سفير كبير دولت جماهير شوروى روسيه ، كه حالا ديگر بعد از بيست و پنج سال ، نبايد مثل اسلافش سلمانى منش و نادان باشد ، چگونه راضى مىشوند كه يك همچو اقدام بىرويه‌اى از طرف افراد و خرده افسران\r\n\r\n\r\n","description":"","footnote":"\r\n( 1 ) - در عربى صفقه بمعنى ضربهء دست است اعم از اينكه به بناگوش بخورد يا بدست ديگر . عرب رسم داشته است كه هروقت مذاكرهء معامله‌اى ختم ميشده ، سه بار يكدست را بدست ديگر ميكوفته است به همين مناسبت هر معامله‌اى كه با يك عقد صورت ميگيرد صفقه ميگويند ولو اينكه معامله مربوط به چندين فقره باشد .\r\nدر فارسى ضربهء دست به بناگوش را چك ميگويند و به نظر چنين ميرسد كه چون صفقه در عربى اسم تمام ضربهء دست است اينجا هم عموميتى براى چك قائل شده و اين لغت را در معامله هم استعمال كرده باشند با اين اختصاص كه هرگاه چيزهاى مختلف و درهم ريخته‌اى را بخواهند بدون وزن يا شماره و بدون تفكيك يك جا و فقط بمعاينه خريد و فروش كنند عوام اين معامله را چكى موسوم كرده‌اند .\r\n","page_name":" 405 ","page_number":413},
  {"content":"\r\n\r\nآنها به عمل آيد ؟ مگر اين آقايان نميدانند كه مداخلهء در امور داخلى يك كشور بخصوص كشوريكه ، ناسلامتى با آن اتحاد هم دارند و اراضى آن كشور را ، بموجب اعلام پيشواى خود ! پل پيروزى و راه نجات كشور خويش از حملهء آلمان معرفى كرده‌اند ، گذشته از قوانين بين المللى ، اخلاقا هم مجاز نيست ؟ از اينها هم كه بگذريم اين رويه مخالف نص همين پيمان اتحاد بر ضد دولت خصم مشترك يعنى آلمانهاى فاشيست هم هست ؟ !\r\n\r\nايران لله نميخواهد\r\nاستفاده از اوضاع داخلى يك كشور ، بنفع كشور خود چيزى است كه همهء ديپلماتهاى عالم به خود اجازه ميدهند ، حتى ، منهم بدون امر ما فوق و دستور مركز ، چنان كه در جلد دوم « شرح زندگانى من » صفحهء 270 تشريح كرده‌ام ، در ايام اقامت خود در پطرز بورغ باينكار مبادرت نموده‌ام ، ولى اين استفاده بايد هميشه بطور مخفى بوده ، و از حدود همراه كردن قواى معنوى كشور بيگانه بنفع كشور خود تجاوز ننمايد . مخصوصا اگر اين اقدام بر خلاف اكثريت جامعه و يا برضد دولت حاضر باشد ، عمليات خيلى سرى و بىسر و صدا انجام پذيرد ، كه دست خارجى هيچ در آن ديده نشود . دول ديگر هم در ايران بوده ، و حاليه هم هستند كه منافع خاصى كه اكثر بر ضرر جامعه و بر خلاف ميل دولت ما هم هست دارند ، و مسلما كارهائى هم براى نفع كشور خويش ميكنند و بروزنامه‌هائى كه برحسب مسلك و مرام با آنها هم‌آهنگ بوده ، يا آنها را با خود همصدا كرده باشند ، كمكهاى معنوى نموده ، و اگر اين روزنامه‌ها كلاش هم باشند ، شايد از كمك مادى هم دربارهء آنها مضايقه ننمايند ، ولى هيچوقت از اين قماش كارها كه اين آقايان بجا آورده‌اند نكرده و براى انتشار طرز حكومت خود در كشور ديگر ، كاميون و روزنامه به راه نمىاندازند .\r\nولى اين آقايان بوسيله همان توده‌اىها روزنامه‌هائى در اين كشور به راه انداختند كه جز ترويج كمونيسم و وانويس كردن مندرجات روزنامه‌هاى ايزوستيا و پراوداكارى ندارند و از اين مضحك‌تر راديوى مسكو است كه مقالات اين قماش روزنامه‌ها را مثل افكار عمومى ايران منتشر مىكند ، و روزنامه‌هائيكه افكار واقعى ملت را اظهار مينمايد فاشيست و مرتجع ميخواند ! بايد اعتراف كرد ، كه اين گويندهء راديوى مسكو ، خيلى از مرحله پرت است ، و بالاخره بايد ، اين آقا بفهمد كه اين انتشارات بيهوده هيچ اثرى در افكار ملت ندارد . ملت ايران دوست و دشمن و مرتجع و آزادىطلب كشور خويش را خوب ميشناسد لله و قيم هم مخصوصا از ملتى كه معروف به برهء بين المللى است ، و به هر از راه رسيده‌اى تعظيم كرده سر تسليم فرود مىآورد لازم ندارد . بقول آن خانم كمانچه‌كش بمرحوم ميرزا عبد الجواد صفحهء 250 - 251 جلد اول « اگر شما اهل بخيه‌ايد ، شكافهاى خود را هم بياوريد » ملتى كه در هر كوره ده او مردم حافظ خوان و شاهنامه خوان داشته و اوقات بيكارى خود را وقف شنيدن تعليمات اين معلمين عالى مقام بشريت مىكند ، فريب اين ياوه‌گوئىها را نميخورد . اصلا شما چه كاره‌ايد ، و در كارهاى ايران چه محلى از اعراب داريد كه به خود حق ميدهيد در وطن‌پرستى و ارتجاع و آزاديخواهى افراد ملت ما و روزنامه‌هاى ما اظهار\r\n\r\n","description":"","footnote":"","page_name":" 406 ","page_number":414},
  {"content":"\r\n\r\nعقيده كنيد ؟ ! مگر مثل معروف را نشنيده‌ايد كه « ذغال‌فروش هم در خانهء خود صاحب اختيار است » ؟ « 1 »\r\n\r\nشاهنامه‌خوانى من\r\nدر يكى دو هفتهء قبل براى رسيدگى به حساب مباشر و بده و بستان او با رعايا ، بيكى از دهات استيجارى خود بورامين رفته بودم ، از صبح روز قبل تا غروب روز دوم با يكنفر از رفقا كه در آن واحد شريك هم هست ، مشغول حساب و رقم بوده و همه خسته شده بوديم . من از ارباب نصر اللّه مباشر كه مردى بيسواد و جز نوشتن اسم خود در پاى نامه‌ها كه اصل آنها خط حسن پسرش است ، چيزى بلد نيست پرسيدم « از جنس كتاب در خانه چيزى دارى ؟ » گفت :\r\n« شاهنامه دارم » با كمال تعجب گفتم تو كه سواد ندارى ، شاهنامه را ميخواهى چه كنى ؟ ! گفت : « حسن شبها برايم ميخواند ، و ميخواهم از شما خواهش كنم براى رفع خستگى ، اجازه بدهيد امشب را بشاهنامه‌خوانى ورگذار كنيم . » گفتم « شاهنامه را بيار من امشب قائم‌مقام حسن ميشوم و براى همگى شاهنامه ميخوانم . « كتاب را آورد . « گفتم از كدام قسمت بيشتر خوشت مىآيد كه همان قسمت را برايت بخوانم ؟ » جواب گفت « من از نصايح و كلياتى كه بعد از هر وقعه يا در ضمن وقعه ، در اين كتاب است كيف ميبرم . بنابراين براى من فرقى نميكند كه كدام قسمت را بخوانيد . »\r\nكتاب را گرفتم . و عوض حسن پسر ارباب كه من به او اربابچه ميگويم ، مشغول خواندن شدم . ولى ارباب را هم از زيرچشمىهاى خود معاف نداشته واقعا ميديدم كه اين مرد شصت و چند سالهء بيسواد چنان محو كليات و نصايح شاهنامه مىشود كه هروقت بيكى از آنها ميرسم غرق تحسين و شعف و از خود بى خبر شده ، خواندن مرا قطع مىكند و ميگويد « آقا از اين اشعار شاهنامه است كه من خوشم ميآيد . »\r\nدر اينجا از خوانندهء عزيز ميپرسم دانشمندان قوم هم ؛ گذشته از محسنات لفظى و شعرى و انسجام كه در اشعار اين حكيم بزرگوار و معلم عالم بشريت وجود دارد ، مگر كيف ديگرى هم از شاهنامه مىبرند ؟ ! بقدرى از حسن قريحهء اين پيرمرد خوشم آمد\r\n\r\n\r\n","description":"","footnote":"\r\n( 1 ) - هانرى چهارم پادشاه فرانسه كه در جنگلى گردش ميكرد ، راه را گم نمود ، مدتى در پى يافتن راه يك و دو زد . بالاخره به ذغال‌فروشى كه براى ذغال ساختن بجنگل آمده بود مصادف شد ، راه را پرسيد ، ذغال‌فروش گفت . تا مقصد شما راه زياد است ، و پياده نميتوانيد برويد قدرى صبر كنيد ، من اسبم را مىآورم به ترك من سوار شويد شما را به مقصود برسانم . در راه هانرى چهارم از ناشناختن خود استفاده نموده ، سر صحبت را با ذغال‌فروش باز كرد و در ضمن گفت ، اگر شاه از تو بخواهد كه تو در خانه‌ات فلان ترتيب را مجرى دارى اطاعت خواهى كرد ؟\r\nذغال‌فروش گفت . خير ! براى اينكه اين كار خيلى زندگى مرا برهم خواهد زد . شاه گفت اگر امر بدهد چطور ؟ گفت شاه نميتواند چنين امرى بدهد زيرا ذغال‌فروش در خانهء خود صاحب اختيار است .\r\nاين جمله در فرانسه از آن زمان مثل شده و در موارد خود به كار ميرود .\r\n","page_name":" 407 ","page_number":415},
  {"content":"\r\n\r\nكه تا ساعت نه شب ، يعنى چهار ساعت تمام شاهنامه براى او و حضار خواندم و خودم هم مثل اين مستمع بيسواد خود به اين اشعار كه مىرسيدم ، غرق شور و شعف و تحسين و آفرين ميشدم .\r\nآقايان ! شما شنيده‌ايد كه ايرانى بيسواد زياد دارد ، و آدم بيسواد زود گول مىخورد ولى بيسوادهاى ما اكثر از اين قماشند ! آسوده باشيد فريب شما را نميخورند ؛ ممكن است از راه ناچارى و فشار و زور تسليم شوند ولى به مجرد اينكه قسر خارج از بين رفت همان شاگردان تعليمات فردوسى و حافظند ، و پاره‌اى از باسوادهاى آنها هم كه دور شما مىپلكند ، و به جهت شما دايره نم ميكنند . براى بدست آوردن طعمهء جاه و مال است و هزار يك آنها با شما همعقيده نيستند ، و هرجا آش باشد حسنك شكمچران فراش خواهد بود . حتى ، اگر شما مردمان هوشيارى باشد از ميان آنها اشخاصى را كه دودوزه‌بازى « 1 » ميكنند نيز خواهيد شناخت .\r\nبارى اينها اهميتى نداشت و ملت حقيقى چون خود را با اين آقايان تازه بدوران رسيده كه از رسم ، و راه هركار بيخبرند ، و در همه‌جا از هول پلو توى قاب مىافتند ؛ طرف نميدانست و اين قماش كارهاى گوشه و از آنها را حقا از راه رقابت با ديگران بجا آورده ، و بعقل و شعور كاركنان ديپلوماسى ( ؟ ) و افسران ارتش آنها پوزخند زده ، به روى خود و آنها نمىآورد و پيش خود فكر ميكرد كه عنقريب جنگ تمام و ايران از قشونهاى خارجه تخليه شده ، و اين عمليات بىرويه و « زنده‌باد و مرده‌باد » اين « فيل و فپ » ها و بالاختصاص اين اعمال منافى با استقلال كشور هم طبعا از بين ميرود .\r\n\r\nشكر خدا را جنگ تمام شد\r\nبالاخره جنگ تمام شد ، ما هم براى خاتمه يافتن آن جشن گرفتيم بيشتر خوشوقتى ما براى اين بود كه از شر مهمانان ناخوانده كه به زور با ما متحد شده ، و كشور ما را براى زورآزمائى بين خودشان ميدان مرده‌باد و زنده‌باد كرده بودند خلاص ميشويم . آقايان گورشان را گم ميكنند و تشريف شريفشان را برده ، بقول ديوژن « 2 » سايه‌شان را از سر ما مىاندازند و از مداخلات ابلهانهء آنها در كارهاى داخلى كشورمان فارغ ميگرديم .\r\n\r\n\r\n","description":"","footnote":"\r\n( 1 ) - بازى دوزبازى بود كه مهره‌هاى دو رنگ را كه هريك از طرفين يكى از آنها را اختيار ميكردند بر روى نطعى كه خانه ، خانه بود مىچيدند . هركس زودتر ميتوانست سه بار مهره رديف كند بازى را برده بود . بازى را بمناسبت نطع چهارخانه بازى هم ميگفتند و اشخاص پشت‌هم‌انداز را به همين مناسبت چهارخانه باز يا دوز و كلك چين هم ميخواندند . « دودوزبازى كردن » كنايه از سروكار داشتن با هردو طرف قضيه است كه نفع هريك از آنها موجب ضرر ديگرى باشد كه در حقيقت بايد او را دوزباز يا چهارخانه‌باز و يا باصطلاح امروزه حقه‌باز دو آتشه ناميد .\r\n( 2 ) - اسكندر مقدونى به ديوژن درويش كه در آفتاب لميده بدن خود را گرم ميكرد در حالى كه سايه‌اش بر بدن او افتاده بود گفت : از من چيزى بخواه ، مرد وارسته در جواب گفت خواهش من از تو اين است كه سايه‌ات را كم كنى و مانع آفتاب خوردن من نشوى .\r\n","page_name":" 408 ","page_number":416},
  {"content":"\r\n\r\nولى روسها كه خيال كمونيست كردن تمام ، يا برسم على الحساب قسمتى از كشور ما را داشتند در اين وقت كه از كار جنگ با آلمان خلاص شدند ، بجاى تشكر از آبهائى كه ما باسكناس خود بسته و بمتحدين خود تقديم كرده بوديم و در عوض گرسنگىهائيكه خورده و نان و ساير مواد خواربار خود را براى اعاشهء قشون آنها فرستاده بوديم ، و در مقابل راه‌آهن و شوسه‌هاى خود كه براى حمل مهمات جنگى فرستاده از آمريكا در اختيار آنها گذاشته بوديم ، و در برابر كارخانه‌هاى خود كه براى ساختن لوازم جنگ به آنها تسليم نموده بوديم ، و در ازاى لوازم جنگى موجود خود كه بيريا به آنها واگذاشته بوديم ، در مقابل تمام اينها ، بفكر كمونيست تراشى در كشور ما افتادند ! !\r\n\r\nآذربايجانى زودتر از همه چيز ايرانى است\r\nچند روزى از خاتمه يافتن جنگ نگذشته بود كه خبرهاى عجيب و غريبى از سمت آذربايجان بسمع رسيد .\r\nمن سه سال در آذربايجان شرقى و غربى استاندار بوده و غير از خلخال تمام شهرها و قصبات آن را ديده و در هريك چند دفعه و هردفعه چند روز اقامت كرده ، و بجزئيات اخلاقى و كيفيات روحى اهالى اين قسمت از كشور ايران آشنا هستم . در مدت عمر خود در ساير قطعات كشور هم مأموريتها داشته و از اخلاق و روحيات ساير اهالى كشور هم بىاطلاع نيستم ، و بشهادت دو هزار صفحه « شرح زندگانى من » كه در اين چهار پنج سالهء اخير بدون هيچ يادداشت قبلى از وقايع ايام گذشته نوشته‌ام ، شخص بىحافظه‌اى هم نبوده ، و در همه چيز به نظر تعمق و دقت نگريسته‌ام . من مثل يكنفر شناسا ميگويم با اينكه اهالى آذربايجان تركى بلقور « 1 » ميكنند ، روح ايرانيت آنها را هيچيك از اهالى ساير قسمتهاى كشور ما ندارند .\r\nمن در « شرح زندگانى من » از « بيزيمكى » و « ازگه » گفتن آنها شوخيهائى نموده ، و ضمنا نصايحى هم براى ترك دادن اين عادت به آنها كرده‌ام ، ولى همين حس « بيزيمكى و ازگه » كه اهالى پاره‌اى از شهرهاى آذربايجان بخصوص تبريزيها نسبت بهمشهريهاى خود و ساير اهالى ايران دارند ، همين حس را هم نسبت بايرانى و خارجى هم مذهب و خارجى همدين و خارجى مطلق دارا مىباشند و بهريك باندازهء قرب و بعد طبيعى آنها علاقه‌مند هستند ؛ و همين‌كه پاى مليت بميان آمد همزبانى و هم‌مذهبى را هم حقا از ياد مىبرند .\r\n\r\n\r\n","description":"","footnote":"\r\n( 1 ) - گندم را نيمه‌پز ميكنند و پوستش را ميگيرند و نيم‌كوب ميكنند مىشود بلقور و با برنج و نخود و لوبيا و سبزى كه دوغ كشك هم به آن ميزنند از آن آش ميپزند يا با برنج و لپه و باقلا از آن دم‌پخت درست ميكنند . از اينكه هر دانه‌اى كه آن را خوب نكوبيده باشند براى فهماندن زبرى و درشتى آن ميگويند بلقور كرده است يعنى درست نكوبيده است معلوم مىشود گندم نپختهء نيم‌كوب را هم به جهت نيم‌كوب بودنش بلقور گفته‌اند نه ساير خصايص آن . زبان تركى كه در ايران رايج است جز لهجه‌اى كه عوام بعضى از نقاط به آن تكلم ميكنند چيزى نيست ، و چون زبان درشت ناهموار است فارسها بلقور كردن را بجاى حرف زدن مصطلح كرده و بجاى اينكه بگويند تركى حرف مىزند ميگويند تركى بلقور مىكند .\r\n","page_name":" 409 ","page_number":417},
  {"content":"\r\n\r\nواقعات زمان صفويه ، بخصوص دورهء سلطان محمد ، تا زمان شاه عباس كبير شهر تبريز و ساير قطعات اين قسمت از ايران ، شاهد اين مدعا است . آذربايجانى زودتر از مسلمان بودن و شيعى مذهب بودن و ترك‌زبان بودن ايرانى خالص است و همين كه پاى ايرانى بودن بميان ميآيد ، از همه‌چيز خود ميگذرد و اين « بيزيمكى و ازگه » اى را هم كه گاهى نسبت بهمشهريان و غير آنها به زبان مىآورد ، نشانهء كمال غيرت او در وطن‌پرستى است . كسى كه اهل خانهء خويش را بر همسايه‌ها و همسايه‌ها را بر اهل محل و اهل محل را بر اهل شهر و اهل شهر را بر ساير هموطنان خود ترجيح ندهد ، اهل وطن خود را هم بر سايرين ترجيح نخواهد داد ، و او را نميتوان وطنپرست غيور دانست . وطنپرستى حقيقى همين است كه آذربايجانىها دارند ، اگر ايرادى بر آنها مىشود از اين راه است كه در گفتن ( بيزيمكى و ازگه » نسبت بساير برادران ايران خود ، خيلى تظاهر كرده ، راه مبالغه ميروند و قدرى تركى زياد حرف مىزنند .\r\nكوته‌فكرى اين آقايان را ببينيد بكجا رسيده بود ، كه ميخواستند از آذربايجانى كمونيست بسازند ! و اين قطعه از خاك ايران را جلو خان كمونيستى كشور خود بكنند ! و به اين منظور ، مقارن اوقاتيكه جنگ خاتمه يافت و بقول خودشان از شر آلمانهاى فاشيست راحت شدند ، عده‌اى قفقازى ترك‌زبان از سرحدات آذربايجان كه از زمان ورود قشون انگليس و روس و حسينقلى خانى شدن ايران بىدروبند شده بود به اين دو استان وارد كرده و حزب تودهء تبريز را مركز قرار دادند . سيد جعفر پيشه‌ورى را كه يكى از همدستان سران حزب توده ، و از همان محكومين بخيانت بر ضد وطن ، و نجات يافتگان غلط واقعات بعد از شهريور 1320 ، و به زور قشون روس وكيل دورهء چهاردهم شده ، و مجلس وكالت او را رد كرده ، و اصلا ايرانى بودن او هم مشكوك بود ، بر آنها رئيس كردند . چند نفر وافورى مانند جواد ناطق وكيل عدليهء تبريز « 1 » و آقازادهء روزنامه‌نگار ، كه اگر يكساعت وافورشان دير بشود پشت پا به همه چيز ميزنند و بعضى از شكم بآب‌زنهاى پاك باخته ، مانند رفيعى ( نظام الدوله ) كه دارائى موروثى خود را تمام كرده ، و سر ميراث دخترهاى خود كه از زن مرحومش ميراث برده‌اند ، هوار شده است ، و عده‌اى مهاجر كه در عهد مرحوم پهلوى از قفقاز بايران آمده و شايد اسلاف آنها ايرانى بوده ، ولى بواسطهء طول اقامت در قفقاز ، اخلاق ايرانى را فراموش كرده‌اند ، و خلاصه يك مشت از اين قماش بىكفايت‌هاى جاه‌طلب طماع و مجهول الهويه و\r\n\r\n\r\n","description":"","footnote":"\r\n( 1 ) - نظرم نيست در كدام روزنامه و در چه تاريخ شرحى به امضاء پسر مرحوم جواد ناطق خوانده‌ام كه بر اين قسمت معترض بوده و نوشته بودند كه در موقع فوت مرحوم جواد ناطق غايب و در خارجه مشغول تحصيل بوده‌اند ولى تاريخ فوت پدرشان قبل از بلند شدن علم كمونيست در آذربايجان است . من خيلى از اينكه ايشان در صدد تبرئهء پدرشان از كمونيست مآبى برآمده‌اند هم از نقطه نظر دفاع از پدر كه وظيفهء هر فردى است ، و هم از حيث اينكه خود را وطن‌پرست حقيقى معرفى كرده‌اند ، خوشوقت شدم و بايشان از اين دو حيث تبريك عرض ميكنم . من چون اين كتاب را از روى حافظه نوشته‌ام ممكن هم هست اشتباه كرده باشم ، اگر چنين اشتباهى كرده باشم خيلى از آقاى ناطق جوان عذر ميخواهم .\r\n","page_name":" 410 ","page_number":418},
  {"content":"\r\n\r\nراهزنان آدم‌كش ، علم كمونيست را باسم دمكرات آذربايجان بلند كردند ، و خود را پشتيبان آنها قرار داده و آنها را مسلح نمودند و مركز مجزائى از آنها ساخته و روبروى دولت مركزى ايران واداشتند ! سهل است قفقازىها و مهاجرينى را كه مسلح كرده بودند ، به خاك خمسه هم وارد كرده ، و در آنجا هم همين بازى را برپا داشته ، و حتى بوسيلهء سران حزب توده ، اين بساط را بقزوين و همدان هم ، تا حدى سرايت دادند .\r\nافراد مسلح آنها ، باسم رهبر و فدائى بهرجا وارد ميشدند ، پست امنيه را يراق چين ، و ادارات را تصرف ، و مردم آرام ، بخصوص كسانى را كه دارائى داشتند غارت كرده ، و در مواردى كه مقاومت ميديدند ، و حتى بهواى نفس هم از قتل و سفك كوتاه نمىآمدند ، و از تاكستان قزوين به بالا ، همه جا حتى در خاك همدان ، گذربگذر ، اتوبوس‌ها و مسافرين را تفتيش كرده ، و اشخاص متعين مسافرين را به بهانه‌هاى مختلف ، عذاب ميدادند و پولدارهاى آنها را سروكيسه ميكردند . فجايعى كه اين راهزن‌ها در كليهء شهرها و دهات و قصبات آذربايجان و خمسه مرتكب شده‌اند ، داستانهائى دارد كه براى هريك بايد يك كتاب نوشت ! !\r\nالبته براى دولت ايران مشكلى نداشت كه قشون باينجاها فرستاده ، و اين يكمشت اراذل و اوباش قفقازى را كه باسم ايرانى و نهضت آذربايجان بجان و مال و عرض و ناموس مردمان بيگناه مسلط شده بودند ، بدم ميترايوز بدهد ، و شر آنها را از سر مردم كشور بكند ، ولى با قشون روس ، كه مانع حركت آزاد قشون ايران در منطقه‌هاى اشغالى خود بود ، و همه‌گونه تشويق معنوى و كمك مادى به اين راهزن‌ها نموده و بر خلاف پيمان اتحاد نميگذاشت سربازان ايران از نقطه‌اى بنقطه‌اى بروند ، چه ميكرد ؟ و چگونه به اين مقصود ميرسيد ؟\r\nفقط براى دولت يك راه باقى و آن اين بود كه با قشون روس ، يعنى مهمانان ناخواندهء خود كه ناسلامت ، با آنها برضد آلمان فاشيست متحد هم شده ، و در مدت چهار پنج سال همه جور فداكارى و گذشت براى اين اتحاد به عمل آورده بود بجنگد ، و مانع اين امنيت داخلى را از ميان بردارد ، و آن هم خلاف مصلحت و توانائى او بود .\r\n\r\nبدترين ربعساعت‌هاى زندگى ايران\r\nملت ايران در اين روزها ، بدترين ربعساعتهاى زندگى خود را گذرانده است « 1 » . تصور كنيد مخبرين صادق كه هيچ ترديدى در گفتهء آنها نباشد ، براى شما خبر بياورند كه در دهات و شهرهاى آذربايجان صبح كه مردم از خواب برميخيزند ، مىبينند مقدارى تفنگ نوتازه از كارخانه درآمده ولى بىبند ، مثل تودهء هيزم ، در\r\n\r\n\r\n","description":"","footnote":"\r\n( 1 ) - اين تعبير از زبان خارجى اقتباس شده است . ربعساعت بد زندگى كنايه از اوقات ، گذرائى است كه در آن به شخص بد بگذرد . كمتر كسى است كه در زندگى خود از اين ربعساعت‌ها نداشته باشد . اينكه نوشتم زبان خارجى به جهت اين است كه من اين اصطلاح و تعبير را در جائى نوشته نديده ، بلكه از يك ژنرال روس اين تعبير را شنيده و نميدانم اصل آن روسى است يا فرانسه ، يرزا ژنرال با من بفرانسه حرف ميزد . محتمل است كه اين تعبير را از زبان مادرى بفرانسه ترجمه كرده باشد .\r\n","page_name":" 411 ","page_number":419},
  {"content":"\r\n\r\nگوشهء راه يا خيابان ريخته است . پاره‌اى از جوانها آنها را تصرف ، و با طناب بندى براى آن درست كرده ، و خويش را با آنها مسلح ميكنند . بعد از چند روز مأمورهائى از طرف دمكراتها مىآيند ، و آنها را بعنوان اينكه تفنگ گرفته‌ايد به زور براى قشون ملى ( ؟ ) مىبرند ، و با اين حقه‌بازيها براى خود افراد دست و پا ميكنند . يا مثلا يك مشت بىسروپا كه بدست مهمانهاى عزيز شما مسلح شده‌اند ، با كاميونهاى قشونى همين مهمانها ، به ليقوان رفته ، و حاجى احتشام پيرمرد صد و چند ساله را كشته ، و هستى او را غارت كرده‌اند ! يا به پست امنيهء سراب هجوم آورده و رئيس پست مزبور ، با اينكه به علت نداشتن دستور اسلحه را زمين گذاشته و تسليم شده است ، اين راهزنها دست و پاى او را قطع و افراد پست را گلوله پيچ كرده‌اند ! يا در ميانه به منزل فلان عضو اداره رفته ، خانهء او را غارت كرده ، و خود او را گرفته ، يك مشت از سكه‌هاى غارتى از خود او را بحلقش فرو برده ، و با فجيع‌ترين وضع او را در جلو چشم زن و فرزندش كشته‌اند ! يا دادستان زنجان را بجرم اداى وظيفه بدار آويخته‌اند ! « 1 » و صدها از اين قماش اخبار را بشنويد ، و دولت شما هم همه‌گونه وسيله براى رفع اين رجاله بازى داشته باشد و نتواند از آنها استفاده كند ، چه حالى بشما دست مىدهد ؟\r\nمن نميدانم اين آقايان كه دستور اين طرز رفتار را به پيشه‌ورى و غلام يحيى يا فلان اوباش مجهول الهويه ديگر ميدادند ، چه فكر ميكردند ؟ ايرانيها را هم مثل روسهاى بره تصور ميكردند ، كه سروصداى آنها درنيامده ، و در ظرف مدت كمى سرتاسر كشور را با اين حقه‌بازى كمونيست خواهند كرد ؟ زهى نادانى ! رعيت‌هاى آذربايجان كه آقايان بدست اين راهزن‌هاى خود ، بدروغ براى نجات آنها اين نهضت را برپا داشته بودند ، همان‌ها بودند كه در همين اوقات ، تا آنجا كه ميتوانستند حقوق مالكانهء ارباب و مالك خود را بار الاغ‌هاى خود كرده بدر خانهء آنها ميرساندند .\r\nبعقيدهء من ، اگر رقيبهاى آقايان ميخواستند براى ماركسيسم و حكومت فعلى روس در ايران دشمن تراشى كنند ، به هيچ قيمت و زحمتى نميتوانستند صد يك آنچه را كه اين آقايان ، در اين يكى دو ساله ، بدست خود و بر ضرر خود تدارك كردند حاصل نمايند ، زهى موقع نشناسى ! بقول پيرزنهاى دهاتى خودمان ، بايد اسفند دود كرد كه نظر نخورند ، و بسر و بر آنها نظر قربانى و « ببين و به ترك » « 2 » آويخت كه از چشم بد محفوظ بمانند ! !\r\n\r\n\r\n","description":"","footnote":"\r\n( 1 ) - گناه دادستان اين بود كه در يكى دو ماه قبل كه شخص توده‌اى كه بفرماندار حمله و او را مجروح نموده بود اقامه دعوى و او را استنطاق و حبس كرده بوده است .\r\n( 2 ) - مهره‌هاى دراز اندام مثلثى شكلى كه يك روى آنها محدب و روى ديگر آنها در وسط و از سمت درازى شكاف و طرفين شكاف چين و چروكهائى دارد و در دنبالهء چشم گوسفند قربانى خشك كرده برشته كنند و براى دفع چشم زخم بسروبر اطفال مىآويزند . اين مجموعهء تعويدات را ببين و به ترك ميگويند . مهره‌ها اسمى دارد كه به جهت استهجانش از آن صرف‌نظر مىشود و سبب اين تسميه هم شباهت اين مهره بيكى از عضوهاى گربه است .\r\n","page_name":" 412 ","page_number":420},
  {"content":"\r\n\r\n\r\nزورش بخر نميرسيد بپالان سيخك ميزد\r\nمجلس شوراى ملى هم ، مثل ملا نصر الدين كه زورش بخر نميرسيد و سيخك الاغ رانى را تندتند بپالان فرو ميبرد « 1 » ، هر روز كابينهء وزراء را عوض ميكرد . كابينهء محمد ساعد ، كابينهء بيات ، و كابينهء اول حكيمى ، و كابينهء صدر ، و كابينهء دوم حكيمى ، هريك چند ماهى بر سر كار ماندند ، و به زودى جاخالى كردند . بر فرض هم ميماندند ، با اين وضع چه ميتوانستند بكنند ؟ مسلما هيچ ! زيرا بايد قشون روس از ايران برود ، تا بتوان سرانجامى به اين اوضاع ناهنجار داد . ولى آقايان مثل قير به زمين چسبيده و به نظر نميرسيد كه تا روز آخر ششماه پس از خاتمهء جنگ ، خيال حركت داشته باشند .\r\nدولت استاندار آذربايجان ، را بواسطهء عمليات بىرويه‌اش ، احضار نموده ، و هركس را نامزد استاندارى آنجا ميكرد ، ورق‌پاره‌هاى تركى تبريز از او انتقاد نموده ، و روزنامه‌هاى توده‌اى تهران هم ، مثل ميمون ، تقليد آنها را درآورده ، عين بيانات آنها را تكرار ميكردند . و در نتيجهء تغيير كابينه‌ها كه پىدرپى حاصل ميشد ، اين مهم به تعويق مىافتاد . بالاخره ، آقاى بيات نخست‌وزير اسبق را نظر بملايمت و متانتى كه داشت ، براى اين كار سزاوار دانسته ، و روانه كردند و خوشحال بودند كه بعد از هشت ماه ، لامحاله آذربايجان استاندارى پيدا كرد ، و شايد بتواند به اين وضع ناگوار سروصورتى بدهد .\r\nولى كميتهء مركزى دمكرات تبريز قدغن كرد كسى بديدن استاندار نرود . يك دو روزى آقاى بيات مواجه با ديوار ، در تبريز ماند و آنچه بوسيلهء پيغام به اين راهزنها خواند . « خر با پيغام آب نخورد » « 2 » و اثرى نبخشيد . گذشته از اين‌كه او را تهديد كردند ، ماندن او هم با آن وضع بىفايده بود ، دو سه روز بعد از ورود ، با طياره بتهران برگشت .\r\nآقايان مؤسسين چون بعقيدهء خود كار تصرف شهرها و قصبات استانهاى شرقى و غربى كردستان مكرى آذربايجان ، و حتى خمسه را هم بدست برآورده‌هاى خويش انجام\r\n\r\n\r\n","description":"","footnote":"\r\n( 1 ) - معروف است كه ملا زورش بخر نميرسيد به پالان خر سيخك ميزد و از اين داستان مثل « زورش بخر نميرسيد پالان را ميچسبد » معروف شده است .\r\n( 2 ) - خر در آب خوردن بسيار باسليقه است . از هر آبى نميخورد . در آب خوردن هم بسيار حوصله بخرج ميدهد و فقط نوك پوزهء خود را با سطح آب تماس ميدهد بطوريكه اگر كسى مسبوق به طرز آب خوردن اين حيوان نباشد تصور مىكند كه براى مقصود ديگرى سرش را پائين آورده است . صاحب خر بايد خيلى حوصله بخرج بدهد و مدتى وقت صرف كند و بالاى سر حيوان بايستد تا سيراب شود و الا تشنه از نهر برميگردد . معلوم است با اين كيفيت به پيغام كه مثلا بفلان كس بگو خر مرا هم آب بدهد كار صورت نميگيرد و خر تشنه خواهد ماند . مورد استعمال اين مثل در جائى است كه بخواهند با سر هم بندى كار را خاتمه بدهند و وسيلهء ناقص براى انجام كار به كار بندند و در اين صورت معلوم است كه به پيغام « خر مرا هم آب بده » سيراب نخواهد شد . اين مثال : « خر به پيغام آب نميخورد . » در دهات از امثال سائره است .\r\n","page_name":" 413 ","page_number":421},
  {"content":"\r\n\r\nداده ، و پادگانهاى نظامى و پست‌هاى امنيه را بهر كيفيتى بود ، منحل كرده بودند موقع را براى افشاى مقصود اصلى ، كه آثار آن از عمليات قبلى آنها هم نمايان بود مناسب ديده ، روز 21 آذرماه 1324 درست روز بعد از دست بسر كردن آقاى بيات ، حكومت « خودمختار » آذربايجان را بدست اين اوباشها عملى ، و اعلان كردند . حكومت خودمختار آذربايجان ، مجلس شورايملى ، وزراء و همه‌چيز براى خود پيدا كرد . پيشه‌ورى ، باش وزير ؛ و شبسترى رئيس مجلس شورايملى شد به اين كيفيت دولتى كه عجالتا حريم و جلو خان و در آينده ، جزو خاك كمونيستى روسيه بشود ، از خاك ايران تشكيل گرديد . راديو مسكو اين خبر را با آب‌وتاب تمام به تمام دنيا فرستاده و روزنامه‌هاى توده‌اى تهران تبريكات خود را نثار اين نهضت ملى ( ؟ ) نمودند ولى دولت ايران منتظر سررسيد موعد رفتن قشون روس است ، تا تكليف خود را با اين « خودمختار » ها كه روح اهالى آذربايجان از مقاصد باطنى آنها بىخبر و از اين نهضت فرسخها گريزان است معين كند .\r\nدر پيمان اتحاد زوركى كه بين ايران از يك طرف ، و روس و انگليس از طرف ديگر بسته شد ، و دولت آمريكا هم الحاق خود را به اين پيمان عملا اظهار داشته مقرر گشته بود كه بعد از ختم جنگ ، متحدين بايد قشون خود را ، باسرع اوقات از ايران خارج كنند ، و منتها حد آن ششماه پس از خاتمهء جنگ تعيين شده بود . اگر روح پيمان را در نظر آوريم ، بايد بعد از تسليم آلمان و ختم جنگ در اروپا ، دول متحد ما عمليات تخليهء ايران را بلافاصله شروع كنند ، و هرچه زودتر شرشان را بكنند . بر فرض اينكه ميخواستند ، از تمام مدت ششماههء منطوق قرارداد هم استفاده نمايند ، شش ماه مدت پيمانى ، در تاريخ 18 آذر 1324 سرمىآمد « 1 » .\r\nاگرچه ، جنگ با ژاپون هنوز ادامه داشت ولى اين جنگ مربوط به اين حدود نبوده و در اقيانوس كبير و تا حدى جنگ محلى بشمار مىآمد . معهذا ، چون ژاپون هم يكى از دول محور ، و تا جنگ با او هم خاتمه نمىيافت ، ممكن بود جنگ را خاتمه نيافته تلقى كرد ، پس بايد همين كه جنگ با ژاپون ختم شد ، دول متحد شروع به تخليهء ايران نموده ، تا سر ششماه ، يعنى در تاريخ 11 اسفند 1324 ، كشور ما را بالمره از قشون خود پاك كنند .\r\nچنان كه ، آمريكا و انگليس همين كار را كرده ، و حتى بعد از ختم جنگ در اروپا و قبل از\r\n\r\n\r\n","description":"","footnote":"\r\n( 1 ) - شايد تعيين روز 19 آذر 1324 براى اعلان « خودمختارى » آذربايجان با تاريخ سررسيد موقع اقامت قشون روس در ايران بىرابطه نباشد ، كه قبلا فكر ميكرده‌اند كه اگر طورى پيش‌آمد كه نتوانند بعد از 18 آذر 1324 قشون خود را در ايران نگاهدارند مقصود خود را مقارن حركت قشون خود انجام كرده باشند و به اين نظر بوده است كه اين موقع ، 19 آذر 1324 را براى اعلان خودمختارى تعيين كرده و دستور آن را براى پيشه‌ورى فرستاده باشند ، منتها همين كه ديده‌اند ، اشتلم خاتمه يافتن جنگ كه بهانهء آن باقى بودن ژاپون در حال جنگ بوده پيش رفت و ساير متحدين متقاعد شدند رفتن خود را تا نيمهء ارديبهشت كه در حدود دو ماه هم از اسفند 1324 ، تاريخ سررسيد به حساب ختم جنگ با ژاپون بود ، بتعويق انداختند .\r\n","page_name":" 414 ","page_number":422},
  {"content":"\r\n\r\nختام جنگ با ژاپون ، مقدار زيادى از قشون خود را از ايران خارج ، و بعد از تسليم ژاپون ، عمليات تخليه‌اى خود را سريع نمودند .\r\nولى توجه كردند ، كه هم‌پيمان ديگرشان ، يعنى روسيه ، مثل اين است كه بتاريخ تخليهء قطعى كه دارد نزديك مىشود ، توجهى ندارد . زيرا هيچگونه اقدامى كه دليل بر خيال ترك گفتن ايران باشد ، از آنها مشاهده نميشود ! تا اين‌كه بالاخره ، به زبان آمده پرسيدند : « ما ميرويم ؛ شما كى خواهيد رفت ؟ » روسها جواب دادند « تا آخرين روز سررسيد تاريخ مندرج در پيمان ؛ خواهيم ماند ! » البته اين ماندن بى جهت در خاك دولت متحد ، حقا موجب سوءظن دولتين ، بخصوص انگليس شد ، و در بردن قشون خود قدرى پا سست كرد ، ولى در هرحال ، تدارك خود را طورى ديد كه يكى دو روز قبل از موعد ، يعنى 11 اسفند 1324 يك سرباز هم در ايران نداشته باشد . البته دولت ايران هم كه از روسها راجع برفتن قشون آنها استعلام نمود ، و همين جواب را شنيد و چاره‌اى جز انتظار 11 اسفند نداشت .\r\nدولت ايران تمام خرابى اوضاع آذربايجان را تحمل ميكرد ، و روز ميشمرد كه اين مدت سپرى شده ، و موعد برسد و از اين مخمصه خلاص شود . حالا در اين ضمنها حكومت « خودمختار » آذربايجان البته بدستور مؤسسين اصلى در ورق‌پاره‌هاى خود كه به زبان تركى يعنى زبان رسمى حكومت خود مىنوشتند و روزنامه‌هاى توده‌اى تهران و ايزوستيا و پراوداى مسكو و حتى راديو مسكو مندرجات آن را با آب‌وتاب تمام ترجمه و تعبير ميكردند چه ياوه‌سرائىها و چه لاف و گزافها نسبت بعمليات خود و چه هتاكيها و رذالتها نسبت بحكومت مركزى تهران معمول ميداشتند ؟ قلم من از شرح آن عاجز است ! همينقدر مينويسم ملت حقيقى بخصوص برادران آذربايجانى چه آنها كه در تبريز مانده و چه آنها كه بتهران آمده بودند خون ميخوردند و انتظار سررسيد موعد تشريف‌فرمائى مسببين اين اوضاع را ميكشيدند كه بتوانند حق اين يكمشت خارجى و توده‌ايها را كنارشان بگذارند .\r\nبالاخره اين روز فيروز يعنى يازدهم اسفند 1324 رسيد ، ولى آقايان مهمانان عزيز نرفتند ، سهل است هيچ برفتگارها هم نمىمانستند و سفت و سخت سر جاهاى خود نشسته بودند و حتى براى اينكه دولت ايران مخاطبى نداشته باشد سفير كبير و تمام كاركنان سفارت آنها جاخالى كرده بچاك زدند و دولت ايران را با علىاف و يعقوب‌اف قفقازى كه هيچ معلوم نبود در سفارت شوروى چه محلى از اعراب ديپلوماتيكى دارند و چه ارزشى ميتوان با فعال و اقوال آنها داد ، مواجه كردند . بطوريكه دولت ايران نميدانست پرتست خود را در اين نقض پيمان بكى بدهد !\r\nدولت ايران ، مدتى قبل از سررسيد موعد تخليهء ايران از قشون خارجى و در كابينهء اول حكيمى بعنوان مقدمه چند گروهان بزنجان فرستاده بود كه تا وقتى « سرخر » خارجى از بين ميرود هستهء قوه‌اى در اين شهر داشته باشد . نظاميهاى روسى در شريف‌آباد قزوين مانع حركت آنها به سمت زنجان شده بودند . راديو مسكو اين اعزام نيرو را سبب ايجاد خونريزى در تبريز اعلام ميكرد ! و روزنامه‌هاى توده‌اى تهران هم‌پاى اين نغمهء ناموزون\r\n\r\n","description":"","footnote":"","page_name":" 415 ","page_number":423},
  {"content":"\r\n\r\nكه حق حاكميت ايران را در خاك خود انكار مىكرد ضرب ميگرفتند و رؤساى توده‌اى هم با اين موسيقى وحشى در مجلس رقاصى راه مىانداختند ! ! و در اين ميان رقص آخوند لنكرانى از همه مضحك‌تر بود .\r\n\r\nحسن استفاده از جامعهء ملل متفق\r\nبالاخره دولت ايران تنگ آمده در كابينهء آخر حكيمى بشوراى امنيت كه براى دفعهء اول تشكيل ميشد شكوه كرد كه اولا قشون روس جلو قشون ايران را در شريف‌آباد قزوين گرفته مانع رفتن آنها بزنجان و تبريز است و نميگذارد دولت ايران امنيت را در كشور خود برقرار كند . ثانيا چرا با وجود سررسيد موعد كشور ما را تخليه نمىكند و ما را راحت نميگذارد . بر اثر همين اقدام توده‌اىها در روزنامه‌جات خود ، و راديو مسكو نظرم نيست كداميك بتقليد ديگرى بيچاره حكيمى را مرتجع خواندند ! و هزار لچر به او گفتند .\r\nشوراى امنيت بث الشكواى ايران را با وجود هرزه‌درائىهاى راديو مسكو بمورد تشخيص داده و جزو دستور گذاشت ، و از قضاء اولين نوبت هم راجع به همين رسيدگى بود .\r\nچنان كه يك بار ديگر هم در صفحهء 207 از اين جلد نوشته‌ام حلاجى كامل آقاى ويشنيسكى معاون وزير خارجهء روسيه را كه در روز رسيدگى به اين امر به سمت قائم‌مقامى از مولوتف وزير خارجه در اين جلسه شوراى امنيت حاضر بوده است در اينجا مناسب نميدانم زيرا جاى اين كار اگر خدا به من عمر بدهد كه اين شرح زندگانى را به اين روزهاى عمر خود برسانم در آنجا است . ولى ، فعلا ولو بطور اجمال هم باشد نمىتوانم نامربوطگوئيهاى اين آقا را در اين مجلس بين المللى ناگفته بگذارم !\r\nدر شوراى امنيت از آقاى ويشينسكى معاون وزارت خارجهء روسيه پرسيدند چرا قشون شما مانع عمليات قشون ايران در داخل كشورشان است ؟ با كمال خشم و غضب بروسى جواب گفت به جهت اينكه باعث خونريزى در سرحد كشور ما است ! شوراى امنيت گفت بشما چه مربوط است ؟ شما در سرحدات خود ميتوانيد عده‌اى داشته باشيد كه اگر عدهء مسلحى به خاك شما بخواهد وارد شود از آنها نزع اسلحه كرده سرشان بدهد . ايشان نميخواستند زير بار اين مطلب ساده كه هر شاگرد مكتبى مدارس حقوقى ميداند بروند . حتى نظرم نيست در اين مورد بود يا مورد ديگر بمترجم خود پرخاش ميكردند كه مقصودشان را نتوانسته است درست ترجمه كند و از اين جمله معلوم ميشد ايشان زبان رايج اين مجلس بين المللى را خوب بلدند كه بمترجم ايراد ميگيرند . پس چرا به اين زبان حرف نميزدند ؟ معلوم نبود بهرحال شوراى امنيت در اين قسمت رأى داد كه دولت ايران ميتواند بهر نقطهء كشور خويش قشون بفرستد و قشون دولت روس حق جلوگيرى و مداخله در اين موضوع ندارد .\r\nدر قسمت دوم ايشان ميگفتند : اين كار از كارهاى خصوصى بين ايران و روسيه و مربوط بشوراى امنيت نيست ! و بقدرى پافشارى كرده ، و درىورى گفتند كه از مزه\r\n\r\n","description":"","footnote":"","page_name":" 416 ","page_number":424},
  {"content":"\r\n\r\nخارج و شوراى امنيت مجبور شد در اين باب هم رأى بگيرد و بعد از آنكه در نتيجهء رأى معلوم شد كه اين كار از كارهاى مخصوص شوراى امنيت است ، ايشان مثل آخوند لنكرانى در مجلس شوراى ملى ايران ، فرمودند : سايرين چرا قشون خود را از كشورهاى ديگر نميبرند ؟ نمايندهء انگليس گفت : مقصود شما دولت ماست ! درست است كه ما در يونان و اندونزى قشون داريم ، ولى خود دولت‌هاى يونان و هلند از ما خواهش كرده‌اند در كشور آنها بمانيم ، و گرنه ما هزار باره رفته بوديم . ايشان گفتند ، دولت ايران هم با اقامت ما در كشور خود نه همين راضى است بلكه بموجب نامهء فلان تاريخ خود از اقامت قشون ما تشكر هم كرده است . شوراى امنيت بجانب آقاى تقىزاده نمايندهء ايران متوجه شد كه پس اين شكوه براى چيست ؟ تقىزاده چون باور نميكرد كه نمايندهء روسيه هم در شوراى امنيت مثل وكيل مدافعه‌هاى ناشى ، در محاكم صلح ، دروغ بگويد و از اين نامه هم خبرى نداشت ، جواب را بجلسهء بعد موكول كرد كه تحقيق كرده جواب بدهد .\r\nدولت ايران در خلال روزهائى كه موعد تشريف‌فرمائى آقايان نزديك شده ، و مثل قبر به زمين چسبيده بودند ، نامه‌اى به آنها نوشته بود : كه شما بايد از مدتى پيش كار تخليهء ايران را شروع كرده باشيد ، پس كى تشريف ميبريد ؟ جواب داده بودند در سر موعد ! دولت ايران جواب داده بود : ما هم متشكر مىشويم ، كه هرچه زودتر كشور ما را تخليه كنيد . اين تشكر ادعائى از اقامت قشون روس اين تشكر بوده است « 1 »\r\nدر جلسهء بعد كه نمايندهء ايران موضوع تشكر را آفتابى كرد ، بوين وزير امور خارجهء انگليس و برنز وزير خارجهء آمريكا بآقاى ويشينسكى قدرى نصيحت كردند كه بابا ! كشور ايران از ما پذيرائى كرده است ، ما نبايد او را عذاب بدهيم ما هم آخر ناسلامتى ، تعهدى امضاء كرده ، و در كنفرانس سران سه كشور حرفهائى زده‌ايم ! ويشينسكى\r\n\r\n\r\n","description":"","footnote":"\r\n( 1 ) - آن روزها كه من اين چند سطر را مينوشتم هنوز شورويها مثل امروز نبودند ، سياستشان سياست مماشات بود و چون اين اول دفعه‌اى بود كه در يك مجمع بين المللى ياوه‌گوئى آنها شروع شده بود البته حرفهاى بىمنطق آقاى ويشينسكى غريب به نظر مىآمد . در سه چهار سالهء بعد بقدرى ياوه‌گوئى و هرزه‌درائى كرده‌اند كه حاجتى به اين انتقادها ندارند . هفت هشت دقيقه‌اى پاى راديوى آنها بنشينيد ، همينقدر كه توده‌اى نباشيد ، خواهيد گفت آنها ديوانه‌اند و الا آدم عاقل اينقدر بىمنطق حرف نميزند .\r\nاز همه مضحك‌تر اين است كه آقاى ويشينسكى ميخواهند ادعا كنند كه ترجمهء جمله‌اى را وزارت خارجه در مراسلهء فارسى خود نوشته است ، غير از چيزى است كه آقاى تقىزاده ادعا ميكنند . تقىزاده جواب گفت ، من فارسى را لامحاله از شما بهتر بلدم اگر خيلى مقاومت كنيد مىدهم متخصص رسمى ترجمه كند . با اين منطق اين مرد دروغگوى ياوه‌سرا ساكت شد .\r\n","page_name":" 417 ","page_number":425},
  {"content":"\r\n\r\nباز هم درىورى « 1 » ميگفت و اين شاخ و آن شاخ ميپريد . شوراى امنيت ، برحسب مقررات طرز اقدام نسبت بدولت متعددى كه ابتدان آن توصيهء ختم عمل بطور مسالمت است به طرفين توصيه كرد كه بطور خصوصى ، قضيه را حل كنند ولى شكايت ايران از دستور خارج نشود تا نتيجهء آن در جلسهء آينده ، كه سه ماه بعد منعقد مىشد معلوم گردد .\r\nولى دولت ايران باكى مذاكره كند ؟ روسها كه سفارت خود را در تهران از اعضاى رسمى خالى كرده بودند ، آقاى حكيمى نخست‌وزير اعلام كرد كه حاضر است خود بمسكو برود ، و توصيهء شوراى امنيت را عملى كند . آقايان در راديو مسكو يك مشت ياوه‌سرائى كردند ، و حكيمى را براى دفعهء دوم « مرتجع » خواندند . كابينه مجبورا استعفا داد .\r\nجناب آقاى احمد قوام نخست‌وزير شد . ايشان هم مثل آقاى حكيمى ، صلاح دانستند رأى شوراى امنيت را عملى كرده و خودشان سفرى بمسكو بكنند ، و كار را سرو سامانى بدهند ، و بلافاصله بعد از معرفى كابينهء خود بمجلس با طياره‌اى كه مسكويها براى او فرستاده بودند بجانب مسكو عزيمت نمودند . ولى هيچ توافق مثبتى بين طرفين حاصل نشده ، و در اين ملاقات جنبهء تشريفاتى و اظهار مودت بيشتر از گذراندن اصل عمل منظور نظر بوده است . در هرحال ، نخست‌وزير با دست خالى مراجعت كرد . فرداى آن روز مدت دورهء مجلس سرآمده ، و قهرا تعطيل گشت .\r\n\r\nصلح بز و كلم !\r\nبالاخره بعد از چند روز سفير كبير شوروى وارد تهران ، و در دههء دوم فروردين 1325 ، نتيجهء اين گربه رقصانيها ظاهر شد ، و موافقت‌نامه‌اى ، به مدت پنجاه سال راجع به نفت شمال ، بين سفير شوروى و نخست‌وزير ايران گذشت ، كه دولت شوروى نفت شمال را بخرج خود استخراج كند ، و منافع آن بالسويه بين دو شريك تقسيم شود ، و تا بيست و پنج سال اول چهل و نه درصد ، و بيست و پنج ساله دوم پنجاه درصد سهام آن ، بعنوان حق الارض مال ايران باشد ، و مقرر شده بود كه پس از تشكيل مجلس شوراى ملى كه منتها تا هفت ماه ديگر صورت خواهد گرفت لايحهء آن بايد از طرف دولت ايران بمجلس پيشنهاد شود . دولت\r\n\r\n\r\n","description":"","footnote":"\r\n( 1 ) - جمله‌هاى بىمعنى و نامربوط و بىموضوع و پراكنده و پريشان كه منطق را با آن سروكارى نباشد درىورى ميخوانند . اين اصطلاح گويا اصلا گيلكى است و از گيلان بساير جاها رفته است .\r\nدرى زبان غير شهرى ايرانيان باستانى بوده « ور » بمعنى كنار و خارج و ياى آن ياى نسبت است . بنابراين درىورى يعنى سخنى كه از غايت پراكندگى به زبان متروك خارجى ميماند . در فرانسه هم حرف بىمنطق را به چينى تشبيه ميكنند و ميگويند ؛ مثل اين است كه چينى حرف مىزند . فارسها هم حرف بىمنطق و سربالا را بتركى تشبيه كرده‌اند و اين از وقتى است كه مغولها بر ايران حكومت داشته و نسبت به مغلوبهاى خود تحكم بىمنطق ميكرده‌اند .\r\n","page_name":" 418 ","page_number":426},
  {"content":"\r\n\r\nروس قشون خود را به زودى از ايران خواهد برد . ايران هم با آذربايجانيها بطور مسالمت ( ؟ ) رفتار خواهد كرد ! !\r\nبعد از چندى تصويب نامه‌اى براى كار آذربايجان از هيئت وزراء صادر شد كه بموجب آن به دو استان آذربايجان اختيارات داخلى داده بود !\r\nاين تصويب‌نامه به دو استان سه و چهار ، يعنى به تمام آذربايجان ، اختيارات محلى كه خيلى زيادتر از اختيارات مندرج در قانون متروك انجمنهاى ايالتى 1325 قمرى بود ، ميداد كه بايد در مجلس آينده مطرح و تصويب شود . اگرچه اجراى اين تصويبنامه قبل از تصويب مجلس قانونى نبود ، و دست دولت را در عمليات دولتانهء خود مىبست ، ولى ممكن بود تصور شود كه مجلس آينده كه ناگزير نميتواند تنها براى آذربايجان حقى قائل شود كه بساير ايالات و ولايات ندهد ، بعنوان اصلاح قانون انجمنهاى ولايتى و ايالتى براى كل كشور قانونى وضع كند ، كه تمام استانهاى كشور ، اعم از نفع يا ضرر ، لامحاله بطور تساوى از آن برخوردار شوند و تماميت و دست‌نخوردگى كل كشور محفوظ بماند .\r\nدر حقيقت اين توافق مانند صلح بين ميش و گرگ بود ، كه اگر دولت روس دست از تحريك « خودمختارهاى » آذربايجان ميكشيد ، و منبعد از مسببين ظاهرى آن معنا و مادة تقويت نميكرد ، ممكن بود كار را سروصورت گرفته تلقى كرد . ولى روسها در تخليهء ايران از قشون خود خيلى به تأنى پيش ميرفتند « 1 » و باش‌وزير ( نخست‌وزير ) دولت « خودمختار » كه اختيارات داخلى آذربايجان را از آنچه آنها براى خود اعلام كرده بودند محدودتر ميكرد ، خيلى مناعت بخرج ميداد ، و به خوبى هويدا بود كه روسها به سنت سنيهء تعدى ، كه روح و جان رژيم حكومتى آنهاست در اين معامله كه اصل آن را هم بوسيلهء اقامت نامشروع قشون خود در ايران ، و در حقيقت بتعدى و زور و ظلم تحصيل كرده بودند ، چون سهم خود يعنى موافقت‌نامهء نفت را بجيب زده‌اند . نميخواهند سهم ايران ، يعنى تسويهء امر آذربايجان را بپردازند ، و اين رعونت‌هاى باش‌وزيرى آذربايجان از اين راه است .\r\nدولت ايران با كمال متانت و درونه منتظر تخليهء خاك خود از قشون روس است ، كه ناچار بهرجان كندن هست ، تا روز جلسهء آيندهء شوراى امنيت ، خواه‌ونخواه بايد خاك ايران را ترك گويند ، تا بعد براى كار آذربايجان تدبيرى ( ؟ ) بينديشد ، ولى روسها تا مىتوانند در بردن قشون خود توانى و تراخى مىكنند ، و به خوبى پيداست كه مشغول تقويت مادى حكومت قلابى « 2 » تراشيدهء خود در آذربايجانند ، كه وقتى قشون خود را از\r\n\r\n\r\n","description":"","footnote":"\r\n( 1 ) - بلكه هيچ پيش نميرفتند . اگر عده‌اى را از نقطه‌اى برميداشتند به نقطهء ديگر ميفرستادند .\r\n( 2 ) - سابقا پول قلب را عوام پول قلابى ميگفتند . ولى امروز اين اصطلاح عاميانه را كه در كتابت هم وارد شده است بهرچيز ناروائى اطلاق ميكنند .\r\n","page_name":" 419 ","page_number":427},
  {"content":"\r\n\r\nايران خارج مىكنند ، اين حكومت دست‌نشاندهء آنها بتواند سرپا بند شود و سر باطاعت تصويبنامهء هيئت وزراء درنياورد .\r\nچنان كه وقتى بالاخره اين روز فيروز رسيد ، هنوز هم كشور ايران را در هيچيك از نقاط خالى نكرده بودند كه از اين روز تازه برفتن و جابجا شدن شروع كردند . از آذربايجان هم ظاهرا رفتند ، ولى چون دولت ايران از اين قسمت كشور خود بىاطلاع بود ، براى آنها مانعى نداشت كه افراد و افسران خود را با تغيير لباس ، و زمين گذاشتن اسلحه در آنجا نگاهدارند تا در موقع لزوم باش‌وزيرى آذربايجان بتواند از آنها استفاده كرده برضد دولت مركزى بطغيان خود ادامه بدهد .\r\nبالاخره خاك ايران در شانزدهم ارديبهشت سال 1325 بعد از دو ماه و پنج روز اقامت نامشروع ، آن هم با اين كيفيت از قشون روس ظاهرا پاك شد . البته اعلان رسمى آن هم ، به جهت همين تأخير و مماطله‌ها ديرتر از موعد افتتاح جلسهء شوراى امنيت بجناب آقاى حسين علا نمايندهء ايران رسيد . چنان كه در روزى كه كار ايران مطرح شد گروميكو نمايندهء روس باز هم بدروغ اظهار داشت كه خاك ايران را ما تخليه كرده‌ايم و بايد شكايت‌نامهء ايران از دستور خارج شود . آقاى علا جواب گفت ، تاكنون تخليه نشده و در اين زمينه به من خبرى نرسيده است . باز در اينجا هم گروميكو بسنت سنيهء كمونيستى ، قدرى درى ورى گفت و شوراى امنيت موضوع را بجلسهء بعد موكول كرد . در فاصلهء دو جلسه ، بعد از آنكه بالاخره كار تخليهء ايران با همان وضع ناقص سروصورت گرفت ، خبر آن بآقاى علا رسيد و در روز جلسهء بعد اعلام شد . در اينجا باز گروميكو اصرار داشت كه اصل شكايت ايران مسترد شود .\r\nشوراى امنيت پذيرفته شدن اين تقاضا را موكول بتقاضاى نمايندهء ايران كرد . آقاى حسين علا حقا جواب گفت : من چنين مأموريتى از طرف دولت خود ندارم . گروميكو باز هم با درى وريهاى خود ميخواست كار را ختم شده وانمود كند . ولى شورا گوشى به اين ياوه‌گوئيها نداد و بث الشكواى ايران در دفتر شوراى امنيت ماند و مطلب به همين جا ختم شد . اما روسها به خوبى دانستند كه تمام ملل عالم از اين رفتار آنها عصبانيند و به خوبى حس كردند كه باقى گذاشتن شكايتنامهء ايران در دفتر شوراى امنيت براى كار آذربايجان است ، زيرا تا اين كار بسامان نميرسيد ، حقا شكايت ايران باقى ميماند و نمىشد اين بث الشكوى را خاتمه يافته دانست .\r\nطرز صحبت و ورود و خروج اين روزهاى نمايندگان روسيه ، در اين مجالس بين المللى ، و منطق نفهمى آنها واقعا بسيار مضحك ، و مثل اين است كه فقط از دولت سر ديوارهاى گوشتى ، يعنى افراد قشون سرخ كه بيچاره‌ها جز براى مردن به اين جنگ نمىرفته‌اند بوده ، كه اين فتح براى عالم بشريت حاصل شده است . گوئى ميخواهند تمام ملل عالم را با شتلم‌هاى خود مرعوب كنند . مثل دلقك‌هاى سيرك خود را به لباس عجيب و غريب مىآرايند و گذشته از منطق نفهمى در سوءظن تظاهرهاى بسيار خنك بىموضوع ميكنند موضوع درخت صنوبرى كه محاذى اطاق كار مولوتف در قصر لوكسانبورك ( محل شوراى\r\n\r\n","description":"","footnote":"","page_name":" 420 ","page_number":428},
  {"content":"\r\n\r\nوزيران خارجهء چهار دولت ) اتفاق افتاده اظهارات ژنرال ( ؟ ) مستحفظ ( ؟ ) لاينفك ايشان « 1 » در اين‌كه مبادا كسى بالاى درخت رفته ، سوءقصدى نسبت به اين مرد عزيز بكند داستانى است كه همه‌كس را بخنده مىآورد . اين هم يكى از وسائل انتشارى آنها و اصل « تخالف تشهر » و يا اصل مسلم « الخائن و خائف » از آن به خوبى هويداست ؟ !\r\n\r\nخودمختارى يا لجام گسيختگى\r\nبارى ، بعد از تخليهء خاك ايران از قشون روس ، مسأله آذربايجان طبعا پيش ميآمد . ولى چنان كه پيش‌بينى ميشد ، گذشته از سابق ، در اين يكى دو ماههء فاصلهء بين گذراندن موافقتنامه‌ها و تخليهء خاك ايران ، روسها به قدر لزوم باد بآستين « 2 » باش‌وزير اين خود - مختارى آذربايجان ، يعنى پيشه‌ورى كرده ، و سران حزب توده هم بعقيدهء خود صف‌آرائى خويش را باندازه‌اى كامل نموده بودند كه عمقلى و اتباعش كراقلى « 3 » بخوانند و بتصويبنامهء دولت كه « خودمختارى » آنها را محدود ميكرد ، سر فرود نياورند !\r\nبالاخره ، چند نفر از سران اين حكومت قلابى ، مانند پيشه‌ورى « باش‌وزير » ( ؟ ) و شبسترى رئيس مجلس شورايملى ( ؟ ) و يكى دو نفر ديگر ، التفات فرموده ، براى مذاكرهء مواد تصويبنامهء دولت ، با طياره بتهران آمدند . روز ورود آنها ، سران حزب توده با يكمشت پرتقال‌فروش و حمال مزدور و دسته‌هاى گل و فريادهاى زنده‌باد و پاينده‌باد » اين مزدوران خارجى را بدست مريزاد جدا كردن آذربايجان از پيكر ايران ، در ميدان طياره استقبال كردند !\r\nباز خدا پدر آقاى احمد قوام نخست‌وزير را بيامرزد ، كه محل اقامت اين متمردين متكى بخارجه را در خارج شهر معين كرده ، و افراد را از ملاقات آنها ممنوع داشته بود ، و الا سران حزب توده حاضر بودند اشخاصى مانند آخوند لنكرانى ، را\r\n\r\n\r\n","description":"","footnote":"\r\n( 1 ) - مولوتف در مجالس بين المللى يكنفر از كمونيستهاى پاشنه تركيده ، كه او را كشكى ژنرال ميخواند بعنوان مستحفظ شخصى همراه ميبرد كه اين جناب سرتيپ حتى در شوراهاى عمومى هم پشت‌سر او مىايستاد ! براى اينكه سوءقصدى نسبت به اين آقاى عزيز نشود و اين خود موهن بساير نمايندگان يا لامحاله بكشورى كه اين انجمن بين المللى در آنجا تشكيل مييافت بود . اينها يك همچو مردمان ديوانهء وقيحى هستند كه براى پيشرفت مقصود خود از هيچ كار ابا و امتناع ندارند .\r\n( 2 ) - كشتىگيرى در زورخانه كارى مستلزم بازوهاى سطبر قوى است . پهلوان پنبه‌ها چون بازوى سطر ندارند اگر بخواهند بهو و جنجال خود را پهلوان بشمار بياورند ، ناگزيرند براى سطبرى بازو فكرى بكنند و مصنوعى بازوهاى خود را ولو بباد كردن آستين باشد ، قوى و سطبر نمايش بدهند . ديده‌ايم ، بچه‌ها كه ميخواهند به شوخى باهم كشتى بگيرند قبلا در آستين خود ميدمند و باد بآستين خود ميكنند . « باد بآستين كردن » كنايه از تقويت آدم بيعرضهء نالايقى است كه از خودش كارى برنيايد و بخواهند او را آدم قوى بخرج بدهند . نظير « چماق بدست چلاق دادن » و در موارد اغوا كردن شخص بكارى كه خود جرأت اقدام در آن را ندارد نيز استعمال مىشود .\r\n( 3 ) - گريلى يا گرايلى يكى از گوشه‌هاى آواز شهناز شور است و در دستگاه ماهور هم گوشه‌اى باسم كراقلى هست « كراقلى خواندن » كنايه از سربالا حرف زدن و مثل تركى گفتن در مواردى كه كسى حرف بىمنطقى بزند استعمال مىشود .\r\n","page_name":" 421 ","page_number":429},
  {"content":"\r\n\r\nبا يكمشت عمله بدر منزل اين دسته‌گلها بفرستند ، و آنها را از منزل بيرون كشيده سر دست بگيرند و دوره بگردانند ، و باز موضوع تازه‌اى براى راديو مسكو تحصيل كرده ، و اين آدمكشان و راهزنان را از آنچه بدستور خارجى جرى شده بودند جرىترشان بكنند !\r\nبالجمله آقايان بعذر اينكه ما از طرف نمايندگان ملت آذربايجان اختيار قبول مواد تصويب‌نامهء دولت را نداريم و بايد در مجلس شوراى ملى خود ( ؟ ) مطرح كنيم از پذيرفتن استنكاف كرده پس از چند روز اقامت بىمصرف در تهران ، به تبريز برگشتند .\r\nچنان‌كه قبلا هم معلوم بود ، البته مجلس شورايملى آنها راضى به اين تصويب‌نامهء دولت نشد . اين‌بار مظفر فيروز ، يا بقول مجلهء صبا جناب بوقلغالك « 1 » كه مظهر « ما فرحنا بابليس فكيف نفرح باولاده » و نمايندهء مثل معروف فارسى « از شيطان چه خيرى ديده‌ايم كه از اولادش توقع داشته باشيم » است و بمفاد يتشكل باشكال مختلفه حتى . . . و . . . سابقا طرفدار سيد ضياء الدين بوده و چندى بود كه براى حزب توده دايره نم ميكرد ، به تبريز رفت كه اين معما را حل كند و تشريف‌فرمائى اين آقا را براى اين مقصود ، راديو تهران با جنابهاى مكرر بى مورد ، در جلو اسم ايشان ، بسمع تمام مردم رساند . ولى چه فايده ؟\r\nايشان رفتند و « كره را ياق كردند « 2 » » و برگشتند . موافقت‌نامهء جديد ايشان با سران حكومت قلابى آذربايجان جز يكى دو فقره تغيير اسم ، از قبيل باش‌وزير باستاندار و مجلس شورايملى بانجمن ايالتى ، هيچ تغيير اساسى در اختياراتى كه آنها قبلا براى خود - مختارى خويش اعلان كرده بودند ، نياورد . زبان تركى زبان رسمى و اختيار تعيين استاندار و رؤساى دواير و حكام جزء با آنها و امنيهء آنها هم همان فدائيان خودشان باقى ماند . چرا ! يك تغيير مختصر بسيار ناقابل ديگرى هم بوجود آمد و آن رسمى شدن اين حقه‌بازى و عصيان بود ، كه آبروى دولت ايران را در نزد ساير ملل برد . زيرا دولت ايران اين تجزيه را كه تا اينوقت نمىشناخت اگرچه بدون تصويب مجلس ، ولى در هرحال ، ولو موقتا پذيرفته ، و مجلس آينده را با كار ختم شده‌اى مواجه كرده بود .\r\nگذشته از اين ، با وضعى كه پيش‌آورده بودند ، مجلس آينده را هم با كمال سهولت ،\r\n\r\n\r\n","description":"","footnote":"\r\n( 1 ) - من اين اصطلاح مجلهء صبا را هيچ نشنيده و معنى و املاى آن را درست نميدانم ولى چون مظفر فيروز را « بو همه‌چيز » بجا آورده‌ام عينا اين كلمه مركب را به « انگ » اين مجله نقل كردم . انگ هم بمعنى علامت و مهرى است كه روى بسته‌بندى كالا براى شناساندن كارخانهء سازندهء كالا ميزنند و اين كار قديمها نسبت به تنباكوى شيرازى خيلى معمول بود .\r\n( 2 ) - ياق بتركى بمعنى روغن است . كره بواسطهء دوغى كه دارد از روغن ارزانتر است .\r\nگويند در ازمنهء قديم در ضمن بدهىهاى مالياتى دهى مقدارى كره هم بوده است كه سابقا از گوسفنددارهاى ده ميگرفتند و بعدها كه گوسفندها تلف شده بودند ، باز هم مأمورين ماليات دست از مطالبهء آن نمىكشيدند . اهالى شخصى را بنمايندگى برگزيدند و خرجى براى او تعيين كردند كه برود و اهالى را از اين ماليات زور برهاند . مؤمن بپايتخت رفت و پس از چند ماه توقف حكمى صادر كرد كه در آن نوشته بودند ، اهالى بجاى كره ، ياق بدهند . مورد استعمالش با اين توضيح همان است كه از متن مفهوم مىشود .\r\n","page_name":" 422 ","page_number":430},
  {"content":"\r\n\r\nميتوانستند از همان قماش وكلاى توده‌اى دورهء چهاردهم ، انباشته ، بر خر مقصود كه تجزيهء تام‌وتمام آذربايجان از ايران ، و گذراندن نفت شمال است سوار شوند . در اين صورت گذشته از كار نفت ، كه جزئيات آن بر ضرر دولت ايران تمام ميشد و برگشت نداشت ، مرد ميخواست كه آذربايجان را « از گردهء اين خر شيطان پائين بياورد « 1 » » و دو مرتبه بايران بچسباند ، و از تجزيه تا الحاق آن بروسيه ، با رژيم كمونيستى كه در آنجا گرماگرم مشغول اجرايش شده بودند ، يك قدم بيشتر نبود . چه پرتگاه مهيبى ؟ ! !\r\nولى من مأيوس نبودم ، و مىدانستم كه اين گربهء مرتضى على « 2 » همانطور كه در صفحهء 153 از همين جلد سوم پيش‌بينى كرده بودم ، دم خود را از دم اين شتر به زودى جدا كرده ، و صحيح و سالم ، روى چهار دست و پا ، به زمين مىآيد و فورا راه مىافتد .\r\nدر همين روزها ، روزى از كوچهء برلن ( اگر بجرم فاشيستى اسمش را عوض نكنند . ) به جناب آقاى عمو ابو القاسم فروهر برخوردم . به من گفت عمو جان ! وضع كشور را چگونه مىبينى ؟ گفتم درست مىشود . گفت جانى براى آن باقى نمانده كه اميدى به بهبوديش داشته باشيم ! گفتم خداى ايران بزرگتر از آنست كه بتوانند به اين حقه‌بازيها ، آذربايجان را بلع كنند . گذشته از اين ، اوضاع عالم هم ديگر اجازهء اين كثافت‌كاريها و شيادىها را نمىدهد . يا ايران با كل دنيا خراب مىشود ، يا سرپا و مستقل و دست نخورده ميماند ! !\r\n\r\nآن روزها چه خبر بود\r\nدر همين روزها بود ، كه جناب آقاى احمد قوام نخست‌وزير ، كه تصور ميكرد بتواند سران حزب توده را رهبرى ، يا بهتر بگوئيم راهبرى كرده ، و از آنها مردمانى منطق فهم و وطنپرست و عاقل بسازد رفتار سابق آنها را در دورهء نخست‌وزيرى جناب آقاى صدر ، به علت سياست يكطرفى آن كابينه بجاى آورده ، و خود را بيشتر متمايل به آنها نشان داد ، و مظفر فيروز معاون نخست‌وزيرى هم ، شايد اكثر ، او را با كارهاى ختم شده كه اكثر آنها بنفع توده‌اىها تمام ميشد ، مواجه كرده ، و اين آقايان هم تا ميتوانستند از اين وضع سوءاستفاده كرده ، و خر خود را درازتر بستند . روزنامه‌هاى آنها ، تا ممكنشان بود از تجزيهء آذربايجان و پيشرفت اين نهضت ملى ( ؟ ) تحسين و ترويج كردند . و روزنامه‌هائى كه حقا با اين دمكراسى قلابى كه دست خارجى در آن هويدا بود ، ضديت ميكردند طرف حملهء آنها واقع شده ، و حتى افراديكه هيچوقت و در هيچ دوره‌اى از جادهء استقامت\r\n\r\n\r\n","description":"","footnote":"\r\n( 1 ) - « از خر شيطان پائين نيامدن » كنايه از عدول نكردن از حرف بىمنطق يا كار نامربوط است . مثل سائر شدن اين تعبير هم مثل : « دسته گل به آب دادن . » البته تاريخچهء افسانه مانندى داشته است كه فراموش شده يا من نشنيده‌ام .\r\n( 2 ) - گربه را از هر بلندى پرت كنند ، روى چهار دست و پا به زمين مىآيد و كمتر ديده شده است كه از اين سقوط در رفتگى در مفاصلش پيدا شود . به همين مناسبت عوام وقتى ميخواهند اين خاصيت را در اين حيوان تذكر بدهند او را متعلق بمرتضى على قلمداد ميكنند و كسانى را كه در هر معامله فيروز مىشوند و از هر سختى نجات مىيابند بگربهء مرتضى على تشبيه مينمايند و ميگويند گربهء مرتضى على است ، از هر بلندى پرت شود روى چهار دست و پا ، سالم به زمين خواهد آمد .\r\n","page_name":" 423 ","page_number":431},
  {"content":"\r\n\r\nو مليّت خارج نشده بودند ، مورد بيمهرى آقايان و روزنامه‌هاى آنها واقع گشته ، از انواع افترا و هتاكى نسبت به آنها كوتاه نيامدند ، و در اين زمينه ، كار را به جائى رساندند كه محاكمهء جناب آقاى حسين علا ، نمايندهء دولت ايران در شوراى امنيت را هم بجرم اينكه در جلسهء شورى حقا اظهار داشته بود كه هنوز خبر تخليهء قشون روس از ايران ، و اجازهء استرداد شكايت‌نامه از دفتر جامعهء ملل ، به من نرسيده است خواستند ، و بجناب آقاى تقىزاده ، كه در موقع قصد دولت ايران در فرستادن قشون بآذربايجان ، و ممانعت روسها در مجلسى ، در لندن ، بقول سعدى تمثل جسته ، يا صنعت اتفاق به كار بسته ، و گفته بود اين آقايان ، يعنى حكومت شوروى ، سنگ ( قشون ايران ) را مىبندند و سگ ( پيشه‌ورى و غلام يحيى ) را رها ميكنند ، هزار لچر گفته ، او را مرتجع خواندند . سهل است مرا هم ، كه در اين پنج شش ساله « نه سر پياز و نه ته پياز « 1 » » هيچيك نبوده ، و در كنجى افتاده‌ام ، البته بجرم انتقادهائى كه ، از تركى گفتن تبريزيها ، در جلدهاى اول و دوم « شرح زندگانى من » كرده ، و در اين جلد ، با تجزيهء آذربايجان از ايران مخالفت خود را بىپروا نوشته‌ام ، از اعطاى اين لقب « مرتجع » محروم نگذاشتند . حتى ، من بافتخار خاص بىالتفاتى آقاى باش‌وزير ( پيشه‌ورى ) هم نائل شده ايشان در راديو تبريز و روزنامهء تركى خود ، مرا به اين لقب سرافراز كرده سپس توده‌اىها در تهران ، در روزنامه‌هاى خود ، « مع شيئى زايد » به تكرار قول ايشان پرداختند .\r\nهمين روزها بود كه آقايان سران حزب توده ، جمعى سورچرانهاى افراد خود را كه براى پذيرائىهاى دهاتيها كه واقعا حاضرند مرغ منحصربفرد خانهء خود را براى هر مهمان كه باشد سر ببرند جگرشان لك زده بود ، بدهات اطراف فرستادند و در بحبوحهء صيفىكارى و وجين‌زنى خيار و آبيارى غله ، رعاياى بيچاره را اينسر و آنسر كشيده ، و از كار و زندگى بازداشتند ، و با زور به اين بدبختها كارت حزبى دادند . من از ساير دهات خير ندارم ، تنها مباشر ملك استيجارى من در ورامين سه هزار تومان خرج سورچرانى آقايان كرد . شايد قريب بيست هزار تومان خسارت كم‌كارى رعيت بزراعت وارد آمد .\r\nبراى تنوع بد نيست ، صحبتى كه در اين زمينه ، در يك ماه قبل با يكنفر از رعايا در ورامين داشته‌ام ، در اينجا نقل كنم .\r\n\r\nمصاحبه با يكى از رعاياى ورامين\r\nرفتن من بده بيشتر براى گردش است نه كار محاسباتى . هروقت ده بروم ، رفقا را با مباشر براى سروكار داشتن با رقم و عدد ، در منزل ميگذارم و خود پياده بسر زراعتها ميروم . من از تماشاى يك مزرعهء برومند خيار ، در وقت گل و بار ، همان اندازه كيف ميبرم كه از يك باغ گلكارى و تمام عمليات زراعتى ، از شيار و بذرافشانى\r\n\r\n\r\n","description":"","footnote":"\r\n( 1 ) - نه سر پيازم نه ته پياز ؛ سر پياز گل و تخم آنست و به درد مىخورد ، ته پياز هم كه خود پياز است و مقصود از كاشتن تخم پياز همان ته است . سبزه و علف وسط كه عبارت از ساقه و برگ آنست چيز بىمصرفى است كه حيوان هم آن را نميخورد و اين ضرب المثل در وقتى گفته مىشود كه كسى هيچگونه مداخله در كارى نداشته و طرف بيم و اميدى نباشد .\r\n","page_name":" 424 ","page_number":432},
  {"content":"\r\n\r\nو وجن‌زنى و درو و دسته و خرمن‌كوبى و كندن سير و پياز و چغندر و كلم و سيب‌زمينى ، همه براى من تفريح دارد . اتفاق افتاده است كه دو سه ساعت در ميان كردهاى بادنجان و خيار و پشته‌هاى خربزه و هندوانه و مزارع گندم و جو و حبوبات گشته ، و بوته‌ها را يكى يكى تحت نظر گرفته ، و تناسب برومندى بار و سنبل و دانهء آنها را با بوته و محل وقوع آن در كرد و پشته دقت كرده‌ام بدون اين‌كه هيچ خسته شوم ، اگر گاهى رعيت و كارگرى هم در سر زراعت ببينم ، و از او توضيحاتى بخواهم كه نور على نور است .\r\nدر يك ماه قبل بده رفته بودم ، به مجرد ورود به خانه ، و مشغول شدن رفقا به كارهاى دفترى ، بموجب عادت خود به راه افتادم . گندم و جوهائيكه تازه كاشته و سر از خاك درآورده ، و هراكشهاى آنها نسبة بلند هم شده بود ، منظرهء زيبائى براى لذت باصره ترتيب ميداد . بعضى جاها كارگرها مشغول بذركارى ، و گاوهاى خود را در گوشه‌اى واداشته بودند كه وقتى سربنه از بذرافشانى خلاص گردد ، گاويار مشغول شيار زمين شود . برخى بمرزكشى و پاره‌اى بماله‌كشى زمين كشته اشتغال داشتند و در بعضى نقاط آبيارها مشغول آب دادن زمين بودند . خلاصه تمام صحرا پر از سعى و عمل بود . يك دو ساعتى وقت من به همين تماشاها گذشت ، آخر كار به مزرعهء چقندر رسيدم . كارگرها مشغول چقندركنى بودند ، نزديك رفتم ، چقندرها خيلى خوب نشده بود . از آنها پرسيدم چرا امسال چقندر شما خوب نيست ؟ سربنه دست از كار كشيده ، بيل خود را به شانه تكيه داده گفت :\r\nهمينطور است كه ميفرمائيد . امسال ما نتوانستيم بزراعت برسيم . تمام فصل بهار و موقع كار ، گرفتار اين توده‌اىهاى نعلتى ( لعنتى ) بوديم . هر روز بيك بهانه‌اى اينجا مىآمدند ، ما را از كار بيكار ميكردند . يكروز مىآمدند ؛ همه را جمع ميكردند . چه شده است ؟ بيائيد كارت حزب بگيريد . پس‌فردا باز از راه ميرسيدند ، براى چه ؟ امروز همه بلوك باقرآباد جمع شده‌اند ، شما هم بايد برويد . دو روز ديگر وارد ميشدند ، ديگر چه واقع شده است ؟ در شهر ورامين از چهار بهنام خلق مىآيند ، اگر شما نباشيد خوب نيست . دردسرتان نميدهم ، سه ماههء بهار ما تمامش به اين توده‌بازى ورگذار شد .\r\nحالا خدا پدر ارباب نصر اللّه را بيامرزد ، كه سورسات « 1 » آنها را داير ميكرد ، ديگر\r\n\r\n\r\n","description":"","footnote":"\r\n( 1 ) - سورسات مخفف سيورسات و عبارت از خواربار و علوفه‌اى بوده است كه هنگام مسافرت شاه ، يا عبور قشون قبلا در منازل بين راه تدارك ميكردند . البته اين خواروبار و علوفه بايد از دهات مجاور گرفته شود و اكثر بر اهالى تحميل ميشد و قبضى بآورنده ميدادند كه بعدها در مقابل ماليات حساب كنند . به همين جهت سيورسات‌چى عامل جمع‌آورى سيورسات مثل گمركچى منفور بود و بهركس ميخواستند شدت عمل نسبت بدهند ، ميگفتند مثل سيورسات‌چى ميماند . اهل اردو هم چون پولى در مقابل نميدادند ، بىنظمى بسيار داشتند و از اين جهت مفتخورها را بطور استعاره سيورساچران ميخواندند و چون البته رعايا هم جنس‌هاى وازدهء خود را براى سيورسات ميبردند مطلق چيزهاى وازده را سيورساتى موسوم كرده بودند كه امروز با وجود از بين رفتن سيورسات و سيورسات‌چى و سيورسات‌چران و سيورساتى\r\nبقيه در حاشيهء صفحهء بعد\r\n","page_name":" 425 ","page_number":433},
  {"content":"\r\n\r\nانگل ما نميشدند ، و گرنه بايد ديزى و كرسى و لحافمان را هم بفروشيم ، خرج مهماندارى آقايان كنيم .\r\nاما اين نعلتىها ، هنوز دستشان تا مچ توى پلوى ارباب بود ، و اگر بىادبى مىشود آروق ميزدند بوى خورش مرغى كه ارباب بهشان خورانده بود از گلويشان مىآمد با وجود اين همين‌كه از سر سفره پا ميشدند ، ما را جمع ميكردند و ميگفتند گوش بحرفهاى ارباب ندهيد ! ارباب نصر اللّه چكاره است كه بشما امرونهى كند ؟ مالك شما هستيد ! تا سر همين خرمن ديگر نه مباشرى خواهد بود ، نه مستأجرى ، نه مالكى ! اين ده مال شماست . ما مىآئيم قبالهء بنهء هركس را ميدهيم دستش ! همانطور كه در دهات خالصه اين كار را كرده‌ايم ، در اينجاها هم كه اربابى است ، خواهيم كرد ! رعيت هم دور از جناب ، مثل حيوان ميماند و شريك نكن است ، و هيچ فكر نميكند كه بابا ! مگر ارباب نصر اللّه چه ميگويد كه به حرف او گوش نكنيم ؟ او ميگويد خيارتان را وجين بزنيد ، گندم و جوتان را آب بدهيد ، گيرم اينها راست هم بگويند ، و قبالهء فرديس را هم بما بدهند ، فرديس‌آباد باشد بهتر است يا خراب ؟ آقاى من كه شما باشيد ، اين نعلتىها نگذاشتند ما به هيچ كارمان برسيم . باز خدا پدر ارباب را بيامرزد كه اين آخرى رفت اين تخم چقندر را براى ما گرفت . ولى چه فايده ، وقتش گذشته بود ! دير كاشتيم ! بد آب داديم ! بد وجين كرديم ! نتيجه‌اش همين چقندرهاى دو سه سيرى شده ، و آن هم « يكى بود يكى نبود است » « 1 »\r\nحساب همه دست شماست ، ما هر سال هر بنه‌اى هزار تومان خيار ميفروختيم ، امثال صد و پنجاه تومان خيار نداشتيم . اينهم چقندر كاريمان است كه مىبينيد ! آتشى كه اينها امسال توى اين ولايت سوزاندند ، شمر بصحراى كربلا نسوزانده است ، اى خدا نعلتشان كند ! اى خدا ريشه شانا بكند ! الهى آب بدود ، نان بدود اينها دنبالش بدوند ، و هيچوقت بهش نرسند ! اينهم كار بود كه امسال دست ما دادند ؟ كه من ندانم ، حالا تا شش ماه آزگار ديگر ، بچه‌هايم را با چه بپوشانم ؟ سر سياه زمستان ، هزار درد و مرگ خودم و بچه‌هايم را با چه دوا كنم ؟ خدا بشما عمر بدهد كه هروقت ما معطل شويم كار راه - اندازى ميكنيد ، مساعده ميدهيد ، اگر يك آدم دست خشكى بوديد كار ما امسال زار بود !\r\nباز هم خدا پدر قوام السلطنه را بيامرزد كه سر خرمنى ، يك حكومت نظامى فرستاد شهر ورامين ، راه و پاى اين نعلتىها را از دهات بريد ، و الا با تداركى كه اينها براى\r\n\r\n\r\n","description":"","footnote":"\r\n( 1 ) - اصطلاح رعيتى و بمعنى تنكى حاصل و در حقيقت مقصود يكى بود و يك جا نابود است .\r\nبقيهء حاشيهء صفحهء قبل\r\nبطور استعاره اين لغات در نظاير مورد استعمال اصلى به كار ميرود ، با اين تفاوت سيورسات را مخفف كرده سورسات ميگويند و حتى اين استعاره را بخواربارى كه براى ذخيرهء خانه خريدارى مىشود ، نيز اطلاق ميكنند . به نظر چنين مىآيد كه اصل اين رسم با مغول بايران آمده باشد و لغت هم شايد تركى است . در هرحال فقط در قوانين سلاطين مغول و تواريخ نوشتهء بعد از آنها و صفويه به اين لغت برميخوريم ، يا من در نوشته‌هاى قبل از مغول به اين لغت برنخورده‌ام .\r\n","page_name":" 426 ","page_number":434},
  {"content":"\r\n\r\nما ديده بودند ، ما اين دو من گندم و جو را هم نداشتيم ! اين نعلتيها تازه واسمان باشگاه درست كرده بودند ! از شما ميپرسم رعيتى كه از صبح تا شام توى بيابان كار كرده است ، و بايد برود شامشا بخورد و بخوابد ، باشگاه ميخواهد چكار ؟ اگر برود تو باشگاه و تا بوق سگ « 1 » حرفهاى هشت من يك قاز بگويد و بشنود صبح چه وقت پا شود ؟ وقتى هم پا شد ، چه وقت سر كارش برود ؟ و با خستگى و بىخوابى شب چه زرى بسيم ببافد « 2 » ؟ . .\r\nمن ديدم ، دل پرى مؤمن ، از توده و توده‌اى ، بقدرى زياد است كه اگر بايستم و گوش كنم تا عصر هم حاضر است ، بسخن‌رانى خود ادامه دهد ، حرف او را قطع كرده گفتم كارت‌هاى حزبى را چكارش كرديد ؟ گفت بىادبى ميشد ، بىادبى ميشد ، انداختيم توى آب‌ريز « 3 » كارت چه ؟ حزب چه ؟ كشك چه ؟ پشم چه ؟ اينها همه تلكهء سورچرانى بود ! در اين ميان ، ميخواستند براى انتخابات هم جاى پا قرص كنند كه شكر خدا ، نماسيد ، ما همه از دمكرات ايران كارت گرفته‌ايم . گفتم پس حالا كه اينطور است ، در كندن چقندرها دقت كنيد كه تلف و تفريط نشود . گفت آسوده باشيد چيزى را كه خدا داده باشد ، نميگذاريم از بين برود . وقت گذشته بود ، من يكسر به منزل برگشتم .\r\nدر همين روزها بود كه آقايان نميدانم بچه بهانه و چه پشت‌هم‌اندازى شايد بوسيلهء مدعى العموم هم فكر و هم حزب خود توانستند مردمان شريف آبرومند را ، بدون هيچ گناه بحبس رسمى انداخته ، سهل است از مركز حزب خود چيزى نظير دايرهء استنطاق شهربانى بسازند ، و براى حصول اين مقصود ، حمالهاى خود را بسر مردم آبرودار ميريختند ، و بيچاره‌ها را بباد كتك گرفته ، و بمركز خود ميبردند و آنها را حبس ميكردند ، و فردا صبح روزنامه‌هاى آنها ، بدروغ و ذكر چيزهاى نچسب ، بدبختى را كه گرفتار اين توهين و هتاكى شده بود ، به تعقيب قانونى تهديد مينمودند كه بدين وسيله ، اين حبس غيرقانونى ارتكابى خود را از بين ببرند و رعب توده را در دلها جاى دهند .\r\n\r\n\r\n","description":"","footnote":"\r\n( 1 ) - بوق سگ كنايه از صداى سگ است . چون در موقع سحر سگها از خواب بيدار شده ، عوعو را سر ميدهند ؛ عوام وقت سحر را را به بوق سگ تعبير ميكنند .\r\n( 2 ) - زر بسيم بافتن كنايه از كار ذيقيمت انجام دادن است ، ولى اين كنايه را من نديده و نشنيده‌ام كه در مورد معنى حقيقيش استعمال كنند ، هميشه كنايهء ديگرى هم در اين كنايه گنجانده و مثل مورد متن در موارد ضد به كار مىاندازند و بيشتر بطور استفهام آن را استعمال مينمايند .\r\n( 3 ) - آب‌ريز هم يكى از چندين معنى مبال است و با خلا و بيت الحليه و سر آب و كنار آب و مستراح كه عوام مضطرابش كرده‌اند و ضرورى و كابينه مترادف مىباشد . سبب ايجاد اين همه لفظ براى يك مفهوم همان ادب محاوره است كه ميخواهند بكنايه مقصود را بفهمانند .\r\nمنتها همين كه هريك از اين الفاظ بقدرى استعمال شده كه كنايه ابلغ از تصريح گشته است اهل ادب كنايهء ديگرى را فكر كرده و آن را مصطلح كرده‌اند اين كنايه هم در نوبت خود ابلغ از تصريح شده و بروز رفيق خود درآمده و كنايهء ديگرى جانشين آن شده است . در ساير مفهومهاى مستهجن هم همين رويه در كار است كه از شمردن لغات و اصطلاحات آن براى استهجانش خوددارى ميكنم ، منتها هيچيك از آنها بزيادى كنايات راجع به بيت الحليه نيست . سبب آن هم كثرت استعمال است كه هرقدر مفهوم مستهجن كثير الاستعمال‌تر باشد ، كنايات آن هم طبعا زيادتر است . رشوه هم چون استهجان معنوى دارد به همين جهت كنايات راجع به آن هم زياد است .\r\n","page_name":" 427 ","page_number":435},
  {"content":"\r\n\r\nدر همين روزها ، و قدرى بعدتر بود ، كه نميدانم براى دم جا دادن بحزب توده كه قدرى آرام بگيرند ؛ و خيلى توى خشتها ندوند « 1 » يا براى اينكه بيشتر هويت خود را ظاهر سازند ، در هرحال ، نخست‌وزير سه نفر از عمائد سران اين حزب ، اسكندرى و يزدى ؛ و كشاورز ، را بوزارت‌هاى پيشه و هنر ، و بهدارى و فرهنگ گماشت . آقايان ، در اين سه وزارت‌خانه كارى كه كردند ، بيرون ريختن بعضى از اعضاى قديمى سابقه‌دار و وارد كردن يكمشت توده‌اى بيسواد خودرو ، كه حتى بر خلاف مقررات مالى حقوقهائى هم براى اين بيسوادهاى بىسابقه برقرار كردند ، و از محلهاى غيرمجاز به آنها پرداختند و روزنامه‌هاى آنها اين هنر و شجاعت و شهامت وزراى خود را با آب‌وتاب مينوشتند و برخ مردم ميكشيدند .\r\nدر همين روزها بود كه آقاى باش‌وزير آذربايجان كه اسم استاندارى را مخالف حيثيات خود ميدانست ؛ ظاهرا از اين شغل بر كنار رفته ؛ و سلام اللّه جاويد را براى استاندارى آذربايجان پيشنهاد كردند و دولت هم كه بموجب موافقتنامهء آقاى مظفر فيروز چاره‌اى جز قبول استاندار پيشنهادى آنها نداشت ، با حقوق و فوق العادهء چند برابر استانداران عادى ، كه بايد اين حقوق هم بعنوان باج‌سبيل « 2 » ، از مركز پرداخته شود اين استاندار قانونى ( ؟ ) را تصويب نمود .\r\nدر همين روزها بود كه بطوريكه سابقا هم اشاره كرده‌ام ، « اين حكومت خودمختار » املاك مالكين را ، بعنوان تقسيم بين رعايا بدون هيچ عوض و تشريفات ضبط كرده ، غله آن را اعم از سهم مالك و رعيت ، براى روسها فرستادند و مالكين بيچارهء اين استان غارت‌زده و بيخرجى ، بتهران روآوردند ، خانه‌هاى آنها هم مورد ضبط اين دمكراتهاى دروغين شد ، و مسكن مهاجرين قفقازى گشت .\r\nدر همين روزها بود كه تبريز هم راديوئى پيدا كرد كه هرشب اخبار اين حكومت دمكراسى را بسمع عالميان مىرساند ، و تهران را بفدائى و قزلباش حكومت خود ميترساند « 3 » و راديوى مسكو و روزنامه‌هاى توده‌اى تهران جعليات اين حكومت تجزيه شده از ايران را با تحسين فراوان منتشر كرده و سرايت اين شقاقلوس وحدت ملى را به تمام ايران آرزو و پيش‌گوئى ميكردند .\r\n\r\n\r\n","description":"","footnote":"\r\n( 1 ) - سطحى را كه در آن تازه خشت زده باشند و بچه يا حيوانى در آن افتاده و ميان آن دويده و بالا و پائين رفته باشد در نظر بياوريد ، معنى اين كنايه و اصطلاح واضح خواهد شد .\r\n( 2 ) - قديمها كه سبيل مرسوم بود ، داشتن سبيل چخماقى يكى از نشانه‌هاى مردى و شجاعت بشمار مىآمد . اگر مردى و شجاعت كسى تنها بسبيلش بود و عرضه و كفايت و قدرتى نداشت و به كسى تعدى ميكرد ميگفتند ، باج سبيل ميخواهد يعنى با وجود بىكفايتى كه دارد مردى متعدى است .\r\n( 3 ) - قشون اين حكومت حرامىها را قزلباش و ژاندارم آن را فدائى موسوم كرده بودند .\r\n","page_name":" 428 ","page_number":436},
  {"content":"\r\n\r\nدر همين روزها بود كه بوسيلهء حزب توده ، در كارخانه‌هاى دولتى بخصوص در مازندران ، افراديكه هيچ هويت آنها معلوم نبود بجاى عمله جايگزين شده و اين عمله‌ها ( ؟ ) مزد روزانهء خود را كه مبلغى بر آن افزوده بودند ميگرفتند و راست راست راه رفته ؛ و اين سر و آن سر بمب چال كرده و سرتاسر مازندران را ميدان نهب و غارت خود نموده و دعا بدوام حزب توده ميكردند و گاهى هم براى نمايش ، در حضور لوىسايان كه از طرف كميته مركزى كارگران بين المللى براى تماشاى اين نهضت كارگرى ( ؟ ) آمده بود رژه ميرفتند و بواسطهء تحريكات سران توده ، روسا و مهندسين كارخانجات دولتى را تهديد مينمودند و با اين حقه‌بازيها زمام حكومت را در دست گرفته ، و انتظارى جز رسيدن موقع چاپيدن كارخانه‌ها كه بگفته توده‌اىها خيلى نزديك بود نداشتند . اتفاقاتى كه بعد از اينها در گيلان و گرگان و مازندران ، بخصوص در زيراب رخ داده ، نقشه‌هاى تخريبى توده‌اىها را كه خيالات جهنمى وسيع براى اين سه ولايت داشتند ، و ميخواستند بوسيلهء همين مجهول الهويه‌هاى خارجى باجرا برسانند ، آفتابى كرد ؛ و طشت رسوائى آنها را از بام انداخت .\r\nدر همين روزها بود كه توده‌اىها دامنه تزريقات سوء خود را بعملهء كارخانجات آبادان هم توسعه داده ، و عملجات نفت آنجا هم اعتصابى برپا داشتند و دولت ايران كه بموجب قرارداد نفت ، ضامن حفظ امنيت كارخانه و نظم عمل بود ، اقدامات جدى در جلوگيرى از آن به عمل آورده و به زودى عملجات سر كار خود رفتند . ولى اين اقدامات دولت ايران مانع آن نشد كه انگليس مقدارى قوه در بصرهء خاك عراق پياده كند .\r\nدر همين روزها بود كه چنان كه سابقا هم نوشته‌ام ، ايلات جنوب سر بطغيان برآورده از بوشهر تا فسا را تحت سلطهء خود درآورده ، از دولت تقاضاى خودمختارى نظير آذربايجان كردند ، و دولت نيروئى به سمت آنها فرستاد ، و آنها را مطيع كرد و حزب توده بوسيلهء روزنامه‌هاى خود تا توانستند ، اين رفتار جنوبيها را طرفدارى از استعمار انگليس معرفى كردند . در صورتى كه اين رفتار جنوبيها شايد بيشتر براى جلوگيرى و معارضهء به مثل با حكومت خودمختار تبريز بوده و دست خارجى يعنى انگليسها مداخله در آن نداشته است البته راديو مسكو هم در اين بىاعتدالى و استعمارگرى انگليس ( ؟ ) در ايران كه مخالف استقلال ايران بود خيلى سروصدا راه انداخت !\r\nولى ملت حقيقى ، يعنى اكثريت قريب باتفاق مردم و روزنامه‌هاى بيطرف كه نمايندگان اين دسته از مردمند ، اقدامات دولت را در فرستادن قوه بجنوب تحسين و از اينكه اين عمل را نسبت بآذربايجان مجرى نميدارد ، حقا انتقاد ميكردند و روزنامه‌هاى توده آنها را براى اين حرف حساب ، بباد فحش گرفته بودند و صاحبان اين عقيده\r\n\r\n","description":"","footnote":"","page_name":" 429 ","page_number":437},
  {"content":"\r\n\r\nرا مرتجع خوانده و با اين منطق يك بام و دو هواى « 1 » خود ، همه را بخنده آورده بودند ، و در اين ميانه در فشانيهاى راديو تبريز با زبان تركى ، از همه مضحك‌تر بود كه بفدائيها و قزلباش‌هاى خود ايلات جنوب را مىترساند ، و الدرم بلدرم ميكرد .\r\nدر همين روزها بود كه بالاخره ، عده‌اى از آزاديخواهان گرد هم جمع شده دواى درد كشور را تشكيل حزب مقتدرى تشخيص داده ، و به تدارك مقامات اين كار پرداختند . آقاى احمد قوام نخست‌وزير هم ، كه يا از هدايت حزب توده مايوس شده و يا چنان كه در سابق اشاره كرده‌ام ، آنها را باندازهء لزوم بجامعه شناسانده بود ، از تمايل خود نسبت به آنها دست برداشته و رهبرى اين حزب جديد را پذيرفت ، و روز جمعهء 28 تير در سالون شهردارى تهران تشكيل حزب دمكرات ايران رسما اعلام شده عدهء زيادى از هر طبقه و رسته و دسته در شعبات اين حزب اسم‌نويسى كردند . در تمام شهرهاى ايران البته غير از آذربايجان و خمسه ، شعبه‌هائى از اين حزب دائر و مردم كه از رفتار ناهنجار حزب توده عصبانى\r\n\r\n\r\n","description":"","footnote":"\r\n( 1 ) - ميگويند زن شوهر مرده‌اى يك پسر و يك دختر داشت . و اين پسر و دختر زن و شوهر هم داشتند و شوهر دختر هم داماد سرخانه بود . خانه چندان وسعتى نداشت و اين دو زن و شوهر و مادر ، در تابستان مجبور بودند در يك بام بخوابند ، ارادت مادر زن بداماد امر طبيعى است ، مخصوصا اگر مادر زن بىشوهر باشد . مرحوم ميرزا جعفر برادرم ميگفت ، اگر زن بىشوهر دختر شوهردارى داشته باشد حاجتى به شوهر ندارد و همان تمايل داماد بدخترش براى او كافى است و كيف‌كشى دخترش را پاى خود حساب كرده و شنگول است . اما عروس بدبخت چون بالاخره قائم‌مقام خانم بزرگ خواهد شد هرقدر هم مطيع و خوب باشد مادر شوهر نسبت به او به نظر مدعى نگاه كرده هيچوقت دلش با او صاف نخواهد شد . بارى اين خانم بزرگ عادت داشت كه شبها هروقت بيدار ميشد ، در اين بام كه خوابگاه مشترك بود سرى به دختر و پسرش بزند . عروس گذشته از اينكه تازه به خانه آمده و هنوز سال عسل را بپايان نرسانده بود خوشگل و بسيار خوش‌اندام بود و پسر او را تنگ زير ميگرفت و در آغوش خود ميفشرد و برعكس دخترش كه از حيث وجاهت و اندام چنگى بدل نميزد و هفت هشت سال هم بود كه داماد با او هم‌بستر و بالين و از هاج هوس افتاده بود و البته دورى و دوستى را بر اختلاط و امتزاج زياد ترجيح ميداد و دور از خانم ميخوابيد كه خواب آشفته نبيند .\r\nخانم بزرگ هم اين وضع را هرشب در ضمن سركشى به پسر و دختر ميديد و خون مىخورد و به روى خودش نمىآورد تا بالاخره يك شب طاقتش طاق شد ، وقتى بالاى سر پسر و عروسش رسيد آنها را بيدار و بعروسش خطاب كرده گفت ؛ هوا گرم است ، اينقدر تو دل همديگر نرويد ، ناخوش ميشويد . وقتى بالاى سر دختر و دامادش رفت خود با دست خود آنها را بهمديگر چسباند و گفت ، دخترم ! شوهرت سرما مىخورد ، حالا كه احتياط نكرده و بالاپوش محكم‌ترى همراه نياورده‌ايد لامحاله خودت را بشوهرت بچسبان كه گرم شود . عروس كه هنوز دوباره بخواب نرفته بود بىاختيار گفت :\r\n قربان برم خدا را * يك بام و دو هوا را\r\nاين سر بام گرما را * آن سر بام سرما را \r\n","page_name":" 430 ","page_number":438},
  {"content":"\r\n\r\nبودند ، در همه‌جا اقبال شايانى به اين حزب نمودند . چنان كه در چهارم آبان 1325 كه روز ولادت اعليحضرت همايون شاهنشاهى و با روز صدم تشكيل اين حزب مصادف بود ، از تمام كشور حتى ايلات و طوايف نماينده‌هاى اين حزب آمده ، جشن باشكوهى برپا داشتند و همگى يكزبان وحدت ملى يا بقول نمايندهء تركمان « چهارديوار ايران » را در حضور رهبر خود ، با صداى هلهلهء مردم درخواست كردند .\r\nاين صدا صداى عدهء بسيار كمى از ملت حقيقى ايران بود كه چون خطر را احساس كرده بودند ، در ظرف همين مدت كوتاه ( صد روز ) اينطور كار حزب دمكرات ايران را رونق داده و طفل ، صد شبه ره چند ساله رفته و حزب توده را بتشويش انداخت .\r\nبر رهبران اين حزب فرض است كه از اين حسن استقبال مردم استفاده كرده قدرت جامعه را بنفع خود جامعه به كار برده و بطورى كه همه انتظار دارند از خودخواهى و غرض - ورزى و اختلاف كلمه‌هاى حزبى خود را بر كنار نگاهداشته ، بتوانند خود را نمايندهء ملت حقيقى ايران كنند تا باقى ملت حقيقى هم گرد علم آنها جمع شوند و بدانند كه مردم عاشق آنها نيستند بلكه اجتماع آنها به دور اين پرچم براى خرابكاريهاى حزب توده است . پس بايد بوسيلهء حسن سلوك و حسن سياست نگذارند مردم از آنها مأيوس شوند . خدا گوش شنوا بدهد ؟ تا حال كه هنوز كار حسابى صورت نداده‌اند .\r\nدر همين روزها ، و روزهاى آخرى بود كه واقعهء تأسف آور فوت مرحوم سيد ابو الحسن اصفهانى مقلد ايرانيان اتفاق افتاد ، و مردم تهران و ولايات نمايشهاى زيادى در علاقمندى بديانت دادند .\r\nشك نيست كه مرحوم سيد بزرگوار اعلم علماى شيعه ، و بنابراين در تمام خاك ايران و شيعى مذهبهاى عراق و هندوستان مقامى بس ارجمند داشت و مردم واقعا از فوت او متأسف بودند ، ولى نمايشهاى بىسابقه و بىنظيرى كه در تمام ايران در اين واقعه داده شد بيشتر براى اظهار علاقه بديندارى و نشان دادن وحدت ملى و مخصوصا براى تظاهر در ضديت با حزب توده بود كه در مدت ده پانزده روز دنبالهء آن امتداد پيدا كرده ، تمام مردم در آن شركت نمودند و اگر واقعهء تصرف زنجان بتوسط قشون دولتى كه بمنزلهء مقدمهء تصرف آذربايجان و شكست حزب توده بود پيش نميآمد شايد اين نمايشها تا چهلهء آنمرحوم هم امتداد پيدا ميكرد .\r\nاما واقعهء تصرف خمسه و آذربايجان ، بقرارى است كه خوانندهء عزيز ذيلا از آن مسبوق خواهد شد .\r\n\r\nتصرف خمسه و آذربايجان توسط قواى دولتى\r\nخوانندهء عزيز در نظر دارد كه دولت ايران در يكى از كابينه‌هاى قبل از كابينهء فعلى احمد قوام « كابينهء اول آقاى حكيمى » در همان روزها كه اوضاع آذربايجان باسم دمكراسى منقلب شده و قشون روس از آنها حمايت ميكرد چند گروهان براى تقويت پادگان تبريز تعيين كرده بود كه عجالتا تا زنجان بروند و چنان‌كه ميدانيم\r\n\r\n","description":"","footnote":"","page_name":" 431 ","page_number":439},
  {"content":"\r\n\r\nاين چند گروهان بواسطهء ممانعت قشون روس ، از شريف‌آباد قزوين قدم فراتر نتوانسته بودند بگذارند . بعد از تشكيل كابينهء احمد قوام ، و رفتن قشون روس از ايران و صدور تصويبنامهء دولت ، در حدود و اندازهء خودمختارى حكومت تبريز با اينكه اين خودمختارى در موافقت‌نامه‌ها و تصويبنامهء دولت منحصر باستان سه و چهار و بهيچوجه ولايت خمسه را كه جزو استان يكم است شامل نميشد حكومت دمكرات تبريز نميخواست دست از اين ولايت بردارد ، و فدائيهاى خود را از زنجان و ساير نواحى اين ولايت عقب بكشد و چون در موافقت‌نامه‌اى كه بين نخست‌وزير و سفارت شوروى ، راجع به نفت امضاء شده ، مقيد بود كه دولت كار آذربايجان را بطور « مسالمت » ختم خواهد كرد ، شايد دولت هم نميخواست اين عمل بعنف صورت گيرد .\r\nكمونيستهاى دمكرات نماى تبريز كه باتكاى حزب توده و تحريك خارجى بمقررات دولت در آذربايجان ، سر فرود نمىآوردند ، البته راضى به از دست دادن خمسه نبوده ، و در اين ولايت هم مثل آذربايجان ، كماكان مشغول نهب و سفك بودند . البته هردفعه كه با سران اين دمكراسى دروغين ، مذاكره‌اى راجع بحل قضايا اتفاق مىافتاد يكى از مواد هم تخليهء زنجان از فدائيها بود . ولى اين راه‌زنها كه نميخواستند ولايت خمسه را هم از تعديات معمولهء خود خلاص كنند ، تا ميتوانستند تعلل ميكردند . حتى ، يكى دو بار عده‌اى نگهبان ( امنيه ) براى نواحى خمسه ، از قزوين حركت كرده و در پاره‌اى از نقاط اين ولايت مستقر شدند ، ولى فدائيها كه اين نواحى را تخليه نكرده بودند از هيچگونه ضديت با آنها كوتاه نيامده ، و اگر زد و خوردى بين طرفين نشده بود بواسطهء دستورى بود كه نگهبانان در مسالمت داشتند . حتى يك دفعه عده‌اى از نگهبانان تا زنجان هم رفت ، ولى نتوانست بطور مسالمت با فدائيها كنار بيايد و ناچار شد عقب بكشد . در مذاكرات آخرى هم كه دمكراتها قول داده بودند زنجان را تخليه كنند ، باز هم بقرار خود رفتار نكردند و همچنان فدائيها آنها در تمام مراكز خمسه باقيمانده بودند .\r\nاز طرف ديگر ميدانيم كه بموجب موافقت‌نامهء نفت بين سفارت روس و نخست‌وزير ايران منتها تا هفت ماه بعد از تاريخ موافقتنامه ميبايد مجلس شورايملى تشكيل شود و ماه آذر آخر اين مهلت بود . ولى هروقت كه مذاكره‌اى از افتتاح مجلس پيش مىآمد ملت حقيقى و روزنامه‌هاى بيطرف بواسطهء اوضاعى كه توده‌اىها در كل كشور برپا داشته ، و نتيجهء انتخابات را مشكوك كرده بودند ، با افتتاح مجلس ضديت مىنمودند و حقا ميگفتند ما نميتوانيم در انجمنهاى انتخابى با چاقوكش‌هاى حزب توده طرف شويم . گذشته از اين با اوضاع آذربايجان كه افراد آنجا مسلما مداخله‌اى در انتخابات نخواهند داشت و هر كس را « باش‌وزير » بخواهد بمجلس ميفرستد چه بايد كرد ؟ معهذا نخست‌وزير از چندى پيش موقع شروع انتخابات را روز شانزدهم آذر تعيين كرده و امر داده بود كه مقدمات كار را براى شروع انتخابات تدارك كنند . از جمله مقدمات يكى هم اين بود كه عده‌اى قواى نگهبانى و نيروى نظامى براى حفظ آزادى انتخابات ، بمراكز انتخابى\r\n\r\n","description":"","footnote":"","page_name":" 432 ","page_number":440},
  {"content":"\r\n\r\nبروند كه مردم را از شر چاقوكش‌هاى حزب توده مصون دارند .\r\nنخست‌وزير ، بعد از صدور اين اوامر براى رفع خستگى ، سفرى بعلاقهء گيلان خود رفته و چند روزى در آنجا باستراحت پرداخت . در اطراف اين مسافرت آن هم در اين موقع كه وجود ايشان در مركز از لوازم بشمار مىآمد ، اقوال مختلفى در تهران ، در افواه بود كه ذكر آنها در اينجا بى مورد ، و چيزى كه محقق است اين است كه در موقع تدارك قشون‌كشى بجانب زنجان ؛ ايشان در املاك خود بوده و بعد از آنكه بامر اعليحضرت همايون شاهنشاهى ، مقدمات اين كار تدارك شده و قشون به سمت زنجان ، و در حقيقت بجانب آذربايجان حركت كرد ، ايشان از املاك خود سريعا بجانب تهران آمده ، و در باقى عمليات اين پيشرفت ملى شركت جسته‌اند ، و اعليحضرت بعد از فتح زنجان ، وقتى كه پيش قراول قشون بجانب قافلان كوه و ميانه و مراغه در شرف عزيمت بود ، براى معاينه و دادن دستورات لازمه ، شخصا هم با هواپيماى مخصوص خود تا زنجان تشريف‌فرما شده و شفاها اوامر لازم بفرماندهء نيرو صادر فرموده‌اند .\r\nدر هرحال در ساير مراكز قواى نگهبانى و نيروى نظامى باندازه‌اى كه امنيت انتخابى را حفظ كند ، حاضر بود و اگر كسرى هم داشت تكميل ميشد . ولى براى خمسه و آذربايجان ، بايد قواى كافى فرستاده شود كه اگر فدائيها دست دربياورند بتوانند آنها را در سر جاى خود بنشانند . بنابراين از مدتى پيش ، بامر اعليحضرت همايون شاهنشاهى در مراكز متعدد بخصوص در قزوين عدهء كافى تحت فرماندهى سرتيپ ضرابى حاضر كردند و ابتدا سرهنگ بواسحاقى با چند گروهان مأمور شد بزنجان برود ، ولى فدائيها كه با وجود قول و قرار رؤساى خود باز هم زنجان را تخليه نكرده بودند با اين عدهء نظامى بناى ضديت را گذاشته و حتى براى سرهنگ بواسحاقى تفنك‌كشى هم كردند كه مشار اليه چون مأمور بزدن فدائيها نبود ، تحمل كرد . از مركز نيرو كه در قزوين بود بسرهنگ هاشمى امر شد ، با قوهء كاملتر بزنجان رفته ، و اگر از طرف فدائيها سوءقصدى بشود ، آنها را با اسلحه براند ، رسيدن اين نيرو به خاك خمسه ، و يكى دو فقره زد و خورد مختصر با فدائيهاى عرض راه ، كافى شد كه همينقدر كه سرهنگ مشار اليه نزديكى زنجان برسد مردم شهر كه در اين يك ساله از فجايع فدائيها به تنگ آمده بودند از شهر بيرون ريخته از ورود نيرو اظهار مسرت كنند و در شهر هم خودشان سر فدائيها ريخته از آنها نزع اسلحه نمايند و حتى يكى دو نفر آنها را بكشند . يكى از مقتولين ، محمد على اردبيلى كه ميگويند مرده‌شور بوده و دمكراتها از او حجة الاسلام ساخته بودند مىباشد كه اگر مداخلهء نيروى اعزامى در كار نمىآمد ، شايد همهء فدائيها را مردم مثل اين مرده‌شور ملا نما ميكشتند .\r\n\r\nنوحه‌سرائى راديو مسكو\r\nاين اخبار بمركز رسيد . روزنامه‌هاى توده‌اى اين حقايق را غير واقع وانمود كردند . ستاد ارتش از كليهء نمايندگان جرائد دعوت كرد كه بخرج دولت به محل بروند و برأى العين اوضاع را مشاهده\r\n\r\n","description":"","footnote":"","page_name":" 433 ","page_number":441},
  {"content":"\r\n\r\nنمايند . از تمام جرائد حتى خبرنگاران خارجى نماينده رفت . همگى اين وقايع را تصديق كردند ولى نمايندگان و روزنامه‌هاى توده با كمال وقاحت ، اين حقايق غيرقابل انكار را « صحنه‌سازى » اسم گذاشته ، و تا توانستند آقاى احمد قوام نخست‌وزير را مرتجع خواندند . راديو تبريز براى تلافى قتل اين حجة الاسلام دروغين كه بدست عامه صورت گرفته بود ، قتل چندين هزار نفر را وعده داده و ضجه مويهء فراوان كرد و اين ضايعهء اسلامى ( ؟ ) را جبران‌ناپذير پنداشته ، مدعى بود كه سرتاسر آذربايجان براى اين مرد كه مرده‌شور شياد كه خود را به لباس اهل علم درآورده بود عزادار است ! حتى كار بر راديو مسكو هم رسيد كه اين راديو هم ، بر قتل اين روحانى بىمثل و نظير ، تعزيه‌خوانى را سرداد و او را حجة الاسلام زنجان خواند .\r\nدر ميان اهل ايران زنجانىها بديانت ، حتى بخوش‌باورى در چيزهائى كه بمذهب بسته شده است نيز معروفند . زنجانىها همان‌ها هستند كه تا بيست سال قبل اقاقيا و گوجه‌فرنگى را چون از بلاد غير مسلمان بايران آمده بود ، بباغ و مزرعهء خود راه نميدادند ، و اگر براى رفتن حج گذارشان از قفقاز مىافتاد ، از بقال موسولمان يومورته‌سى ( تخم‌مرغ مسلمانى ) ميخواستند . امروز هم اگر كسى از راه توهين بكفش يك آخوند كفشك بگويد او را نجس ميدانند . البته هنوز فجايعى كه اين مرده‌شور ملانما در زنجان مرتكب شده است ، نه من و نه جز من هيچكس خبر ندارد ولى ببينيد كه اين مرد در تظاهر بيدينى چقدر جلو رفته ، و مردم را عصبى كرده بوده است كه اين مردمان ساده و عوام بر سر او ريخته ، و بىپروا او را كشته ، و حتى ميخواسته‌اند مردهء او را بسوزانند كه اگر جلوگيرى نظامىهاى تازه‌وارد در كار نبود ، اين مرده‌شور سوزى هم صورت ميگرفت .\r\nفضولى براهگذرى گفت در اين خانه آش پخته‌اند ، راهگذر جواب گفت ، به من چه ؟ گفت يك كاسه هم براى تو كشيده‌اند ، گفت بتوچه ؟ آيا حيرت ندارد مسكويها كه ديانت را در كشور خويش منسوخ كرده‌اند ، در راديوى خود ، اينقدر بر اين ضايعهء اسلامى ( ! ) ضجه مويه برپا كنند ؟ !\r\nبه اين قماش انتشارات ، ولو گويندهء آن راديو مسكو هم باشد ، جز فضولى بين المللى هيچ اسمى نميتوان داد . زنجانىها در كار ديانت خود محتاج به دلسوز ، آن هم از مسكويها كه عقيده به هيچ مذهبى ندارند نيستند !\r\nبارى ، زنجان و خمسه بدست نيروى دولتى تصرف و امن شد ، و فدائيان بلولئين رفتند . بعضى از آنها فرار كردند ، رئيس نيروى دولتى براى حفظ جان باقىماندهء آنها عده‌اى گماشت كه مثل مرده‌شور اردبيلى گرفتار انتقام مردم پدر كشته و خانمان برباد رفتهء زنجان نشوند . در تمام مراكز خمسه پستهاى نگهبانى و عده‌اى نيروى نظامى برقرار گرديد . مردم مرفه و خوشحال شدند . تلگرافات تشكر آنها بمقامات عاليه رسيد ، و اين\r\n\r\n","description":"","footnote":"","page_name":" 434 ","page_number":442},
  {"content":"\r\n\r\nولايات ، با همهء ياوه‌گوئىهاى روزنامه‌هاى توده‌اى ، از شر كمونيست ايمن شد و مردمانى كه يكسال و نيم خانه و ملك خود را سرداده ، از ترس جان متوارى شده بودند بخانه‌هاى تاراج شدهء خود برگشتند .\r\nمقارن همين اوقات بود كه واقعهء زيراب رخ داده ، و در ظرف دو سه روز نيروى دولتى نقشهء حزب توده را در آنجا برهم زده و تمام مهاجرين را از كارخانه‌ها خارج و در ضمن استنطاق پاره‌اى از آنها ، نقشهء خيالات جهنمى آنها براى گيلان و مازندران و گرگان كشف شد .\r\nمقارن همين ايام بود كه آقاى احمد قوام نخست‌وزير ، تصميم خود را راجع بانتخابات عملى ، و تلگراف متحد المآلى بعموم استانداران و فرمانداران مخابره كرد كه « چنان كه سابقا هم تذكر داده شده است نيروى دولتى براى تأمين آزادى انتخابات مأمور است كه بكليهء مراكز انتخاباتى برود . تدارك مقدمات كار را طورى ببينند كه اسباب اين كار روز شانزدهم آذر ، همه جا حاضر باشد . » سلام اللّه استاندار پوشالى آذربايجان در جواب پرسيد آيا بآذربايجان هم خيال داريد نيروى نظامى بفرستيد ؟ جواب داده شد شما چرا اين سؤال را ميكنيد ؟ اين نيرو براى تأمين آزادى انتخابات بكل كشور ميرود بآذربايجان هم ناگزير بايد برود ؛ اگر مقاومتى ببينند ، البته دفع خواهند كرد ، شما سعى كنيد كه قشون بمسالمت وارد شود ، و وظيفهء خود را انجام نمايد .\r\nولى كجا اين حرف حساب بخرج رفت . پيشه‌ورى در راديوى تبريز شروع بر جز خوانى كرد و تا آخرين قطرهء خون تمام اهالى آذربايجان را گرو جلوگيرى از اين اقدام دولت داده و آنچه لچر و ياوه در زبان تركى قفقازى يافت ميشد ، نثار نخست‌وزير كشور كرد و الدرم‌بلدرم راه انداخت . روزنامه‌هاى توده‌اى هم در تهران به همين لحنها بناى هرزه‌درائى را گذاشتند ، و افتخار لقب مرتجع را اين بار ديگر با ادله و براهين از جمله املاك لاهيجان بنخست‌وزير عطا كردند . سلام اللّه تلگراف كرد ما خود انجمنهاى انتخابى را برپا داشته‌ايم ، و وكلاى خود را انتخاب ميكنيم ؟ جواب داده شد عمواقلى برحسب قانون ، شروع بانتخابات بايد بامر مركز باشد هنوز چنين امرى داده نشده است انجمن انتخابى شما دو پول نميارزد . آرام بنشينيد تا قشون بتبريز ، و ساير نقاط انتخابى آذربايجان ، وارد شده ، امنيت انتخابى را برقرار كند ، آنوقت دولت امر به تشكيل انجمنهاى انتخابى صادر خواهد كرد .\r\nنقشهء ستاد ارتش كه تحت نظر سرلشگر رزم آراء اداره ميشد ، اين بود كه نيروى مهاجم كه در هفت هشت روز اخير در همهء مراكز مجهز و مكمل شده بود ، از سه طرف به سمت خاك آذربايجان به حركت آمده و كار تصرف استان سوم و چهارم را خاتمه دهد .\r\nمقرر شده بود كه ستون مركزى بفرماندهى سرتيپ ضرابى از زنجان حركت كرده ، از قافلان كوه گذشته ، ميانه را تسخير و بتبريز برود . ستون سمت راست بفرماندهى سرهنگ مقبلى\r\n\r\n","description":"","footnote":"","page_name":" 435 ","page_number":443},
  {"content":"\r\n\r\nاز گيلان و راه كناره بايد بآستارا و اردبيل عزيمت نموده ، بشاهسونها و قوه‌ايكه بمرور در آنجا تشكيل شده ، و عده‌ايكه در همان روزها از زنجان مستقيما باردبيل ميرفت كمك برسانند و كار تصرف آن ناحيه را انجام دهند . و آخر الامر ستون چپ تحت فرمان سرتيپ همايونى ، كه در بيجار جمع شده بود ، از راه تكاب و شاهين‌دژ به ميان‌دوآب رفته ، شهرهاى كردنشين آذربايجان را تصرف نمايد . نيز مقرر شده بود كه قبلا اوراقى بوسيلهء هواپيما ، به تمام شهرها و قصبات آذربايجان ريخته و در آنها رسيدن نيروى دولتى اشعار و باهالى اجازهء نزع اسلحه و زدن و بستن فدائيها و قزلباش‌هاى اين حكومت قلابى داده شود ، تا هركس بتواند ، داد خود را از بيدادگرى آنها بستاند .\r\n\r\nحمله بآذربايجان\r\nبرحسب امر اعليحضرت همايون شاهنشاهى ، در نيمهء آذر ، بنيروهاى دولتى امر شد ، كه بجانب خاك آذربايجان حركت كنند . اعلانات هم قبلا بوسيلهء هواپيما بشهرها ريخته شده بود و قسمتى از ستون مركزى ، تحت فرماندهى سرتيپ ضرابى از زنجان بجانب قافلان كوه حركت كرده ، و سرهنگ هاشمى فرماندهء اين قسمت بود .\r\nحكومت قلابى آذربايجان ، بمعبر تنك قافلانكوه ، خيلى اهميت ميداد و اين معبر را كه از يكطرف بتپه‌هاى مرتفع و از طرف ديگر برودخانهء قزل اوزن محدود و با پيچ و خم زياد ، از سمت تپه‌ها سركوب و از سمت رود پرتگاه است كليد تبريز ميدانست ، و به همين جهت از مدتى پيش در تپه‌هاى اين معبر سنگرهاى زمينى و زيرزمينى احداث كرده و ده هزار نفرى فدائى و قزلباش براى حفظ آن فرستاده و غلام يحيى وزير جنگ آنها هم ستاد نيروى خود را در ميانه پهن كرده ، به خوبى ميتوانست هر ساعت كه اقتضاء كند سر تا ته اين معبر هفده كيلومترى را بازديد و دستجات احتياطى را كه مرتبا از تبريز ، بوسيلهء كاميونها ميرسد ، به خط دفاع بفرستد . و تصور ميكرد ، كه نيروى دولتى را هرقدر هم زياد باشد ، تا دانهء آخر برود قزل‌اوزن خواهد ريخت . عدهء زيادى هم از فدائيها و قزلباش‌هاى خود را باينطرف قافلانكوه فرستاده بود ، كه سر راه در جمال‌آباد و آق‌كند يا هرجا كه محل مناسب باشد ، موضع بگيرند و به اين دسته امر داده بود كه در جنگ و گريز همين كه به سمت پل دختر كه چند كيلومترى معبر قافلانكوه است عقب مىنشينند ، اين پل قديمى و پل سيمانى جديد الاحداث و پل راه‌آهن را هم بپرانند كه قشون دولتى نتواند ، بطور يورش بمعبر قافلانكوه برسد .\r\nباتكاى اين تجهيزات بود كه پيشه‌ورى ، در راديو تبريز خون تمام اهالى آذربايجان را گرو عدم توفيق دولت قرار داده ، و عر و تيز ميكرد ، زيرا صد هزار تفنگ و پنج هزار مسلسل و مهماتيكه با اين مقدار اسلحه مناسب باشد در تحت اختيار خود داشت و مسلح كردن افراد نظام وظيفه‌اى كه از سنوات قبل خدمت وظيفهء خود را انجام كرده ، و دنبال كسب و كار خود رفته ، و در شهرها و قراء آذربايجان حاضر بودند به نظر او كار مشكلى\r\n\r\n","description":"","footnote":"","page_name":" 436 ","page_number":444},
  {"content":"\r\n\r\nنبود . ولى مردمان غيور وطن‌پرست آذربايجان كه به زور سرنيزهء مهاجرين زير اسلحه ميرفتند ، تا چه اندازه براى اين حكومت قلابى فداكارى ميكردند ! چيزى نبود كه آقاى باش‌وزير تجربه‌اى از آن داشته باشد ! اين آقا تصور ميكرد كه انتشارات كمونيستى او و زهرچشمى كه مهاجرين در اين يكسال و نيمه از مردم آذربايجان گرفته‌اند ، براى اطاعت و وفادارى افراد كافى است و غافل از اين بود كه همين‌كه قشون به چند فرسخى هر شهرى برسد ، مردم و حتى همان افرادى كه براى مقاومت مسلح كرده است ، مهاجرين و مردم كشان او را قطعه‌قطعه ميكنند ، و از زبان تركى مصطلح خود هم بواسطهء تركى قفقازى كه حكومت جديد اجبارى كرده است صرفنظر مينمايند .\r\n\r\nجنگ قافلانكوه\r\nگفتيم عده‌اى از نيروى سرتيپ ضرابى بفرماندهى سرهنگ هاشمى به سمت قافلان‌كوه رهسپار شده ، در آق‌كند و جمال‌آباد و چند موضع ديگر فدائيها را جاروب كرده ، بجلو راند . البته فراريها بدستوريكه داشتند در موقع عقب‌نشينى پلها را هم پراندند .\r\nدر معبر قافلان‌كوه ، قلل مرتفع‌ترى هم در پشت سنگرهاى غلام يحيى واقع است كه بر اين سنگرها سركوب مىشود . معلوم نيست ، بچه‌جهت ، شايد غفلت يا نداشتن نقشه از مواضع ، يا غرور يا فكر عدم اطلاع خصم بر اين مواضع در هرحال غلام يحيى از تصرف اين نقاط ذيقيمت كوتاه آمده بود . سرتيپ ضرابى كه بوسيلهء هواپيماها از تمام مواضع معبر نقشه‌بردارى كرده و به تمام نقاط آن واقف بود عدهء مجهزى سوار و پياده و توپهاى كوهستانى فرستاده بود ، كه از پشت قافلان‌كوه برگشته و اين ارتفاعات را بدست آورند ، تا همين كه قشون وارد معبر مىشود آنها هم از پشت تپه‌ها سربرآورده سنگرهاى خصم را زير آتش بگيرند .\r\nستون سرهنگ هاشمى ، با پل موقتى از رود گذشته ، وارد معبر قافلان‌كوه شد تانگها و توپها شروع بعمليات كردند ، و هواپيماها هم از بالاى سر به بمباران پرداختند آتش قلل مرتفع پشت سر هم شروع شد ، و فدائيها را از سه جهت جلو و عقب و بالاى سر زير آتش گرفتند . چنان عرصه بر آنها تنگ شد ، كه اكثر مجال استعمال اسلحهء خود را هم نكرده ، توپ و مسلسل و تفنگ خويش را جا گذاشتند و گريختند . غلام يحيى ، آنسر معبر ، و نزديك ميانه بود ، بسنت سنيهء كمونيست ، چند تن از فراريها را بدم مسلسل داد ، ولى عدهء فرارى بقدرى زياد و در كوه و دشت متفرق بود كه خود به اين بيهودكارى يقين حاصل كرده ، بجانب ميانه رفت ، و چون در آنجا هم انقلاب برپا شده بود نتوانست بند شود وجه موجود بانك ميانه را برداشته بجانب راه تبريز گريخت ، و قشون دولتى صبح روز چهارشنبهء 20 آذر 1325 وارد ميانه شد .\r\nجمع‌آورى تفنگها و فشنگها و مسلسلهائيكه فدائيان جا گذاشته بودند ، مستلزم يكروز توقف در ميانه بود . گذشته از اين ، تا پشت شهر تبريز سنگربندى ديگرى از خصم در جلو نبوده ، و راه بلامعارض شده بود .\r\n\r\n","description":"","footnote":"","page_name":" 437 ","page_number":445},
  {"content":"\r\n\r\n\r\nفتح تكاب و شاهين‌دژ\r\nستون مأمور كردستان آذربايجان هم ، بفرماندهى سرتيپ همايونى از بيجار حركت كرده ، در تكاب بعدهء زيادى از فدائيها كه يكنفر ارمنى و يكى از افسران فرارى فرماندهان آنها بودند ، برخورده ، زدوخورد مفصلى به عمل آمد ، فدائيها بمائين بلاغ عقب نشسته ، و در راه صعب ، بين تكاب و شاهين‌دژ چندين مرتبه موضع گرفته ، بعد از زدوخوردهاى سخت ، كه همه‌جا شكست با فدائيان بود ، به سمت شاهين‌دژ گريختند و آنجا هم نتوانستند بند شوند ، و متفرق گشتند . نيروى سرتيپ همايونى از شاهين‌دژ هم گذشته ، بميان‌دواب رسيد .\r\n\r\nفتح اردبيل و آستارا\r\nگروهانهاى مأمور كمك بشاهسونها هم ، كه از زنجان بصوب مقصود حركت كرده بودند ، بلامعارض و بموقع به مقصد رسيده ، در نواحى هروآباد و مشكين‌شهر ( خياو ) و خود شهر اردبيل ، عمليات خلع - سلاح فدائيان ، چه بتوسط نيروى شاهسون و نيروى اعزامى ، و چه بوسيلهء مردم شهرى شروع شده ، و سرجنبان‌هاى آنها فرارا به سمت آستارا عقب نشستند .\r\nستون سرهنگ مقبلى ، كه از گيلان و راه كناره مأمور آستارا بود ، بواسطهء طول راه ، البته از همه ديرتر به محل عمليات خود ميرسيد . عدهء شكست خورده و فرارى هم در آستارا زياد جمع شده بود . نزديكى خط سرحدى ، كه راه گريز را براى آنها آسان ميكرد آنها را دلير كرده ، نيروى دولتى با مقاومت شديد مهاجرين مصادف شد . چنان كه در يورش اول نتوانست به شهر وارد شود ، و چند فرسخى عقب‌نشينى كرد ، تا هواپيماها بكمك او شتافتند ، اين بار بعد از جنگ خونينى شهر آستارا را به تصرف آورد ، ولى مهاجرين هنگام فرار قسمتى از شهر چوبى آستارا را ناجوانمردانه آتش زدند ، و از سرحد گذشته به آستاراى روس پناه بردند .\r\nتبريز هم ، كه اخبار شكست قافلانكوه را شنيد ، البته سر تسليم پيش آورد و خبر اين تسليم ، در همان روز 20 آذر بميانه رسيده بود . بنابراين ، كار تصرف كرسى آذربايجان ديگر چندان مهم نبوده ، سرتيپ ضرابى اين امر را بسرهنگ هاشمى محول كرده ، خود با عدهء كافى از ميانه ، به سمت مراغه رهسپار گرديد .\r\n\r\nتسليم تبريز\r\nاما شرح تسليم تبريز ، بدين قرار است كه روز 20 آذر ، كه اخبار شكست تكاب و شاهين‌دژ و وضعيت فدائيان در اردبيل و مشكين و خلخال ، و از همه مهمتر شكست تام و تمام قافلان كوه يكى بعد از ديگرى ، به تبريز رسيد ، پيشه‌ورى و سلام اللّه و شبسترى و ساير سران حكومت قلابى دانستند ، كه ديگر مقاومت فائده‌اى ندارد و چاره‌اى جز تسليم ندارند ، اين بود ، كه براى بعد از ظهر ميتينگى در ميدان عمومى شهر خبر كردند و در اين اجتماع اعلان نمودند\r\n\r\n","description":"","footnote":"","page_name":" 438 ","page_number":446},
  {"content":"\r\n\r\nكه انجمن ايالتى همان مؤسسهء دروغين ، كه در ديروز مجلس شوراى ملى آذربايجانش ميخواندند براى جلوگيرى از خون‌ريزى ( ! ) صلاح دانست ، كه در ورود قواى دولتى بآذربايجان مقاومت نشود ، و كار بمسالمت ( ! ) خاتمه بيابد . بعد از ميتينگ ، در ساعت نه ، راديوى تبريز كه تا ديروز دولت را بفدائى و قزلباش خود ميترساند ، و آنقدر حرفهاى زشت ناهموار باولياى دولت ميزد ، تصميم انجمن ايالتى را با جمله‌هاى زنده‌باد شاهنشاه ، پاينده‌باد وحدت ملى ايران ( ! ) زنده‌باد نخست‌وزير « محبوب » ( ! ) بسمع عالميان رساند .\r\nاما پيشه‌ورى ، همينقدر كه هوا تاريك شد ، با چند تن از خواص ، كه خيلى خوش رقصى كرده ، و جاى آشتى باقى نگذاشته بودند ، به سمت خط جلفا ، براى رفتن به خاك شوروى فرار كردند . سلام اللّه و شبسترى ، كه خود را كمتر مقصر ميدانستند ( ! ) به خيال خود ، براى امتداد اوضاع سابق ، منتها قدرى محدودتر ، تلگرافهائى مبنى بر تسليم باعليحضرت همايون شاهنشاهى ، و نخست‌وزير مخابره كردند . روزنامه‌هاى عصر هم در تهران ، فقط فتح قافلان‌كوه ، و تسخير ميانه را به اطلاع عموم رساندند ، مردم از تسليم تبريز بىخبر بودند ؛ تا آخر شب كه فوق العادهء روزنامهء اطلاعات ، خبر را منتشر كرد .\r\n\r\nخبر فتح آذربايجان در تهران\r\nيكى از خوشگذرانهاى تهران ، از اولين روزنامه‌فروش يكى از اين فوق العاده‌ها را گرفته ، بكافهء شمشاد ( كنتينانتال ) رفت .\r\nبه مجرد ورود بسالون ، يكسر بصحنهء اركستر نزديك شده ، نوازندگان را خاموش ؛ و ورقهء فوق العاده را قرائت نموده مردم دست فراوانى زده ، امر دادند مارش شاهنشاهى نواخته شود ، همگى باحترام مارش برخاستند ؛ يك بدبختى كه شايد توده‌اى بوده و معلوم نيست بچه خيال برنخاسته بود ، كتك سفتى از جماعت خورده ، و با اردنگ « 1 » از ميان جمعيت به بيرون رانده شد و غوغاى پاينده‌باد وحدت ايران ، زنده‌باد شاهنشاه ايران ، تا مدتى در اين تفريح‌گاه بلند بود .\r\nفردا صبح عده‌هاى چندين هزار نفرى بكاخ سلطنتى و عمارت نخست‌وزيرى ( وزارت خارجه ) و وزارت جنگ ، و ستاد آرتش ، براى تبريك و تشكر رفته فريادهاى زنده‌باد شاهنشاه ، پاينده‌باد ايران برآوردند . عدهء اين جمعيتها باندازه‌اى زياد بوده كه سراسر خيابانها را ميگرفته است . از ولايات و مركز پنج شش هزار تلگراف جمعى و فردى ، براى تشكر و تبريك رسيده و تا چهار پنج روز بعد هم ، دنبالهء اجتماعات براى تشكر و تبريك امتداد داشت .\r\n\r\n\r\n","description":"","footnote":"\r\n( 1 ) - ضربه‌اى است كه با كندهء زانو به عقب و مخصوصا قدرى پائين‌تر از شال بند كسى وارد آورند . اين عمل مخصوصا در مواردى مجرى مىشود كه بخواهند به زور و با توهين كسى را از جائى خارج كنند .\r\n","page_name":" 439 ","page_number":447},
  {"content":"\r\n\r\nسه نفر خبرنگاران روزنامه‌هاى انگلستان و آمريكا كه همراه قشون تا ميانه رفته بودند ، براى اينكه قبل از ورود قشون ، روحيهء مردم را ديده باشند ، صبح پنجشنبهء 21 آذر ، همانوقت كه نيروى دولتى از ميانه در جناح حركت به سمت تبريز بود ، جلوتر از قشون بجانب تبريز رفته ، از ديده‌هاى خود ميگويند « در دهات سرراه ، مردم گوسفند زيادى براى قربانى جلو قشون ، حاضر كرده بودند كه هفت‌تاى از آنها را در نقاط مختلف براى ما كه خبر رسيدن نيروى دولتى را براى آنها برده بوديم ، قربانى كردند . در بعضى نقاط ، يكى عكس شاه را دست گرفته ، و باقى در دنبال فرياد شعف و شادى ميكشيدند و زنده‌باد شاهنشاه و پاينده‌باد ايران ميگفتند . عصرى كه به ظاهر شهر تبريز رسيديم مردم كه براى استقبال قشون بيرون آمده بودند ، بقدرى زياد بودند كه ما به زحمت توانستيم ، از ميان آنها بگذريم . در شهر اهالى به تفنگهائى كه از فدائيان گرفته بودند مسلح شده ، با بازوبندهاى سفيد ، مشغول حفظ نظم بودند . » در بين راه ؛ يكى از اين نمايندگان جرايد خارجى كه فارسى ميدانسته ، همين كه خبر حركت قشون را از ميانه به جماعت داده ، مردم با او معانقه كرده ، سرودست او را بوسيده ، فرياد زنده‌باد شوراى امنيت سر داده بودند و . . .\r\nاز فردا صبح جمعه ، ديگر روزنامه‌هاى ، توده‌اى در تهران منتشر نشد . سران حزب هم ، هيچ‌جا جرأت ندارند ، آفتابى شوند . چنان كه پيش‌بينى كرده بودم ، لولئين براى آنها يكى هزار تومان شده « 1 » و حتى طبيبهاى آنها در مطب خود هم نميتوانستند بنشينند ، تا چه رسد بسر مريض بروند .\r\n\r\nورود نيروى دولتى به تبريز\r\nسرتيپ هاشمى ، با چند كاميون عدهء خود ، عصر بيست و دوم آذر بتبريز وارد شده ، باقى قواى او ، تا عصر يكشنبهء 24 بمرور رسيدند . از ميانه تا سردشت و از آنجا تا ماكو و آستارا در ظرف پنج شش روز به تصرف نيروى دولتى درآمده و ساير ستونها همچنانكه سابقا اشاره شده است ، بمراكز خود رسيده ، بهمه‌جا عده فرستادند . همه‌جا حكومت نظامى اعلام ، و شعف مردم در تمام محلها ، از برقرارى نظم مشروع و خذلان فدائيان كه در اكثر جاها خود از آنها نزع اسلحه ، و آنها را ، مثل روباه فرار داده بودند ، بىاندازه بود و در همه جا عده‌اى از باقيمانده‌هاى فدائيها و مهاجرين تسليم قواى دولتى شدند .\r\nيكى از ياغيان كه ذل تسليم منافقانه را بر جنگ يا ننگ فرار ترجيح داده و بميان‌دوآب نزد سرتيپ همايونى فرماندهء نيروى دولتى كردستان آمده است ، آن مردك مستحق چوبهء دار ، قاضى محمد مهابادى است .\r\n\r\n\r\n","description":"","footnote":"\r\n( 1 ) - لولئين اگرچه تنهء آن‌جا دار ولى چون گلوى آن تنگ است جا دادن چيزى در آن ممكن نيست ، پس پنهان شدن انسان در لولئين از محالات است . لولئين براى كسى گران شدن كنايه از آن است كه براى محل اختفاء حتى لولئين را هم كه نمىشود در آن پنهان شد ، به قيمت گزاف ميخرد و هرقدر گرانتر بخرد حاجت باختفا براى او البته بيشتر است و اين كنايه را در بيشتر مواردى كه توهين متوارى و مختفى هم منظور باشد استعمال ميكنند .\r\n","page_name":" 440 ","page_number":448},
  {"content":"\r\n\r\nحتى وقتى در زمستان 1330 كه سرلشكر جهانبانى ، با سمت وزير داخله ، براى تمشيت امور مغشوش آذربايجان رفته ، و براى اعادهء نظم در مهاباد ، عده‌اى ژاندارم همراه خود به آنجا برد ، آقاى قاضى دزدهاى مسلح خود را واداشت ، كه به روى ژاندارمها و وزير داخله اسلحه‌كشى كنند ، كه آنوقت او ميان افتاده ، با هزار زحمت ( ؟ ) كردها را آرام كند ، مشروط بر اينكه ژاندارمها در مهاباد نمانند ، و براى همين وساطت ، وزير داخله يك حلقه انگشتر بايشان تقديم نمودند ! يا بعبارت ساده ، جان خود و همراهانرا ، با اين انگشتر اعطائى خريده ، و برگشتند و همين رفتار قاضى محمد سبب تجرى همه رشيد ، و ساير وقايع ناحيهء كردنشين آذربايجان و بانه و سقز كرديد . و او را در تمام كردستان مكرى فعال مايشاء كرد .\r\nدر بهار سال 1324 ، كه موضوع دمكراسى پيشه‌ورى در آذربايجان طلوع كرد ، قاضى محمد ، بعد از يكسفر ببادكوبه ، و گرفتن دستور از مقامات كمونيست ، در تحت لواى دمكراسى تبريز ، دم از استقلال داخلى ، و ترويج زبان كردى زده ، قدم‌بقدم ، سم خود را جاى سم پيشه‌ورى و شبسترى گذاشت ، حالا كه طشت رسوائى اين دمكراسى از بام افتاده ، و پيشه‌ورى فرار كرده است ، آقاى قاضى ، با حاجىبابا شيخش ، تشريف آورده ، دم از اطاعت مىزند !\r\nبعقيدهء من ؛ دولت بايد اين مردك جاهل را ، با اتباعش ، صدر قاضى و سيف قاضى ، بدادگاه صحرائى تسليم نمايد ، كه بمجازات اعمال بىرويهء خود برسند .\r\n\r\nتلگراف خبرنگار روزنامهء اقدام\r\nمن در وقتى اين سطرها را مينگارم ، كه هنوز اخبار وقايع تبريز ، و چگونگى فرار پيشه‌ورى ، و قيام اهالى برضد اين راهزنهاى خارجى ، بدرستى ، در تهران منتشر نشده ، و از جزئيات قضايا اطلاع كاملى در دست نيست ، معهذا بىمورد نيست كه يك فقره خبرى كه روزنامهء اقدام از خبرنگار خود گرفته ، و منتشر كرده ، و تا حدى اوضاع ، از صبح 20 تا عصر روز 22 آذر را كه سرتيپ هاشمى و چند كاميون از عدهء قشون او وارد تبريز شده‌اند ، روشن مىكند ، ذكر شود . خبرنگار مزبور مينويسد :\r\nجريان فرار سران ميهن‌فروش و دزد فرقهء دمكرات از اين قرار است : تا روز 20 آذر ، با تمام قوا آمادهء مقاومت بوده‌اند . صبح اينروز ، يك هواپيماى بيگانه ، يكنفر بيگانه و يكى از افراد برجستهء توده را به تبريز مىآورد . از فرودگاه به بيمارستان وارد ميشوند . فورا پيشه‌ورى و شبسترى و دكتر جاويد و كاويان و بيريا با آنها ملاقات ، و بعد از چند لحظه ، در تبريز حكومت نظامى اعلام ، و مردم را ، ساعت 17 جلو شهردارى دعوت ميكنند . دستور ميدهند ، بعد از ساعت شش ( امشب ) نبايد كسى از خانه خارج شود . اتومبيلها را در گاراژها توقيف ، و پيشه‌ورى پس از پر كردن چندين كاميون از اثاثيه‌هاى قيمتى ، و قاليهاى شركت فرش ، و چهار حلب ليرهء بانكى ، با تذكره‌اى كه هواپيما آورده بود ، ساعت ده ، با همراهان خود ، بسرعت بجلفا حركت ، دكتر جاويد هم 22 نفر از كمونيست‌ها را مخفى مىكند . همان شب 9 نفر از آنها را اصغر محسنى ، يكى\r\n\r\n","description":"","footnote":"","page_name":" 441 ","page_number":449},
  {"content":"\r\n\r\nاز معروفين و ميهن‌پرستان تبريز ، دستگير مينمايد و قاصديكه براى آوردن غلام يحيى به ميانه فرستاده شده بود ، دير ميرسد و غلام يحيى برفقاى خائن خود نميرسد ، و پس از كشتن چند نفر از افسران اطراف خود ، و تصرف وجوه بانگ ، بتركمن‌چاى حركت ، و كاميونهاى مملو از اثاثيه را بتبريز ميفرستد . مردم كه پى به شكست قواى پوشالى دمكرات برده بودند ، از ساعت 9 شب ، آمادهء قيام ، و در ساعت چهار بعد از نيم شب ، ( شب پنج‌شنبهء 21 آذر ) ، در نقاط مختلفه ، بر سر فدائيان ريخته ، با مشت و چوب ، اسلحه را از دست آنها ميگيرند . كم‌كم ، شهر بهيجان آمده ، و مردم دلير تبريز از خرد و بزرگ در اين جشن ملى شركت و پس از خلع سلاح ، و كشتن صدها نفر از مهاجرين ، ادارات دولتى را تصرف كرده ، و شروع بدستگيرى عمال فرقهء دمكرات مينمايند ، روز 21 و 22 جنگ شديدى ميان قواى ملى ( اهالى تبريز ) و فدائيان ، به سختى ادامه داشت و ساعت 5 / 16 روز 22 هم ، كه ارتش وارد تبريز شد ، ( مقصود سرتيپ هاشمى و چند كاميون از نيروى اوست ) هنوز هم ، نبرد پيروزمندانه خاتمه نيافته بود . چنان كه ، كاميون‌هاى حامل ما هنگام عبور از خيابان و رگبار گلوله ، حركت مينمود ، زيرا فقط ( هنوز ) سه نقطه كه يكى بناى باستانى ارگ باشد ، در دست فدائيان بود . ( باقى را اهالى تبريز قلع و قمع كرده بودند ) پياده‌روها و جويها مملو اجساد مقتولين ، و جوى خون در سراسر شهر جارى شده بود . ولى بعد از ظهر ( 23 ) ، قواى دولتى ، سه نقطه را از وجود فدائيان پاك نمود ، اين خائنان مزدور قصد داشتند ، روز 21 آذر ، 800 نفر را در تبريز ، و سيصد نفر را در ميانه اعدام كنند ، ديروز ، كاميونهائيكه غلام يحيى آورده بود ، ( فرستاده بود زيرا خود غلام يحيى به تبريز نرفته از بيراهه خود را بسرحد رسانده است ) بوسيلهء آقاى برخورداريان رئيس ، و آقاى سميعى كارمند بانك ، و چند نفر ديگر از مردم ، توقيف و در استاندارى اثاثيهء آنها ، با حضور ما ، و مخبر مجلهء معروف نيوزاوتيرولد انگلستان ، بازرسى و در صندوق ، مبلغ دو ميليون و دويست و هشتاد و دو هزار و هفتصد و چهل و هفت ريال و پنجاه دينار ، كه دو ميليون ريال آن وجه بانك ميانه بود ، كشف و تحويل بانك شده از روز ورود نيرو به تبريز ، تا اين ساعت ، ده‌ها انبار مهمات و اسلحهء سبك و سنگين ، كه اكثر آنها روسى است ، كشف شده ، و تنها از منزل پيش‌نمازى ، رئيس دژبان دمكراتها 160 صندوق فشنگ بدست آمده . مأمورين شوروى مرتبا آقاى سرهنگ زنگنه را در استاندارى ملاقات و مذاكرات طولانى ميكنند . از ديروز ، شهر وضع عادى به خود گرفته ، دكاكين را باز كرده‌اند . اجساد نيز همه به خاك سپرده شد . مجموع تلفات تبريز بيش از هشتصد نفر است . كه متجاوز از پنجاه نفر آن از اهالى ميهن‌پرست ميباشند كه هدف گلولهء فدائيان قرار گرفته‌اند . انتهى .\r\n\r\nچند كلمه در اطراف اين خبر\r\nالبته خبرنگار روزنامه ، قسمتى از اين اخبار را از قول عامه و از شنيده‌هاى خود نوشته ، و به همين جهت ، يكى دو تاى از آنها قابل خدشه مىباشد . از جمله رسيدن پنج تذكره براى سران قوم است ، كه اگر موضوع حقيقت هم مىداشت ، چيزى نبود كه عامه از آن\r\n\r\n","description":"","footnote":"","page_name":" 442 ","page_number":450},
  {"content":"\r\n\r\nاطلاعى حاصل كنند . گذشته از اين ، اين بزرگواران تذكره را براى چه منظور لازم داشته‌اند ؟ اين آقايان نزد اربابهاى خود ميرفته‌اند ، و البته سرحد روسيه براى آنها باز بوده است و احتياجى بگذرنامهء قانونى ويزا شدهء كنسولگرى شوروى نداشته‌اند ، و آنگاه گذرنامهء ايران را از كدام مركز گرفته و ميخواستند ، بكدام مأمور بازرسى سرحدى ايران ارائه كنند ؟ از پنج سال قبل ، كه سرحدات ايران در اين قسمت بىدروبند شده بود ، چنين مأمورى تا اينوقت در نقاط سرحدى وجود نداشته است ، شايد محمولين هواپيما اگر بآمدن چنين هواپيمائى معتقد بتوان شد براى دادن دستور رفتار و طرز عمل آتيه ، كه مثلا پيشه‌ورى و فلان و فلان بروند ، و دكتر جاويد و شبسترى و بيريا بمانند ، و ماندگارها ميتينگى بدهند ، و در نتيجه بدولت اعلام كنند كه بعد از شكست قافلان كوه ، تازه براى پذيرائى قشون دولتى بدون مخاصمه ( ؟ ) حاضرند ! و شايد تلگراف سلام اللّه و شبسترى ، باعليحضرت همايون شاهنشاهى و نخست‌وزير و پا سفت كردن « 1 » اين آقايان در تبريز ، از روى همين دستور بوده است ، كه مثلا خواسته‌اند بعد از شكست هم دنبالهء همان اوضاع سابق را در دست داشته ، و سروكلهء وكلاى فرمايشى كذائى را از صندوق انتخابات بيرون بياورند .\r\nمؤيد اين جمله ، استدعاى شرفيابى است ، كه آقاى سادچيكوف ، سفير كبير شوروى در روز چهارشنبهء 20 آذر براى همان روز ، از حضور اعليحضرت همايون شاهنشاهى كرده ، و بقول راديوهاى خارجى ، تقاضاى نرفتن قشون دولتى به تبريز ، يا بقولى درخواست عفو براى سران باقيماندهء اين حكومت قلابى ، ( البته بعنوان اين‌كه حاضر براى پذيرائى غير مسلحانه ( ؟ ) شده‌اند ، ) نموده است . من نميدانم ، اين بيانات راديوهاى خارجى ، تا چه درجه مطابق با واقع است ، ولى اگر از اين قماش استدعاها از حضور اعليحضرت همايون شاهنشاهى كرده باشد ، بايد گفت خيلى قاعده ندانى بوده است . در دولت مشروطه ، پادشاه مداخله‌اى در امور نميتواند ، داشته باشد . از جناب آقاى احمد قوام هم ، كه چند روز پيش ، اين آقاى سفير كبير ، همين تقاضا را منتها دوستانه كرده ، و جواب شنيده بود كه قواى دولتى براى تأمين انتخابات بكل كشور بايد بروند ، و به آذربايجان هم ناگزير ميروند ، پس اين تقاضا آن هم از شاه ، هيچ معنى نداشته ، و من به خود حق مىدهم اسم آن را فضولى ديپلوماتيكى بگذارم . اين آقايان ، با وجود اعلان تساوى كامل دول ، از طرف جامعهء ملل كه اخيرا اعلام شده ، و نماينده‌هاى خودشان هم جزو اين جامعه بوده‌اند ، هنوز دست از اين بالا چاقىهاى بين المللى كه حقا مستحق همان اسم فضولى ديپلوماتيكى است كه من بىريا « 2 » به آن داده‌ام ، نمىخواهند بردارند ؟\r\n\r\n\r\n","description":"","footnote":"\r\n( 1 ) - « پا سفت كردن » كنايه از ايستادگى كردن و رحل اقامت افكندن و مورد استعمال آن در جائى است كه رفتن و عدم مقاومت بيشتر متبادر و مقاومت و ماندن بر خلاف انتظار باشد .\r\n( 2 ) - بىريا در اينجا كنايه از رك و راست است . اين لغت مركب بمعنى رك و راست در اين اواخر بين ژيگولاهاى تهران كه آنها را ميتوان سينه‌چاكهاى پولدار ناميد رواجى دارد .\r\n","page_name":" 443 ","page_number":451},
  {"content":"\r\n\r\nمن بروزنامه‌هاى خودمان توصيه مىكنم « 1 » كه منبعد ، هروقت از اين قماش بيرويه - كاريها اتفاق بيفتد ، همگى رك و راست با كلماتى كه مناسب با اين بىرويگى باشد اين قماش اعمال را انتقاد كنند . زيرا كاملا اين حق را دارند ، و هيچكس هم حق رنجش ندارد . زيرا اين اعمال توهين بقوانين اساسى ما ، و بىاحترامى به بزرگترين مقامات عاليهء كشور ماست . ما ميخواهيم ، شاه ما شاه مشروطه‌اى باشد ، كه « بدى نتواند بكند » ما مسؤل عمل ميخواهيم ، كه اگر از رؤساى درجهء دوم ما خبط و خطائى سربزند ، بتوانيم آنها را بمحكمه كشيده ، و مجازات عمل آنها را بدهيم . ما ميخواهيم پادشاه ما مثل امروز بكورى چشم آنها كه نميتوانند ديد ، هميشه محبوب و عزيز باشد و با هرچه او را از اين محبوبيت و مقامى كه در دل همه پيدا كرده است دور كند دشمنيم . ما كه هيچوقت در هيچكار داخلى هيچ دولتى مداخله نمىكنيم ، مىخواهيم هيچ دولتى هم به خود اجازه ندهد كه در هيچ يك از شؤن داخلى ما ، ولو تقاضاى خيرخواهانه ( ؟ ) هم باشد مداخله كند . بنابراين سادچيكوف هرقدر هم سفير كبير باشد ، حق چنين رفتارى را نداشته است و من حق داشته‌ام ، اين رويه را فضولى ديپلوماتيكى موسوم كنم .\r\nحتى من عقيده دارم ، كه اگر در راديوهاى خارجى ، مال هر دولت كه باشد ، و همچنين ، روزنامه‌هاى آنها ، بخصوص روزنامه‌هائى كه ارگان دولتهاى خود هستند ، نسبت بشؤن داخلى كشور ما ، ياوه‌سرائى بكنند ، فردا شب راديوى ما به همان زبان و فردا صبحش روزنامه‌هاى ما به همان لحن ، كارهاى راجعهء به آن كشور را ، كه خيلى بيشتر از كارهاى كشور ما قابل انتقاد است ، گرفته انتقاد كنند و با معاملهء به مثل ، طرف متعدى را سر جاى خود بنشانند . اگر ما اين كار را نكنيم ، از حقوق حقهء خود صرفنظر كرده‌ايم . زيرا اينها چيزهائى نيست كه بجامعهء ملل مراجعه كنيم ، و بايد اين حق كه نشانهء بارز تساوى تامهء دول است بدست خودمان ، با معاملهء متقابله ، حفظ شود ، تا يكى ، بهوس راه انداختن استعمار ، و ديگرى براى چاق كردن « 2 » بوق كمونيست ، در كشور ما به تبليغات مجعول نپردازند ، و\r\n\r\n\r\n","description":"","footnote":"\r\n( 1 ) - اول كسى كه اين توصيهء مرا در همان هفتهء اول انتشار اين جلد از « شرح زندگانى من » به كار بست آقاى ابو القاسم پاينده مدير مجلهء صبا بود كه عين بيانات مرا از صفحهء 452 - 459 در مجلهء مذكور منتشر كرد ، كم‌كم باقى روزنامه‌نگاران هم تأسى كردند و راديو تهران هم دنبال روزنامه‌نگاران را گرفت . دولت هم باحترام افكار عامه جلو تبليغات سفارت را كه از راديو تهران براى ترويج كمونيست ميشد و شمه‌اى از آن در صفحهء مقابل مندرج است گرفت و بيش و كم جوابهائى هم از ادارهء تبليغات دولتى به همان لحن‌هائيكه راديو مسكو برضد ايران ميكرد داده شد . من اين جمله را براى تهران فراموشكار مينويسم كه خدمت مجلهء صبا را در حفظ حيثيت ملى از خاطر نبرند و بدانند كه دولتها هرقدر هم محافظه كار باشند از تبعيت افكار ملت ناگزيرند .\r\nهميشه بايد ملت بخواهد تا دولت اقدام كند .\r\n( 2 ) - چاق كردن بمعنى تيمار كردن و حاضر نمودن كار ابزار براى عمل است . نظير : قليان چاق كردن . اما چاق كردن بوق مانند باد ببوق كردن ، كنايه از راه انداختن سروصدا و هياهو براى انجام كار ناروا است .\r\n","page_name":" 444 ","page_number":452},
  {"content":"\r\n\r\nبالاخره ، راديوى ما نبايد تخته مشق موزيكهاى وحشى قفقازى و اسباب تبليغات دروغين و محسنات رژيم حكومت ساير ممالك باشد . من و اكثريت جامعهء ايرانى ، كه مثل منند ، اگر نخواهيم ساعات راديوى كشور ما وقف دروغهاى شاخدار بشود ، چه بايد كرد ؟ اگر ما نخواهيم بشنويم كه بچه قفقازىها و جوجه كمونيستهاى روسيه چطور تربيت مىشوند ، و چگونه ، مثل حور و غلمان در قصرهائى كه مانند قصر بهشت ، از ياقوت و زمرد ساخته شده و در باغهائى نظير « جنات تجرى من تحتها الانهار » مسكن دارند ، و بچه عمله‌هاى آنها هم ، به حكم مساوات كمونيست ، مثل دستهء گل ، حمام كرده و پودر زده و پوشيده ، و پجاريده در اين باغات در تحت نظر مربيان ملكوتى صفات بگردش مشغولند و موقع غذا با كارد و چنگالهاى نقره و طلا سينهء رياپچيك ( تيهو ) ميخورند و در دشك پرقو ميخوابند ، كى را بايد ديد ؟ اين آقايان كه نسبت به بچه‌ها اينقدر مهربانند چرا بپدرها اينقدر سخت‌گيرى ميكنند ؟ و آنها را گرسنه و برهنه نگاه ميدارند ؟\r\nديگر از خبرهاى خبرنگار اقدام ، كه قابل خدشه است ، چهار حلب ليرهء بانكى يعنى ليرهء كاغذى است ، كه البته اين موضوع هم ، چيزى نبوده است كه عامه از آن باخبر بشوند ، كه بتوان بگفتهء آنان اعتماد كرد .\r\nشك نيست كه براى پيشه‌ورى ، لازم بوده است كه گذشته از تمام وسايل زندگى و خواربار آذربايجان كه سابقا تقديم كمونيست‌هاى روسيه كرده بوده است حال كه ميخواهد ، از ترس انتقام مردم ستمديدهء آذربايجان نزد اربابهاى خود برگردد دست خالى نباشد ، و برسم راه آورد چيزهائى بايد همراه خود ببرد و بهترين چيزها هم ليرهء بانكى است ولى اين موضوع چيزى نبوده است كه كسى از آن اطلاع حاصل كند .\r\nما را به‌بينيد ، گرفتار چه افكارى هستيم . فقط از چهار حلب ليرهء بانكى يعنى ليرهء كاغذى صحبت بميان مىآوريم و هيچ از اثاثيهء گرانبها و طلا و نقره‌آلات و جواهر و اسباب زندگى خانواده‌هاى برچيده شده و بتاراج رفتهء آذربايجان ، كه در اين يك سال و نيمه بدست اين آدم‌كشان يغما شده و بموجب رژيم كمونيست حاصل عمل تحويل خارجىها گشته است حرفى بميان نمىآوريم ؟ يا از قيمت لااقل صد هزار تن گندمى كه از كشور ما بوسيلهء اين راهزنان خارج شده و امروز بايد براى نان اهالى آذربايجان و خمسه از ساير جاهاى كشور غله به آنجا بفرستيم سخنى بميان نمىآوريم ؟ از گاو و گوسفندهائى كه اين مردم كشان بعنف و تهديد بقتل از مردم فقير دهات جمع‌آورى كرده و براى اعاشهء خارجيها فرستاده‌اند چيزى نمىگوئيم ؟ هنوز زخم ما گرم است و وقت آنكه سانتيمتر گذاشته عرض و طول و عمق جراحات اين يكسال و نيمه را بدقت وارسى كنيم نداريم . ما هنوز نميدانيم چند هزار نفر اشخاص بيگناه بدست و امر و ارادهء پيشه‌ورى و غلام يحيى و هوا و هوس كمونيست مآبانهء سران حزب تودهء تهران جان سپرده‌اند ؟ ما هنوز نميدانيم سران حزب توده و اين مفسدين فى الارض چه نقشهء شومى در مازندران كشيده و چه خيالات خانمان براندازى براى اين قسمت از\r\n\r\n","description":"","footnote":"","page_name":" 445 ","page_number":453},
  {"content":"\r\n\r\nكشور ستمديدهء ما داشته‌اند . حالاست كه ميتوانيم بدانيم مرحوم رضا شاه پهلوى براى چه اينها را بمحكمهء جنائى داده و عده‌اى از آنها را در محبس نفله كرده است « 1 »\r\n\r\nبراى آنكه توى بخارى رفت !\r\nشيخ رضاى لب شكرى ، در قم شخصيت معروفى است ، كه حرفهاى تخمى و مضمونهاى بكر او ، امروز هم ، سينه‌بسينه و دهن‌به‌دهن در نزد معمرين قميها ، مشهور مىباشد . من در سن نيمه جوانه مردى خود او را ديده بودم . قامتى متمايل به بلندى و ريش نوك‌دار و سركه شيره‌اى داشت . كلاهى قدرى بلندتر از كلاههاى معمول زمان ، بر سر تراشيدهء خود ميگذاشت ، و قباى راسته‌اى با زير جامهء گشاد بر تن ميكرد ، و گاهى كه بتهران مىآمد سرى هم بخانهء ما ميزد ، و همچنين ، هروقت ما بقم ميرفتيم بديدار ما مىآمد .\r\nدر يكى از سفرهاى قم منزل ما را در خانهء حاجى محمد حسين خان سرتيپ فوج خلج قم كه در زمان فتحعليشاه و محمد شاه ميزيسته و در اصفهان در ضمن بلوائى كشته شده بوده است قرارا داده بودند . شيخ رضا از راه رسيد . قدرى با دلشاد معارف ، كه اشعار مضحك ميگفت ، شوخى كرد . در اين ضمن ، نگاهى باطاق انداخته و گفت : اين اطاق داستانى دارد . بلى ! در همين اطاق بود ، كه ده دوازده نفر از نوكرهاى حاجى محمد حسين خان ، زير آوار رفتند . فقط يكنفر آنها كه بيدار و از سروصداى مقدماتى طاق فرود آمدن آن را حس كرده بود ، خود را به داخل بخارى كشانيده و از مرگ نجات يافت باقى همه زير آوار تلف شدند .\r\nشيخ رضا اضافه كرد كه اين حاجى محمد حسين خان سرتيپ فوج خلج و يكى از سفاكان بىباك دورهء خود ، و اين نوكرها هم ، كه از ميان مردمان خونخوار ظالم سفاك انتخاب كرده بود وسيلهء يغماگرى او بودند و آنها را ، ظاهرا بعنوان سربازگيرى و باطنا براى چپو ، بدهات خلجستان ميفرستاد ، ولى حاصل عمل آنها تحويل صندوقخانهء خان متعدى ميشد . خبر زير آوار رفتن و ريشه‌كن شدن اين درختهاى جواهر خان كه در شهر پيچيد ، همهء مردم عيد گرفتند . من براى ديدار حاجى محمد حسين خان و كيف بردن از اسف و افسوس او وارد همين حياط شدم . حاجى خان ايستاده بود و عمله‌ها مشغول بيرون آوردن آوارزدگان بودند . نعش هريك را كه بيرون مىآوردند خان نوحه و زارى را سرداده ، و با ذكر : جوان دليرم ! جوان رشيدم ! جوان كارآمدم ! جوان شجاعم ! رود رود ميزد . منهم با حاجى خان ، در اظهار تأسف ، شركت ميكردم بطوريكه يقين كرد كه من هم واقعا از فوت نابهنگام اين راهزنان متاثر شده‌ام . وقتى كار تمام شد ، از من پرسيد تو دلت به حال كدام يك از اينها بيشتر سوخت ؟ و اين در وقتى بود كه آن يكنفر\r\n\r\n\r\n","description":"","footnote":"\r\n( 1 ) - نفله كردن بمعنى رايگان از دست دادن مال و كالا يا صرف آن در موارد غير لازم است اطلاق آن به انسان در مواردى جائز است كه مانند مورد متن لامحاله در نظر نويسنده شخص از بين رفته خيلى طرف توجه نبوده و تلف شدنش چندان اسف و افسوس نداشته يا در نظر شخص تلف كننده بىقدر و قيمت باشد و تا حدى كه توصيف او بوصفى كه در خور اشياء است مجاز شود .\r\n","page_name":" 446 ","page_number":454},
  {"content":"\r\n\r\nنجات يافته ، قليان براى خان آورده و روبروى ما ايستاده بود . من در جواب اين پرسش گفتم : براى اين يكنفر كه خود را به بخارى رسانده و نجات يافته است !\r\nالبته طرز بيان من شوخى بود كه خان را از تأثر بيرون بيارم . چنان كه حاجى خان هم ، بطور پرخاش به من گفت : تو در اين حال هم دست از لودگى خود برنميدارى ؟ ولى من كه صددرصد مطابق عقيده‌ام جواب گفته بودم ، گفتم : شوخى نميكنم . من براى اين يكنفر دلم از همهء آنها بيشتر سوخته است !\r\nبعقيدهء من ، ملت ايران بخصوص اهالى آذربايجان ، كه صاحب دردند بايد از نجات يافتن عده‌اى از اين كمونيست‌ها كه برأى مجلس دوازدهم آزاد شده‌اند ، بيشتر از آنها كه در محبس گرفتار انژكسيون هواى پزشك احمدى كشته‌اند ، متأسف باشد ، زيرا اينها محارب و به حكم  « إِنَّما جَزاءُ الَّذِينَ يُحارِبُونَ اللَّهَ وَ رَسُولَهُ وَ يَسْعَوْنَ فِي الْأَرْضِ فَساداً أَنْ يُقَتَّلُوا أَوْ يُصَلَّبُوا . . . \r\nمستحق چوبهء دارند . خوانندهء عزيز ممكن است ، اين بيانات مرا شوخى پندارد . ولى من هم مثل شيخ رضا آنچه مىگويم صددرصد مطابق عقيدهء مسلمانى و برطبق اصول مسلم دمكراسى واقعى است ، كه جسم و جانم بان آميخته است و اهل مداهنه هم نيستم كه عقيدهء خود را پنهان كنم .\r\nعثمان خليفهء سوم ميخواست در تمام عالم اسلامى آن عهد قرآنى جز قرآن تدوين كردهء او كه بعقيدهء ما شيعه‌ها بعضى ترك و حذفهائى هم داشته است ، در دست نباشد . براى حصول اين مقصود بعمال خود نوشت آنچه قرآن كه تا آن روز از روى نسخه‌هاى اصلى كتاب چهارگانه وحى استنساخ و بولايات اسلامى فرستاده شده بود جمع كرده نزد او بفرستند كه آنها را سوزانده و در عوض از نسخه‌هاى قران تدوين كردهء خود بفرستد . عبد اللّه بن مسعود هم يكى از كتاب وحى بود ، و چون مقصود عثمان را ميدانست ، حقا از دادن قرآن خود ، كه به صحت آن اعتماد كامل داشت استنكاف كرد . عثمان در مقابل اين تمرد بجا وظيفهء او را كه از زمان عمر در حقش برقرار كرده بودند ، قطع نمود و ميان او با خليفه بريده شد . وقتى عبد اللّه مسعود در مرض موتش گرفتار بستر و بالين بود ، عثمان بتلافى گذشته ، بعيادتش رفت . در ضمن حال‌پرسى به او گفت ميخواهى وظيفهء تو را مجددا برقرار كنم ؟\r\nابن مسعود جواب گفت آنروزى كه به آن حاجت داشتم قطع كردى ، حالا كه ميخواهم بميرم چه حاجت بوظيفهء تو دارم ؟ عثمان گفت به درد دخترانت كه از آن ميراث مىبرند خواهد خورد . عبد اللّه مسعود گفت از رسول خدا شنيدم هركس سورهء واقعه را در شب بخواند ، روزى فرداى او آماده است . من بدخترانم اين سوره را آموخته‌ام ، آنها هم حاجتى بوظيفهء تو ندارند .\r\nمنهم در آن روزها كه مجامله و مداهنه بدردم مىخورد ، باينكار نپرداخته و حتى ، در نزد سلاطين مستبد هم از گفتن حرف رك و راست كوتاه نيامده‌ام . حالا ديگر چطور ميتوانم از نوشتن حقايق خوددارى كنم . گذشته از اين ، اين مجامله و مداهنه بچه درد دنيا و آخرت من خواهد خورد . يكى از رفقا كه مجلدات « شرح زندگانى من » را خوانده\r\n\r\n","description":"","footnote":"","page_name":" 447 ","page_number":455},
  {"content":"\r\n\r\nبود ، به من نصيحت ميكرد كه اينقدر دشمن براى خود نتراشم . به او گفتم دشمنى كه از حقيقت - گوئى توليد شود ، به چيزى نمىارزد . گذشته از اين ، من بيل ميزنم و نان ميخورم و حاجتى به كسى ندارم كه از روا نشدن آن بترسم ؟ گفت . اولاد هم ندارى ؟ گفتم آنها هم خدائى دارند و آنچه مقدر شده باشد ، به آنها خواهد رسيد . گذشته از اين من به آنها اگر محيط خرابشان نكند ترتيبى داده‌ام كه هرجا باشند ، طرف حاجتند نه سربار جامعه .\r\nبارى ، سخن از تلگراف خبرنگار روزنامهء اقدام و چهار حلب ليرهء بانكى بود .\r\nاگر اين خبرنگار يا منبعى كه اين اطلاع را از روى حدس و تخمين به او داده است ، قدرى دوربين‌تر بود ، و محتويات اين حلبىها را نوشتجات و اوراق سرى ميدانست مناسب‌تر و بذهن چسبنده‌تر بود . زيرا ، مسلما در اين يك سال و نيمه نامه‌ها و اوراقى از خارجه و توده‌اىهاى داخله بدست پيشه‌ورى رسيده و دستورهائى دريافت داشته است ، كه همراه بردن آنها هم براى او و هم براى امضاءكنندگان آنها بدرجات مهمتر از در بردن مثلا چندين ده هزار ليرهء كاغذى بوده است .\r\nحالا هم ، دولت ايران بايد در آرشيو ادارات اين يك سال و نيمهء تبريز و ساير شهرهاى آذربايجان ، تفحص دقيقى به عمل آورده و نتيجهء آن را بعد از رفع حاجت ادارى و محاكماتى به اطلاع عموم برساند و منافع خصوصى و دولتى مانع انتشار آنها نشود كه پس‌فردا از راه ديگر باز گرفتار اين قماش دمكراسىهاى قلابى بشويم و سركلهء مؤسسين اين بازى از جاى ديگر بيرون بيايد كه باز هم بخواهند با نقشه‌هاى پليد خود ، قسمتى از كشور ما را به خاك و خون بكشند و يك ملت را عزادار كنند ؟ مجامله و مداهنه ، در كارهاى عمومى ، خدائى باشد يا ملى ، بسيار ناپسنديده و بعقيدهء من ، هر بلائى بر سر ما آمده است از همين خوى زشت مجامله و مداهنه است كه بايد من بعد از اين رويهء غير مرضيه بر كنار بود . ما ميخواهيم دربارهء خيانتكاران و حرام‌پيشگان و مظنونين ، در هر طبقه و صنفى و حزبى كه هستند ، بازپرسى دقيقى به عمل آيد و محاكمه شوند و برطبق قوانين كشورى به اشد مجازات برسند تا ديگر كسى باميد پيشوائى و رهبرى هوس راه انداختن آشوب و جدائى در كشور آرام متحد ما نكند  « وَ لَكُمْ فِي الْقِصاصِ حَياةٌ يا أُولِي الْأَلْبابِ » . \r\n اين سخن پايان ندارد ، اى عماد * ختم كن ، و اللّه اعلم بالرشاد \r\nمولوى\r\n\r\nدنبالهء آتيهء نفت شمال\r\nسخن از عقيدهء من راجع بآتيهء نفت شمال بود . من بخوانندهء عزيز كاملا حق مىدهم . كه پيش خود فكر كند كه بين وقايع سال 1300 و اظهار عقيده در آتيهء نفت شمال ، با قسمتى از واقعات سه سالهء اخير ( از هزار و سيصد و بيست و سه تا بيست و پنج ) چه مناسبتى است ؟ و من براى چه مقصود ، از راه مذاكرهء سه سال قبل خود با وزير پيشه و هنروقت بقول روضه‌خوانها گريز زده ، بيست و پنج سال از سلسلهء حوادث جلو افتاده ، و اتفاقات سه سال قبل تا امروز ، 25 آذر 1325 را در اينجا بقلم آورده‌ام ؟\r\n\r\n","description":"","footnote":"","page_name":" 448 ","page_number":456},
  {"content":"\r\n\r\nگذشته از اين چه شده است ، كه من رويهء نويسندگى خود را ، در نوشتن « شرح زندگانى من » كه هميشه شوخ و بشاش و خندان بوده است ، تغيير داده و در اين پنجاه شصت صفحهء وقايع سه سالهء اخير ، اكثر انتقادهايم رك و زننده شده ، و شوخى قلمى را جز در اين آخرى ، كنار گذاشته و مطالب را بدون لفافه نوشته‌ام ؟\r\nروح نويسنده هرقدر هم با نشاط باشد ، محيط در آن مؤثر است و من در صفحهء 167 عذر تغيير رويهء نويسندگى خود را خواسته ، و خوانندهء عزيز را متوجه كرده‌ام كه تا افق سياست كشور ما روشن نشود قول نمىدهم كه نويسندگى من اسلوب سابق را داشته باشد .\r\nاز اين هم كه بگذريم ، من اين پنجاه شصت صفحه معترضه را ميخواهم ، مقدمه براى اظهار اين عقيده قرار دهم كه « دادن نفت شمال بروسها ، بر خلاف مصالح كشور ماست » و براى اثبات اين مدعى ناگزير بودم رفتار سه سالهء اخير آنها را بعد از مهمان‌نوازيهاى ايرانى چهار ساله خودمان ، يك جا جمع كنم ، و در جلو چشم خوانندهء عزيز بگذارم تا او هم مثل من معتقد شود : كه دادن نفت شمال بروسها بر خلاف مصالح كشور ماست » . ؟\r\nو اگر ميخواستم حقايق را رك و راست ننويسم ، و در اين نويسندگى ، مثل روزنامه‌هاى امروز خودمان ، بكنايه و اشاره ورگذار كنم ، يا هرجا ميخواهم ، از راهزنها و حراميهاى حكومت يكسالهء تبريز شكايتى بكنم مقدارى از روسها كه آنها را فرستاده‌اند ، تحسين و تمجيد نمايم البته نميتوانستم ثابت كنم كه « دادن نفت شمال بروسها ، مخالف مصالح كشور ماست ! » ولى ، حالا كه از آمدن كافتاراتزه بايران ، تا ختم غائلهء آذربايجان ، تمام وقايع مربوط بمساله تر و تازه است ، و همينقدر كه خوانندهء عزيز از قماش آن توده‌اىهاى كمونيست مآبى نباشد ، كه پشت پا به وطن و مليت و مذهب زده و ميخواستند ، قواى مادى و معنوى كشور خود را در راه كمونيست كردن تمام دنيا ، آن هم بدست روسها به مصرف برسانند البته با من هم‌صدا شده ، و خواهد گفت : « دادن نفت شمال بروس‌ها ، بر خلاف مصالح كشور ماست »\r\n\r\nولك ! منكه از اين درخت محكم تر نبودم !\r\nاز خوانندهء عزيز اجازه ميخواهم واقعهء كوچك كم‌اهميتى ، كه طرز فكر و منطق سادهء يكنفر از عربهاى بين النهرين هفتاد هشتاد سال قبل را واضح مىكند ، در اينجا بياورم و اين طرز فكر و منطق و استدلال را مقدمه براى باقى استدلال‌هاى خود در اينكه چرا دادن نفت شمال بروسها بر خلاف مصالح كشور ماست » ؟ قرار دهم .\r\nبرادرزاده‌ام ، ميرزا محمد على خان پسر ميرزا محمود وزير كه خوانندهء عزيز او را از جلد اول « شرح زندگانى من » خوب ميشناسد براى من ميگفت :\r\nدر جوانيهاى ما در حول‌وحوش شهر تهران محل آماده‌اى براى گردش و تفريح ، بطوريكه در آنجا وسايل چاى و قليان حسابى فراهم باشد نبود . گاهى كه ميخواستيم ، تفريحى بكنيم ، ناگزير بوديم بگوئيم آبدارى و قبل منقل را جلوتر بفلان نقطه ببرند ،\r\n\r\n","description":"","footnote":"","page_name":" 449 ","page_number":457},
  {"content":"\r\n\r\nو نمد و روفرشى آبدارى را در زير درختى افكنده وسايل را فراهم كنند ، و ما كمى بعدتر به آن نقطه رفته ، يك ساعتى بنشينيم و هواخورى كرده برگرديم »\r\n« يكى از روزهاى بهار ، كه حول‌وحوش آسياى دولاب پر از سبزه ، و درختهاى اطراف نهر آسيا پر از برك شده بود ، اينجا را براى اين تفريح يكى دو ساعتهء خود تعيين كرده و آبدارى و قبل منقل را از پيش فرستاده بوديم كه خودمان قدرى بعدتر سوار شده به اين محل برويم . در اين ضمن ، شيخ عباس وارد شد . اين شيخ يكى از عرب‌هاى خدام عتبات بود كه از چندى پيش ، پاتاوهء خود را در خانهء ميرزا على محمد خان پسر ميرزا ابو القاسم قائم‌مقام ، داماد ما باز كرده و نديم او شده بود . شيخنالودهء بىبدلى بود و با لهجهء عربى ، فارسى را خيلى مضحك حرف ميزد ، و گذشته از لودگى طبيعى ، همان حرف زدن راسته حسينى ، و تعبيرات عجيب و غريب و آوردن كلمات عربى ديمى عراقى ، در ضمن فارسىگوئى او ، مايهء تفريح بود . شيخ عباس هيچكارى را بىلودگى ، ورگذار نميكرد و حتى در دعا هم ، دست از ظرافت عربى خود برنميداشت . »\r\n« سفر اولى كه از عتبات بتهران آمده ، و بخانهء ميرزا على ، پدر داماد ما فرود آمده بود ، در همان هفتهء اول ، ميرزا على ناخوش سختى شد . شيخ عباس ، بعد از نيمه شب كه ساعت استجابت دعاست ، برخاسته وضو گرفت و به بام خانه برآمد ، كه براى شفاى مريض دعائى بكند . ميرزا على محمد خان ، داماد ما ميگفت ده پانزده دقيقه ، بعد از شيخ منهم ميل كردم ، بروم و دعائى براى سلامت پدرم بكنم . براى اينكه شيخ را از مناجاتش باز نداشته باشم ، بىسروصدا به بام برآمد . ديدم ، شيخ به فارسى ( ؟ ) دارد دعا مىكند . ميگويد خدايا ؟ تو از همه‌كس بهتر ميدانى كه عجم عقل درستى ندارد . از كارخانهء تو هم بىخبر و بخرافات خيلى معتقد است ، منهم تازه وارد اين خانه شده و بر تو پنهان نيست كه جاى ديگرى هم ندارم ، بروم ! اگر اين پيرمرد بميرد ، من ديگر نميتوانم در اين خانه بند شوم ، زيرا همه خواهند گفت از قدم اين مردك عرب بود كه پدر ما مرد و نان من آجر خواهد شد ! خدايا ! اگر بعلم تو گذشته است ، كه در اين روزها پيرمردى را به اين سن و قطر و قواره ، از دار دنيا ببرى ، من يهودى ، كه در اول محلهء يهوديها ، دكان بقالى دارد سراغ دارم كه از حيث گندگى شكم ، و قطر گردن و حتى ريش جو گندمى ، عينا مثل اين پيرمرد و در شباهت صورت هم كاملا مثل اوست ! خدايا ! او را بكش و اين پيرمرد سيد اولاد پيغمبر را از اين مرض شفا بده ! اگر هم اصرار داشته باشى كه همين پيرمرد را از دنيا ببرى لامحاله از اين مرض او را نجات بده ! بعد از يك ماه هم ميتوانى او را دوباره ناخوش كنى و ببرى . خدايا ! در دستگاه تو عجله راهى ندارد ، عجله كار كسى است كه از فوت وقت بترسد ، تو قادرتر از آنى كه عجله كنى ! خدايا ! تو را بجدش قسم مىدهم ، كه اگر بر او رحم نميكنى ، بر من رحم كنى ! »\r\n\r\n","description":"","footnote":"","page_name":" 450 ","page_number":458},
  {"content":"\r\n\r\n« ميرزا على محمد خان ميگفت من از خنده نتوانستم خوددارى كنم ، شيخ هم دعاى خود را تمام كرده بود ، به او نزديك شده گفتم شيخ گردنت بشكند تو در عالم دعا هم دست از لودگى برنميدارى ؟ اين چه طرز دعا كردن است ! گفت ولك « 1 » اگر اينطور نميگفتم از خودت ميپرسم ، آيا خدا حق نداشت به من بگويد مردكهء فلان‌فلان شده ، تو را چه به اين فضوليها ؟\r\nالبته من بايد ذينفعى و جهت گستاخى خود را در اين خواهش به او عرضه كنم و در ضمن ، راه فرار از علم سابق را هم به او نشان بدهم كه نگويد اين مردكهء عرب از قاعدهء علم سابق بىخبر است . »\r\n« بارى ، ميرزا محمد على خان ، در دنبالهء بيان چگونگى لودگى شيخ كه واقعا جنم عجيبى بوده است ، گفت من و برادرم ، سردار منظم ( غلامعلى مستوفى ) از ورود شيخ عباس كه صحبت‌هاى سادهء او مايهء تفريح اين مسافرت تفريحى ميشد ، خوشوقت شديم . گفتيم يك اسب هم براى شيخ حاضر كنند ، و سه نفرى ، با يك جلودار و يك پيشخدمت سوار شديم و بسر آسياى دولاب رفتيم . شب پيش ، باران آمده ، و هوا و سبزه‌هاى اطراف واقعا طرب‌انگيز بود . نمد و روفرشى را ، در سايهء چند درخت كنار نهر افكنده ، در گوشهء اين فرش بساط چاى را گسترده ، يا بوى آبدارى و اسب قبل‌منقلى را هم ، قدرى دور تر ، و البته بفاصله به دو درخت بسته بودند . ما پياده شديم و جلودار و پيشخدمت هم كه پياده شده بودند ، جلو آمدند كه اسبهاى ما را بگيرند »\r\n« اسب جلودار ، كه بىمواظب مانده بود ، به سمت يابوى قبل‌منقلى ، كشاله كرد كه با يابوى مزبور تونسى كرده باشد و پوزهء خود را سمت دم او برد . يابوى قبل‌منقلى كه شايد در طويله هم با اين يابو سابقهء شوخى داشته ، جفتك خفيفى به سمت او پرتاب كرد . اين حركت سبب شد كه منقل و مطاره ، كه از دو طرف يابو بزنجير آويخته بود ، به زير شكمش بخورد . خوردن منقل داغ ، به زير شكم يابو را تور كرده ، و دوتا جفتك ديگر انداخت و دست جلوش كه بدرخت بسته بود ، باز و يابوى تور آزاد شد و با اسب جلودارى ، دست به دو گذاشتند . منقل و مطاره به چپ و راست حركت ميكرد ، و با ضربات خود زير شكم و پر و پاى يابو را از نوازشهاى خود محروم نميگذاشت و اين وضع هم بيشتر بر تورى و سركشى يابو ميافزود . در اين ضمن ، شيخ عباس هم جلو اسب خود را سر داده ، سه تا اسب بهم افتادند تا مدتى اين صحنهء مضحك ادامه داشت ، تا نوكرها با جاليزبانها يابوها را گرفتند و بستند »\r\n« بعد از اين قشقرق « 2 » آمديم ، روى فرش نشستيم و هريك از چيزهاى مضحكى كه از\r\n\r\n\r\n","description":"","footnote":"\r\n( 1 ) - ولك - عرب در موارد توبيخ كلمهء ويلك را كه بمعنى واى بر تست استعمال مىكند . ظاهرا ولك همان شكسته و مخفف ويلك است كه عربهاى بين النهرين در محاورات خود براى توجه مخاطب خويش به كار مىبرند و حتى و او آن را هم گاهى انداخته « لك » ميگويند .\r\n( 2 ) - گويا لغت تركى باشد بمعنى درهم برهمى و شلوغى و بىنظمى است و اگر در ضمن سرو صدائى هم داشته باشد مطابقت لفظ با معنى بيشتر خواهد بود .\r\n","page_name":" 451 ","page_number":459},
  {"content":"\r\n\r\nحركات يابوها توجه ما را بيشتر جلب كرده بود . براى هم ميگفتيم و مىخنديديم و بيانات نيمه عربى شيخ عباس از همه مضحكتر بود . در اين ضمن ، من به ياد رفتار شيخ عباس كه بى جهت جلو يابوى خود را رها كرده ، و بر غوغا افزوده بود افتاده ، به او گفتم شيخ گردنت خرد شود تو ديگر چرا دست جلو اسبت را رها كردى ؟ ! شيخ گفت ولك ! همان‌طور كه يابوى قبل‌منقلى خود را از درخت به آن كلفتى خلاص كرد اين يابو هم خود را در هرحال ، از دست من رها ميكرد . « من كه از آن درخت محكمتر نبودم ! »\r\nالبته هر معامله‌اى پيمانى لازم دارد ، كه در موارد اختلاف به آن رجوع كنند ، و ناگزير ، براى واگذارى نفت شمال بروسها هم بايد پيمانى بين طرفين معامله بسته شود ما هرقدر عقلمان را جمع كرده ، و اين پيمان را قرص و قايم ببنديم ، از پيمان اتحاد چهار سال قبل ، كه دولت انگليس هم شريك آن بوده و بعدها دولت آمريكا هم در آن شركت كرده و منشور آتلانتيك هم ضامن اجراى آن بوده و هيچگونه ابهام و اشكالى هم در آن وجود نداشته است ، محكمتر نخواهد شد . وقتى ، مسكويها در اجراى آن پيمان و بردن قشون خود از خاك ما ، يعنى تنها چيزى كه اجراى آن بدست آنها بود آن جانقولك « 1 » بازى را در بياورند ، كه به زور شوراى امنيت ملل متفق هم از عهدهء بيرون كردن درست و حسابى آنها برنيائيم ، چگونه خواهيم توانست اجراى مواد پيمان نفت را كه معامله‌اى بالمره تجارتى ، و بين اثنينى و هر مادهء آن قابل صد گونه تعبير و تفسير است ، عهده كنيم ؟ وقتى كه ويشينسكى و گروميكو ، در شوراى امنيت ، در حضور نمايندگان ملل كل دنيا ، براى بردن قشون خود از كشور ما كه تاريخ آن از مدتى پيش سرآمده بود ، آنقدر درىورى بگويند و براى صرفهء خود آنقدر خويش را نفهم جلوه بدهند كه مثلا بين وجود و عدم و شب و روز فرقى قائل نشوند و حرفهاى ابلهانه‌اى كه مايهء مضحكه و مسخرهء تمام عقلاى دنياست بر زبان رانند من از خوانندهء عزيز مىپرسم آيا ميتوانيم باجراى عادلانهء پيمان نفتى كه با آنها ميخواهيم ببنديم ، اميدوار باشيم ؟ خير ! و مسلما خير ! زيرا بقول شيخ عباس كه گفت « من كه از آن درخت محكمتر نبودم » ما هم محكمتر از پيمان سه‌گانه نميتوانيم پيمان ببنديم .\r\nآيا ما ميتوانيم ، هميشه ، يك جامعهء ملل متفق بكولمان بسته ، و يك شوراى امنيت در آستينمان داشته باشيم تا در موارد اختلاف ، كه به حكم سابقهء زورگوئى و اين زبان نفهميها ، بناگزير زياد اتفاق خواهد افتاد ، بقول اصفهانيها ، دم‌پسّا « 2 » به اين دو مجمع\r\n\r\n\r\n","description":"","footnote":"\r\n( 1 ) - ظاهرا يكى از قهرمانهاى بازى مطربى ازمنهء گذشته ، باسم جان‌قولك ، كه مصغر جان‌قلى است موسوم و اين شخصيت ، شخصيت تآترى بوده است و اين جمله از كلمهء بازى كه دنبال آنست مستفاد مىشود . نظير : نقال‌بازى ، كچلك‌بازى و . . .\r\n( 2 ) - پشت‌سرهم ، لاينقطع ، بىتعطيل .\r\n","page_name":" 452 ","page_number":460},
  {"content":"\r\n\r\nبين المللى مراجعه كنيم ؟ آيا براى ما صلاح هست كه مثل آن طفلك بيچاره كه در يكى از مكتب خانه‌هاى قديم ، از بدبختى گرفتار همسايهء متعدى « نره‌آهوئى « 1 » » شده بود ، هى دست بالا برده ، جمله‌هاى « آميرزا اين ما را اذيت ميكنه ! ! آميرزا اين خودشا رو ما ميندازه آميرزا اين جاى ما را گرفته ! آميرزا اين تف روى عمه جزو ما مىاندازه ! آميرزا اين حرفهاى بدبد بما ميزنه ! آميرزا اين ترب خورده آروق شاتوى دماغ ما ميزنه ! آميرزا اين بوى بد در ميكنه ، تقصير شاگردان ما ميندازه ! و و . . . بآميرزاى جامعهء ملل شكوه كنيم و از بس شكايت ما زياد شود ، مثل آن طفل بدبخت و آميرزاى مكتب‌خانه ، بواسطهء زيادى مواد شكايت آميرزاى بين المللى هم گوش به حرف ما نتواند بدهد ؟ و بدتر از همه ، خودمان را جيرجيرك « 2 » بين المللى هم معروف كنيم ؟ ! !\r\nمن از آن وزير پيشه و هنر كه در سه سال قبل در نزد او اظهار عقيده كرده و گفته‌ام كه مناسب‌تر اين است كه نفت شمال را بروسها واگذار كنيم ، هزار بار عذر ميخواهم زيرا آن روزها تصور ميكردم كه روسها در اين بيست ساله ، در تحت رژيم كمونيست مثقالى هفتصد دينار « 3 » با روسهاى تزارى فرق كرده ، و زورگوئىهاى سابق را رها نموده‌اند . ولى بعد از وقايع اين دو سه ساله ، مىبينيم خير ! اينها در منطق نفهمى و سربالاگوئى هزار لگد بگور اشپخدور « 4 » و گربايدوف دورهء فتحعليشاه و سازانف دورهء محمد عليشاه زده و بايد هزار رحمت بكفن دزدان اولى فرستاد !\r\nمن يك بار در گذشته ، اين تمثيل را راجع به دو جارى و « دورى و دوستى » آنها آورده‌ام و چون اينجا هم اين مثل خوب مىگنجد ، از خوانندهء عزيز اجازه مىخواهم آن را تكرار كنم »\r\n\r\n\r\n","description":"","footnote":"\r\n( 1 ) - به اشخاص نفهم ، پرزور نره‌خر ميگويند . « آدم خر هزار من زور دارد » از امثال سائره مىباشد و آهو در اينجا كنايه از آن مخدوم است . اينهم مانند كشك و نبات و پشكل و شكر پنير سرخر و سرشير يكى از تشبيه‌هاى بضد مىباشد كه در زبان فارسى رايج است .\r\n( 2 ) - جيرجيرك يكى از هوامى است كه شبها سروصداى زيادى كه خيلى بيشتر از جثهء اوست راه مىاندازد . اين كنايه را دربارهء كسى كه شكوهء زياد ميكنند و سر هرچيز جزئى سروصدايش بلند مىشود استعمال مىكنند .\r\n( 3 ) - آنچه روس در دنيا هست ، با جثهء سنگين و ريش انبوهى كه دارند از قرار مثقالى هفتصد دينار حساب كنيد به‌بينيد سر بكجا ميگذارد اين مثل سائر در نزد عوام خيلى رواج دارد البته تاريخچه‌اى هم دارد كه فراموش شده يا بنده نشنيده‌ام .\r\n( 4 ) - انسپكتور در زبان فرانسه بمعنى مفتش است روسها آن را انيسيكتور كرده‌اند . بما كه رسيده است اشپخدرش كرده‌ايم . در جنگهاى دورهء فتحعليشاه با روسيه شخصى كه مفتش قشون روس و مرد خيلى زرنگ كارى بوده و در هر مورد نفع دولت و كشور خويش را ملحوظ ميكرده وجود داشته است كه بيشتر از ساير سركردگان روس طرف عداوات ايرانيان بوده است . بطوريكه رؤساى قشون ايران اسم او را در گزارشهاى خود ذكر و او را بزرگترين مانع پيشرفت عمليات خود مىپنداشته‌اند\r\nبقيه در حاشيهء صفحهء بعد\r\n","page_name":" 453 ","page_number":461},
  {"content":"\r\n\r\nبروباهى گفتند چند تا حيله بلدى ، كه از گير سگ فرار كنى ؟ گفت هزار تا ! ولى بهتر از همه آنست ، كه نه من او را ببينم ، و نه او مرا ! آيا براى ما بهتر نيست كه اصلا « از معاملهء با اين در آجرى « 1 » » صرفنظر كرده « بسرى كه درد نميكند ، دستمال نبنديم . » ؟ و « با خرس جوال نرفته ، » با كسانى كه « زورشان از ما زيادتر و عقلشان از ما كمتر است ، » اصلا سروكار نداشته باشيم ؟ و اساسا « شعر نگوئيم تا گرفتار تنگى قافيه نشويم ؟ » و « دور از شتر بخوابيم كه خواب آشفته نبينيم ؟ » آيا بصلاح و صرفه ما نزديكتر نيست ، كه ( چنان كه در صفحهء 153 همين جلد پيش‌گوئى كرده بودم ، ) حالا كه بخواست خدا ، « دم خود را از دم اين شتر رها كرده ، روى چهار دست و پا صحيح و سالم به زمين جسته ، و راه هم افتاده‌ايم ديگر « با بزرگان پيوند نكنيم » ؟ و « عطاى اين مردمان زورگوى بىمنطق را ، بلقايشان بخشيده » « نه شير شتر بخواهيم و نه ديدار عرب » ؟ ؟\r\n\r\n\r\n","description":"","footnote":"\r\n( 1 ) - در دهات و قصبات كه خانه‌ها اكثر گلى است اصلا آجر يافت نمىشود كه ولو ستون طرفين در را آجرى بسازند . بنابراين در خانه‌اى كه طرفين آن آجركارى باشد طبعا دليل تمكن صاحبخانه و نشانهء آنست كه مالك آن بندى بخرج گزاف حمل‌ونقل آجر و پرداخت قيمت آن ندارد « معامله با در آجرى » مثل « با بزرگان پيوند كردن » كنايه از عدم تناسب بين طرفين معامله است كه يك طرف كه دارائى و تمكنش زيادتر است البته زورگوئيش هم بيشتر است و اين تعبير در دهات خيلى معمول مىباشد .\r\nبقيهء حاشيهء صفحهء قبل\r\nتا آنجا كه اين مذاكرات و اسم اشپخدر بدربار فتحعلى شاه رسيده است . قبلهء عالم تصور فرموده‌اند كه اگر اين اشپخدر يا انيستكتور از بين برود فتح نصيب ايران خواهد شد و قشون روس با از ميان رفتن همين يكنفر مغلوب قشون ظفرنمون خواهد گرديد و به اين نظر از حاجى ميرزا محمد كه ملائى اخبارى و اهل رى و عالم با عملى بوده است خواهش مىكند كه سر اشپخدر را بوسيلهء دعا و عميات ماوراء الطبيعه بتهران بياورد و حاجى ميرزا محمد چند روز براى اين كار وقت ميخواهد و به حضرت عبد العظيم ميرود و در آنجا باصطلاح چله‌نشين مىشود و گفته‌اند كه تمثالى از اشپخدر كشيده و عزيمت‌هائى خوانده و آخر كار هم روز چهلم شاه نزد او ميفرستد كه امروز روز وعده است و از سر اشپخدر خبرى نيست . حاجى ميگويد اگر اسب حامل سر در يك منزلى شهر لنگ شده باشد تقصير او نيست . فردا صبح سر اشپخدر را مىآورند و همانطور كه حاجى ميرزا محمد گفته بوده است حامل در كرج كه بمناسبت قصرى كه شاه در آنجا باسم پسرش سليمان ميرزا ساخته بوده است سليمانيه معروف بوده شل شده و معطلى حامل سر از اين راه بوده است . اين جمله را همهء مورخين نوشته و معمرين هم گفته‌اند . بعد از اين واقعه فتحعلى شاه سر امپراطور را از حاجى ميرزا محمد ميخواهد حاجى ميگويد من بر اثر همين عملى كه كرده‌ام به زودى دنيا را وداع خواهم گفت . آوردن سر امپراطور از عهدهء من خارج است و چون مىبيند كه از دست فتحعليشاه خلاصى ندارد بعتبات ميرود و در بغداد در ضمن بلوائى كشته شده است « انگار ميكنى سر اشپخدر را براى من آورده است . » از همين راه مثل سائر شده و در مواردى كه كسى از شخصى توقع زياد دارد گفته مىشود .\r\n","page_name":" 454 ","page_number":462},
  {"content":"\r\n\r\nمن شبهه را قوى ميگيرم ، كه نفت شمال ما ، جز روسها مشترى ديگرى ندارد . ما خودمان هم ، نخواهيم توانست آن را استخراج كنيم ، و اگر به آنها ندهيم ، نفت ما زيرزمين خواهد ماند ، و ما از استفادهء آن محروم ميشويم . من از آن اشخاصم كه ميگويم با اين تصور محال هم ، باز بهتر است كه ما « با شيطان ارزن آفتاب نكنيم » و از معاملهء با اين آقايان صرف‌نظر نمائيم و الا آقايان بعنوان عملهء متخصص براى ما پيشه‌وريها ، غلام يحيىها ، و مشتى از اين قماش كمونيست‌هاى خالص العقيده و آدمكشان صحيح النسب ، خواهند فرستاد و در سرتاسر شمال كشور آرام ما آشوب برپا خواهند كرد . در غوغاى آذربايجان ، از تاريخ شروع اين بازى ، و مدعى تراشى تا رفتن قشون آنها ، بيش از شش ماه فاصله نبود ، در اينجا بموجب پيمان تا پنجاه سال ، متوجه باشيم تا پنجاه سال نميشود بهانهء اين كمونيست‌سازى را از دست آنها گرفت ، و از كجا كه در همان شش ماه اول ، هيئت اجرائيهء موقت حزب توده كه در روزنامهء مردم و بيانيهء اخير خود خويش را « عابد و زاهد و مسلمانا » قلم ميدهد ، و بعد از « خرابى بصره » توبه نموده ، رفتار رؤساى سابق خود را ، بتلويح و تصريح انكار كرده و مىگويد مرام سابق خود را دنبال خواهد كرد ، و ديگر آروق بى جا نزده ، گرد كمونيست نخواهد گشت ، همين كه آب پيدا كرد ، باز شناگرى خود را تجديد نكند ، و چون « عابد و مسلمان » شده است پنج پنج نگيرد ؟ « 1 » »\r\nملاحظه فرمايند ، ما با بستن پيمان نفت ، اول كارى كه ميكنيم اين خواهد بود كه راه و پاى همه‌گونه اشخاص مشكوك را بكشور خود ، باز خواهيم كرد . با اين فرزندان ناخلف ايران يعنى سران حزب توده ، كه با وجود ادعاى توبه ، باز هم در اوراق خود نميخواهند دست از ياوه‌گوئى قديم خود بردارند ، و واقعهء آذربايجان را خيلى مختصر زير سبيلى در كرده « 2 » و وقعهء كشتار مسجد گوهرشاد را پاى تمام مردم اين كشور به حساب آورده ، و بر آنها تعبير ميكنند و نميخواهند مرد مردانه ، بخطاى خود معترف شده و ذووجهين حرف ميزنند ، و مثل اينست كه ميخواهند باز هم راه فرارى به سمت كمونيسم داشته باشند ، حال اين كشور ، با طول زمان پيمان نفت بكجا خواهد رسيد .\r\nبارى ، از اين قسمت هم ميگذريم ، و تصور ميكنيم چون سر توده‌اىها به سنگ خورده است ، انشاء اللّه چنان كه خودشان مىگويند ، براى هميشه عاقل شده باشند . ولى از كجا معلوم است ، با عمله‌هائيكه روسها ، براى نفت بىهيچ تفتيش بمملكت ما خواهند ريخت اين بار يك حزب ديگرى ، مثلا باسم روده ، تشكيل نكرده و اوضاع اخير آذربايجان را ،\r\n\r\n\r\n","description":"","footnote":"\r\n( 1 ) -\r\n اين زمان پنج پنج ميگيرد * تا شده عابد و مسلمانا \r\nموش و گربه ( عبيد زاكانى )\r\n( 2 ) - زيرسبيلى در كردن ، كنايه از رفتار و بخصوص گفتاريست كه در آن صراحت نباشد .\r\nنظير : من‌من كردن ، ونگ‌ونگ كردن ، در اصطلاح اراكيها سره وره كردن ، و اين تعبير را نسبت بشنونده‌اى هم كه نميخواهد وارد مطلب شده ، جواب صريح بگويد ، نيز به كار مىبندند .\r\n","page_name":" 455 ","page_number":463},
  {"content":"\r\n\r\nدر مازندران و گيلان و گرگان و خراسان ؛ تجديد نكنند ؟ در صورتى كه ، براى اهالى اين نواحى هنوز اتفاق نيفتاده است ، كه مثل اهالى آذربايجان غيرت تاريخى را كه مرور زمان نتوانسته است ، در آن تغييرى دهد امتحان داده باشند و اندازهء علاقهء آنها بايران و ايرانيت ، مثل اهالى آذربايجان امتحان شده ، و از كار درآمده نيست ، و همين عدم امتحان سزاوار همه‌گونه نگرانى مىباشد .\r\n\r\nرجال ؟ خير ! بلكه رجاله\r\nراديوى مسكو ، چند شب قبل باز درفشانى كرده ، پيشه‌ورى و غلام يحيى و ساير اوباشان مهاجر را ، كه از چنگ انتقام اهالى غيور آذربايجان بچاك زده ، و بروسها پناهنده شده و در حقيقت رجوع باصل خود كرده ، و نزد اربابان خويش رفته‌اند « رجال آذربايجان » ( ؟ ) شناخته ، و حملهء روزنامه‌هاى ملى را به اين راهزنها ، حملهء ارتجاع بآزادى دانسته است ! !\r\nاين گويندهء راديو باىتينكاى بخت‌كور « 1 » روس خبر ندارد ، يا نميخواهد خود را به اين حقيقت آشنا كند كه طشت رسوائى اين برآورده‌هاى آنها ، از بام عالم ، بصحنهء وسيع بين المللى افتاد ، و همه ميدانند كه اين يك مشت رجاله « 2 » از كجا آمده ، و مقصودشان چه بوده ، و به مجرد نزديك شدن ستونهاى نيروى اعزامى دولت ايران ، به خاك آذربايجان خود مردم ، در همه‌جا بر سر آنها ريخته ، و اين حاميان رنجبر ، و طرفداران دمكراسى چگونه بدست همان رنجبران ، قطعه‌قطعه شدند ! و ستونهاى اعزامى نيروى دولتى ما ، در شهرهاى آذربايجان ، جر در آستارا و تكاب در هيچ‌جا احتياج برها كردن يك فشنگ ، بجانب اين راهزنها كه اين آقايان ، فراريان آنها را « رجال آذربايجان » ( ! ) ميخوانند ، پيدا نكرده‌اند ! شما هى اين اوباش‌ها را « رجال آذربايجان » بخوانيد ! كل دنيا مىدانند كه آنها جز مشتى رجالهء خارجى ، چيزى نبوده‌اند و شما آنها را فرستاده بوديد و باقىماندهء آنها هم ، بجانب شما معاودت نموده‌اند . ! !\r\n\r\n\r\n","description":"","footnote":"\r\n( 1 ) - باىتين‌كا به زبان روسى در مواردى مانند حاجى عمقلى كه در زبان فارسى مصطلح است ، مصطلح بوده و اربابها و اعيان روسيه در دورهء تزارى در محاوره با اشخاص پائين‌تر از خود ، خيلى اين كلمه را به كار مىبستند و مقصودشان از اين كلمهء ملايم و رأفت‌آميز تا حدى گولى و نادانى مخاطبشان بود . اما توصيف اين باىتينكا به بخت‌كور ، شايد با قدرتى كه روسها امروز بهم زده‌اند بىتناسب به نظر بيايد . ولى بعقيدهء من كور بخت واقعى كسى است كه بىمنطق حرف بزند ، هيچ كور بختى بدتر از ياوه‌سرائى نيست . هرزه در او ياوه‌گو اگر شاه كشور و رئيس دولت هم باشد كوربخت است ، تا چه رسد بگويندهء راديوى مسكو كه براى گرفتن كوپن جيره‌بندى و شايد برضد عقيدهء باطنى خود مجبور است آنچه تعيين ميكنند و روى كاغذ ميآورند بگويد .\r\nاگر اين بايتين‌كا بخت‌كور نيست ، پس بخت‌كور كيست ! ؟\r\n( 2 ) - در جنگهاى ازمنهء قديم كه جنگ آميختهء نبرد بوده است سوار بر پياده خيلى رجحان داشته است . عرب انبوه پياده را رجاله ميناميده است . در اصطلاح فارسى رجاله را به اشخاص بىسروپا و بىاهميت اطلاق ميكنند .\r\n","page_name":" 456 ","page_number":464},
  {"content":"\r\n\r\nمن از خوانندهء عزيز ميپرسم با چنين مردمى ، كه ميخواهند به زور پرچانگى آفتاب را منكر شوند ، و هيچ بقبح بين المللى اين انتشارات خود برنمىخورند ، آيا ميتوان وارد معامله شد ؟ آن هم معاملهء پنجاه ساله ؟ خير ! و مسلما خير ! !\r\nزيرا ، گذشته از مضار سياسى ، اساسا اين آقايان در معامله و دادوستد عادى هم ، هيچ حق و حساب سرشان نميشود و در قراردادهائيكه ميبندند ، مقصودشان بهانه براى ورود به كار است . آنچه را بموجب قرارداد بايد ببرند ، مىبرند و آنچه را بايد بدهند نميدهند . چنان كه ، بموجب همين شيوهء مرضيه ، چندين فقره از مواد قرارداد دوستى بين ما و خود را ، با وجود گذشتن بيست و هفت سال ، به شرحى كه در صفحهء 191 - 192 از همين جلد ، در تحت عنوان « بدقمارى » نوشته‌ام ، تاكنون اجرا نكرده و نميدانم ، چند سال است شيلات ما را برده ، و خورده ، هيچ آب به آن كوزه نمىكنند كه طبق پيمان ، حق الارض ما را بدهند . وقتى هم روزنامهء شهريار ، با كمال ادب از سفارت روس پرسيده بود « از هزار و سيصد و بيست ، ببعد از اين بابت بدولت ما چه داده‌ايد » جوابى از اين سؤال نشنيد ، ولى مثل بابى شدن مسلمانى ، كه طلب خود را از آخوندى مطالبه كرده بود ، راديوى مسكو اين روزنامه را « مرتجع » ( ! ) خواند !\r\nمن نذر مىبندم « 1 » كه اين آقايان ، تابحال يكدينار از بابت سهم خود ، راجع بآبى كه باسكناس‌ها بسته‌اند نپرداخته باشند . حساب كرايهء راه‌آهن ما ، كه مصالح جنگى محمولهء از آمريكا را ، از ساحل خليج فارس بدرياى مازندران ، براى آنها برده است كه با كرام الكاتبين است و هيچ معلوم نيست از قرار تنى چه مبلغ ، بايد بدهند و يقين دارم هنوز هم چيز مهمى از اين بابت ، مخصوصا روسها نپرداخته‌اند !\r\nدر اين چند ساله كه ايران بىدروبند بوده است ، چقدر متاع روس ، بىگمرك و بىكرايه وارد خاك ايران ، و به قيمت بازار سياه فروخته شده و چقدر متاع اين كشور البته باز هم بىگمرك و كرايه ، و شايد مثل چوبهاى قيمتى جنگلى اين كشور ، مجانا و بلاعوض بروسيه رفته و هنوز هم دنبالهء اين قاچاقچىگرى ، و دزدى بين المللى قطع نشده است ؟\r\nاز حساب بيرون است ! و من از دولتهاى خودمان ، بيشتر تعجب دارم كه چرا آخرى به اين دزدى علنى نميدهند ، و خاتمه‌اى براى اين يغماگرى قائل نميشوند و بعد از شش سال ، دروبندى براى كشور ستمديده و تالان‌زدهء ما ، برقرار نميكنند ؟ « وقتى گربه بيحياست ، در ديگ را چرا محكم نمىنمايند « 2 » » اگر بنا است ، در اين امر ساده هم ، بشوراى امنيت مراجعه كرد ، اين كار را براى چه روز گذاشته‌اند ؟\r\nاز اين سوابق و شواهد پيداست كه اين آقايان ، كه هستى خود و حكومت خود را\r\n\r\n\r\n","description":"","footnote":"\r\n( 1 ) - اصطلاح : « نذر مىبندم » از زبان فرانسه گرفته شده است . در فارسى من هيچ به اين اصطلاح برنخورده‌ام .\r\n( 2 ) - اصل مثل ؛ « در ديگ باز است حياى گربه كجا رفته است » مىباشد و مورد استعمال آن در محلى است كه بخواهند به كسى تغييرى نسبت به بىرويه كارى او در كار بىتفتيشى بنمايند .\r\n","page_name":" 457 ","page_number":465},
  {"content":"\r\n\r\nاز اجحاف بسرمايه و سرمايه‌دار ، سهل است ، غارت و يغماى آنها تحصيل كرده‌اند عادت ندارند ، كه در مقابل متاع ، پول بدهند و در معاملات بين المللى ، جز اجحاف و تعدى راه رسم ديگرى نياموخته ، و امكان ندارد ، بىغل و غش و بىسوسه ، بوعدهء خود وفا كنند و تا فشارى نباشد ، بموجب تجربهء گذشته ، محال است بتوان يك پاپاسى از آنها استنقاذ كرد .\r\nمعامله ، با چنين مردمى ، كه نه از اجراى قرار ، و نه از وفاى بعهد ، و نه از مردمى و مردم‌دارى ، از هيچيك بوئى نبرده‌اند ، براى ما ضعفا كه زورى نداريم ، گذشته از مضار سياسى ، صرفهء اقتصادى هم ندارد . آقايان هرروز يك گربه رقصانى در كشور ما بر پا ميكنند كه ما ، براى رهائى از آن ، ناگزير شويم از مقدارى حقوق حقهء خود ، صرفنظر كنيم ! شاهد اين جمله ، همان طرز تحصيل موافقت‌نامهء نفت است ، كه چنان كه سابقا هم اشاره كرده‌ام ، با اين‌كه اصل آن را با زور و تعدى تحصيل كرده بودند ، در اجراى همان زورگوئى هم ، صميمى نبوده ، بعد از جيب زدن موافقتنامهء نفت ، در باطن بحكومت « خود مختار » جعلى آذربايجان ، تا ميتوانستند دلدارى ميدادند ، و در مقابل خواربار به آنها اسلحه ميفروختند ، و حالا هم ، اين راهزنان مجهول الهويهء تراشيدهء خود را كه ميهن‌پرستان آذربايجان با مشت و لگد و چوب و سنگ از كشور بيرون كرده‌اند ، « رجال » آذربايجان خوانده ، و اضداد آنها ، يعنى تمام افراد ايرانى را « مرتجع » مىنامند .\r\nمن ، بدولت ايران پيشنهاد مىكنم كه به اين آقايان بگويند ما حاضريم گذشتهاى شما را ، در قرارداد 1299 بشما پس بدهيم ، به شرط اين‌كه شما هم ، آنچه با اين شياديهاى خصوصى و بين المللى از ما و ركن كرده‌ايد پس بدهيد . حتى ، قران را هم ، به همان ارزش واقعى روز ، حساب كرده ، سال بسال حساب خود را تصفيه مىكنيم . من قول مىدهم كه چندين برابر اين بيست سى ميليونى كه بما گذشت كرده‌اند ، بدهكار شوند . حتى حاضريم گذشته از باقى وجوه استقراضى ، كه آقايان التفات كرده بما گذشت كرده‌اند ، ساير جنبه‌هاى مالى قرارداد 1299 را هم ماليده كرده ، حتى فرع قرض خود را هم تا امروز بدهيم ، به شرط اينكه ، در هرسال ، هرقدر طلبكار شديم ، با همان ميزان نرخ جارى پول و فرع پيمانى ، از قرضمان كم شود . ميگويند نه ؟ بسم اللّه اين قلم و دوات و كاغذ و اينهم حساب « اين گو و اين ميدان ، بگرد تا بگرديم ! » « 1 »\r\n\r\n\r\n","description":"","footnote":"\r\n( 1 ) - اين گو و اين ميدان يعنى وسيلهء تجربه و امتحان چيزى نيست كه بدسترس نباشد ، بيا تا امتحان كنيم كه از ما دو نفر كدام يك فاتح خواهيم شد و اين جمله در كليهء مواردى كه يكى ادعائى مىكند و ديگرى منكر است از طرف شخص مدعى مورد استعمال دارد . كسى گفت من در همدان از روى هفت گود ميپريدم ، شنونده جواب گفت همدان دور است گودش اينجا حاضر است بپر ببينيم ، كه اين مثل هم مثل اين گود اين ميدان است ، با اين تفاوت كه اين گود اين ميدان از قول مدعى و همدان دور است گودش حاضر است از قول منكر مىباشد .\r\nاما بگرد تا بگرديم ، من در بچگى كه سواد خواندن نداشتم و كتاب حسين‌كرد شبسترى را برايم ميخواندند ، اين جمله را در برخورد پهلوانها كه قبل از كشتىگيرى و مبارزه باهم دارند خيلى شنيده‌ام بگرد بگرديم بمنزلهء دعوت بمبارزه است و شايد امروز هم در زورخانه‌ها مصطلح باشد و براى مواردى مثل متن بد تعبيرى نيست .\r\n","page_name":" 458 ","page_number":466},
  {"content":"\r\n\r\nبا وجود اينها همه ، چون من در عمرم منفىباف نبوده ، و از اين ذميمهء اخلاقى بسيار گريزانم ، راه‌حلى براى جوش خوردن معاملهء نفت ، فكر كرده‌ام . اينهم در صورتى است كه آقايان خيلى علاقه به اين معامله داشته باشند و الا ما اصرارى نداريم و آن داشتن ضامن اجراى معتبر است ، و براى اين‌كه بآقايان برنخورد ، كه ما اضداد سياسى قديمى آنها را ميخواهيم ، ضامن اجراى معاملهء خودمان قرار دهيم ، دولت آمريكا « 1 » را ضامن اجرا مىكنيم كه همانطور كه ، در نفت جنوب ايران ، با انگليسها قرار خريدى داده ، و در حقيقت پيمان شركتى بسته است ، در نفت شمال هم با روسها شريك شود . باز هم به شرط اينكه ما فقط با دولت آمريكا ، طرف حساب باشيم ، زيرا آدم مار گزيده‌اى كه طبعا از ريسمان الجه‌اى ميترسد نبايد بفكر مارگيرى بيفتد ، و خود را مصداق « من جرب المجرب حلت به الندامه » قرار بدهد .\r\nاين عقيدهء من بود ، رك‌وراست نوشتم و اگر ملال‌آور نميشد حاضر بودم در اين زمينه از استدلال‌هاى منطقى ، كه همه‌جا با شواهد و رويهء بيست و هفت سالهء گذشتهء آنها ، تطبيق كند ، يك كتاب پر كنم . ولى چون بيش از اين ، قلمفرسائى در اينموضوع از رويهء « شرح زندگانى من » خارج مىشود ، كمر مطلب را همين جا درز ميگيرم و بسال 1300 برگشته و به تشريح بقيهء واقعات كابينهء اول آقاى احمد قوام نخست‌وزير فعلى ميپردازم .\r\n\r\nخردوريزهاى تاريخى\r\nخوانندهء عزيز از جلد اول صفحهء 274 تا 320 به خوبى از وضع قديم تعزيه‌دارى محرم و صفر سابقه داشته ، و ميداند كه در شصت سال قبل ، ادارات دولتى مجلس عزادارى برپا نميكردند . فقط ناصر الدين شاه ، در تكيهء دولتى ، تعزيهء باشكوهى كه بيشتر جنبهء خصوصى و تجمل داشت ، راه مىانداخت . اعيان و شاهزادگان هم ، كه بشاه تأسى ميكردند عزاداريشان ، هيچ وقت عنوان وزارت و صدارت نداشته ، و تماما شخصى بوده است .\r\nدر دسته‌گردانيها هم ، البته افراد سرباز و قزاق و سوار دولتى ، با لباسهاى نظامى خود در ضمن عامه ، ديده ميشدند كه تك‌تك در اين عزادارى طبقهء سوم شركت مىكردند ولى هيچوقت رسم نبود كه صنوف نظامى دسته راه انداخته و افسران و سركردگان آنها جلو بيفتند و عزادارى كنند . فقط شركت جمعى كه از نوكر دولتى ، در اين عزاداريها و دسته‌گردانىها ديده مىشد ، دستهء موزيك بود كه در تكيه‌ها و جلو دسته‌ها بودند آن هم در حقيقت اسباب كار و چون بدلى نداشت ، از راه رفع حاجت بود ، نه عنوان عزادارى جمعى آنها .\r\n\r\n\r\n","description":"","footnote":"\r\n( 1 ) - در آن روزها كه اين قسمت را مينوشتم ، دولت آمريكا خود را ريش‌سفيد اختلافات بين روسها و ساير متفقين كرده بود و مثل امروز نبود كه دولت و ملت آمريكا ، يكه‌تاز ميدان مخالفت با روسها شده‌اند .\r\n","page_name":" 459 ","page_number":467},
  {"content":"\r\n\r\nدر اين ده پانزده سالهء مشروطه ، از عدهء مجالس تعزيه‌دارى ، بخصوص شبيه‌خوانى خيلى كاسته شده ، دسته گردانى هم زياد نبود ، گرفتارىهاى ديگر زندگى مجالى به اين مستحبات نميداد . بىايمانى طبقات دارنده و اعيان كشور ، بطبقات پائين‌تر هم سرايت كرده ، كم‌كم دسته گردانىها هم ، منحصر به شب و روز عاشورا ، و اربعين و 28 صفر شده بود .\r\nمعهذا ، بعضى سليقه‌ها و سبكهاى تازه‌اى ، در عزادارى وارد كرده بودند كه يكى از آنها ، دور گرداندن شبيه‌هاى مخالف و مؤالف وقعهءطف ، با دسته‌هاى روز عاشورا و ديگرى گرفتن شام غريبان بود . عامهء مردم ، بخصوص زنها براى تماشاى شبيه‌هاى دسته‌هاى روز عاشورا ، چون نظير تعزيه خوانيهاى سابق شده بود ، خيلى ازدحام ميكردند و آنها هم كه واقعا ميخواستند ، براى خاندان رسالت عزادارى و گريه كنند ، در شام غريبان شركت مىنمودند .\r\nدر كتب زيارت ، براى عصر روز عاشورا ، زيارتى وارد شده است كه بمنزلهء عرض تسليت ، به پيغمبر و على و فاطمه و حسن عليهم السلام ، يعنى صاحبان عزا مىباشد . شايد فكر گرفتن شام غريبان هم ، از اين زيارت مأثور ناشى شده باشد .\r\nاين عزادارى ، تا قبل از مظفر الدين شاه ، در تهران معمول نبود ، و چون نوحهء دسته‌گردانى شام غريبان هم تركى است ، ميتوان حدس زد ، كه اين عزادارى همراه تركها با مظفر الدين شاه ، بتهران آمده باشد . چنان كه بزرگترين شام غريبان را هم در مسجد شيخ عبد الحسين ، تكيهء تركها ، ميگرفتند . وقت اين عزادارى ، بعد از غروب آفتاب شب 11 محرم ، و ترتيب شام غريبان از اين قرار بود كه تا ميتوانستند ، مجلس را بى پيرايه و تجمل و كم‌چراغ ميكردند . روضه‌خوان هم در كار نبود . دسته‌هاى مختلف محلات شهر ، از در تكيه وارد شده ، اعم از ترك و فارس ، نوحهء خود را بتركى ميخواندند\r\n گلميشخ ايشيعه لر ، شام غريبانه بيز ، * شيعيان ! بشام غريبان آمده‌ايم ،\r\nورماقه باش ساقليقى ، زينب نالانه بيز * كه بزينب نالان سر سلامتى بگوئيم \r\nاشعار فارسى هم اگر در ضمن اين نوحه داشت ، مضمونش همينطورها بود . دسته‌ها بى علم بودند ، طبق چراغ و فانوس و مشعلى هم نداشتند ، فقط بعضى از افراد يك شمع گچى در دست ميگرفتند ، كه در تاريكى بازار و كوچه‌هاى پرسوراخ از خطر سقوط محفوظ باشند و نوحهء خود را هم ، آرام و بىراه انداختن سروصدا ، و تظاهر ميخواندند ، يا بهتر گفته شود بيان ميكردند ، گاهى همه مىنشستند ، و يك بند اشعار خود را نشسته ، ميخواندند و بعد براى خواندن بند دوم ، برميخاستند ، و در ضمن رفتن ، مصراع دوم را تمام مى كردند ، و با اين كيفيت ، افتان و خيزان ، دور مجلس كه البته براى انجام اين عمليات راهى در آن باز گذاشته بودند ، گشته و خارج ميشدند . اجمالا چون اين طرز عزادارى ، چيز تازه‌اى بود ، و هدف و منظور صحيح و منطقى هم داشت ، و ترتيبات ظاهرى\r\n\r\n","description":"","footnote":"","page_name":" 460 ","page_number":468},
  {"content":"\r\n\r\nآن را هم ، با اصل فكر و منظور ، مناسب كرده بودند مجلس خوب ميگرفت و رقت‌آور و مؤثر واقع ميشد .\r\n\r\nعزادارى سردار سپه\r\nدر محرم سال 1341 قمرى كه با اواسط پائيز سال 1300 شمسى تصادف كرد ، از اوايل دههء اول ، در قزاقخانه چادر بسيار بزرگى برپا ، و روضه‌خوانى مجللى راه انداختند . دسته‌هاى محلات هم براى رفتن به تكيهء قزاقخانه ، رسم ديرين را تجديد كرده ، از اوايل دهه راه افتادند ، و هرروز ، با عدهء زيادى به اين تكيه آمده ، سينه ميزدند .\r\nسردار سپه و افسران قشون ، مانند صاحب مجلس ، از واردين پذيرائى ميكردند ، وجوه تمام طبقات مردم به اين روضه‌خوانى رفتند . كار بىسابقه ، شاه هم به اين تعزيه‌دارى قزاقخانه تشريف‌فرما شد ، و از اين غريب‌تر ، و بىسابقه‌تر روز عاشورا كه على الرسم تمام دسته‌هاى محلات ، در خيابانها و بازارها ميگشتند ، دستهء قزاقها با وزير جنگ و كليهء افسران هم به راه افتاده ، دستهء آنها هم در بازار و تكيه‌ها ، با ساير دسته‌ها همراه بود !\r\nبعضى ، كه اساسا براى هركار عجيب بىسابقه ، حاضرند محمل عاقلانه‌اى بتراشند ، مىگفتند اين كار براى حفظ انتظامات است ، كه در اين عزادارى تصادف سوئى نشود و برخى هم ، كه هميشه جانب بد قضايا را بتوجيهات و تفسيرات خود ، گنده ميكنند اين اقدام را از راه تظاهر دانسته ، انتقاد مينمودند ، و پاره‌اى مشروطه‌چىهاى دوآتشه ، اين عمل را مرتجعانه دانسته ، و از اين راه بر آن ايراد داشتند . ولى عامهء مردم اين كار را پسنديده ، بسردار سپه كه خود را شريك عزادارى طبقهء سوم كرده و دمكراسى عاميانه را ترويج ، و خود را همرنگ جماعت مينمود ، دعا ميكردند .\r\nمن ، تا اين تاريخ ، عزادارى شام غريبان را هيچ نديده بودم . در اين سال برحسب تصادف ، شب 11 محرم به مسجد شيخ عبد الحسين ( تكيهء تركها ) رفتم . به شرحى كه در فوق بدان اشاره كرده‌ام ، دستجات مختلف محلات ، با شمع‌هاى گچى كه در دست داشتند هريك آمده ، نوحهء شام غريبان خود را خوانده و ميرفتند . يك مرتبه متوجه شدم ، كه دسته‌اى كه افراد آن لباس خاكى قزاقى بر تن دارند ، وارد تكيه شدند ، ابتدا تصور كردم دستهء قزاق است . همين‌كه جلوتر آمدند ، ديدم ، سردار سپه در پيش وعدهء پنجاه شصت نفرى ، از افسران قزاقخانه هستند كه در آن ميان آقاى سرلشكر امان اللّه جهانبانى امروز ، و مرحوم سرلشكر عبد اللّه خان امير طهماسبى ، اولى را بمناسبت سابقهء پطرز بورغ و دومى را بواسطهء هم محلگى شناخته ، آقايان ، با بازوبندهاى مشكى ، و سر برهنه هريك يك شمع گچى دست گرفته ، نوحهء « گلميشخ اى شيعه لر » را افتان و خيزان ، خوانده و از مجلس خارج شدند .\r\nوزير جنگ و ستاد ارتش و شام غريبان ؟ ! و خواندن نوحهء گلميشخ اى شيعه لر ؟ ! آن هم با سر ، و بعضى با پاى برهنه ؟ ! باور كردنى نيست . معهذا ، من خود شاهد و ناظر اين مجلس بوده ، و تمام سرلشگران و سپهبدان امروز ، كه در آنشب ، در تهران بوده ، و در آنوقت ، از خرده افسران بشمار مىآمدند ، شاهد منند .\r\n\r\n","description":"","footnote":"","page_name":" 461 ","page_number":469},
  {"content":"\r\n\r\nاين اقدامات وجاهت زيادى پيدا كرده بقدرى سردار سپه را در نظر عامه و آخوندان و آخوندمنشان محبوب كرد ، كه مجلسيان را هم كه هيچيك معتقد باينكارها نبودند ، بفكر باز كردن دكان وجاهت ، در بغل دكان سردار سپه ، انداخت و آنها هم از 11 تا 13 محرم به مباشرت ارباب كيخسرو ، و در مجلس ، عزادارى برپا كرد و مثل سردار سپه ، طاقه شال بعلم‌هاى دسته‌هاى محلات بستند ، و بروضه‌خوانها پاكت‌هاى سبك‌وزن سنگين‌قيمت تقديم داشتند و اگر موقع نگذشته بود ، شايد دسته هم راه ميانداختند !\r\nبراى اينكه بزنده‌ها و مرده‌ها برنخورد من وارد انتقاد ، در اين تقليد و تأسى نمىشوم . همينقدر ميگويم اگر در سالهاى بعد هم ، كه سردار سپه اينكارها را موقوف كرد اين عزادارى را تكرار ميكردند ، و ظاهر را حفظ مينمودند ، پر بىراه نبود . زيرا مجلس شوراى ملى نمايندهء ملت است و عمل كردن به عادات ملت ، براى آن خيلى زننده نيست . ولى ، چون همهء مردم علت و باعث اصلى اين عمل خير مجلس را مىدانستند دعاى آن را بيشتر بسردار سپه مىكردند و متفكرين حقا اين خرده‌كاريها را از طرف مجلس شوراى ملى ، كه مشحون بسران كشور بوده و بايد پارسنگ وزين قوهء مجريه باشد سبك بجا آوردند .\r\n\r\nپرستارى بيمار\r\nسيد حسن مدرس ، در مجلس دوم به سمت مجتهد طراز اول ، از طرف علماى نجف ، براى نظارت در قوانين موضوعه كه با قانون اساسى و اصول مسلمانى مخالف نشود ، انتخاب و جزو نمايندگان مجلس شد . ولى چون مادهء مربوطهء بلزوم وكيل طراز اول ، در مجلس ، بفشار علماى مستبد حاجى شيخ فضل اللّه ( كيا ) و سيد محمد كاظم يزدى ، بر قانون اساسى تحميل شده بود آزادىطلبان بخصوص دمكراتها ارادتى به آن نداشتند و بدشان نمىآمد كه وسيله‌اى بدست آورند و آن را متروك بگذارند . فوت مرحوم حاجى ميرزا حسين ( خليلى ) و ملا كاظم خراسانى ( كفائى ) علماى مشروطه‌خواه ، كه البته انتخاب مجتهد طراز اول بتصويب آنها بوده و در خلال بعد از مجلس دوم اتفاق افتاده ، موجب شد كه اين ماده هم مانند مواد راجع بتأسيس مجلس سنا ، متروك بماند . بنابراين ، قبل از انتخابات مجلس سوم معلوم بود كه در خصوص مجتهد طراز اول ، مراجعه‌اى بعلماى عتبات نخواهد شد ولى سيد مدرس ، در دو سالهء نمايندگى ، و طراز اول بودن خود ، در مجلس و چند سالهء فترت بقدرى وجاهت تحصيل كرده بود كه در دورهء سوم و چهارم ، از شهر تهران با اكثريت نمايانى ، انتخاب شود ، شايد علماى عتبات هم ، كه از وجود مدرس در مجلس اطمينان حاصل كرده بودند ، پاپى اين عدم مراجعه در انتخاب طراز اول نشده باشند .\r\nاسلام ، قيام به كارهاى عمومى مسلمانان را واجب كرده ، بنابراين ، براى هر مسلمان اينكاره‌اى ، قيام بامر مسلمين از واجبات كفائى است . تا كسى براى تصدى آن حاضر نشده است ، بر تمام آنها كه بتوانند اين عمل را عهده كنند ، واجب و همين كه يكى زحمت تقلد كار را به عهده گرفت ، وجوب آن از سايرين مرتفع مىشود . و البته همين كه كارى واجب\r\n\r\n","description":"","footnote":"","page_name":" 462 ","page_number":470},
  {"content":"\r\n\r\nشد ، اجرت گرفتن براى انجام آن هم ، بناگزير حرام خواهد بود . ولى اگر متصدى ، دارائى شخصى و يا حرفه و راه معاشى نداشته باشد ، يا قيام به كارهاى عمومى وقت و مجالى براى اعمال حرفه‌اى كه دارد باقى نگذارد ميتواند ، باندازهء كفايت و ذى و شأن خود و واجب النفقه‌هايش ، از بيت المال مسلمانان ارتزاق كند .\r\nدر نظر سيد مدرس ، مجتهد منور الفكر عضويت مجلس يكى از كارهاى عمومى بود ، و چون از خود بهترى براى قيام به اين امر نمىديد ، اين كار را براى خود واجب عينى مىدانست و براى وصول به آن اقدامات مشروع مقدماتى را هم بمنزلهء مقدمهء واجب واجب ميشمرد .\r\nنميدانم وقتى سيد ، با يك دوچرخهء يك اسبه كه حامل خود و خانواده و تمام دارائى او بود ، بعنوان طراز اول از اصفهان بتهران آمد ، عيالش كه مادر سيد عبد الباقى پسر چهار پنجساله‌اش باشد ، همراه و يا در اصفهان بدرود زندگى كرده بود . از وقتى كه من با سيد مدرس سروكار پيدا كردم ، سيد بزرگوار داماد سرخانهء مشهدى عبد الكريم و در خانهء ته كوچهء بن‌بست سمت جنوب اول خيابان شاه‌آباد ، منزل و در اين خانه چنان كه خوانندهء عزيز ، از جلد دوم صفحهء 112 تا 114 سابقه دارد يك اطاق جنب كرياس جهت بيرونى ، و يك اطاق ديگر براى مسكن زن و پسر شش هفت سالهء خود بيشتر نداشت .\r\nاطاق بيرونى شمشه كاهگلى ، و فرش آن يكدست نمد نازك و ميان فرش گليم راه‌راه فرسوده‌اى بود . يك كلك گلى ، با دو قورى ، و يكى دو استكان كوچك شصتى با قاشق برنجى پوست پيازى و نعلبكى چينى و كاسه تنباكو و قليان و دو سه ظرف خاكستر سيگار حلبى براى واردين ، اثاثيهء اطاق را تكميل ميكرد ، چرا ! در دستدانى زير يكى از طاقچه‌ها و بنزديك و دسترس سيد بزرگوار يك كوزهء بزرگ براى عوض كردن آب قليان و يك تنك سفالى براى آب خوردن و يك كاسهء بدل چينى هم بود .\r\nچاى مدرس هميشه راه بود . از اين چاى به كسى تعارف نمىكرد . هركس ميخواست خود براى خود ميريخت . ولى قليان‌كشها با او همراهى ميكردند . معهذا ، بعضى از رفقاى صميمى كه از راه مىرسيدند ، براى آنها چاى تازه دم ميكرد و خودش چاى را با نبات مىخورد . مشهدى عبد الكريم ، پدر زنش گاهى اگر در خانه بود ، سرى باطاق سيد زده كوزه آب قليان را پر ، و زغال كلك سيد را ميآورد . و اگر او اين مشروع را انجام نكرده ، و حاجتى پيدا ميشد ، سيد پسر خود عبد الباقى را صدا ميزد ، و آوردن آب و از اين قبيل كارها را به او رجوع ميكرد .\r\nمخارج سيد و خانواده‌اش از مشهدى عبد الكريم جدا بود . زيرا من ديده بودم ، گاهى عبد الباقى را صدا زده ، مقدارى پول به او ميداد و ميگفت براى شوم گوشت بستونيد ! گوشت سازگار بستونيد ! قند و نبات و تنباكو را ، در كيسه‌هاى مخصوص در يك گوشهء دستدانى و بدسترس خود داشت .\r\n\r\n","description":"","footnote":"","page_name":" 463 ","page_number":471},
  {"content":"\r\n\r\nلباس سيد پيراهن متقال يا كرباس ، و در تابستان ، چلوار بود ، و به روى آن قبائى از قدك و در فصل سرما ، از كرباس مله و ارخالقى اضافه ميكرد و به روى تمام آنها ، زمستانها عبائى و گاهى لباده‌اى هم افزوده ميشد ، كه اين عبا روپوش بيرون رفتنش هم بود . لباس سيد عبد الباقى هم ده نه پدرش بود .\r\nمن در نظر ندارم كه سيد براى هيچ وارد ، هرقدر هم متعين بود عبا و عمامه كرده باشد . در خانه ، اكثر سر برهنه و ندرتا شبكلاه يا عرقچينى بسر داشت . آواى خواجه خبركن در كه بلند ميشد ، سيد صداى « كيهء » معمولى خود را پرتاب مىكرد . هركس بود خود را معرفى نموده و با بفرمائيد مكرر سيد ، وارد كرياس ميشد و از آنجا باطاق ميآمد و هرجا باز بود ، يا سايرين براى او باز ميكردند ، مىنشست . معهذا گاهى هم اتفاق ميافتاد كه سيد كارى يا صحبتى در بين داشت ، كه با ورود شخص خارج منافى بود همين كه وارد خود را از پشت در معرفى ميكرد ، سيد مىگفت حالا كارى داريم فلان وقت بيائيد . وارد هركس بود بدون هيچ دلگيرى ، دنبال كارش ميرفت .\r\nاين زندگى ، با ماهى سه چهار تومان كرايه خانه ، كه مسلما سيد بمشهدى عبد الكريم ميپرداخت ، در ماه بيش از بيست سى تومان خرج نداشت ، و حقوق وكالت سيد ماهى صد تومان بود . ولى سيد بيش از اين بيست سى تومان كه همان حدود مخارج قبل از وكالتش بود ، از اين صد تومان استفاده نميكرد ، و باقى حقوق او در صندوق ادارهء مباشرت مجلس مىماند . البته ارباب كيخسرو شاهرخ نميدانست اين مازاد براى چه نزد او مانده ، و بعنوان امانت ، اين وجه را نزد خود در صندوق ادارهء مباشرت نگاه ميداشت .\r\nسيد از دختر مشهدى عبد الكريم هم شايد يكى دو اولاد پيدا كرد كه پا نگرفتند و در سنهاى كم تلف شدند . تا مهاجرت پيش آمد . سيد عبد الباقى پسر ده دوازده ساله‌اى شده بمدرسه‌هاى جديد ملى ميرفت . سيد زن و پسر خود را نزد مشهدى عبد الكريم گذاشته به سفر مهاجرت رفت .\r\nبعد از شانزده هفده ماه ، كه از مهاجرت مراجعت كرد ، باز هم بخانهء مشهدى عبد الكريم وارد شد . ولى عيال سيد ، دختر مشهدى عبد الكريم ، نميدانم در ايام مهاجرت يا بعد از ورود سيد بدرود زندگى گفته و مدرس باز هم بىسروسامان شد . عبد الباقى هم جوان سيزده چهارده ساله‌اى شد ، و سيد بزرگوار ناگزير بود ، در خانه و زندگى خود او را هم به حساب بياورد . بنابراين داشتن خانه از لوازم زندگى او بود و استفاده از پولهائيكه در ادارهء مباشرت مانده بود ، براى خريد خانه ، مانع شرعى و عقلى نداشت .\r\nاز خيابان برق كه بكوچهء ميرزا محمود وزير سرازير شوند ، دست چپ به چند كوچه برميخورند ، اولى آن كوچهء عريض كم‌طولى ، است كه كوچهء ميرزا محمود را بكوچه سرتخت مربوط مىكند ، كوچهء دوم كوچهء ميرزا محمد قوام الدوله است ، كه بواسطه معبر تنگى كه در آخر ، بكوچه سرتخت دارد ، كوچه سوراخى معروف است . كوچهء سوم ، كوچهء\r\n\r\n","description":"","footnote":"","page_name":" 464 ","page_number":472},
  {"content":"\r\n\r\nحاجى فخر الملك است ، كه در محاذى تكيهء سرتخت ، به اين گذر باز مىشود . كوچهء چهارم كوچهء نصير الدوله ( بدر ) است كه آن هم بگذر سرتخت ، ميرود . كوچهء پنجم كوچهء بن‌بستى باسم كوچهء آقا عزيز است كه در اين كوچه خانه‌هاى قديم مشير السلطنه واقع مىباشد .\r\nاين خانه‌ها را ميفروختند . مدرس پولهاى خود را از صندوق مباشرت مجلس گرفت ، و مبلغى هم قرض كرد ، و اين خانه‌ها را يك جا خريد . يكدست آن را مجزى و تعمير كرد و فروخت و از قيمت آن هم قرض خود را داد ، و مازاد آن را به مصرف تعميرات دست ديگر رساند .\r\nاين حياط دو تا خلوت هم ، در عقب داشت كه ممكن بود بكوچهء نصير الدوله در پيدا كرده و عليحده از آنها استفاده شود ، و اين خانه خانهء مدرس شد .\r\nدر اين اواخر ، شاه توليت و تدريس مدرسهء سپهسالار را هم بمدرس داده ، و مدرس در تمام كردن نازك‌كاريهاى مقصورهء بزرگ و ساير قسمتهاى اين مدرسه هم ، زحماتى كشيد حق التدريس و حق التوليهء مدرسه وجه معتنابهى بود ، ولى سيد از آن استفاده نميكرد .\r\nبنابراين در زندگانى شخصى او تفاوتى حاصل نشد . همان فرش و گليم ، همان كاسه و كوزه ، و همان كلك و كاسه تنباكو اسباب زندگى او را تشكيل ميداد ، و لباسش همان بود كه بود . فقط چيزى كه اضافه شده ، و آن هم بواسطهء زيادى صادر و وارد خانه و ناگزير بود ، يك قالى سه در چهار و يكنفر نوكر بود . قالى را ظهرها براى خواب سيد در زير زمين ، و عصرها در سمت سايهء حيات ، ميافكندند كه براى واردين كه اكثر از رجال و اعيان بودند ، محل نشستنى باشد . نوكر هم ، مثل رفيق ، و در محضرش نشسته و شايد با او هم غذا هم ميشد . بطوريكه معلوم نبود ، اين شخص نوكر است ، يا از راه ارادت به سيد بزرگوار خدمت مىكند . ولى سيد عبد الباقى ، كه حالا جوان شانزده هفده ساله‌اى شده ، و مدرسهء طب ميرود ، از حيث لباس و سرووضع كامل است .\r\nمدرس روزى بديدار سيدى كه از افراد يكى از خانواده‌هاى اهل علم ولى از رديف العلماها بود رفت . دختر صاحبخانه با چادر نماز براى سيد چاى آورد ، و برحسب تصادف نظر سيد به دختر افتاد ؛ و از پدرش خواستگارى كرد ، و پدر ، دختر بزرگترى داشت كه از كوچكتر زشت‌تر بود ، در موقع عقد ، خانم‌بزرگ را بجاى خانم كوچك نشاند . بعد از عقد كه سيد براى ديدار معقودهء خود بخانهء پدرزن رفت ، و مطلب را معلوم كرد ، چون عقد فضولى بود ، آن را امضاء نكرده و اين ازدواج سرنگرفت . بنابراين سيد خانه پيدا كرده بود ، اما زندگى نداشت .\r\nدر پائيز 1300 ، مدرس ، با نداشتن پرستار ، مبتلا بحصبهء سختى شد ، كه چندين روز بىهوش و گوش افتاده بود ، سردار سپه خبر شد ، و به حساب خود موقع را براى شكار كردن اين شخصيت افسون‌ناپذير ، و وابسته كردن او به خود ، مناسب ديد . محمود آقا - خان انصارى حاكم نظامى تهران ، را مأمور مواظبت و پرستارى سيد كرد . چند بارى كه بعيادت سيد رفتم ميديدم كه حاكم نظامى شهر ، با دقت به تمام جزئيات معالجهء او رسيدگى\r\n\r\n","description":"","footnote":"","page_name":" 465 ","page_number":473},
  {"content":"\r\n\r\nمىكند ، و اطلاع او از احوال عمومى مريض ، از همهء حول‌وحوش بيشتر است ، و اگر اشتباه نكنم ، جناب آقاى دكتر امير اعلم هم ، بامر سردار سپه دكتر معالج بود .\r\nبايد انصاف داد كه اگر اين مواظبتها در كار نمىآمد بيم همه‌گونه خطر براى سيد مىرفت . ولى سردار سپه اشتباه ميكرد ، سيد كسى نبود كه شخصيات را با كارهاى عمومى مخلوط كند ، و عقيدهء خود را در سياست كشور ، براى خصوصيت‌هاى شخصى تغيير بدهد « برادرى را بجا مىآورد ، ولى بز مصالح عمومى همان هفتصد دينار بود كه بود » « 1 »\r\n\r\nسقوط كابينهء قوام السلطنه\r\nدر كشور ما هميشه يا مجلسى در كار نيست و كارها بدلخواه يكنفر و غالبا مثل امروز بر خلاف قانون صورت ميگيرد يا مجلس هست و دولت‌ها بىقدرتند ، و هرچندى يك بار حكما كابينه بدون اينكه سبب معقولى داشته باشد ، عوض مىشود . در اين ضمن اگر چشم شخص مقتدرى ، مثل سردار سپه آن روزها هم پى رياست وزراء باشد ولو اينكه هنوز زمينه براى نيل او به اين مقام حاضر نباشد ، معهذا همين ذىنظرى او بافتادن كابينه‌ها كمك مىكند . زيرا اگر كابينه مستقر بماند ، دكان استقلالى بغل دكان او باز مىشود كه منافع آنى و مآلى او را بخطر انداخته ، مانع نيل او بمقام رياست وزراء ميگردد . از اين هم كه بگذريم ، بايد كانديداهاى رياست وزراء ، يك‌يك بر سر كار بيايند و با اين پهلوان كشتى گرفته و از ميدان بدر روند ، تا او بتواند رياست وزراء را براى هميشه خاص خود كرده بهرطور كه دلش ميخواهد كار كشور را بگرداند .\r\nرياست وزراء هم در اين دوره ، كار پرمشقتى شده بود . زيرا بايد از هرجا شده است پول گير آورده ، بسردار سپه تسليم نمايند . و ساير وزارتخانه‌ها لب خشك ، و رئيس الوزراء گرفتار نالهء باقى وزراء باشد . اگر قوام السلطنه توانسته بود كار مادهء چهار قانون امتياز نفت شمال را با نمايندهء كمپانى استاندارد اويل ، عملى كند ، شايد ميتوانست مدت بيشترى بر سر كار بماند . آن هم هنوز به جائى نرسيده و شايد انگليسها هم كه نميخواستند راه و پاى آمريكائىها در ايران باز شود ، و اصرار قوام السلطنه را در گذراندن مادهء چهار و عملى كردن قانون نامهء امتياز نفت ميديدند ، بطور غيرمستقيم اقداماتى هم بر ضرر او كرده باشند .\r\nمدرس ليدر اكثريت مجلس هم كه طرفدار جدى قوام السلطنه بود ، در اين دو سه ماهه يا ناخوش و يا گرفتار نقاهت بعد از ناخوشى ، و چراغ اكثريت خاموش بود . سليمان - ميرزا ليدر اقليت ، بار بودن عده‌اى از بىطرفها و اكثريت توانست ، بقول مدرس اقليت خود را اكثريت كند ، و از مخالفت خويش با قوام السلطنه نتيجه بگيرد . در اين ضمنها ،\r\n\r\n\r\n","description":"","footnote":"\r\n( 1 ) - برادريمان بجاى خود ، اما بز را از هفتصد دينار كمتر نمىدهم از امثال سائره و مورد استعمال آن در جائى است كه خريدار دوستى سابق را براى تخفيف قيمت برخ فروشنده ميكشد و ميخواهد چيزى از قيمت كسر كند و اين مثل بايد خيلى قديمى باشد كه حد اعلاى قيمت بزغاله هفتصد دينار ، يعنى تقريبا دو ثلث يك قران كه ده يك تومان باشد بوده است . اصل مثل هم با اين عبارت است : « برادريمان بجا ، بزغاله هفتصد دينار » است .\r\n","page_name":" 466 ","page_number":474},
  {"content":"\r\n\r\nشاه هم عشق سفر فرنگ بسرش زده ، و با هيچ موعظه و نصيحتى از خيال خود منصرف نشد فكر اينكه ، در غياب شاه بايد شخص استخوان‌دارترى رئيس دولت باشد ، كه بتواند جلو زياده‌روىهاى سردار سپه را بگيرد ، نيز بر اين جمله افزوده گشت .\r\nبعقيدهء من ، تا آنوقت شايد سردار سپه جز نيل بمقام رياست وزراء آرزوى ديگرى در دل و فكر ديگرى در سر نداشت ، و هيچكس هم بفكر عوض كردن سلطان احمد شاه نبود همين مسافرت‌هاى ، هر دو سال يك بار ، اين شاه از يكطرف ، سردار سپه را بفكر سلطنت انداخت ، و از طرف ديگر ، مردم را نسبت بشاه لاقيد نمود . باز مسافرت سابقش را ميتوان ، به زور براى فرار از امضاء و اجراى قرارداد گذائى وثوق الدوله دانسته و آن را سياست مضرى بجا نياورد . ولى در اينموقع ، كه وزير جنگ فعالى روى كار است كه از دست‌اندازى بساير ادارات بخصوص ماليه مضايقه ندارد و همين مداخلهء او باعث فلج شدن ساير ادارات دولتى است و وجود شاه در كشور از هرچيز نافع‌تر و پارسنگ وزينى است كه هم وزير جنگ را محدود مىكند و هم ملت را بواسطهء علاقه‌اى كه شاه در كارها نشان ميدهد ، بجانب او بيشتر متمايل مينمايد . ولى سلطان احمد شاه ، مثل آن پسرك آشتيانى ( صفحهء 341 جلد اول ) كه ميگفت : « هركس زرده پلوش را خورده است بحجله برود » تاج و تخت را رها ميكرد ، و باروپا مسافرت مينمود . بچه بهانه و براى چه مقصود ؟\r\nمسلما هيچ ! اين است ، كه من معتقدم كه سلطان احمد شاه از دست دادن سلطنت و تاج و تخت خويش را بيشتر به اين مسافرت‌هاى بيموقع خود مديون است .\r\nمن شك ندارم كه پادشاه مشروطه نبايد ، در كارها مداخله كند . ولى نه اينكه خود را اينقدر بىدخل بداند ، كه كشور خود را سرداده ، در فلان هتل اروپا و المد كه اگر گاهى هم بموجب قانون ، امضاء و صدور فرمانى لازم شود ، على البدل او باينكار بپردازد و يا اگر پرسش تمايل اكثريت و تعيين رئيس الوزراء پيش بيايد ، اين كار هم با تلگراف صورت بگيرد ، و چنان كه خواهيم ديد بحران چهل روزه در كشور ايجاد نمايد ، من هيچ تعجب نميكنم كه چرا ملت ايران ، در موقع تغيير سلطنت او هيچ اسف و افسوسى ظاهر نساخت . زيرا واقعا اين پادشاه ، جز دريافت ماهيانهء حقوق سلطنتى و تبديل آن بليره و فرانك و انتقال آن ببانكهاى خارجى ، هيچكار براى ملت خود نميكرد و اگر مردم ، در مورد جمهورى خواهى مقاومتى بروز دادند ، براى ضديت با جمهورى بود نه براى هواخواهى از شخص او . زيرا شخص او شخصيت او قابل هواخواهى نبود .\r\nكسانى كه براى اين پادشاه خيلى شور و واويلا راه مىاندازد ، در آن دوره نبوده‌اند كه ببينند ، مردم چگونه از اين رويهء غير عاقلانهء او عصبى هستند . يا شايد تصور ميكنند اظهار اسف و افسوس بر او سبب ازدياد تنفر عمومى از سلطنت پهلوى مىشود . در صورتى كه اينطور نيست . مردم قدر سلطنت اين پادشاه را ميدانند و همه حتى دشمنان پدر كشتهء او هم معترفند كه خوبيهاى پهلوى مرحوم ، براى كشور خيلى بيش از بديهاى او بوده و\r\n\r\n","description":"","footnote":"","page_name":" 467 ","page_number":475},
  {"content":"\r\n\r\nتكان دادن جامعه احتياج بپاره‌اى اقدامات داشته كه با طرز سلطنت سلطان احمد شاه ، پادشاه ضعيف النفس بىكفايت وجود خارجى نمىيافته است .\r\nبارى ، سخن در اسباب سقوط كابينهء قوام السلطنه و اينها سببهاى واقعى آن بود ، و نيشتر اين دمل كه از مدتى پيش ريشه گرفته بود ، واقعهء اتهام غضنفر خان برادر دكتر امير اعلم ، از طرف آقاى دكتر مصدق وزير ماليه شد . غضنفر خان از وكلاى مجلس چهارم و قبل از وكالتش ، رئيس ماليهء ملاير بود ، كه مىگفتند اختلاس‌هائى از مال دولت كرده و شايد وكالتش هم از اينولايت ، دستمزد همين حيف‌وميل‌هاى مال دولت بشمار مىآمد . دكتر مصدق بوسيلهء مادهء واحدهء ( واحد يموت ) خود بىمحابا اشخاص مظنون باختلاس مال دولت را تحت تعقيب درمىآورد ، و بتوصيهء وكلا كه براى همين توصيه‌ها خود را وكيل كرده بودند ، هيچ قدر و قيمتى نميگذاشت ، و به همين جهت وكلا از او و از كابينهء قوام السلطنه هم ، بالاصاله يا بالطبع ، دلخوش نبودند . طرح اتهام غضنفر خان در مجلس كه بايد رأى بسلب امنيت يكى از همكارها بدهند ، موجب عدم رضايت عده‌اى از وكلا شده ، در مجلس علنى و كولووار عده‌اى از آنها بجان هم افتادند . در ضمن ، حمله‌هائى هم ، بكابينه و شخص قوام السلطنه وارد آوردند . قوام السلطنه هم كه بواسطهء جهاتى كه سابقا به آن اشاره شده است ، مستعد كناره‌گيرى بود ، در 28 جدى استعفاى خود را بشاه تقديم داشت . شاه تمايل اكثريت مجلس را پرسيد . اكثريت طرفدار مشير الدوله شده ، دستخط رياست وزراى او صادر گشت ، و مردم هم از اين انتخاب خشنود بودند ، زيرا تصور ميكردند ، كه شخصيت مبرز و محترم اين مرد از اقدامات و مداخلات سردار سپه ، در ساير دواير ، جلوگيرى مىكند .\r\nولى سردار سپه ، كه خود را براى مبارزه با هر رئيس الوزرائى آماده كرده بود ، در همان يكى دو روزهء بحران محمد طاهر خان افسر متقاعد قزاق را براى نظارت انبار غلهء مركزى ، فرستاد و براى اينكه ثابت كند ، كه هركس رئيس الوزراء شود فرقى در اقدامات او نمىآورد ، بعد از تعيين مشير الدوله برياست وزراء هم فرستادهء خود را كه بعنوان موقت بانبار رفته بود ، باز نخواست و درآمد انبار هم ، بر درآمد ادارهء تحديد ترياك و تمبر و باندرول كه از زمان سيد ضياء الدين بادارهء قشون تخصيص يافته بود ، افزوده گشت .\r\nالبته رسيدن جيرهء منظم افراد قزاق هم بهانهء ظاهرى اين مداخله بود و ضمنا فكر صاحب اختيارى نان شهر هم در اين اقدام تجاوزكارانه بىدخل نبوده است .\r\n\r\nكابينهء مشير الدوله\r\nمشير الدوله ، برسم خود كه برعكس مستوفى الممالك ، هميشه خيلى زود كابينه‌هاى خود را تشكيل ، و معرفى مىنمود ، روز دوم دلو همكارهاى خود را تعيين و بشاه معرفى كرد . در جلسهء خصوصى كه مشير الدوله على الرسم براى استمزاج از شخصيت هم‌كاران خود از مجلس تقاضا كرده بود ، دو نفر از كانديداهاى او محمود جم ( مدبر الملك ) و رضا قلى هدايت ( نير الملك ) ،\r\n\r\n","description":"","footnote":"","page_name":" 468 ","page_number":476},
  {"content":"\r\n\r\nبه علت عضويت كابينهء سيد ضياء الدين ( كابينهء سياه ) طرف اعتراض بعضى از وكلا واقع شدند كه شخصيت مشير الدوله مانع از دنبال كردن قضيه گرديد ، و اولى ، بوزارت ماليه و دومى بوزارت معارف تعيين گشتند .\r\nسردار معظم خراسانى ( تيمورتاش ) و اديب السلطنه ( جناب آقاى حسين سميعى ) براى دفعهء اول ، اولى بوزارت عدليه ، و دومى بوزارت فوائد عامه ، بمقام وزارت رسيدند و در آتيه ، دو نفر بر عدهء كانديداهاى وزارت افزوده گشت ، و توسعهء بيشترى پيدا شد .\r\nاعتلاء السلطنه پسرعموى رئيس الوزراء هم كه مثل آستين پوستين ، عضو لاينفك كابينه‌هاى مشير الدوله بود ، سمت كفالت پست و تلگراف يافت و حكيم الملك ( جناب آقاى ابراهيم حكيمى ) بوزارت امور خارجه تعيين گرديد . وزارت جنگ هم كه در هرحال ، با سردار سپه و ملا كريم روى شمس‌آباد بود . خود مشير الدوله وزارت داخله را در عهده گرفت كه در تماس وزارت داخله با وزير جنگ ، بهتر بتواند مقاومت كند .\r\n\r\nمسافرت دوم سلطان احمد شاه باروپا\r\nروز چهارم دلو 1300 اعليحضرت سلطان احمد شاه ، به قصد فرنگستان با چند نفر از خواص دربارى خود رخت سفر بسته با تشريفات معموله و اثاثهء قدرت از فرح‌آباد بتهران و از دروازهء دوشان تپه وارد شهر شده و از ميدان بهارستان و خيابانهاى شاه‌آباد و لاله‌زار و ميدان توپخانه و خيابان دروازهء باغشاه گذشته و به سمت قزوين و همدان و كرمانشاهان و بغداد ، رهسپار گرديد . وزير جنگ كه تا سرحد ايران و عراق همراه موكب شاهى بود در اين محل و در حين وداع براى اظهار كمال انقياد خود را بقدم شاه افكنده حفظ كشور را تا مراجعت اعليحضرت تعهد نمود ، و اين خود دليل باهرى است ، كه سردار سپه در اين وقت هم هنوز فكر سلطنت در سر نداشته و آنچه ميكرده است از روى كمال ارادت بشاه خود بوده و شايد در اين اظهار انقياد مخالف رسم مشروطيت همراه كردن شاه را براى نيل بمقام رياست وزراى آتيهء خويش نيز در نظر داشته است .\r\n\r\nمصدق السلطنه والى آذربايجان\r\nخوانندهء عزيز در نظر دارد ( صفحهء 370 تا 373 ) كه يكى از واكنشهاى كودتاى سوم حوت 1299 ، واقعهء تمرد امنيه‌هاى شرف خانه و اين واقعه در اين روزها واقع شده است كه من ، عذر جابجا شدن آن را در سابق خواسته و سبب جلو انداختن آن را بيان كرده‌ام . البته ، بعد از توقيف والى ( جناب آقاى مهديقلى هدايت ) از طرف متمردين ، ديگر اقامت ايشان در تبريز وجهى نداشته و مخالف حيثيت شخصى ايشان بود ، و به همين جهت ايشان احضار شده و مشير الدوله رئيس الوزراء كه در آن واحد وزارت داخله را هم اداره مىكرد مصدق السلطنه ( جناب آقاى دكتر محمد مصدق ) را كه در كابينهء قبلى وزير ماليه بود بوالىگرى آذربايجان فرستاد .\r\nمشير الدوله بدكتر مصدق خيلى معتقد بوده و اگر عمل او در دادن اتهام نامهء غضنفر خان ، ظاهرا موجب برهم خوردن كابينهء قوام السلطنه نشده بود شايد از او بهترى ، براى\r\n\r\n","description":"","footnote":"","page_name":" 469 ","page_number":477},
  {"content":"\r\n\r\nوزارت ماليهء كابينهء خود و مقابلهء با وزير جنگ در نظر نداشت . ولى مشير الدوله چون اهل محاجه نبود نمىخواست با وكلاى ضد دكتر مصدق مباحثه كرده تناسب او را براى اين شغل به آنها حالى و آنها را ساكت كند از طرف ديگر بمناسبت وجود بعضى از وكلاى خبركش و بادنجان دورقاب‌چين « 1 » كه ناگزير مذاكرات را بسردار سپه ميرساندند سزاوار هم نبود كه خود را كسى معرفى كند كه بخواهد مدعى قويترى براى سردار سپه بتراشد . اين بود كه از هم‌كارى دكتر مصدق در هيئت وزراء صرف‌نظر كرده و در اين مورد كه كار آذربايجان هم بمبارز زبردستى احتياج داشت در مناسب بودن او براى اين شغل ترديدى نكرده او را به سمت والى بآذربايجان مأمور كرد .\r\nولى معلوم بود كه پياز دكتر مصدق در آذربايجان ريشه نميكند « 2 » . زيرا كندن ريشهء فساد كردهاى مكرى و اسمعيل آقا ، مستلزم اقدامات نظامى جدى بود و رها شدن جلو نظاميان ناگزير مينمود ، و اين بىلجامى با ايالت دكتر مصدق كه نمىتواند دندان روى جگر بگذارد سازگار نبوده و ناچار بين والى و رئيس قواى آذربايجان مناقشه‌هائى شروع ميشد . چنان كه دكتر مصدق هم بيش از چهار پنج ماه نتوانست در آنجا بند شود و بعنوان بيمارى در اواسط تابستان 1301 بتهران آمد . منكه بديدار ايشان رفتم با رب دشامبر كيسهء آب يخ بر سر داشت . شايد واقعا هم كسالت داشته و درخواست معافيت از خدمت از اين راه بوده است . در هرحال بعد از ايشان البته بدون استمزاج و رضايت رئيس الوزراء بلكه به حكم سردار سپه ، ايالت آذربايجان ايالت نظامى شده ، تا مدتى فرماندهء قواى اين ايالت در آن واحد والى كشورى هم بود و تا اوضاع آنجا بالمره به حالت عادى برنگشت و بين اعمال قوه نظامى و عمليات ايالتى خط تميز كشيده نشد آذربايجان والى قلمى پروپاقرصى « 3 » پيدا نكرد . اگر گاهى هم وزارت داخله بفكر پس گرفتن آذربايجان از وزارت جنگ مىافتاد و بعد از مذاكرات زياد با وزير جنگ ، والى براى آنجا تعيين ميكرد والى قلمى او مانند عليمحمد بنى آدم جز پاره‌اى خورده‌كاريها و دوبهمزنى و كاشىكاريهاى « 4 » بيمصرف و يا اطاعت صرف از فرمايشات آقاى امير لشگر كار ديگرى نداشت .\r\n\r\n\r\n","description":"","footnote":"\r\n( 1 ) - بادمجان دورقاب‌چين كنايه از متملق و قدرى از دايره نم‌كن و آتشبيار نجيب‌تر است و بيشتر در موارد خبركشى و تملق زبانى به كار ميرود .\r\n( 2 ) - « ريشه كردن پياز » بمعنى درشت شدن آن و كنايه از دوام و قوام كار است .\r\n( 3 ) - پروپاقرص كنايه از استحكام و استقلال است و در اينجا كنايه از نفاذ امر مىباشد .\r\n( 4 ) - عليمحمد بنى آدم غفارى و كاشى ، خدا رحمتش كند ، قدرى اينكاره بود و بسياست تقسيم و تفوق خيلى اعتقاد داشت . اين سياست در مواقع عادى ممكن است نتيجه‌اى بدهد ، ولى در موارد فوق العاده و در مقابل حريف پرزور ، كارى از آن ساخته نيست ، بلكه باعث بىاطمينانى طرف قوى و سبب خرابى كار مىشود . چنان كه مرحوم بنى آدم با سردار سپه نتوانست كنار بيايد و بواسطهء همين كاشىكاريها خانه‌نشين شد .\r\n","page_name":" 470 ","page_number":478},
  {"content":"\r\n\r\n\r\nقدرى از خودم بنويسم\r\nخوانندهء عزيز توجه دارد ، كه اوضاع سياسى سه چهار سالهء اخير ، از 1298 تا 1301 كه از حيث سلسلهء حوادث به آن رسيده‌ام ، و بخصوص گريزهائيكه به زمان حاضر زده‌ام ، مجالى براى اينكه از خود چيزى بنويسم نداده ، و در سيصد چهارصد صفحهء گذشته چيزى از خود ننوشته‌ام . گذشته از اين ، زندگانى منهم ، در اين چند ساله جز زندگى يكنواخت خانه‌نشينى ، چيز مهمى كه درخور ذكر باشد نداشته است .\r\nقروض ما ، كه ظاهرا شخصى و باطنا دولتى است ، سر به پانزده بيست هزار تومان گذاشته ؛ و سالى سه چهار هزار تومان ؛ فرع صدى هيجده تا بيست و چهار ، مرتبا بر آن افزوده مىشود . اگر باز هم بتوانم ، اصل طلب خود را يك جا از دولت بگيرم و از يك ثلث آن خود را خلاص كنم ، هم آبى به آتش طلبكارها خواهم ريخت ، و هم ميتوانم اميدوار باشم ، دو ثلث ديگر را با چند سال فشار بزندگى ، از درآمد ملكى بپردازم ولى با اين تغييرات پى در پى كابينه ، و بىپولى عمومى ، و معدهء عميق و سوزان وزارت جنگ ، كه از هرجا پول پيدا شود ، كمش مىآيد ، البته كسى بفكر پرداخت طلب من از دولت نيست . حيثيت شخصى و ادارى و اجتماعى منهم ، البته ، اقتضا ندارد كه شور و واويلا « 1 » راه بيندازم ، و بقول اصفهانيها در دل خود را مثل صحراى مورچه‌خوار « 2 » پيش هروزير تازه رسيده‌اى باز ، و بث الشكوى كنم ، اين است كه چاره‌اى جز صبر و تحمل خسارت ندارم .\r\nدر اوقات بيكارى ، با چند نفر از رفقا ، از جمله آقاى محمد مظاهر ( استاد دانشگاه امروز ) مشغول ترتيب دادن طرحى براى قانون استخدام كشورى شديم .\r\nمن ، تا قبل از مسافرت پطرزبورغ ، از چگونگى استخدام كشورى در اروپا زيادتر از آنچه در ضمن درسهاى حقوقى از آن مذاكره مىشود ، اطلاعى نداشتم . در پطرزبورغ ، وضع درجه‌بندى نظامى و كشورى روسيه توجه مرا جلب كرد ، و مطالعاتى در اطراف قوانين دول مختلفهء اروپا ، در زمينهء استخدام كشورى ، نمودم . وقتى بايران مراجعت كردم ، اول دورهء مشروطه كبير ، و موقع براى اين قانون بسيار مناسب بود . اگر در آن روز ، قانونى براى اين كار وضع ميشد ، و استخدام را از لابشرطى خارج ميكرد ، خيلى بساير كارهاى كشورى ، از جمله ترقى فرهنگ ، كمك مينمود و شايد وضع امروز ادارات دولتى ، غير از چيزى ميشد كه امروز سارى و جارى ، و هيچكس هم متوجه معايب آن نيست . ولى ، با هر وزير و وكيلى كه در اطراف اين قانون صحبت داشتم ديدم ، اين آقايان چون عده‌اى نم كرده ، براى\r\n\r\n\r\n","description":"","footnote":"\r\n( 1 ) - شور و واويلا راه انداختن كنايه از بث الشكواى پرسروصدا و با صورت حق بجانب است .\r\n( 2 ) - صحراى مورچه‌خوار كه از رشته‌كوههاى دورهء آن بوجود آمده است بواسطهء بعد رشته‌هاى كوه از يكديگر بسيار وسيع است و اصفهانىها در اين تشبيه و كنايهء بامزهء خود بىحق نيستند . من در نظر ندارم كه در مسافرتهاى خود در ميان فلاتچه‌هائيكه هرسه چهار فرسخ يك بار مرد مسافر بيكى از آنها برميخورد فلاتچه‌اى به اين وسعت ديده باشم .\r\n","page_name":" 471 ","page_number":479},
  {"content":"\r\n\r\nچپاندن در ادارات ، در حول‌وحوش خود دارند ، هيچيك راضى به وضع چنين قانونى نيستند فقط در اين ميانه ، جناب آقاى خليل فهيمى ، وكيل قزوين آن روز گفته‌هاى مرا در اطراف اين قانون بدقت شنيد ، و يادداشتهائى هم برداشت . ولى گويا ، او هم مثل من هرجا و در نزد هركس امتحان كرد همه را مخالف ديد . بنابراين مثل من سكوت اختيار كرد .\r\nتا آرميتاژ اسميت مستشار انگليسى بر اثر قرارداد كذائى وثوق الدوله بتهران آمد ، و راجع بلزوم اين قانون مذاكراتى كرد و شايد بعضى را هم واداشت ترجمه‌هائى از قوانين ساير ملل در اين زمينه كردند . ولى چنان كه ميدانيم پياز او هم در ايران ريشه نكرد و در كابينهء سابق مشير الدوله از ايران رفت و ترجمه‌هاى او هم از قانون استخدام فراموش شد ولى چون يكنفر مستشار خارجى از لزوم اين قانون مذاكره‌اى بميان آورده ، و اسم آن در دهنها افتاده بود ديگر ممكن نبود سروصداى آن را بيندازند ، دير يا زود ، وجود خارجى پيدا ميكرد .\r\nيكى از خصائص دورهء مشروطهء ايران كه امروز هم بعد از چهل و دو سال ، در تمام شئون كشور ما حكمفرمائى مىكند اين است كه بايد سايرين چيزيرا خوب بدانند تا ما هم به خوبى آن معتقد شويم . و بدرجه‌اى در اين زمينه باغراق پرداخته‌ايم كه در چيزهائى هم كه بايد خودمان متخصص باشيم تابع همين اصل گشته‌ايم . مثلا تا نوشتجات گوتهء آلمانى راجع بحافظ ترجمه و در ايران منتشر نشد ، كسى جرأت نداشت اسم اين شاعر بزرگوار و معلم عالم بشريت را نزد فرنگىمآبهاى دوره كه احمد كسروى هم يكى از آنها بود بياورد ! و تا ما ندانستيم ، كه رباعيات خيام به چندين زبان اروپائى ترجمه شده و همگى فكر آزاد اين شاعر را ستايش ميكنند ، زورمان مىآمد كه اين مرد بزرگ را جزو شعراى نامى كشور خود بشماريم ! بايد ادوارد برون انگليسى كتب قديم فارسى را تصحيح كرده ، و بچاپ رسانده باشد ، تا ما باهميت آن كتاب‌ها پى ببريم و نويسندگان آنها را جزو نويسندگان فارسى بشمار بياوريم ! سهل است ، بايد ميزان وزن شعرى شعراى ما را هم اين آقاى انگليسى تعيين كند ، تا ما برجحان يكى از آنها بر ديگرى معتقد شويم ! حتى تا وقتى نشنيده بوديم كه قرآن يكى از كتبى است كه انجمن دانشمندان كل دنيا ، آن را يكى از شصت كتاب خواندنى كل عالم معرفى كرده‌اند « 1 » بىمضايقه بوديم نسبت به اين كتاب آسمانى هم با اينكه از بىسوادى از مضامين آن بىاطلاع بوديم ، رده بگوئيم ! و تا از ترجمهء شاهنامه به چندين زبان بىاطلاع بوديم شانى براى فردوسى گويندهء و الا مقام آن قائل نبوديم !\r\nبموجب همين رويهء فكرى متجددين ، چيزيرا كه من بشهادت آقاى خليل فهيمى در همان دورهء اول مشروطه كبير ، دواى درد هرج‌ومرج مسلم آيندهء ادارى اين كشور دانسته و همه‌جا ميگفتم تا از زبان آرميتاژ اسميت نشنيدند بلزوم آن معتقد نشدند . ولى چون وضع اين قانون\r\n\r\n\r\n","description":"","footnote":"\r\n( 1 ) - چون بعضى از خوانندگان مقدس مآب از مأخذ و مدرك اين جمله از من تحقيق كرده‌اند ، مينويسم كه من اين جمله را از مرحوم فروغى كه او هم البته از پسرش مرحوم محمد على فروغى كه با كتاب و روزنامهء اروپائى زمان سروكار داشته است در منبر درس مدرسهء سياسى شنيده و در آن روزها اين موضوع را سايرين هم ميگفتند و خبر واحد نبوده بلكه بشياع رسيده بود .\r\n","page_name":" 472 ","page_number":480},
  {"content":"\r\n\r\nمنافع خصوصى خيلىها را بخطر مىانداخت و مخصوصا جلو بىلجامى وزراء را در دوستى و دشمنىها خصوصى ميگرفت با وجود بيانات آرميتاژ آاسميت در خوبى و لزوم آن باز هم اين قانون هواخواه زياد بخصوص از صنف وزراء نداشت .\r\nمن با آقاى محمد مظاهر و چند نفر از رفقاى ماليه‌اى كه از همه بيشتر از اين بىلجامى وزراء رنج برده بوديم بدور هم جمع شده و در اين زمينه طرحهائى ريختيم .\r\nآقاى محمد مظاهر ترجمهء قانون يكى از دول اروپا را به عهده گرفت . ترجمهء ايشان را خوانديم و با مناسبات كشور خود زياد و كم‌هائى در آن قائل شده و آن را مانند مرامنامهء قانونى بچاپ رسانده بامضاى خود براى وكلا و وزراء و اشخاص متعين كشور فرستاديم .\r\nآقاى خليل فهيمى كه در اين دوره هم از نمايندگان بود در مجلس دنبال آن را گرفت و معلوم شد كه ايشان هم بر اثر همان مذاكرات سابقهء من مطالعاتى و ترجمه‌هائى از اين قانون دارند ايشان هم طرح خود را عليحده بمجلس دادند و با اين مقدمات بود كه قانون استخدام كشورى ، در 1301 از مجلس گذشت و بدست دكتر ميليسپو رئيس كل ماليه باجرا رسيد .\r\nما در لايحهء خود براى اعضاء حاضر هم شرايطى و امتحاناتى قائل شده بوديم كه همگى اعضاى وزارتخانه‌ها را يكسان كند و از هر حيث قانون كاملى باشد . مدت توقف در هر رتبه را هم به خيال جلوگيرى از هجوم اشخاص بادارات دولتى سه سال معين كرده بوديم .\r\nدر مجلس پس‌وپيش‌هائى از اين حيث‌ها به عمل آمد و قانون به شكل فعلى گذشت . ولى شيعه‌هاى على ولى اللّه كه در آن دوره عادت بدرس خواندن نكرده و حقا هم بايد گفت مدارسى هم براى اين كار داير نبود به اين قانون پابند نكردند . وزراء هم كه دستشان از حيث منع و اعطا بسته شده بود مزيد بر علت گشته و باغچه‌هائى از قبيل كنتراتى و فنى و دون اشل در اين قانون رفتند « 1 » و باز هم مقصود اصلى را كه رسيدن كار بكاردان و جلوگيرى از هجوم افراد بادارات باشد از بين بردند و بقدرى استثناء از قاعدهء كلى و همكار بد براى اشخاص صالح لايق زياد شد كه امروز با اينكه قانون استخدام كشورى به قوت قانونى خود باقى است وضع ادارات دولتى طورى است كه همه از آن ناراضى بوده و در تشكيلات وزارتخانها « امسيت كرد يا واصحبت عربيا » زياد و مدير كل كم‌سابقه و شايد ديمى هم فراوان داريم كه بدون هيچ تشريفات و توقف قانونى در رتبه‌ها سه پله يكى بالا رفته و خود را ببالاترين مدارج استخدامى رسانده‌اند . حتى شنيدم با باغچه‌اى كه اخيرا توى حقوق استخدام رفته و آن را بالمره لابشرط كرده‌اند پيشخدمت‌هاى رتبهء نه هم پيدا كرده‌ايم .\r\n\r\n\r\n","description":"","footnote":"\r\n( 1 ) - باغچه رفتن كنايه از كار بىنظم و رويه است كه در ضمن اعمال كار مطابق قاعده و قانون اجرا كنند . نظير توى خشت‌ها دويدن .\r\nباغچه رفتن توى كلاه كنايه از فريب دادن و گول كردن يا كار ناروائى را باجبار بر كسى تحميل كردن است .\r\n","page_name":" 473 ","page_number":481},
  {"content":"\r\n\r\n\r\nهر متاعى ز كشورى خيزد\r\nدر ميان اهالى ايران اصفهانىها بحاضر جوابى و بذله‌گوئى معروفند .\r\nحتى اتفاق افتاده است كه اشخاص خيلى حاضرجواب و متلك‌پران ساير ولايات ايران ، با اشخاص عادى و حتى بيسواد دهاتى اصفهان ، طرف شده ، و اعتراف بعجز خود كرده‌اند . سابقا از بذله‌گوئى شيخ رضاى لب‌شكرى قمى ، در همين جلد صفحهء 446 ، شرحى نوشته‌ام روزى از شيخنا پرسيدند تو هيچ اتفاق افتاده است كه در متلك‌پرانى محجوج شوى ؟ گفت بلى ، در ايام جوانى با جوانهاى بيگدلى دوره‌اى داشتيم . خانهء يكى از رفقا سر راه كاشان و اصفهان و تقريبا در بيرون شهر بود . هروقت بخانهء اين رفيق ميرفتيم اكثر در جلوخان خانه مىنشستيم و هريك در سر و وضع عابرين دقيق شده و بمناسبت هركس آنچه هنر داشت در بذله‌گوئى نسبت بگذرندگان به كار مىبست . روزى قافلهء سنگينى از زوار اصفهان كه بعتبات ميرفتند از جلو خانه گذشتند . بعد از چند دقيقه پيرمردى كه مالش مىلنگيد ، و به همين جهت پياده شده و افسار يابو را در دست گرفته لنگان‌لنگان از عقب قافله راه مىپيمود از دور نمايان شد . هيكل اين شخص با چشم‌هاى تراخمى و قد كوتاه و ريش سركه شيره‌اى و لباس بغل بنددار خيلى مضحك بود . رفقا به من تنيدند كه متلكى بار اين شخص بكنم . به آنها گفتم من جلو ميايستم شما مثل نوكر دستها را پرشال بگذاريد و پشت سر من قطار بايستيد كه اين شخص سلامى بكند تا وسيلهء صحبت دست بيايد . همين كار را كرديم پيرمرد رسيد و سلام كرد . من با لهجهء اربابانه جواب سلام او را داده گفتم كجائى هستى ؟ گفت سدهى ، گفتم ولايت شما قرمساق دارد ؟ گفت تك‌تك پيدا ميشد ( با اشاره بصف پشت سر ) اما اينطور قطار خير !\r\nدر ميان اصفهانىها ملا عبد اللّه رنانى قرآن‌نويس مشهور كه دو ماه يك قرآن مينوشته بحاضرجوابى و بذله‌گوئى معروف است . ملا صبحها نيم جزو قرآن خود را كه وسيلهء معاشش بوده در ظرف يكى دو ساعت مينوشته و باقى اوقات خود را صرف تونس با رفقائيكه البته از بذله‌گوها انتخاب كرده بوده است ، مصروف ميداشته . تابستان‌ها در باغ‌ها و مزارع حول و حوش شهر ، و زمستانها در خانه‌هاى يكديگر بصحبت و متلك‌پرانى وقت ميگذرانده‌اند .\r\nملا عبد اللّه مردى تميز و اهل سليقه بوده در دورهء زمستانى هروقت نوبت به منزل او ميرسيده تمام دقائق و نكات پذيرائى را مراعات مىكرده كه به مهمان‌هايش از هر حيث خوش بگذرد .\r\nكودورزى اصفهانىها را همه شنيده‌اند و معروف است در قديم اهالى ضرورى خانه را بكوچه راه ميدادند . شايد ملا عبد اللّه اول كسى بوده است ، كه بفكر خلاصى عابرين حريم خانهء خود ، از زحمت اين منظرهء زشت افتاده و چاه خانه را در داخل خانه ميسازد و براى چاه درى و بر آن در قفلى مىزند كه هرچندى يك بار در موقع ضرورت كودورزها بيايند كار خود را انجام داده بروند .\r\nدفعهء اولى كه بعد از اين اصلاح عاقلانه نوبت مجلس تونس بخانهء ملا ميرسد يكى\r\n\r\n","description":"","footnote":"","page_name":" 474 ","page_number":482},
  {"content":"\r\n\r\nاز مهمانها مضمون بكرى بنظرش رسيده ميگويد رفقا ! ببينيد ملا چقدر . . . خور ( ممسك ) است كه براى چاه ضرورى خود هم دروبند و قفل فكر كرده است ! ملا عبد اللّه ميگويد خير ! اشتباه ميكنيد ! اين كار براى آنست كه بعضى از مهمان‌ها . . . زيادى نخورند و اشتهاشان كور شود و غذا نتوانند بخورند .\r\nدر آن دوره كه براى هر مسافرت بزرگ و كوچكى ، آبدارى و قبل‌منقل مرسوم بوده يكى از لوازم هم يابوى حامل آنها بوده و در هر طويله‌اى يكى دو سر يابو براى آبدارى و قبل‌منقل از لوازم اعيانيت بشمار ميآمده است . اين يابوها بايد قوى بوده ، و بتوانند آبداريهاى بيست سى منى را با آبدارها كه چون اكثر در گوشهء آبدارخانه نشسته و چرب و شيرين زياد ميخوردند و مثل حاجى آقاهاى امروز مردمانى تنومند و شكم گنده از كار در ميآمدند بكشند و همچنين بايد راه وارهم باشند ، كه بتوانند ، نزديك ظهر نهار را از آشپزخانه به نهارگاه برسانند .\r\nسئيس‌هاى آن دوره بتجربه ثابت كرده بودند كه بهترين مالها براى اين كار يابوى تاتوى بخارائى است . اين يابوها را از تركستان ، بخصوص بخارا براى تجارت بخراسان ميآوردند و يكى از سوقاتهاى واليهاى خراسان براى رفقاى خود يابوى تاتوى آبدارى بود . اين يابوها باصطلاح سئيسى چهار دانك و نزديك به زمين و بخولق دست و پاى آنها خيلى كوتاه و سم آنها چراغى « 1 » و دم و يال و كاكلى بسيار خشن و پرپشت و بلند داشتند كه گاهى يال آنها تا روى زانوشان ميرسيد .\r\nدر ميان رفقاى ملا عبد اللّه شخصى بود ملقب بشيخ الاسلام . شيخنا ريش پرپشت پهن دراز زبرى داشت ؛ كه تمام سينهء او را تا پرشال ميپوشاند . روزى رفقا دسته جمع بيكى از باغات حول‌وحوش ميرفتند . از در خانهء اعيانى گذشتند ، كه يكى از اين تاتوها را كه يالش تا روى زانويش رسيده بود ، بحلقهء در بسته بودند كه مثلا آبدارى آقاى خانه را بر آن بار كنند . چشم ملا عبد اللّه كه بيابو افتاد گفت : رفقا ! اين هم شيخ الاسلام يابوها است ؟ . . .\r\nبايد ، به اين پيشخدمت‌هاى رتبه نه هم ، بقول ملاى خوش‌نويس رنانى مدير كل پيشخدمتها نام داد . نميدانم چه بايد كرد كه وزراى ما اينقدر در قانون باغچه نروند ، و با معلومات و حيثيت اشخاص بازى نكنند ، و براى احكام بيقاعدهء خود ، حد و اندازه‌اى برقرار كنند !\r\nبارى ، قانون استخدام كشورى با همهء كوتاهى و نارسائى كه داشت خيلى جلو هرج و مرج ادارى را كه در آن روزها هم مثل اين روزها روزافزون زياد ميشد گرفت و حد و سدى در وزارتخانه‌ها برقرار كرد . امروز هم ، با وجود حمله‌هائى كه به آن وارد آمده و آن را از مقصود اصلى دور تر كرده است ، تكيه‌گاه خوبى براى وزراء و رؤساى پاىبند بقانون است\r\n\r\n\r\n","description":"","footnote":"\r\n( 1 ) - سم اسبها عموما آنجا كه وصل به بخولق مىشود ، باريك‌تر از آن قسمتى است كه با زمين تماس دارد . سم اين يابوها ، برعكس قسمت مماس با زمينش باريك‌تر و شبيه بچراغ روغن چراغى و به همين جهت به آنها چراغ‌سم يا چراغىسم ميگفتند .\r\n","page_name":" 475 ","page_number":483},
  {"content":"\r\n\r\nكه لامحاله اين دسته همين كه بوزارت و رياست ميرسند ، بوسيلهء همين ، قانون مىتوانند جلو هجوم اشخاص بىمصرف را بوزارتخانه و اداره بگيرند .\r\nولى بعقيدهء من ، بايد اين قانون را بالمره كنار گذاشت ، و طرح نوى ريخت ، كه مثل قانون پيشنهادى ما شامل تمام واحدهاى فنى و ادارى باشد ، و شرايط ورود و توقف در هر رتبه را بتناسب دانشهاى لابد منه كار ، تعيين كند و تجديد نظرى هم در مدت توقف در هر رتبه ، به عمل آيد تا قدرى از عدهء مدير كل‌هاى بىاداره كاسته شود ، و مديران كل ادارات ، واقعا مردمان پختهء همه چيز تمامى بشوند ، و شرايط استخدام سختتر شود ، كه با شليه‌ها و ليسانسيه‌ها و دكترهاى ما ، به كارهاى خصوصى مولد ثروت بيشتر از استخدام دولتى ، توجه كرده ، بر آبادى كشور بيفزايند و يك قرارى هم براى دست بسر كردن اينهمه سپهسالار بى لشكر ، يعنى مديران كل بىاداره ، و تابين‌هاى بنه‌پا ، يعنى افراد بيكاره ، كه جز گرفتن حقوق ادارى و تلف كردن عمر كارى ندارند بدهند « 1 » تا هم آنها را از بطالت و اكل ميته خلاص كنند ، و هم ادارات دولتى را از دار العجزه بودن بيرون آورده ، و براى آينده كارگران لايق و مديران كافى بسازند . چهل سال بخرج اين ملت ستم‌كش شوخى كرديم بس است . در قرن اتم لازم است بيشتر از اينها جدى باشيم ! تا حضرت اشرفها چگونه فكر كنند ؟\r\n\r\nاشتغال من برياست ديوان محاكمات ماليه\r\nدر اواخر دلو 1300 يكروز باز تلفون صدا كرد . از وزارت ماليه احضارم كرده بودند . معلوم شد آقاى ميرزا رضا خان نائينى را كه از مدعى العمومى ديوان تميز ، برياست ديوان محاكمات ماليه طلبيده بودند بعد از يك ماه تصدى اين شغل خودش يا وزارت عدليه شغل سابق را براى او مناسب‌تر دانسته و براى ديوان محاكمات ماليه مرا در نظر گرفته‌اند . منهم چون قوانين و نظامات قديم و جديد ماليه را كاملا زير چاق داشتم و از عهدهء اين خدمت به خوبى برميآمدم ، بدون نك‌ونال « 2 » و گرفت‌وگير « 3 » اين شغل را پذيرفتم و از فردا صبح باينكار مشغول شدم ، و بعد از چند روزى فرمان رياست ديوان محاكمات ماليه را به امضاء و صحهء اعتضاد السلطنه ، برادر بزرگتر سلطان احمد شاه كه به علت شاهزاده نبودن مادرش ، از سلطنت و ولايت عهد محروم شده ، و در غياب شاه و وليعهد كارهاى درجه دوم و تشريفاتى سلطنت را اداره ميكرد ، دريافت داشتم .\r\nدر اين دوره با اينكه در قوانين هريك از وزارتخانه‌ها ، و از جمله قانون تشكيلات ماليه\r\n\r\n\r\n","description":"","footnote":"\r\n( 1 ) - در قشون سابق عده‌اى كه خيلى بىمصرف بوده و حتى مشق نظامى را هم نميتوانستند ياد بگيرند ، به آنها حقوق كمترى ميدادند و در مواردى كه باقى براى مشق ميرفتند ، اينها را براى نگاهبانى اثاثيه و بنه در سربازخانه يا اردو ميگذاشتند و اين جمله از اين مثل « در مواجب گرفتن سرتيپ است و در كار كردن بنه‌پا . » به خوبى واضح مىشود .\r\n( 2 ) - نك‌ونال كردن ، زق‌زق كردن ، زوكه زدن ، نقه زدن ، كنايه از اظهار عدم رضايت از كار است .\r\n( 3 ) - گرفت‌وگير كنايه از اشكال تراشى است .\r\n","page_name":" 476 ","page_number":484},
  {"content":"\r\n\r\nذكر شده بود ، كه بايد براى مقامات عاليهء وزارتخانه فرمان سلطنتى صادر شود ، چون كارها بىبندوبار و وزراء بىمبالات بودند ، در اين زمينه هم مطابق قانون رفتار نميكردند .\r\nمعهذا ، هروقت مشير الدوله رئيس الوزراء ميشد از اين حيث هم قانون رعايت شده برطبق قوانين فرمان نصب صادر مىگرديد .\r\nالبته « مستوفيان عظامى » نبودند كه « شرح فرمان مبارك را ثبت و ضبط كرده ، در عهده شناسند » ولى باز هم پشت صحهء شاه ، مهر رئيس الوزراء و در محل ديگر ، مهر وزير مربوط و بالاخره ، مهر رئيس دفتر مخصوص ، در پشت فرمان خورده ، نمرهء صدور هم با امضاى متصدى دفتر صدور فرامين ، داشت .\r\nهنوز هم نميدانم ، كه بعد از سه چهار سال بيكارى ، كه جز رياست چهل پنجاه روزهء تشخيص عايدات كسى حالى از من نپرسيده بود ، اين يادبود را از مشير الدوله دارم يا از جناب آقاى امان اللّه اردلان كه بتازگى مدير كل وزارت ماليه شده و مثلا بعد از رفتن ميرزا رضا خان نائينى بشغل سابق خود مناسبت مرا براى اين شغل بذكر بالاترها داده و آنها هم پذيرفته باشند . زيرا من در مدت عمر خود ، هيچ اتفاق نيافتاده است كه براى گرفتن شغل عريضه‌نگارى كنم ، و پشت در اطاق هيچ وزيرى بنشينم . البته با وزرائى كه خصوصيت داشتم ، براى تبريك مقام ، بديدار آنها ميرفتم ولى سلامى بود و والسلام . و مخصوصا تا وقتى كه بر سر كار بودند ، هيچ مزاحم آنها نمىشدم چنان كه در اين يك ساله اخير هم ، بديدار آقاى احمد قوام ، نخست‌وزير فعلى نرفته‌ام ، زيرا پيش خود فكر ميكنم ، كه كمترين و كوچكترين مساعدتى كه اشخاص بيكار باولياى امر بايد بكنند ، همان معاف كردن آنها از تصديع بيوجه است ، بر فرض اينكه بخواهند راهنمائى و نصيحتى هم به صاحب مسند بكنند ، مىتوانند با دو كلمه نامه مقصود خود را انجام كنند ، و بيچاره نخست‌وزير را بگذارند . بدردهاى بيدرمانش برسد .\r\n\r\nجريان كار ديوان محاكمات\r\nديوان محاكمات ماليه ، كه برحسب قانون تشكيلات جديد ، بايد در كليهء موارد اختلافات مالى دولت ، و همچنين در اختلافات حاصلهء بين مالكين خالصهء انتقالى ، به شرط اينكه اختلاف مربوط بتلقى از دولت باشد رسيدگى كرده ، و حكم بدهد . در اين هفت هشت سالهء وجود قانونى خود ، چندين رئيس عوض كرده بود ، كه بعضى از آنها ادارى صرف بوده ، بموازين قضائى آشنائى نداشتند ، و برخى از قوانين ماليه و موازين قضائى هردو بىاطلاع و بالاخره پاره‌اى هم مثل رئيس آخرى بموازين قضائى آشنا ، ولى از قوانين ماليه بىخبر بودند . اين ماشين عدالت مالى دولت ، به همين جهات ؛ كار شايانى پيش نبرده و بقدرى بطؤ جريان داشت ، كه مردم تمام كردن كار خود را ولو با مبلغى كمتر از حق و كنار آمدن با ادارات مالى ، كه ناگزير مدعى يا مدعى عليه آنها ميشدند ، بر مراجعهء به اين ديوان ترجيح ميدادند با وجود اين دفتر ديوان محاكمات ماليه پر از دعاوى خاتمه نيافته بود ، كه مردم در اين هفت هشت ساله مراجعه كرده ، و از رفت‌وآمد و تجديد جلسات محاكمه خسته شده ، و كار\r\n\r\n","description":"","footnote":"","page_name":" 477 ","page_number":485},
  {"content":"\r\n\r\nرا سر داده رفته بودند . بطوريكه هرسالى ، بيش از ده بيست تا حكم ، آن هم در مسائل كم اهميت ، از اين ديوان صادر نشده ، و كارهاى مهم روى هم در آرشيو خوابيده بود .\r\nمردم ، براى طرح دعوى در محاكمات ماليه ، بوكلاى عدليه مراجعه ميكردند . اين وكلا هم ، كه از قوانين ماليه بىاطلاع بودند ، ميخواستند در اين محكمهء اختصاصى هم ، همان حرفهائى را كه در محاكم عدليه ميزنند و جز دراز كردن قضيه و طول دادن جريان محاكمه ، منظورى ندارند پيش بياورند . خلاصه اينكه ، در جلسات محاكمه ، جز لفاظى بيمصرف چيزى كه حقيقتى را روشن كند در كار نبود و اگر هفته‌اى يكى دو جلسهء محاكمه هم تشكيل ميگرديد ، وقت محكمه صرف تشريفات غير لازم و گاهى خنده‌آور مىشد . آنها كه در آن دوره با ديوان محاكمات ماليه سروكار داشته‌اند و يا احيانا پرونده‌هاى كهنهء ديوان محاكمات ماليه را مطالعه نموده‌اند ، شاهد اين گفته مىباشند كه من باحترام مرده‌ها و زنده‌ها از ذكر چگونگى اين جلسات محاكمه كه بيشتر بكمدى شبيه بوده و پردهء خنده‌آورى ميتوان از آنها ساخت صرفنظر مىكنم .\r\nمعهذا اين ديوان يكنفر رئيس و دو نفر عضو اصلى ، و يكنفر عضو على البدل و يك نفر مدعى العموم ، و چندين نفر عضو دفترى كه در تحت رياست رئيس دفتر مشغول بودند داشت و پنج شش اطاق سمت شمال ساختمان اندرونى عمارت خورشيد را ( اندرون كامران ميرزا ، كه روبروى مدرسهء مادر شاه ، و جنب سر در الماسيه بود ) اشغال كرده بود .\r\nبعد از اشتغال من برياست اين ديوان كارهاى نيمه تمام سابق در ظرف دو سه ماه تمام شده و مردم هم كه دانستند كارشان زودتر ختم مىشود ، از هر طرف به اين محكمه روآوردند .\r\nمحكمه‌اى كه ماهى دو حكم بيشتر صادر نميكرد روزى يكى دو حكم نهائى و قرار صادر كرده سروصورتى به كار داده شد . وزارت ماليه هم ، بعد از گذشتن قانون استخدام كشورى محاكمهء تخلف‌هاى ادارى اعضاى وزارتخانه را كه ميتوانست با اعضاى هم رتبهء ادارى آنها ترتيب دهد ، به جهت همين سرعت جريان ، به اين محكمه رجوع كرد ، و روزبروز بر عدهء كار چه از حيث رجوع و چه از حيث ختام افزوده ميگشت . گذشته از كارهاى ديوان محاكمات كميسيون‌هاى ادارى و فوق العادهء وزارتى هم بود ، كه هفته‌اى چند ساعت هم بايد صرف اين كميسيونها بكنم .\r\nدر اينجا ، بىمورد نيست كه قدرى خوانندهء عزيز را ، به طرز جريان كار در ساير ادارات ماليه هم ، واقف نمايم .\r\n\r\nادارهء محاسبات وزارت ماليه\r\nميدانيم ، برادرم آقاى فتح اللّه مستوفى ، در كابينهء سيد ضياء الدين و وزارت ماليهء ميرزا عيسى خان فيض ، بر اثر رأى كميسيون اصلاح ماليه از رياست ماليات مستقيم ، برياست محاسبات صاحبجمعان منتقل شده است . نظر كميسيون اصلاح ماليه در اين انتقال ، بر اين بود كه اين قسمت حساس كارهاى ماليه ، از وضع اسف‌آورى كه داشت .\r\nبيرون آمده ، رنگ‌وروى ادارى بگيرد . زيرا اين قسمت از ادارهء كل محاسبات ماليه ،\r\n\r\n","description":"","footnote":"","page_name":" 478 ","page_number":486},
  {"content":"\r\n\r\nبا داشتن چهار شعبه ، و هر شعبه چندين نفر محاسب و ثبات و ضباط ، از به دو تأسيس تا آن روز ، حتى يك حساب را هم رسيدگى نكرده ، و يك مفاصا به كسى نداده بود . بسته‌هاى پستى محتويات محاسبات ماهيانه ، كه از ولايات رسيده ، و البته اسناد خرج هم ضميمهء آن بوده ، يكسر بانبار اسناد منتقل شده ، و مراسلات دائر بارسال اين حسابها ، در هر سال در يك كارتن ، ضبط كشته بود ، اگر گاهى ، راجع بپاره‌اى از اقلام يا اسناد محاسبات يكى از ولايات اختلافى توليد و پرسشى ميشد ، تازه سر شعبهء مربوطه ، يكى از ضباطهاى زيردست خود را مأمور ميكرد ؛ كه در ميان اين بسته‌هاى درهم‌وبرهم ؛ كه در انبار ريخته ؛ و هيچ نظمى در آن قائل نشده بودند ، چندين روز . يا چند هفته‌اى بگردد و بستهء مطلوب را پيدا كرده نزد سر شعبه بياورد . و بعد از چند روز تجسس اگر سند يا اطلاعى كه موجب اين مزاحمت شده بود در اين بسته بدست مىآمد ، سر شعبه گزارشى ترتيب داده ، امر امر مبارك است را بجاى اظهار عقيده ، در آخر آن ، درج كرده براى آقاى رئيس دايرهء رسيدگى بمحاسبات بفرستد ، و ايشانهم ، فهميده يا نفهميده ، چيزى پاى گزارش نوشته ، و بعرض رئيس ادارهء كل محاسبات ، البته با همان جملهء امر امر مبارك است بىپير ، ارسال دارند تا ايشان هم چيزى بمنزلهء نمك بر اين درهم‌جوش « 1 » ادارى اضافه كرده ، براى آقاى معاون بفرستند كه ايشان بعرض وزير برسانند ، وزير كه بيچاره ، از جمله‌هاى ملمع اين آقايان كه هريك اشكال بزرگترى بر اصل قضيه افزوده بودند چيزى سرش نميشد ، بدون تصميم با خواستن توضيحى ، كه مقدارى بر اشكالات كار مىافزود ، پرونده را پس بفرستند و اين پرونده از پائين به بالا ، و بالا به پائين رفت و آمد كرده ، و هرروز بر حجم آن اضافه شود ، تا بالاخره وقتى بكميسيون ادارى مراجعه مىشود ، كار بالمره لاينحل و فراموش گردد .\r\nدر اداور استيفائى قبل از مشروطه ، پيشكار يا رئيس ماليه يا حاكمى كه بايالت يا ولايتى مىرفت ، تمام بدهى مالياتى آن ايالت يا ولايت را بدهى خود مىدانست . كتابچهء دستور العملى كه به او مىدادند ، جمعش تمام ماليات آن ايالت يا ولايت ، و خرجش مخارج محلى ، و باقى آن بايد بخزانهء دولت عايد شود . مستوفى آن ايالت يا ولايت هيچوقت ادعاى عدم وصول از صاحب جمع نمىپذيرفت ، و در مقابل تمام مبلغ ماليات ابو ابجمعى ، از او مخارج پيش‌بينى شده در دستور العمل ، و يا قبض رسيد خزانه مطالبه ميكرد . والى و پيشكار ماليه يك ايالت و ولايت هم ، به احكام جزو قلمرو خود همين قسم عمل ميكردند .\r\nيعنى حاكمى را كه به محلى مىفرستادند ، تمام ماليات آنجا را از او سند مىگرفتند ، و دعوى عدم وصول از او نمىپذيرفتند ، و در موقع محاسبه ؛ حاكم مزبور بايد تمام مبلغ سند\r\n\r\n\r\n","description":"","footnote":"\r\n( 1 ) - درهم جوش نام خوراكى است كه در قديم معمول بوده و فعلا شايد پيرزنها هم از پختن آن بىاطلاع باشند . من در سن نيمه جوانه‌مردى خود يك بار اين خوراك را خورده‌ام و فعلا جزئيات آن در نظرم محو شده است . آنچه اجمالا در نظرم مانده است ، زيادى اجزاء اين خوراك است . بطور استعاره بهرچيز مخلوط درهمى هم درهم‌جوش ميگويند .\r\n","page_name":" 479 ","page_number":487},
  {"content":"\r\n\r\nسپردهء خود را ، يا بحوالهء والى و پيشكار ماليه پرداخته ، و عين حواله را در دست داشته باشد ، يا قبض رسيد پيشكار يا والى را . حسابها هم هميشه ، بعد از دورهء عمل يك ساله ، رسيدگى و بصاحبجمع‌ها مفاصا داده ميشد .\r\nماليه‌چىهاى متجدد ، اسم اين طرز عمل را مقاطعه‌كارى گذاشته ، رسيدگى ساليانه را كافى ندانستند ، و گفتند بايد صاحبجمعان ماه به ماه صورت حساب خود را بفرستند كه مركز ، از عمليات وصول و ايصال آنها باخبرتر باشد . ولى اين حساب را نكردند ، كه اين تغيير طرز عمل ، اساس عايدات دولت را متزلزل خواهد كرد ، زيرا صورت حسابهاى ماهيانه ، از حيث جمع ، جز مقدار وصولى همان ماه ، حاكى چيز ديگرى نيست ، و ممكن است در آخر سال مقدارى از ماليات در محل مانده ، و وصول نشده باشد ، و اين باقى بسال بعد ، و سال بعدتر ، بدون اين‌كه آخرى براى آن تصور شود ، بماند ، يا مأمورين وصول تمام ماليات هرساله را وصول كنند ، و هرقدر از آن را مروتشان اقتضا كند ماه‌بماه ، بمركز خود فرستاده ، باقى آن را بجيب بزنند ، قبض چاپى سوش‌دار را براى جلوگيرى از اين فساد اساسى معمول كرده بودند ولى با قبضهاى موقتى كه مأمورين گاهى از راه ناچارى و زمانى عمدا و بعذر فراموشى و جا ماندن كارنهء قبض ولى به قصد تقلب ميدادند چه ميكردند ؟ و چگونه ميتوانستند در آنها تفتيش به عمل آورند ؟ اينها چيزهائى بود كه ماليه‌چىهاى متجدد بفكرشان نمىرسيد . رؤساى ماليه هم چون اين طرز عمل بىدردسرتر و يا بصرفه‌شان نزديكتر بود از خدا خواستند و همين طرز در كل كشور بجريان افتاد . خدا داناست كه چقدر از اصل ماليات در اين مدت لاوصول مانده و يا وصول شده و تحصيلداران ماليه بعنوان لاوصول بجيب زده بودند ، زيرا با اين طرز عمل حساب ساليانه كه حاوى كل ماليات قلمرو يك ولايت يا يك ايالت باشد بالمره از ميان رفته بود . بر اين جمله عدم رجوع به همين محاسبهء ماهيانه بىسروته را هم اضافه كنيد ببينيد چه چاپاچاپى مىشود ! !\r\nپيشكار يا رئيس ماليه‌اى كه بايالت و يا ولايتى ميرفت با يقينى كه به بىمراجعه ماندن محاسبات ارسالى ماهيانهء خود داشت چه جديتى در ارسال منظم آنها به كار مىبست ؟\r\nو بر فرض ارسال منظم تا چه درجه در صحت اين حسابها كوشش ميكرد ؟ اينها چيزهائى نيست كه بتوان ولو بحدس و تخمين هم باشد اندازه‌اى از آن بدست داد . در همين دوره بود كه تحصيلداران ماهى 25 تومانى كه مثل عاملين فروش اجناس انحصارى امروز در ظرف چند ماه داراى الاف و الوف ميشوند ، در ظرف دو سه ساله داراى چهل پنجاه هزار تومان سرمايه شده بودند زياد ديده و شنيده ميشد ، زيرا اين لااباليگرى ادارهء مركزى بروساى ماليهء ولايات و از آنها به سر تحصيلداران بلوكات و از آنها به بعضى تحصيلداران هم سرايت كرده و به همين جهت بود كه ماليات بده‌هاى بزرگ مانند خزعل و سپهسالار خلعتبرى و امثال آنها از به دو مشروطه هيچ ماليات نداده بودند و هيچكس هم دربند آن نبود و در همهء ولايات مبلغ زيادى از ماليات متنفذين محلى باقى مانده بود كه نه وزارت\r\n\r\n","description":"","footnote":"","page_name":" 480 ","page_number":488},
  {"content":"\r\n\r\nماليه و نه رؤساى ماليهء ولايات و نه سر تحصيلداران و حتى تحصيلداران هيچيك از مبلغ و ميزان آن خبرى نداشتند .\r\nبالجمله اگر پيشكاران و رؤساى ماليه مردمان امينى بودند آنچه به آنها ميرسيد ، حساب آن را ماه‌بماه بادارهء مركزى كه اين حساب را سربسته بانبار مىريخت ، مىفرستادند و مطالبه‌اى از ماليات بده در كار نبود ، و اگر هم مطالبه‌اى ميشد از طرف تحصيلداران ذينفع بوده ، و پيشكار ماليه از آن بىاطلاع ميماند . زيرا او هم هرچه تحصيلدار مىفرستاد ، دريافت داشته ، و حتى شايد از جزو جمع و حاصل ابو ابجمعى تحصيلداران قلمرو خود هم بىخبر بود . زيرا مركز از او حساب ساليانه نميخواست و آنچه هم ماه به ماه ، بعنوان صورت حساب ، ميفرستاد بىمراجعه ، يكسر بانبار اسناد كهنه ميرفت .\r\nدر اروپا ، از حيث وصول همين عمل مجرى است . ولى در آنجا ، مفتش هم در كار هست كه دنبال تحصيلدار ، بدهات رفته ، و بفردفرد ماليات بده‌ها مراجعه مىكند و از قبضهاى مالياتى كه تحصيلدار داده ، و بقايائى كه مانده است ، صورت برداشته و هر هفته ، ميزان وصولى تحصيلدار را تعيين نموده ، و بدفتر مربوط او صورت مىدهد ، بطوريكه تحصيلدار نميتواند ، پس و پيشى در ميزان وصولى خود ، و يا خاطرخواهى از موديان بكند . ولى ما ، بدون داشتن اين خدمت تفتيش ، اين وضع را در كشور خود برقرار كرده بوديم . مثل ما ، همان مثل كلاغ بود ، كه ميخواست مثل كبك راه برود ، راه رفتن خود را هم فراموش كرده بود « 1 » .\r\nبراى بهبودى اين اوضاع اسف‌آور ، خيلى چيزها از جمله همين خدمت تفتيش و بازرسهاى امين لازم بود ، كه ما از آنها خيلى بدور بوديم . معهذا لازم بود كه مركز قدرى بيشتر بمحاسبات ارسالى ولايات توجه كرده ، لامحاله از حيث خرج رسيدگىهاى دقيقترى به عمل آورد ، كه اگر چيزهاى بالمره نامربوطى كه با اين عدم رسيدگى ، ناگزير در حساب زياد اتفاق ميافتاد ، در محاسبات ارسالى مأمورين ماليه يافت شود ، از آنها مؤاخذه شده و آنها را بيشتر بوظيفهء خود آشنا نمايد . و براى ايفاى همين نظريه بود كه كميسيون اصلاحى ماليه ، در وزارت ميرزا عيسى خان فيض ، صلاح دانست كه آقاى فتح اللّه مستوفى تغيير شغل داده ، بسرپرستى اين قسمت برود .\r\nاگرچه اصلاحات كميسيون همه نقش برآب شد ، ولى آقاى مستوفى جهت و سبب اين تغيير شغل خود را فراموش نكرد ، و البته با زحمت زياد توانست ، سر شعبه‌ها را بهر كيفيتى بود ، به كار وادارد . سال هزار و سيصد را حد فاصل ، بين عدم رسيدگى و رسيدگى قرار داده ، و با ممارست زياد ، و جلوگيرى از طفره و تعلل‌هائيكه ناگزير سر شعبه‌ها براى فرار از كار ، به كار مىبستند در آن سال جمع خرج عملى از كل كشور ساخت و بعد كم‌كم سر شعبه‌ها به كار كردن عادت كرده ، و طرز رسيدگى بحسابها و تطبيق آنها با اسناد خرج و جزئيات عمل را\r\n\r\n\r\n","description":"","footnote":"\r\n( 1 ) - اصل ضرب المثل « كلاغ ميخواست مثل كبك راه برود ، راه رفتن خود را هم فراموش كرده است .\r\n","page_name":" 481 ","page_number":489},
  {"content":"\r\n\r\nزير چاق نمودند و عمل رسيدگى بمحاسبات صاحب جمعان سروصورتى گرفت و اين طلسم كه دورهء مشروطه آن را ايجاد كرده بود ، بدست ايشان شكست و كار بجريان افتاد .\r\nالبته دواير ماليهء ولايات هم وقتى ديدند ، راجع بحسابها و اسناد خرج ارسالى ماه گذشتهء آنها ، در ماه بعد رسيدگى و تذكراتى راجع باقلام يا اسناد خرج آنها داده مىشود ، دست پاى خود را جمع‌تر كرده و در محاسبات زير دستهاى خود بيشتر دقيق شدند ، و بعد از يكى دو سال تا حدى آن هرج‌ومرج سابق بنظم و ترتيب متمايل شد . ولى البته « با يك گل بهار نمىآمد « 1 » » و بايد ساير ادارات وزارتخانه هم همين قسم دلسوزيها را داشته باشند ، تا كار از هرجهت اصلاح شود . ولى كى به اين فكرها بود و كى گوش به اين حرفها ميداد ؟ رياست كل ادارهء محاسبات كه گذشته از دايرهء رسيدگى بمحاسبات دايرهء بودجه و دائرهء حوالجات را هم تحت ادارهء خود داشت ، در اينوقت با ميرزا محمد على خان فرزين « 2 » بود .\r\n\r\nتشخيص عايدات\r\nاين طرز عمل در بىسررشته كردن ادارهء تشخيص عايدات كه بايد عايدى هر ولايت را تشخيص بدهد بيشتر مؤثر بود . در ادوار قبل از مشروطه ، كتابچه‌هاى دستور العملى كه براى يك ولايت ميفرستادند حاوى جمع و خرج دورهء عمل يكسالهء آن ولايت بشمار ميآمد . جمع اين كتابچه خلاصه‌اى از جزو جمع كليهء بلوكات آنولايت بود ، كه مبلغ كل عايدى هر بخش و بلوكى در آن نموده شده ، و جمع كل اين اقلام جمع اين دستور العمل ، يا بودجه را تعيين مىكرد . حاكم يا رئيس ماليه‌اى كه بولايتى ميرفت از روى اين دستور العمل ، از حكام بلوكات قلمرو خود سند مالياتى ميگرفت و ماليات را برطبق اين سند ، از او مطالبه و وصول و ايصال ميكرد و محاسبهء ساليانهء حاكم هم ، برطبق همين دستور العمل ، ريخته ميشد . رسيدگى ساليانه براى اين بود كه ببينند ، طبق بودجه عمل شده و صاحب جمع وجوهى را كه بايد بموجب دستور - العمل ، پرداخته باشد ، پرداخته است يا خير ؟ و ماليات را مطابق آنچه در دستور عمل نوشته شده است ، دريافت داشته يا زياد و كمى در آن به خود اجازه داده است ، ولى در اين دوره نه\r\n\r\n\r\n","description":"","footnote":"\r\n( 1 ) - اصل مثل : « با يك گل بهار نمىآيد » است .\r\n( 2 ) - مرحوم فرزين را من سبب شدم كه از رقم نويسى بىمصرف گمرف بادارهء ماليه منتقل شده ، او را برياست ماليهء همدان فرستادم . مرنار و بلژيكيهاى گمرك او را به كارهاى كوچك ادارى مشغول ميكردند و بسنت سنيهء خود كاريكه حل و عقدى داشته باشد به او مراجعه نمينمودند .\r\nدر رياست ماليهء همدانش توانست هم كفايت خود را بادارهء مركزى نشان بدهد و هم بواسطهء حسن رفتار كارى بكند كه بوكالت همدان بمجلس بيايد . خودش خود را دمكرات معرفى ميكرد ، ولى نيكمردى او با افكار هم‌حزبهايش مناسبتى نداشت . در هرحال زيادتر از اينكه مرد ادارى باشد ، مرد خوب بود و نيكمردى او ، مانع آن بود كه كارى براى خود ، يا اداره‌اى كه به او سپرده شده بود انجام دهد . در عين حال بسيار وظيفه‌شناس و مردمدار بود و بيشتر ترقيات او كه بالاخره بوزارت دربار شاهنشاهى هم رسيد ، بر اثر مردمدارى و موقع‌شناسى و تواضع و حسن رفتارش بود .\r\nبراى ارباب رجوع هيچ كارى انجام نميداد ولى هيچكس از محضر او ناراضى برنميگشت . شگرد فرزين در حسن محضرش بود .\r\n","page_name":" 482 ","page_number":490},
  {"content":"\r\n\r\nدستور العملى براى ولايات نوشته ميشد ، و نه حساب ساليانه‌اى از مأمورين ماليه مطالبه ميكردند .\r\nرئيس ماليهء ولايت هم ، البته از مباشرين جزو ، سندى از ابو ابجمعى آنها نميگرفت ، و اگر شخص صحيح العملى بود ، آنچه مأمورين جزء و تحصيلداران براى او ميآوردند ، ميگرفت و در صندوق ميريخت ، و هر خرجى كه پيش ميآمد از صندوق ميپرداخت و حساب جمع و خرج ماهيانهء آن را بمركز ميفرستاد ، و وقتى از عمل بر كنار ميرفت كسى از او حسابى از دورهء عملش نميخواست كه معلوم شود اين آقاى رئيس ماليه تمام ماليات دورهء عملش را وصول ، و بوظيفهء خود عمل كرده است يا آنچه تحصيلداران مروتشان اقتضا كرده و به او داده‌اند گرفته است ؟\r\nخوانندهء عزيز ، مىتواند تصور كند كه با اين طرز عمل ، ادارهء تشخيص عايدات كارش چه بوده ، و چه خبرى از عايدات كشور داشته است ؟ البته در اين اداره جزو جمع كل كشور همان جزو جمع مستوفىهاى دورهء قبل موجود و از مميزىهاى جديدى كه احيانا به عمل آمده بود صورت‌هاى منظم يا غيرمنظمى در قفسه‌ها چيده شده بود . ولى روح رئيس كل تشخيص عايدات و دواير جزو آن ، از حقيقت عملى كه در عايدات كشور مىشد بىخبر بود . نه دستور - العمل ساليانه‌اى براى ولايت مىنوشتند و نه جزو جمعى ترتيب مىدادند زيرا با اين طرز عمل حاجتى به اين زحمات نبود . گذشته از اين كار روزانه و مطالعه و تعيين تكليف صد الى دويست نامهء ارباب رجوع كه از زيادى ماليات ، يا اختلافات بين خود و رؤساى ماليه ، شكوه داشتند و صدور جواب آنها وقتى كه به كار اساسى برسد ، نميداد . من در چهل پنجاه روزهء رياست خود در اين اداره نقشه‌هائى طرح كرده بودم كه از اين بىاطلاعى ادارهء تشخيص ، عايدات ، از عمل واقعى وصول ماليات ، كاسته شده ، و پيشكاران ماليه را تحت تفتيش درآورده منقصتى را كه طرز جريان كلى عمل ، در اين كار هم ايجاد كرده بود ، مرتفع سازد ؛ منتها به من مجال ندادند ، كه مقصود خود را ، در اين مشروع ، عملى كنم . بعد از من هم اين اداره تا اينوقت سه نفر رئيس ديگر پيدا كرده بود ، كه آنها اهل اين فكرها نبودند ، همينقدر كه كار جارى را مىگرداندند مايهء خوشوقتى بود .\r\n\r\nخزانه\r\nمن در خزانه هيچوقت عمل مستقيم نداشته‌ام ، كه اظهار اطلاع مخصوصى از طرز عمل اين اداره در اين دوره بكنم . ولى اين طرز كلى عمل ، كه خوانندهء عزيز از آن اطلاع حاصل كرد ، البته در اين اداره هم اثرات خود را داشته ، و آنچه به او ميداده‌اند مىگرفته و خبرى از بقاياى مالياتى طبعا نمىتوانسته است ، داشته باشد ، شايد در حساب خرج مثل محاسبات وزارت ماليه نبوده است ، كه اصلا بسته‌هاى اسناد خرج را باز نكند ولى از حيث جمع و عايدى ، ناگزير همان بىاطلاعى ادارهء تشخيص عايدات را داشته ، بلكه از اين حيث از آن اداره هم بىاطلاع‌تر بوده ، و شايد اصلا از ميزان مالياتى كه هر ولايت بايد در سال بپردازد هم ، خبرى نداشته ، آنچه رؤساى ماليه از وصولى ماهيانهء خود قلمداد مىكرده‌اند ، مىپذيرفته و در\r\n\r\n","description":"","footnote":"","page_name":" 483 ","page_number":491},
  {"content":"\r\n\r\nحقيقت دفتر اين اداره از حيث عايدى از دفتر يك بقال هم بىاعتبارتر بوده است . زيرا بقال مىتواند با وزن كردن انبارهاى خواربار و رجوعى بدفتر خود ميزان كار آتيهء خويش را بدست آورد ، در صورتى كه خزانهء كشور با اين طرز عمل ممكن نبود بداند در ماه‌هاى گذشته چقدر از كل ماليات كشور وصول شده ، و تا ختم دورهء عمل اميدوارى بچقدر عايدى ميتوان داشت ، و مقايسهء عمل خزانه در سال جارى با سالهاى قبل ، چيست ؟ زيرا از اصل عمل كه عايدات مسلم كشور است هميشه بىاطلاع بود . رياست اين اداره يك چند با فهيم الملك بوده و در اين وقت ترجمان الدوله مترجم ( ؟ ) سابق مرنار به اين شغل برقرار شده بود ! اگر گاهى وزارت ماليه ، براى نمىدانم چه مقصود اطلاعى از ميزان درآمد باقىماندهء سال از خزانه مىخواست ، يا بايد بماههاى نظير در سالهاى قبل مراجعه كنند يا بخشنامه‌اى بكليهء ولايات بفرستند ، كه آنها هم برحسب حدس و تخمين چيزى بگويند كه مسلما نتوانند گفتهء خود را عملى كنند . زيرا آنها هم در بىاطلاعى از اصل و حقيقت عمل مثل مركز بودند .\r\n\r\nكميسيون تطبيق حوالجات\r\nديوان محاسبات سابق ، كه بايد بكليهء محاسبات صاحبجمعان دولت رسيدگى كند ، در قانون پيشنهادى مشير الدوله بكميسيون تطبيق حوالجات تبديل يافته ، و از اسم آن پيداست كه قانون‌گذار كار رسيدگى بمحاسبات ولايات را ، بادارهء محاسبات وزارت ماليه محول داشته ، و كار كميسيون را منحصر به تطبيق حوالجات صادره ، با موازين بودجه‌اى قرار داده است . وزراى ماليه ، در اين هفت هشت ساله ، اين اندازه اختيار را هم ، براى كميسيون تطبيق حوالجات زياد دانسته ، با تصويب‌نامه‌هاى هيئت وزراء باغچه‌هائى در اختيارات قانونى آن رفته بودند . اعضاى اين كميسيون بايد بانتخاب مجلس باشد ، و اين انتخاب هروقت مجلس بود به عمل مىآمد ، اعضاى اصلى و على البدل اين كميسيون ، برادر - زاده‌ام ميرزا محمد على خان ، و برادرم آقا ميرزا رضا ، و دكتر محمد مصدق ، و عز الملك اردلان ، و يكى دو نفر ديگر بودند ، كه هميشه سه نفر آنها در كار بوده و در مواردى كه يكى از آنها به كار ديگرى مشغول ميشد از اعضاى على البدل بجاى او ميگماشتند . اين كميسيون وظيفهء خود را در حدود اختياراتى كه وزراى ماليه و تصويب‌نامه‌هاى هيئت وزراء براى آن باقى گذاشته بود ، انجام ميداد . ولى بواسطهء همان تحديدهائى كه در اختيارات آنها شده بود ، خيلى پرداخت‌ها بدون اطلاع و امضاى كميسيون به عمل مىآمد .\r\n\r\nمدير كل وزارت ماليه\r\nوزارت ماليه مدير كلى هم داشت ، و در اين وقت اين شغل بميرزا زين العابدين خان ، برادرزاده‌ام محول بود ، پيش‌نويس تمام مراسلات صادرهء وزارت ماليه بامضاى مدير كل ميرسيد ، ولى اختيارات اين مدير كل با وجود ادارهء محاسبات و تشخيص عايدات و ديوان محاكمات و كميسيون تطبيق حوالجات كه هريك برطبق قانون تشكيلات اختياراتى داشتند ، خيلى كمتر و محدودتر از دورهء قبل از اين قانون شده بود .\r\n\r\n","description":"","footnote":"","page_name":" 484 ","page_number":492},
  {"content":"\r\n\r\n\r\nگمرك\r\nگمرك همچنان در دست بلژيكىهاست و بواسطهء همان طرز عمل كه در خزانه‌دارى مرنا در صفحهء 361 تا 364 جلد دوم « شرح زندگانى من » به آن اشاره كرده‌ام ، و با نگاهدارى جمهورى خود باز هم مثل سابق در اين اداره مشغول كارند . اگرچه حالا كه حمايت روسها از آنها از بين رفته است ، بايد اقتدار وزارت ماليه بر آنها بيشتر از زمان نوز و مرنار شده باشد ، ولى آقايان چنان ماهرانه جمهورى گمرك را از وزارت ماليه مجزى نگاه ميدارند ، كه عملا هيچ تفاوتى در اختيارات آنها حاصل نشده ، هرچه بخواهند ميكنند . وزراى ماليهء ما هم ابدا بفكر اين اداره نيستند . حتى ، ادارهء تشخيص عايدات كه برحسب اسمش بايد مداخله‌اى هم در اين كار داشته باشد ، جزئى اطلاعى از اين ادارهء مرموز ندارد و به همان وضع‌هاى سابق آنچه ارادهء آنها تعلق بگيرد ميپردازند . معهذا ، بايد گفت كه عايدى اين اداره بعد از تعرفهء جديد گمركى ، كه بر اثر قرارداد وثوق الدوله بسته شده و فعلا برقرار است ، خيلى زيادتر از ادوار گذشته شده است ، و همين زيادى عايدات است كه بلژيكىها را از تفتيش دقيق در عملياتشان معاف نموده ، و توانسته‌اند اين جمهورى سرى را كماكان در وزارت ماليه نگاهدارى كنند ، و حتى يكى از آنها مليتور برادر مليتور ادارهء ارزاق كابينهء وثوق الدوله ، بادارهء پست هم رخنه كرده ، و در آنجا هم حيف‌وميلهائى به خود اجازه داده است ، كه تازه آفتابى شده و شر او را از سر اين اداره كنده‌اند .\r\n\r\nضرابخانه\r\nادارهء تشخيص عايدات ضرابخانه را كاملا تحت نظر گرفته ، و از خرابكاريهاى جانشين‌هاى لاواشرى ، كه شرح عمليات او را در ابطال الباطل نوشته‌ام ، جلوگيرى به عمل آمده و اگر در اين كارخانهء پول‌سازى سكه‌اى بزنند ، از حيف‌وميل مصون و از خرج تراشىهاى بيمصرف تا حدى مأمونست . زيرا سفارت روسى ، كه از رئيس بلژيكى آن حمايت كند نيست ، و كار بمحور طبيعى خود گردش مىكند و اين اداره از مداخلهء بيگانه و دزدان شريك قافله خلاص شده است .\r\nطلا و نقره در كشور فراوان ، و قران نقره از قرار هر چهل تائى يك استرلنگ ارزش دارد . قيمت گندم بين پانزده تا بيست تومان ، و ارزاق فراوان و زندگانى مادى مردم مرفه است . يك قسمت اين ترفيه مديون نگذشتن معاهدهء تجارتى با روسيه بالشويك است ، كه چون كالاهاى داخلى صادر نميشود ، طبعا ارزان شده است . نگذشتن پيمان تجارتى هم بواسطهء اختلاف طرز كمونيست با دمكراسى ايران است كه از طرف آنها خريدار و فروشنده منحصربفرد ، و از جانب ايران متشتت است و به همين جهت ، تاكنون نتوانسته‌اند راهى كه از ضرر اقتصادى ايران جلوگيرى كند ، فكر كنند . در آتيه باز هم محلى گير مىآورم ، كه در اين زمينه توضيحات كافى بدهم . فعلا لازم است ببينيم ، مشير الدوله با اين ملا كريم كابينه چه كرد ؟ آيا توانست جلو زياده‌رويها و تجاوزات او را نسبت بساير دواير ، بخصوص ماليه بگيرد ؟\r\n\r\n","description":"","footnote":"","page_name":" 485 ","page_number":493},
  {"content":"\r\n\r\n\r\nكارشكنىهاى عمدى\r\nمثل اين است كه سردار سپه ميخواهد باضداد خود حالى نمايد كه بيهوده به خود عذاب و اين شخصيت وجيه را براى جلوگيرى از او زحمت داده‌اند . با وسائلى كه او در اين يك ساله بدست آورده است ، هيچ قدرت و وجاهتى نميتواند در مقابل ارادهء او مقاومت نمايد ، و به همين جهت ، در دورهء اين كابينه ، دست بكارهائى زده است كه تاكنون سابقه نداشته ، و گوئى در اين تجاوزات ، تظاهر بيش از پيش بردن مقصود مداخله دارد .\r\nمثلا همه ميدانستند كه اوضاع كشور مستلزم تقويت قوهء نظامى است ، كه قدرت دولت را در همه‌جا برقرار كند ، و بر اثر همين فكر ، هركس رئيس الوزراء بود انقد وجوه را براى قشون تخصيص ميداد ، و سردار سپه حاجتى بگماشتن مأمورين نظامى برادراتى كه از آنها عايدى منظمى وصول ميشد ، نداشت . باوجوداين ، فرستادن محمد طاهر خان بادارهء انبار و باز نخواستن او بعد از رياست وزراى مشير الدوله ، جز تظاهر در مداخلهء در ساير دواير دولتى داراى نتيجهء عملى نبود .\r\n\r\nمسبب كودتا منم\r\nسوم حوت 1300 ، و سر سال كودتاى 1299 نزديك ميشد . روزنامه‌ها بعنوان پيش‌رس ، در اطراف حادثهء پارسال شروع بزمزمه كردند و راجع بمسبب واقعى آن ، مقالاتى نوشتند ، و تشريحاتى كردند . يا بقول فرانسه‌ها ، نقطه‌هاى روىئى گذاشتند . البته بعضى از آنها نسبت بسردار سپه كنايات و اشاراتى هم به كار بستند ، كه با طبيعت استبدادى او سازگار نبوده از طرف ديگر ، در اين يك ساله ، و در نتيجهء كودتا پيشرفتهائى هم در قدرت دولت حاصل شده بود ، كه اگر سردار - سپه خود را عامل اصلى آن معرفى ميكرد ، افتخار آنها هم حقا به او تعلق ميگرفت . اين بود كه در تحت عنوان ابلاغيهء وزارت جنگ ، در تاريخ اوايل 1300 ، بيانيه‌اى به امضاء سردار سپه منتشر شد .\r\nاين ابلاغيه ، البته اثر قلم شخص سردار سپه نيست . ولى ، چون دستور مطالبى كه بايد در آن مندرج شود ، مسلما از طرف شخص او داده شده است آوردن عين آن در اينجا ، براى دانستن طرز فكر او در اين روزها شايد بيفايده نباشد . اينك عين ابلاغيه :\r\n\r\nابلاغيهء وزارت جنگ\r\n« از آنجائى كه ، اثرات دورهء انحطاط : مفهوم و معانى عقايد را از اغلب سلب كرده ، و يكرشته كلمات و الفاظ خالى از معنى ، قائم‌مقام حقائق قرار داده است ، و از آنجائى كه بواسطهء همان تأثيرات تدنى و انحطاط اغراض انفرادى بالمره جاگزين سعادت جماعت شده است ، اينست كه در بعضى از جرائد مركزى پس از يكسال تمام كه از مدت كودتا گذشته ، تازه ديده مىشود كه مسبب حقيقى كودتا را موضوع مباحث خود قرار داده ، و در اطراف آن قلمفرسائى ميكنند .\r\nمن اگر ميدانستم ، كه جرائد مذكوره قائد عقايد جمعيت و پيشواى افكار امت شناخته ميشوند . و از روى منطق و برهان ميخواهند ، وارد در فلسفهء ظهور كودتا بشوند فوق العاده مشعوف ميشدم ، كه اصل سبب را بمعرض افكار عمومى گذارده ، و حقايق را بىپرده آشكارا سازم . اما چون از ارتباط مدلول بعضى از جرايد ، با افكار ملى و عمومى مردد هستم ، و بعلاوه ، بطور قطع و وضوح ميبينم ، كه اين موضوع مهم وسيلهء سوء استفادهء ارباب جرائد مزبور ، و بروز اغراض و\r\n\r\n","description":"","footnote":"","page_name":" 486 ","page_number":494},
  {"content":"\r\n\r\nحملات شخصى آنها و تحريك باطنى ايادى سايرين شده است ، اينست كه بدوا از استفهام و ذكر اين سؤال ناچارم .\r\n\r\nآيا با حضور من ، مسبب حقيقى كودتا را تجسس كردن مضحك نيست ؟\r\nاگرچه من بصفاى نيت و خلوص عقيده و احساسات ايرانيت و ايران پرستى خود تكيه داده ، خداى بصير و وجدان بىآلايش را سرلوحهء رفتار و عقايد خويش قرار داده‌ام ، و هر چشم بينا و گوش شنوائى را بمحكمهء قضاوت دعوت ميكنم ، و باضافه ، منتشرات اوراقى را كه ارتباط بهر مسلك و جمعيتى مطرود ، و نمايندهء احساس ساختگى ( نه فكر ) يكفرد واحد شناخته ميشوند ، در درجهء صدم از اهميت تشخيص خواهم داد معهذا صاحبان همين اوراق هم خوبست ، بجنبهء فكرى خود ، اگر متكى بيك معلوماتى است ، مراجعه كرده ، عمدا اشتباه نكنند كه موضوع مهم كودتا در دسترس اقدام هركسى نبوده ، اشخاصى مىتوانستند مبادرت به اين اقدام نمايند ، كه ظلم خارجى و بىلياقتى زمامداران داخلى را از روى قلب و عقيده تشخيص داده باشند !\r\nكسانى مسبب اين اقدام ميتوانستند بشوند ، كه تمام عمر خود را جزو صف و قشون صرف كرده ، اغراض حقيقى مستشاران خارجى را ، از هر طبقه و صنفى بودند در خرابى بنيان اين مملكت ، عملا استنباط كرده باشند .\r\nاشخاصى ميتوانستند ، در مقام اجراى اين مقصود برآيند كه مدت العمر در كوه و بيابانها جان خود را در راه اين مملكت بر كف دست گرفته ، و تشخيص داده باشند كه زمامداران نالايق پست‌فطرت ، تمام آن فداكاريها را به هيچ شمرده ، و تمام زحمات صاحبمنصبان و افراد قشونى را فداى صد دينار منفعت خود نموده‌اند .\r\nآرى ! هركس نمىتوانست پردهء اين شئامت كارىها را دريده ، دستهاى خارجى را از گريبان اين مملكت بيچاره قطع ، و بخودسرى و بىلياقتى و منفعت‌طلبى مزدوران داخلى خاتمه دهد . اين يك فكرى نبود كه در اثر گردش در باغ گلستان و اطاقهاى گرم انشاد شده باشد . كسى را در اين مورد ياراى اقدام و عمل بود كه بدبختى و بيچارگى نفرات زحمت‌كش قشون را در جلوى چشم ، بطور عبرت ديده ، و تمام آن بيچارگىها را با تعيشات لااباليانه ، و هيولاهاى غريب و عجيب كرسىنشينان تهران ، موازنه ، كرده باشد . بىجهت اشتباه نكنيد و از راه غلط مسبب كودتا را تجسس ننمائيد . با كمال افتخار و شرف بشما ميگويم ، كه مسبب حقيقى كودتا منم ، و با رعايت تمام اين معنى ، اين راهى است كه من پيموده‌ام و از اقدامات خود ابدا پشيمان نيستم . اگر على الظاهر ، يكى دو نفر را ديديد كه چند صباحى عرض اندام كردند ، و سطحا راهى پيمودند ، نه اين بود كه اعماق قلب آنها در نظر من مخفى و مستور باشد . همه را مىدانستم ، و استنباط كرده بودم فقط احتياجات موقع مرا ملزم ميكرد كه موقتا دست خود را بر سينهء آنها آشنا نسازم . تا زمانيكه ايران را آئينهء فداكارىهاى خود قرار داده ، و نامحرمان را از محمل انس خارج سازم ، چنان كه ديديد و شنيديد .\r\nاينك اگر بمسبب حقيقى كودتا اعتراض داريد ، بجاى آنكه هرروز در اوراق جرائد بمقام تفتيش و تفحص برآئيد ، بدون انديشه ، مستقيما به من مراجعه كرده ، با نهايت مهربانى اعتراضات خود را از من جواب گرفته ، و آنچه را كه خودتان هم ميدانيد ، و قلبا تصديق ميكنيد دوباره از من بشنويد ، و چنان كه گفتم ، اثرات دورهء انحطاط متأسفانه الفاظ و لغات را قائممقام معانى و حقائق قرار داده ، و كمتر كسى است كه بخواهد ، وارد در مرحلهء حقيقت\r\n\r\n","description":"","footnote":"","page_name":" 487 ","page_number":495},
  {"content":"\r\n\r\nگشته ، سپس در مقام تثبيت عقيدهء خود برآيد . ولى بايد دانست كه بيك سلسله الفاظ مجوف چسبيدن ، و از محيط فكر و حقيقت دورى جستن ، كار خردمندان نيست .\r\nدر اين صورت ، از حملهء به اشخاص غير متجانس ، اگر بفلسفهء كودتا اعتراضى داريد على - التحقيق فرع سبك مغزى شما خواهد بود و اين يك نوع بروز احساسى است كه ابدا بجنبه‌هاى فكرى و تعقل شما مربوط نيست و اگر اندكى قوهء مخيله خود را حكم قضيه قرار دهيد ، ميدانيد كه اضمحلال وطن داريوش ، بر اثر حركات ناخلفان داخلى و اعمال نفوذ خارجى ، در شرف تثبيت ، و فقط مشيت خداوند متعال بود كه هويت ناخلفان و زمامداران بىعرضهء دون‌همت را در پيشگاه عموم ملت آشكار و باز با مشيت خداى ايران است كه در تحت تأثير همين اقدام ، ميرويم حيات از دست رفتهء خود را بجهانيان اثبات نمائيم .\r\nمن از اقدامات خود در پيشگاه عموم ابدا شرمنده نيستم و با نهايت مباهات و افتخار است كه خود را مسبب كودتا بشما معرفى ميكنم .\r\nاين يك فكرى نبود كه فقط در سوم حوت سال گذشته در دماغ من تأثير كرده باشد . اين يك عقيده نبود كه در تحت تأثير افكار ديگران به من تحميل شده باشد بدبختى نوع ايرانى مخصوصا نفرات قشونى را من از چندين سال قبل احساس كرده بودم و اشخاصى كه لياقت شنيدن آن را از من داشتند همه ميدانستند كه تحمل شقاوت‌كارى خارجيان و مملكت فروشى پست‌فطرتان داخلى براى من امرى بس صعب و دشوار بود و در تمام ميدانهاى جنگ ، دفاع مرا در مقابل اين شدائد ميديدند . من نميتوانستم تحمل نمايم كه نفوس بيچارهء ايرانى و هموطنان بدبخت من بمعرض بيع فروش اجانب درآمده ، و پست‌فطرتان تهران هم اسناد اين مبايعه را امضاء مينمايد .\r\nمن نميخواستم مشاهده كنم كه يك ايالت مهمى مثل گيلان در آتش بيداد جمعى يغماگر مشغول سوختن است و زمامداران مركز تمام اين خانه‌خرابيها را اسباب تفريح خود در هيئت و ساير مجالس قرار داده ، و بجاى قلع‌وقمع و سركوبى آنها ، در مشاركت بر عمال يغماگران نيز ، بر وجاهت ملى خود مىافزايند .\r\nبراى من طاقت‌فرسا بود كه اين ملت بيچاره سالى ده كرور تومان مخارج قشون را از بيوه‌زنهاى فقير كرمان و بلوچستان دريافت و تأديه نموده و آن وقت يكنفر دزد ده سال ، در اطراف قم و كاشان و تا دروازهء تهران ، مشغول شرارت و راه‌زنى و سپس بعضى از مركزيان را هم در تمام دزديها ، شريك و انباز بينم .\r\nهيچ ذيحسى تصديق آن را نميكرد كه لشگريان بيچاره ، از صاحبمنصب و تابين در تمام جنگلها لگدكوب خارجى و داخلى گشته ، فوج‌فوج قربانى بدهند و در مركز دولت بلع حقوق آنها را اولين وظيفهء خود قرار داده ، براى مناصب و درجات با شرف نظامى چوب حراج در دست گرفته و هرروز يكعده سردار و صاحبمنصبان خود را بيرون بيندازند ، آبروى دولت و ملت را در نزد اجانب ريخته و خون هر نظامى فداكارى را در عروق آنها منجمد نمايند ، قشون براى هر مملكتى لازم و همه اين حرف را من باب هوس و براى كسب وجاهت ملى ميسرودند ولى در همان حين با تمام قوا بافناء و اضمحلال قشون كوشيده ، جيب خود را پر و قلب هر نظامى وطن‌پرستى را ميشكافتند و دنباله را با كمال بىآزرمى و بىشرمى به جائى ممتد كردند كه كلمهء قشون ( همان كلمه كه در تمام عالم با قيد شرف و افتخار تلقى مىشود و به پاسبانى حقيقى ملت و مملكت معرفى مىگردد ) جز تخفيف صاحبان آن رسم ديگرى را متضمن نبوده و در مقابل تمام صنوف و طبقات مسلوب الاعتبار شده بودند .\r\n\r\n","description":"","footnote":"","page_name":" 488 ","page_number":496},
  {"content":"\r\n\r\nآرى تحمل اين شدائد و مظالم براى من و هركس كه خود را پروردهء اين آب و خاك ميداند كمرشكن و طاقت‌فرسا بود و بالاخره با حقوق بشريت من مخالف بود كه ببينم و مشاهده كنم يك جمعى پست‌فطرت دون‌همت نالايق ، رشتهء اركان مملكت را گسسته و درصدد آن هستند كه بحيات استقلالى مملكت و ملت خاتمه داده و در تمام موارد مختصر نفع شخصى را بر اركان يك مملكت سه هزار ساله ترجيح و مرجح سازند .\r\nمسبب حقيقى كودتا همين عواملى هستند كه هزار يك آن را در ضمن اين ابلاغيه ملاحظه ميكنيد و در تحت‌تأثير همين عوامل بود كه من بلطف خداوندى پناه برده و با عقيدهء راسخ و عزم جازم در صدد برآمدم كه به آن دوران سياه خاتمه داده آبروى از دست رفتهء نظام را عودت و با شهامت همان‌ها حيات مملكتى را تجديد نمايم .\r\nمن بپيشرفت منظور و مقصود مقدس خود مطمئنم و در تمام موارد از خداى ايران و روح مليت خود استمداد مىجويم . زيرا غير از اين دو نقطه اتكاء به هيچ نقطه‌اى متكى نبوده و نخواهم بود ، در اين صورت به تمام ارباب جرائد و صاحبان احساس پيشنهاد ميكنم كه پس از اين ابلاغيه و معرفى مسبب حقيقى كودتا و سابقه‌اى كه به احوال من حاصل كردند ، ديگر هر عنصر غير مانوسى را سبب حقيقى اين امر عظيم تشخيص نداده بفهمند كه مبارزه با عوامل مؤثره جز از قلوبى كه قابليت تأثير را داشته باشد تراوش نخواهد كرد .\r\nباز هم اشتباه نكنيد بعضى از اشخاص « 1 » كوچكتر از آن بوده و هستند كه يك ارادهء منتظم نظامى را با ارادهء و عقايد خويش مربوط ساخته و بعلاوه ، مقام نظاميان فداكار نيز والاتر از آن بود كه با اراده‌هاى خفيفه متحرك باشند .\r\nاكنون اگر بساده‌لوحى خود در انتشار اين افكار ترديدى نداشته باشيد ميتوانيد قطعا بدانيد كه اشخاص آلوده بغرض و عناصرى كه بدست ديگران متحرك باشند در دنياى تاريخ هرگز دوام و بقائى را همراه نبوده و حقايق معنوى را حتما به القاى شبهات نميتوان براى هميشه مستور و مكتوم داشت\r\nاينك در پيشرفت مقاصد ملى خود قلبا از حى ذو الجلال استعانت جسته و به تمام هموطنان عزيز عموما اطلاع مىدهم كه با مسبب حقيقى كودتا هركس اعتراضى و اشتباهى دارد به خود من مراجعه نموده و چون در ضمن تمام گرفتاريهاى ديگر براى من غير مقدور است كه هرروز در جرايد بمقام رفع شبهات خصوصى برآيم صريحا اخطار ميكنم كه پس از اين بر خلاف ترتيب فوق در هريك از روزنامه‌ها از اين بابت ذكرى بشود بنام مملكت و وجدان آن جريده را توقيف و مدير و نويسندهء آن را هم هركه باشد تسليم مجازات خواهم نمود .\r\nوزير جنگ - رضا دويم برج حوت 1300 ( برابر 23 جمادى الثانى 1340 ق )\r\nقدرى در جمله‌هاى اين ابلاغه دقيق شويم . قسمتى از آن راجع به خرابى قشون در ادوار گذشته و از چيزهائى است كه همه مطابق با واقع و همگى اين مطالب را از بن دندان تصديق داشتند . و هيچكس منكر آنها نبود . مخصوصا از اينكه بعنوان و اسم قشون سالى\r\n\r\n\r\n","description":"","footnote":"\r\n( 1 ) - مقصود سيد ضياء الدين است .\r\n","page_name":" 489 ","page_number":497},
  {"content":"\r\n\r\nچهار پنج مليون پول اين كشور بجيب اشخاص معلوم ميرفت و به قدر سر سوزنى به حال مردم فائده نداشت همه عصبانى بودند و اولياى امر را حقا طرف حمله قرار ميدادند . بالاختصاص موضوع اشرار كاشان و جنگلىها از همه بيشتر مورد تعرض مردمان فكور كشور بود . همه ميگفتند كه اگر بنابراين است كه مال و جان افراد دستخوش هوا و هوس اين و آن باشد ملت براى چه اين سالى چهار پنج مليون را ميدهد ؟ و اين همه سردار كه عدد آن از سردمدار - هاى « 1 » عهد ناصر الدين شاه گذشته است براى چه مقصود است ؟\r\nقسمت ديگر آن راجع بروزنامه‌نگاران است كه آنها را با تحقير و بىاهميتى زياد دست‌هاى خصوصى و تحريك‌شدهء خارجى و داخلى ميداند . البته در آن روزها هم روزنامه‌هاى خوب بىغرض ، كه واقعا ملى بودند ، وجود داشت ، ولى بعضى روزنامه‌ها هم بودند كه جز دكان ، يا عامل خارجى چيزى نبودند . امروز ، بعد از بيست و پنج سال هم همهء روزنامه‌هاى ما هنوز لياقت نمايندگى افكار عمومى را ندارند . غالبا هويت فكرى نويسندگان آنها نامعلوم و اكثر آنها سواد و معلومات جريده‌نگارى را نداشته ، و اگر بعضى هم دانش اين كار را داشته باشند ، براى مقاصد شخصى بيشتر از مصالح عمومى ، قلمفرسائى ميكنند .\r\nبعضى از آنروزنامه‌ها ، با همان اسم قديمى و با همان مدير بيست و پنج سال قبل خود ، امروز هم هستند كه هر روزى برنگى درآمده ، در سال قبل ، از پيشه‌ورى و راهزن‌هاى خارجى تبريز تمجيد ميكردند و امروز خود را بحزب ديگر بسته ، يك روز دم از ديانت ميزنند و در مقالات خود اصول اسلامى را ترويج مينمايد ، و روز ديگر بترويج كمونيسم ميپردازند ! شما امروز ، بعد از بيست و پنج سال قدرى با اين قماش آقايان روزنامه‌نگار صحبت كنيد ، تا بدانيد در آندوره اينها چه تحفه‌اى بوده‌اند .\r\n\r\n\r\n","description":"","footnote":"\r\n( 1 ) - سردمدار - در زمان استبداد ، شبها بعد از چهار ساعت از شب گذشته رفت‌وآمد در شهر ممنوع بود . براى تفتيش در خيابانها و گذرهاى بزرگ قراولخانه‌هائى ساخته بودند كه چندين نفر سرباز در آن اقامت داشت . در كوچه و بازارها عدهء ديگرى بودند كه به آنها گزمه ميگفتند . اين گزمه‌ها هرچند كوچه‌اى يكنفر رئيس داشتند كه به او سردمدار ميگفتند . ولى همانطور كه بسربازها وكيل‌باشى ميگويند ، مردم اين گزمه‌ها را هم سردمدار ميخواندند و چون اين شغل پست‌ترين مشاغل دولتى بود گزمه‌اى يا بقول عوام سردمدارى بمنزلهء فحش تلقى ميشد .\r\nبهركس كه ميخواستند كلمهء زنندهء بگويند سردمدارش خطاب ميكردند . كار اين سردمدارها اين بود كه بعد از ساعت چهار از خانهء خود بيرون مىآمدند و چراغ نفتى بدست داشتند در سر كوچه‌ها با صداى « يا خير الحافظين » يا « يا حضرت عباس » موقع قدغن رفت‌وآمد را اعلام ميداشتند ، و با چراغ نفتى خود جلو در دكانهائيرا كه دادوستد در آنجا زيادتر ميشد وارسى ميكردند كه اگر شاهى صد دينارى از دست مشتريها افتاده باشد بردارند بعد از آنكه در قطعهء خود اين كارهاى اوليه را انجام ميدادند ، به منزل خود برميگشتند . بعد از يكساعت باز بيرون مىآمدند و صداى :\r\n« يا خير الحافظين » و « يا حضرت عباس » را سر ميدادند و تا صبح به همين كيفيت مشغول بودند .\r\n","page_name":" 490 ","page_number":498},
  {"content":"\r\n\r\nقسمت ديگر ، راجع به بىكفايتى و ندانم‌كارى و حرام‌پيشگى رجال دولت و سران قوم است . اگرچه مقصود سردار سپه در ايراد اين جمله حمله باشخاصى بود كه ميخواستند براى جلوگيرى از تجاوزات او ، از ميان رجال سابق اشخاصى روبروى او وادارند و ميخواست ، به اين مدعىتراشان خود ، بفهماند كه او از اين آقايان تشويشى ندارد . ولى آنچه نوشته است ، حقايقى است كه همانروزها هم همهء مردم ميگفتند و تصديق داشتند . براى احتراز از پيش آمدن همان اوضاع بود كه اين خرده تجاوزات سردار سپه را بر تجديد آن ادوار بىقدرتى ترجيح ميدادند و با همهء ناهنجارى رفتار او را تحمل ميكردند .\r\nقسمت ديگر كه راجع بشهامت فكرى و شجاعت اخلاقى مؤسس كودتا ، يعنى خود سردار سپه است ، البته در آن روزها براى عامهء مردم خيلى باور كردنى نبود و مردم معتقد بودند كه اگر مقدمات كار را خارجىها فراهم نكرده بودند ، البته سردار سپه جرأت حملهء بيك شهر سيصد هزار نفرى كه چهار پنج هزار دست مسلح در آن حاضر بوده است ، نداشته و به اين كار موفق نميشده است ولى بعدها معلوم شد كه قوت ارادهء اين شخص عجيب بقدرى بوده است كه بتواند كارهاى بزرگتر از اين را هم انجام دهد و شايد لحن تند و زننده و « من‌من » هاى زياد اين ابلاغيه هم ، بواسطهء نشان دادن همان قوت اراده است كه ميخواهد قبل از وقت گوشها را به اين بيانات آشنا كند و شخصيت خود را باضداد خويش معرفى نمايد ولى تا بفرمائيد هست ، چرا بايد بتمرگ گفت ، و تا با ملايمت و منطق ميتوان حرف را بكرسى نشاند ، چرا بايد باشتلم پرداخت ؟ و من اين ايراد را بر منشى اين ابلاغيه بيش از سردار سپه دارم .\r\nبالاخره ، شريطه و نتيجهء تمام اين قسمت‌ها تشرى است كه بروزنامه‌نگاران رفته ، و آنها را بمجازات ترسانده است ، كه ديگر در اين قضيه چيزى ننويسند و در اطراف واقعهء ختم شده‌اى كه جزو تاريخ شده است ، قلم‌فرسائى نكنند و مخصوصا كوش مسببين اصلى كودتا را ، به اين نغمه‌ها نيازارند ، و الف همزه را بجاى الف بشناسند . اين شريطه را هم ، در همانروزها همه مىدانستند ، حكيم فرموده ، و به خواهش مقامات خارجى است .\r\nدر يكى از همين روزها كه من بديدار سيد مدرس رفته بودم ، سيد مخصوصا از اين شريطه خيلى عصبى بود ، و ميگفت انگليسها حاضر بودند ، يكى دو ميليون خرج كنند ، تا اين وصله را از خود بكنند ، اين مرد برايگان تمام گناهها را به گردن خود گرفت و آنها را از اين مخمصهء بين المللى فارغ كرد ، كه در آينده ؛ دولت ايران نتواند گله‌گذارى هم در اين زمينه بنمايد . سيد بزرگوار حق ميگفت ، اما سردار سپه هم چاره نداشت و ناگزير بود اين سروصدا را ، بنفع انگليسها و بر ضرر ، يا بهتر بگويم بنفع خود بيندازد .\r\nالبته ، اين اولتيماتم سردار سپه ، جرايد را از اين راه مجبور بسكوت كرد . ولى « من‌من » هاى او در اين ابلاغيه آنها را بانتقادهاى ديگرى واداشت ؛ و همين كار سبب شد كه سردار سپه ، بوسيلهء حكومت نظامى ، در 17 حوت اخطاريهء شديد اللحنى بر ضد روزنامه‌نگارانى\r\n\r\n","description":"","footnote":"","page_name":" 491 ","page_number":499},
  {"content":"\r\n\r\nكه عمليات تجاوزكارانهء او را انتقاد ميكردند منتشر نموده آنها را بحبس و زجر تهديد كند .\r\n\r\nجلوگيرى از فحشاء\r\nفرداى اينروز ، 18 حوت خبر ديگرى از عمليات سردار سپه در شهر منتشر شد ، كه كاملا تلافى اخطاريهء ديروز را ، كه عامه از آن ناراضى بودند ، درآورد ، و آن خبر تعقيب عزيز كاشى و اميرزاده خانم بود .\r\nاين دو زن از خانم‌هاى دوكارهء « 1 » اعيانى شهر بودند كه خوش‌آوازى و مجلس‌آرائى آنها ، بيشتر از جنبه‌هاى ديگر ، توجه جوانهاى پولدار شهر را جلب مىكرد . اين خانمها بخصوص عزيز كاشى ، داراى خانه و زندگى بودند كه ميتوانستند از همه‌كس در خانهء خود پذيرائى كنند و اجمالا دو نفر هنرپيشه بودند و معروفيت آنها بيشتر از اين راه بود .\r\nسفارت انگليس دو نفر عضو قديمى زرنگ زيرك داشت ، كه از مدتى پيش در ايران بوده و سوراخ‌سنبهء هركار را بلد شده و در حقيقت تمام كارهاى سفارت بمشورت و بدست آنها ميگذشت ، و اين دو ، يكى ، اسمارت و ديگرى ، هاوارد بودند . در اين اواخر ، اين دو نفر ثالثى هم پيدا كرده و آن بريجمن بود كه تازه‌كار ، و البته مدتى لازم بود كه مثل اسمارت و هاوارد ، پخته و كارآمد شود ، ولى باز هم در سفارت مرد مشار اليهى بود .\r\nاين آقايان ، براى ايفاى وظايف سياستمدارى خود ناگزير با تمام طبقات برجستهء تهران سروكار داشته ، و رفت‌وآمد ميكردند . روابط بين اشخاص متنفذ تهران و دوستى و صميميت آنها را با يكديگر و اندازهء ارادت يا بىاخلاصى آنها را بانگليسها زيرچاق داشتند و براى مخلصين خود از هيچگونه توصيه و سفارش و همراهى كوتاه نيامده ، براى خود و دولت خود ، « در خيارستان ملت ايران دوست ميگرفتند « 2 » » پاره‌اى از متنفذين كشور ما هم ، بخصوص در اين اواخر كه مراكز قدرت وطنى متزلزل شده و اقتدار هردو روزى در دست يكى بود ، نظر بثباتى كه در اين مركز قدرت مىديدند ، از هيچگونه اظهار خصوصيت و حتى تملق و كوچكى نسبت به اين آقايان ، كه خود را مركز منع و اعطاى جاه و مال كرده بودند ، مضايقه نداشته و حتى ، براى پيش‌دستى ، و زير گذاشتن رقيبهاى خود حاضر بودند همه‌گونه فداكارى و از خودگذشتگى بروز داده ، سهل است ، به كارهاى مخالف حيثيت شخصى و ملى هم اقدام نمايند .\r\nحاجت بذكر نيست ، كه وزير مختارهاى انگليسى هم ، كه بدربار ايران مىآمدند هرقدر هم كه در سياست كهنه‌كار بودند ، نظر بسابقهء اين آقايان در كارهاى ايران و شناسائى\r\n\r\n\r\n","description":"","footnote":"\r\n( 1 ) - « دوكاره » صفتى است كه اشخاصى را كه وجود آنها از دو راه قابل استفاده باشد بدان متصف ميكنند . زنهاى بين سى و چهل و در نزد پاره‌اى بين بيست و پنج ، سى و پنج را چون كم‌كم خانه‌دارى هم از آنها برمىآيد دوكاره ميخوانند . همچنين نوكرهائى را كه بتوانند نديم هم بشوند دوكاره ميگويند . اكثر زنهاى هنرپيشه در كل دنيا دوكاره‌اند .\r\n( 2 ) - « دوست سر خيارستان غير گرفتن » كنايه از تعارف در مال غير و به حساب غير براى خود عنوان پيدا كردن است .\r\n","page_name":" 492 ","page_number":500},
  {"content":"\r\n\r\nآنها به اخلاق رجال و متنفذين كشور ، از مشورت آنها ناگزير بوده ، و نظرات آنها را در كارهائى كه پيش مىآمد ، رعايت ميكردند . اينجمله سبب شده بود كه هاوارد و اسمارت بيشتر از شخص وزيرمختار ، طرف توجه ايرانيان بشوند ، زيرا وزيرمختارها هرچندى يك بار قابل تعويض ، ولى اين آقايان كه تاكنون سر چندين وزيرمختار را بطاق كوبيده « 1 » بودند ، ريك ته جوى سفارت شده « 2 » و تا عوض خود را تربيت و به كار وانمىداشتند ، قابل تغيير به نظر نمىآمدند . بريجمن تازه اسمش در دهنها افتاده و هنوز خيلى سرشناس نشده بود . اما اسم هاوارد و اسمارت را همه‌كس شايد بقالهاى تهران هم مىدانستند و مشار اليهى آنها را در امور سفارت ، و بنابراين در كارهاى دولتى ايران همه بجا ميآورند .\r\nالبته ، براى اين سياستمداران سفارت انگليس ، ديدن اين خانم‌هاى دوكارهء اعيانى تهران ، چيز كم‌قدرى نبوده ، هم تفريح داشته و هم ممكن بوده است كه از آنها براى مقاصد سياسى خود ، مانند جاسوسى و خبركشى و از اين قماش كارها ، استفاده‌هائى هم به عمل آيد . در هرحال ، شبى اسمارت و بريجمن بخانهء عزيزكاشى كه اميرزاده خانم هم آنجا بوده است ، رفته بودند . همين كه وارد خانه ميشوند ، آژان‌ها دور خانه را احاطه كرده به خانه ورود ميكنند ، و هويت مهمان‌ها را تشخيص ، و صورت مجلس كرده ، و خانمها را بنظميه ( شهربانى ) مىبرند .\r\nفردا صبح ( 18 حوت 1300 ) اين خبر ، مثل رعد ، در تهران صدا كرد . البته يافت شدن دو نفر فرنگى ولو خارج مذهب در خانهء زن‌هاى اينكاره چيز مهمى نبود ، زيرا اين قبيل زن‌ها ، در كل دنيا ، بين المللى هستند ، و تعصب ايرانى و فرنگى و مسلمانى و مسيحى چندان ، در اين سروصدا مداخله نداشت ، عدم تناسب مقام اجتماعى اسمارت و بريجمن ، با خانهء عزيزكاشى هم ، طرف توجه نبود ، زيرا چنان كه گفتم ، هم عزيزكاشى و هم رفيقه‌اش اميرزاده خانم ، از خانم‌هاى اعيانى شهر بودند كه اشخاص متعين هم از ديدار حتى رفتن بخانهء آنها ، مضايقه نداشتند . پس اين سروصدا و تعجب از چه راه بود ؟\r\nكنجكاوى اروپائى ، براى ديدن چيزهائى كه ظاهرا نبايد بدسترس آنها باشد و بالاختصاص ، شنيدن آواز و ساز ايرانى ، البته خيلى از آنها را به اين قماش ملاقات‌ها برانگيخته . و شايد بعضى از آتش‌بيارهاى ايرانى ، براى تحصيل وجاهت در نزد آنها ، دلالى\r\n\r\n\r\n","description":"","footnote":"\r\n( 1 ) - سر كسى را بطاق كوبيدن مانند دست بسركردن كنايه از راه انداختن و روانه نمودن او است بدون اينكه از كاريكه براى آن آمده است نتيجهء مطلوب را گرفته باشد . عذر او را خواستن هم در همين مورد استعمال مىشود و آخر الامر ، زير پاى او را جارو كردن هم تا حدى اين معنى را ميدهد .\r\n( 2 ) - آب گذرا است ولى ريگ جوى اگرچه آب از روى آن ميگذرد هميشه ثابت و برقرار است « ريگ ته جوى بودن » كنايه از كهنه كار بودن مرؤس است كه رؤساء مثل آب ولى از بالاى او ميگذرند و ميروند و او همچنان در سر جا و كار خود باقى و برقرار است .\r\n","page_name":" 493 ","page_number":501},
  {"content":"\r\n\r\nاين محبت هم را به عهده گرفته‌اند ، و تا اينوقت از اين گونه مجالس ، خيلى در شهر اتفاق افتاده بوده كه بطور خودمانى ، ورگذار شده ، و سروصدائى از آن درنيامده بوده است . البته آژانها هم ، بخصوص در دورهء مشروطه ، كه خيلى پاپى اين قضايا نبايد باشند ، چشم و گوششان ازين قبيل وقايع پر بود ، و هيچوقت تعرض به اين قماش كارها ، نسبت بايرانيها نميكردند ، تا چه رسد باروپائى ، آن هم عضو سفارت انگليس ، آن هم اسمارت و بريجمن ، پس اين تعجب براى چه بود ؟\r\nسروصدا و تعجب مردم ، بيشتر براى تهور پليس ، در اقدام به اين عمل بود ، و حقا آن را برطبق دستور حكومت نظامى ، و بنابراين ، طبق دستور سردار سپه ميدانستند . ولى ، اهل اطلاع ، از فاش كردن اين خبر و انداختن آن در دهنها ، بيشتر تعجب كرده ميگفتند ، اين واقعه ، بدون گرفتن نتيجهء عملى ختم نخواهد شد . چنان كه ، دو روز بعد كه اين نتيجهء عملى ظاهر ، و حكم شرعى از طرف حاجى آقا جمال اصفهانى ، راجع به حد زدن اين دو زن صادر شده ، و اين حكم شرعى در ميدان توپخانه ( ميدان سپه ) جلو نظميه ، و در حضور هزارها تماشاچى باجرا رسيد ، تعجب از حد گذشت ، زيرا حقا فكر ميكردند ، كه چگونه است كه انگليسها به اين توهين تن درميدهند ، و با توصيه و سفارش خود ، از آن جلوگيرى نميكنند .\r\nمن به آنها كه اين كار عجيب را ، نتيجهء همدستىها وارد با سردار سپه ، به جهت كندن كلك « 1 » اسمارت تصور ميكنند ، حق مىدهم ظاهر قضيه همينطور هم بايد باشد . زيرا اطلاع يافتن مأمورين نظميه ، از وجود اسمارت و بريجمن ، در اين شب ، و در اين ساعت در خانهء عزيز كاشى ، ظاهرا جز از طرف هاوارد ، كه خود اين پا را انداخته ، و بعدا تمارض كرده ، و حاضر نشده ، نميتواند صورت گرفته باشد ، و انتشار اين كار ساده ، كه در هريك از شهرهاى كل دنيا نظير آن خيلى اتفاق مىافتد ، آن هم از طرف نظميه كه به خوبى ميتوانسته است سر مطلب را هم بياورد ، و گنده كردن قضيه ، تا حدى كه به اين دو نفر زن على روس الاشهاد حد شرعى ، كه در ادوار ماقبل هم هيچ سابقه در ايران نداشته است ، بزنند ، آن هم براى پذيرائى از دو نفر اعضاى سفارت انگليس ، چنين به نظر مىآورد ، كه بدون همدستى با خود سفارت ، يا يكى از متنفذين اعضاى آن نبايد صورت وقوف يافته باشد .\r\nولى ، آنها كه باهميت دادن انگليس‌ها بمأمورين خود ، در ساير ممالك و بخصوص در مشرق زمين ، واقفند و از درجهء رفاقت و ملاحظه‌كارى اعضاى سفارت خانه‌هاى آنها ، بخصوص\r\n\r\n\r\n","description":"","footnote":"\r\n( 1 ) - كلك جاى آتش و در حقيقت اساس كارهائى است كه مانند آشپزى و آهنگرى و از اين قبيل بوسيله آتش انجام مىشود .\r\nكندن كلك از اين قبيل دكانها بمنزلهء برهم زدن اساس كار است . بعد از اين دو توضيح اين كنايه كه در اصطلاح عاميانه خيلى رايج و مورد استعمال آن هم خيلى زياد است حاجت بتشريح ديگرى ندارد . « برهم زدن كانون فساد » كه يكى از جمله‌هاى خيلى رايج مقرمط نويسى است جز كندن كلك معنى ديگرى ندارد .\r\n","page_name":" 494 ","page_number":502},
  {"content":"\r\n\r\nدر مواردى كه پاى شرافت آنها در ميان باشد ، اطلاع دارند ميدانند كه ممكن نيست ، يكى از اعضاى سفارت‌خانه ، براى ديگرى يك چنين پاپوش « 1 » زشتى كه حيثيت ادارى رفيق او را بر باد مىدهد ، و باعث وهن سفارت‌خانهء دولت او مىشود ، بدوزد .\r\nاين بيانات زادهء افكار اشخاصى است ، كه ميخواهند شهامت‌هاى سردار سپه را ولو عوامانه و سربازى و لرى هم باشد ، با اين تفسيرهاى نچسب انكار كنند . ولى در واقع اين كار يكى از شاهكارهاى ركى و راستى عوامانهء اين روزهاى اين مرد عجيب بوده است ، كه براى پيشرفت مقاصد آيندهء خود ، با وجود سروكار داشتن با سفارت انگليس خويش را بلرى زده ، با كمال شهامت سربازى ، اين بىملاحظگى را نسبت بسفارت ، و اين عمل بيرحمانه را نسبت به اين دو زن ، مجرى داشته است . اما خبر شدن مأمورين نظميه ، از وجود اين دو نفر ، در ساعت معين ، در خانهء عزيزكاشى كار مشكلى نبوده است . زيرا ، مسلما رفت‌وآمد اين آقايان به اين خانه منحصر به اين يك مجلس نبوده ، و كرارا به اين محفل انس مىرفته‌اند ، وجود آژان هم ، در اطراف اين قبيل خانه‌ها ولو براى تلكه « 2 » و دريافت انعام از خوش‌گذرانهاى\r\n\r\n\r\n","description":"","footnote":"\r\n( 1 ) - پاپوش دوختن براى شخص كنايه از تدبير كردن براى خسارت زدن مالى يا آبروئى به او است من از تاريخچهء اين كنايه بىاطلاعم .\r\n( 2 ) - تلكه - اگر بگويم اصل و ريشهء آن را هم نميدانم ، خوانندهء عزيز حمل بر بيسوادى من نميفرمايند ، زيرا اين قبيل استعارات اكثر از ميان عوام بيرون مىآيد و كم‌كم منتشر و قابل نوشتن مىشود . اغلب ريشه و اصلى هم ندارند . تمام لغات و استعارات دنيا هم همينطورها اتخاذ شده است . نبايد دور لغات و استعارات را فقط به جهت اينكه در كتاب لغت نوشته نشده است ديوار كشيد و از ورود آنها در جزو لغات مصطلح پدر و مادردار جلوگيرى كرد . در لغات و استعارات بايد دمكراسى وارد شود و كهنه‌پرستى از بين برود و الا زبان در چهارچوب لغات و استعارات محدود ادوار قبل باقى ميماند . بعضى معتقدند كه كليهء لغات و استعارات و كناياتى كه در كليهء زبانهاى نوع بشر وجود دارد از روى شوخى و مسخرگى اتخاذ شده كه مثلا خواسته‌اند چيزى را مسخره كنند اسمى روى آن گذاشته‌اند و بعدها در دهن‌ها افتاده بعضىهاش بسليقهء عامه نچسبيده ، فراموش شده و آنها كه با فكر مردم متناسب بوده است رواج گرفته و كم‌كم قابل نوشتن شده و بالاخره در قاموسها درج گرديده . من اگر در لغات اين عقيده را نداشته باشم در استعارات و كنايات كاملا با اين عقيده همراه ، و معتقدم كه صدى نود از كنايات مصطلح در هر زبانى ، بدوا از راه شوخى و مسخرگى اتخاذ شده است و هرقدر ظرافت استعاره بيشتر بوده است ، زودتر منتشر و عالم‌گير شده است . پنجاه سال قبل هيچكس جملهء مركب حق بجانب را استعمال نميكرد و من اين لغت را براى دفعهء اول از مرحوم نور الدين پيرزاده شنيدم . بعد از چند ماهى اين لغت مركب در وزارت خارجه منتشر شد و از آنجا ، كم‌كم بساير جاها هم رسيد و امروز يكى از لغات مركب بسيار كثير - الاستعمالى است كه در همه جا مورد استعمال دارد ، در صورتى كه آنروزيكه مرحوم نور الدين پيرزاده كه تصور ميكنم خود مخترع اين لغت بوده ، اين جملهء مركب را استعمال ميكرد ، مقصودى ، جز خوشمزگى در صحبت و مسخرگى نداشت ، ولى آن مرحوم در همين روزها يك جملهء ديگرى هم اختراع كرده بود كه در صحبتهاى خود به كار مىبست و آن مقاله خواندن و مقصودش از اين جمله ، استراق سمع بود ، كه يكى از رفقايش روزى براى استراق سمع در كنجى نشسته و وانمود ميكرده\r\nبقيه در حاشيهء صفحهء بعد\r\n","page_name":" 495 ","page_number":503},
  {"content":"\r\n\r\nشهر ، امرى طبيعى ، و خبردار شدن سردار سپه از اين مراوده ، بوسيلهء خواندن گزارش‌هاى نظميه ، چيز بسيار ساده‌ايست .\r\nمشكلى كار در اخذ تصميم ، در جلوگيرى از عمل است ، كه سردار سپه داراى اين قوت نفس بوده ، و امر داده است كه مواظب رفت‌وآمد خانه باشند ، و همين‌كه اين دو نفر وارد خانه ميشوند ، ورود كرده ، بعد از تشخيص هويت مهمانها ، صاحب‌خانه را جلب نمايند ، و بعد هم ، كه به مقصود خود نائل شده است ، در بزرگ كردن قضيه ، اولا بوسيلهء انتشار در شهر ، و ثانيا تحريك تقاضاى مرد ، در مجازات اين دو زن و ثالثا با وجود عدليه ، در صدور حكم حاجى آقا جمال ، در حد زدن به آنها ، كوتاه نيامده ، و حكم شرعى را باجرا رسانده ، و سفارت انگليس را در بن‌بستى گرفتار كرده است ، كه راهى جز صرفنظر كردن از خدمت دو نفر از مأمورين ورزيدهء خود ، نداشته باشد . چنان كه بعد از چند روز ، اسمارت و بريجمن ، هردو از ايران رفتند ، و شنيدم كه اسمارت ، در سال قبل در مصر سمت وزيرمختارى داشته است .\r\nبعضى هم هستند ، كه معتقدند انگليسها براى اين‌كه سردار سپه را عامل اصلى كودتا وانمود كرده و او را شخصى معرفى كنند ، كه از آنها هم ، ملاحظه‌اى نداشته و نسبت به اعضاى سفارت آنها نيز ملاحظه‌اى ندارد خودشان دستور اين اقدام را بسردار سپه داده‌اند !\r\nميگويند در ادوار گذشته ، حاكمى بولايتى رفت . مردم اين ولايت اعتنائى بشأن اين حكمران نكردند و مأمورين او را كه براى وصول ماليات ، يا اجراى احكام به اين سر و آن سر ميرفتند ، جواب ميكردند . حاكم برادرى داشت ، كه همراه و طرف مشاورهء او بود . در مشورت برادرانه قرار گذاشتند كه فردا ، حاكم اين برادر خود را فلك كند و چوب وافرى به او بزند كه مردم شهر حساب كار خود را بكنند و از سطوت خان حاكم ترسيده ، مأمورين او را جواب نگويند ! البته اين چوبكارى حاكم نسبت ببرادر خود اثرى در مردم نكرده ، به همان بىاعتنائى سابق باقى ماندند و براى دفعهء دوم و سوم و . .\r\nهم اين چوبكارى لزوم خود را نشان داد ، و نتيجه‌اى كه از اين عمل حاصل شد ، اين بود بقيهء حاشيهء صفحهء قبل\r\n\r\n\r\n","description":"","footnote":"\r\nاست كه سرش گرم روزنامه‌خوانى است ، در صورتى كه مقصودش استراق‌سمع بوده است ، ولى اين جمله فقط چند ماهى در وزارت خارجه شيوع پيدا كرد و چون مثل حق‌بجانب ، طرف حاجت نبود ، كم‌كم از بين رفت و فراموش شد . از اين جمله نتيجه ميگيريم كه همانطور كه در دمكراسى بايد تعليم و تربيت و زبان و قلم آزاد باشد ، و جلو ترقى افراد گرفته نشود همانطور در ادبيات و زبان هم نبايد قيد و بندى در لغات و استعارات در كار باشد ، هرچه همه گفتند ، بايد نوشت ، كه محفوظ بماند و زبان از حيث كنايه و استعاره كه بيشتر از هرچيز مايهء شيرينى يك زبان است ترقى كند .\r\nكار ابزار گل و بلبل و ساده و باده و استعارات نجومى و فلكى كهنه شده و اكثر با موازين علمى هم مطابقه ندارد ، بايد آنها را دور انداخت و كنايات و استعارات و لغاتى كه متناسب با قرن اتم باشد پيدا كرد و راه آن هم جز بآزاد گذاشتن و تشويق از ايجاد استعارات جديد به نوشتن در كتابها نيست ولى كى اين كار را بكند ؟ قديمىها اصلاها با اين عقيده ، دشمنند ، جوانها هم بىرودربايستى مينويسم نه عقلشان ، و نه حوصله‌شان ، هيچيك ، به اين كارها نميرسد .\r\n","page_name":" 496 ","page_number":504},
  {"content":"\r\n\r\nكه تا اين حاكم بر سر كار بود ، براى اينكه مردم حساب ببرند ، هرچندى يك بار برادر خود را دراز ميكرد . « 1 »\r\nمگر اينكه دولت و سفارت انگليس را ، مثل برادر كوچك و سردار سپه را مانند اين حاكم تصور كنيم ، و الا اين منطق با هيچ قاعدهء عقلى تناسب ندارد كه انگليس‌ها براى پيشرفت سردار سپه ، به ضرر حيثيتى خود اقدام كنند ، و او را براى اين منظور ، به اين بىنزاكتى ، نسبت به خود وادار نمايند .\r\nدر هرحال سردار سپه ؛ در اين اقدام كه نسبت بسفارت انگليس ، بر خلاف نزاكت و نسبت به اين دو زن ، جائرانه و نسبت بعدليه متجاوزانه بود ، در نزد تودهء مردم خيلى وجاهت تحصيل كرده ، همه در اين كار ، نه براى اجراى حد شرعى دربارهء دو نفر زن بىكس‌وكار بىمدافع ، بلكه براى شكستن ذيشوكتى سفارت انگليس ، كه سال گذشته كمى قبل از اين روزها ، اعلانات خود را در روزنامه‌ها فرمان موسوم ميكرد ، به نظر تحسين ميديدند . زيرا شلاق خوردن اين دو زن ، در نظر آنها ، بمنزلهء شلاق خوردن اسمارت و بريجمن . و معنى اين عمل اين بود كه اگر اسمارت و بريجمن بموجب قوانين بين المللى مصونيت نداشتند ، براى حفظ انتظام ، آنها را هم تنبيه كرده ، و از مجازات دادن متجاوز كوتاه نمىآمده است .\r\nالبته عامهء مردم ، از اين‌كه دولت آنها بقدرى قدرت پيدا كرده است ، كه سفارت انگليس را هم بلولئين مىكند ، بر خود باليده و خوشوقت بودند ، ولى در واقع اين عمل كه ناگزير سفارت‌خانه‌هاى ساير دول ، در گزارش ماهيانهء خود ، بكشورهاى خويش نوشته و در همهء عالم منتشر شد ، دولت و ملت ايران را در انظار عالميان بر خلاف واقع دولتى متعصب و بىرحم و باريك‌بين و كم‌تمدن معرفى ميكرد . زيرا اين عمل به كارهاى دولت ابن سعود امير حجاز ، بيشتر از دولت ايران شباهت داشت ، و به همين جهت ، مردمان وزين و فكور اين طرز عمل را ، كه بخصوص نسبت بعدليه تجاوزكارانه تلقى مىشد ، نپسنديدند و شايد بعد از اينها ، اعليحضرت رضا شاه پهلوى هم در اين رفتار رضا خان سردار سپه ، به نظر رضا نديده و آن را خرده‌كارى بيهوده‌اى دانسته باشد .\r\n\r\nتحصن معدودى در سفارت روس\r\nبراى روزنامه‌ها ، كه از اعلان « قلم مىشكنم ! در حبس مىافكنم ! » روز 17 حوت عصبانى بودند ، اين وقعهء روز 18 وسيلهء حملهء تازه‌اى فراهم كرد . مخصوصا فرخى يزدى يكى دو رباعى ، در هجو اين عمل سرود ، و در روزنامهء خود منتشر نمود . يكى دو سه روزنامهء ديگر هم تأسى كردند . سردار سپه عصبى شده ، يكى دو نفر از آنها را گرفته تنبيه\r\n\r\n\r\n","description":"","footnote":"\r\n( 1 ) - براى تنبيهات بدنى كه سابقا معمول بود ، اكثر پاى محكوم را فلك ميكردند و براى اين كار ناگزير بايد او را دراز بخوابانند « دراز كردن » كنايه از تنبيه كردن است ولو به غير فلك كردن باشد . يك روز من از آقاى محمد عبده كه مدتى بود خدمتشان نرسيده بودم ، پرسيدم شما حالا در عدليه مشغول چه كاريد ؟ جواب دادند : « قاضى دراز ميكنم » و مقصودشان رياست محكمهء انتظامى بود .\r\n","page_name":" 497 ","page_number":505},
  {"content":"\r\n\r\nبدنى كرد ، و حتى دندان يكى از آنها را شكست . باقى از ترس مجازات ، بسفارت روس رفته ، متحصن شدند . چند نفرى هم كه نه روزنامه‌نگار بودند و نه سابقه و دانش و وزن اين مقوله صحبتها را داشتند ، براى تظاهر ، به آنها پيوستند . ولى هيچوقت ، عدهء آنها از انگشت شمار تجاوز ننمود .\r\nمردم تحصن در سفارت بيگانه ، آن هم سفارت روس بالشويك را ، بيشتر از اين اعمال تجاوزكارانهء سردار سپه دشمن ميداشتند . مخصوصا از فرخى ، كه با افكار بالشويك مآبانهء خود هرروز به پروپاچهء يكى از سران قوم مىپيچيد ، بسيار ناراضى بوده و اگر افسوس و اسفى داشتند ، براى آن بود كه چرا زير شلاق سردار سپه نيفتاده ، و توانسته بود خود را بسفارت روس برساند . اما راجع به چند نفر غير روزنامه‌نگار همه ميدانستند كه اين آقايان كوچك‌تر از آنند كه طرف تعرض سردار سپه واقع شوند ، يا اساسا داراى فكر و عقيده‌اى ، اعم از مثبت يا منفى باشند و به همين جهت همه به آنها مىخنديدند ، و سفارت روس را بداشتن اين قماش تكيه‌گاهها تبريك ميگفتند كه اگر بزنده‌ها و مرده‌ها برنمىخورد ، آنها را اسم ميبردم تا خوانندهء عزيز هم در خنده با مردمان آن دوره شريك شود .\r\nشايد بتوان ، يكى از خوشبختىهاى سردار سپه را در كاميابى خود اين قماش دشمنان دانست . امروز شايد اكثر تعجب كنند كه با وجود حكومت مشروطه و قائم بودن مجلس و بودن سران آزاديخواه ، چگونه بوده است كه سردار سپه مثل عابس « 1 » قدم بميدان استبداد ميگذاشته و « هل من مبارز » ميگفته و همه ساكت ميمانده‌اند . سبب سكوت آزاديخواهان همين مداخلهء فرخى و امثال او و بالاخره ، تحصن آنها در سفارت بالشويك بود كه آزاديخواهان واقعى و اكثريت ملت حقيقى ، هم از امثال فرخى و هم از اعمالى نظير بستى شدن در سفارت بالشويك ، فرسخها بدور بوده ، و همگى شلاق خودى را به زير حمايت خارجى رفتن ترجيح ميدادند . حقشناسى از زحمات سردار سپه را هم كه كشور را آرام كرده و براى كندن ريشهء\r\n\r\n\r\n","description":"","footnote":"\r\n( 1 ) - عابس بن شبيب شاكلى يكى از رجال كوفه و يكى از شيعيان و از شجاعان زمان خود بود كه در وقعهء طف شهيد شده است . وقتى كه اين مرد به تمام معنى براى دفاع از عقيده و امام خود بميدان آمد ، چون افراد و سران قشون مخالف از شجاعت او خبر داشتند ، كسى بميدان او نيامد .\r\nيك چند اين مرد با ايمان شجاع بىمعارض در جلو كوفيها ايستاد و با رجزهاى معمول زمان آنها را تحريك كرد ، باز هم كسى كه جرأت مبارزه با او را داشته باشد ، پيدا نشد . عابس از اين وضع عصبى شده زره را از تن و خود را از سر برگرفت و دستها را بالا زده ، شمشير بدست ميان جماعت افتاد . مردم كوفه از جلو او فرار ميكردند ولى اين فرار مانع نبود كه از پشت سر به او طعن و ضرب وارد بياورند . بالاخره از كثرت جراحت شهيد شد . اشخاصى را كه بىمحابا وارد كارى ميشوند بعابس تشبيه ميكنند . اگر شبيه‌خوانى سابق امروز هم رواج داشت ، البته حاجتى به اين حاشيه نبود ، زيرا ميرزا محمد تقى تعزيه گردان اين وقعه را خيلى خوب و مطابق با روايات و تواريخ ، بدون قصر و اشباع بنمايش ميگذاشت و تعزيهء عابس و شورب غلام او يكى از تعزيه‌هاى كلاسيك بىپيرايهء اخلاقى دوره بشمار مىآمد و من اين جمله‌ها را براى جوانها كه از رجال ادبيات قديم بىاطلاعند نوشته‌ام و از آقايان ادباى قديم از اين توضيح واضح عذر ميخواهم .\r\n","page_name":" 498 ","page_number":506},
  {"content":"\r\n\r\nفساد كردهاى مكرى آرام و قرار را از خود سلب كرده بود ، بر اين جمله بيفزايند تا علت اين سكوت روشن و واضح شود .\r\nچنان كه ، چندى بعد كه باز هم ، بر اثر يكى دو فقره تعدى ادارى و اجتماعى سردار - سپه ، جمعى بمجلس شوراى ملى رفته و تحصن اختيار كردند ، عدهء زيادى به آنها پيوستند و همهء مردم ، در آنها ، به نظر احترام مىنگريستند و سردار سپه هم مجبور شد خدايار خان را نزد آنها فرستاده . قول و قرارهائى هم بين آنها ردوبدل شود . ولى چون متحصنين مجلس حقا ميخواستند سردار سپه وزير جنگ قانونى شود كه هيچ مداخله‌اى در ساير شئون ادارى و اجتماعى نداشته ، و راسته حسينى راه برود و سردار سپه هم نميخواست اينكاره بشود ، اين بود كه از اين مذاكرات نتيجه‌اى بدست نيامد و تا سقوط كابينهء مشير الدوله و حتى چندى هم در زمان كابينهء دوم قوام السلطنه ، اين عده در مجلس ماندند ، و هرقدر سردار سپه زحمت به خود داده ، بوسائل مختلف از عدهء آنها ميكاست ، عدهء تازه‌اى بر آنها اضافه ميگشت .\r\nاما متحصنين سفارت روس ، روزبروز از عدهء خود كاسته ، و بالاخره منحصربفرخى و چند نفرى از قماش او شدند . حتى ، سفير روس هم در اين كار وارد شده و دوستانه از سردار سپه براى آنها خواهش تأمين آزادى نمود ، سردار سپه هم قول قرارى براى الغاى حكومت نظامى ، و آزادى اجتماعات داد . ولى چندى بعد ، واقعهء بىسابقه‌اى در شهر واقع شد ، كه لزوم باقى بودن حكومت نظامى را محرز كرد ، و آن حادثهء ، دعواى يهودى و مسلمان بود .\r\n\r\nنزاع مسلمان و يهودى\r\nمن ، در عمر خود هيچ نديده و نشنيده بودم ، كه بين يهود و مسلمان ، در هيچ جاى ايران ، بخصوص تهران نزاعى دربگيرد .\r\nزيرا ، عدهء يهودى در شهرهاى ايران خيلى كم ، و مردمان كاسب كم ادعائى بودند . مسلمانها هم هيچگاه از ديدهء عداوت به آنها نمىنگريسته و احيانا كه گرفتار حيله‌هاى يهودى منشانهء آنها ميشدند ، در سر چيزهاى مهم نبود و مسلمانها نسبت به آنها رؤف و آنها هم هميشه ، نسبت بمسلمانها مطيع بودند و اگر خشكه مقدسها در حضور آنها ظرفهاى آلوده بدست و بر آنها را آب ميكشيدند ، به روى بزرگوارى خويش نياورده و بتلافى اين تحقير خود را باختلاسهاى كوچك و تقلبات كم‌مغز و مايه دلخوش ميكردند و به حدى در اطاعت خود تظاهر بخرج ميدادند كه در فوت علماى بزرگ شيعه ، دسته هم راه انداخته خاخام آنها از جلو و باقى از عقب :\r\n واويلا صد واويلا * ستون دين نه پيدا \r\nهم ميخواندند . چنان كه در واقعهء فوت مرحوم سيد ابو الحسن اصفهانى ، در سه ماه قبل هم به اين رسم ديرين خود عمل كردند .\r\nمعهذا روز 20 حمل 1301 ، در محلهء يهوديها ، سر چيز پوچى كه معلوم بود حكيم\r\n\r\n","description":"","footnote":"","page_name":" 499 ","page_number":507},
  {"content":"\r\n\r\nفرموده « 1 » است ، دعوائى بين چند نفر يهودى و يكى دو نفر مسلمان در گرفته هم‌كيشان طرفين بكمك آمدند و از طرف آژانهاى نظميه كه حاضر بوده و در كمال سهولت ميتوانستند از همان به دو شروع ، جلوگيرى به عمل آورند ، اقدامى نشد . تا اين دعواى جزئى به علت رسيدن كمك براى طرفين بزدوخورد كلى منجر شده و كار بشكستن در و پنجره و خرابكارى در محله يهوديها هم رسيد و در تمام كوچه‌هاى محله اين نزاع درگرفت تا بالاخره ، نزديك غروب عدهء نظامى مسلح بمحله ريخته آنها را از هم جدا كردند . البته سرودست شكسته از طرفين زياد بود ، ولى من نشنيدم كه تلفات جانى هم واقع شده باشد ، در هرحال ، چون دعوا در محلهء كليمىها واقع شده بود خسارت مالى ، از قبيل شكستن خمره و تقار و تاپو ، و لگدمال شدن لحاف و دشك و اجناس دكان آنها كم نبوده است .\r\nدر اين واقعه ، دست عمال سردار سپه مسلما بىمداخله نبوده ، و اين يكى از كارهاى بسيار بىرويهء اين روزهاى اوست . دولت نبايد ، براى پيشرفت مقاصد خود ، هرقدر هم بزرگ باشد ، افراد اهل كشور خود را بهم انداخته ، بين آنها عداوت مذهبى ايجاد نمايد اينهم يكى از كارهاى ديگر رضا خان سردار سپه بوده ، كه مسلما اعليحضرت رضا شاه پهلوى از آن خرسند نبوده است .\r\nالبته ، اين واقعه ؛ براى خود سردار سپه هم كه ياغىگريهاى بزرگ را با قشون و پيش‌بينىهاى خويش از بين ميبرد ، خوش‌آيند نبوده ، و نبايد در پاىتخت از اين قماش اتفاقات بيفتد ، ولى چه بايد كرد ، سياست داخلى باشد يا خارجى ، كور است و از اين بىرويه - كاريها كه مرتكبين را هرقدر هم بزرگ شوند كوچك و لكه‌دار مىكند ، در سرگذشت تمام مردمان تاريخى دنيا وجود داشته است . در هرحال الغاى حكومت نظامى ، با وجود وعدهء سردار سپه برفيق رتشتين ، به جائى نرسيد و آقاى فرخى و يكى دو نفر ديگر كه در سفارت پا سفت كرده بودند ، در آنجا ماندند و حتى ، زبان سردار معظم ( تيمورتاش ) وزير عدليه هم نتوانست اين مار را از سوراخ بدرآورد « 2 » و رفتن او بسفارت و مذاكرهء او با متحصنين هم فائده‌اى نبخشيد .\r\n\r\n\r\n","description":"","footnote":"\r\n( 1 ) - حكيم‌باشىهاى سابق گذشته از دوا ، غذاى مريض را هم در نسخه‌هاى خود تعيين ميكردند و مريض‌داران هم با كمال دقت فرمايش حكيم‌باشى را باجرا ميگذاشتند « حكيم فرموده » كنايه از كارى است كه امر آن را مقام بالاتر داده باشد و از روى ميل و ارادهء اجراءكننده نباشد .\r\n( 2 ) - « با زبان مار از سوراخ بدر آوردن » كنايه از خوش تقرير بودن و طلاقت لسان داشتن و بوعده و وعيد طرف را متقاعد كردن و در فن محاوره زبردست بودن است . من شخصا نديده‌ام ولى از اشخاصى چند شنيده‌ام ، كه براى من به حد تواتر رسيده است كه چند نفر زنجانى كه گويا سيد هم بوده‌اند به تهران آمده ، بخانه‌هاى شهر ميرفته و در اطاقهاى خانه را بو ميكشيده و در بعضى از آنها وجود مار تشخيص ميداده و توبرهء خود را وسط اطاق مىانداخته و شروع بعظيمت خواندن ميكرده و به همان عده‌اى كه قبلا گفته بوده‌اند مار از زواياى اطاق بيرون آمده و يكسر به سمت توبره ميرفته و در توبره جايگير ميشده . باز بر توبره ميخوانده ، مارگير آنها را برميداشته و از خانه بيرون ميبرده است و ناصر الدينشاه هم آنها را بعمارات سلطنتى فرستاده و مارهاى آنجاها را به همين كيفيت گرفته‌اند .\r\n","page_name":" 500 ","page_number":508},
  {"content":"\r\n\r\n\r\nبىاهميتى متحصنين سفارت روس\r\nخوانندهء عزيز تصور نفرمايد ، كه اهميت وجودى بستىهاى سفارت موجب اين اقدامات بوده ، يا سردار سپه در اين ابرام خود ، در بيرون كشيدن آن‌ها از سفارت ، و خاموش كردن اين سروصدا از شورش و انقلابى بيم داشته است ؟ خير !\r\nآنها كه باخلاق سردار سپه بعدها آشنا شده‌اند ، ميدانند كه هيچ چيز به قدر تشبث بخارجى اين مرد وطن‌پرست را عصبى نميكرده ، و اين اصرار براى اين بود كه ميخواسته است ، راه تشبث بخارجى را بر روى اشخاص اينكاره ببندد ، و به آنها ثابت كند كه تحصن در سفارت هم نميتواند ، جلوى اقدامات او را بگيرد . بعقيدهء من ، در آن روزها هم مثل امروز ، جلوگيرى از اين قماش كارها ، كه پرچم خارجى را سپر اقدامات بيرويه قرار ميدهند براى هر حكومت دوربينى از لوازم بوده است . كاش امروز هم يك چنين حكومتى ميداشتيم كه اين دايره نم‌كنهاى خارجى را ، كه اقدامات آنها موجب مفاسد كلى است ، از اطراف سفارتها دور ميكرد ، و آنها را بوظايف مليت خود آشنا مينمود ، كه بار ديگر اوضاع آذربايجان تجديد نشود .\r\nما دنبال پيشه‌ورى و غلام يحيى ميگرديم و ميخواهيم آنها را بمجازات اعمالشان برسانيم ، در صورتى كه آنها كه تراشندهء اين راهزنان بوده‌اند ، جلو چشممان آزاد ميگردند و به آنها تعرضى نداريم ! پيشه‌ورى و غلام يحيى و ساير حرامىهاى واقعهء آذربايجان مشتى قفقازى و خارجى بوده‌اند كه براى پيشرفت مقاصد خود و دستور مقامات خارجى ميخواستند بشيادى كلاه ملت را با سر براى خارجيها بردارند ، آنها اگر در نزد ما منفورند ، در نزد ارباب‌هاى خود آبرومند ميباشند ، ولى آنها كه در اين پايتخت ، باسم ملت ، باد ببوق تجزيهء آذربايجان كرده و امروز هم شايد از راه ديگر مشغول همان سياهكاريها هستند ، نبايد با صدور بيانيهء توبهء حزبى و اعتراف بخطاكارى از مجازات ملى رهائى يابند ، بايد اعمال فردفرد آنها زير ذره‌بين محاكمه درآيد و برطبق قانون با آنها عمل شود تا منبعد كسى جرأت نكند از اين آروقهاى بى جا « 1 » زده خوابهاى تجزيه براى ملت ايران ببيند ! !\r\n\r\nمقدمات سقوط كابينهء مشير الدوله\r\nميدانيم ، يكى از جهات رياست وزراى مشيرو الدوله اين بود كه تصور ميكردند شخصيت و وجههء ملى او مانع عمليات تجاوزكارانهء سردار سپه خواهد شد . وقتى ديدند ، وزير جنگ كسى نيست ، كه بندى به اين وجاهت‌ها ببندد ، سهل است ، تندروى او زيادتر هم شده و هرروز نغمهء تازه‌اى كوك مىكند طبعا پيش خود فكر ميكردند :\r\n\r\n\r\n","description":"","footnote":"\r\n( 1 ) - آروق زدن امر طبيعى است\r\n شكم زندان باد است اى خردمند * ندارد هيچ عاقل باد در بند \r\nولى آروق با صدا آن هم در حضور سايرين خلاف ادب اجتماعى و بسيار ناپسنديده و در نزد بعضى از صداى مخالف هم ركيك‌تر است . آروق زدن بىجا كنايه از كار بىرويه كردن است .\r\n","page_name":" 501 ","page_number":509},
  {"content":"\r\n\r\n« اين تفنگ حسن موسى هم كه نزد « 1 » ! پس چه بايد كرد ؟ » از طرف ديگر . سردار سپه هم ميديد كه مشير الدوله متكى بوجههء ملى ، كسى نيست كه بتوان او را با اين عمليات از ميدان بيرون كرد . مخصوصا بستى شدن جمعى آزاديخواه در مجلس و تقاضاى آنها راجع بمحدود شدن و حتى عزل سردار سپه و پذيرائى كه از طرف رئيس مجلس برادر رئيس الوزراء از آنها به عمل مىآمد بيشتر سردار سپه را عصبى و باقدامات ديگر وادار ميكرد .\r\nروز 30 حمل 1301 ، سيد گم‌نامى ، باسم سيد نصر اللّه ، در صحن عمارت عدليه ، بر درختى برآمده ، شرحى از خرابى شهردارى و كثافت كوچه‌هاى پائين شهر بر زبان رانده و مقدارى از آشغال نهرهاى آب و از جمله گربه مرده‌اى كه ميگفت از راه آب در آورده است ، از خورجينى كه بر دوش داشت بيرون كشيده ، بمردم نمود و گربه را در ميان جماعت پرتاب كرده ، گفت من نه بسفارت روس ميروم و نه بمجلس در عدليه ميمانم ، تا تكليف اين كابينهء « وجيه المله » معلوم شود ، و يك مشت از اين انتقادها . آژانها آنچه اصرار كردند كه مؤمن را از بالاى درخت و خر شيطان پائين بياورند نشد ، و در مقابل تشدد به آنها ميگفت ، من مثل رئيس الوزراى « وجيه المله » ترسو نيستم ، كه از اين تشرهاى شما از دم در بروم . جمعيت هم مثل اين بود كه حكيم فرموده از او حمايت ميكردند . از اين روز اين سيد بشجر الواعظين « 2 » ملقب گشت .\r\nاين واقعه درست در همان ساعت اتفاق مىافتاد كه مجلس لايحهء رئيس الوزراء را تصويب و هيئت دوازده نفرى براى تعيين خط مشى دولت يا بعبارت ساده‌تر جلوگيرى از رفتار بىرويهء سردار سپه تعيين ميكرد . باوجوداين سردار سپه دنبالهء حمله را از دست\r\n\r\n\r\n","description":"","footnote":"\r\n( 1 ) - قبل از اختراع تفنگهاى ته پر فشنگى ، تفنگهاى گلوله‌زنى دو شاخه‌دار سر پر رايج بود . اين تفنگهاى سر پر را در ايران ميساختند . بهترين آنها كار حاجى مصطفى و از آن بهتر كار حسن موسى بود . حسن و موسى دو نفر صنعتگر بودند كه هريك در قسمتى از كارهاى تفنگ‌سازى تخصص داشتند و باهم شريك بودند و تفنگهاى حسن موسى در هدف‌گيرى مشهور بود . « اين تفنگ حسن موسى هم نزد . » كنايه از اين است كه آنكسى كه خيلى به او اميد داشتيم او هم نتوانست كارى انجام بدهد نظير : « آخرين تير تركش هم كارى صورت نداد . »\r\n( 2 ) - شجر الواعظين را اگر به فارسى ترجمه كنيم درخت واعظها از آن بيرون ميآيد و معروف شدن واعظ بمنبر هيچ‌وجهى ندارد ولى چه بايد كرد اشخاصى كه دور اين درخت يا اين منبر را گرفته بودند آنقدر سواد نداشته‌اند كه اگر چيز اديبانه‌اى هم ميخواهند بگويند جملهء غلط بىمعنى نباشد و چيزى هم كه بدهنها افتاد اعم از صحيح يا غلط معروف مىشود و شايد آنها هم كه بعدا اين جملهء غلط را شنيدند توجهى باينكه غلط است نداشته‌اند ، زيرا سواد آنها هم در عربى همانقدر بوده است كه معنى شجر و واعظ را بفهمند نه زيادتر . يقينا اگر در پنجاه سال قبل كه سواد عربى جزو تعليم و تربيت بوده كسى ميخواست يك چنين لطيفه‌اى بگويد از طرف حضار مورد ملامت ميشد كه مؤمن اين چرند چيست ميگويى . ولى در اين دوره نه همين كسى اعتراضى بر اين جملهء غلط نكرده بلكه همه جا به تكرار آن پرداخته و هيچيك عيبى در آن نديدند . امروز بواسطهء همين بىسوادى عمومى ممكن نيست عبارت عربى را حروف‌چينها درست بچينند و اگر غلط گيرى شود و در آن دقت كنند اكثر جمله‌هاى عربى كه نادرا در روزنامه‌ها و كتابها نقل مىشود غلطهاى شترى دارد .\r\n","page_name":" 502 ","page_number":510},
  {"content":"\r\n\r\nنداد و شجر الواعظين را براى انتقاد از مشير الدوله بمجلس و صحن بهارستان هم فرستاد سهل است در ماه رمضان كه مردم براى وقت گذراندن بمساجد ميرفتند ، عده‌اى را برانگيخت كه در اين مكانهاى پرجمعيت بكرسى برآيند ، و بمشير الدوله در ضمن نطق توهين كنند چنان كه روز 20 رمضان ، 11 ثور ، چند نفر از اين قماش ناطقين در مسجد سپهسالار دست به كار هم شدند ، منتها مردم آنها را هو كرده نگذاشتند چيزى از نطق آنها شنيده شود .\r\n\r\nسقوط كابينهء مشير الدوله\r\nاز كارهاى كميسيون دوازده نفرى اطلاعى در دست نيست . بر فرض اينكه تصميماتى هم گرفته باشند روى مسوده‌ها مانده و هنوز به نتيجه‌اى نرسيده بود . سردار سپه كه تا اينوقت ظاهرا اقدامى بر ضد مشير الدوله نميكرد ، مصمم شد كه بىنتيجه بودن تصميمات اين كميسيون را به اعضاى آن حالى كند . بنابراين بوسيلهء سالار نظام و محمود آقا خان حاكم نظامى شهر پيغام زننده‌اى براى مشير الدوله فرستاد .\r\nروزنامهء حقيقت « 1 » راجع باختلاس‌هاى سردار اعتماد رئيس قورخانه كه در دورهء قبل بمناسبت ساختن آتشبازى اعياد ، او را سردار فشفشه موسوم كرده بودند ، شرحى نگاشته و ضمنا سردار سپه را طرف حمله قرار داده بود . سردار سپه ميخواست ، اين روزنامه توقيف شود . مشير الدوله اين كار را صلاح نميدانست . آقاى وزير جنگ ، بوسيلهء دو نفر سابق الذكر براى مشير الدوله پيغام داد كه يا روزنامه را توقيف كنيد ، يا ميسپرم ديگر شما را بهيئت وزراء راه ندهند . البته اين پيغام ديگر چيزى نبود ، كه مشير الدوله در مقام آن سكوت اختيار كند . بنابراين ، در 18 ثور ، تلگراف استعفاى خود را براى سلطان احمد شاه فرستاد .\r\n\r\nبحران\r\nخبر استعفاى مشير الدوله مردم را خيلى متأسف كرد . زيرا همگى ميدانستند كه اگر كار بر وفق مرام و سردار سپه اصلاح‌پذير بود ، مشير الدوله از كار شانه خالى نميكرد . اگرچه سردار سپه منكر پيغام خود شده و مفهوم گفته‌هاى خود را تعبير و در لفظ آن هم تغييرى كه ملايم‌تر بود قائل شده سهل است ، اقداماتى هم در پس گرفتن اين استعفا كرد و حتى خودش هم به منزل مشير الدوله رفت و مشير الدوله هم ظاهرا اين تعبير و تغيير را باور نمود ، ولى همچنان در تصميم خود باقى ماند . كميسيون دوازده نفرهء مجلس هم آنچه رفت‌وآمد كرد تاثير ناپذير ماند .\r\nحتى وقتى كه شاه از پاريس براى تعيين رئيس الوزراء تلگرافا تمايل مجلس را تحقيق كرد و مجددا مجلس بمشير الدوله اظهار تمايل نمود و شاه هم مجددا به او تلگراف و تكليف قبول رياست وزراء كرد ، باز هم زير بار نرفت و مجددا تلگراف استعفا براى شاه فرستاد .\r\nشاه ناچار ، براى دفعهء دوم تمايل مجلس را پرسيد . مجلس اين بار بقوام السلطنه متمايل شد و در تاريخ 26 جوزا ، يعنى پس از سى و نه روز بحران ، كه جز دورى شاه از ايران هيچ باعثى نداشت ، قوام السلطنه كابينهء خود را بمجلس شوراى ملى معرفى كرده ، مشغول كار گرديد .\r\n\r\n\r\n","description":"","footnote":"\r\n( 1 ) - گويا نويسندهء اين روزنامه پيشه‌ورى بود و البته مثل روزنامهء پيكار بخرج سفارت روس اداره ميشد و سردار سپه از اين راه پاپى آن شده بود . منتها مشير الدولهء احتياط كار صلاح نميدانسته است كه انگشت بلانهء زنبور كند .\r\n","page_name":" 503 ","page_number":511},
  {"content":"\r\n\r\nدر ايام بحران ، يعنى 10 جوزاى 1301 محمد حسن ميرزا وليعهد ، كه سال قبل در حقيقت باروپا تبعيد شده بود بامر شاه بتهران برگشت . تمام سران كشور و رؤساى ادارات در باغ سردار محتشم از او استقبال كردند . حتى براى اعلان موقع حركت او از باغ مزبور توپ هم انداختند و با اثاثهء قدرت و احترامى كه در خور مقام ولايت عهد بود وارد شهر شد و على الرسم رئيس مجلس هم ، از وليعهد ديدن به عمل آورد .\r\nدر اين بحران چهل روزه ، سردار سپه با اينكه بعد از سقوط كابينه ، حتى در كار وزارت جنگ هم نبايد مداخله كند . در همان روز سقوط كابينه معاونين وزارتخانه‌ها را احضار كرد و دستوراتى راجع بحفظ نظم داد . بالاختصاص كه بعد از چند روز تلگرافى هم از شاه به او رسيده و مأمور مواظبت در حفظ نظمش كرده بود و اين « قوشچى باشيگرى رقم زوركى هم پيدا كرد « 1 » . »\r\n\r\nكابينهء دوم قوام السلطنه\r\nتجربه‌اى كه قوام السلطنه ، در دورهء هشت ماههء رياست وزراى سابقش ، حاصل كرده و مطالعات خارج گود « 2 » او ، در ايام بيكارى ، به او امر ميداد كه :\r\nاولا محاكمهء قانونى مطبوعات را عملى و رايج كند ، تا وقايعى نظير كتك‌كاريهاى سابق سردار سپه تكرار پيدا نكرده ، هم روزنامه‌نگاران حدود و حقوق خود را بشناسند ، و توى خشت‌هاى وزير جنگ ندوند ، و هم سردار سپه ، با وجود مجازات قانونى ، باقدامات و تلافىهاى شخصى حاجتى پيدا نكرده ، دندان روزنامه‌نگار را نشكند .\r\nثانيا ، از خود قشون ، در قشون ، حد و سدى ايجاد كند ، كه شخصيت و ارادهء فرماندهان در آن مداخله نداشته باشد ، تا قشون مطيع دولت ، و جلو افكار جاه‌طلبانهء سردار سپه گرفته شود و براى مترسك « 3 » او قانون محاكمهء وزراء را از مجلس بگذراند .\r\n\r\n\r\n","description":"","footnote":"\r\n( 1 ) - « بىرقم قوشچىباشى است » از امثلهء خيلى كهنه و شايد از زمانى است كه بخارا و خيوه جزو ايران بوده و احتمال ميرود كه اين مثل از آن عهد و از بخارا بساير بلاد ايران سرايت كرده باشد ، زيرا در ازمنهء سابق برجال خيوه و بخارا قوشچىباشى ميگفته‌اند . در هرحال اين مثل در مواردى استعمال مىشود كه كسى بدون رضايت صاحب كار يا بدون حق و بدون حكم من اللّه - الحكيم بكارى اقدام كند . نظير : نكاشته درو مىكند و روى قالى هم ميچرد .\r\n( 2 ) - وقتى پيش‌كسوتها در زورخانه باهم سرشاخ ميشوند ، نوچه‌ها براى زيرچاق كردن فنون كشتى دورهء گود مىنشينند و چون اشتغالى جز دقت در نتايج فنونى كه طرفين به كار مىبندند ، ندارند ، البته بهتر و بيشتر خود را براى كشتىگيرى جدى آماده ميكنند . مطالعات خارج گود ، كنايه از ايام خانه‌نشينى است .\r\n( 3 ) - مترسك ، هيكلى به شكل آدم است كه براى ترساندن پرنده يا چرنده سر جاليز ميگذارند . ببخشيد ! قانون هم جز مترسك چيزى نيست ، فقط اشخاص عادى و متوسطين را ميترساند ، اشخاص ضعيف را هم قضات قابل و لايق مجازات نميدانند . روسها در قبل از كمونيست ، مثالى داشتند كه با اين جمله مناسب است . يكى بيكى گفت : قانون چيست ؟ دومى جواب گفت ، « چوبى است كه جلو راهدار خانه در ميان راهى كشيده باشند ، كوچك‌ها از زير آن رد مىشوند و بزرگها از روى آن » معهذا جامعه‌هائى هم هستند كه احترام بقانون جزو خون آنها شده است . اهالى سويس سرآمد آنها هستند . خوشا بر احوالشان !\r\n","page_name":" 504 ","page_number":512},
  {"content":"\r\n\r\nثالثا ، در ماليه هم حدودى برقرار نمايد ، كه از تطاول و تجاوز قشون بر ساير ادارات جلوگيرى به عمل آيد .\r\nرابعا ، كار نيمه تمام نفت شمال را هم خاتمه بدهد ، و آيندهء مالى كشور را تأمين نمايد .\r\nنقشه خيلى خوب بود ، و اگر ميتوانست اين كارها را عملى كند ، شايد ممكن ميشد كه بىسروصدا ، جلو جاه‌طلبى سردار سپه گرفته شود . ولى ، در قسمت اول ، قانون هيئت منصفه و محاكمهء وزراء را بهر زحمتى كه بود گذراند ، اما تأثيرى در روزنامه‌ها نكرد .\r\nنه روزنامه‌نگاران از آن وحشت كردند ، و نه سردار سپه حوصلهء مراجعه بمحكمه را داشت . در قسمت دوم ، استخدام شصت نفر ، ابتدا ، فرانسوى ، و بعد انگليسى ، و بالاخره سوئدى كه براى جلوگيرى از خودمختارى سردار سپه فكر كرده بود ، با مهارت وزير جنگ ، باعزام شصت نفر افسر و دانش‌جو ، براى آموختن فن نظام ، باروپا تبديل گشت ، و حتى سردار سپه موفق شد ، زير پاى « 1 » سوئدىهاى امنيه را هم ، كه موى دماغش بودند ، با ايجاد قشون متحد الشكل ؛ جارو كند !\r\nدر قسمت سوم ، قانون استخدام آمريكائىها براى ماليه از مجلس گذشت ، و ميليسپو هم بتهران آمد . ولى با تقاضاهاى سردار سپه ، چگونه و با كدام قدرت مقاومت ميكرد . در اين خصوص ، در آينده ، در ضمن سرگذشت‌هاى خصوصى خود ، خيلى موقع به دستم مىافتد ، كه خوانندهء عزيز را بيشتر وارد كارهاى اين آقاى عزيز و همراهانش نمايم .\r\nقسمت چهارم ، نفت شمال را هم ، كه از صفحهء 397 تا 402 همين جلد ، ميدانيم به جائى نرسيد و انكلسمهاى آمريكائى از ميدان بدر رفتند . شايد امروز خيلى افسوس اين كار را بخورند ، ولى حالا هم ، « نه خيكى دريده ، و نه شيره‌اى ريخته است « 2 » » باز هم ، در كمال خوبى مىتوانند بميدان بيايند ، و با ما شريك شوند . زمين و نفت از ما ، دست و خرج استخراج از آنها ، و بركت از خدا « 3 » .\r\n\r\nايلات ايران\r\nايران ايل زياد داشته است ، كه عده‌اى از آنها بمرور تخته قاپو « 4 » و مدتى است ده‌نشين شده ، و با ساير مردمان كشور وصلت كرده ،\r\n\r\n\r\n","description":"","footnote":"\r\n( 1 ) - اگر بخواهند محلى را جاروب كنند ، بناگزير ، بايد ساكن يا ساكنين آنجا را ولو موقتا خارج نمايند . « جارو كردن زير پا ، » كنايه از اخراج از عمل و شغل و كارست و اين كنايه ، تازه از طبقات پائين ، بالا آمده ، و حقا در خور نوشتن شده است . نظير ، « صابون زير پاى كسى ماليدن . »\r\n( 2 ) - « نه خيكى دريده ، نه شيره‌اى ريخته است . » مثل دهاتى و كنايه از آنست كه هيچ كارى كه جبرانش ممكن نباشد ، اتفاق نيفتاده است .\r\n( 3 ) - « دست از ما ، بركت از خدا . » از امثال سائره ، در مواردى استعمال مىشود ، كه بخواهند كسى را بكارى ترغيب كنند . نظير « از تو حركت ، از خدا بركت . »\r\n( 4 ) - « تخته كردن دكان » بمعنى بستن آنست ، چون سابق با تخته در دكان را مىبستند و تخته كردن بكنايه بهربستن و برچيدن بساطى به كار ميرود قاپو تركى و بمعنى در است . « تخته‌قاپو » اصطلاح ايلاتى و كنايه از سد كردن راه رفت‌وآمد ايل ، به ييلاق و قشلاق مىباشد . ييلاق و قشلاق هم اصلش تركى است و در فارسى ، به اين مفهوم ، من لغتى نديده و نشنيده‌ام ، و از اين‌رو ، ميتوان گفت ، كه قبل از هجوم تركها بايران ، ما ايل نداشته‌ايم و اين سوغات را چنگيز بايران آورده است .\r\n","page_name":" 505 ","page_number":513},
  {"content":"\r\n\r\nو از خانه بر دوشى ، و رحلهء شتاء و صيف آسوده شده‌اند . البته بازهم دام‌پرورى سابق را از دست نداده ، و مال و مواشى زياد دارند ، و اكثر آنها را ، براى چراندن در مرتع مناسب ؛ به ييلاق و قشلاق هم ميفرستند ، ولى چون زارع شده‌اند ؛ و لازمهء زراعت اقامت در محل ذرع است ، ناگزيرند كه در دهات مسكن اختيار كنند . بنابراين ، فقط چوپانهاى خود را با گاو و گوسفندان خود ، بمراتع ميفرستند و در فصل مناسب بدهات بنگاه خود مراجعت ميدهند ، يا بقدرى در ده‌نشينى پيشرفت كرده‌اند ، كه حيوانات خود را هم نزد خود نگاه ميدارند .\r\nعرب‌ها و هداوندها و سيل‌سپورها و بوربورهاى ورامين ، و كلكوهاى مسيله ، و ميش مستهاى فشافويه ، واليكائىها ، و افشارهاى ساوجبلاغ ، و چگنىهاى قزوين ، و شاهسونهاى بغدادى ساوه ، و بيات‌هاى زرند ، و زنديهء قم ، و ملاير ، و شايد خلج‌هاى قم و ساوه ، همه از اين قبيلند . در ساير ولايات ايران هم ، از اين بقاياى ايلات تخته‌قاپو شده ، زيادند . مثلا نخعى و افشار ، و بچاقچى ، و غيره ، در كرمان ، و زنگنه ، و گوران در كرمانشاهان ، و كرد و ترك ، در مازندران ، و قجر ، و انزانى ، در استرآباد و تيمورى ، و هزاره و بربرى ، و شادلو و زعفران‌لو ، و غمپران‌لو ، و افشار ، و غيره ، در خراسان ، و افشار ، و مقدم در خمسه ، و مكرىها و شكاك‌ها ، و منگورها ، در مهاباد ، و افشار ، در اروميه . و مقدم ، در مراغه و افشار ، در تكاب و شاهين‌دژ همگى از بقاياى ايلات سابق ميباشند . اين طوايف البته از بازماندگان تيره‌هاى ايل‌هاى قديمى بوده‌اند ، كه متفرق شده ، و هريك در ناحيه‌اى مسكن اختيار كرده ، ايل‌خانى و ايل بيگى و ابه‌باشىهاى قديمى آنها در ضمن ساير طبقات تحليل رفته ، و افراد آنها ده‌نشين شده‌اند ، و از ايليت جز اسم چيزى در آن‌ها باقى نمانده است .\r\nبطور مثال ، افشارهاى ساوجبلاغ تهران را شاهد مىآورم ، كه ايل آنها از زمان صفويه ببعد ، در اروميه و ساوجبلاغ مكرى ، ( مهاباد ) بطور ايليت و رحلهء شتا و صيف ميزيسته و بدام‌پرورى مشغول بوده‌اند . آقا محمد خان قاجار ، براى اينكه عدهء زياد آنها در يك جا مايهء دردسر نشود ، مقدارى از آنها را از اروميه كوچانده ، و در مغرب تهران براى آنها محل و مرتع معين كرده ، و چون اين محل گنجايش تمام آنها را نداشته ، شعبهء فرعى از آنها تشكيل ، و اين شعبه را به اسدآباد همدان فرستاده است . شايد اسم ساوجبلاغ ، در نزديك تهران هم ، بمناسبت ساوجبلاغ مكرى سابق و مهاباد امروزه باشد ، كه اين شعبه اسم محل سابق خود را به اين يورت جديد خود داده باشند ، و چون ايلخانىهاى آنها ، مثل زهرمار خان و محمد وليخان و سليمان خان صاحب اختيار و خان بابا خان و عليخان و حاجى حيدر خان ، كه هريك بعد از پدر ، رئيس آنها بوده‌اند در تهران مسكن داشته‌اند ، رحهء شتاء و صيف ايلى آنها از بين رفته ، و خان خرده‌ها و ايل بيگىها و ابه‌باشىها هم در مراتع خود قنواتى احداث كرده ، مشغول زراعت شده‌اند و افراد ايل را هم به كار زراعت گماشته‌اند ، ولى دامپرورى خود را هم از دست نداده ، گاو ، گوسفند ، ماديان الاغ زياد نگاه ميداشته ، و\r\n\r\n","description":"","footnote":"","page_name":" 506 ","page_number":514},
  {"content":"\r\n\r\nبعضى براى ييلاق و مرتع مناسب‌ترى دامهاى خود را بكوههاى فشند و طالقان هم ميفرستاده‌اند .\r\nدر اسدآباد همدان هم ، طبيعة همين وضع پيش‌آمده ، و آنها هم زارع دامپرور گشته‌اند .\r\nايل مادرى هم كه در اروميه مانده ، چون از قدرت ايلى آن كاسته شده ، و بخصوص رؤساى آنها هم با شعبهء فرعى به تهران رفته بودند ، ناگزير وارد زندگانى زراعتى شده ، و رؤساى درجهء دوم آنها در مراتع نهرها و قنواتى احداث كرده ، و بزراعت پرداختند .\r\nشعبه‌هاى فرعى ديگر آنها ، بعضى قديما و برخى بعد از اين تاريخ ، بكرمان و خراسان و مراغه و تكاب و شاهين‌دژ ، رفته ده‌نشين شدند .\r\nاگر خوانندهء عزيز بدهات افشارنشين ساوجبلاغ تهران و اسدآباد همدان و اروميهء آذربايجان برود ، اسم تيرهء قاسملو را ، كه تيرهء اصلى ، و ايلخانىها هم از همين تيره بوده‌اند در هرسه محل خواهد شنيد . در ساوجبلاغ باد غربى را كه از بحر خزر برميخيزد ، بادمه ، و باد گرم شرقى را با دراز « 1 » مىگويند . همين اصطلاح را در اسدآباد همدان و دهات رضائيهء امروز ، كه همان اروميهء ديروز است نيز خواهد يافت ، و اسم خانوادگى قاسملو را در اكثر خانواده‌هاى اسدآباد ملاحظه خواهد فرمود .\r\nمن ، در ساوجبلاغ و رضائيه اصطلاحات رعيتى و اسامى گياههاى يك‌جور خيلى شنيده‌ام كه مسلما در اسدآباد و ساير جاهاى افشارنشين هم ، همان اصطلاحات و اسامى مصطلح و متداول است . مثلا رسم زارعين بر اين است ، كه كردهاى زراعت خود را به تناسب شيب زمين ، يا جنوبى شمالى ، و يا شرقى غربى مىكشند ، و چون در ايران همه‌جا تقريبا جنوب و قبله يكى است ، كردبندى جنوبى شمالى را ، همه‌جا قبله‌بست مىگويند ولى كردبندى شرقى غربى در هر محل اسم خاصى دارد . در اروميه و ساوجبلاغ تهران اين طرز اخير را ، به همان مناسبت بادمه « مه‌بست » موسوم كرده‌اند . شايد در دهات افشارنشين شاهين‌دژ و تكاب ، و حتى اقطاع افشار كرمان هم اين اصطلاح معمول باشد .\r\nاولاد و احفاد خانها و ايل بكىهاى سابق اين ايل ، در تهران مشغول خدمت دولتى و بانكى يا ملاكى يا تجارت شده‌اند . چنان كه ، در رضائيه هم ، خانواده‌هاى محترم و نجبا كه همه قاسملو ، و از اولاد همان ايلخانىهاى سابق هستند ، بملاكى و كارهاى دولتى مشغولند .\r\nاللهيار خان آجودان باشى زمان ناصر الدين شاه ، و پسرش حسن خان سردار كل و وزير نظام آخرى ، و اولاد او كه همه در نظام فعلى مشغول خدمتند ، اصلا اروميه‌اى ، و پسر عموهاى همان خوانين قاسملوى اروميه و ساوجبلاغ تهران و اسدآباد همدان ميباشند .\r\nهمچنين عرب‌هاى ورامين ، كه نادرشاه آنها را از ايل مادرى آنها ، كه در فارس هستند ، جدا كرده در ورامين مسكن داده ، و آقا محمد خان نظر بهمراهى كه ، در به دو امر از آنها ديده است ، آنها را طرف توجه قرار داده ، و بعضى از رؤساى آنها در تهران محلهء خاصى ( محلهء عربها ) براى خود اختيار كرده ، خانه‌هائى ساخته‌اند . امروز اولاد ايل‌بيگيهاى سابق آنها ، در ورامين بملاكى ، و افراد آنها ، برعيتى مشغولند . اينها هنوز هم اصطلاحات محل اصلى را فراموش نكرده ، و حتى كردم و گفتم و ميكنم و ميگم جنوبيهاى فارس را ،\r\n\r\n\r\n","description":"","footnote":"\r\n( 1 ) - اين باد شرقى را در شهريار و فشافويه و ورامين باد خوشو ميخوانند .\r\n","page_name":" 507 ","page_number":515},
  {"content":"\r\n\r\nامروز هم ، در محاورات خود به كار مىبندند .\r\nاين طرز تخته‌قاپو را تخته‌قاپوى طبيعى بايد ناميد ، كه بمرور و طبيعت صورت گرفته ، و امروز ، جز اسم تيره‌هاى اصلى ايلى ، چيزى از ايليت كه لازمهء آن رحلهء شتاء و صيف است ، در اين طوايف باقى نمانده ، و افراد ايل شهرنشين و ده‌نشين شده‌اند .\r\nولى باز هم در ايران ايلاتى هستند ، كه مثل ادوار قبل ، رحلهء شتاء و صيف ميكنند و ايل به تمام معنى محسوب ميشوند .\r\nايلات خمسه و قشقائى و بويراحمدى و ممسنى ، در فارس و بختيارى در حدود اصفهان و شاهسون ، در اردبيل و يموت و كوكلان ، در گرگان و الوار ، در لرستان از آن جمله ميباشند كه هنوز از خانه بر دوشى دست‌بردار نبوده ، و مثل ادوار قبل ، از ييلاق بقشلاق و از قشلاق به ييلاق ، دائما در حركتند ، و در هر ناحيه چند هفته‌اى در زير چادرهاى خود اقامت كرده ، دامهاى خويش را بچرا سرميدهند ، و همين كه علف در آنجا رو بكمى گذاشت ، بجاى ديگر نقل مكان ميكنند .\r\nايلخانى اين ايلات هميشه بايد از طرف دولت تعيين شود . ييلاق و قشلاق آنها حدود معين دارد ، كه تجاوز از آن جايز نيست . ايل بيگىها را كه رؤساى عشاير يك ايلند ايلخانى معين مىكند و اين ايل بيگىها ، ابه‌باشىهاى تحت امر خود را تعيين مينمايند .\r\nولى همانطور كه دولت هميشه ايلخانى يك ايل را از افراد خانوادهء قديمى ايلخانيها تعيين مىكند ، ايلخانى هم ، نسبت بايل بيگىها ، و ايل‌بيگىها هم ، نسبت به ابه‌باشىها رعايت سابقهء خانوادگى را مينمايند . زيرا ، كدخدا و ريش‌سفيد خانواده‌ها ، از ابه‌باشى بيسابقه ، و ابه‌باشىها ، از ايل بيگىهاى غريبه ، و ايل‌بيگىها از ايلخانى غير خانواده ، اطاعت نخواهند كرد ، و نظم ايلى برهم مىخورد . بطوريكه در اين سلسلهء رؤساء ، از كدخدا و ريش‌سفيد يك خانواده كه تحت امر ابه‌باشى است ، تا ايلخانى ، اگر شخصى بىكفايت يا متعدى از كار در آمده ، و رئيس بالاتر بخواهد او را عوض كند ، ناگزير بايد يكى از برادران و پسرعموهاى او را بجاى او نصب نمايد .\r\nماليات ايلى ، كه از روى عدهء گاو و گوسفند و الاغ و ماديان و شتر گرفته مىشود ، بايد بوسيلهء كدخدا و ريش‌سفيد خانواده ، از افراد وصول شده ، بابه‌باشى ، و از او بايل‌بيگى و از ايل‌بيگى ، بايل‌خانى ، و از ايل‌خانى ، بدولت ، برسد . در دورهء قبل از مشروطه ، ايلات هم جزو جمعى داشتند ، كه معلوم مىكرد هرنوع از دام‌هاى آنها چقدر بايد ساليانه بپردازند و دامهاى يك خانواده ، بايد چه مقدار باشد ، تا در موارد لزوم ، يك سوار بديوان بدهد ، و همچنين حدود ييلاق و قشلاق هر ايل و ابه‌اى ، تا كجا بايد برود و مستوفيها از اين حيث هم كاملا مجهز بوده ، و اختلاف يورت‌هاى هر طايفه يك ايل را رفع ميكردند .\r\nمثلا ماليات قشقائى ، در اواخر ناصر الدين شاه ، هشتاد هزار تومان بود ، و اين ايل را باصطلاح آنزمان داراى پنجاه هزار در خانه ميدانستند ، و عدهء افراد آنها را دويست سيصد هزار نفر تخمين ميزدند ، و بزرگترين ايلات ايران بشمار مىآمد . حدود قشلاق و ييلاق آنها ، از فيروزآباد فارس شروع شده ، بسيميرم اصفهان ، كه آخرين حد ييلاقى آنها\r\n\r\n","description":"","footnote":"","page_name":" 508 ","page_number":516},
  {"content":"\r\n\r\nبود ممتد ميشد . اسبهاى قشقائى ، بهترين اسبهاى كشور بشمار مىآمد . قالى و قاليچه‌هاى پشم اندر پشم قشقائى از نفائس فرشهاى ايران بود « 1 » .\r\nبختيارى ، كه حد قشلاق آنها تا مال امير خوزستان ميرود ، و ييلاق آنها تا شهركرد و حدود فريدن اصفهان انبساط مىيابد ، از ايلات شجاع و رشيد ايران است ، كه بواسطهء زندگى كوهستانى ، افرادى قوى و سالم دارد . قالىبافى آنها بسيار خوب ، و اسبهاى آنها هم نژاده ، و هيچ دست كمى از اسبهاى قشقائى ندارد . ده‌كرد ( شهركرد ) اصفهان محل مبادلهء محصولات دامى آنها با لوازم معيشت است . اين ايلرا بايد متمدن‌ترين ايلات ايران دانست . زيرا اكثر در محلهاى كوهستانى خود ، دهات‌آباد دارند ، و بزراعت هم مشغول ميباشند ، چنان كه ، در تبديل حكومت استبدادى بمشروطه ، خانوادهء اسعد ، كه همان خانواده ايلخانىهاى سابق است ، كمك ذيقيمتى به طرز جديد كرده ، و در حقيقت ايل مشروطه خواه منحصربفرد بشمار ميآيد .\r\nشاهسون ، كه محل قشلاقى آن‌ها در حدود مغان ، و ييلاق آنها تا اردبيل ، و شهرداد - و ستد آنها ، اهراست ، نيز ايل معتبر پرخانواده‌ايست . خدمت آن‌ها در طرفيت با دمكراسى قلابى آذربايجان و جلوگيرى از راهزنان و حرامىهاى خارجى ، كه در اين يكى دو سال اخير مردانه در مقابل آنها مقاومت كردند ، شايد تا حدى تلافى قيام آن‌ها را در به دو مشروطهء كبير ، در هواخواهى از استبداد ، بيرون آورده ، و چپاول آن‌ها را كه گاهى تا پشت شهر تبريز هم ميتاختند ، جبران نموده باشد .\r\nايلات خمسه ( پنجگانه ) عرب ، باصرى ، و بهارلو ، و غيره ، كه در فارس و از حدود لار و فسا ، تا آباده و اقليد ، ييلاق و قشلاق ميكنند ، نيز ، ايلات معتبرى هستند ، و چون از قديم الايام تحت رياست و ايلخانىگرى قوام‌هاى شيراز بوده‌اند ، دولت هيچوقت در مطيع نگاه داشتن آنها زحمتى نداشته است .\r\nتركمنهاى يموت و كوكلان هم ، كه در استرآباد ( گرگان ) هستند ، از وقتى كه تحريكات خانهاى قوچان و بجنورد ، به برافتادن خانواده‌هاى اين خان‌ها ، از بين رفته است زحمتى براى دولت وارد نمىكنند ، و كم‌كم بزراعت هم مشغول شده‌اند . جاجيم و آقرى و اليجه و كيسه حمام خود را مىسازند ، و اسب‌هاى بد تركيب محكم و پر دو ترتيب مىكنند .\r\nاما قجرهاى استراباد ، بعد از آنكه آقا محمد خان بسلطنت رسيده ، و ايل‌بيگيها و ابه‌باشىها شهرنشين و گرد دستگاه سلطنت جمع شده‌اند ، ديگر از ايليت آن‌ها چيزى باقى نمانده ، و همه ده‌نشين شده ، و فعلا بود و نمود ايلى ندارند . حتى اسمى هم در ميان\r\n\r\n\r\n","description":"","footnote":"\r\n( 1 ) - ظاهرا قالىبافى هم با ايلات بايران آمده است ، و قبل از اين تاريخ در كتابها و ادبيات ايران اسمى از قالى نيست .\r\nايلات هم قالى خود را بقطع كوچك ميپرداخته و نقشهء آن را ، به خيال خود ، از روى گياههاى بيابان ترتيب مىداده‌اند . همين كه اين بافندگى بايران وارد شده سليقه و حس ظرافت دوستى ايرانى در آن مداخله كرده و آن را بپايهء عهد صفوى و دورهء رضا شاه رسانده است . رضا شاه پهلوى را هم بايد يكى از مشوقين قالىبافى بشمار آورد .\r\n","page_name":" 509 ","page_number":517},
  {"content":"\r\n\r\nايلات از آن‌ها باقى نمانده است . در زمان ناصر الدين شاه هم ايلخانىگرى ايل قاجار ، جز رياست بر خانوادهء قاجار ، از قبيل قوانلو و خزينه‌دارلو و قزل‌اياغ و دولو و شامبياتى و غيره ، كه در تهران اقامت داشتند ، چيز ديگرى نبود .\r\nياغىترين ايلات ايران الوار لرستان بودند ، كه در دورهء استبداد حتى در اواخر ناصر الدين شاه هم ، نسبت بحكام خود اطاعتى نداشتند ، حدود ييلاق و قشلاق آنها از آخر خاك بروجرد شروع ، و بخوزستان ختم ميشد . شهر خرم‌آباد شهر دادوستد آنها بود . وجود قلعهء فلك الافلاك ، در بيرون خرم‌آباد ، كه در نوك تپهء مرتفعى نزديك اين شهر ساخته شده . و بر شهر سركوب است ، دليل تمرد دائمى آنهاست . هيچوقت ايلخانى كه تمام آنها را اداره كند نداشتند . رؤساى طوايف آنها ، مانند سكوند و بيرانوند و غيره ، كه هريك خودشان بشرق دست « 1 » باقى طوايف جزو را مطيع ميكردند ، بر آنها حكومت داشتند . اين رؤسا هيچوقت به شهر حتى خرم‌آباد هم نمىآمدند ، و همواره در كوهستانهاى خود ، با افرادى كه از نان بلوط « 2 » زندگى ميكردند ، بسر ميبردند . منتها حد اقتدار دولت در ناحيهء لرنشين خرم‌آباد بود ، كه سالى يك مرتبه حاكم بروجرد بايد با توپ و تيپ به آنجا برود ، و بهزار زحمت و دو بهم زنى بين رؤساى طوايف مالياتى از آنها وصول نمايد .\r\nمشروطه آمد . با طرزيكه از وصول ماليات در دورهء مشروطه نوشته‌ام ، ديگر البته حرفى از ماليات الوار نبايد زد . زيرا ، آقاى رئيس ماليه توپ و تيپى نداشت كه ماليات از آنها بگيرد ، و اين الوار بودند كه تا پشت شهر بروجرد مىآمدند ، و دهات را غارت ميكردند . تا ژاندارمرى تأسيس شد ، و دولت بفكر مطيع كردن الوار افتاد ، و پست‌هائى در خط راه تا خرم‌آباد و شايد جلوتر هم گذاشتند . ولى هيچوقت نتوانستند آنها را مطيع كنند ، و در مقابله‌هاى جنگى خيلى از افراد ژاندارم در اين ناحيه تلف شدند .\r\nحال بدين منوال بود ، كه كودتا پيش‌آمد . البته خان‌هاى الوار كسى نبودند كه بيمى از تجمع آنها و ضديت با دولت مركزى در كار باشد . منتهى تخطى آنها تا حدود\r\n\r\n\r\n","description":"","footnote":"\r\n( 1 ) - شرق‌دست - شايد مقصود از اين لغت مركب سروصدائى باشد كه از چك‌كارى آدم متعدى حاصل مىشود ، ولى اين لغت مركب فعلا به اين معنى هيچ به كار نميرود ، بلكه مورد استعمال آن جائى است كه كسى به زور شخص خود ، كارى را انجام و طرف را با كار خاتمه يافته‌اى مواجه كند و با زبردستى مترادف است .\r\n( 2 ) - مغز بلوط گس و تلخ است . آن را در آب شيرين چند روزى مىخيسانند بعد آن را در آفتاب خشك كرده و چند روزى هم آن را ميخوابانند كه پوستها از آن سوا شود ، سپس آن را با آسياى آبى يا دستاس آرد ميكنند و از آن نانى ميپزند . « آو » و « تو » و « خو » يعنى ، آب و آفتاب و خواب : كه در زبان لرى مصطلح است ، عمليات سه‌گانهء حاضر كردن بلوط خام را براى آرد شدن خلاصه مىكند . اين اصطلاح را من از مرتضى قلى خان ، پسر صمصام السلطنه شنيده‌ام و چون نانش را هيچ نخورده‌ام ، نميدانم تا چه حد ، قابل خوردن است . شايد تازهء آن ، پر بد نباشد ، ولى بيات آن مسلما براى غير لر ، قابل هضم نيست . و در هرحال نان بادوامى است ، كه معدهء لرى آن را بايد تحليل ببرد .\r\n","page_name":" 510 ","page_number":518},
  {"content":"\r\n\r\nبروجرد بود . باوجوداين سردار سپه ، كه ميخواست امنيت را در تمام ايران قائم كند .\r\nاز توجه به لرها ، كه بين خوزستان و شمال ايران حائل شده ، و يكى از خطوط اصلى و راههاى كشور بسرحدات جنوبى را بسته بودند ، غافل نبود و بروجرد را هم يكى از مراكز نظامى كرده بود . قواى نظامى ساخلو ، با عده‌اى كه تازه بكمك آنها رسيده بود در تاريخ 30 جوزاى 1301 براى مقابله آنها از شهر بيرون آمده ، مواقف آنها را بمباران كرده ، عده‌اى از آنها كشته ، و عدهء زيادى اسير شدند . چهار نفر از سر جنبانهاى آنها را در بروجرد اعدام كردند .\r\nخطر حمله ببروجرد مرتفع شد . بعد از اين تاريخ اين قواى دولتى بود ، كه سر وقت آنها رفته ، و در هر مقابله‌اى كه اتفاق مىافتاد ، مقدارى از نيروى الوار تحليل ميرفت . اين وضع تا 1307 ادامه داشت ، زيرا خلع سلاح اين مردمان كوهستانى نيمه وحشى ، كه ساليان دراز عادت به خود سرى كرده ، حتى باسكندر كبير هم باج نداده بودند ، كار كوچكى نبود ، كه با يكى دو شكست انجام يابد . چنان كه بالاخره ، اين خلع سلاح مقدمهء تخته‌قاپو كردن الوار شد ، و دنبالهء عمليات اسكانى آنها تا آخر دورهء سلطنت رضا شاه پهلوى امتداد يافت . فعلا مدتى است آرام و مشغول زراعت شده‌اند .\r\n\r\nمسألهء اسكان ايلات\r\nيكى از مسائلى كه از به دو مشروطه ، خيال مردمان منور و متفكرين كشور را به خود جلب كرده ، و در اطراف آن احيانا در روزنامه‌ها هم قلمفرسائى ميكردند ، موضوع اسكان ايلات بود . ميگفتند در اين صد و پنجاه سالهء اخير ، چه فائده‌اى از وجود اين ايلات براى كشور حاصل شده است ؟ در دوره‌هائيكه قشون چريك مرسوم بود ، شايد وجود اين قوه موجب پيشرفتى براى دولت ميشد ، ولى ، از وقتى كه قشون بنيچه در كشور عمومى شده ، و جنگها از روى اصول علمى است ، دولت ايران هيچوقت از رشادت و شجاعت سوارهاى ايلى استفاده نكرده ، سهل است به علت طمع‌ورزى رؤساى ايلات ، اين سلحشورى و جنگ‌آورى ايلات كه اكثر بر ضد دولت به كار ميرود ، به ضرر دولت هم تمام مىشود ، و غالبا براى وصول مالياتى كه چندين برابر آن را رؤسا از افراد گرفته‌اند ، بايد دولت مبلغى خرج توپ و تيپ كند ، تا نصفه نيمه‌كاره از آنها چيزى استنقاذ نمايد .\r\nبنابراين ، سلحشورى اين مردمان جنگى ، گذشته از اينكه فايده‌اى براى دولت ندارد ، بر ضرر دولت هم هست . ساير قراء و قصبات كشور هم ماليات خونى ، و هم ماليات نقدى ميپردازند . در صورتى كه بايد از رؤساى ايل ، همان ماليات نيمه‌كارهء نقدى را هم ، به زور تيپ و توپ و خرج و زحمت فراوان وصول كرد . چنان كه از مشروطه ببعد ، ديگر همان ماليات ايلى سابق را هم نپرداخته‌اند و امروز هم نميپردازند .\r\nفقط ، در اين ميانه بختيارىها ، در مشروطه كمكى بدولت كرده‌اند ، ولى اين كمك هم براى ملت خيلى گران تمام شد ، زيرا رؤساى بختيارى ، چون احتياج دولت را به خود\r\n\r\n","description":"","footnote":"","page_name":" 511 ","page_number":519},
  {"content":"\r\n\r\nميديدند ، به حق خود قانع نشده ، گذشته از ماليات خود كه نمىپرداختند ، دولت را هم مثل امروز قشقائيها خراجگذار خود كرده ، مدتى سربار ساير اهالى كشور بودند .\r\nقصرهائيكه آقايان رؤساى بختيارى در دهات خود ساخته ، و زندگى ملوكانه‌اى كه براى خود ، چه در محل و چه در تهران ، راه انداخته‌اند شاهد اين مدعاست .\r\nاز قشقائيها ، در تاريخهاى جنگى ايران هيچ اسمى نيست . شايد در قشونكشيهاى شاه عباس ، كه اللهورديخان قشون فارس را به لشگرگاههاى اين پادشاه ميبرد ! عده‌اى هم قشقائى همراه داشته ، و يا كريمخان زند ، در لشكركشىهاى خود ، از آنها استفاده‌اى كرده باشد ، ولى در دورهء قاجاريه ، در هيچ جنگ يك سوار آنها هم همراه نبوده ، زيرا عمليات آنها با طرز نظام اطريشى نمىساخته است .\r\nشاهسونها ، در عهد صفويه و نادرشاه ، جانبازيهائى براى دولت كرده ، و به همين جهت لقب شاهسونرا گرفته‌اند . ولى در دورهء قاجاريه ، بخصوص در عهد مشروطه ، جز اين‌كه گاهى تا پشت كوه عين على تبريز را هم بباد يغما ميدادند ، هيچ نفعى از آنها بدولت و ملت ايران عايد نشده است .\r\nگذشته از اينها ، اصلا اين خانه بر دوشى كه دنبال مرتع بايد كوه و دشت را پيموده و همين كه يك مرتع را تمام كردند ، دنبال مرتع ديگرى بروند ، يعنى چه ؟ اين همه خاك كشور را زير پا كردن و هيچ ده و آبادى راه نينداختن ، و هيچ علاقه‌اى به جائى نداشتن چه معنى دارد ؟ خواهند گفت ما پشم و پوست و روغن و پنير براى كشور تدارك ميكنيم .\r\nدر صورتى كه اگر اسكان و تخته‌قاپو شوند ، از فوائد شير و پشم و پوست آنها چيزى كاسته نمىشود ، و آنچه از زراعت بدست آورند ، فايدهء زيادترى است كه به آنها و بكشور عايد خواهد شد . ضمنا دولت هم از تعنت و رعونت‌هاى روساى آنها كه اكثر مردمان بىمنطق مادى و منفعت‌پرستى هم هستند ، خلاص و از شر راهزنى و دله‌دزدى افراد كه گاهى سر راه قوافل و اتومبيلها بزخو « 1 » ميكنند ، و باعث زحمت ميشوند نيز آسوده خواهد شد .\r\nولى ، اينها همه آرزو و ضعف حكومت مركزى بقدرى زياد بود كه از عهدهء امنيت خط راه تهران بقم و كاشان و اصفهان هم برنمىآمد ، تا چه رسد بخلع سلاح از ايلات بطورى كه اسكان آنها ، با اوضاع آن دوره از محالات به نظر مىآمد .\r\nيكى از كارهاى شايان تحسين مرحوم رضا شاه پهلوى خلع سلاح ايلات و اسكان آنها است ، كه در ايلات لرستان بيشتر و بهتر ، و در شاهسونهاى مغان كمتر و ناقصتر ، عملى شده ، و آنها را از رحلهء شتاء و صيف نجات داده ، و در دهات و قراء ساكن كرده است .\r\nاى كاش در قشقائى و ايلات خمسه و بويراحمدى هم اين اسكان را عملى كرده بود ، كه مثل بهار گذشته ، در بحبوحهء گرفتارى دولت « بخودمختارى » آذربايجان ، گرفتار نغمهء وحشى اتحاد ايلات جنوب و تقاضاى خودمختارى براى فارس نمىشديم .\r\n\r\n\r\n","description":"","footnote":"\r\n( 1 ) - بزخو اصطلاح شكارى و بمعنى خوابيدن در كومه و پنهان شدن شكارچى براى زدن شكار است و بطور استعاره در هر موردى كه براى ربودن چيزى كه در خفا مترصد آن باشند ، نيز به كار ميرود . محلى را كه شكارچى در آن مختفى و متوارى مىشود كومه ميگويند .\r\n","page_name":" 512 ","page_number":520},
  {"content":"\r\n\r\nبعد از وقايع شهريور 1320 ، چون مسببين وقايع مزبور ميخواستند ، مرحوم رضا شاه را كه قربانى اين اوضاع شده بود . از نظر ملت بيندازند ، و خود را منجى ايران از ابو الهول استبداد وانمود كنند ، ما را به كارهاى پوچ خيلى واداشتند كه يكى از آنها بدگوئى از شاه سابق است . مندرجات روزنامه‌هاى آن روز را بخاطر بياوريد هيچيك از آنها نبود كه تعبيرها سهل است ناسزاها برضد اين پادشاه كه مسلما خدماتش بملت ، خيلى زياد و در خور همه‌گونه ستايش و تحسين است ، نداشته باشد . كم‌كم كار بوارونه‌گوئى هم كشيد و نويسندگان خدمات آن مرحوم را ، با تعبيرات عجيب ، منكر شدند و حسنات را بسيآت تبديل كردند .\r\nاز جمله يكى همين خلع سلاح ايلات و اسكان آنها بود ، كه اين كار را بدستور خارجى و براى تحليل بردن قواى جنگى ايران بشمار ، آورده ، نويسندگان دوره روضه‌خوانيرا براى ايلات سردادند ، كه مثلا اگر ايل قشقائى خلع سلاح نگشته ، و لرها اسكان نشده بودند ، وقتى قشون روس و انگليس بايران حمله كردند ، اين ايلات جلو آنها را ميگرفتند ! بله ؟ . . . من خيلى از متفكرين و منورين را هم ، در آن روزها ديده‌ام كه از اين قماش افكار داشته و چون ميخواستند خود را خيلى باهوش بشمار آورند ، با اين قبيل اظهارات خنده‌آور ، براى ايلات دلسوزى و روضه‌خوانى مينمودند و كار كشور را به علت اسكان ايلات تباه ميدانستند . ولى امروز ، كه قدرى حواسها جمع شده و انشاء اللّه عقلها بكله‌ها برگشته است ، ميتوانم بگويم كه صلاح ايران در برانداختن قواى ايلى ، و اسكان ، و نجات دادن ايلات از خانه بردوشى است . تنها ايراديكه بر تخته‌قاپو شدن ايلات دارند اين است كه در اين صورت ديگر كشور نميتواند از سلحشورى افراد ايل استفاده كند ، در حالى كه وقتى آنها اسكان شوند و مثل ساير افراد كشور ، بوسيلهء نظام وظيفه ( كه امروز از آن معافند ) در صنف سربازان و سواران ارتش درآيند ، اين استفاده بوجه احسن ميسر است . و در هرحال ، در قرن اتم ديگر سزاوار نيست رسم قرون بعد از حجر در اين كشور حكمفرمائى كند . بايد اسلحه را از ايلات گرفت و شيار را بدست آنها داد .\r\nالبته اين سخن ، به گوش رؤساى ايلات كه ميخواهند از افراد ايل خود ماليات احشامى بگيرند ، و بدولت چيزى نداده ، سهل است ، سهمى قند و قماش هم براى افراد ايل خود گرفته و بنرخ بازار آزاد ، به آنها بفروشند ، و وسيلهء قدرت براى خود بدست آورده ، و در آينده بيشتر اسباب زحمت دولت شوند ، خيلى گران مىآيد . ولى آنچه گفته شد حقيقتى است كه قابل انكار نيست . باز هم تكرار ميكنم بايد اسلحه را از آنها گرفت ، و شيار را بدست آنها داد كه تا كش‌بكشمش « 1 » مىخورد آقايان بفكر تمرد و تحميل افكار بىمايهء\r\n\r\n\r\n","description":"","footnote":"\r\n( 1 ) - من اين تعبير را جز در نوشتجات مرحوم ميرزا ابو القاسم قائم‌مقام كه در مكاتبات و مراسلات خود به كار برده است نديده و جز از اهل عراق ( اراك ) نشنيده و از اين‌رو تصور ميكنم در ساير نقاط فارسى زبان مصطلح نباشد . مورد استعمال آن در مواقعى است كه كسى چيز پوچ كم‌مصرفى را وسيلهء ضديت قرار دهد . نظير « كك بآش ترشى كسى نشستن »\r\n","page_name":" 513 ","page_number":521},
  {"content":"\r\n\r\nخود بر دولت و ملت نيفتند . يار شاطر باشند ، نه بار خاطر . سهم خود را در ايرانى بودن اعم از ماليات نقدى و خونى ، مثل ساير ايرانيان بپردازند و خود را سربار ملت نكرده با سايرين شريك باشند ، نه وردار و ورمال .\r\nبافسران ارتش هم ، برادرانه توصيه و عرض مىكنم ، كه بر خلاف گذشته . در خلع سلاح با آنها مدارا كرده ، و در اسكان هم رعايت مال و حال آنها را بفرمايند ، كه خسارت مادى و آبروئى و تلفات جانى به آنها وارد نيايد ، و از فرستادن سرپرستى كه زنهاى ايل را بشير دادن سگهاى خود وادار كند ، بپرهيزند ، و بدانند كه اينها هرچند نادان ولى وديعهء خداوندند . نبايد آنها را آزار كرد ، محمود خان آيرم ، كه از اين قماش سرپرستها براى قشقائيها ميفرستاد ، كجا است ؟ يا همان خرده افسرى كه اين دايگى سگش را بر زن يكى از افراد ايل تحميل ميكرد ، حالش چطور است ؟\r\nحتى من از اينها بالاتر ميروم . سرلشكرهائى ، كه از اين راهها دارائىهائى بهمزدند اگر سپهبد هم بشوند ، امروز ، در نهايت بىمنزلتى و بىقدرتى روز ميگذرانند . روز اينها را ببينيد ، و راستى پيشه ، و از چنين روز انديشه كنيد و بدانيد كه جهان را صاحبى باشد خدانام . او خبير و بصير است ، و مزد و مجازات هركس را به كف دستش ميگذارد . منتها « چوب خدا صدا ندارد » بر فرض كه با هزار جان كندن براى آقازادگان ميراث زيادى هم بگذاريد ، و باينكه شما مظلمه ببريد و ديگرى زر ، خوشدل باشيد يقين بدانيد كه اولاد شما از اين دارائيها استفاده نخواهند كرد . زيرا محتسب خدائى ببازار است و حساب هركس را تصفيه مىكند و كنارش ميگذارد .\r\nشنيدم يكى از سرلشكران كه از اين راه‌ها مالى اندوخته بود ، از ترس مصادرهء مرحوم پهلوى ، براى رفيق طرف اعتماد خود محرمانه مبلغ معتنابهى پول فرستاده ، و دستور داده بود كه فلان ملك را براى او ، باسم خود قباله كند كه بعد به او منتقل نمايد .\r\nرفيق هم ملك را باسم خود قباله كرد ، و در همان هفته بدون وصيت ، مرحوم شد . دست تيمسار سرلشگر ، در مقابل ورثهء رفيقش ، به جائى بند نشد . زيرا ، براى اختفاى امر ، تا توانسته بود ، قبلا خود ادلهء نقل و انتقال اين وجه را ، به مورث آنها پنهان كرده و از ميان برده بود .\r\n\r\nفتوحات قشون دولت در آذربايجان و فتح قلعهء چهريق\r\nميدانيم ، سردار سپه ماژور حبيب اللّه خان شيبانى ، افسر نامى ژاندارمرى سابق ، را با رتبهء سرتيپى ، بفرماندهى نيروى آذربايجان مأمور كرده ، و بر عده و تجهيزات قشون آنجا افزوده ، فصل بهار 1301 هم شروع شده ، و طبعا زدوخوردهائى بين قواى دولتى با اشرار بوقوع پيوسته است . اگرچه ، قواى دولتى در مقابلهء با شاهسونها پيشرفت‌هائى حاصل كرده ، و از ميانه تا اهر در چند وهله ، آنها را شكست داده و متوارى كرده‌اند ، ولى در مقابلهء با كردها كار رنگ‌وروى ديگر گرفته ، و در يكى از جنگها ، شكست مهمى بقشون دولت وارد آمده ، و بيم همه‌گونه مخاطره مىرود . سردار سپه\r\n\r\n","description":"","footnote":"","page_name":" 514 ","page_number":522},
  {"content":"\r\n\r\nسرتيپ امان اللّه ميرزاى جهانبانى ، رئيس ستاد ارتش ، را از مركز مأمور تفتيش آنجا نمود ، و پس از اطلاع از سبب شكست ، فرماندهى قواى آذربايجان را به سرتيپ جهانبانى واگذار ، و فتح قلعهء چهريق را از او خواست و سرتيپ مذكور در مدت كمى اين امر مهم را انجام داد .\r\nآقاى حسين مكى ، در تاريخ خود ، بعنوان يادداشت‌هاى يكى از افسران دخيل در قضايا ، شرحى در اين موضوع نقل كرده كه اگر اشتباه نكنم ، اين افسر دخيل در قضايا خود سرتيپ امان اللّه ميرزاى آن روز ، و سرلشكر جهانبانى امروز ، و فاتح قلعهء چهريق است . زيرا ، گذشته از اسلوب نگارش يادداشت كه من از كتاب فتح بلوچستان ايشان كه در كرمان به من هديه كرده‌اند ، بدان آشنا هستم ، در خود يادداشت اين « افسر دخيل در قضايا » هم ، مطالبى مندرج است كه حاكى از افكار درونى فرماندهء كل است ، كه البته غير از خود سرتيپ جهانبانى ، كسى بر آن واقف نميتوانسته است باشد . و چون ايشان را سربازى وظيفه‌شناس ، و از اغراق‌گوئى مبرا ، و مناسب‌تر از هركس براى شرح اين فتح بجا مىآورم ، اين است كه بر خلاف رويهء خود ، عين آن يادداشتها را در اين جا نقل ميكنم :\r\n\r\nاينك يادداشت افسر دخيل در قضايا\r\n« هنگاميكه اسمعيل آقاى سميتكو ، رئيس و فرماندهء اكراد ، كه بتحريك اجانب آرزوى استقلال كردستان را در سر مىپخت ، آذربايجان ايران را دچار اغتشاش نموده ، و بخونريزى و چپاول‌هاى خارج از قاعدهء خود ، در كليهء شهرستانهاى شمال غربى آن خطه ، ادامه ميداد ، امير لشكر اسماعيل آقاى امير فضلى بفرماندهى لشكر شمال غرب اشتغال داشت ، و به منظور تأمين دفاع آذربايجان و تقويت لشكر مزبور خالوقربان با چهار هزار نفر چريك‌هاى خود ، و مختصرى نظامى در ميان‌دوآب متمركز شده ، و رياست ستاد اين قواى چريك را سرهنگ روح اللّه ميرزاى جهانبانى ( سرلشگر كيكاوسى ) بر عهده داشت . افسر مزبور موظف بود ، كه عمليات نيروهاى چريك را با دستورات فرماندهى لشكر ، تطبيق دهد تا اين دو قواى مختلف ، كه در تحت فرماندهى سرلشگر امير فضلى قرار گرفته بودند ، بتوانند در رفع غائلهء سميتكو و تأمين آرامش آذربايجان همكارى لازم نمايد .\r\nچون مدتى گذشت ، و هيچگونه گزارشى كه حاوى پيشرفت قواى دولتى باشد ، از تبريز بمركز ، و اصل نگرديد ، و چنين تصور ميرفت كه ممكن است ؛ در خلال اين فرصت اسمعيل آقا ، با اغتنام وقت ، بتقويت قواى خود كوشيده ، و با غافل كردن نيروهاى دولتى مسبب خرابيها و آشفتگىهاى بيشتر گردد ، سرتيپ حبيب اللّه شيبانى به سمت بازرسى آذربايجان بتبريز عزيمت ، و مقرر گرديد كه پس از رسيدن به آنجا ؛ و تشخيص اوضاع و احوال واقعى قواى اسمعيل آقا بىدرنگ نامبرده را مورد تعرض قرار داده امنيت آن خطه را با درهم شكستن نيروى مشار اليه ، تأمين و برقرار نمايد .\r\nدر سال 1300 سرتيپ شيبانى بآذربايجان عزيمت ، و پس از بازديد قواى تبريز ، جهت سركشى بچريكهاى خالوقربان بساوجبلاغ حركت نمود . در آنجا ضمن بازديد نيروهاى آن ناحيه خبر يافت كه لاهوتى در حوالى تبريز ، علم طغيان برافراشته و آن شهرستان را نيز دچار اغتشاش گردانيده است . سرتيپ حبيب اللّه خان با سرعت قواى مختصرى گردآورده خود را بتبريز رسانيد\r\n\r\n","description":"","footnote":"","page_name":" 515 ","page_number":523},
  {"content":"\r\n\r\nو ژاندارمهاى لاهوتى و همدستانش را متفرق نموده سرعت عمل و ادارهء عمليات سرتيپ شيبانى تبريز را از اغتشاش و يغماگرى نجات داد و عمليات نامبرده مورد توجه واقع گرديد . سرتيپ شيبانى پس از ختم غائلهء لاهوتى رسما عهده‌دار فرماندهى نيروى آذربايجان شده و بلافاصله مشغول آماده نمودن قوا و تهيهء وسايل حمله بسميتكو گرديد ، و سرلشكر امير فضلى فرماندهى لشكر شمال غرب بتهران فراخوانده شد . اما در همين اثناء سميتكو در ساوجبلاغ بقواى خالوقربان حمله‌ور گرديده و چريكهاى نامبرده را به كلى منهزم گردانيد و خالوقربان نيز در اثناى زد و خورد كشته شد . اطلاعاتى كه از اين زدوخورد در خاطر دارم بدين قرار است :\r\nخالوقربان با چريكهاى خود روى خط مياندوآب و بوكان كه بين ساوجبلاغ و سنندج واقع شده بود قرار داشت . تعداد افراد مسلح او از شاهسون و كرد و غيره بيش از چهار هزار نفر نبود .\r\nضمنا چهار ارابه توپ و بيست قبضه مسلسل سبك در اختيار داشت . اما مشار اليه براى دوازده هزار نفر از دولت جيره و حقوق دريافت مينمود ، هنگاميكه مشار اليه در ساوجبلاغ توقف داشت شبانه به او خبر رسيد ، كه سيد طه ، پسر شيخ عبيد اللّه يكى از همكاران سميتكو ، با هشتصد نفر سوار از نخوددره دوازده فرسخى سنندج ، باشنو مراجعت مينمايند ، و تقريبا بموازات تپه‌هاى بوكان رسيده است . سرهنگ روح اللّه ميرزاى جهانبانى ، رئيس ستاد خالوقربان ، موضوع را بمشار اليه خبر داده ، و تقاضا مىنمايد كه از رسيدن سيد طه باشنو ، و ملحق شدن بسميتكو ممانعت به عمل آورد .\r\nخالوقربان . كه مرد بىاندازه رشيدى بود ، بدسته‌هاى مختلفهء قواى خود كه هركدام تحت سرپرستى يكى از بستگانش ، از قبيل خالومراد ، خالوكريم ، خالومحمد قرار داشت ، دستور ميدهد ارتفاعات يندرقاچ را كه در مقابل جادهء بوكان باشنو قرار داشت ، مستحكم نموده ، و مراقبت نمايند ، تا هنگاميكه سيد طه براى مراجعت باشنو ، از ميان اين تپه‌ها عبور مىنمايد ، غافلگير شده و تسليم يا دستگير گردد .\r\nسپيده‌دم ، بخالوقربان و سرهنگ روح اللّه ميرزاى جهانبانى خبر دادند ، كه سيد طه و سوارانش از دور پديدار شده ، و به تپه‌هاى يندرقاچ نزديك مىگردند . سرهنگ كيكاوسى با عجله خالوقربان را برداشته ، به سمت تپه‌ها عزيمت نمودند . ولى در اين ميان ، از طرف سيد طه و افرادش كه مقدار زيادى از تپه‌هاى يندرقاچ فاصله داشتند ، تيرى بقلب خالوقربان خورده ، و در جلوى پاى سرهنگ روح اللّه ميرزا نقش بر زمين گرديد .\r\nچريكها ، كه كشته شدن فرماندهء خود را به چشم ديدند ، بدون هيچگونه اخذ توجه بدستورات سرهنگ روح اللّه ميرزا ، تپه‌هاى يندرقاچ را خالى نموده ، با سرعت تمام در اطراف پراكنده گشتند و كليهء اسلحهء خود را منجمله بيست قبضه مسلسل سبك و چهار عراده توپ ، در ميان صحرا باقى گذاشتند . بطريقيكه ، در هر گوشه از بيابان ، اسلحه در زير آفتاب ميدرخشيد ، و در هر گامى مقدارى فشنگ پراكنده شده بود .\r\nسرهنگ كيكاوسى و بهادر السلطنه ، برادرزن فرمانفرما ، چون وضع را چنين ديدند ، بهيچوجه قادر بجلوگيرى از فرار افراد چريك نبودند ، از زير بوكان و مياندوآب مراجعت نمودند .\r\nولى در شب هنگام كه آشپزخانه را براى چريك‌هاى فرارى نبرد تپه‌هاى بوكان به راه انداختند مقدار زيادى از اتباع خالوقربان ، براى دريافت جيرهء خود ، حاضر شده در مياندوآب صرف شام نمودند .\r\nلازم است در اينجا اين نكته را ذكر نمود كه طرح و عمليات قواى چريك خالوقربان قبلا پيش‌بينى شده ، و بتصويب سرتيپ شيبانى رسيده بود . نقشهء پيش‌بينى شده چنين بود كه ضمن جلوگيرى از رسيدن سيد طه ببوكان ، و مقاومت نيروهاى خالوقربان در تپه‌هاى يندرقاچ ، قواى\r\n\r\n","description":"","footnote":"","page_name":" 516 ","page_number":524},
  {"content":"\r\n\r\nتبريز كه در بندر كمارلو متمركز شده بودند ، با سواران ظفر الدوله كه خوى را محل تجمع خود قرار داده بودند ، به نيروهاى سميتكو حمله‌ور گردند ، تا از الحاق سيد طه به او جلوگيرى نموده ، و هريك را دور از هم ، در نقاط مختلف منكوب و منهزم سازد . ولى در حينى كه چريك‌هاى خالوقربان به منظور جلوگيرى از سواران سيد طه ، در تپه‌هاى يندرقاچ متمركز شده بودند ، هيچگونه حمله‌اى نه از طرف سواران ظفر الدوله ، و نه از جانب نظاميان مقيم بندر كمارلو ، به عمل نيامد ، و سرانجام باعث انهزام و متوارى شدن قواى چريك خالوقربان گرديد . گويا پس از تلگراف حضورى ، كه سرهنگ دو كيكاوسى به سرتيپ شيبانى نموده و علت عدم همكارى با قواى چريك را استفسار كرده بود ، مشار اليه در پاسخ اظهار داشته است : نقشهء جنگ من چنين اقتضا ميكرد ، كه شما را تحريك بجنگ كرده باشم .\r\nپس از شكست و فرار قواى خالوقربان و كشته شدن او ، به منظور رسيدگى و تحقيق در اطراف قضيه ، سرهنگ شهاب ( سرتيپ شهاب فقيد كه در زمان فرماندهى دانشكدهء افسرى مقتول گرديد ) از طرف فرماندهى نيروى آذربايجان ، به محل واقعه اعزام ، ولى چه سود كه قواى چريك بطورى از هم پاشيده شده بودند كه به هيچ ترتيب جمع‌آورى آنها مقدور نبود .\r\nشكست نيروى خالوقربان عمليات سابق سرتيپ شيبانى را ، كه در مرتفع نمودن غائله لاهوتى ، اهتمام فراوانى بخرج داده بود ، از بين برده ، و اصولا نيز اطمينان لازم را جهت اتمام غائلهء سميتكو از همه سلب نموده بود .\r\n\r\nعزيمت سرتيپ امان اللّه ميرزاى جهانبانى بآذربايجان\r\nدر اين موقع ، كه اغتشاشات آذربايجان توليد نگرانيهاى بيشمارى را نموده بود ، سرتيپ امان اللّه ميرزا جهانبانى ، ضمن عهده‌دارى رياست اركان حرب ، ببازرسى ناحيهء شمال غرب مأمور گرديد ، و بمحض ورود بتبريز ، فرماندهى كل نيروى آذربايجان با حفظ شغل سابق ، بمشار اليه محول ، و سرتيپ شيبانى بتهران احضار گرديد .\r\nچند روزى از ورود وى بتبريز نگذشته بود ، كه والى آذربايجان آقاى دكتر مصدق ، به علت كسالت مزاج استعفاء و تقاضاى عزيمت بتهران را نمودند . وزارت كشور ، با قبول تقاضاى مشار اليه ، ايالت آذربايجان را نيز ، بسرتيپ جهانبانى واگذار نمود .\r\nبنابراين سرتيپ جهانبانى ، با در دست داشتن كليهء اختيارات كشورى و لشكرى آن سرزمين ، بدون فوت وقت به منظور نبرد با اكراد ، شروع به كار نمود ، و چون خيال عزيمت به بندر شرفخانه را داشت ، سرهنگ محمد حسن بقائى را بكفالت ايالت از جانب خود ، در تبريز گذارده ، به آن سوى رهسپار گرديد .\r\nبندر شرفخانه ، كه از به دو ورود جهانبانى به آذربايجان ، مطمح نظر بود ، تكيه‌گاه كليهء وسائل حمل‌ونقل دريائى و كشتيها و قايقهاى بزرگ و كوچكى است ، كه از هرحيث ارتباطات كرانه‌هاى درياچهء اروميه را تأمين مينمايد ، و در آن زمان مهمات و وسايل جنگى بيشمارى از كردار مهء روس ، كه در آذربايجان شوريده ، و متوارى شده بودند ، در آن بندر مهم بجاى مانده كه ميتوانست در موقع لزوم مورد استفادهء جنگى قرار گيرد . سرتيپ جهانبانى ، در ورود به بندر شرفخانه ، كليهء مهمات و لوازم كردارمهء روس را بازديد ، و نگاهدارى آن را تأكيد نمود ، و ضمنا كشتيها و قايقهاى درياچهء مزبور را كه تحت نظر كارمندان روسى اداره ميشد ، در اختيار گرفت ، زيرا ، بمحض بازديد بندر شرفخانه اهميت موقعيت طبيعى آنجا را درك ، و تشخيص داده بود كه با در دست داشتن اين بندر ، تمام كرانه‌هاى شرقى درياچهء اروميه را نيروى آذربايجان ميتواند بازرسى كامل نموده ، و باسرع وقت احتياجات جنگى سواحل مزبور را بر طرف سازد .\r\n\r\n","description":"","footnote":"","page_name":" 517 ","page_number":525},
  {"content":"\r\n\r\n\r\nمطالعهء اجمالى مناطق اشغال شده از طرف دشمن\r\nسرتيپ جهانبانى ، در بندر شرفخانه كه نزديكترين نقاط بسرزمين اشغال شده از طرف اكراد بود ، اوضاع قسمت‌هاى متصرفى سميتكو را مورد مطالعه قرار داده ، مركز تجمع اكراد و تكيه‌گاه عمدهء آنان ، قلعهء بسيار مستحكم چهريق بود ، كه در مغرب شهرستان سلماس واقع شده ، و با مرز كشور تركيه بيش از چند فرسنگى فاصله نداشت .\r\nدر حوالى و جوار قلعهء قديم چهريق ، كه بر روى ارتفاع مرتفعى ساخته شده بود ، و مشرف بر كليهء تپه‌ها و قلل اطراف بوده ، و رودخانهء زولاچاى نيز ، از دامنهء آن عبور ميكرد ، سميتكو قلاع و قصور مستحكم ديگرى براى خود ساخته ، و به خيال استقلال كرد و سلطنت آن حدود روزگارى بخوشى ميگذرانيد . همچنين قصر بسيار زيبائى از سنگ سماق و مرمر سياه و سفيد ، با باغى دلگشا ، كه اطراف آن را فرا گرفته بود ، بنا نهاد و آرزو ميكرد ، روزى در اين مكان مستحكم ، سلطان مقتدر كردستان مستقل شناخته شود .\r\nسرتيپ جهانبانى ، همين كه از نزديك اوضاع محلى آن ناحيه را مطالعه نمود ، و موانع آن حدود را كاملا بررسى كرد ، نقشهء عمليات جنگى آيندهء خود را طرح ، و وارد مرحلهء عمل گرديد .\r\n\r\nتمركز قوا در بندر شرفخانه\r\nپس از مطالعهء وضعيت زمين تصميم گرفته شد از درياچهء اروميه كه يك مانع طبيعى در مقابل نفوذ اكراد بداخلهء آذربايجان بود ، حداكثر استفاده برده شود . اين فكر ، با در دست داشتن كليهء وسائر نقليهء دريائى ، كه قبلا براى در اختيار داشتن آن اقدامات لازم به عمل آمده بود ، از مرحلهء عمل چندان دور نمينمود . زيرا گذشته از اينكه وسائل دريائى نقليه كمك فراوانى جهت ارتباط بود ، خط آهن نيز تبريز را با بندر شرفخانه مربوط نموده ، و اين خود از لحاظ حل مسائل ارتباط و رساندن قوا بنزديكترين خط جبهه ، كمك شايانى مينمود . مخصوصا اينكه ، مقدار زيادى مهمات از كردارمهء سابق روس در بندر مزبور باقى بود ، كه ميتوانست مورد استفادهء نيرو قرار گيرد . به اين دليل از اركان حرب نيروى اعزامى چنين دستور داده شد :\r\nالف - كليهء نيروى اعزامى از تهران ، باستثناى سواره نظام ، كه در تحت فرماندهى امير لشكر اسماعيل آقاى امير فضلى بوده ، بوسيلهء وسائل نقليهء دريائى ، محرمانه و غفلتا از بندر دانالو ببندر شرفخانه حمل و در آنجا مستقر گردد .\r\nسوار نظام نيروى مزبور نيز وظيفه داشت ، كه با سرعت هرچه تمامتر از راه خشكى خود را ببندر شرفخانه برساند .\r\nب - هرچه زودتر ، كليهء نيروى مقيم آذربايجان در بندر شرفخانه ، براى حملهء قطعى بمراكز اكراد متمركز گردد ، زيرا با در دست داشتن بندر مزبور ، طول كرانهء شرقى درياچهء اروميه تحت بازرسى دقيق نيروى آذربايجان درآمده ، و اكراد كه سواحل غربى درياچهء مزبور را با بنادر قوچى و گل‌مان خانه در دست داشتند ، به علت عدم دسترسى بوسائل دريائى ، نميتوانستند استفادهء لازم را از كرانه‌هاى غربى بنمايند . خصوصا اينكه ، نقطهء مرتفعى در ساحل غربى درياچه ، ما بين بندر قوچى و گل‌مان خانه وجود داشت ، كه در تحت كنترل سميتكو نبود ، و مستقلا از طرف ياغى ديگرى ، بنام كاظم كه ارتباطى با اكراد نداشت ، اداره ميگرديد . اين نقطهء ضعف كه در ساحل غربى ، يعنى امتداد نقاط متصرفى دشمن ، ما بين دو بندر مهم ، قرار داشت بنام سنگ كاظم موسوم بود .\r\n\r\n","description":"","footnote":"","page_name":" 518 ","page_number":526},
  {"content":"\r\n\r\n\r\nطرح نقشهء جنگ\r\nبا در نظر داشتن وضع نظامى درياچهء اروميه ، و با در دست داشتن نيروى دريائى ، قواى دولتى قادر بود با مانورهاى سريع خود دشمن را از جناح چپ و راست ، يا بالعكس سوق دهد ، و يا در نقاط مناسب ساحل غربى درياچه كه در دست اكراد بود نيرو پياده نمايد ، از اين قرار نقشهء جنگى چنين ترسيم گرديد :\r\nالف - چون در شمال كرانهء درياچهء اروميه جدار مسطحى يافت ميگرديد ، كه به ارتفاعات غزل داغ و منتهى بشهرستان سلماس ( شاهپور فعلى ) ميشد ، در نظر گرفته شد ، كه نيروى متمركز در بندر شرفخانه ، با نفوذ در جدار مسطح شمالى بالاتر از ارتفاعات قزل داغ عبور نموده ، و با تصرف شهرستان سلماس مستقيما به قلعهء چهريق حمله نمايد .\r\nضمنا در دستور عملياتى اين قوا چنين پيش‌بينى شده بود كه بايستى پس از اشغال ديلمان ، دژ چهريق را تسخير نمايند .\r\nب - نيروى چريك ، كه بنام گردان مرادى موسوم ، و از باقيماندهء فراريان قواى خالو - قربان تشكيل يافته بود ، و تحت نظر مرادخان كرد كه بعدا در ارتش بدرجهء سرگرى رسيد ، اداره ميگرديد ، با يك قسمت كوچك نظامى ، كه زير فرمان مستقيم سرهنگ ابو الحسن خان پورزند ( مرحوم سرلشگر پورزند ) بودند ، طبق نقشهء طرح شده عملياتى وظيفه داشتند ، كه در ساحل غربى در بندر سنگ كاظم يعنى همان نقطهء ضعفى كه بين بندر قوچى و گلمان‌خانه يافت ميشد و سابقا از آن ذكرى رفته است پياده گردند .\r\nعهده‌دارى فرماندهى كليهء ستون مذكور بسرهنگ ابو الحسن خان پورزند واگذار گرديد .\r\n\r\nوضعيت نيروى طرفين\r\nقواى دولتى ، كه در تحت نظر سرتيپ امان اللّه ميرزاى جهانبانى در بندر شرفخانه متمركز گرديده ، و تصميم داشت نقشهء جنگى بالا را با در نظر داشتن وضعيت نظامى محل عملى سازد ، از قسمت نامبردهء پائين تشكيل گرديده بود :\r\n1 - ستاد فرماندهى كل نيروى آذربايجان .\r\nپس از بازرسى وضعيت دقيق كادر افسران آذربايجان ، سرتيپ جهانبانى تصميم گرفت به منظور پيشرفت عمليات نظامى ، از كليهء افسران جوان و تحصيل‌كردهء قواى متمركز در آذربايجان حداكثر استفاده برده شود ، اين افسران كه در سابق با شغلهاى بىاهميتى در اكناف و اطراف آذربايجان متفرق بودند ، با سمت‌هاى برجسته‌اى در ستاد فرماندهى كل گرد آمدند . افسران مزبور عبارت بودند از . سرهنگ سيف اللّه ، شهاب سرهنگ روح اللّه ميرزا ، سرهنگ شاهرخ ميرزا كه تازه از روسيه بايران وارد گرديده و داراى نشان ژرژ بود ، سرهنگ احمد خان چال پرسكى ( كه نام خود را باقصى تغيير و بعدا در پست اتاشهء ميليمترى « وابستهء نظامى » در افغانستان فوت كرد ) به سمت رياست ستاد نيروى كل آذربايجان تعين گرديد و سرهنگ يوسف خان كه در سلماس بدست سربازان خود مقتول شد و سروان مهين نيز در جزو افسران شايستهء ستاد متشكلهء نيرو بودند .\r\nب - ستون گارد - شامل بود از هنك پيادهء پهلوى - هنك پيادهء رضاپور ، يك اسواران سوار اكتشافى - يك آتشبار روسى چهار عراده‌اى تحت فرماندهى سرتيپ فضل اللّه خان زاهدى ( سرلشكر زاهدى امروز )\r\nج - ستون شمال غربى - شامل دو هنك پياده لشكر آذربايجان و يك اسواران اكتشاف و يك آتشبار چهار عراده‌اى روسى كوهستانى ، تحت فرماندهى سرتيپ حسين مقدم ( سرلشكر مقدم فعلى )\r\nد - ستون سوار - شامل هنك سوار لشكر شمال غرب و هنك سوار سنگين اسلحهء مركز\r\n\r\n","description":"","footnote":"","page_name":" 519 ","page_number":527},
  {"content":"\r\n\r\nو يك آتشبار شنيدر صحرائى و يكدسته توپخانهء ابوخوف صحرائى ، تحت فرماندهى سرهنگ كربلائى على « 1 » نخجوان كه افسرى تربيت‌شده و بسيار رشيد بود ، در ارتش روس نيز درجهء سرهنگى را نيز دارا بوده است ( افسر مزبور در جنگهائى كه با اكراد در نواحى كوهستان آرارات كرد شهيد گرديد . )\r\nه - جنگجويان غيرنظامى كه تعداد آن هزار نفر بودند ، تحت سرپرستى افسران ارامنه اداره ميشدند .\r\nو - آترياد همدان بفرماندهى سرهنگ رضا خان كندى در احتياط فرماندهى كل قواى آذربايجان تعيين گرديد .\r\nز - سرهنگ محمود خان پولادين نيز با قواى مختصرى نظامى و سواران چريك و ژاندارمرى ساخلوى نظامى را در خوى تشكيل داده بود .\r\n\r\nوضعيت اجمالى قواى اسماعيل آقاى سميتكو\r\nاز تعداد قواى سميتكو تا اين تاريخ اطلاع صحيحى بدست نبود . اما نيروى دشمن ، با در دست داشتن قلعهء چريق ، كه بيش از پنج فرسنگ با مرز تركيه فاصله نداشت ، از لحاظ موقعيت نظامى شايان بسى توجه بود ، خصوصا اينكه شهر سلماس و اروميه و كليهء سواحل غربى درياچهء اروميه در اشغال قواى نامبرده قرار گرفته و كليهء كوهستان مرتفع آن ناحيه را در اختيار قواى خود داشت .\r\n\r\nروحيهء قواى طرفين\r\nاكراد : بواسطهء اينكه تاكنون از قواى دولتى كه مكرر بجنگ آنان شتافته بود ، شكستى نخورده و هميشه قواى اعزامى را منكوب و مرعوب خود ساخته بودند ، داراى روحيهء بسيار قوى بوده و چون جمع كثيرى از سربازان فرارى عثمانى نيز كه از سلاحهاى مختلفه اطلاع داشته و با انواع سلاحهاى خود به آنان ملحق شده بودند بيش از پيش بتهور و شجاعت ذاتى آنان افزوده گرديده و روحيهء آنان را از هر حيث تقويت نموده بود ، زيرا اكرادى كه تاكنون با يك تفنگ و چند فشنگ به نيروى دولتى حمله كرده و غالبا آنها را از پاى درميآوردند اينك كه داراى چند عراده و توپ و چندين مسلسل سنگين و سبك ، كه از غارت قواى دولتى بدست آورده بودند ، سربازان اعزامى دولت را به هيچ تصور كرده و هرگز خيال شكست را در مخيلهء خويش خطور نميدادند . خصوصا اينكه آشنا بودن به وضع زمين ، و تخصص در جنگهاى كوهستانى آنان را ورزيده ساخته و شكست آنها را در اوطان خويش از محالات جلوه ميداد . روحيهء نيروى دولتى نيز از هر حيث ممتاز بود . زيرا ، در اين مدت قليل سربازان آذربايجانى عمليات نظامى و تيراندازى را فراگرفته و احساس اينكه قشون دولت ايران به منظور حفظ استقلال و تماميت كشور تشكيل يافته و براى برقرارى امنيت در سرتاسر كشور مىجنگند غرور مخصوصى در آنان توليد نموده بود كه تا آن زمان اين روحيهء ممتاز در سربازان اعزامى سابقه نداشت . تسليحات كافى و دادن چندين ماه حقوق كه دفعتا در شرفخانه به آنان پرداخت شده بود ، كمك بسيار شايانى بتقويت روحيهء آنان كرده و از هر حيث آنان را براى پيشرفت مقاصد جنگى وادار بقبول فداكارى مينمود .\r\n\r\nتعداد قواى دولتى\r\nقواى دولتى از هشت هزار پياده و يك هزار سوار و پنجهزار چريك و هزار نفر جنگجويان غيرنظامى كه من حيث المجموع 15 هزار نفر بود تشكيل يافته بود .\r\n\r\n\r\n","description":"","footnote":"\r\n( 1 ) - كلبعلى\r\n","page_name":" 520 ","page_number":528},
  {"content":"\r\n\r\n\r\nشروع بجنگ\r\nحمله به سنگ كاظم - پس از يك رشته عمليات اغفالى كه انجام گرديد و قواى متمركز در بندر دانالو بوسيلهء نيروى دريائى درياچهء رضائيه به سمت بندر شرفخانه سوق داده شد به سرهنگ ابو الحسن خان پورزند فرماندهى مختلط نظامى و گردان مرادى نيز دستور داده شد بلافاصله در بندر سنك كاظم پياده شود .\r\nنظر باينكه تا آن زمان هيچگونه ارتباطى با كاظم ياغى از طرف قواى دولتى برقرار نگرديده و عمليات آتى او در مقابل ستون اعزامى كاملا مشكوك بود ، سرتيپ جهانبانى تصميم گرفت كه شخصا براى ملاقات ياغى مذكور عزيمت نمايد . اين عمل كه دور از حزم و احتياط به نظر ميرسيد ، بلافاصله پس از رسيدن قواى دولتى ببندر سنگ كاظم انجام گرفت . قواى نظامى كه در بندر سنگ كاظم پياده شده بودند ، پس از پياده شدن فرماندهى كل قواى آذربايجان احترامات نظامى را مرعى داشته و با هوراى متعدد خود از فرماندهء خويش استقبال نمودند .\r\nاين عمل باعث گرديد كه كاظم ياغى تصور نمايد قواى بىاندازه زيادى در پناهگاه او پياده شده و هرگز قادر نيست كه علنا با آنان بمبارزه پردازد . به اين مناسبت با كليهء نفرات خود بارتفاعات بندر سنگ كاظم پناه برده و در خود بنه هيچگونه دفاعى به عمل نيامد . سرتيپ جهانبانى به علت ممكن نبودن قواى زياد بهمراهى خود و براى جلوگيرى از خونريزىهاى بدون فايده ، بهمراهى سرهنگ دو روح اللّه ميرزاى جهانبانى و سه نفر نظامى بدانجا عزيمت كرده و از شيب كوهستان عبور نموده به سمت قلعه كاظم كه در ارتفاعات بلندى قرار گرفته بود رهسپار گرديد و بكاظم پيغام داد كه براى پاره‌اى مذاكرات و ملاقات خصوصى بقلعهء او رهسپار است . قلعهء كاظم كه يكى از استحكامات مهم آن ناحيه بود ، بدستيارى و همت اين ياغى كاملا تعمير شده و با پلهاى متعدد و راههاى مخفى خود يك دژ كاملا جديد نظامى را ترتيب ميداد . سرتيپ جهانبانى پس از عبور از راههاى مشكل خود را بقلعه رسانيده در اطاقى كه از سنگ يك پارچه ساخته شده بود كاظم را در حالى كه با يك بمب روسى دستى بازى ميكرد در ميان تنى چند از بستگانش ملاقات نمود .\r\nسرتيپ جهانبانى در برخورد اوليه ، كاظم را كه به علت ترس مفرط به هيچ وجه مايل نبود بمب مزبور را از خود دور سازد از بازى با آن بمب بر حذر داشته و او را متوجه نمود كه ممكن است اين عمل بنابودى او و كليهء اشخاصى كه در آن‌جا حضور دارند منجر گردد ولى كاظم اظهار داشته بود كه اين از عادات ديرينهء من است .\r\nسرتيپ جهانبانى ، با خوشروئى و ملاطفت بنامبرده گفت : اگر منظور دفاع در مقابل ما چند نفر است ، احتياج به بمب دستى نيست . زيرا با يك اشارهء شما كافى است نزديكان مسلحتان كه در نقاط حساس گماشته شده‌اند ، ما را نابود نمايند . اين سخن در كاظم تأثير فراوان كرد و بمب دستى را بكنارى گذارده ، براى مذاكره حاضر گرديد . سرتيپ جهانبانى ، بدون مقدمه به او گفت : منظور دولت از اين اردوكشى قلع‌وقمع سميتكو بوده ، و هيچ ارتباطى به او ندارد بلكه طرز رفتار و عمليات گذشتهء شما ، كه تحت تأثير اكراد قرار نگرفته‌ايد ، موجب نهايت تشكر اولياى دولت مىباشد ، و اميد است كه مورد مرحمت هم واقع گرديد . تنها منظور از پياده شدن در اين نقطه و ملاقات با شما اينست كه از سواران چريك شما ، كه خطوط و جاده‌هاى كوهستانى اين نواحى را به خوبى ميشناسند ، استفاده نموده و ما را راهنمائى نمايند .\r\nكاظم كه از رفتار و كردارش معلوم بود شخص با استعدادى است ، و بر خلاف ياغيان آن ناحيه خونخوار وسيع به نظر نميرسيد ، طرز ملاطفت و برخورد اوليهء سرتيپ جهانبانى در مشار اليه تأثير نموده ، و او را كاملا رام ساخت . به اين مناسبت ، در پاسخ گفت : من تصور ميكردم پياده\r\n\r\n","description":"","footnote":"","page_name":" 521 ","page_number":529},
  {"content":"\r\n\r\nشدن قواى دولتى در بندر سنگ كاظم براى حملهء بقلعه و تسخير آن مىباشد . اما تشريف‌فرمائى شما با يكنفر افسر و چند نفر سرباز در اين نقطهء مستحكم ، مرا بمراحم دولت اميدوار ساخته ، و بگفته‌هاى شخص شما نيز نهايت اطمينان را دارم و از اين تاريخ ، كليهء اتباع خود را به منظور راهنمائى قواى دولتى ، باختيارتان ميگذارم و به آنها توصيه خواهم كرد ، كه اوامر شما را مانند دستورات من بپذيرند . اما خودم در قلعهء سنگ كاظم خواهم ماند .\r\nسرتيپ جهانبانى ، نظر باينكه استنباط نمود كه مشار اليه در گفته‌هاى خود صادق بوده ، و دوروئى نميكند ، تقاضاى او را پذيرفته و با اعتماد كامل از هم جدا شدند . كاظم نيز بلافاصله بقول خود رفتار كرد و اتباع خود را در اختيار قواى مختلط سرهنگ ابو الحسن خان پورزند قرار داد ، و در نتيجهء راهنمائىهاى دقيق اتباع كاظم ياغى بود ، كه سرهنگ مزبور توانست ، با نهايت سهولت و سرعت جاده‌هاى كوهستانى ناحيهء ارسباران « 1 » را در كمترين وقتى طى نموده و راه‌پيمائى خود را با رسيدن بعمدهء قوا در جهت قلعهء چهريق بپايان رساند .\r\nاما افسوس اين ياغى خيرخواه و بىگناه ، بقدرى در بالاى سنگ باقى ماند ، تا امير لشكر عبد اللّه خان امير طهماسبى عده‌اى را براى دستگيرى نامبرده اعزام داشت ، و كاظم كه تا آخرين لحظه رشيدانه از خود دفاع مينمود ، در همانجا كشته شد .\r\n\r\nمختصرى از شرح عمليات كلى كه بنابودى اسمعيل آقاى سميتكو منتهى گرديد\r\nپس از اينكه ستون قواى مختلط دولتى به ترتيب بالا در بندر سنگ كاظم مستقر گرديد ، دستور داده شد كه از جاده‌هاى كوهستانى ناحيهء ارسباران به سمت قلعهء چهريق عزيمت نمايند . سپس به بندر شرفخانه بازگشت نموده ، و بكليه قوائى كه با اقدامات سريع قبلى در آن بندر متمركز گرديده بودند ، دستور داده شد كه از شمال درياچهء اروميه به طرف قلعهء چهريق حمله نموده ، و آنجا را كه قلب نيروى اكراد بود ، تسخير نمايند .\r\nبدين ترتيب قلعهء چهريق بوسيلهء دو ستون نيروى دولتى محاصره گشته ، و اميد ميرفت ، در كمترين وقتى سقوط نمايد .\r\nحكم عملياتى بدين ترتيب ، براى كليهء نيروى دولتى صادر گرديد .\r\nالف - ستون گارد ( هنگ پيادهء پهلوى - هنگ پيادهء رضاپور - يك اسوران اكتشاف يك آتشبار روسى - چهار ارابهء كوهستانى ) تحت فرماندهى سرتيپ فضل اللّه خان زاهدى ، بايستى از روى ارتفاعات قزل داغ و ميشوداغ ، به سمت قلعهء چهريق پيشروى نمايد .\r\nب - ستون شمال غرب ( هنگ پيادهء لشگر آذريجان - يك اسوران اكتشاف - يك آتشبار چهار ارابه‌اى روسى كوهستانى ) تحت فرماندهى سرتيپ حسين مقدم ( سرلشگر مقدم فعلى ) بايستى از روى ارتفاعات شكريازى به طرف قلعهء چهريق عزيمت نمايد .\r\nج - جنگجويان غيرنظامى كه تحت سرپرستى افسران ارامنه تشكيل شده بود ، وظيفه داشتند ، كه در جدار مسطح شمالى بين درياچهء اروميه پيشرفت نموده ، و خود را به قلعهء چهريق برسانند .\r\nد - عمليات ستون متمركز در بندر سنگ كاظم تحت فرماندهى سرهنگ ابو الحسن خان پورزند ،\r\n\r\n\r\n","description":"","footnote":"\r\n( 1 ) - ارسباران چنان كه اسمش معرفش است در نزديكى رود ارس در قسمت اهر جزو اردبيل واقع است . مگر اينكه در اين قسمت هم ناحيه‌اى را بدون وجه تسميه ارسباران موسوم كرده باشند كه من از آن بىاطلاع باشم .\r\n","page_name":" 522 ","page_number":530},
  {"content":"\r\n\r\nبايستى با عمليات نيرو در بندر شرفخانه كاملا هم‌آهنگ بوده ، و هردو در يكروز انجام پذيرد .\r\nپس از صدور حكم عملياتى مزبور و ارسال آن براى كليهء فرماندهان قسمتها ، در روز عاشوراى سال 1341 ، عمليات كلى با نهايت سرعت و شدت بر ضد اكراد شروع گرديد و در بحبوحهء نبرد ، به سرتيپ جهانبانى خبر رسيد كه سنگينى جنگ متوجه ستون گارد كه بايستى در روى ارتفاعات قزل‌داغ و بزداغ پيشرفت نمايند ، گرديده و هنگهاى پيادهء ستون مزبور در ارتفاعات قزل‌داغ با اكراد تلاقى و اكراد كه با سرسختى و رشادت فوق العاده‌اى ميجنگند ، موفق بايجاد شكافهاى تقريبا عميقى بين قسمتهاى پياده شده ، و در حال پيشرفت مىباشد . ضمنا اطلاع رسيد كه آتش شديد مسلسلهاى توپخانهء خصم جناحين دو ستون گارد و شمال غرب را تهديد نموده و بيم آنست كه ارتباط ستونهاى مزبور قطع ، و جداجدا در روى ارتفاعات قزل‌داغ محاصره و نابود شوند .\r\nسرتيپ جهانبانى ، پس از كسب اطلاعات لازم بستون سوار ، كه در احتياط فرماندهى بود دستور داد كه فورا بين دو قسمت پياده با حركت سريع پيشروى نموده ، و تا آنجا كه ممكن است اكرادى را كه ميان خطوط قواى دولتى نفوذ يافته‌اند ، به عقب رانند و ضمنا دستور داد ، كه بوسيلهء توپخانه و آتش مسلسل‌هاى نيرو اكراد متمركز را هدف قرار داده و مواضع آنها را با نهايت شدت درهم كوبند .\r\nبيست و چهار ساعت نبرد بسيار سختى درگرفت ، و اكراد با از جان گذشتگى و رشادت زايد الوصفى ميكوشيدند كه مواضع خود را حفظ نموده ، و شكافيرا كه در بين خطوط قواى دولتى ايجاد نموده‌اند ، حتى المقدور در دست نگاه دارند . ولى سرانجام قدرت آتش و شدت حملهء سواره نظام ، كه در موقع بسيار مناسبى شروع گرديده بود . آنان را پس از يك نبرد خونين شكست داده و مجبور نمود كه به طرف شهر سلماس و قلعهء چهريق عقب‌نشينى كنند . دو روز بعد شهرستان سلماس نيز به علت سرعت حركت نيروى اعزامى پس از مختصر زدوخوردى سقوط نموده ، و ناچار اكراد بقلعهء چهريق يعنى آخرين پناه‌گاه خود روآوردند .\r\nدر اين موقع ، بكليهء نيرو امر گرديد ، به منظور استفاده از موفقيت بدون كوچكترين سستى بقلعهء چهرين حمله‌ور گردند .\r\nنيروى دولتى ، پس از هشت فرسنگ راه‌پيمائى معجل در جاده‌هاى كوهستانى جنگ‌كنان خود را به اطراف قلعهء چهريق رسانيده و آنجا را محاصره نمودند . اكراد كه از سرعت عمليات نيروى دولتى غافل‌گير شده بودند ، در چهريق نيز مقاومتى نكرده پس از نبرد كوتاهى منكوب و متوارى گرديدند .\r\nسميتكو با نزديكانش بتركيه فرار ، و بلافاصله از طرف جهانبانى بمرزداران كشور مزبور پيشنهاد گرديد كه ياغى معروف ايران را گرفته و تحويل قواى دولتى نمايند . اما چون تركها شنيده بودند كه همراه قواى شكست خوردهء اسمعيل آقا تعدادى قاطرهاى بار شده از ليره يافت ميگردد ، براى تصرف ليره‌هاى مزبور ، شبانه به او تاخته و گروهى از همراهانش منجمله خانم و پسرش را مقتول ، و بنهء سميتكو را غارت كردند ولى خود سميتكو موفق بفرار گرديد و چون چاره‌اى نداشت و سخت دچار اضطراب خاطر گرديده بود ، بوسيلهء مكرم السلطان ده هزار ليرهء ترك فرستاد ، و از سرتيپ جهانبانى تقاضاى تأمين كرد . سرتيپ جهانبانى در جواب پيغام داد كه جز تسليم چاره‌اى نداشته و هيچگونه تأمينى به او داده نخواهد شد .\r\n\r\n","description":"","footnote":"","page_name":" 523 ","page_number":531},
  {"content":"\r\n\r\nبدين طريق قلعهء چهريق يا مركز فساد آذربايجان ، كه مدتها باعث اغتشاش آن سامان گرديده و مانع بزرگى در پيشرفت مقاصد دولت براى امنيت آن حدود بشمار ميرفت ، به تصرف نيروى دولتى درآمد . »\r\n( پايان يادداشتها )\r\nخبر فتح قلعهء چهريق كه روز 20 اسد 1301 واقع شده ، همان روز به تهران رسيد و تمام عمليات تجاوزكارانهء سردار سپه را ماليده كرد و ريشهء استقلال او را بمنتها درجهء استحكام رساند . بعد از اين شكست ديگر كردها نتوانستند ، بحمله بپردازند . اگرچه گاهگاهى ، سميتكو با عده‌اى ايلغار كرده ، به خاك ايران وارد ميشد ، و دستبردى مىزد ولى چيز مهمى نبود و بالاخره در چند سال بعد ، در يكى از اين ايلغارها ، به تدبير سرلشكر مقدم ، غافلگير و كشته شد ، و تا زمان طغيان قاضى محمد كه بعد از وقايع شهريور 1320 اتفاق افتاد ، اين ناحيه امن و امان بود . من ، در اوقات استاندارى خود در آذربايجان كرارا براى رفتن بمهاباد و ميان‌دوآب و بوكان و سقز و بانه و سردشت و مراغه از اين ناحيه ، با اتومبيل و يكنفر شوفر و يك پيشخدمت ، بدون داشتن هيچگونه اسلحه عبور كرده ، و در هيچ‌جا ، هيچگونه بود و نمودى از اين راهزنان و آدم‌كشان كه شرح تعديات تا اين تاريخ آنها را سابقا در صفحهء 366 تا 370 اين جلد نوشته‌ام مشاهده نكردم .\r\nپاره‌اى از نويسندگان امروز ما ، كه ميخواهند تمام عمليات سردار سپه را ، بدون هيچ منطق و دليل بد بدانند ، همين‌كه به اين قبيل اقدامات اين مرد فوق العاده ميرسند نيز ، نميخواهند بخدماتى كه به اين كشور كرده است معترف شوند ، و بكنايات نچسب و تشبيهات بىوجه شبه توسل جسته ، زحمات ذى قيمت اين سرباز رشيد ايران را با تعبيرات عجيب ، و علامت تعجبهاى بى مورد ، بهدر ميدهند ! من از آنها ميپرسم كه اگر اين مرد ، در اين يكسال و چند ماهه ، شب و روز خود را يكى نكرده ، و نيروئى را كه خوانندهء عزيز در يادداشت « افسر دخيل در قضايا » خوانده و از عده و عدهء آن استحضار حاصل كرده است ، بوجود نمىآورد ، و بموقع بآذربايجان نميفرستاد ، بچه وسيله از حملات و غارتگرىهاى كردها نجات مىيافتيم ؟ گل سرسبد نيروى ژاندارمرى ، يعنى سرتيپ شيبانى ، را هم ديديم كه با داشتن اين همه قوه در تحت امر خود ، نتوانسته بود كارى پيش ببرد . اگر سردار سپه متوجه قضيه نشده ، و سرتيپ جهانبانى را مأمور نكرده بود ، آقاى سرتيپ شيبانى ، در تبريز پشت ميز مىنشست ، و به عادت خود مشغول كتاب‌خوانى خود ميشد ، و با يكى دو شكست ديگر ، اسمعيل آقا شهر تبريز را به يغما ميداد .\r\nخوب است نويسندگان ما قدرى خود را از عصبانيت بدور نگاهداشته ، در هرچيز بدقت و مطالعه نگاه كنند ، بدى را بد و خوبى را خوب بنويسند . تمرد كردها كه از به دو مشروطيت سر بطغيان برآورده ، و هرروز جلوتر آمده ، و از طرف دولت انگليس هم بالش نرم زير سر آنها گذاشته ميشد ، مثل نهضت قلابى اخير آذربايجان ، بسيار خطرناك بود ،\r\n\r\n","description":"","footnote":"","page_name":" 524 ","page_number":532},
  {"content":"\r\n\r\nو قلع و قمع آن‌كه به تدبير پدر صورت گرفته است ، بايد مثل قلع و قمع اين ، كه به تدبير پسر برومندش ، به حمد اللّه انجام يافت مورد تقدير ملت ايران واقع شود .\r\nنويسندگان هم ، همانطور كه نبايد تملق بى جا بگويند ، و مردم را نسبت بجانب خوب اشخاص اغفال كنند ، همانطور هم نبايد با نوشتجات خود ملت و بخصوص نسلهاى جوان و آينده را ، نسبت بخدمتگذاران كشور به راه كج انداخته ، و حق ناشناسى را كه آفت بزرگ وجود يافتن خدمتگذار است در آنها ايجاد نمايند .\r\nمرحوم ميرزا رضاى كلهر ، استاد مشق خط ما گاهى كه دايره يا مدى را بزرگتر و يا بلندتر از اندازه نوشته بوديم ، و توصيه كرده بود ، كه آن را كوچكتر با كوتاه‌تر كنيم ، و ما بجانب اغراق رفته ، و آنها را خيلى كوچك و كوتاه كرده بوديم ، بما مىگفت « آقاجان ! گفتم لب بام نيا مىافتى ! نگفتم ، آنقدر پس‌پس برو كه از آن طرف بيفتى ! . »\r\nالبته تاريخ نبايد مثل روضة الصفاى ناصرى و ناسخ التواريخ باشد ، كه جز مدح سلاطين خانوادهء معاصر و صدراعظم‌هاى حاضر ، و احيانا قدح خانوادهء مغلوب و صدراعظم‌هاى معزول ، چيز مهمى در آنها نيست ، و اگر خواننده اهل تتبع نباشد ، از معتقداتى كه از اين قبيل تاريخ‌ها براى او حاصل مىشود ، به راه كج خواهد افتاد . ولى جانب تفريط موضوع هم ، مثل جانب افراط آن ، مضر بلكه بعقيدهء من ، ضرر اينطور تاريخ‌نويسىها ، براى جامعه زيادتر است .\r\nممكن است تاريخ‌نويس ، بواسطه خوبيهائى كه از كسى ديده ، يا اميدى كه بخير او براى آتيهء خود دارد ، از ديدن حقايق تن بزند ، و در مواردى كه رفتار شخص منظور زننده بوده است ، از ذكر اصل واقعه شانه خالى كند ، و اگر هم از كسى با دليل و بىدليل بدش مىآيد ، كارهاى خوب او را اصلا از قلم بيندازد . ولى بعد از آنكه بذكر واقعه‌اى پرداخت ، نبايد آن را براى حب و بغض اين و آن بلند و كوتاه كند و حقيقت را دگرگون وانمود نمايد ، يا تاريخ وقايع را ، براى نسبت دادن به اشخاص ، پس‌وپيش كرده ، مدح و قدح بى جا به خود اجازه دهد يا در محاكمهء تاريخى خود ، كه ناگزير در ضمن بيان مطالب پيش ميآيد ، انصاف تاريخ‌نويسى را كنار گذاشته ، اصرار بورزد كه دوغ را دوشاب و دوشاب را دوغ كند « 1 » .\r\n\r\n\r\n","description":"","footnote":"\r\n( 1 ) - دوشاب بمعنى شيره است كه از آب انگور ميپزند .\r\n« دوغ و دوشاب پيشش يكى است . » يكى از امثال سائره و اين جمله از اين مثل اقتباس شده است . اصل مثل : « دوغ و دوشاب پيشش يكى است » مىباشد كه در مواردى كه بخواهند عدم توجه كسى را بكارى بفهمانند ، استعمال ميكنند . شايد اصل و ريشهء اين مثل هم لرى باشد ، زيرا در نزد لر گوسفنددار ، دوغ كه كرهء آن را گرفته و شايد همانروز هم ميخواهد كوچ كند چيز بىقيمتى است و عزت دوشاب در نزد لردها . امروز هم زياد است . نه مواد اوليه ، و نه وسايل تدارك هيچيك را ندارند . عزت و ذيقيمتى دوشاب در نزد لر را اين جواب و سؤال كه بين لر جوانى\r\nبقيه در حاشيهء صفحهء بعد\r\n","page_name":" 525 ","page_number":533},
  {"content":"\r\n\r\nمن در تاريخ‌نويسى معاصر ، به اين قماش پس‌وپيش كردنهاى تاريخ وقوع قضايا ، و به اين قبيل محاكمات تاريخى بىمروتانه ، زياد برخورده‌ام كه بايد آنها را بضعف حافظه يا غرض‌ورزى ، يا اظهار شهامت ، كه من آنم كه . . . حمل كنم . نويسندگان ما بايد بدانند ، كه تاريخ آنها را هم تاريخ محاكمه خواهد كرد ، و شايد وزن تاريخ آنها از نظر نسل آينده زيادتر از ناسخ التواريخ و روضة الصفاى ناصرى نشود . سلطان احمد شاه نميگويم براى عياشى ، لامحاله به علت بىفكرى و بىعلاقه‌گى ، مملكت را سرداده ، باروپا ميرود ، خوب شاهى است و سردار سپه يا رضا شاه شب و روزش را صرف ترقى مادى و معنوى و حيثيتى كشور مىكند ، بد شاهى است ؟ براى چه ؟ براى اين‌كه او قانون‌شناس بوده ، و اين قانون‌شكن . در صورتى كه قانون براى حفظ مملكت است ، نه مملكت براى حفظ قانون .\r\nاين قماش محاكمه‌ها را هر عقل سليمى رد مىكند ، و در نزد مطلعين دوغ‌دوغ است ، و دوشاب‌دوشاب .\r\nبارى ، سردار سپه در 28 اسد ، بافتخار اين فتح ، در باغ جلو قزاقخانهء سابق جشنى برپا كرد . در اين جشن ، كه تمام افسران حاضر تهران شركت جستند ، باسم خطابهء آقاى وزير جنگ ، شرح مفصلى خوانده شد ، كه من از آوردن عين آن در اين‌جا خوددارى ميكنم . در اين خطابه اغراقات شاعرانه و تكلفات منشيانه زياد به كار رفته ، و حتى ، از كلمات و جمله‌هاى بىمناسب هم ، خالى نيست و چيزى كه در آن خيلى نمايان است ، توصيه در وطن‌پرستى و حماسهء گذشته و اميدوارى بآينده است . و فقط در يك مورد ذكرى هم از سلطان احمد شاه رفته است . از لحن اين خطابه « و من‌من » هائى كه در آنست ، پيداست كه نويسنده ميخواهد همه‌چيز كشور را از پيشرفت قشون وانمود كند ، و سردار سپه را نمايندهء آن قرار داده ، و همهء پيشرفتها را به او منسوب دارد . مردم كه اين بيانات را در روزنامه‌ها ميخواندند ، مخصوصا به اين جمله‌هاى مقرمط ، كه اكثر آنها در خور فهم افسران بىسواد آن روز نبوده ، و معنى مقصود به زور از آن استخراج ميشد ، ميخنديدند .\r\nانتشار اين خطابه از اثرات اين فتح ، كه حقا مرهون زحمات سردار سپه بود ، در انظار كاسته و بجاى اينكه وسيلهء بزرگ كردن قضيه واقع شود ، موجب كوچك كردن آن گشت . من يقين دارم ، كه در اين مورد هم ، اعليحضرت رضا شاه پهلوى اين خطابهء منسوب بسردار سپه را نپسنديده است .\r\nبقيهء حاشيهء صفحهء قبل\r\n\r\n\r\n","description":"","footnote":"\r\nبا پيرلرى واقع شده است ، ميتوان دريافت كرد كه ، لر جوان كم‌تجربه‌اى از لر پير پرسيد :\r\nشاه سرش را با چه ميتراشد ؟ پير لر جواب گفت : با دوشاب نم مىكند و با تيغ طلا ميتراشد .\r\nلغت دوشاب جز در نزد لرها در نزد طوايف ديگر فارسى زبان مصطلع نيست ، سايرين شيره ميگويند .\r\n","page_name":" 526 ","page_number":534},
  {"content":"\r\n\r\nسلطان احمد شاه هم ، بوسيلهء تلگراف ، با خطاب « وزيرجنگ » از اين فتح اظهار خشنودى و قدردانى كرده ، و در تلگراف ديگرى ، كه در جواب گزارش وزير جنگ راجع به چگونگى اين فتح مخابره كرده ، مراجعت نزديك خود را بايران وعده داده است .\r\n\r\nبازهم لزوم مستشار خارجى براى ايران خودنمائى مىكند\r\nاستخدام مستشار خارجى جهت ماليه ، بخصوص براى مقاومت با زياده‌روىهاى سردار سپه ، كه هرروز خواب تازه‌اى براى تصرف يكى از شعب درآمد كشور ديده ، و همين‌كه پنجه بدان بند ميكرد واگذاشتن آن غيرممكن به نظر ميآمد ، چيزى بود كه لزوم آن از مدتى پيش حس شده ، و همه‌كس آن را دواى منحصر بفرد اين تجاوزات تشخيص ميداد . اين فكر مخصوصا رئيس الوزراءها را كه بيشتر از همه‌كس ، گرفتار آه و نالهء بىپولى همكارهاى خود بودند ، مشغول داشته و از مدتى پيش مغز بمغز گشته ، و اذهان متوجه آن شده بود .\r\nبالاختصاص ، در كابينهء دوم قوام السلطنه ، و وزارت ماليهء فهيم الملك ، كه كار تصرفات غيرقانونى سردار سپه در وزارت ماليه ، از ماليات‌هاى غيرمستقيم و انبار تجاوز كرده بخالصجات هم كه خدايار خان را رئيس آن كرده بود ، سرايت نمود و براى وزارت ماليه و مخارج كليهء دواير دولتى ، جز چهار پنج مليون ماليات مستقيم ، كه آن هم اكثر گرفتار بد بدهى متنفذين بود چيزى باقى نمانده ، و خزانه كه بايد مركز دادوستد كشور باشد ، هميشه خالى و اگر وجهى هم از عايدى همين يكشعبه درآمد بمركز ميرسيد ، و سردار سپه خبردار ميشد ، آن را هم بهرعنوانى بود از چنگ باقى دواير بيرون آورده و براى مصارف قشون ضبط ميكرد . بحديكه ، براى پرداخت حقوق اعضاى مركزى وزارت ماليه هم ، پول در خزانه يافت نميشد و رؤساى ادارات ، براى وصول حقوق خود و كارمندان ادارهء خويش ، مجبور بودند ، حواله بولايات گرفته ، و بوسيلهء دوستانى كه در آنجاها داشتند ، بحقوق برسند ، من حقوق چند ماههء خود و اعضاى ديوان محاكمات ماليه را بماليهء خراسان حواله گرفته ، وصول و ايصال كردم ، ساير ادارات هم همين كار را مىكردند . و بعضى كه از اين دست و پاها نداشتند ، و ميخواستند بنائى كنند حوالهء گچ و آجر و آهك بكورپزخانه‌ها ميگرفتند . اين اوضاع هم ، بيشتر از هرچيز لزوم مستشار خارجى و رهائى از اين وضع نامطلوب را غيرقابل انكار كرده بود .\r\n\r\nاستخدام دكتر ميليسپو براى رياست كل ماليه\r\nراجع به اين كه مستشار از كدام ملت باشد كه تحت نفوذ همسايه‌ها نرفته ، و حفظ منافع كشور را بر هرچيز مقدم دارد نيز ، حسن سابقه و جديت و خدمتگذارى شوستر آمريكائى قضيه را حل كرده بود . اين موضوعات ، كه در كابينهء اول قوام السلطنه ، در مغزها و در كابينهء مشير الدوله ، بزبانها رسيد ، مشير الدوله رئيس الوزراء را بر آن داشت كه بجناب آقاى حسين علاء كه در آنوقت هم ، مثل امروز نمايندهء ايران در واشنگتن بود ،\r\n\r\n","description":"","footnote":"","page_name":" 527 ","page_number":535},
  {"content":"\r\n\r\nدستورهائى راجع بمذاكره با دولت آمريكا و انتخاب شخص مستشار بدهد . يكى از دستورها هم اين بود ، كه در انتخاب مستشار با شوستر هم مشورت به عمل آيد .\r\nبالاخره ، بعد از مشاوره و مذاكره قرعهء اين فال بنام دكتر ميليسپو بيرون آمد ، و قوام السلطنه در نوبت خود ، لايحهء استخدام و حدود اختيارات او را بمجلس برده ، و در 4 اسد 1301 قانون آن از مجلس گذشت ، مراتب بحسين علاء تلگراف شد . و دكتر ميليسپو با چند نفر همراهانش ، ماك كرماك ، و گورو پيرسن ، و مكاسكى بايران رهسپار شدند . اين آخرى ، همان مكاسكى رئيس محاسبات شوستر بود .\r\nيكروز ، ديديم از طرف وزير ماليه كميسيونى خبر كرده‌اند . رفتيم چگونگى تدارك مقدمات ورود آمريكائيها مطرح بود . پارك مخبر الدوله بيرون دروازهء دولت ، براى اقامت آن‌ها تعيين و يكى دو نفر ، مثل ميرزا رضاخان افشار و ميرزا ابو الفتح خان پسر اعتصام - الملك ، براى مترجمى رئيس كل ماليه ، معين گشتند ، و ضمنا مقرر شد لوازم زندگى هم ، براى به دو ورود آن‌ها ، تدارك كنند . بسنت سنيهء طفره و تعلل كه در كارهاى ما هميشه رواج دارد ، كارها در وزارت ماليه كاملا تعطيل گرديد . زيرا از ثبات تا مدير كل و وزير ، هر كار عادى را بىسبب مشكل كرده ، حل آن را منوط بورود و تصميم رئيس كل ماليه ، كه شايد هنوز از آمريكا حركت هم نكرده بود ، مىنمودند .\r\nبعضى از مترجمين ، البته بخرج خود ، لامحاله تا قزوين و شايد بالاتر هم ، باستقبال شتافتند كه در خدمتگذارى از رفقا جلوتر بيفتند . معلوم بود كه نان انگليسىدانهاى ماليه بروغن مىافتد . آقايان هرشب رو بآمريكا ميخوابيدند « 1 » و خواب رياست و وزارت مىديدند اما من از تمام اين طفره و تعلل‌ها ، و اين خواب و خيال‌ها بر كنار بودم . زيرا كار من طبق قانون بود ، و تصميمات رئيس كل ماليه تفاوتى در آن حاصل نميكرد . انگليسى هم نميدانستم و چون خبر داشتم كه آقاى رئيس كل ماليه هم جز زبان مادرى چيزى نمىداند ، از خوابهاى خوش سايرين طبعا معاف ، و مشغول كار خود بودم .\r\nبراى اين‌كه در اين زمينه تجديد مقال نكنم ، از خوانندهء عزيز اجازه ميخواهم از سلسلهء حوادث جلو افتاده ، عمليات و سرگذشت دكتر ميليسپو را ، در همين‌جا ذكر كنم :\r\nدكتر و همراهانش ، در تاريخ 27 عقرب 1301 وارد شدند ، و رؤساى وزارت ماليه ، در همان روزهاى به دو ورود ، در پارك مخبر الدوله برئيس كل ماليه معرفى گشتند . در محل وزارت ماليه ، در طبقهء سوم عمارتى كه در اين دو سال اخير ، بجاى سالون پذيرائى مهمانيهاى رسمى دورهء ناصر الدين شاه كه در حريق تشخيص عايدات ساخته و جاى آن عمارت فعلى با سردر سنگى ساخته شده بود ، دفتر كار او برقرار گرديد . ماك‌كرماك رئيس ماليات مستقيم\r\n\r\n\r\n","description":"","footnote":"\r\n( 1 ) - مقدسين سعى ميكنند ، در خوابيدن حتى المقدور ، پاى آنها به سمت قبله دراز باشد .\r\nشايد رواياتى هم در اين زمينه وارد شده باشد كه خوابيدن به سمت قبله را ترويج كرده باشند « پاى خود را به جهتى دراز كردن » و يا « رو به جائى خوابيدن » كنايه از احترام و علاقه‌ايست كه بشخصى كه در آنجا است داشته باشند .\r\n","page_name":" 528 ","page_number":536},
  {"content":"\r\n\r\nو غيرمستقيم و مكاسكى رئيس خزانه و گور رئيس محاسبات ، و پيرسن رئيس دفتر ، اولى ، در تشخيص عايدات و دومى در خزانه ، و سومى در محاسبات ، و چهارمى در دفتر رئيس كل ماليه ، با همان رؤسا و اعضاى ايرانى مشغول كار شدند . بواسطهء اقدامات مجلس ، چنان كه در جاى خود عنقريب خوانندهء عزيز از آن اطلاع حاصل خواهد كرد ، قبل از ورود ميليسپو ، ادارات متصرفى سردار سپه مجددا به تصرف وزارت ماليه درآمده بود . قانون تشكيلات ماليه كماكان برقرار ماند ، مراسلات وزارت‌خانه بدوا بامضاى ميليسپو مىرسيد ، و بعد وزير ماليه هم آن را على الرسم ، امضا ميكرد . بنابراين ، كليهء تصميمات از ميليسپو ، و امضاى وزير ماليه شعر يا براى وزن شعر بود « 1 » .\r\nدر همين اوقات ، مجلس شورايملى هم تير از كمان گذرانده « 2 » بعد از هفده سال مشروطه با هزار جان كندن بقول وكلا ، يك بودجهء چهارديوارى ، كه فقط متضمن سرفصل عايدات و مخارج وزارت‌خانه‌ها هم يك قلم و بدون جزو در آن نوشته شده بود ، از كار درآورد ، و اين خود وسيله‌اى براى جلوگيرى از زياده‌طلبىهاى وزير جنگ گرديد و ميليسپو توانست بعايدات مركزيت داده ، صادر و وارد خزانه را كه بخصوص در كابينهء قوام السلطنه و وزارت ماليهء فهيم الملك ، بسيار بىترتيب شده بود ، سروصورتى بدهد ، و در راپورتهاى متناوب خود كه هر ماهى يك بار منتشر ميكرد ، اقلام واقعى از عايدات و مصارف به اطلاع عموم برساند .\r\nميليسپو در گردش امور ادارى كار شايانى نكرد ، و رؤساى ولايات و مركزى همان ايرانىها بودند . در طرز وصول هم در به همان پاشنهء تشكيلات ماليه ، البته با افزايشها و تركهائى ميگشت « 3 » . روابط بين سردار سپه و رئيس كل ماليه خوب بود . علاوه بر بودجهء چهار ديوارى ، براى فوق العاده و خريدهاى وزارت جنگ ، از محل افزايش روزافزون عايدات نفت جنوب و مازاد درآمد گمركات ، سهم حسابى به اين وزارت‌خانه ميرسيد ، و در بودجهء سالهاى بعد كه ميليسپو باز هم به همان طرز چهارديوارى بمجلس ميفرستاد ، حوائج سردار سپه را برآورده و او را از تصرف ادارات ماليه بىنياز ميكرد و گاهى كه مصارفى در\r\n\r\n\r\n","description":"","footnote":"\r\n( 1 ) - شعر را ، به اين جهت شعر گفته‌اند كه با شعور انسان بازى مىكند و با قوت بيان و قدرت فصاحت و بلاغت و ايراد تشبيهات و كنايات و آوردن مضامين دلنشين ، استدلال و منطق را تا حدى ، ماليده كرده ، كوه را كاه و كاه را كوه مىنمايد . « شعر است » يعنى منطق در آن راهى ندارد . « وزن شعر است » يعنى فايده‌اى بر آن مترتب نيست . در شعر گاهى براى موزون شدن دو لنگهء يك شعر « حشو » و زيادى را مجاز كرده‌اند . « براى وزن شعر است » كنايه از زيادى بودن عمل و بالاختصاص اجراى آن عمل براى حفظ ظاهر است .\r\n( 2 ) - دست و بازوى تيرانداز ، هرقدر بىقوت باشد ، البته بقدرى قوت دارد كه تير را ، لامحاله از كمان بگذراند . « تير از كمان گذراندن » كنايه از آنست كه كار كم‌اهميتى را با تظاهر زياد و وانمود كردن هنر و برش خود انجام دهند كه ، سايرين آن را به چيزى نشمارند .\r\n( 3 ) - در اوقاتيكه هنوز پاى لولا و يراق و قفل بايران باز نشده بود باز و بسته شدن دو لنگه در بوسيلهء گشتن پاشنه انجام ميشد . « در به همان پاشنه ميگردد . » كنايه از جريان كار بمجراى سابق است .\r\n","page_name":" 529 ","page_number":537},
  {"content":"\r\n\r\nاواسط سال خارج از ميزان عادى فوق العادهء پيش‌بينى شده ، براى وزارت جنگ پيش مىآمد ، محل آن از بقاياى سنواتى متنفذين بود كه چون كشور امن و دولت مقتدر شده و ممكن بود از بدهكاران نيز استنقاذ شود ، بوسيلهء مأمورين ماليه و گاهى مأمورين مخصوص رئيس كل ماليه ، تشخيص و حوالهء آن بوزارت جنگ داده ميشد كه با قدرت زياد سردار سپه وصول و ايصال شود .\r\nگذشتن قانون استخدام كشورى ( اواخر سال 1301 ) و نظم و نسقى كه وضع اين قانون در صادر و وارد پرسنلى وزارتخانه‌ها برقرار كرد ، در كليهء دواير دولت مؤثر شده و موجب انضباط بيشترى گرديد . ولى در ماليه ، چنان كه خوانندهء عزيز ، از صفحهء 305 جلد دوم و صحبت من با آقاى حسين علاء ، سابقه دارد ، بعضى ترفيعات بىوجه كه بر اثر فكر آمريكائى دكتر ميليسپو اعطاء شده بود ، موجب عدم رضايت اعضاء شده ، چند صد فقره نامهء شكايت در اين زمينه بدفتر دكتر رسيد . رئيس كل ماليه از من و مفتاح الملك و مرآت - الملك ( پدر آقاى اسمعيل مرآت ) كميسيونى تشكيل ، و ما را مأمور رسيدگى به اين شكايت نمود . ما هم چند روزى وقت صرف و آنها را دسته‌دسته كرده ، و براى هر دسته‌اى تكليفى معين نموديم ، و در روز مقرر ، كار را تحويل داديم . ولى چون اكثر اين شكايات بر اثر تبعيضاتى بود ، كه بوسيله گور در رعايت اعضاى ادارهء محاسبات به عمل آمده بود « خود كرده را تدبير نبود » به همين جهت شكايت اعضاء رفع نشد و غرغر آنها هميشه بلند بود . خلاصه اين‌كه ، بوسيلهء همين خاطرخواهىها جوجه ماليه‌چىهائى كه انگليسى ميدانستند ، بمد شيعه‌هاى على ولى اللّه شكر پنير داخل مويز كردند ، كه در آيندهء نزديكى ، بمقام وزارت برسند . سابقهء خدمت رسمى يكى از اين رتبه‌هاى نه زوركى ، كه دانش و تحصيلى هم ندارد بيش از پنج شش سال نبود ، و طفل پنج شش ساله ، ره هجده ساله رفته بود .\r\nسابقا از عبد الرضا خان انگليسى كه ميگفت مسلمان شده ، و اسم انگليسى او ( ببخشيد ) ريد بود ، اسمى برده‌ام . اين آقا ، در اين چند ساله البته بود و نمودى نداشت ولى ، اين روزها مجددا سروكلهء ايشان ، با مشار اليهى ، در ماليه پيدا شد و چون مشروطه بقدرى ترقى كرده بود كه حاجتى بعنوان مسلمانى و اسم عبد الرضا خان نداشته باشد و اسم انگليسى او هم به فارسى از الفاظى نبود كه بدون « بىادبى مىشود » يا « دور از جناب » يا « گلاب بروتان » قابل تلفظ باشد ، خود را رلندرياد موسوم كرده و نميدانم براى رئيس كل ماليه چه كار صورت ميداد . اين آقا تا سلطنت پهلوى ، هميشه موى دماغ ماليه بود و در اين موقع سر زير آب كرده ، ما ديگر اين مسلمان خالص العقيده را كه حتى در اوايل جوراب رنگى هم پا نكرده ، و پشت در اطاق كفش‌ها را بيرون مىآورد ، و با جوراب اميرى بافت اصفهان و قم وارد اطاق شده ، و با وجود صندلى دو زانو به زمين مىنشست نديديم .\r\nاين‌كه نوشتم نميدانم ، چه كار صورت ميداد خوانندهء عزيز تصور نفرمايد اغراق است خير ! عين حقيقت است . اين آقا را وكيل الرعاياى همدانى ، نمايندهء دورهء دوم مجلس براى كار ضبط روده و ترتيب ادارهء اين كار ، با اسم عبد الرضا خان جديد الاسلام ، بالباده\r\n\r\n","description":"","footnote":"","page_name":" 530 ","page_number":538},
  {"content":"\r\n\r\nو كفش دستك‌دار وارد وزارت ماليه كرد . ولى اين جوان بقدرى مرموز بود كه هيچ‌كس نميتوانست از او حرفى بيرون بياورد . زبان انگليسى زبان مادريش بود . فرانسه را هم خوب حرف ميزد . فارسى را بقدرى خوب آموخته بود ، كه هيچوقت از او غلط لفظى و و كتبى بروز نميكرد ، و حتى استعمال لغات و اصطلاحات را ، بمناسبت موضوع بسيار خوب مىفهميد . اين مرد ، با اين كمال براى چه بماهى سى تومان راضى باستخدام در ماليهء ايران شده بود ؟ معلوم نبود . بعضى ميگفتند چون مسلمان شده است ، نميخواهد نزد هم - كيشهاى سابق خود استخدام شود .\r\nشوستر كه آمد اين آقا ديگر به روده پابند نكرده ، عنوانش معاونت محاسبات شد .\r\nبعد از رفتن شوستر ، در دورهء مرنار كار ثابت معينى نداشت . در دورهء آرميتاژ اسميت هم بود و نمودى از خود ظاهر نميكرد ؛ و نميدانم در چه دوره برياست ماليهء خمسه هم نايل شد . و در اين اواخر بكفالت ماليهء آذربايجان هم رسيد .\r\nخلاصه ، اين مرد بيست سال در حول‌وحوش ماليهء ايران ، گاهى از نزديك خيلى نزديك و گاهى دورادور مىپلكيد ، بدون اين‌كه معلوم باشد چه ميخواهد بشود و بكجا برسد . همانطور هم معلوم نشد ، بكجا رفت كه ديگر اثرى از او ديده نشد . گويا زن مسلمانى هم گرفته بود . ولى هيچ‌كس خانهء او را نديده ، و از زندگى او كسى خبرى نداشت .\r\nدانش ميليسپو كه دكتر اقتصاد بود ، چيزى نيست كه قابل انكار باشد . ولى فعاليت و هوش شوستر را نداشت . مردى متين و آرام ، و شايد قدرى ضعيف النفس بود . زيرا ، گاهگاه لجاج ضعفاء نفوس در رويهء او ديده ميشد . بعضى از آمريكائىهاى زيردست او بتلقين ايرانىهاى خودمان ، كارهاى غلط و بىرويه‌اى بامضاى او مىفرستادند . اگر خيرخواهى پيدا ميشد كه بىرويگى كار را حالى او بكند ، و با استدلال با او حرف بزند حاضر بود تصميمهاى هموطنهاى خود را دور بيندازد . معهذا ، اتفاق ميافتاد كه به كسى اعتماد كرده ، و قول باطل او را پذيرفته ، و امضايى كرده بود ديگر امكان نداشت از خر شيطان پائين بيايد .\r\nدر يكسال و نيم اول دورهء خدمتش ، با من بسيار رايگان بود . گذشته از كارهاى محاكمات مالى و ادارى اكثر دوسيه‌هاى مشكل را هم كه جنبهء قضائى مالى داشت به من مراجعه ميكرد ، و هميشه ولو بر خلاف ميل و اظهارنظر هموطنان خود ، نظريهء مرا به كار مىبست . منهم به خود اجازه داده بودم ، كه گاه‌وبيگاه در تصميماتى كه بدون مشورت من گرفته و هنوز حكمش صادر نشده بود ، رأسا با خود او مذاكره كنم و اكثر موفق ميشدم از خرده‌كارىها خودمانىها كه على العميا ميخواستند چيزهائى از زير امضاى او بگذرانند جلوگيرى كنم . ميرزا محمد على خان فرزين ، كه در اوايل رئيس محاسبات و بعدا مدير - كل وزارت ماليه بود نيز ، در مزاج او بىنفوذ نبود . ولى آن مرحوم مردى وجاهت دوست بود و نفوذ خود را خيلى بخطر نمىانداخت . اما من بىمحابا هرجا كجى ميديدم و قبلا خبر ميشدم ، از راه‌نمائى كوتاه نمىآمدم . كار هم بولنگ و وازى دورهء اخير نبود\r\n\r\n","description":"","footnote":"","page_name":" 531 ","page_number":539},
  {"content":"\r\n\r\nكه قابل احاطه نباشد و با هوش ميليسپو متناسب بود ، در دو سه سال آخرى آندورهء استخدام ميليسپو ، من از كار خارج بودم ، و نميدانم چه شد كه نتوانست با اعليحضرت رضا شاه كنار بيايد .\r\nمرحوم رضا شاه پهلوى ، از مداخله دادن خارجىها به كارهاى كشور بسيار تنفر داشت ، و حتى المقدور مايل بود كارها بدست ايرانيان انجام شود ، و اينهم از شخص استقلال طلبى مثل او امر طبيعى است . اين پادشاه چون خودش استقلال را خيلى دوست ميداشت و ايرانيها را حقا خودى ميدانست ميخواست كار كشور را بدست خودى انجام دهد . بنابراين استخدام خارجيها را مانند مداخلهء اجنبى در كارهاى داخله ، و مخالف استقلال شناخته ، هيچوقت راضى نمىشد كارهاى حساس كشور را بدست خارجىها انجام كند . بعضى تصور كرده‌اند ، كه چون خارجيها را مانع عمليات طمع‌كارانهء خود ميدانسته است ، به آنها مداخله نميداده ، در صورتى كه قوت اراده ، يا استبداد رأى و بلندنظرى او بالاتر از آن بود كه وجود خارجيها را مانع خيالات خود پندارد ، و يا از آنها ملاحظه كند و حشمت ببرد .\r\nبارى مكاسكى ، بمناسبت سابقهء عمل در زمان شوستر ، توانست بخزانه‌دارى سر و صورت حسابى بدهد كه پرداخت‌ها هميشه مرتب ، و اعتبار حواله‌هاى ماليه برقرار باشد و اين وضع مطلوب ، بعد از ناهنجاريهاى كابينهء قوام السلطنه و وزارت ماليهء فهيم الملك ، وجههء زيادى در انظار حاصل ، و باعث حسن شهرت بسزائى از عمليات آمريكائيها گرديد .\r\nماك‌كرماك كه به او كلنل ماك‌كرماك ميگفتند ، در ادارهء عايدات ، كار اساسى نكرد ولى وضع حاضر را خوب ميگرداند . حتى گذشته از وصول مالياتهاى جارى ، ببقاياى سنواتى پرداخت ، و صورت آنها را جمع‌آورى و گاهى مسافرتهائى هم ميكرد و با بدهكاران متنفذ قرارهائى راجع بپرداخت باقى آنها ميگذاشت ، و در مواردى كه سردار سپه مصارف ما فوق بودجه‌اى برايش پيش مىآمد از اين محلهاى سوخت شدهء سابق كارگشائى و حواله‌هائى به بدهكاران صادر ميشد . براى سردار سپه هم ، كه نكاشته درو ميكرد « 1 » با قدرتى كه داشت ، وصول اين بقايا كار مشكلى نبود و اين امامزاده ميتوانست اين روغن‌هاى ريخته را كه نذر او كرده بودند جمع‌آورى ، و به مصرف برساند « 2 » و به اين مبارك مرده كه در راه او آزاد شده بود جان بدهد . « 3 »\r\n\r\n\r\n","description":"","footnote":"\r\n( 1 ) - « نكاشته درو كردن » مانند « از هوا كرده گرفتن » كنايه از زرنگى و قدرت است كه هيچ را به پول و استفادهء مادى يا معنوى نزديك كنند .\r\n( 2 ) - اصل مثل : « روغن ريخته ( بر زمين ريخته ) را نذر امامزاده ميكنند . » است مقصود از روغن ، روغن « چراغ است ؛ و الا امامزاده حاجت بروغن ندارد . در بعضى از جاها گردو را كه از آن ميتوان روغن چراغ گرفت ، نذر امامزاده ميكنند .\r\n( 3 ) - « مبارك مرده آزاد كردن . » مثل : « روغن ريخته نذر امامزاده كردن . » و از امثال قديمى است كه شعراى سابق هم در ضمن ارسال مثلهاى خود ، آن را به كار بسته‌اند .\r\n بيك بوسه دلم را شاد ميكن * مبارك مرده‌اى آزاد ميكن \r\nنظامى گنجوى\r\n","page_name":" 532 ","page_number":540},
  {"content":"\r\n\r\nاز مستر گور رئيس محاسبات ، من جز لجاج و منطق نفهمى چيزى نديدم . در كميسيونهائى كه بطور مختلط از ايرانى و آمريكائى پيش مىآمد ، هروقت بر خلاف عقيدهء خود استدلال منطقى مىشنيد ، شاخهء عينك خود را مىجويد ، و باز هم همان حرف بىمنطق سابق خود را تكرار ميكرد ، چنان كه ، همين رويهء لجوجانهء او در حمايت از مول ، يكنفر ارمنى كه مىگفتند آدم پاكى نبوده سبب شد كه بين وزارت عدليه و ميليسپو برهم بخورد ، و بر سر همين مقدمه يكى دو ماه مواجب كاركنان عدليه در كل كشور پرداخت نگرديد ! شايد بواسطهء همين اخلاق هم بود كه گور نتوانست تا آخر با ميليسپو همكارى كند و نيمه‌كاره راه كشور خويش پيش گرفت و يكى از آمريكائيهاى تازه‌وارد جانشين او شد .\r\nسرهم رفته خدمت اين مستشارها براى كشور بىفايده نبود و براى بودجهء ده بيست ميليون تومانى آن روزى ايران خوب بودند . مخصوصا قدرت دولت هم كه در همه‌جا بسط پيدا كرده و مالياتها را خوب وصول ميكرد ، كمك زيادى در نظم عمل و حسن شهرت آنها كرد و همين حسن شهرت سبب شد كه براى دفعهء دوم پس از شانزده هفده سال دكتر ميليسپو را مجددا براى اداره كردن ماليهء بعد از رضا شاه طلبيديم .\r\nولى اين بار بودجهء كشور بيست برابر سابق شده و سر بسيصد چهارصد ميليون تومان زده ، و كار بقدرى شعبه پيدا كرده بود ، كه ادارهء آن به شخص باهوش‌تر از ميليسپو حاجت داشت . سن دكتر هم زياد شده ، و نميتوانست به تمام كارها برسد . قدرت سردار سپه هم در كار نبود ، كه كسى جرأت تمرد نداشته باشند . از طرف ديگر آمريكائيها هم بمناسبت وجود قشونشان در اين كشور ، زياد بودند و از هرطرف از ميليسپو درخواست رجوع كار ميكردند . ده يك اين درخواست‌ها هم كه باجابت ميرسيد كافى بود كه اشخاصى كه هيچوقت با ماليات و قوانين مالياتى سروكار نداشته باشند ، وارد كار شوند . مجلس ما هم از اين ميليسپوى كم‌هوش و حواس ، توقع اعجاز داشت ، و بار او را با رجوع كارهاى اقتصادى خارج از اندازه ، سنگين كرد . اين بود كه كار از خرك در رفت ، دوا فروش رئيس ارزاق شد ، و عدهء كاركنان ادارهء ارزاق تنها در شهر تهران به چهار هزار نفر رسيد و با وجود حاصل بسيار خوب سال 1322 ، نان سيلو همان بود ، كه همه بخاطر داريم و همين نواله شتر هم گير هيچكس نمىآمد .\r\nدر ساير شعب ماليه هم همين بىنظمى در كار بود ، تا بالاخره همه تنگ آمدند و آقاى دكتر را به خدا سپردند . ولى خسارت اين سفر دكتر ميليسپو خيلى بيش از خدمتى است كه در آن سفر بماليهء اين كشور كرده است ، و اگر بدقت حساب شود شايد تنها خسارات دولت به دويست سيصد ميليون تومان سربزند ، زيرا پول بىحسابى به اين و آن داده شده و هيچ كارى در مقابل انجام نيافته است . حساب دستگاههاى مالياتى و اقتصادى اين دو سه سالهء كشور بقدرى مغشوش و درهم است ، كه نميتوان دانست بكى چه داده كه از او حساب مطالبه شود ، و بقدرى احكام متضاد از مصادر امور مالى ، يعنى همكارهاى دوافروش دكتر ، صادر شده است كه هيچ قاضى نمىتواند در آن محاكمه كند . اما حساب خسارت افراد از ايجاد بازارهاى سياهى كه عمليات اقتصادى آقاى دكتر موجب آن شده ، واقعا\r\n\r\n","description":"","footnote":"","page_name":" 533 ","page_number":541},
  {"content":"\r\n\r\nبا كرام الكاتبين ، و از عهدهء آمار و احصاء بيرون و اين همه ميليونرهاى تازه بدوران رسيده و اين همه فقر و فاقهء عمومى در كشور نتيجهء عمليات ايشان است .\r\nدر سفر اخير ، بعد از يك دو ماهى كه دكتر ميليسپو بتهران آمده بود ، با وجود اينكه در اواخر دورهء قبل ، چنان كه در جاى خود خواهد آمد ، با من معاملهء ناجوانمردانه‌اى كرده بود ، چون در اينوقت ديگر خيال خدمت نداشتم ، كه حاجتى به او داشته باشم ، و از طرف ديگر ، فكر ميكردم كه شايد در مواقع سلام و شرفيابى در دربار ، باهم مصادف شويم ، مصمم شدم ملاقاتى از او بكنم . بديدار او رفتم . دكتر احترام فراوانى بجا آورد از پشت ميز برخاست ، و در خارج روبروى من دست به سينه نشست . بقول آمريكائىها كنفرانس ما نيم ساعتى طول كشيد . آقاى قراگزلو بين ما مترجم بود .\r\nپس از طى تعارفات مقدماتى ، از من پرسيد چه ميكنيد ؟ گفتم چند تا ده از خالصه و اربابى اجاره كرده ، و مشغول زراعتم . گفت اوضاع ماليه را چطور مىبينيد ؟ گفتم :\r\nمن از همان اوقات ، كه در زمان شما از كار كنار رفته‌ام ، ديگر در ماليه دخالتى ندارم ، ولى از آنچه از خارج با ادارهء تماس دارم ، حكم ميكنم بسيار خرابست ! گفت من هم همين‌طور تصور ميكنم . گفتم عيب كار در اين است كه بقدرى شعبه‌هاى كار زياد شده ، كه مسؤليت در آن لوث است .\r\nدر آن روزها كه من با شما كار ميكردم ، اگر در جائى اشتباهى رخ ميداد ممكن بود بيايند شما را خبر كنند ، ولى امروز با اين همه شعبه‌اى كه كار پيدا كرده است ، احاطهء بر آن كار مشكلى است ! گفت منهم همينطور يافته‌ام ، و اضافه كرد اعضاى كار بعقيدهء شما زياد نيستند ؟ گفتم با ثلث ، حتى ربع اين عده ، ميتوان كار را به خوبى گرداند . گفت عين عقيدهء مرا داريد و اضافه كرد براى اصلاح اين وضع چه بايد كرد ؟ گفتم دور انداختن اينهمه مقررات و نظامات بيمصرف ، و ساده كردن عمل .\r\nاگر بالمثل ، امروز پايهء ميز شما حاجت بيك ميخ داشته باشد ، با يكريال خرج سرش هم مىآيد ، ولى مقررات مالى را بقدرى زياد كرده‌اند ، كه تا بخواهند با رعايت مقررات اين ميخ را بپايهء ميز برسانند ، بواسطهء تأخير در تعمير حاجت بعوض كردن اصل پايهء ميز پيدا شده ، و تا باز بخواهند برطبق مقررات اين پايه را عوض كنند ، تمام ميز از حيز انتقاع افتاده ، بيك مشت هيزم مبدل گشته است . با اين طرز عمل ، كار ماليهء ما مثل سوزنى شده است ، كه طبق مقررات بايد چهار نفر باهم در آن واحد ، آن را از زمين بلند كنند . البته ، با اين كيفيت چندين ساعت بايد فكر اين چهار نفر مشغول چگونگى اين شركت در كار شده ، و بالاخره هم موفق به ربودن آن از روى زمين نشوند . در صورتى كه يك طفل سه ساله ، در ظرف نيم دقيقه ، اين كار را انجام خواهد كرد ! گفت مثل اين است ، شما چيزهائى كه در فكر و ضمير من است ، ميخوانيد ، بىكم و كاست مطلب همينطور است ، كه شما تقرير كرديد .\r\nپس از آن پرسيد براى از بين بردن اين مقررات چه بايد كرد ؟ گفتم شما داراى\r\n\r\n","description":"","footnote":"","page_name":" 534 ","page_number":542},
  {"content":"\r\n\r\nاختياراتى هستيد ، كه بهتر از همه‌كس ميتوانيد اين كار را انجام كنيد ، يك نظامات و مقررات ساده‌اى كه سرعت عمل روح آن باشد ، وضع و اعلان ، و تمام مقررات سابق را نسخ نمائيد . بيشتر تفتيشات شما بايد در عمليات خاتمه يافته باشد ، كه ببينيد به قدر پولى كه صرف شده است ، كار كرده‌اند يا نه ؟ در صورتى كه امروز ، تمام مقررات و تفتيشات در روى اعمالى بجا مىآيد كه بايد در آينده انجام يابد و وقتى تفتيشات سه چهار طرفه به عمل آمد ، ديگر كارى بكارى كه بايد انجام شود ، ندارند و عمدهء خسارت دولت از اين راه حاصل مىشود ، كه در مقابل وجه پرداختى كارى انجام نميگيرد . گفت روح مطلب همين است كه گفتيد .\r\nوقتى كه خواستم برخيزم گفت : من ميخواهم باز هم شما را ملاقات كنم . گفتم : منهم به تجديد اين ملاقات شايقم . منزل من در تجريش است . شما هم كه در دربند منزل داريد ميتوانيد ، در رفت‌وآمد ، سرى هم به منزل من بزنيد . تلفون هم دارم ، هروقت خواستيد تلفون كنيد ، همديگر را ملاقات كنيم ، ولى از من كار نخواهيد ، زيرا تصميم گرفته‌ام ديگر وارد كار دولتى نشوم ، و از هم جدا شديم .\r\nدكتر از من وقت ملاقات نخواست ، شايد بالمره صحبت آن روز را هم فراموش كرد و بجاى ساده كردن مقررات ، و كسر كردن اشخاص زيادى ، « با استخدام‌هاى تازهء خود » چند هزار نفرى بر اعضاى سابق افزود ، و بوسيلهء متحد المال‌هاى پوچ ادارات تابعه‌اش چندين قوز روى قوزهاى سابق گذاشت ، و چنان در كار مبادلهء كاغذ غرق شد كه اگر مجلس ميان جانش نرسيده ، و مقدمات استعفاى او را فراهم نكرده بود ، شايد سكته ميكرد ، يا ديوانه ميشد .\r\nاز همه بامزه‌تر اين بود كه وقتى مجلس خواست كار او را كم كند ، و سربارى اقتصاديات را از دوش او بردارد ، آقاى دكتر گفت « يا همه يا هيچ ! » بعضى از وكلاى وجيه المله كه ميخواستند از او دفاع كنند ، و با همهء خرابكارىها او را سرپا نگاهدارند نطق آنها در مجلس به جائى برنخورد ، و حتى موجب غرغر عامه گرديد ، و حامى غلاف رفت . دولت و مجلس هم نميتوانستند ، بيش از اين تحمل كنند . جوابى باولتيماتم « يا همه يا هيچ » دكتر داده نشد ، و او را از مداخلهء در كارهاى اقتصادى بازداشتند . او هم تكليف خود را دانسته ، استعفا كرد ، و بكشور خود بازگشت ولى اثرات خرابكارىهاى او حالاها در اين كشور باقى خواهد بود و از همهء اين خرابكاريها مهمتر وارد كردن عدهء زيادى در استخدام ادارات است كه بودجهء مملكت را از چهارصد ميليون بهشتصد ميليون رسانده و بموجب قانون هيچ راهى براى خلاص از اين وضع نيست .\r\n\r\nحملهء مجلس بسردار سپه\r\nتعدى و تجاوزات سردار سپه ، و مداخلات بىرويهء او در ساير كارهاى عمومى ، همچنان ادامه دارد ، با اينكه قوام السلطنه ، در به دو رياست وزراى خود بمتحصنين مجلس وعده كرده بود كه عنقريب حكومت نظامى را موقوف خواهد كرد ، نتوانسته بود سردار سپه را\r\n\r\n","description":"","footnote":"","page_name":" 535 ","page_number":543},
  {"content":"\r\n\r\nمتقاعد ، و بوعدهء خود وفا نمايد . سهل است ، بعد از استعفاى دكتر مصدق از ايالت آذربايجان ، و رجوع كارهاى ايالتى آنجا بنظاميان . در تبريز و ساير شهرهاى اين ايالت هم ، حكومت نظامى اعلام شد . گذشته از جاهائى كه رسما حكومت نظامى داشت ، رفتار نظاميان در كليهء محلهائيكه پادگان نظامى برقرار بود ، نسبت بحكام محل خشن و تحقيرآميز و مانند رويهء روساى قشون خارجى بود ، كه مملكت را بقهر و غلبه تصرف كرده باشند . مردمى كه بحقوق آنها تخطى مىشد ، قدرت هيچگونه تعرض نداشته ، و بعمال قلمى دولت هم كه مراجعه ميكردند ، آنها را از خود بيچاره‌تر ميديدند .\r\nحالا درست نظرم نيست ، در همين اوقات بود يا بعدتر ، كه در اصفهان يكى از خرده افسران كه امروز پايهء سرتيپى دارد ، از ريش آخوند فقير همسايه‌اش بدش آمده بود بدون هيچ مقدمه ، و تشريفات بوسيلهء استوار خود ، آخوند را احضار ، و ريش او را تراشيده بود ، بدون اين‌كه رؤساى بالادست ، از اين عمل ديوانه‌وار افسر متعدى ، مؤاخذه‌اى بكنند ، يا ترضيه‌اى از آخوند ريش بريده به عمل آورند . « 1 »\r\nدر مركز ، سردار سپه براى پهن كردن استقلال خود در نظميه ، بمحبس رفته و با رئيس نظميهء سوئدى مشاجرهء بىموضوع ميكرد ، و حتى بعضى از عابرين را بگناه كوتاهى از احترامات لازمه ، بباد شلاق ميگرفت و مردم را كه از خدمات او در امن كردن كشور ميخواستند حق‌شناس باشند ، بىسبب از خود ميرنجانده و براى خود و نظاميان دشمن ميتراشيد ، و آقايان نظاميان با تكبر و تبخترى با مردم رفتار ميكردند كه من حتى در دورهء سلطنت پهلوى هم ، نظير اين قبيل اعمال ، از شاه كشور نشنيده‌ام . مردم كه در دورهء سلاطين عهد استبداد هم ، از اين قماش تجاوزات نديده بودند ، همه مات و متحير مانده بودند كه بكدام ملجأ پناه ببرند .\r\nاگرچه رويهء بالاچاقى نظامى ، بيش و كم و با شدت و ضعف تا شهريور 1320 در افسران ارتش ، از عايدات بود ، ولى در هيچ دوره ، بشدت اين روزها رواج نداشت ، و نميدانم براى حصول چه مقصود بود كه در اين روزها با هر خرده افسرى كه صحبت ميداشتى ، او را چيزى نظير افسرريش بر فوق الذكر مىيافتى . از همه بدتر اين بود كه اين آقايان كه جز مشتى بيسواد نبودند ، ميخواستند تصرف در معقولات كرده ، و حرفهاى چهل اندر چهار « 2 » خود را بكرسى هم بنشانند . منطق ، يا بهتر گفته شود بىمنطقى آنها در ضمن صحبتهاى عادى خنده‌آور بود .\r\n\r\n\r\n","description":"","footnote":"\r\n( 1 ) - از افسرريش بر سابق الذكر پرسيده بودند ، براى چه مقصود ريش آخوند را تراشيده‌اى جواب گفته بود : اسلحهء آخوند ريش است خلع سلاح هم از وظايف ما نظاميها است . من او را خلع سلاح كرده‌ام .\r\n( 2 ) - در قالىبافى بهر اندازه كه در يكمتر مربع تار به كار مىكشند بايد به همان اندازه پود بتار ببافند . مثلا اگر در هر گره چهل تار بسته‌اند بايد پشم پود را باندازه‌اى نازك بگيرند كه چهل تاى آن يك گره را پر كند . قالى كه در هر گره مربعى چهل رگ تار و چهار رگ پود داشته باشد در نظر بياوريد تا معنى حرف چهل اندر چهار كه اصطلاح عاميانه است دستگيرتان شود .\r\n","page_name":" 536 ","page_number":544},
  {"content":"\r\n\r\nاين جمله‌ها را بطور سربسته و اجمال ، براى اين مقصود در اينجا مينويسم كه آقايان افسران امروز ، سبب بىاعتنائى عامه را نسبت به خود ، در اين پنج شش سالهء اخير درك كرده ، و حالا كه بعد از خدمت اخير آذربايجان ، به حمد اللّه در قلوب مردم جائى باز كرده‌اند ، قدر نعمت حسن توجه عامه را ، نسبت به خود بدانند و از تعدى ، و تخطى و بالاچاقى نسبت بخلق خدا ، خوددارى نمايند ، و كاملا در خاطر داشته باشند ، كه اسلحه‌اى كه دست آنهاست ، مال ملت است و آنها هم نوكر ملتند .\r\nمن ميخواستم باينجاها كه ميرسم خدمت سرلشكران بيسواد آندوره رسيده ، خاطره‌هائى را كه از رفتار اين آقايان در حافظه دارم ، كاملا بقلم آورم . خدمت اخير ارتش در واقعهء آذربايجان ، مرا از اين كار بازداشت . فعلا قلم درميكشم ، تا ببينم رفتار شما بزرگواران در آتيه از چه قرار خواهد بود .\r\nبارى ، اين طرز رفتار موجب غرولند عمومى بر ضد سردار سپه شد و وكلاى آزاديخواه مجلس را بصدا آورد . معتمد النجار ، وكيل تبريز ( برادر شهيد سعيد سرلشكر محمود امينى ) در 12 ميزان 1301 ، نطق ذيل را در مجلس ايراد نمود :\r\n\r\nنطق معتمد التجار در مجلس\r\nحقيقة خيلى ننگ‌آور و باعث تأسف است كه پس از 17 سال مشروطيت و آنهمه قربانيها ، كه در راه آزادى داده شده ، مجبور شويم كه در عوض اصلاحات اساسى ، از نقض قانون اساسى ، و اجرا نشدن ساير قوانين ، شكايت كنيم .\r\nخطوطى كه از آذربايجان ميرسد ما را عصبانى ، و وادار بعرض اين عرايض نموده است .\r\nدر ضمن عرايضى كه راجع بپاره‌اى قضاياى آذربايجان سابقا بعرض مجلس رسانيدم شرحى هم از كليهء اوضاع آن ايالت عرض ، و ضمنا درخواست كردم ، نمايندگان محترم كه براى حفظ حقوق اين ملت منتخب شده‌اند ، عطف توجهى بفرمايند . از آذربايجان كه به قصد تهران عازم بوديم با نهايت ذوق و شوق مىآمديم ، و خيال مىكرديم ، به مجرد تشرف در محل ، با مساعدت آقايان ، براى جبران مافات اقداماتى خواهيم كرد . متأسفانه بعد از ورود و مطالعاتى كه در اينمدت كرده‌ايم ، مىبينيم نسبت بامورات اساسى مملكت و حملاتى كه باس و اركان آزادى و مشروطيت ، در اين پايتخت مىشود ، مجلس ساكت و نمايندگان محترم توجه مخصوصى نمىفرمايند جلسات گران‌بهاى مجلس تمام صرف جزئيات شده و اوقات ذيقيمت نمايندگان تلف مىشود .\r\nدشمنان آزادى و استقلال مملكت ، لاينقطع در كار و اتصالا نقشه‌هاى خودشان را توسعه ميدهند و قريبا روزى ميرسد كه نه سر مىماند و نه دستار . بساط مشروطيت كه برچيده مىشود ، سهل است ، استقلال مملكت را هم مىبرند .\r\nترتيبات حاليه بنده را حق ميدهد ، كه نسب باوضاع حاضره بدبين و ظنين باشم . مجلس كه حامى و ناظر قوانين اساسى است ، دلسرد ، شاه كه حافظ و نگهبان قانون اساسى و اصول مشروطيت است ، در خارج ، ديگران ، در حالت بىتكليفى ، اهالى و موكلين به خيال اينكه وكيل‌شان در مجلس است و براى آنها كار مىكند ، رفته بفراغت خاطر ، براى نتيجهء اقدامات منتظر نشسته ، يك مرتبه ملتفت خواهند شد كه خاك بر سرشان شده است . مادامى كه قانون اساسى اينقدر زير پا انداخته شده و ابدا نشانى از او ديده نميشود ، ما و شما وضع قوانين را براى كى\r\n\r\n","description":"","footnote":"","page_name":" 537 ","page_number":545},
  {"content":"\r\n\r\nميكنيم ؟ و كدام هيئت دولت مجرى آن خواهد بود ؟ مگر ملاحظه نمىفرمائيد ، در خارج ، نمايندگان و اين مجلس ، تا چه درجه موهون شده‌اند ؟ بهر محفل و اجتماعى كه ميرويم ، و با هركس كه ملاقات ميكنيم ، از سكوت مجلس و مجلسيان ، شكايت ميكنند !\r\nاز تبريز ، در اين مدت كم كه وارد شده‌ايم ، خطوط متعدد رسيده ، از وضع مجلس و نمايندگان و هيئت دولت استفسار كرده‌اند ، و ميكنند . چه جوابى بنويسيم ؟ و حقيقة در حيرت هستم . اوضاع حاضره را قطعا نميتوان ، مناسب و لايق و سزاوار اطلاق يك حكومت ملى ديد .\r\nنمايشاتى مىشود ، كه خيلى اسباب وحشت و پريشانى و نگرانى است . عملياتى در مركز مملكت مىشود ، كه به نظر بنده ، ممكن است در آتيهء خيلى نزديك ، براى مملكت و ملت خطراتى را متوجه سازد . بدون مجوز قانون جرائد را مىبندند ، و مديران آن‌ها را توقيف ، حبس ، تبعيد و زجر ميكنند ، و ميزنند . چرا ؟ براى اينكه از كثرت ظلم و تعدى و انتخاب اشخاص بدسابقه براى مأموريتها و اختلاسها و هزار مظالم ديگر ، تنقيد كرده ، و دولتيان را به راه راست دلالت و نصيحت مينمايند . اينها ، عوض اصلاح احوال و مفاسد خودشان ، متشبث به نقض قوانين مىشوند . آيا براى جلوگيرى از خطرات متصوره ، نمايندگان ملت ، چه تصميمى اتخاذ مينمايند .\r\nقانون اساسى اعمال را تقسيم ، و هر وزيرى را در كار خود مسؤل كرده است . آيا حالا در اينجا ، رعايت مىشود ؟ خوبست ، براى مراعات سوگنديكه آقايان نمايندگان در مجلس ياد كرده‌اند ، عجالتا از بعضى كارهاى جزئى صرفنظر فرموده ، و اوقات عزيز و پربهاى خودشان را صرف مذاكرات مهمهء اساسى بفرمايند . از قانون اساسى كه ، به غير از لفظ و يك كتابچهء مطبوع آن هم در كتاب‌خانه‌ها و در خانه‌ها ، عجالتا چيز ديگرى نيست . همان مظالمى كه در ادوار فترت ميشد ، همان خلاف قانونىها كه در آن اوقات مرتكب ميشدند . حالا هم ميشوند و اين مظالم و نقض قوانين ، باز زمينه‌هائى براى انقلابات در مملكت تهيه كرده ، و مىكند . معلوم مىشود ماها عمرمان را بايد در انقلاب صرف نمائيم و هميشه در زدوخورد باشيم . ترتيبات و اوضاع حاضره و اين لاقيدى در مراعات اصول قوانين اساسى است كه اتصالا در مملكت ، باعث توليد قيامها و نهضتها مىشود . قيام تجدديون تبريز ، براى چه بود ؟ آيا به غير از عدم رضايت از اوضاع پريشان و اسف‌آور مملكت بود ؟ كه ميخواستند دولت را وادار باجراى كامل اصول قوانين اساسى بكنند ؟\r\nآيا اولياى امور تجربه حاصل كردند ؟ و يك قدمى براى اجراى قانون اساسى برداشتند و يا براى آسايش اهالى اين مملكت اقدامى كردند ؟ فرداست كه از كثرت ظلم و تعدى از ساير نقاط مملكت نيز ؛ قيامها مىشود ، و به اينطور هميشه اين مملكت در جزرومد انقلاب و هميشه مردم در زحمت بوده ، روى راحت نخواهند ديد . لازم است ، مجلس شوراى ملى هرچه زودتر بهيئت دولت و زمامداران وقت و مسؤلين امور ، جدا اخطار كند ، كه قوانين اساسى مملكت را كه با خون پاك جوانان وطن و مجاهدين با غيرت تحصيل شده است مراعات ، و هريك از وزراء در اداره و حدود اختيارات خود ، با جديت مشغول اصلاحات بشوند . حالا اگر آقايان نمايندگان بخواهند ، از وزارتخانه‌هاى داخله و ماليه و غيره سؤال و استيضاحى بفرمايند ، آيا جواب مسكت ميشنوند ؟\r\nبعقيدهء بنده خير ! زيرا ، در حدود اختيارات آنها مداخلاتى مىشود كه نبايستى بشود و اين هم در واقع هرج‌ومرج است و ابدا شايستهء يكدولت مشروطه و حكومت ملى نيست .\r\nايرانيان باغيرت ، كه جمع شده و بيرق استبداد را سرنگون ، و به تحصيل مشروطيت نائل شدند گمان نميكنم ديگر زير بار استبداد بروند ! و قطعا كار بانقلاب و خون‌ريزى خواهد كشيد .\r\n\r\n","description":"","footnote":"","page_name":" 538 ","page_number":546},
  {"content":"\r\n\r\nتا زود است ، بايد مجلس چاره‌اى بكند ، و بانقلاب ميدان ندهد . حكومت‌هاى نظامى بايد از مركز و ساير نقاط ، مرتفع بشود و بوزراء تذكر داده شود كه بوظايف يكديگر مداخله نكنند عوايد دولتى بايد ، از هر منبعى كه باشد توسط مأمورين ماليه ، بخزانهء دولت وارد و از آنجا مطابق تصويب مجلس ، بمصارف برسد . وزراء بايد ، هريك در حدود اختيارات و مسؤليت خود ، مشغول اصلاحات باشند . دولت را بايد تذكر داد ، و وادار كرد كه جدا مراعات قوانين اساسى مملكت را نموده ، و در اجراى قوانين موضوعه مصوبه از طرف مجلس مراقبت نمايند .\r\nدر مركز و ولايات كسانى را كه يك تحريكات برجسته‌اى ، برضد آزادى و مشروطيت قلما و لسانا و عملا مينمايند ، شديدا تعقيب و بمجازات برساند . در حيرتم چطور مىشود ، در جلو چشم مأمورين دولت مشروطه ، علنا برضد مشروطيت و قوانين اساسى قيام و بدگوئى مىكنند .\r\nچرا دولت آن‌طور مأمورين وظيفه ناشناس را تحت مسئوليت درنميآورد ؟ و مؤاخذه و تنبيه نمينمايد ؟ در تبريز كه مهد آزادى است و مرتجعين قدرت نفس كشيدن نداشتند ، حالا در ظرف اين يكى دو ماه ، وضع آن‌جا طورى شده كه بعضى از مفتخورها ، علنا نفوذهائى بر عليه قانون اساسى و مشروطيت ميكنند و مامورين دولتى ابدا حرفى نمىزنند ، و ساكت نشسته‌اند . معلوم مىشود حكومت نظامى آنجا و يا ساير نقاط فقط براى جلوگيرى از اجتماع آزاديخواهان و مذاكرات آن‌ها و بالاخره خفه كردن آن‌ها ، برقرار شده است و الا علت ندارد ، كه از آزاديخواهان جلوگيرى بشود ، كه حرفهاى خودشان را نگويند ولى مرتجعين ، در اظهار عقايد مضرهء خود آزاد باشند . حقيقة وضع وكالت ما و اين دورهء تقنينيه چيز غريب و مضحكى است ما نبايد اينطور و تا اين اندازه در مقابل نقض قوانين و هزار بيقاعده‌گيهاى ديگر ، ساكت و صامت باشيم ، و اوضاع حاضره را ، با كمال خونسردى تلقى نمائيم . بايد قسمتى را كه در حفظ قانون اساسى و نظارت در اجراى آن اصول و مواد ساير قوانين موضوعه مصوبه ياد شده است ، هميشه در مدنظر بگيريم و بوظيفهء خود عمل كنيم . و الا نزد خدا و خلق مسؤل و در تاريخ مفتضح خواهيم شد و اعقاب ما را مورد طعن و لعن خواهند كرد . با آن‌كه آقاى رئيس الوزراء بآقايان متحصنين مجلس ، چندى قبل قول داده و تعهد كرده‌اند كه حكومتهاى نظامى را رفع و انجمنهاى ايالتى و ولايتى را مفتوح و در اجراى اصول قوانين اساسى جدا مراقبت فرمايند جاى بسى تعجب و تأسف است ، كه دايرهء حكومت نظامى ، تا آخرين نقطهء شمالى مملكت توسعه مييابد . آيا بمردم نبايد حق داد كه بهيچيك از اقوال دولت اعتماد و اطمينان نكنند ؟ مملكت ما وضع غريبى به خود گرفته است ، كه هيچ نميتوان بيكى از اشكال حكومتهاى دنياى امروزه ، تشبيه كرد . معلوم مىشود اولياى امور ما به كلى در خواب غفلت بوده و ابدا اطلاعى از دنياى امروزه ندارند . در نتيجهء همين اوضاع حاضره است ، كه اتفاقات اين چند روزه در تهران رخ داده است .\r\nالبته دشمنان استقلال مملكت هم ، از اين مواقع استفاده خواهند كرد . اگر در پايتخت از آنهائى كه برضد اساس مشروطيت و قانون اساسى علنا صحبت ميكنند . جلوگيرى ميشد در ايالات و ولايات هم مرتجعين از بيغوله‌ها سر بيرون نمىكشيدند . تا پايتخت اصلاح نشود ، عادات و اخلاق در ساير ولايات ، خوب نخواهد شد . هروقت اساس پايتخت محفوظ ماند ، در اقطار مملكت هم محفوظ است . در خاتمهء عرايضم ، بنده پيشنهاد ميكنم ، كه هيئتى از طرف مجلس معين و راجع به اوضاع حاضرهء مملكت با وزراء داخل مذاكره و تعيين تكليف بكنند .\r\nو الا با اين وضع و ترتيب ، مملكت اداره نخواهد شد . »\r\n\r\n","description":"","footnote":"","page_name":" 539 ","page_number":547},
  {"content":"\r\n\r\nمدرس برخاست و چيزهائى را كه ناطق بطور كلى و بدون اشاره به شخص معين گفته بود ، بهدف رسانده ، تمام آنها را بسردار سپه منسوب داشت . بشرح ذيل :\r\nفرمايشاتى كه نمايندهء محترم نمودند ، مشتمل بر چند فقره بود . يكى وجود يك معايبى بود كه همه تصديق ميكنيم : زياده از آن حدى كه فرمودند !\r\nاما اينكه فرمودند بعضى اظهار بدبينى بمجلس ميكنند ، بنده اينرا نفهميدم و اگر چنين چيزى هم باشد ، به غير حق است . در سه دورهء تقنينيه كه من بوده‌ام و اغلب آقايان هم بوده‌اند اين مجلس از اول تشكيل ، خدماتى كه بمملكت كرده است ، بنده كم سراغ دارم در دوره‌هاى سابق چنين خدماتى شده باشد . يكى از عمليات مهم اين مجلس ، لغو شدن قرارداد است ، كه بواسطهء وجود اين مجلس رد شد . قراردادى كه همه ميدانيم ، چقدر براى مملكت مضر بود ، و آثارش تا موقع انعقاد مجلس باقى بود . ( از طرف بعضى قرارداد يك كاغذى بود ولى تحميلاتش عملا هست ) پليس جنوب كه از آثار مشئومهء قرارداد بود ، ملغى و مستشار كه تا موقع انعقاد مجلس ، در خانهء من و شما و همه بود ، لغو گرديد . اينها تمام به بركت وجود اين مجلس بوده است . چرا خدمات را قدردانى نكنيم ؟\r\nو اما در كارهاى ديگر هم كه هميشه شب و روز مشغول بوده‌اند ، اما عجالتا امنيت در دست كسى است ، كه اغلب ماها خوشوقت نيستيم .\r\nشما مگر ضعف نفس داريد اين حرفها را ميزنيد ، و در پرده سخن ميگوئيد ؟ ما بر هركس قدرت داريم . از رضاخان هم هيچ ترس و واهمه نداريم . ما قدرت داريم ، پادشاه را عزل كنيم رئيس الوزراء را بياوريم . سؤال كنيم . استيضاح كنيم . عزلش كنيم . و همچنين رضا خان را استيضاح كنيم ، عزل كنيم . ميروند در خانشان مىنشينند .\r\nقدرتى كه مجلس دارد ، هيچ چيز نميتواند مقابلش بايستد . شما تعيين صلاح بكنيد .\r\nمجلس بر هرچيزى قدرت دارد .\r\nمجلس بمنزلهء سى كرور نفوس است . آقايانيكه در اين مجلس بودند و آن وقايع بزرگ را ديده‌اند ، از قبيل آمدن محمد على ميرزا و سالار الدوله ، با سى هزار نفر تا شش فرسخى ، ديگر از اين چيزها نميترسند . بنده عرض ميكنم ؛ مقاومت با اين مجلس غير ممكن است فقط چيزى كه هست اينست كه بايد تعيين صلاح را نمود .\r\nآقاى وزير جنگ منافعى دارد و مضارى هم دارد اينها را بايد سنجيد ، ديد منافعش بيشتر است يا مضارش و الا براى مجلس ، كه سلطنت تغيير ميدهد و كارهاى بزرگتر مىكند ، تغيير دادن وزير جنگ كارى ندارد . شما بنشينيد تعيين صلاح و فساد را بكنيد .\r\nبنده ميخواستم اين عرايض را ؛ در اطاق تنفس بكنم ، ولى حالا عرض ميكنم كه :\r\nدوصد گفته چون نيم كردار نيست .\r\nهى لايحه بخوانيد حائرىزاده هم بگويد : احسنت . اينها كار نيست . صلاح و فساد را بسنجيد و عمل كنيد . بنده تقديس ميكنم اين مجلس را كه از اول خدماتى كرده‌اند و لااقل ضررى نرسانيده‌اند .\r\nاما در مسأله‌اى كه طرف دولت است ، دو هفتهء قبل عرض كردم ، كه قوام السلطنه را بياوريد از او سؤال نمائيد . قدما گفته‌اند كه چند كس دعاشان مستجاب نميشود . يكى كسى كه نفرين كند در حق نوكرش زيرا وقتى از او راضى نبود بايستى اخراجش كند .\r\n\r\n","description":"","footnote":"","page_name":" 540 ","page_number":548},
  {"content":"\r\n\r\nيكى هم كسى كه در حق زنش نفرين كند . به جهت اينكه او را هم وقتى مطابق سليقه‌اش نبود ؛ طلاق ميگويد . حالا ، ما هم اشخاصى هستيم كه نفرين ميكنيم . پيشترها بآخوندها ميگفتيم نفرين ميكنند . حالا خودمان آن كار را ميكنيم .\r\nقدرت مجلس ، در تمام مزاحمات خيلى زيادتر است . خيلى از آقايان در اين مجلس بودند ، وقتى سالار الدوله با سى هزار نفر آمد تا شش فرسخى شهر ؛ ما نترسيديم و با دويست نفر لات از آنها جلوگيرى كرديم و اين جلوگيرى بواسطهء تقويت مجلس بود . ما اگر اتفاق داشته باشيم ، هيچ قوه‌اى در مقابل ما كه براى صلاح مملكت است ، نميتواند عرض اندام كند « صحيح است ؟ »\r\nباوجوداين عقيدهء من در باب وزير جنگ اينست كه منافعش اساسى و مضارش فرعى است بايستى سعى كرد كه مضارش رفع شود ، تا منافعش عايد مملكت گردد .\r\nرئيس مجلس - آقاى مدرس ، در ضمن فرمايشاتشان بواسطهء حرارت فوق العاده نسبت بمقام سلطنت فرمايشاتى فرمودند كه بنده گمان نميكنم ؛ مطابق قانون اساسى باشد . زيرا سلطنت هم ، در قانون اساسى حقوقى دارد ، و مذاكراتى كه مجلس با مقام سلطنت مىكند .\r\nالبته موافق مواد قانون اساسى است .\r\nمدرس توضيح داد كه منكر سلطان مشروطه‌خواه نيستم و غرضم اين بود كه هر سلطانى كه بر خلاف قانون اساسى و مشروطه باشد ، برميداريم .\r\nخوانندهء عزيز توجه دارد ، كه سيد در عين حالى كه نطق معتمد التجار را تا حدى رد كرده ، و از سردار سپه دفاع نموده است ، بياناتش بيشتر ، از او ، برضد مقاصد جاه‌طلبانهء سردار سپه است .\r\nمعلوم است روزنامه‌ها ، كه اين نطق‌ها ، بخصوص بيانات مدرس ، ليدر اكثريت را شنيدند ، از فردا صبح حمله بسردار سپه را كه مدتى بود ، از ترس واگذاشته بودند تجديد كردند .\r\nسردار سپه روز سيزدهم و چهاردهم ، ميزان را بمشاوره و تبانى با افسران حاضر تهران و تلگراف بولايات گذرانده ، و صبح روز پانزدهم ، در محفل صاحبمنصبان ارتش نطقى ايراد كرده ، و بعد از ذكر خدمات خود ، اقداماتيكه برضد او شده بود ، بتحريك اجانب ( ؟ ) دانسته و گفت محركين جز او هدفى ندارند . بنابراين ، صلاح كشور در كناره‌گيرى او از خدمت است ، و چون فرماندهى قوا با اعليحضرت شاه است ، استعفاى خود را بحضور ملوكانه عرض خواهد كرد . بعد از اين جمله ، توصيه‌هائى هم در خدمت بدولت و وطن‌پرستى و حفظ انتظامات بافسران به عمل آورده ، بنطق خود خاتمه داد .\r\nجواب‌هاى حكيم فرموده و دستورى صاحب‌منصبان ، كه سراپا مبنى ، بر تعرض و تأسى به او در ترك خدمت ، و واگذارى داروديار « 1 » و حتى تشر و تهديد به آتش زدن و به خاك و خون\r\n\r\n\r\n","description":"","footnote":"\r\n( 1 ) - نويسندهء مقالات روزنامه‌هاى امروز « داروديار را ياروديار كرده » و در نوولها ( حكايات ) خود مينويسند . آقايان اگر عمدا و به جهت تجنيسى كه در : « داروديار » وجود دارد .\r\nبقيه در حاشيهء صفحهء بعد\r\n","page_name":" 541 ","page_number":549},
  {"content":"\r\n\r\nكشيدن تهران بود ، يكى بعد از ديگرى تحويل داده شد ، و سردار سپه بعد از تكرار توصيهء سابق خود در حفظ انتظامات و وطن‌پرستى و دريافت استعفاى حاكم نظامى تهران ، برخاست و از ميان جمع كه بازهم مشغول همان لاطائلات خود بودند ، خارج شده و به منزل خود رفت .\r\nدر حينى كه اين تظاهرات از طرف افسران خرد و درشت به عمل مىآمد ، دستجات قشون با اسلحه و موزيك در شهر بگردش افتادند ، و مخصوصا همگى از جلو مجلس ميگذشتند ، تا تشر و تهديديكه در وزارت جنگ از طرف آقايان افسران به عمل مىآمد بخاطرها بياورند و در همان روز نظاميان مستحفظ ادارات دولتى به سربازخانه‌ها فرا خوانده شدند ! و در اين شب ، و يكى دو شب بعد ، سرقت و بىنظمى و قتلهاى بىسابقه‌اى در داخل و خارج شهر اتفاق افتاد ، كه دست نظاميان به خوبى در آنها ديده ميشد .\r\nالبته بفرماندهان پادگان‌هاى ولايات هم دستورهائى فرستاده شده ، و در آنجاها هم تظاهراتى به عمل آمده ، و تلگرافاتى بمجلس شوراى ملى و صاحب‌منصبان مركزى مخابره شده است ، كه من باحترام خدمات اخير ارتش ، از ذكر اسم امضاءكنندگان تلگرافات ، و آوردن عين آن‌ها در اينجا ، خوددارى مىكنم . زيرا اين قماش تظاهرات از هر افسرى بظهور برسد ، اعتماد ملت را بايد براى هميشه از او سلب كند ، و بجاى اين‌كه او را افسر نظامى بداند ، بايد او را مانند نوكر شخصى بشناسد .\r\nمعلوم مىشود ، اين آقايان در آن روزها ، خود را نوكر شخصى وزير جنگ ميدانسته ، و لياقت افسرى و استعمال لباس نظامى را نداشته‌اند . اميدوارم ، فعلا اين آقايان ، در هر درجه و مقامى كه هستند ، توبه كرده باشند ، و اگر خداى نخواسته در آينده چنين اتفاقاتى روى بدهد ، وزير جنگ را بر شاهنشاه خود ، و مجلس شوراى ملى ترجيح ندهند ، و بدانند كه مردمان حساس بدون توبه و اصلاح نفس ، هيچوقت اين گناه بزرگ آنها را از نظر دور نخواهند داشت .\r\nملت مخارج نظاميان را تحمل مىكند ، كه او را از شر دشمن محفوظ داشته ، در مقابل قواى رئيسهء كشور مطيع محض باشند . نه اين‌كه خود را وارد سياست كرده ، نان ملت را بخورند و به روى نمايندگان همان ملت شمشير بكشند ! از همهء اين حركات بىقواره‌تر رفتار خود سردار سپه است ، كه توقع داشته است ، در مقابل اين چند فتحى كه ، با پول و اسلحهء بقيهء حاشيهء صفحهء قبل\r\n\r\n\r\n","description":"","footnote":"\r\nاين كار را مرتكب نمىشوند و نميخواهند ، يكى از اصطلاحات قديمه را زنده كنند بايد بدانند كه ، « داروديار است نه ، ياروديار . » اگرچه ممكن است بگوئيد : « داروديار » تقريبا يكى و از آن يك معنى كه خانه و شهر باشد مستفاد مىشود ، ولى : « ياروديار » چون از ساكنين شهر هم ذكرى دارد و متضمن شهر و ما فى الشهر است ، ترك علاقه را بيشتر نشان ميدهد و بهتر از صنعت لفظى تجنيس مىباشد . اينكه در بالا اشاره كردم كه اگر : « اين كار را عمدا نميكنند . » در حقيقت براى احتراز از همين جواب سفسطه‌آميز بود .\r\n« داروديار » از هر حيث بهتر از : « ياروديار » است .\r\n","page_name":" 542 ","page_number":550},
  {"content":"\r\n\r\nملت ، و با افراد ملت ، نصيب او شده بوده ، مردم از هستى خود بگذرند ، و همه‌چيز حتى آزادى خود را هم ، فداى هواى نفس او كنند !\r\nچنان كه خوانندهء عزيز از گذشته در اين كتاب ملاحظه كرده است ، من برضاشاه پهلوى بعد از آنكه شاه شده است ، هميشه احترام گذاشته ، و كارهاى سلطنتى او را هميشه تقدير و ستايش ميكنم ، ولى اين عمليات را آن هم در وقتى كه شايد هنوز خيال سلطنت هم در سر نداشته و تنها براى نيل بمقام رياست وزراء بوده است ، گناه نبخشيدنى او ميدانم . قتل فلان مقنى بيچاره در پشت دروازه ، و ايجاد بىنظمى در داخلهء شهر ، نبايد نردبان ترقى او شده ، و اسلحهء ملت كه بدست او سپرده شده بود ، نبايد براى ترساندن ملت به كار رفته باشد ، و اين عمليات بىقاعده را بيشتر تقصير زيردستان او ميدانم ، كه آتش جاه‌طلبى او را به نصايح عاقلانه فروننشانده ، سهل است به اين آتش دامن هم زده‌اند . اعمال خوب سردار سپه ، در دورهء سلطنتش ميتواند كفارهء اين كارهاى بىرويهء او شمرده شود ، ولى تقصير زيردستان او ، جز بتوبه و اصلاح به هيچ چيز جبران نميشود ! بعضى از آنها ، هنوز كارى كه بتوان تلافى اين اقدامات شمرد ، نكرده‌اند . واقعات اخير آذربايجان ، و پيشرفت‌هاى يكى دو ماه اخير را هم ، بيشتر بايد از اثر جديت و مراقبت و حسن توجه شخص اعليحضرت همايونى محمد رضا شاه پهلوى ، پسر برومند شاهنشاه ماضى دانست ، و ملت بايد دعاى جمع‌آورى كشور را به اين وجود مبارك كه خداش پاينده دارد ، بنمايد .\r\nسردار سپه خوب ميدانست كه اگر استعفا بدهد ، آب از آب تكان نميخورد و همين‌ها كه امروز از ولايات و مركز عربدهء طرفدارى او را ميكشند ، تكان نخواهند خورد ، و بعد از استعفا و خانه‌نشينى ، چيزهاى ديگرى هم از قبيل حساب‌هاى گذشته پيش مىآيد . مجلس هم ميدانست ، كه اگر اين مرد از كار خارج شود ، پيشرفت‌هاى نظامى متوقف شده ، سهل است سير قهقرائى آن شروع مىشود ، اين بود كه طرفين پى وسيلهء آشتى مىگشتند . به همين جهت ، وقتى وليعهد سردار سپه را احضار ، و با او در زمينهء تسليم ، صحبت داشت مقاومت بخرج نداد و مقرر گشت ، كه سردار سپه بمجلس برود و الغاى حكومت نظامى ، و واگذارى دواير ماليه را اعلام كند ، و من بعد هم عملا خود و نظاميانش ، در مركز و ولايات تغيير رويه دهند ، و در نتيجه ، سردار سپه در جلسهء خصوصى مجلس حاضر شده ، و تسليم خود را بمنويات نمايندگان ملت اظهار داشت . ولى البته بايد اين آشتىكنان ، در مجلس علنى ، و با حضور ملت به عمل آيد ، اين بود كه در 24 ميزان وزير جنگ ، براى دفعهء اول در مجلس علنى ، پشت تريبون رفته ، لايحهء خود را بقرار ذيل قرائت كرد :\r\n« چنان كه خاطر نمايندگان محترم سابقه دارد در تاريخ 13 شهر صفر « 1 » يكى از نمايندگان\r\n\r\n\r\n","description":"","footnote":"\r\n( 1 ) - اگرچه در اين وقت قانون تقويم جديد نگذشته بود ولى دواير دولتى همگى ماه‌هاى حمل و ثور و جوزا . . . را در نوشتجات تاريخ ميكردند ميدانيم سيزدهء صفر نحس‌ترين ايام در نزد عوام است . شايد انتخاب اين تاريخ متروك هم يكى از شاهكارهاى نويسنده و منشى اين نطق باشد ، كه خواسته باشد نحوست دو آتشهء اين روز را كه حملهء سردار سپه شروع شده است تذكر بدهد .\r\n","page_name":" 543 ","page_number":551},
  {"content":"\r\n\r\nمحترم آذربايجان ، لايحهء اعتراض‌آميزى در مجلس قرائت نمود ، كه خلاصهء آن محتوى بر عدم تطبيق اصول مشروطيت با اوضاع جاريه بود ، و در پايان خطابهء مذكور يكنفر ديگر از وكلاى محترم ، مدلول لايحهء سابق الذكر را ، كه بطور كلى نوشته شده بود ، تأويل به شخصيات كرده . و اين جانب را مخاطب قرار دادند ، كه البته از نظر نمايندگان فراموش نشده است ، و بالاخره منافع و مضارى را در مورد عمليات بنده قائل شده بود ، كه لازم است ، مطلب از يكديگر تفكيك شده ، حقايق در پيشگاه جامعه روشن گردد .\r\nآن قسمت از منافع عمليات اين جانب ، كه نمايندهء محترم هم اقرار كرده‌اند ، چون هيچوقت خودپرستى آن را نداشته‌ام ، كه نظريات شخصى را قائم‌مقام عمليات ملى خود قرار دهم ، به كلى از اين موضوع صرف‌نظر نموده ، و هرچه هست بفكر و نظر و حكومت و حكميت مجلس واگذار ميكنم .\r\nاگر خوب بود يا بد ديگران بهتر مىتوانند قضاوت نمايند .\r\nاما در قسمت راجع بمضار ، كه موجب تصورات و توهمات شده . بديهى است ، اگر خلاصهء اعتراضات معترضين را تفكيك كرده ، و بفصول جداگانه تجزيه نمائيم ، زياده از دو سه موضوع نخواهد بود .\r\nاول موضوع حكومت نظامى است ، كه اعتراض نمايندگان را ايجاب كرده است . اكنون ، با احساساتيكه از طرف نمايندگان محترم مشاهده مىشود ، حكومت نظامى من بعد على الاصول ، ملغا خواهد بود .\r\nاعتراض دوم ، راجع به نظارت وزارت جنگ است ، در ادارهء ماليات غير مستقيم و خالصجات ، كه در اين‌جا من نميخواهم وارد جزئيات شوم زيرا مطالبى مبادله خواهد شد ، كه شايد از نقطه‌نظر موقعيت مملكت ، مقتضى نباشد و از همين امروز ، تجزيهء اين دو اداره را از وزارت جنگ رسما اعلام ميدارم . » ( كف زدن تماشاچيها )\r\nمؤتمن الملك ( جناب آقاى حسين پيرنيا ) رئيس مجلس ، در جواب بيانات ذيل را ايراد نمود :\r\n\r\nنطق رئيس مجلس\r\n« لايحه‌اى كه آقاى وزير جنگ قرائت فرمودند ، اصغا فرموده ، از مضامين اوايل اين لايحه ، بنده چنين استنباط ميكنم كه ايشان يك نوع دلتنگى داشته باشند . ولى بنده گمان ميكنم ، هيچ جهت ندارد ، كه آقاى وزير جنگ دلتنگ و افسرده شوند . چندى قبل ، در مجلس يك مذاكراتى شد . بنده هم در خارج يك توضيحاتى به ايشان دادم . ولى حالا هم موقع را مغتنم ميدانم ، كه در مجلس علنى در حضور آقايان نمايندگان ، همان توضيح را بطور اختصار تكرار كنم . بايشان عرض ميكردم كه اولا مجلس شوراى ملى ، نسبت به شخص شما ، به هيچ‌وجه نظر سوئى ندارد . « صحيح است ! » براى اينكه مجلس شوراى ملى منكر بديهيات و محسوسات نيست . « صحيح است ! » خدمات و مجاهدات شما و قشون رشيد ايران ، يك خدمات برجسته و محسوسى است كه هيچكس نميتواند ترديد نمايد ، و اين امر به هيچ كس مشتبه نخواهد شد . مجلس هم حياتى دارد ، و قدر اشخاص خدمت‌گذار را ميداند . « صحيح است ! » شاهد اين امر هم مكرر در مجلس مشاهده شده . مگرنه اين بود ، كه در موقع فتح قلعهء چهريق ، جمعى از نمايندگان در تحت يك تأثيرات شديدى ، با يك بياناتى كه حاكى از صميميت بود ، در پشت همين كرسى خطابه ، از شخص شما و قشون فداكار مملكت ، اظهار امتنان و مسرت كردند ؟ « صحيح است ! »\r\nمگرنه اين بود : كه در اغلب مذاكراتى كه راجع بقوانين بود ، اشاره ميشد ، بفعاليت و فداكارى قشون ، و مساعى جميلهء آن شخص كه مربى آن قشون است ؟ « صحيح است ! » اين‌ها تمام\r\n\r\n","description":"","footnote":"","page_name":" 544 ","page_number":552},
  {"content":"\r\n\r\nدال بر اين است كه حس قدرشناسى در ما هست ، منتها ، اگر يك سوءتفاهمى شده باشد ، بايد آن را مرتفع ساخت . اين‌جا ، در مجلس چه گفته ميشد ؟ گفته شد كه مسؤليت مجلس را بايد طورى كرد ، كه با مسؤليت وزارتخانه‌ها منطبق شود .\r\nمجلس شوراى ملى ، مطابق مقررات قانون اساسى ، وظايفى دارد كه آن وظايف معلوم و براى مجلس توليد مسؤليت مىكند . و همينطور وزارت جنگ و ساير وزارت‌خانه‌ها هم تكاليف و مسؤليت‌هائى دارند . تمام سخن اينجاست ، كه چه بايد كرد ؟ بايد طورى كرد كه هم مجلس ، بدون اينكه قصورى كرده باشد ، وظايف خود را انجام داده باشد ، و هم وزارت جنگ و ساير وزارتخانه‌ها تكاليف خود را انجام دهند . هيچ قصد و غرضى غير از اين ، نبوده است و نميتواند هم باشد . اينكه عرض كردم ، نميتواند باشد ، براى اينست ما كه اينجا نشسته‌ايم ، چه آمال و آرزوئى ميتوانيم داشته باشيم ؟ غير از اينكه يك امنيت مادى و معنوى براى مملكت تحصيل كنيم . امنيت مادى تحصيل مىشود ، و با وجود آن امنيت مادى ، ما بسيار اصلاحات مشغول ميشويم زيرا امنيت معنوى بعهدهء ما مىباشد . به حمد اللّه با مساعى جميلهء آقاى سردار سپه وزير جنگ قشون و قواى تامينيهء مملكت در شرف تكميل و رو بترقى است . « صحيح است ! » ما هم بايد خواهان و طالب باشيم ، كه اين قشون در حدود مقررات خود ، قدرت و نفوذ داشته باشد ، و همچنين مربى قشون بتواند با دلگرمى و قدرت كامل ، وظايف خود را انجام دهد .\r\nحالا بعد از اين عرايضى كه بنده كردم ، و ميبينم طرف تصديق مجلس واقع شده است ، و اين « صحيح است ! » هاى زياد كه از طرف آقايان نمايندگان گفته مىشود اين « صحيح است ! » ها براى من نيست ، براى آقاى وزير جنگ است و حاكى از حسيات قدرشناسى نسبت بايشان است ، بعد از اين عرايض ، گمان ميكنم . اگر سوءتفاهمى هم بوده است رفع شده است .\r\nدر پايان عرايض خود ، اين را بايد عرض كنم كه اين دو محل يعنى خالصه و ماليات غير - مستقيم كه تا حال در تحت نظارت وزارت جنگ بود ، وجوهى كه از آنجا عايد ميشد اين وجوه اقل وجوهى بود ، كه براى اعاشهء يوميهء قشون لازم بود . حالا كه بوزارت ماليه تسليم مىشود ، و مجلس شوراى ملى هم ، به وجود قشون اهميت تمام ميدهد ، اين همراهى و مساعدت البته نبايد به حرف باشد . بايد مساعدت فعلى و عملى باشد . « صحيح است ! » بايد وجوهيكه ميرسد ، كما فى - السابق ، بوزارت جنگ برسد » « صحيح است ! »\r\nهمين قماش نطقها و « صحيح است » ها بود كه زير سر سردار سپه را بلند كرده « 1 » و او را به پيشرفتهاى آينده اميدوار مينمود .\r\nمعهذا ، اين پيش‌آمد ، براى سردار سپه هم ، درسى شده و دانست كه مقاومت با مجلس كار آسانى نيست ، و بعد از اين بايد رفتار و رويهء خود را با ميل نمايندگان تطبيق نمايد و به همين جهت بذل جهد نمود ، و عده‌اى از آنها را به سمت خود جلب كرد . اين آقايان هم ، با كمال ميل دعوت او را پذيرفتند . زيرا ميديدند كه در دورهء آينده ، بدون همراهى او نميتوانند انتخاب شوند بنابراين ، بند و بست‌هائى ، بين عده‌اى از نمايندگان\r\n\r\n\r\n","description":"","footnote":"\r\n( 1 ) - اگر انسان زير سرى نداشته باشد ، البته راحت نخواهد خوابيد و همين كه راحت نخوابيد ، خواب خوش نمىبيند . « زير سر كسى را بلند كردن . » مثل : « بالش نرم زير سر كسى گذاشتن . » كنايه از وعدهء مساعدت به او دادن و تقويت فكرى از او كردن است .\r\n","page_name":" 545 ","page_number":553},
  {"content":"\r\n\r\nو سردار سپه ، بوقوع پيوست كه نتايج آن ، در دورهء مجلس پنجم ، ظاهر شده ، وسيلهء نيل او بمقامات بالاتر گشت .\r\n\r\nمراجعت سلطان احمد شاه بايران\r\nشاه در تلگرافات مورخهء 17 سنبلهء خود ، كه از پاريس مخابره كرده بود ؛ تاريخ مراجعت خود را بايران ، بعد از مسافرت باسپانى و در اواخر ميزان معين كرده بود . تلگراف بعدى او ميگفت روز 18 عقرب ؛ با كشتى از مارسيل به سمت ايران حركت خواهد كرد ، از بمبئى هم ، روز ورود خود را به بوشهر اطلاع داده بود . بنابراين ، قبل از رسيدن شاه به خاك ايران ، سردار سپه به بوشهر رفته ، لوازم استقبال و پذيرائى مهيا شده بود .\r\nشاه ، در 8 قوس در بوشهر قدم به خاك ايران گذاشت . از آنجا بشيراز و اصفهان آمده ، و بالاخره روز 23 قوس ، بتهران وارد شد . در شهرهاى عرض راه همه‌جا از شاه استقبال شايانى كردند . ورود او بتهران با تشريفات خاصى انجام شد . در باغشاه وزراء و رؤساى ادارات و اعيان شرفياب شدند . همين‌كه شاه بصف وزارت ماليه رسيد با اينكه دكتر ميليسپو با جبه و كلاه ايرانى ، لباس رسمى زمان ، شرفياب شده بود ، شاه او را شناخت جلو آمد ، به او دست داد و گفت : « در پاريس بشما وعده كردم كه عنقريب در تهران شما را خواهم ديد ، اينك وعده وفا شده » شاه اين جمله را بفرانسه مىگفت ، در صورتى كه بيچاره دكتر ، غير از زبان انگليسى ، زبان ديگرى نمىدانست .\r\nبارى ، شاه با تشريفات و اثاثهء قدرت ، بقصر سلطنتى نزول فرمود . يكى دو شب هم در شهر چراغانى نمودند ، و آتش بازى هم در كار بود . در ساير ولايات هم جشن و چراغانى برپا كردند . اين اظهار خلوص ، نسبت بشاه بيشتر براى اين بود كه مردم ميخواستند علاقهء خود را نسبت بمشروطه و شاه مشروطه ، ظاهر ساخته و بسردار سپه بفهمانند كه اگر تو هم بخواهى طرف توجه عامه واقع شوى ، بايد مطيع قانون باشى ، و الا كسى بسلطان احمد شاه علاقه زيادى نداشت ، كه براى او كه نصف وقت خود را در اروپا ميگذراند و در مواقع باريك بچاك زده ، سبب بحران‌هاى طولانى در كشور ميگشت ، اينقدر تظاهر در شاه دوستى كند . چنان كه ، همين تظاهرات عامه ، رفتار سردار سپه را هم تعديل كرد ، و كارهاى بىرويهء زمان كابينهء مشير الدوله را متروك داشت ، و بعد از اين تاريخ بود كه اشتلم صرف را كنار گذاشته ، لامحاله در مركز كشور ، كارهاى جاه‌طلبانهء خود را به لباس قانونى درميآورد ، و براى همدستى خو و كلاى طرفدار فكر ميكرد ، كه اگر وقتى بخواهد بده بتازد ، كدخداى هم خيال هم با خود داشته باشد . « 1 »\r\nو براى همين منظور بود كه از تفنگ خالى ترسيده « 2 » و خود را بحزب سوسياليست\r\n\r\n\r\n","description":"","footnote":"\r\n( 1 ) - اين جمله از مثل معروف : « كدخدا را ببين ده را بتاز » اقتباس شده است .\r\n( 2 ) - در مثل معروف است كه از تفنگ پر يكنفر ( دزد ) ميترسد و از تفنگ خالى دو نفر ( هم دزد و هم صاحب تفنگ )\r\n","page_name":" 546 ","page_number":554},
  {"content":"\r\n\r\nنزديك ، و بوسيلهء بعضى از افراد ؛ روابطى با سران حزب ( سليمان ميرزا و آقاى محمد صادق طباطبائى ) پيدا كرده ، و آنها را به خود جلب نمود ، و طرفدار خود كرد .\r\n\r\nسان و رژه\r\nيكى از شاهكارهاى سردار سپه ، كه بعقيدهء من بزرگترين وسيلهء پيشرفت كار او بود ، نظمى بود كه بقشون داده ، و از هر حيث برازندگى آن را در انظار عامه جلوه‌گر ميساخت .\r\n27 جدى ، سان و رژه‌اى راه انداخت كه دسته‌جات پادگان مركز در ميدان مشق بتوسط شاه سان ديده شده ، و رژه بروند . بموجب دعوت قبلى ، سران كشور نيز براى تحويل گرفتن نتيجهء زحمات وزير جنگ ، حاضر شدند . شاه و وليعهد با لباس نظامى با نشانه‌هاى سرهنگى بميدان مشق تشريف آوردند .\r\n\r\nچند كلمه از قوانين كلى ارتش\r\nدر تمام دنيا ، پادشاه هر كشور فرماندهء كل قواى كشور خويش است تمام درجات نظامى ، اعم از برى و بحرى و هوائى ، را پادشاه بايد عطا نمايد . ولى پادشاه هيچوقت از قواعد ترفيعى كه در كشورش معمول است ؛ تجاوز نميكند و درجهء دلبخواه به هيچكس ولو پسر و برادرش هم نميدهد . رسم نيست كه پادشاه خود براى خود ترفيعى قائل شود و به خود درجه‌اى عطا كند . پس پايهء نظامى هر پادشاهى ، همان پايه و درجه‌ايست كه تا قبل از سلطنتش داشته است ، و در همان رتبه باقى ميماند . پادشاه چون فرماندهء كل قواى كشور خويش است ، ميتواند لباس كليهء صنوف كشور خويش را اعم از برى و بحرى و هوائى بپوشد ، ولى در به كار بردن علامت رتبه ، هيچوقت از درجه و پايه‌اى كه دارد تجاوز نميكند و لباس همان پايه را در تمام صنوف مختلفهء آرتش ، ميپوشد .\r\nنيكلاى دوم امپراطور آخرى روسيه ، چون در زمان الكسندر سوم پدرش ، تا رتبهء سرهنگى ، پايهء نظامى گرفته بود ، لباس متحد الشكل تمام صنوف ارتش برى و بحرى كشور خود را ميپوشيد ، ولى وقتى بسردوشى او نگاه ميكردى ، رتبهء او سرهنگى و در عالم نظامى بيشتر كلنل رمانف بود ، تا فرماندهء قوا و امپراطور كل ممالك روسيه ، و اگر سر صف فوج مخصوص به خود ، كه فرماندهء آن بود مىايستاد ، بايد بسرتيپ‌ها و سرلشكرها و سپهبدهاى ارتش كه از جلو او ميگذشتند ، يا او از جلو آنها ميگذشت ، در سلام سبقت نمايد .\r\nپادشاهان دورهء باستانى ايران هم ، همين رويه را داشته‌اند . و اين جمله ، بنقل شاهنامهء فردوسى ، در سلطنت نوشيروان ، و حضور شاهنشاه در ديوان عرض ، كه مثل يكنفر افسر آمده ، و اسب و سلاح خود را از نظر ديوان‌دار عرض سپاه گذرانده است به خوبى ظاهر و هويداست .\r\nمعهذا ، در نظام دورهء ماقبل آخر ايران ، هيچ خبرى از اين قواعد نبود . همانطور كه شاه هر رتبه و پايه‌اى را كه كيفش اقتضا ميكرد ، بهركس اعم از سابقه‌دار و بيسابقه حتى به بچه‌هاى چهار پنج ساله عطا ميكرد ، خود و پسرهايش هم لباس و علائم هر رتبه‌اى را كه دلشان ميخواست ، استعمال ميكردند . گذشته از اين پسرهاى شاه رتبه‌اى نميگرفتند\r\n\r\n","description":"","footnote":"","page_name":" 547 ","page_number":555},
  {"content":"\r\n\r\nكه لباس نظامى داشته باشند ، بر فرض اين‌كه مثل كامران ميرزا نايب السلطنه وزير جنگ هم ميشده ، و بايد لباس نظامى بر تن كند بدون سابقهء خدمت و رعايت مراتب ، يك مرتبه علامت بالاترين رتبه‌هاى نظامى را در لباس خود به كار مىبستند . شاه هم ، در ميان لباسهاى خود ، البته لباس نظامى داشت ، و اگر گاهى مثلا در موقع سان قشون ، ميخواست لباس نظامى بپوشد ، بزرگترين علامت رتبه‌هاى نظامى را استعمال ميكرد .\r\nدر جاى ديگر اين كتاب هم نوشته‌ام كه افسران قزاق چون دست‌پروردهء روسها بودند ، از فنون نظامى سلام دادن را خوب زيرچاق داشته ، و بنابراين ، براى دادن سلام نظامى ببالادست و دريافت سلام از پائين دست ، برتبه خيلى اهميت ميدادند . سردار سپه هم كه سابقا افسر قزاق بود ، در ترفيعات نظامى بسيار دقيق و در اين دو ساله موفق شده بود ، تمام عنوانات نظامى قديم و سركردگان بىتابين سابق را عملا از بين ببرد ، و سردارى و امير تومانى و سه درجه سرتيپى و سرهنگىهاى ادوار قبل را ، كه جز عنوان چيزى نبود تقريبا باطل نمايد .\r\nآقاى سرلشكر جهانبانى امروز ، كه در آنوقت سرتيپ امان اللّه ميرزا ، و رئيس ستاد ارتش بود ، اصول كادر و كارىير را در درجات نظامى برقرار كرده و كار سروصورتى گرفته بود ، كه افسران موجود ارتش ، بمقامى كه حائز شده بودند ، افتخار ميكردند .\r\nبسا سردارها و امير تومان‌هاى دورهء قبل ، كه در ارتش متحد الشكل جديد ، رتبهء سرتيپى و سرهنگى داشتند ، و با وجود پنج شش درجه تنزل رتبه ، به اين سرهنگى بيشتر از سردارى سابقشان ميباليدند .\r\nاقامت ممتد سلطان احمد شاه در اروپا و ، سروكار پيدا كردن با سلاطين و وليعهدان دنياى مترقى ، لامحاله اين نتيجه را حاصل كرده بود كه شاه و وليعهد ايران هم مثل شاهان كل دنيا لباس نظامى بر تن كنند . نميدانم ، شايد در زمان محمد على شاه براى بازيچه فرمان سرهنگى هم براى وليعهد سلطان احمد ميرزا صادر كرده بودند ، يا اصلا اين اندازه تشريفات را هم لازم ندانستند ، در هرحال شاه ، براى خود پايهء سرهنگى صادر نمود ، و دو برادر ، با لباس متحد الشكل جديد نظامى در اين‌سان حاضر شدند . وليعهد هم ، كه بفرماندهى يكى از افواج تعيين شده بود سر صف فوج خود رفت ، و در موقع خود والاحضرت وليعهد يا بهتر بگويم سركار سرهنگ محمد حسن ميرزاى قاجار ، مثل ساير سرهنگها عدهء خود را جلو برادر تاجدارش رژه برد ، و نسبت به پيش‌كسوت‌ها در بجا آوردن احترامات نظامى ، سبقت جست .\r\nاگرچه ، اين چيزى نبود كه سردار سپه ، در اين زمينه استدعائى از شاه بكند ، و او را بپوشيدن لباس متحد الشكل وادار ، يا وليعهد را بفرماندهى يكى از افواج تحريص و ترغيب نمايد . ولى عامهء مردم ، مانند بعضى از نويسندگان امروز اين رفتار شاه و وليعهد را هم بفشار سردار سپه ، و يكى از سياست‌هاى وزير جنگ دانستند ، كه مثلا كلاه لبه‌دار اختراعى خود را سر شاه و وليعهد هم گذاشته است . در صورتى كه اين كار ، اگر باستدعاى\r\n\r\n","description":"","footnote":"","page_name":" 548 ","page_number":556},
  {"content":"\r\n\r\nسردار سپه هم صورت گرفته باشد ، كار بسيار بسزا و رويهء خوبى بوده است ، كه شاهان و وليعهدان كل دنيا به آن عمل ميكرده‌اند ، و باعث سرافرازى و موجب افتخار افسران ارتش شاهنشاهى ميشده و ابدا وهنى ، براى اعليحضرت شاه ، و والاحضرت وليعهد حاصل نميكرده است . و من نميدانم ، چرا ما اينقدر اصرار داريم ، كه در هر مقام بمورد و بى مورد اعمال خوب سردار سپه را هم به بدى تعبير كنيم ؟ در آن روزها متملقين دربارى ، البته از اين قماش افكار داشته ، و شايد بطور كنايه ، بذكر شاه هم ميداده‌اند . ايرادى بر آنها وارد نيست . زيرا دربارى كارى جز اين دو بهم زنىها ندارد . ولى امروز ديگر حق نيست كه ما پا روى حق گذاشته ، و از اداى حق مطلب تن بزنيم .\r\nنظم و ترتيب صنوف ارتش ، و ساز و برگ و برق سرنيزه‌ها و قدمهاى وسيع و منظم و محكم افراد چيزى بود ، كه معاصرين اگر نظير آن را ديده بودند ، در سانها و رژه‌هاى اروپا بود . چشمهائيكه تا آنوقت جز راه رفتن كاه و يونجه‌اى « 1 » سربازهاى ممقانى خودمان چيزى نديده بود ، از تماشاى اين نظم و ترتيب و اين ساز و برگ خيره شده ، جز معدودى مغرض همگى موجد اين ارتش را تحسين ميكردند . زيرا همه ميدانستند كه اين مشت نمونهء خروار و برادران نظامى عدهء حاضر كه چهار پنج برابر اين عده هستند ، در ساير پادگانها و مراكز نظامى كشور ، مشغول خدمتند . هر آزادىطلبى ، كه اين شكوه و عظمت را ميديد خرده تجاوزات سردار سپه را كه يكى دو ماهى بود ، كمتر از سابق هم شده بود بر او مىبخشيد و من يكى از آنها بودم .\r\n\r\nسقوط كابينهء قوام السلطنه\r\nدر آن روزها هم ، مثل اين روزها « گربه راه رضاى خدا موش نميگرفت « 2 » » و مردم كشور ما از روى ايمان و عقيده ، طرفدار كسى نميشدند . البته ، اكثريتى كه افراد آن ، باميد رسيدن خود يا رساندن كس و كار و دوستان خود ، بجاه و مال دور ليدرى جمع ميشدند ، خيلى طرف اطمينان نبودند ، و ليدر چنين اكثريتى اگر ميخواست اكثريتش اوراق نشده ، و از هم نپاشد ، بايد هميشه مواظب خواهش‌ها و برآورده شدن تقاضاهاى افراد باشد ، كه اقليت افرادش را نربوده ، اكثريتش را باقليت مبدل نكنند . مدرس كه ليدر اكثريت و طرفدار قوام السلطنه بود ، چون خود به اين طرفدارى ايمان داشت و از روى عقيده به او گرويده بود ، باقى افراد اكثريت را هم همينطور مىپنداشت و چندان در بند برآورده شدن تقاضاهاى آنها نبود . به همين جهت ليدرهاى اقليت ، سليمان ميرزا و\r\n\r\n\r\n","description":"","footnote":"\r\n( 1 ) - ميگويند : در وقتى كه تازه عشق راه رفتن در قشون ايران معمول شده بود ، كار مشاقهاى نظام با سربازهاى ممقانى كه پاى چپ و راست خود را هم نمىشناختند كه پاى خود را با « يك ! دو ! » ى آنها تطبيق كنند ، مشكل بود . يكى از اين مشاقها تدبيرى بخاطرش رسيده به پاى راست آنها قدرى كاه و به پاى چپ آنها قدرى يونجه بسته بود و بجاى : « يك ! دو » « كاه ! يونجه ! » ميگفت تا بتواند پاهاى آنها را منظم كند .\r\n( 2 ) - « گربه راه رضاى خدا ( بىملاحظهء نفع شخصى ) موش نميگيرد . » كنايه از آنست كه تا منفعت شخصى در كار نباشد ، كسى بكارى اقدام نميكند و دور علمى سينه نميزند .\r\n","page_name":" 549 ","page_number":557},
  {"content":"\r\n\r\nآقاى محمد صادق طباطبائى ، ميتوانستند ، ضعيف النفس‌هاى اكثريت را بوعده و نويد ربوده بقول خود مدرس اكثريتش را اقليت كنند .\r\nچنان كه كابينهء اول قوام السلطنه هم كه به پشتيبانى اكثريت مدرس روى كار آمده بود به همين علت اوراق شد و « واحديموت » دكتر مصدق و سخت‌گيرىهاى او بخصوص در مسأله اتهام غضنفرخان ، باعث و سبب تفرقهء آن گرديد . ولى بعد از كابينهء مشير الدوله ، مدرس باز عدهء خود را جمع‌آورى كرده ، اظهار تمايل بقوام السلطنه نمود ، و بار ديگر او را برياست وزراء رساند و در اين هشت ماهه هم ، او را نگاهداشت . ولى در اين وقت بواسطهء تمايل سردار سپه بحزب سوسياليست ، طبعا ناراضىها و آش و پلو طلب‌هاى اكثريت ، بجانب اقليت متمايل شدند و مجددا كابينه بىپشتيبان ماند ، و قوام السلطنه هم مطلب را دانست و در پنجم دلو ، استعفاى خود را بشاه تقديم داشت .\r\n\r\nكابينهء مستوفى الممالك\r\nشاه تمايل مجلس را پرسيد ، اكثريت جديد طرفدار مستوفى الممالك شد ، و در نهم دلو دستخط رياست وزراى او صادر گرديد . با اينكه مجلس ، در انتخاب وزراء آقاى مستوفى الممالك را بالمره آزاد گذاشت ، آقا پانزده روزى وقت خود را بمطالعه گذراند و بالاخره هم ، كه در بيست و پنجم دلو كابينهء خود را معرفى كرد ، با اين‌كه خود وزارت داخله را قبول كرده ، و سردار سپه هم در هرحال وزير جنگ بود كابينهء او دو نفر كم بود داشت .\r\nو بعد از آنكه در 23 حوت نصر الملك ( حسنعلى هدايت ) به جهت اختلاف با دكتر ميليسپو استعفا داد ، و كابينهء آقا خيلى تق‌ولق شد ، آقا با طلبيدن بهاء الملك ( عليرضا قره گوزلو ) براى وزارت ماليه و حاجى مخبر السلطنه ، ( مهديقلى هدايت ) براى فوائد عامه و اديب السلطنه ( حسين سميعى ) براى كفالت داخله و نصر الملك براى پست و تلگراف كابينهء خود را تكميل و بالاخره صورت ظاهر را تا حدى آرايش داد .\r\nاساسا كميت مستوفى الممالك ، در انتخاب هميشه لنگ بود ، و به همين جهت هروقت رئيس الوزراء ميشد ، بعد از يكى دو ماه هرجا حاكمى به جهتى از جهات ، از كار مىافتاد بدل او تا وقتى آقا بر سر كار بود ، تعيين نميشد . زيرا آقا ميخواست حاكم خوب بفرستد ، و حاكم خوبى كه به سليقه‌اش بچسبد ، گير نمىآورد . بطوريكه ، بعد از پنج شش ماه اكثر بلاد ، بوسيلهء كفيل‌هاى حكومت ، اداره و كارها بىرونق‌تر ميگشت .\r\n\r\nپيمان تجارتى ايران و شوروى\r\nميدانيم ، بموجب يكى از مواد پيمان دوستى بين ايران و شوروى ، كه در سال 1299 منعقد شده بود ، بايد بين دولتين قرارداد تجارتى هم منعقد ، و ردوبدل و روابط تجارتى ، كه از سه سال قبل متروك مانده بود ، مجددا برقرار شود . ولى بستن مواد اين قرارداد كار آسانى نبود . زيرا تجارت با روسهاى كمونيست ، كه خريدار و فروشنده دولت است ، غير از تجارت با ساير دول است ، كه افراد يا تجارتخانه‌هاى طرفين بآزادى تجارت ميكنند تجارت آزاد مستلزم رقيب ، و همان وجود رقيب باعث نزديك شدن معاملات به مزد و مايه\r\n\r\n","description":"","footnote":"","page_name":" 550 ","page_number":558},
  {"content":"\r\n\r\nاست ، در صورتى كه وحدت خريدار و فروشنده ، در طرز كمونيسم مستلزم دلخواه يك طرف ، و اجبار طرف ديگر ، و بالنتيجه موجب خسارت طرف غيركمونيست خواهد شد . و بستن قراردادى ، كه از اين خسارت جلوگيرى كند ، و با قوانين و نظامات داخلى طرفين پيمان سازگار باشد ، كار آسانى نبوده و مستلزم مذاكرهء زيادترى مىباشد .\r\nيك موضوع اختلاف ديگر هم ، راجع به ترانزيت بود . مادهء 15 از مواديكه از تهران بمسكو ، بوسيلهء منشور الملك به مشاور الممالك ابلاغ و برطبق آن اجازهء بستن پيمان داده شده است ، بطور ساده ميگويد :\r\n« طرفين حق ترانزيت در خاك يكديگر خواهند داشت . » چنان كه پيداست ، طرز عمل ترانزيت ، در اين ماده ، صريح بوده و شامل ترانزيت صادر و وارد هردو طرف مىباشد و راه هرگونه ابهام و تعبيرى در آن مسدود است . ولى بالشويكها ، بسنت سنيهء كمونيسم ، كه در ضمن عقد پيمان هم ، نمىخواستند دست از بيانات تبليغاتى خود بردارند ، مقدمه‌اى بر هر ماده افزوده ، و در شمارهء مواد هم پس و پيشى قائل شدند . مشاور الممالك هم ، چون در اصل مقصود تفاوتى حاصل نمىكرد ، رضا داده در پيمانى كه طرفين آن را امضاء كردند ، شمارهء مادهء راجع بترانزيت ، 20 و به اين عبارت تبديل شده است :\r\n« طرفين معظمتين متعاهدتين متقابلا بهم حق ترانزيت مىدهند ، كه از طريق ايران ، يا طريق روسيه ، بممالك ثالثى مال التجاره حمل نمايند . ضمنا بر مال التجارهء حمل شده ، عوارض ، بيش از آنچه از مال التجارهء دول كاملة الوداد ، غير از ممالك متحدهء با جمهورى اتحاد شوروى روسيه ، اخذ مىشود ، نبايد تعلق گيرد . »\r\nچه شده است ، كه مشاور الممالك متوجه نشده ، و آن مادهء صاف و روشن بىسوسه ، به اين عبارت تبديل يافته است ؟ معلوم نيست . در هرحال ، تعبير و تفسير اين ماده هم ، كه ظاهرا ترانزيت را بصادرات منحصر مىكند ؛ مزيد بر اشكالات اساسى گشته و در اين سه سال ، اوقات نمايندگان طرفين صرف چگونگى مواد پيمان تجارتى ميگشت ، و چند بار به بن‌بست‌هائى رسيده بودند ، كه ناگزير ، مذاكرات را قطع كرده بود .\r\nحتى دولت ايران ، جناب آقاى تقىزاده سفير كبير امروزى دولت شاهنشاهى در دربار انگلستان را ، براى بستن مواد پيمان تجارتى ، بمسكو فرستاد ، و براى مطالعهء مواد پيمان ، و دريافت تلگرافات آقاى تقىزاده ، و ارسال جواب ، كميسيونى در وزارت خارجه تشكيل شد ، كه منهم از طرف شوراى عالى تجارت ، عضويت آن را داشتم . چندين ماه وقت صرف مطالعهء پيشنهادهاى شوروىها ، و تنظيم پيشنهادهاى متقابل شد ، و بالاخره بواسطهء برخورد با يكى از اين بن‌بست‌ها ، نتيجه‌اى حاصل نشده و مذاكره مقطوع گرديد ، و آقاى تقىزاده ، بدون گرفتن نتيجه مسكو را ترك گفت .\r\nشورويها ميخواستند ، دولت ايران را خسته كنند ، كه در پيمان تجارتى خود را برحم و مروت آنها واگذاشته ، و آنها هم ، چون خريدار و فروشنده واحد ميشوند ، هر معامله‌اى كه دلشان بخواهد ، در دادوستد با تجار ايران معمول دارند . بن‌بستها هم هميشه ، راجع به\r\n\r\n","description":"","footnote":"","page_name":" 551 ","page_number":559},
  {"content":"\r\n\r\nموضوع آزادى يكطرف ، در خريد و فروش ، و اجبار طرف ديگر يعنى ايران بود كه هرجا تماسى با اين امر پيدا ميشد ، طرفين با توجه خاصى ، به تمام جزئيات مسأله ، مواظب منطوق و مفهوم عبارات و كلمات بودند ، و هريك بنفع مقصود خود راههائى فكر ميكردند ، كه واقعا توافق بين طرفين ، مثل صلح بين بز و كلم « 1 » و گرگ و ميش ، كار مشكلى شده ، و يأس از پيشرفت ، طرفين را بقطع مذاكره وادار ميكرد .\r\nدولت ايران هم نداشتن روابط تجارتى را ، بداشتن اين‌طور رابطه ، ترجيح ميداد زيرا ، به خوبى ميديد كه ضرر اين‌طور تجارت ، كه اختيار بالا بردن و پائين آوردن قيمت در فروش و خريد ، در دست يكطرف باشد ، براى افراد و بالاختصاص اقتصاد كشور بدرجات زيادتر از نداشتن بازار فروش ، و تدارك ما يحتاج كشور از جاهاى ديگر است ، و به همين جهت بود ، كه متانت بخرج ميداد ، و خود را خيلى خواهان برقرارى روابط تجارتى نشان نميداد . ولى تجار ، كه متوجه مطلب نبودند ، عجله ميكردند و اميدوارى بالشويكها را بتوفيق يافتن در منويات خود ، و بالنتيجه مقاومت آن‌ها را زيادتر مينمودند .\r\nدر كابينهء مستوفى الممالك ، نظر به حسن نظرى كه شوروىها به او داشتند مجددا باب مذاكرهء پيمان تجارتى را ، كه مدتى بود مقطوع كرده بودند ، باز كرده اين بار بين وزارت امور خارجه و رفيق شومياتسكى ، در تهران مذاكره از همانجا كه قطع شده بود شروع گرديد . در چند ماده ، بخصوص راجع به ترانزيت توافق‌هائى بين طرفين حاصل گشت .\r\nولى باز هم تمام مواد ختم نشده ، و باقى براى كابينه‌هاى بعدتر ماند .\r\n\r\nتزلزل كابينهء مستوفى الممالك\r\nكابينهء مستوفى الممالك ، در حقيقت بسعى سليمان ميرزا و سوسياليستها روى كار آمده بود . ولى مدرس عدهء مخصوص خود را در مجلس از دست نداده ، و جمع‌آورى عده‌اى كه اقليت را اكثريت كند ، كار مشكلى نبود . عدهء طرفدار سردار سپه هم ، كه تا حدى ميرزا على اكبر خان داور ليدر آن‌ها بود ، طبعا با هر مخالف كابينه‌اى همراه ميشد . پس برهم زدن اكثريت طرفدار مستوفى الممالك كارى نبود ، كه خيلى باشكال بربخورد و به همين جهت بود ،\r\n\r\n\r\n","description":"","footnote":"\r\n( 1 ) - اقتباس از زبان فرانسه و نظير صلح ميش و گرگ فارسى است . ديده شده است كه بعضى از انتقادچيها ، آوردن اصطلاحات ترجمه شده از زبانهاى خارجى در نوشتهء فارسى را ، انتقاد مىكنند و مىخواهند بگويند ، چون قدما ، اين اصطلاح و تعبيرها را نداشته‌اند نبايد آنها را به كار بست . آقايان ميخواهند بفرمايند كه كار ابزار شعرى و ادبى قرن اتم هم بايد مى و معشوق و ساده و باده باشد و افكار و سبك هندى را نبايد از ادبيات خارج كرد ، هرقدر تعقيد معنى در شعر بيشتر باشد مستحسن‌تر و هرقدر اغراق و دروغ در شعر زيادتر باشد مطلوب‌تر است ، و بالاخره اگر ملت ديگرى تشبيهات و استعارات دلنشين‌ترى يافته باشند ، نبايد آن را اخذ كرد . مثلا اگر شاعر فحل معروف دوره‌هاى سابق اشعار بدى هم گفته باشد ، چون قديمى است بايد پذيرفت و معاصرين ، هرقدر هم خوب بگويند و خوب بنويسند نبايد سرمشق بشوند و بالاخره ميخواهند بگويند : شاه ناصر الدينشاه و خورش قورمه سبزى است و بس . اينهم يك سليقه‌ايست ولى خيلى كهنه‌پرستى است .\r\n","page_name":" 552 ","page_number":560},
  {"content":"\r\n\r\nكه مدرس در موقع گذشتن برنامهء كابينه ، بعد از ايراد نطق مفصل نيشدار خود ، خويش ، را ممتنع وانمود كرده ، موافقت و مخالفت خود را منوط بعمليات بعدى كابينه نمود ، كه در آينده اگر خلاف انتظارى مشاهده كند ، مخالفت خود را اظهار نمايد .\r\nدو ماه ، حوت 1301 و حمل 1302 ، به همين طورها گذشت ، و كابينه كار نمايانى صورت نداد . مذاكرات تجديد شدهء پيمان تجارتى هم به نتيجه‌اى نرسيد ، و قراردادى ردوبدل نشده ، باب تجارتى مفتوح نگرديد . انگليسها باز عده‌اى سپاهى در سواحل خليج فارس پياده كردند ، و نظر بنيك‌بينى روسها بمستوفى الممالك ، نسبت به او بدبين شدند و راجع بمأمورين روسى در ايران پارهء مذاكرات خارج از نزاكت ، كه نسبت بايران هم سبك بود بميان آوردند . اين مقدمات سبب شد كه مدرس مخالفت موعود خود را از قوه بفعل آورد ، و از اوايل حمل 1302 در مجلس ، بجمع‌آورى عده پرداخت كه از اين حيث خود را مجهز نموده باشد .\r\nسليمان ميرزا هم ، كه متوجه تحشيد قواى حريف شد ، بسنت سنيهء هووجنجال ، از كلوب سوسياليست ، كه نزديك مجلس دائر بود ، عده‌اى را بعنوان تماشاچى ، در جلسه‌ها ميفرستاد كه طرفدارى ملت را ، نسبت بكابينهء مستوفى الممالك ، برخ حريف بكشند . مدرس هم ، البته بيكار ننشسته عدهء خود را ، به همان عنوان تماشاچى بجلسات مىآورد . شب‌هاى رمضان و جمعيت بيكار معلوم است ، صحن بهارستان چه ميدان مبارزه‌اى مىشود . همين‌كه مجلس در ساعت سه و چهار از شب گذشته ، رسميت پيدا مينمود ، ازدحام تماشاچى در طالار جلسه بيداد ميكرد . مردم آرام بيطرف ، كه از مقدمات و تداركات طرفين بىخبر بودند ، متحير مىماندند ، كه اين اقدامات براى چه منظورى است ؟ و هركس ، برحسب تمايل خود به طرفين تعبير و تفسيرى از اين تظاهرات مينمود .\r\nكم‌كم اكثريت نداشتن كابينه در مجلس ، بدهنها افتاد ، و در اطراف اين موضوع چيزهائى هم گفته ميشد ، كه تا آن روز ، در هيچ دوره سابقه نداشت . از جمله ، ميگفتند وكيل خمسه ، بيان الدولهء ( اصانلو ) و دو سه نفر ديگر ، خود را پارسنگ اكثريت و اقليت كرده ، هر دو روزى بيك سمت ميروند ، و حتى شنيده شد كه بيان الدوله براى برگشتن به سمت طرفداران دولت ، شرايطى بالمره شخصى كرده بود ، و ابتدا كه به او وعدهء مساعدت داده بودند ، اسم خود را از صورت اسامى اضداد دولت حك كرده ، و چون تقاضاهايش برآورده نشده بود ، مجددا به طرف اضداد دولت رفته ، و گويا يكى دوبار اين كار تكرار پيدا كرده بود . سراسر ماه رمضان ، وقت بهمينطورها گذشت ، تا بالاخره ، اضداد دولت بعده‌اى رسيدند ، كه رفتن يكى دو سه سر « 1 » به اين سمت و آن سمت ، تأثيرى در آن نكند و اكثريت نداشتن دولت در مجلس محرز گرديد .\r\nهميشه رسم اين بود همين‌كه رئيس دولت احساس ميكرد ، كه در عدهء هواخواهان او در مجلس تزلزلى حادث شده است ، خود استعفا ميداد و كمتر اتفاق مىافتاد كه كار\r\n\r\n\r\n","description":"","footnote":"\r\n( 1 ) - مخصوصا براى لچر كردن عاملين اين عمل ، بجاى دو سه نفر « دو سه سر » نوشته شده است ، و الا معلوم است كه گاو و گوسفند و اسب و الاغ را سر ميگويند و انسان را نفر مينويسند .\r\nمعهذا قدما شتر را هم نفر مينوشتند .\r\n","page_name":" 553 ","page_number":561},
  {"content":"\r\n\r\nباستيضاح و ورقهء سفيد و كبود بكشد . اضداد دولت هم منتظر بودند مستوفى الممالك هم كه هيچوقت خود را براى رياست و لوع نشان نمىداد . همين كار را بكند . ولى آقا اين بار اين كار را نكرد .\r\nاشخاص وجيه المله را ، هيچ چيز به قدر ترديد وجاهت كه بمنزلهء حملهء بسرمايهء آنهاست عصبى نمىكند . اين زنده‌باد و مرده‌بادهاى پيش‌رس صحن بهارستان كه سليمان - ميرزا براى همراهى با كابينه به راه انداخته و اضداد كابينه را هم به اين كار واداشته و بالاختصاص مذبذبى اين چند نفر كه وجاهت آقا را بحراج گذاشته و هر روزى به طرفى متمايل ميشدند اين مرد شريف را بسيار متأثر كرده ميخواست بملت بفهماند كه با اين همه هووجنجال و سروصدا ، اضداد او تقصيرى براى او نميتوانند ثابت كنند ، به همين جهت بعد از اين‌كه يقين هم حاصل كرد كه طرفداران او در اقليت افتاده‌اند ، استعفا نكرد تا اضداد خود را باستيضاح وادار كرده ، و بيگناهى خود را در پيشگاه ملت ثابت نمايد .\r\nمدرس هم نميخواست استيضاح كند ، زيرا بهتر از همه‌كس مىدانست كه آقا تقصيرى ندارد . ضديت او ، در اين مورد براى آن بود كه آقا را در اين موقع براى رياست وزراء مناسب نمىديد ، و بقول خودش ميخواست شمشير جواهرنشانى را كه براى مواقع تشريفات به كار است ، بشمشير براترى تبديل كند و اين اكثريت را براى اين مقصود ساخته و پرداخته بود . يك چند هم ، تفسير و تعبير اصل 67 قانون اساسى در ميان طرفين مورد مباحثه بود .\r\nاضداد كابينه به اين اصل قانون اساسى تمسك جسته ، ميخواستند بگويند ، كه چون عدهء اضداد كابينه از نصف گذشته است ، كابينه طرف اعتماد مجلس نيست ، و طبعا منعزل است . ولى طرفداران دولت ، حقا ميگفتند ، تا رأى عدم اعتماد بورقهء كبود داده نشده است ، كابينه داراى قدرت قانونى است .\r\nدر سر رد و قبول اين دو نظريه ، طرفين هريك ، ادلهء خود را در مجالس خصوصى و كولووار مجلس ، با حرارت زياد ، مذاكره ميكردند . ملت هم ، در صحن بهارستان با زنده‌باد و مرده‌بادهاى خود ، داد فصاحت و قانون‌دانى ميداد . كار به آنجا رسيد كه طرفداران طرفين ، برضد وكلاى مجلس و نطقهاى آنها هم ، نطق‌ها و بيانات زننده‌اى مىكردند . ماه رمضان و ثور گذشت ، و شوال و جوزا رسيد ، هنوز مباحثه در تعبير اصل 67 قانون اساسى به جائى نرسيده بود .\r\nسررسيد مدت قانونى مجلس چهارم نزديك بود ، اگر مدرس وقت خود را بيش از اين صرف تعبير اصل 67 ميكرد ، عمر مجلس سرمىآمد ، و خلاف مقصود او حاصل ميگشت و بر ضررش تمام ميشد . مقصود سيد بزرگوار ، در اين ضديت بيشتر متوجه انتخابات دورهء بعد بود . زيرا در اين شمشير مرصع ، آن برش را نمىديد ، كه بتواند آزادى انتخابات را در مقابل نظاميان حفظ كند ، و كار بكام سردار سپه و طرفداران او كه مسلما در انتخابات اعمال نفوذ ميكردند ميشد .\r\n\r\n","description":"","footnote":"","page_name":" 554 ","page_number":562},
  {"content":"\r\n\r\nاز طرف ديگر ، در صورت دادن استيضاح‌نامه هم ، ممكن بود دولت از فرجهء قانونى استفاده كرده ، و قبل از رسيدن موعد استيضاح ، و تعيين تكليف كابينه مدت مجلس سرآمده و طبعا منحل شود ، و كابينه سركار باقى مانده ، و مقصود كه اطمينان از سرنوشت انتخابات است حاصل نگردد ، و باز هم كار بكام سردار سپه و طرفداران او شود .\r\nاما سردار سپه ، در اين گيرودار ، چنين به نظر ميرسيد كه بالمره بيطرف است ، و حق هم اين بود كه بيطرف باشد . زيرا با وجود پادگانهاى نظامى . كه در كل كشور داشت در هرحال ، از نتيجهء انتخابات بر نفع خود مطمئن بود ، و عوض شدن كابينه ، از اين حيث ضرر و نفعى براى او حاصل نميكرد . باوجوداين ، چون تغيير كابينه ، او را يك قدم برياست وزراء نزديكتر ميبرد ، از اين دعوا كه ميدانست بنفع مدرس ختم خواهد شد ، بدش نمىآمد .\r\nبارى سيد مدرس حساب كار را كرده ، و دانست كه مستوفى الممالك كسى نيست ، كه از فرجهء قانونى استفاده كرده و خود را كسى بشناساند ، كه بخواهد خويش را در غياب مجلس رئيس الوزراى زوركى كند ، بنابراين ، از محاجهء قانونى صرفنظر كرده و استيضاح‌نامهء خود را با اين چند كلمه « اين جانب نسبت برويهء دولت در سياست خارجى استيضاح دارم . » برياست مجلس تقديم داشت ، و روز بعد آقاى فروغى ، وزير امور خارجه بمجلس آمد ، و روز استيضاح براى فرداى آن روز معين گشت .\r\nروز 21 جوزاى 1302 ، پيش از ظهر ، و بعد از ظهر در يك جلسه ، با يك تنفس چهار پنج ساعته ، كه در ميان اتفاق افتاد ، نطق استيضاحى مدرس و جواب سليمان ميرزا و دفاع وزير امور خارجه شنيده شد .\r\nمدرس ، در نطق مفصل خود كه قسمتى از آن راجع بتاريخ سياسى ايران ، در اين يكصد و پنجاه سالهء اخير ، و طرز و رويهء دولت با دو همسايهء قوى بود آقا را داراى قدرت منع ندانسته ، با كمال متانت و نزاكت ، ايشان را براى اين موقع مناسب بجا نياورد ، و ايشان را قاصر شناخت ، نه مقصر و اجمالا بقول خودش ، استعداد منعى آقا را براى مقاومت با زياده‌رويهاى دولت انگليس ، كه دولت ايران را در عداد هند و افغانستان قلمداد كرده و سياست‌مداران آندولت اظهار داشته بودند كه بايد مأمورين روس از اين سه دولت بروند ، كم دانست . همچنين از اين‌كه چرا بايد دولت ما طورى رفتار كند ، كه يكى از طرفين علاقهء زيادترى نسبت به آن نشان دهد ، شكوه كرده ، نطق جامع پر مغز كم حملهء با نزاكت و متانت خود را به پايان آورد . جوابى كه سليمان ميرزا ، بعنوان ليدر حزب مدافع كابينه ، به مدرس داده است جز پاره‌اى گل كشتيهاى حزبى و خصوصى ، چيز مهمى ندارد . اساسا مدرس هم تقصيرى متوجه كابينه ندانسته بود كه دفاعى لازم داشته باشد ، بلكه ميخواست بگويد مستوفى الممالك براى اين موقع كوتاه و نارساست ، و اين جمله را به « استعداد منعش كم است ، و قصور است نه تقصير . » تلويحا فهمانده بود چنان كه دفاع فروغى وزير امور خارجه هم ، بيشتر متوجه وجههء كابينه ، در انظار عامه ، بوده در حقيقت مىگفت « ديديد كه ما كارى نكرده بوديم ؟ پس اينهمه هووجنجال براى چه بود ؟ »\r\n\r\n","description":"","footnote":"","page_name":" 555 ","page_number":563},
  {"content":"\r\n\r\nدر اين موقع ، آقاى مستوفى الممالك پشت تريبون رفته و بعد از زدن چند تلنگل ، بآستين دست چپ و پيش سينهء لباس براى گردگيرى موهوم ، كه آقا در موارد شروع صحبت به آن عادت داشت ، گفت :\r\n\r\nنطق مستوفى الممالك رئيس الوزراء\r\nبا اينكه بكوچكترين خدمات ملى و مملكت مشروطه بنده افتخار و اشتياق داشته و دارم ، نظر باينكه براى صحت عمل و اجراى قانون و پاكدامنى و بىطرفى صرف ، مخصوصا از چند سال قبل به اين طرف چندان مشتريهاى زيادى نمىبينم ، هميشه دورى از خدمت كرده‌ام و هيچوقت اصرار در دخول خدمات نداشتم ، و هروقت داخل در خدمت شده‌ام ، اگر با حضور مجلس بوده و باز برحسب تمايل يك اندازه‌اى ارادهء ملت و امر اكيد اعليحضرت بوده است و هيچوقت باصرار و اسباب چينى و برانگيختن وسائل من برنيامدم ، مصدر كار بشوم و هيچوقت اصرار بدخالت در كار ، بعللى كه عرض كردم ، نداشته و ندارم و در ساير مواقع هم آقايانى كه تشريف داشته‌اند هميشه مشاهده فرموده‌اند كه به مجرد حس يك بىميلى ، يا از طرف مجلس در دوره‌هاى گذشته ، يا از طرف اعليحضرت فورا كناره‌گيرى نموده ، و هيچ‌وقت استقامت نميكردم .\r\nاين مرتبه علل استقامت همان بود ، كه آقاى ذكاء الملك ، همكار من بيان كردند . و الا من عوض نشده‌ام و اشتياق به كار هم ، به همان علل ندارم . و الا كمال افتخار بكوچكترين خدمات دارم .\r\nجهات استقامت من همان بود كه آقاى ذكاء الملك بيان كردند و خيلى تشكر ميكنم كه پس از اينكه آقايان استيضاح فرمودند ، حاضرين استماع كردند كه بالاخره خيانتى خطائى ، نسبت بدولت وارد نيامده و قصورى را هم كه آقاى مدرس فرمودند ، بنده قبول ندارم و تصديق نميكنم و با كمال جرئت ، عرض ميكنم كه كابينهء بنده قصورى در وظايف خود نكرده است و آنچه توانسته‌ام و ممكن بوده است ، انجام داده‌ام و يا اينكه ، در شرف انجام بوده است ، و خود بيانات آقاى مدرس هم نشان ميداد ، كه حقيقة يك اعتراض واردى نداشته و فقط يك قدرى بىلطف بودند . ( مدرس - بنده كمال اخلاص را دارم . ) و بنده هم كمال تشكر را دارم كه در عين بىلطفى بيش از چيزى كه فرمودند نفرمودند و راجع بسياست خارجه هم آن بود ، كه آقاى ذكاء الملك گفتند . يك فرمايشى هم آقاى مدرس فرمودند ، راجع بقضاياى گذشته و ايام مهاجرت كه در آنجا هم ، قدرى بىلطفى نمودند . و نسبت قصور به من دادند .\r\nدر آنجا هم پيش وجدان خودم خود را مقصر نميدانم و تصور ميكنم كه آنچه كه من كرده‌ام عين صلاح مملكت بوده است و چون كاملا بنظامات مجلس آشنا نيستم ، نميدانم اين حق ممكنست داده شود ، يا خير كه تقاضا كنم يك كميسيونى تشكيل شود و در آن كميسيون راجع به آن قسمت آنچه حقايق بوده است عرض كنم و معلوم شود كه دولت خبط و خيانتى نكرده است .\r\nحالا كه مطالب كاملا روشن شد و حفظ اصولى هم كه آقاى ذكاء الملك اشاره كردند به عمل آمد من هيچ اصرارى بماندن ندارم و اشتياقى هم ندارم . با اينكه ، تا يك درجه هم بآقايان معلوم شد كه مخالفت ، آقايان مخالفين بىلطفى بوده است كه از اين دولت بدشان ميآمده است ( يكى دو نفر اينطور نيست ) ميدانم وضعيات امروزه طورى است اشخاص امثال من اصلا دخالتشان در امور چندان پيشرفتى ندارد و متأسفانه و بدبختانه در اين مملكت هم اشخاصى ميخواهند كه داخل كار بشوند و آجيلهائى هم بدهند ، من ، نه ميگيرم ، نه مىدهم و اصرارى هم به ماندن ندارم و اين ايام غيبت مجلس را هم كه شايد بعقيدهء بعضى ايام بره‌كشى فرض شود به اشخاصى كه اشتها دارند واگذار ميكنم و معدهء منهم خراب است و نميتواند هضم كند و از اينجا هم\r\n\r\n","description":"","footnote":"","page_name":" 556 ","page_number":564},
  {"content":"\r\n\r\nميگذارم ميروم ؛ خدمت اعليحضرت همايونى براى حفظ احترام اكثريت استعفاى خودم را تقديم ميكنم . »\r\nپس از اين بيانات سراپا عصبى ، از كرسى خطابه پائين آمده ، خطاب بوزراء گفت آقايان بفرمائيد . و همگى ، باستثناى سردار سپه ، از مجلس خارج شدند .\r\nكار بىسابقه ! در همين حين ، از طرف عده‌اى تماشاچى ، صداى زنده‌باد مستوفى الممالك مرده‌باد مخالفين كابينه « و حتى مرده‌باد مدرس » بلند شد . رقيب‌هاى آنها هم براى اين كه از حريف باز نمانند فرياد زنده‌باد مدرس كشيدند .\r\nسردار سپه ، ملا كريم كابينه ، وقتى اين صدا از طرف جمعيت بلند شد ، برخاست جلو رئيس آمد ، و با يكى دو كلمه از مؤتمن الملك چيزى پرسيد ، و ايشان هم جوابى گفتند او هم از در خارج شد .\r\nمؤتمن الملك رئيس گارد مجلس را احضار ، و بمجلس پيشنهاد كرد ، تمام آنها كه اين سروصدا راه انداخته و باعث بىنظمى مجلس شده‌اند توقيف و مقصرين آنها تعقيب گردند ، اين پيشنهاد ، باتفاق آراء تصويب و رئيس گارد هم حاضر شده بود . بامر رئيس هوچىها را توقيف كردند ، و جلسه قهرا به تنفس تعطيل شد .\r\nپس از يكى دو ساعت مجددا جلسه تشكيل گشت . پاره‌اى وكلا نطقهائى كردند . از جمله ، قوام السلطنه كه چون خود را هدف « بره‌كشى » و « آجيل‌خورى » نطق مستوفى الممالك دانسته بود ، شرحى برضد اين نطق و كندى دندان خود در آجيل خوردن ، اظهار و دارائى خود را گرو داد « 1 » اگر كسى بتواند ثابت كند كه ايشان و اشخاصى كه از نزديك با ايشان كار كرده ، آجيل خورده‌اند ( ! ) نسبت بمشير الدوله هم كه ممكن بود در آينده رئيس الوزرا شود ، همين گرو را داد و بالاخره ، در ضمن تعيير بسيار ، بموضوع ديگر پرداخته ، و گفت در اين يكى دو ماهه عرصهء تهران نمايشگاه هوچىها شده بود ، و حتى در صحن بهارستان هم ، بنمايندگان ملت ياوه‌گوئى ميكردند ، و بالاخره شريطهء نطق خود را ، بتحسين از اقدام اخير آقاى رئيس مجلس در حفظ انتظامات قرار داده و افزودند كه من خيال نداشتم برضد كابينهء مستوفى الممالك ورقهء كبود بدهم ولى بعد از استماع اين جمله‌ها كه امروز از ايشان تراوش كرد ، ورقه كبود خود را تقديم رئيس خواهم نمود . « 2 »\r\nمعلوم است ، اين جنگ اعصاب در مجلس ، بروزنامه‌ها هم سرايت كرد ، و هريك از\r\n\r\n\r\n","description":"","footnote":"\r\n( 1 ) - يكى پيدا نشد كه از اين حضرت اشرف بپرسد كه همين دارائى كه گرو ميدهد و به پول آن روز دويست سيصد هزار تومان ارزش داشت از كجا آورده‌ايد ؟ از ميراث يا از تجارت ؟ يا پس‌انداز مواجب كه حاصل جمع آن با در نظر گرفتن ايام بيكارى بماهى پانصد تومان نميرسد .\r\n( 2 ) - آقاى احمد قوام با اينكه مدتى رئيس الوزراء بوده‌اند متوجه نبوده‌اند كه وقتى رئيس دولت براى استعفا از مجلس بيرون رفت ديگر محلى براى ورقهء سفيد يا كبود باقى نميماند كه ايشان ورقهء كبود خود را تقديم رئيس مجلس ( ؟ ) كنند . اينهم يكى از شاه اندازيهاى اين حضرت اشرف است .\r\nورقهء كبود يا سفيد را در ظرفى كه سيد كمال دوره ميگرداند مىانداختند و در حقيقت بآقاى آقا سيد كمال ورقه را تقديم ميكردند نه رئيس مجلس .\r\n","page_name":" 557 ","page_number":565},
  {"content":"\r\n\r\nآن‌ها ، برطبق رويه و مسلك و پارتى خود ، واقعات را آب و تاب داده ، بنفع خويش و بر ضرر رقيب ، از آن‌ها استفاده ، و حتى سوء استفاده مينمودند . آقاى فرخى ، در طوفان خود ، باز هم رباعيات زادهء طبع خويش را منتشر كرده ، مدرس را به بوقلمون ( ! ) تشبيه ميكرد .\r\nآنها ، كه برحسب امر و پافشارى رئيس مجلس گرفتار توقيف و تعقيب ، و بالنتيجه حبس قانونى شده بودند ، چند كلمه سؤال و جواب مؤتمن الملك را ، با سردار سپه ، توجيه كرده و اقدامات سردار سپه را ، براى حفظ نظم در خارج از بهارستان ، مربوط به اين سؤال و جواب دانسته تا توانستند ، در اطراف آن قلم‌فرسائى كردند . روزنامه‌هاى طرفدار سوسياليست سر مستوفى الممالك را ، براى اين نطق كه جز زادهء عصبانيت چيزى نبود بعرش برين رساندند . خلاصه اينكه ، تا چند روزى ، بازار تهمت و افترا نسبت به طرفين قضيه رواج كامل يافت ، و طرفين حق و حسابهاى يكى دو ماههء گذشته را كه بعقيدهء خود نسبت بهم پيدا كرده بودند ، بطور كامل وابستند . بحديكه مؤتمن الملك ، براى تشريح مطلب ، در جلسهء بعد مجبور شد ، در ضمن گزارش عملياتى كه مجلس ، در جلسهء قبل ، رئيس خود را باتفاق آراء بدان مأمور كرده بود ، توضيح بدهد و در اين خصوص گفت :\r\nدر آن روز كه آقاى سردار سپه نزديك كرسى خطابه آمدند ، و از من پرسيدند كه من بروم ، يا بمانم ، من بايشان گفتم ، اختيار با خودتان است ، ميخواهيد بمانيد . نه ايشان از من دستورى خواستند ، و نه من مأموريتى دادم ، اگر در خارج زد و خوردى اتفاق افتاده ، و ايشان متعرض كسى شده باشند ، مربوط بصحبت آن روز نيست و سپس ، اضافه كرد : حتى آمدند ، اظهار داشتند كه جمعى هم در پائين مشغول بىنظمى هستند . گفتم رأى مجلس منحصر بطالار جلسه بوده است . فقط آن‌ها را ، كه در طالار جلسه بىنظمى كرده‌اند ، توقيف كنيد و مطابق گزارشى كه بعد از تحقيقات رسيده است ، سيزده نفر از آن‌ها محركين اصلى هستند . تصور مىكنم ، آقايان اين اندازه توقيف را ، دربارهء آن‌ها كافى بدانند ، و اجازه بدهند ، كه آن‌ها را هم مستخلص كنند ، مجلس هم ، با « صحيح است » همگانى خود ، پيشنهاد ايشان را پذيرفت و سر غائله هم آمد .\r\nبا وجود خصوصيت‌هاى صد و چهل پنجاه سالهء خانوادگى ، با مستوفى الممالك براى اينكه دمكراتها آقا را از يخهء خود پائين انداخته « 1 » و او را ، با همهء آريستو كراسى كه\r\n\r\n\r\n","description":"","footnote":"\r\n( 1 ) - « از يخهء خود پائين انداختن . » كنايه از قبول فرزند غير بعنوان مادرى و فرزندى است . چون نميدانم در چه دوره‌اى و در نزد كدام قوم يا ايل از ايرانيها مرسوم بوده است كه همين كه ميخواستند كسى را بفرزندى قبول كنند براى محرميت ( ؟ ) پيراهن گشادى براى مادر خانواده تهيه كرده بچه را از يخه وارد ميكردند و از پائين پيراهن بيرون مىآوردند و اين عمل را بمنزلهء زايمان بشمار آورده و با اين تشريفات بچه فرزند خانواده ميشد . البته اين عمل تشريفاتى قانونا معنى نداشت ولى در هرحال اين كار مرسوم بوده است كه از همين روز ، اين كنايه اتخاذ شده و در مواردى كه من غير حق كسى ، كسى را به خود نسبت ميدهد به كار بسته مىشود . مقصود از استعمال اين كنايه در اينجا آريستوكراسى اخلاقى آقاى مستوفى الممالك و ادعاى بىاصل دمكراتها در منتسب كردن آنمرحوم بخودشان است . آقا هيچوقت در مجامع حزبى آنها حاضر نميشد و خود را عاليجناب‌تر از آن ميدانست كه از آنها استفادهء حيثيتى نمايد و اين دمكراتها\r\n","page_name":" 558 ","page_number":566},
  {"content":"\r\n\r\nداشت ، به خود منسوب مىداشتند ، من آنقدرها با ايشان رايگان نبوده‌ام ، كه هدف نطق اين روز را از ايشان استفسار كنم ، و تصور نمىكنم آن‌ها هم كه با آقا خيلى رايگان بوده‌اند ، به خود اجازه داده باشند ، كه اين نطق عصبى اين روز آقا را بخاطرش بياورند .\r\nآقا قبلا مىدانسته است كه مشير الدوله كانديداى رياست وزراء است ، و هيچكس ولو فرخى آن روز ، و توده‌اىهاى امروز هم ، معتقد نبوده ، و نيستند كه مشير الدوله اهل آجيل دادن و آجيل گرفتن و بره‌كشى باشد . همچنين ، نه در آن روز ، و نه قبل و نه بعد كسى را نشنيده‌ام ، كه نسبت بمدرس ، چنين دعوى را داشته باشد ، كه مثلا او را اهل آجيل و بره‌كشى بداند آقا هم متين‌تر و باوقارتر از آن بود ، كه آن‌هائى را هم كه اهل آجيل و بره‌كشى ميدانست ، به روى آن‌ها بياورد . حتى ، بقول مدرس « استعدادمنعش » بقدرى كم بود ، كه به روى آنها كه از مال شخصى و موروثى او ، داراى آلاف و الوف شده بودند ، نيز چيزى نمىآورده پس چه شده ، كه در اين مورد ، حرف آجيل‌خوران و بره‌كشى را بميان آورده است ؟\r\nتصور ميرود ، كه در اين يكى دو ماهه ، مرده‌باد و زنده‌بادهائى كه رجاله‌هاى حزبى ، در صحن بهارستان و در محافل و مجالس ميگفته‌اند ، با آب و تاب‌هائى كه رؤسا ميتوانسته به آنها بدهند ، به اطلاع مستوفى الممالك رسيده ، و آقا را خيلى عصبانى كرده بوده است . در صورتى كه ، ريشهء تمام اين هووجنجال‌ها ، جز سليمان ميرزاى طرفدار آقا كسى نبود ، و در اين روز هم ، مدرس اگرچه خيلى در لفافهء استعارات و كنايات مخصوص به خود ، ولى در هرحال ، كم بود « استعداد منع » را در ايشان ، قدرى زيادتر از اندازه ، توضيح داده و در حقيقت حقيقتى را كه همه بدان معتقد بودند ، يك دو سه بارى بخاطر ايشان آورده و « استعداد منع » را در ايشان تحريك كرده ، و آقا را بر آن داشته است كه موقتا چيزى غير از آنچه جبلى او بوده است ، بشود و در حال عصبانى بدون اين‌كه هدف معينى را در نظر آورده باشد اين جمله‌هاى زننده را بر زبان رانده است ، و اگر هم هدفى در نزد خود داشته ، همان نظاميان بوده‌اند ، كه آجيل خوران و بره‌كشى به آنها مىچسبد .\r\nاى كاش اين خداحافظى مستوفى الممالك ، با مقام رياست وزراى دورهء آزادى به اين جمله‌هاى عصبى دور از نزاكت اتفاق نمىافتاد . من يقين دارم ، كه مرحوم مستوفى الممالك در هشت نه سالهء زندگانى بعدش ، هر وقت ياد گفته‌هاى آن روزش مىافتاده ، فكرش ناراحت ميشده است ، و بقول فرنگى مآب‌هاى خودمان ، خود را خيلى خوب احساس نميكرده است .\r\nگناه تمام اين قماش پيش‌آمدها ، به گردن متوليان حزبى است كه هرچيزى ميشنوند بدون وزن كردن ، و بدون توجه بتايج سوء آن در مزاج رئيس ، از راه دولت‌خواهى براى او خبر مىبرند ، و او را از راه مستقيم منحرف كرده ، نميگذارند بيچاره بجبلت خود رفتار كند از به دو خلقت ، تا امروز و تا روز قيامت ، از رئيس يك خانه و يك ده گرفته تا رئيس يك كشور ، هميشه و همگى گرفتار نتايج سوء اين خبركشيها و اين دولتخواهيهاى وارونه بوده ، و هستند . و كمتر اتفاق افتاده است كه رئيس آنقدر هوش و زيركى داشته\r\n\r\n","description":"","footnote":"","page_name":" 559 ","page_number":567},
  {"content":"\r\n\r\nباشد كه خود را از اين « دوستىهاى خاله‌خرسه « 1 » » مصون نگاهداشته ، و خويش را « گاو نه من شير « 2 » » نكند ، حتى مرحوم پهلوى هم با همهء هوش و ادراكش ، از نتايج اين قماش دولتخواهيها و خرما بنمك‌زنيها ايمن نبوده است .\r\n\r\nكابينهء مشير الدوله و ختام مجلس چهارم\r\nروز 22 و 23 جوزا صرف پرسش و تشخيص تمايل اكثريت مجلس شده و در 24 دستخط رياست وزراى مشير الدوله صادر ، و ايشان به عادت خود در ظرف يكى دو روز همكاران خويش را تعيين ، و بشاه معرفى كرده ، و روز 26 جوزا كابينهء او بمجلس معرفى گرديد .\r\nسررسيد دورهء مجلس چهارم ، روز آخر جوزاى 1302 بود . مشير الدوله لوايحى داشت ، كه بايد قبل از پايان مجلس ، بتصويب برساند . بنابراين موردى براى طرح برنامهء دولت ، و مذاكرهء وكلا در اطراف آن نبود . حاجتى هم بگرفتن رأى اعتماد نسبت بكابينه نداشتند . زيرا تمايل مجلس ، نسبت بمشير الدوله ، با اكثريتى قريب باتفاق حاصل شده بود .\r\nبراى اين‌كه حسن نظر وكلا ، نسبت بكابينهء مشير الدوله مشهود گردد ، و ضمنا از كارهاى دورهء چهارم مجلس هم ، از گفتهء ليدرهاى اكثريت و اقليت ، ذكرى برود و خوانندهء عزيز از برنامهء كابينه كه خود مشير الدوله بدان اشاره كرده است اطلاع حاصل كند ، بد نيست آخرين مذاكرات جلسهء عصر روز جمعهء 32 جوزا كه ساعت آخر ختم دورهء چهارم تقنينيه و در حقيقت آخرين جلسهء مجلس آزاد است در اينجا نقل شود .\r\nمشير الدوله خط مشى كابينهء خود را به بيانات ذيل تعيين نمود :\r\n\r\n\r\n","description":"","footnote":"\r\n( 1 ) - ميگويند : شخصى در حين شكار ، گرگى را ديد كه بلانهء ماده خرسى حمله كرده ، ميخواهد بچه‌هاى او را بخورد . گرگ را با اسلحه از پا درآورد . ماده خرس طبعا به او نزديك شده و بعنوان مستحفظ هرجا شكارچى ميرفت همراهش بود . شكارچى بعد از مدتى گردش خسته شده در سايهء درختى آرميد خرس هم براى اينكه از حامى بچگانش حراست كند قدرى دور تر قرار گرفت . شكارچى خواب رفته مگسى به صورتش نشست ، خرس براى راندن مگس سنگ بزرگى برداشت و بالاى سر شكارچى راست ايستاد و با كمال دقت اندازه گرفت كه سنگ را درست بر مگس فرود آورد و در نتيجه دك و دندان شكارچى را خرد كرد .\r\n« دوستيش مثل دوستى خاله خرسه ميماند . » از اين حكايت در افواه افتاده است و شايد اين حكايت بىاصل هم نباشد ، زيرا خرس از حيواناتى است كه گاهى كارهاى با رويه از او ديده شده و به همين جهت بكدخداى حيوانات معروف گشته است ، منتها چون رويهء او كاملا از روى عقل نيست ، از اين اشتباهات هم كه مايهء ضرر است مىكند .\r\n( 2 ) - ميگويند : گاوى بوده است كه نه من شير ميداده و در آخر ظرف شير را با لگد سرنگون ميكرده است . « گاو نه من شير » كنايه از اشخاصى است كه در آخر كارى ميكنند كه خوبيهاى گذشتهء آنها را پامال مىكند .\r\n","page_name":" 560 ","page_number":568},
  {"content":"\r\n\r\n\r\nنطق رئيس الوزراء\r\nبنده تاكنون ، راجع به پروگرام و خط مشى كابينه ، چيزى عرض نكردم و تصور ميكردم ، كه پس از مطالعه ، پروگرامى تقديم دارم ولى گرفتاريهاى چند روزه مجال و فرصت نداد كه پروگرامى تهيه شود و از طرفى هم ، لازم مىبينم كه آقايان نمايندگان از طرز و رويهء خط مشى دولت ، مطلع بوده باشند . به اين جهت ، چند كلمه در خصوص خط مشى دولت بعرض آقايان نمايندگان محترم ميرسانم . در سياست خارجه ، خط مشى و سياست دولت روى اصول موازنه و حفظ مناسبات و روابط حسنه با دول متحابه است ، با محفوظ ماندن اصول بيطرفى .\r\n« صحيح است » در سياست داخله ، منظور نظر دولت تسريع در كار انتخابات و اينكه مجلس شوراى ملى به زودى افتتاح يابد و دولت در اين خصوص كمال جديت را خواهد داشت . و نيز كمال جد و جهد را خواهد داشت ، كه زمينه‌هائى براى مسائل اقتصادى كه كمال اهميت را براى مملكت دارا هستند ، تهيه نمايد . و ديگر ، البته وظايف دولت خواهد بود كه نظارت كند براى اجراى قوانين خاصه بودجه‌هائيكه از مجلس گذشته است ، اين است اهم اموريكه در مدنظر دارد ، و البته بعد از اين مطالب امور ديگرى هم هست كه در درجهء ثانى واقع است . « صحيح است ! آفرين ! احسنت ! »\r\nبعد سليمان ميرزا بكرسى خطابه برآمده بيانات ذيل را ايراد نمود :\r\n\r\nنطق سليمان ميرزا\r\n« در اين ساعت كه آخرين ساعت دورهء چهارم مجلس است ، بنده اجازه گرفتم كه چند كلمه بعرض برسانم :\r\nاول شكر مر خداوند را كه موفق شديم كه دورهء چهارم با يك ترتيب مرتب و منظمى ، به عكس دوره‌هاى سابق خاتمه يافت . زيرا تاكنون ، دورهء مجلس هريك به ترتيب و طريق خاصى انجام يافته ، و اين اول دفعه‌ايست در تاريخ مشروطيت كه دورهء چهارم با ترتيبات مرتبى انجام يافته است . و اين مسائل درخور همه قسم تشكر است . « صحيح است » به حمد الله دورهء مجلس وقتى خاتمه مىيابد ، در صورتى كه دولتى مثل دولت آقاى مشير الدوله ، كه طرف اعتماد عموم وكلا ، و باتفاق بايشان راى داده شده است ، در سر كار هستند . « صحيح است » و سابقهء خدمات ايشان در ادوار مشروطيت قابل انكار و محتاج بذكر نيست . « صحيح است » و يكى از دلايلى كه ميتوان بر اين معنى اقامه نمود ، انتخابات دورهء پنجم تهران است . « صحيح است » و همانطوريكه لحظهء قبل اظهار كردند ، اميدواريم كه منتها سعى و كوشش را خواهند نمود ، كه به زودى اكثريت نمايندگان در مركز حاضر شده ، زودتر مجلس را افتتاح نمايند . و كاملا مطمئن هستيم كه انتخابات با نهايت بيطرفى و از روى صحت و قانون انجام پذيرد .\r\nچون وقت كم است ، و آقاى مدرس هم فرمايشاتى دارند ، بيش از اين داخل اين صحبت نمىشوم ، و همين قدر در اين ساعات آخر ، عرض ميكنم كه همان‌طورى كه رئيس محترم دولت قبول و وعده فرمودند ، در غياب مجلس دينارى از ماليهء مملكت مصرف نخواهد شد مگر آنچه كه مجلس شوراى ملى تصويب نموده است « صحيح است » البته مطابق قانون اساسى ، و با وجود يك چنين رئيس دولتى ، بايستى مطمئن شد كه در دورهء پنجم ، ديگر يك كتاب شهريه پيشنهاد نخواهد شد و همچنين قطعنامهء اخير مجلس تصديق شد كه در غياب مجلس ، بهيچوجه كنتراتى راجع بمستخدمين خارجه نخواهد شد و ساير مواد قانون اساسى ، و قوانين ديگرى كه تا حال گذشته البته در تحت مسؤليت شخصى مثل آقاى مشير الدوله ، بقدرى كه ممكن است روزبروز جريان خواهد يافت . و مملكت با ترتيبات قانونى ، بهتر از پيش اداره خواهد شد . و يكى از بهترين\r\n\r\n","description":"","footnote":"","page_name":" 561 ","page_number":569},
  {"content":"\r\n\r\nچيزهائى كه ذكر فرمودند ، راجع بعدليه و كميسيونى است كه در خصوص قانون جزا تقاضا كردند و ما در آتيه از شخص ايشان منتظر هستيم كه اين عمليات را انجام ، و از خداوند ميخواهم كه ايشان را موفق بدارد ، كه دورهء پنجم بيش از انتظار به اين آب و خاك خدمت كرده باشد . و تصور ميكنم ، از طرف عموم آقايان سمت نمايندگى داشته باشم ، كه فعلا از آقاى مؤتمن الملك رئيس محترم مجلس تشكر نمايم ، كه در تمام دوره بىطرفى را حفظ و كاملا وظايف خود را انجام داده‌اند « صحيح است » و البته از شخصى مثل آقاى موتمن الملك ، غير از اين نبايد منتظر بود ، و اميدوارى هست كه باز در اين ايام فترت ، توجهى بفرمايند به ترتيبات ادارهء مجلس و من مستقيما ؟\r\nكه اين سفر هم ، با اجازهء آقاى رئيس و آقايان رفقا از آقاى ارباب تقاضا كنيم ، بعد از تشكرات بسيار ، از اقدامات ايشان از حسن ادارهء مباشرت ، كه قبول فرمايند ، همچنانكه سابقا هم در ايام فترت ، مجانا و بلاعوض . ترتيبات مجلس را اداره كرده‌اند » « 1 »\r\nسپس . مدرس عمليات مجلس چهارم را بشرح زير بسمع حضار رسانيد :\r\n\r\nنطق مدرس\r\n« قسمتى از عرايض بنده را آقاى شاهزاده اظهار داشتند . اگرچه آقايان و منتظرين امروز خسته شده‌اند ، ولى يك مطالبى است كه انشاء اللّه بعد از عرض ، رفع خستگى خواهد كرد . موضوع عرض من در مجلس چهارم است كه چگونه آمد و تكليفش چه بود ، تقريبا شش سال فترت طول كشيد . با چه وقايع و حوادثى كه دنيا را متزلزل كرد . و چه حوادثى در ايران رخ داد ، كه همه آقايان مستحضر هستند ، و هرچه تصور نمىكرديم واقع شد . مثل مهاجرت ، مثل ، قحطى ، مثل ، جنگهاى داخلى ، مثل قرارداد ، مثل كودتا ، كه هركدام در جنبهء خودش يك حادثهء عظيمى است براى يك مملكت ضعيف و فقيرى . در اين بين انتخاباتى هم واقع شد ، كه دورهء چهارم مرضى و مطبوع ملت واقع نشد ، كما اينكه در اول تأسيس مجلس هم شخص بنده يك نظريات خوبى ، انتظار يك خدمات خوبى از اين دوره نداشتم . بالاخره ، مجلس دورهء چهارم وجود خارجى پيدا كرد ، و نظريات مردم نسبت بمجلس بين افراط و تفريط واقع شد و حتى منتهى به اين شد ، كه بعضى اطالهء لسانها هم نسبت به بعضى يا نسبت باغلب شنيده ، و ديده شد . لكن هرچيز مخفى باشد ، عمليات مخفى نيست . اگر امروز مخفى باشد ، فردا ظاهر و هويدا خواهد شد ، « صحيح است » و در هرصورت با توافق نظر يكديگر ، يك كارهاى مهمى شده است در غيبت مجلس و در فترت سياست خارجى يك طرفى شده بود ، حالا نيست و با توافق نظر يكديگر جلب مستشارانى از دنياى تازه كرديم كه اميدواريم از وجود آنها خيلى اصلاحات بشود و خيلى از قوانين وضع شده است مانند نفت شمال و مميزى و غيره و غيره كه هريك بجاى خود مهم و اساسى است . توسعهء قشون و نظام در مجلس چهارم شده است ميفرمائيد سردار سپه مردى كارى و جوهردار باكفايتى است . بلى آن\r\n\r\n\r\n","description":"","footnote":"\r\n( 1 ) - اين آخرين نطق اين ليدر دمكرات را در مجلس شوراى ملى با دقت بخوانيد و ببينيد چقدر اين شاهزادهء دمكرات فصيح و بليغ بوده است . بعد از شانزده هفده سال پرچانگى در مجالس و محافل حزبى يك جملهء درست ندارد . حتى پاره‌اى از آنها بىمعنى است . مخصوصا در جمله‌هاى آخرى كه در فصاحت و بلاغت بيداد كرده است . من ميخواستم در اين حاشيه نطق اين حضرت و الا را اصلاح و تصحيح كرده و بنويسم كه لامحاله ، خوانندهء عزيز از مطابقهء آنچه ميخواسته است بگويد و آنچه گفته است ، شايد مطلب را بىزحمت‌تر توجه فرمايد . ماشا اللّه آنقدر درى ورى گفته است كه قابل اصلاح نيست . « ذلك مبينه من النطق » حالا است كه خوانندهء عزيز ميتواند آنچه سابقا در صفحهء 326 جلد دوم از ساير فضيلت‌هاى اين ليدر دمكرات نوشته‌ام ، تصديق فرمايد و بداند كه مردم گرفتار چه اشخاصى بوده‌اند !\r\n","page_name":" 562 ","page_number":570},
  {"content":"\r\n\r\nباجوهر و كفايت است . ولى موافقت مجلس قشون را تا بنادر برد مجلس پول فراهم كرد . مجلس قوت بنظام داد . مملكت امن شد ولى توفيق از خداوند بود كه ما را موفق كرد ، بمساعدت با او بنده عقيده‌ام اين است كه يكى از كارهاى مهم اين دوره سپردن زمان فترت است بآقاى مشير الدوله « صحيح است » و جهت اين سه نكته است . مكرر عرض كرده‌ام ، رجال مملكت ما هركدام براى يك موقعى خوب هستند . بعقيدهء بنده و تمام آقايان ، رئيس الوزراء حاليه براى اين موقع بلانظير است « صحيح است » سه مسأله بود . يكى بيطرفى مشار اليه ، در انتخابات « صحيح است » بيطرفى در سياست خارجه « صحيح است » كه در زمان فترت و غيبت مجلس فوق العاده اهميت دارد . يكى تسريع در افتتاح دورهء پنجم . و با اين فلسفه است ، كه بعقيدهء من و آقايان ، سپردن زمان فترت بايشان ، يكى از كارهاى خوب بوده است « صحيح است » در فترتى كه اميد ميرود به زودى خاتمه يابد . »\r\nآخر الامر آقاى مؤتمن الملك ، رئيس مجلس ، از حسن نظر نمايندگان نسبت به خود تشكر كرده ، پايان مجلس چهارم را با جمله‌هاى ذيل ، اعلام داشت :\r\n\r\nنطق رئيس مجلس\r\nضمن نطق شاهزاده سليمان ميرزا بياناتى نسبت ببنده شد ، كه طرف تصويب نمايندگان محترم واقع شد ، از اين حسيات ملاطفت‌آميز مجلس نسبت به خود كمال تشكر و امتنان را دارم ، و خيلى متشكر هستم . اين نوع اظهارات براى بنده بهترين يادبود دورهء چهارم خواهد بود . در مدت اين دو سال كه بنده در بين آقايان بودم و خدمات ناقابل خود را انجام داده‌ام . ملاحظه شده است كه هميشه دو نظر داشته‌ام ، يكى انجام وظايف و ديگرى حفظ بيطرفى . اگر به نظر آقايان رسيده باشد كه پاره‌اى اوقات ، از اين بيطرفى منحرف شده باشم تصديق بفرمائيد كه عمدى نبوده است ، و اگر قصورى شده است بايد اغماض فرمايند . » « نمايندگان « نشده است ! نشده است . »\r\nدر خاتمه رئيس مجلس اظهار كرد با اجازه آقايان مجلس را ختم ميكنيم . مجلس يكساعت از شب گذشته خاتمه يافت .\r\n\r\nورود مشير الدوله به كار\r\nمجلس تعطيل ، و مشير الدوله مشغول كار شد . ولى مداخلهء غيرمستقيم نظاميان در كار انتخابات ، كه براى طرفداران سردار سپه مشغول اقدام بودند ، مانع انتخابات آزاد بود ، كانديداهاى محلى هم همين كه دانستند بدون رضايت سردار سپه انتخاب آنها گرفتار تعويق و تأخير ، سهل است ، دچار مدعى مىشود ، يكىيكى وارد مذاكره و بند و بست با او شدند . در اين ضمنها ، چندى هم دولت سرگرم غائلهء تبعيد علماى شيعه از عتبات و هياهوى مردم ، در اطراف اين قضيه شده ، و تا سروسامانى به اين كار داده شد و اكثريت آنها مجددا بمقر خود برگشتند ، مدتى وقت و سعى و عمل مصرف شد . قضيهء نزاع ايرانيها و بوميهاى بحرين نيز مدتى توجه اولياى دولت را به خود جلب نمود . مع الوصف مشير الدوله بهر كيفيتى بود ، از مداخلات نظاميان جلوگيرى ميكرد ، و آزادى انتخابات را محفوظ ميداشت .\r\n\r\nتعقيب قوام السلطنه\r\nماه‌هاى سرطان و اسد و سنبله و نصف ميزان ، به همين كيفيت گذشت .\r\nدر تاريخ 16 ميزان ، خبرى در شهر منتشر شد كه موجب تشويش همه‌كس گرديد ، و آن خبر توقيف قوام السلطنه بوسيلهء سردار سپه\r\n\r\n","description":"","footnote":"","page_name":" 563 ","page_number":571},
  {"content":"\r\n\r\nبود . سبب اين توقيف را اينطور ميگفتند كه در ضمن تعقيب و استنطاق يكى از مظنونين بسرقت ، و اعترافاتيكه از شخص مظنون بروز كرده و شعبى كه در قضيه پيدا شد و تحقيقاتيكه در اطراف اين شعبه‌ها به عمل آمده است ، كشف گرديد ، كه قوام السلطنه كميتهء مخفى ترورى تشكيل كرده ، و مقصودش تلف كردن سردار سپه بوده است . حتى مىگفتند سردار انتصار ( مظفر اعلم ) با برادرزادهء خود در اين قسمت دست داشته‌اند و اعترافاتى بر ضرر خود ، و بالنتيجه بر ضرر قوام السلطنه نموده ، و او را مؤسس اين اساس دانسته‌اند ، بعضى هم ميگفتند شايد اگر قدرى جلوتر بروند ، پاى شاه هم بميان بيايد ، زيرا قوام السلطنه بدون امر و ارادهء شاه ، ممكن نبوده است بچنين امر خطيرى اقدام كند .\r\nبعضى هم بودند كه ميگفتند اينها همه از حقيقت عارى ، و اگر دوسيه‌هائى هم براى اين كار تنظيم شده باشد ، مثل قضيهء ظهير الاسلام و مشار الملك دو سال قبل كه معروف شد مىخواستند سردار سپه و قوام السلطنه را ترور كنند ، مصنوعى است . ولى با وجود وستداهل بر سر تشكيلات نظميه ، و اعتراف اشخاص متعينى ، مثل سردار انتصار و كس و كارش كه بر ضرر خود اعتراف كرده‌اند ، باور كردن اين قول هم مثل اصل قضيه ، كار آسانى نبود .\r\nچنان كه الان هم ، بعد از گذشتن بيست و پنج سال ، بر من معلوم نيست كه كدام يك از دو قول مقرون بحقيقت بوده است . زيرا ، در صورتى كه شق اول را مطابق با واقع بدانم نميتوانم محلى براى وزير شدن آقاى مظفر اعلم ، در زمان سلطنت رضاشاه پهلوى فكر كنم ، و سردار انتصار آن روز ، و مظفر اعلم بعد را هم نميتوانم كسى بجا بياورم كه براى جاه و مال آينده ، يك چنين تهمتى را به خود بزند كه در ضمن افترائى هم بقوام السلطنه زده باشد كه وزارت بعدى او را اجر اين عمل بدانم .\r\nعين اين موضوع در قضيهء دو سال قبل ، و كميتهء ظهير الاسلام و مشار الملك برضد قوام السلطنه و سردار سپه ، نيز در كار است كه بعد از تبعيد مشار الملك بجرم سوء قصد برضد قوام السلطنه و سردار سپه ، و ماندن دو سالى در اروپا ، مجددا بتهران برگشته و چنان كه در آينده خواهيم ديد ، در كابينهء سردار سپه ، وزير خارجه مىشود . مگر اين‌كه بگوئيم سياستمداران ، در حين عمل ديوانهء دورى ميشوند ، و گاهى از اين كارها كه با هيچ عقل و منطقى سازگار نيست ، از آنها به بروز و ظهور ميرسد . وقتى هم بنا شد پروندهء عمل را ساختگى بدانيم و قابل اعتماد نشماريم ، البته اقوال امروز اشخاصى كه در اين موضوعات طرف نفع يا ضرر هستند ، بطريق اولى قابل اعتماد نميتواند باشد . زيرا اگر همه زنده و بدسترس هم باشند ، هريك بنفع خود حرف ميزنند . شايد خيلى چيزها را كه در پروندهء كذائى از ترس اقرار يا انكار كرده‌اند ، امروز براى خودنمائى عكس آن را ميخواهند به خود نسبت بدهند . بنابراين حكم صحت و سقم هردو طرف قضيه كارى دشوار و از مسائل لاينحل تاريخ اين ايام كشور ما است ، كه جز بازيگران اصلى ، هيچ‌كس بر حقيقت قضيه واقف نيست ، و آنها هم مسلما حقايق را اظهار نخواهند داشت ، و اگر هم اظهار كنند ، بدلايل سابق الذكر قابل اعتماد نيست .\r\n\r\n","description":"","footnote":"","page_name":" 564 ","page_number":572},
  {"content":"\r\n\r\nبهرحال ده روزى محافل تهران سرگرم اين بازى ، كه هركس چند نفر دنج گير مىآورد ، در اطراف اين موضوع مذاكره ميكرد تا در تاريخ 26 ميزان مردم شرح زيرا را در جرايد خواندند :\r\n\r\nتصويبنامهء هيئت وزراء نمرهء 575\r\nمتعلقهء آقاى قوام السلطنه عريضه‌اى بخاكپاى اعليحضرت اقدس شاهنشاهى ارواحنا فداه عرض ، و استدعا كرده بودند . به علت كسالت مزاج آقاى قوام السلطنه ، امر فرمايند . ايشان را بفرنگستان روانه نمايند . اعليحضرت همايونى ، بآقاى وزير جنگ امر فرمودند اين استدعاى متعلقهء ايشان را بموقع اجرا بگذارند . در هيئت وزراء نيز ، در جلسهء 25 ميزان 1302 ، همين مطلب را از آقاى وزير جنگ تقاضا كردند و معزى اليه امر مطاع همايونى را امتثال نمودند ، و آقاى وزير جنگ از حق خودشان ، كه تعقيب باشد صرفنظر كردند .\r\n\r\nبيانيهء وزارت جنگ\r\n« شرح فوق ، تصويب‌نامه‌ايست كه بر اثر امر مطاع همايونى ، در هيئت محترم وزراء تصويب ، و چون تقاضا نمودند ، كه اين جانب از حق خود راجع بمجازات قوام السلطنه صرفنظر نمايم ، نظر باينكه مطلب مربوط به شخص اينجانب بود ، برطبق امر همايونى و تقاضاى هيئت دولت ، از تعقيب و مجازات او منصرف و اغماض نمود ، ولى در ضمن براى آنكه اذهان عمومى كمترين توهمى هم از نقطهء نظر اغراض خصوصى ، متوجه اينجانب نشده باشد ، دستور دادم كه از ادارهء نظميه عين دوسيهء مدونه را فورا بمعرض انتشار بگذارند ، كه براى هيچ‌كس مجال شبهه و ترديدى باقى نماند ، » وزير جنگ و فرماندهء كل‌قوا - رضا .\r\nهمانطور كه وزير جنگ وعده كرده بود ، تا مدتى هم در يكى از روزنامه‌ها ، شرح مقدمات اين دوسيه ، كه پر از عياشىهاى بد طبقهء چاقوكش و دزدان شهرى بود منتشر ميشد و هنوز به نتيجه نرسيده ، و حقيقتى كشف نشده ، اين انتشار قطع شد . البته خوانندگان هم كه فراموش كرده بودند ، كه چنين وعده‌اى در چند ماه قبل داده شده مطالبه‌اى نكردند ، و اگر اشخاص ذينفعى هم بودند ، كه اين انتشار براى آنها فايده‌اى داشت ، جرأت مطالبهء انتشار باقى پرونده را نداشتند ، و موضوع آن از بين رفت .\r\n\r\nاين تعقيب چه نتيجه بار آورد ؟\r\nمن هيچ نمىخواهم ، با ذكر دليل‌هاى نچسب ، و حدس و تخمينهاى دور از منطق ، به اين تعقيب بى جا يا بجاى سردار سپه ، رنگ و روى سياست خارجى داده ، يكى از طرفين سياست هميشگى ايران را بازيگر ، و ديگرى را بازيچهء اين تعقيب و توقيف بدانم . زيرا در اين صورت مجبور خواهم شد ، آنچه در دو سطر بالاتر مينويم در دو سطر پائين‌تر تكذيب كنم ، يا هنوز مركب استدلالى كه كرده‌ام خشك نشده ، عكس آن را بقلم آورم . شايد روسها اين اقدام سردار سپه را ، كه از ميان توده بيرون آمده ، و دو سه ساله را پنجاه ساله رفته بود ، آن هم بر ضد قوام السلطنهء صاحب خانواده و حيثيت شخصى يكى از حمله‌هاى بلشويك مآبانه بر ضد اشرافيت پنداشته ، و در دل خود براى عامل آن دست زده ، و او را براى نيل بمقامات بالاتر هم ، آرزو كرده باشند . ولى بهيچوجه نميتوان\r\n\r\n","description":"","footnote":"","page_name":" 565 ","page_number":573},
  {"content":"\r\n\r\nعقلا باور كرد كه اين اتهام و تعقيب و توقيف بدستور انگليسها ، و براى تعميهء روسها بوده است . زيرا در اين روزها ، روس و انگليس نميتوانستند براى ترقى يا از بين بردن قدرت سردار سپه ، اقدام عملى بكنند . قدرت مادى و معنوى آن روزهاى دولت ايران بيدى نبود ، كه از اين بادها بلرزد . وقتى مدرس ، با يك اكثريت دو سه نفرى و يك نيمه استيضاح ، ميتوانست مستوفى الممالك وجيه المله را كه بىاندازه طرف توجه روسها بود ، بگناه همين‌كه خيلى طرف توجه آنها شده است ، از رياست وزراء بيندازد ، سردار سپه كه خود مؤسس اين قدرت بود ، براى رسيدن بمقام رياست وزراء حاجتى به تعميهء روسها ، كه مثلا يكنفر انگلوفيل ( قوام السلطنه ) را توقيف كند ، كه روسها به ترقى مقام او راضى شوند نداشته است . حالا خوانندهء عزيز ميتواند حدس بزند كه اگر من ميخواستم ، قوزى بالاى اين قوز گذاشته ، و اين تعميهء باورنكردنى را برحسب دستور انگليسها بسردار سپه و حكيم فرموده بدانم ، چقدر بايد استدلال بىوجه و غيرمنطقى بكنم . اين است كه من اين حدس و قياس‌ها را ، كه جز تظاهر بىاساس ، در دست نشانده كردن دولت مستقل ايران ، نسبت بخارجه مفيد فائده‌اى نيست ، كنار گذاشته ، و آنچه حق و واقع است البته بعقيدهء خودم نه بافكار سايرين ، بقلم مىآوردم .\r\nنميدانم . سردار سپه در اين يك سال اخير ، تا آن اندازه از سياست سربازى و لرانهء پارسال خود خارج شده ، و تا اين پايه ترقى كرده بود ، كه قبلا حساب تمام نتايجى را كه از اين اقدام خود خواهد برد نموده ، و به قصد انشاء تام‌وتمام ، اين اقدام را كرده باشد يا از اين اقدام مقصودش فقط بيرون كردن يكى از كانديداهاى رياست وزراء از كشور و دور كردن او از دسترس بوده ، و به باقى آن بعدا برخورده است ؟ در هرحال ، توقيف رئيس الوزراى سلف آن هم بوسيلهء دوسيه‌اى كه صحت آن مورد ترديد بود ، هر عاقل حيثيت دوستى را به خيال مىانداخت ، كه بقول شيخ عباس عرب ، نديم گردش برادرزاده‌ام ميرزا محمد على خان ، فكر كند « من كه از آن درخت محكمتر نيستم ، » و از اين شغل كه بعد از اين براى اشخاص با حيثيت بسيار خطرناك ميشد ، دورى جويد .\r\n\r\nاستعفاى مشير الدوله\r\nدر هرحال سه روز بعد از امضاى حكم تبعيد آقاى قوام السلطنه ، مشير الدوله استعفاى خود را بحضور شاه تقديم داشت ، و خيال سردار - سپه از هردو رقيب آسوده شد .\r\nسردار سپه ، از واقعات سال گذشته ، و حمله‌اى كه از طرف مجلس به او شده بود ، تجربه‌آموز گشته و ببرش بزرگترين اسلحهء حكومت ملى يعنى روزنامه پى برده ، و درصدد داشتن اين پشتيبان برآمده ، و عده‌اى از روزنامه‌هاى وزين را طرفدار خود كرده بود . اين روزنامه‌ها هم ، او را به تحسين‌ها و ستايش‌هاى خود ، بمورد و بى مورد نوازش داده ، و در موارد لزوم ، پشتيبانىهائى از او مىكردند . در اين موقع كه كابينهء مشير الدوله استعفا كرد ، اين روزنامه‌ها نيز ، مقالات اساسى راجع بحكومت قدرت ، نوشته در اطراف محسنات رئيس دولتى ، كه تمام اقتدارات را در كف گرفته ، كشتى\r\n\r\n","description":"","footnote":"","page_name":" 566 ","page_number":574},
  {"content":"\r\n\r\nطوفان ديدهء وطن را بساحل نجات و سرمنزل مقصود رساند ، قلم‌فرسائىهائى نمودند .\r\nشاه هم ، از 30 ميزان تا 4 عقرب ، بهر درى زد كسى كه با اين اوضاع زير بار رياست وزراء برود ، نيافت . قوام السلطنه تبعيد شده ، مستوفى الممالك رنجيده ، مشير الدوله مرعوب ، غير از اين سه نفر هم كسى كه بتواند ، در مقابل سردار سپه بود و نمودى داشته باشد ، حاضر و دم كار نبود . مجلسى هم كه تكيه‌گاه رئيس الوزراء شده ، او را از تجاوزات وزير جنگ محفوظ دارد ، وجود نداشت . پس جز سردار سپه كسى باقى نماند .\r\nآقاى مكى در تاريخ خود مينويسد ، در همين اوقات نارنجك كوچك دستى هم در اطاق مجاور اطاق شاه منفجر شد .\r\nمن اين جمله را نه در آن روزها و نه در اين بيست و سه ساله ، هيچ نشنيده‌ام . اگرچه آقاى مكى منبع اين خبر را ذكر نكرده‌اند ، ولى چون البته تحقيق نكرده ننوشته‌اند ، بايد گفت كه كار سلطنت صد و پنجاه سالهء قاجاريه را همين يك نارنجك دستى خاتمه داده ، و از همين ساعت بوده است كه شاه جا خورده ، باسم مسافرت فرنك براى معالجه تصميم بفرار از تاج و تخت گرفته ، و فكر بلندپرواز سردار سپه را ، از رياست وزراء بمقامات بالاتر ، توجه داده است .\r\n\r\nرياست وزراى سردار سپه\r\nدر هرحال ، سلطان احمد شاه ، در روز 4 عقرب 1302 ، دو دستخط امضا كرده ، كه يكى راجع برياست وزراى سردار سپه و ديگرى اعلام عزيمت خود به مسافرت فرنگ است . دستخط رياست وزراء چيز تازه‌اى ندارد ، كه قابل ذكر باشد ، بلكه از همان قماش دستخطهائى است ، كه هرسه چهار ماه يك بار ، يكى از آنها را امضاء ميكرده است . ولى دستخط اعلام عزيمت به سفر فرنگش ، چون بمنزلهء استعفانامهء او از سلطنت و ضمنا طرز فكر و روحيهء اين شاه را هم به خوبى روشن مينمايد ، درخور ذكر است . اين دستخط در ذيل ابلاغيهء رياست وزرا ، به امضاء سردار سپه ، در جرايد فردا منتشر شد .\r\n\r\nابلاغيهء رياست وزراء\r\n« نظر باينكه . بندگان اعليحضرت اقدس همايونى ، براى معالجه ، و رفع كسالت مزاج ، تصميم به مسافرت باروپا فرمودند ، عين دستخط ملوكانه را كه در اين موضوع شرف صدور يافته به اطلاع عامه مىرساند »\r\nسردار سپه - رئيس الوزراء\r\n\r\nتصميم ملوكانه\r\n« عارضهء كسالت مزاجى ، كه چندى قبل موجب مسافرت اروپا شد ، و تصور ميكردم به كلى رفع نقاهت شده است ، مجددا ظاهر و با نهايت تأسف غيبت موقتى ما را از وطن عزيز ، براى استعلاج و ضرورت معالجه ايجاب مينمايد . انشا اللّه تعالى ، روز يكشنبهء 24 ربيع الاول 1342 ، از تهران ، از خط بغداد به طرف اروپا حركت خواهيم كرد ، و مقرر فرموديم ، در غياب ما برادر كامكار وليعهد بامورات مملكتى رسيدگى نموده ، مطالب مهمه را بعرض رسانيده ، و از مجارى امور ما را مطلع سازد .\r\nدر اين موقع ، سعادت ملت را از خداوند مسئلت مينمائيم ، و اطمينان داريم ، در غياب\r\n\r\n","description":"","footnote":"","page_name":" 567 ","page_number":575},
  {"content":"\r\n\r\nما ، موجبات نظم و آسايش عمومى كاملا محفوظ و برقرار خواهد بود . و مقرر ميفرمائيم ، عموم ادارات از لشكرى و كشورى ، با حس شاه‌پرستى و وظيفه‌شناسى كه در هر مورد ، از خودشان بروز داده‌اند ، طورى مراقب وظايف خدمت باشند ، كه در غياب ما وجها من الوجوه ، خلاف نظم و انتظارى در امور مملكت حادث نشود . انشاء اللّه تعالى به زودى پس از تكميل معالجه ، خودمان هم بپايتخت مراجعت خواهيم كرد . »\r\nشانزدهم ربيع اول 1342 - شاه\r\nاين همان سياست « يك‌لا نميرسد دولا ميكنيم تا بگذرد « 1 » » است كه اعليحضرت سلطان احمد شاه در اينجا به كار بسته ، و معلوم نيست كه اعليحضرت ايشان تاج و تخت را بدرود گفته تشريف ميبردند كه كى در اينجا دست بالا كرده ، براى خاطر ايشان كت‌هاى سردار سپه را ببندد ، و بايشان اعلام نمايد كه از فرنگ تشريف بياورند ، و بعد از بدست آوردن قدرت از كف داده ، سردار سپه كت بسته را تنبيه ، يا آزاد يا تسليم محاكمه و مجازات نمايند ؟ ! شايد فكر مىكرده‌اند ، كه سردار سپه از وليعهد بيش از ايشان ملاحظه خواهد كرد ، و به گل روى « حسن‌جون » دست از زياده‌طلبى برخواهد داشت ! ؟\r\nبعضىها معتقدند ، كه اين پادشاه در حدود سيصد جلد ، از كتاب‌هاى يكه‌چين معاصر را خوانده ، و خود را بمعلومات جديد آراسته بوده است . البته آن‌ها كه با او سروكار زيادترى داشته‌اند ، بهتر از من مىتوانند در صحت و سقم اين جمله ، اظهار عقيده كنند . ولى من ، از اين رفتار كه در اين موقع باريك ، با يك پف كشور را سرداده ، و رفته است او را مرد چيز خوانده‌اى نميتوانم بشمار بياورم . مگر اينكه بگويم كتابهائى كه اعليحضرت خوانده‌اند ، همه در تصوف ضد مادى بوده است ، و بقدرى در اين درويشى پيش رفته بوده‌اند ، كه اصلا علاقه‌اى بتاج و تخت نداشته‌اند .\r\nشايد منتظر بوده است ، ملت اجتماع كند ، و قدرت قانونى را كه يك بار بموجب قانون اساسى به او تفويض كرده ، و او بواسطهء مهملىهاى خود ، آن را از دست داده است دو مرتبه جمع آورى كرده ، و مجددا تسليم ايشان بنمايد . آن هم ملتى كه چندين‌بار امتحان كرده ، و دانسته است كه تا كش به كشمش مىخورد ، ايشان تاج و تخت را سرداده ، در يكى از هتل‌هاى فرنگ لم ميدهند !\r\nولى آنها كه بخصوص در اين مسافرت همراه بوده‌اند همه ميدانند كه اعليحضرت آنچه دارائى شخصى از پول و طلا و جواهر داشته‌اند ، همه را همراه برده ، و در حقيقت تاج و تخت را به حال فرار ترك گفته‌اند ، تا نميدانم چه معجزه‌اى اتفاق بيفتد كه ايشان بتوانند ، دوباره بسلطنت موروثى كه قانون اساسى و ملت بايشان تسليم كرده بود ، برسند .\r\n\r\n\r\n","description":"","footnote":"\r\n( 1 ) - اگر طناب يا ريسمانى را بخواهند از ديوارى بديوارى برسانند و يك‌لاى آن كوتاه باشد اگر آن را دولا كنند و بدوديوار برسانند حكما از دو ديوار خواهد گذشت ، زيرا پاره خواهد شد و اصل مقصود از بين خواهد رفت . نظير : « ماهيرا نميخواهى ؟ دمش را بگير » كه در اين صورت ماهى حكما فرار خواهد كرد .\r\n","page_name":" 568 ","page_number":576},
  {"content":"\r\n\r\nلطايف و ظرايف عبيد زاكان داستانى دارد ، كه براى تفريح و تنوع ، ذكر آن در اينجا بى مورد نيست :\r\nمولانا عبيد ميگويد : شخصى در سفر حج راه را ياوه كرد ، و پس از مدتى سرگردانى و بيم تلف از تشنگى و گرسنگى ، بدير راهبى رسيد . او را پذيرفتند ، و آنچه لازمش بود رساندند . شب هنگام ، رئيس صومعه ، بشرف مهمان تازه‌وارد ، امر بانعقاد ضيافتى داد .\r\nساكنين صومعه گرد آمدند ، و آنچه از مطعوم مشروب ، كه براى مهمان مسلمان درخور بود آماده كردند ، مهمان را در صدر نشاندند ، و خدمتش را همگى كمر بستند . در ميان مستخدمين پسرك زيبائى بود ، كه توجه مهمان ناخوانده را جلب كرد . چند روزى كه حاجى واماندهء دل‌داده در صومعه بود ، هر شب اين مجلس ضيافت منعقد ميشد و روزها ، حاجى آقا ساعت مىشمرد ، كه شب برسد و از ديدار پسرك برخوردار شود ، و اكثر به اين فكر بود ، كه اين‌ها خارج مذهب و مسلما جاى آنها در آتش است ، ولى خداوند مهربان چگونه دلش گواهى مىدهد ، اين‌رو و مو و اين چهرهء زيبا را به آتش بسوزاند ؟\r\nچند روزى گذشت . وسائل سفر حاجى عقب مانده تدارك شد ، و با كمال اسف و افسوس بجانب مقصود رهسپار گرديد . البته آنسال از حج بازماند ، و زيارت نكرده بدار و ديار خود بازگشت . بعد از چهار پنج سال ، مجددا رخت سفر حج بست ، و راه مكه پيش گرفت . در اثناى راه ، روزى بيك مرد بدتركيب نمدپوشى رسيد ، كه خوكان ميچرانيد . البته توجهى به دو نكرد . ولى خوك‌چران جلو آمد ، و شروع باحوال‌پرسى كرد . مسافر در حيرت بود ، كه اين خصوصيت در اين بيابان ، آن هم از طرف اين مردكهء بىريخت ريشوى خوكچران ، مسبوق بچه سابقه‌ايست . آنچه فكر كرد چيزى بخاطرش نيامد . بالاخره از نشانىهائى كه مرد بيقواره ، در ضمن صحبت داد ، مسافر دانست كه اين همان پسرك زيباى آنشبها است كه امروز به اين شكل منكر درآمده ، و از صدر صومعه رانده شده ، نمدپوش و خوك‌چران گشته است و در اين اثناء ، از هاتف غيب اين ندا بگوشش رسيد : « اول چنينشان ميكنيم آنوقت بآتششان ميسوزانيم . »\r\nخدا ، وقتى بخواهد كارى صورت گيرد ، اسباب آن را فراهم مىكند . از يك طرف سلطان احمد شاه را ، آنقدر ترسو خلق مىكند ، كه از يك ترقه كه در اطاق مجاور اطاقش بتركانند جا بخورد . و از طرف ديگر ، سردار سپه مدبر باهوش را جلو او وامىدارد كه ، با يك كش ماتش كند ، و با يك بمب دستى ، فرارش دهد . آيا هيچ ميتوان در عالم خيال تصور كرد كه يكى از بازماندگان آقا محمد خان ، كه در سيوند ، بعد از فرار تمام قشونش ، در مقابل شبيخون لطفعلى خان زند ، آن شهامت و متانت را بخرج داده است ، اين شاه بزدل كم‌شهامت باشد ، كه از يك بازيچه اينطور جا خالى كرده ، و بچاك بزند ؟ بلى ! اول خدا اينطورشان مىكند ، بعد تاج و تخت را از دستشان مىگيرد .\r\nبارى ، از 4 تا يازدهم عقرب ، صرف مقدمات عزيمت شاه شد . روز پنجم عقرب ، سردار سپه كابينهء خود را بشاه معرفى كرد . در اين كابينه ، چهار نفر وزير تازه‌كار وارد كار\r\n\r\n","description":"","footnote":"","page_name":" 569 ","page_number":577},
  {"content":"\r\n\r\nشدند ، و آنها سرتيپ خدايار خان ، وزير پست و تلگراف ، و عز الممالك اردلان وزير فوائد عامه ، و معاضد السلطنه ، ابو الحسن پيرنيا ، وزير عدليه ، و سليمان ميرزا وزير معارف و اوقاف بودند . ذكاء الملك ( فروغى ) و مدير الملك ( جم ) هم ، اولى بوزارت خارجه و ديگرى بوزارت ماليه ، معرفى شدند . ميرزا قاسمخان صور اسرافيل هم ، در رديف وزراء درآمده ، بكفالت وزارت داخله برقرار شد . ميرزا قاسمخان و سليمان ميرزا و عز الممالك از سوسياليستها بودند .\r\nروز هشتم عقرب ، سلطان احمد شاه ، براى زيارت و ملاقات چند نفرى از بقيهء علما كه از واقعهء تبعيد علما از عتبات در قم مانده بودند ، مسافرت يك روزه‌اى به اين شهر كرد .\r\nروز دهم سان ورژه‌اى از قشون مركز ، در ميدان مشق داده شد . سردار سپه ، البته ديگر چندان اهميتى به اين شاه ترسوى فرارى نمىداد ، و اين سان ورژه را براى نمايش قشون و قدرت خود خبر كرده بود ، كه مردم بدانند پهناى كار از چه قرار است ، و آرام سر جاى خود بنشينند ، و او را بگذارند ، بكارهائى كه در نظر دارد برسد .\r\nبالاخره ، روز 11 عقرب رسيد و شاه ، با معدودى از خواص و ليره‌هاى طلائى كه از حقوق ماهيانه و درآمد املاك خود پس‌انداز كرده بود ، به سمت قزوين و كرمانشاهان عزيمت نمود ، كه از راه بغداد و بيروت ، باروپا عزيمت كند . سردار سپه هم براى اينكه نفس كسى بنفس او نرسد ، و در حقيقت مثل رئيس مستحفظين مأمور تبعيد تا سرحد ايران و عراق ، او را مشايعت ، يا بهتر بگويم ، اين جنازهء سلطنت قاجاريه را تشييع كرد .\r\n\r\nورود سردار سپه به كار\r\nمجلسى تعطيل است . بايد سردار سپه برنامهء كابينهء خود را بملت بدهد . بنابراين ، در ضمن بيانيه‌اى كه در مقدمهء آن البته با مناسباتى بذكر ترقى بسزاى قشون ، و عمليات نظامى و نتيجهء آن‌كه برقرارى امنيت در سرتاسر كشور است ، پرداخته و در شرايطه ، خط مشى كابينهء خود را ، با ذكر دو جملهء مختصر مفيد كه اولى راجع بروابط خارجى و دومى مربوط بسياست داخلى است ، بقرار ذيل به اطلاع عموم مىرساند :\r\n\r\nاولين بيانيهء رياست وزراء\r\n« همه‌كس اوضاع قشون ، درجهء اهميت و آسايش ملت و تمركز قواى مملكت و ميزان عظمت و قدرت حكومت را ، در سه سال قبل ميداند ، و اوضاع اجتماعى و سياسى امروزه ، كه نتيجهء مستقيم سه سال زحمت و خدمت و عشق مفرط اين جانب ببسط قواى نظامى بوده است ، ميبيند .\r\nتصور ميكنم ، لازم نباشد ، در اين موضوع كلمه‌اى بنگارم . زيرا ، ميزان سنجش هر چيزى همانا عمل است .\r\nاگر اين جانب ، تا امروز ، از خطهء اصلاحات نظامى انحراف نورزيده ، و حاضر نشده بودم كه وارد يك منطقهء وسيعترى از خدمات اجتماعى شوم ، آثار خودسرى و طغيان و بسط نفوذ حكومت مركزى در انحاء دوردست كشور ، از هرچيزى لازم‌تر بوده است ، زيرا هيچ مملكتى به طرف ترقى و تعالى نخواهد رفت ، مگر آن‌كه بدوا اصول امنيت در تمام جوانب آن توسعه يافته باشد ، و نظر به اين اصل روشن بود ، كه تقريبا از سه سال قبل ، بلاترديد بتعقيب اين موضوع اساسى پرداخته\r\n\r\n","description":"","footnote":"","page_name":" 570 ","page_number":578},
  {"content":"\r\n\r\nبا هر فداكارى و زحمتى بود ، بتجهيز مقدمات امر شروع ، تا آنكه ، به حمد اللّه امروزه اصول مركزيت و وسايل آسايش و امنيت كاملا فراهم و اساس هرج‌ومرج و اغتشاشات داخلى يكسره نابود گشته است ، لازم شد ، دومين قدم به طرف آرزوهاى ملى ، كه عبارت از سير به طرف ترقى و تكامل است ، برداشته شود .\r\nمبنى بر همين نظريه است ، كه اين جانب با وجود گرفتارى در امر نظام ، و عشق مفرطيكه در تنسيقات و انتظامات قشونى دارم ، معهذا خواست خداوندى ، و استظهار مراحم ملوكانه ، و احساسات هموطنان را در قبول زمامدارى مملكت ، استقبال كرده و در طى اين عقيدهء راسخ و عزم ثابت مىروم ، كه يكمرتبهء ديگر امتحان فداكارى و خدمتگذارى را بملت شرافتمند ايران بدهم .\r\nالبته عامهء اهالى ميدانند ، كه هميشه ، عمل فرع اراده و اراده تابع عقيده و بالاخره ، از روى صدق نيت و عمل است ، كه ميتوان باجراى مقاصد مكنونه موفق شد .\r\nاين جانب هيچوقت تاكنون معتقد باظهار يك سلسله الفاظ با رونق ، ولى عارى از حقيقت و جملات مشعشع ولى غير متعقب به عمل ، نبوده ، و پيوسته عقيده داشته‌ام كه بواسطهء عمل ، بهتر ميتوان حقايق را گفت تا بواسطهء الفاظ . از اين‌رو بدون اينكه بتدوين فصول و ترتيب مواد ، و بالجمله ذكر الفاظ و كلماتى كه سرمايهء بدبختى اين مملكت ، و اسباب تشتت فرق و مايهء جلب قلوب عوام محسوب مىشود ، مبادرت نمايم ، خاطر هموطنان را مستحضر ميسازم كه باتكاء به نيت پاك و صحت عمل خود ، و باستظهار احساسات و حوائج عمومى پروگرام خود را به دو جملهء ذيل محدود مىسازم :\r\n1 - حفظ حقوق مملكت .\r\n2 - اجراى قانون .\r\nدر خاتمه از صميم قلب آرزومندم ، كه صميمىترين آمال و آرزوى من ، در ضمن حفظ اصول مشروطيت ، و تسريع افتتاح مجلس مقدس شوراى ملى ، و معاضدت نمايندگان ملت در اجراى جملات فوق ، بمورد اجراء و عمل گذارده شود .\r\nضمنا ، بلطف خدا متمسك و اميد است كه عموم هموطنان عزيز ، بنوبهء خود ، در پيشرفت اين عقيده ، قلبا به من كمك نمايند . » « رئيس الوزراء و فرماندهء كل‌قوا - رضا »\r\n\r\nجلوگيرى از تشبثات بخارجى\r\nيكى از گرفتارىهاى زمامداران ايران ، در دورهء مشروطيت و حتى دورهء مظفر الدين شاه ، روابطى بود كه اشخاص متفرقه براى پيشرفت مقاصد خصوصى خود ، با سفارت‌خانه‌ها بخصوص سفارت روس و انگليس ، دست و پا كرده بودند . به علت همين روابط ، كمتر كارى بود كه به مجرد مطرح شدنش ، دچار چندين فقره توصيه و سفارش ضد و نقيض ، از طرف سفارت‌خانه‌هاى مختلف ، حتى اطريش و مجارستان هم بوسيلهء منشى با شيش نشود . اين سفارشات ، كه در اوايل امر ، صورت خواهش و توصيه داشت ، كم‌كم به شكل امر و تحميل اراده درآمده ، و سفارتخانه‌هاى خارجى را مركز واقعى قدرت دولت وانمود كرده ، بوسيلهء تحميل رئيس الوزراءها ، بر شاه و چپاندن وزراء برئيس الوزراءها و بار كردن عمال و حكام ، بر وزراء گشته بود .\r\nوزراء ، و حتى رئيس الوزراءها ، سهل است وجيه المله‌هاى آنها هم چون امامزاده‌هائى\r\n\r\n","description":"","footnote":"","page_name":" 571 ","page_number":579},
  {"content":"\r\n\r\nبودند ، كه بوسيلهء همين خواب‌نماهاى توصيه و سفارش ، و همين متوليان خارجى برپا شده ، و داراى قبه و بارگاه گشته بودند ، طبعا نمىتوانستند از اين بيرويگى جلوگيرى كنند .\r\nخارجىها هم ، از اين جلفى و سبكى ، يا بهتر بگويم هيزى دخترهاى همسايه « 1 » سوءاستفاده كرده و سياست دولت خود را ، بدون هيچ خرج و زحمت در كشور ما ، پيش ميبردند .\r\nسردار سپه دانست كه تا اين وضع برقرار است ، مقاصد عاليهء او ، در قطع نفوذ خارجى از كارهاى داخلى كشور ، به جائى نميرسد ، و هرروز گرفتار توصيه و سفارش يا بهتر بگوئيم ، اجراى اوامر سفارت‌خانه‌هاى بيگانه خواهد بود ، و آنها هم فهميده ، يا نفهميده ، و شايد اكثر بر ضرر سياست عاقلانهء كشور خويش ، از اين سوءاستفاده دست‌بردار نخواهند شد . اين بود ، كه براى جلوگيرى از اين وضع ناروا ، يا بهتر بگويم اين قطع مداخلهء خارجىها در كارهاى داخلى ، كه جز ضعف نفس اولياى امر ، و طول مدت و دوام سابقه ، هيچ جهت و علتى نداشت ، در تاريخ 21 عقرب 1302 ، بصدور بيانيهء ذيل مبادرت ورزيد :\r\n\r\nبيانيهء رياست وزراء\r\n« در ادوار انحطاط ، هميشه دو سلسله بدبختى عايد ملت و مملكت مىگردد ، كه اگر با پيش‌بينى فورى و جلوگيرى عاجل تصادف ننمايند هريك از آن‌ها كافى تواند بود ، كه اساس قوميت هر ملتى را متزلزل ، و به آخرين درجهء اضمحلال آن‌ها را سوق نمايد .\r\n1 - اختلال انتظامات ، و عدم امنيت داخلى .\r\n2 - هرج‌ومرج افكار ، و تشتت عقايد و اخلاق .\r\nيك نظر دقيق ، اگر بسنوات اخيرهء ايران افكنده شود ، تصديق خواهد شد كه اين دو عامل مؤثر ، و اين دو رشته شوربختى ، در اكناف مملكت موجود ، و بالاخره بلاياى غير مترقبهء ايران نيز بر اثر همين دو موضوع مهم ، پيش‌آمد كرده است .\r\nمنت خداى را كه قسمت اول كاملا مرتفع ، و چون در اين موقع ، كمترين توهمى از اين اصل باقى نيست ، بناچار بايد بلافاصله ، بتصحيح مرحلهء دوم پرداخته ، استحكام اساس قوميت را كه يگانه آرزوى هر ايرانى است ، پابرجا نمود .\r\nهمه ميدانند ، و بر ضمير هيچكس پوشيده نيست ، كه از چندين سال باينطرف ، اساس اخلاق عمومى ، تقريبا در حالت تزلزل ديده مىشود ، و اشخاصى متانت اخلاق ملى را از دست داده ، و توسل بمبادى خارجى را وسيلهء ارتزاق و پيشرفت مقاصد خود قرار داده‌اند .\r\nاين نكته ، نه تنها قوم ايرانى را كه هميشه در صفحات تاريخ شجاع و نيك‌نام و سربلند معرفى گشته ، در انظار خارجى و عمومى شرمگين و بدنام خواهد نمود ، بلكه اگر اين رشته امتداد يابد ، و جلوگيرى فورى نشود ، انتظامات حقيقى ملى مختل ، و بنيان قوميت جامعه دچار ارتعاش و اضمحلال ابدى خواهد گرديد .\r\nنظر باينكه دولت نمايندهء افكار جماعت ، و يگانه دليل راه نجات مملكت شناخته مىشود ، در اين موقع كه زمام امر بدست اين جانب مفوض گرديده ، من ناچارم كه قبح اين توسلات و تشبثات را بعموم اهالى ، اعم از مركز و ولايات ، تذكر داده ، مخصوصا باشخاصى كه شرافت ايران و مليت خود را ، در تشبثات بمبادى خارجى ، مجروح مىسازند ، متذكر گردم كه معايب اين توسل از حد و حصر خارج ، و بايد قطعا از اين ببعد ، به اين موضوع خاتمه داده شود .\r\n\r\n\r\n","description":"","footnote":"\r\n( 1 ) - اصل مثل : « دختر همسايه هرقدر هيزتر باشد براى همسايه بهتر است . »\r\n","page_name":" 572 ","page_number":580},
  {"content":"\r\n\r\nبه تمام ملل متمدنهء عالم ، اگر نظرى افكنده شود ، ديده نخواهد شد ، كه يك فردى از افراد آن ذلت توسل باجانب را به خود همواره كرده ، و اجراى مقاصد خود را از اين راه ننگ‌آلود ، پيشرفت داده باشد . و هرگز يك عنصر باشرفى به اين مسكنت تن نخواهد داد ، كه در داخلهء مملكت خود ، و در تحت لواى استقلال خود ، اساس قوميت و مليت خود را فراموش كرده ، و تشبثات اجنبى را وسيلهء امرار حيات خود قرار بدهد .\r\nقوم ايرانى نيز ، كه افتخارات فناناپذير آن در تمام ادوار اوراق تاريخ را مستور ساخته است ، بايد با تمام دقت به اين موضوع نگريسته ، و علائم انحطاط را ، با تمام جزئيات آن از خود دور كرده ، قائم بالذات به‌نشيند ، و ببازوى تواناى ملى خود تكيه كند .\r\nايرانى بايد مستقل الفكر و مستقيم الاراده زيست كرده ، و شرافت ملى خود را بالاتر از آن بشمارد ، كه به ننگ تشبثات موهون مخمر و آلوده كند .\r\nهموطنان ! شما ، اگر در داخلهء خود از زحمت فقر و ناتوانى جان بسپريد ، هزار درجه مفتخرتر خواهد بود ، كه خود را در انظار خارجى ، بذلت و پستى معرفى كرده ، و ايادى غير ايرانى را ، در طرز زندگى خود ، طرف مداخله قرار بدهيد .\r\nهمه ميدانند كه در يك مملكت مستقل ، عيبى بزرگتر از اين شمرده نخواهد شد ، كه نفرات آن نظريات بيگانه را در امورات سياسى خود دخالت داده ، خود را وسيلهء اجراى مقاصد ديگران معرفى نمايند .\r\nهمه مسبوقند ، كه تعقيب اين رويهء مشئوم ، تا چه درجه ، باركان استقلال مملكت سكته وارد خواهد كرد ، و بر اثر اين رويه تا چه پايه مفاسد اخلاقى در جامعه توليد خواهد شد .\r\nحقيقة فوق العاده شرم‌آور است ، كه ابناء يك مملكتى تاريخ افتخار اسلاف خود را به اين دنائت‌كاريها آلوده و تاريك نمايند !\r\nبىنهايت تأسف و تأثرخيز است ، كه بعضى از افراد يك ملت ، با داشتن استقلال و مشروطيت و با داشتن قوميت و مليت ، و با داشتن مراكز مربوط ، حركات و سكنات خود را مخالف مليت و قوميت و استقلال نشان بدهند .\r\nاگر سابقا بعضىها توسلات خود را فرع اختلافات حاصله قرار داده ، و محظورات مترتبهء جاريه را دليل تشبثات اجبارى خود بمقامات خارجى مىدانستند ، و با اينكه اين منطق داراى استدلال دقيق نيست ، معهذا ممكن بود كه اعتراضى متوجه اشخاص نگردد . اما حالا كه تمام آن اختلافات ، و كليهء آن محظورات از هر حيث و هر جهت مرتفع ، و انتظامات از دست رفته كاملا اعاده و كمترين توهمى هم از اين حيثيات براى اشخاص مترتب و متصور نيست ، ديگر حقيقة هيچ‌گونه علت و دليلى ، براى توسل و تشبث باقى نخواهد بود ، و حق آنست كه خود اشخاص بقباحت اين موضوع پىبرده ، و مفاسد و مضرات انفرادى و اجتماعى آن را پيش خود تشخيص بدهند .\r\nنظر باينكه در پايان اين عقيده ، بلافاصله و بالمره ، بايد به اين عقايد تاريك و افكار مشوش بعدها خاتمه داده شود ، من لاعلاجم كه بلااستثناء ، به تمام از عالى و دانى ، گوشزد نمايم كه بدوا معايب فوق را بمخيله خطور داده ، بىسبب و جهت تن بذلت و مسكنت ندهند .\r\nسپس ، اگر ديده شود كه باز اين رويهء نامطبوع تعقيب ميگردد ، و يا اشخاص غير صلاحيت‌دار طرف مشاوره ، با مقامات غيرمربوط واقع ميگردند ، بدون شبهه آن‌ها را در رديف خائنين وطن محسوب ، و چنان كه يكنفر خائن حق حيات در زندگى اجتماعى يك مملكت ندارد ، آن‌ها را حقا و عدلا محكوم ملك و ملت دانسته ، همان مجازاتيرا كه شايستهء آنهاست ، قويا دربارهء آنها اجرا خواهم نمود .\r\n\r\n","description":"","footnote":"","page_name":" 573 ","page_number":581},
  {"content":"\r\n\r\nتابحال اگر دولتهاى وقت ، از نقطه‌نظر حيثيات و اعتبارات مملكتى ، تذكر اين موضوع را جايز ندانسته و يا بواسطهء حفظ موقعيت ، هر مشاهده و مناظرهء سوئى را طرف اغماض و پرده - پوشى قرار داده‌اند ، البته اغماض و پرده‌پوشىهاى فوق ، تا زمانى ممكن بود امتداد يابد ، كه كار منجر به انقطاع رشتهء مليت نشود ، در صورتى كه جهالت اشخاص و امتداد مفاسد اخلاقى آن‌ها اساس مليت را متلاشى نمايد ، ديگر خود اغماض و پرده‌پوشى ، در رديف خيانت محسوب و بلاترديد بامورات و رفتاريكه افناى مليت و قوميت را تهديد مينمايد ، بايد اختتام يافته و ريشهء آن قطع و منقطع گردد .\r\nدر خاتمه ، ضمنا يادآورى مينمايم كه هيچكس نبايد از نقطهءنظر خارجى دولت سوءاستنباط و استفاده نمايد و همه بايد بدانند كه روابط و سياست خارجى دولت ، با عموم نمايندگان محترم خارجه ، كاملا حسنه و مستحكم و مخصوصا من سعى خواهم كرد كه روابط سابقه را ، در اتخاذ اصول كاملة الوداد ، تعقيب و تكميل نمايم .\r\nرئيس الوزرا و فرماندهء كل‌قوا - رضا\r\nمن هيچ شك ندارم كه خود سردار سپه ، تا قبل از اين تاريخ بخصوص در اوايل امر نيز از همين امامزاده‌ها بود كه بوسيلهء اين متوليان خارجى ، داراى موقوفات و دم و دستگاه شده بود « 1 » . ولى نميتوان معجزهء اين امامزاده را كه بوسيلهء اين بيانيهء خود سايرين را از اين قماش‌كارها بازداشته ، و خويش را صاحب منع و اعطاى منحصر بفرد كشور معرفى مىكند ، منكر شد ، و اين عزم و اراده ، و اين قوت نفس و شهامت و صراحت لهجه را كه بفضولىهاى ديپلوماتيكى ، و اين سابقه پنجاه ساله ، خاتمه داده است در شخص او ، تحسين نكرد .\r\nاز اين روز تا سوم شهريور 1320 ، اين قماش توصيه‌ها ؛ نه فقط در مزاح او و بنابراين در دستگاه دولت ، تأثيرى نداشت ، بلكه سردار سپه ، يا شاهنشاه پهلوى ، هرجا بوى ادنى تشبثى ميبرد ، سخت برآشفته ، و ذينفع را مطرود و منكوب كرده ، و بسا اتفاق افتاده است كه وزراء و رجال دربار هم ، بحقيقت يا سوءظن ، به همين جرم بحبس و تبعيد يا لامحاله بعزل و خانه‌نشينى ، گرفتار شده‌اند ، حتى براى گير آوردن متخلفين از گماشتن\r\n\r\n\r\n","description":"","footnote":"\r\n( 1 ) - در بعضى از دهات امامزاده‌هائى هست كه پاره‌اى از آنها بوسيلهء خواب ديدن بعضى از مقدسين دهاتى كه مثلا در فلان نقطه يكى از اولادهاى امام مدفون است و كاوش در محل و احيانا يافت شدن پاره‌اى چيزها كه دلالت بر دفن مرده‌ى در آن محل ميكرده است ، ايجاد شده است كه اصل و مبناى معقولى ندارد . در اين ضمن بعضى شيادها هم پيدا مىشوند كه بفكر استفاده از متولى شدن در امامزاده باهم تبانى ميكنند و از همين خوابها كه راستش هم حجت نيست بدروغ مىبينند و با اين دروغ دو آتشه مردم سادهء دهات را فريب ميدهند و امامزادهء دروغين براى آنها ميسازند و از قبه و بارگاه امامزادهء جعلى كه بخرج اهالى ساده برپا شده و نذرنيازى كه براى امامزاده مىآورند استفاده مىكنند ، اتفاق افتاده است كه بين دو نفرى كه امامزادهء جعلى را سرهم كرده در موضوعى نزاع واقع شده و يكى از آنها براى اثبات حقانيت خود در حضور جماعت به همين امامزاده قسم خورده و رفيقش از فرط عصبى بودن گفته است : كدام امامزاده ، همين امامزاده‌اى كه باهم ساخته‌ايم ؟\r\n","page_name":" 574 ","page_number":582},
  {"content":"\r\n\r\nمأمورين خفيه و آشكار ، در حول‌وحوش خارجىها هم كوتاه نيامده و تا روز آخر دورهء قدرت خود ، با كمال مراقبت اين بيانيهء خود را تعقيب داشت . من يكى دو جاى ديگر اين كتاب هم ، از اين حسن سياست اين مرد بزرگ ستايش كرده‌ام . زيرا قبل از اين تاريخ ، اين تشبثات ، و اين رويهء غير مرضيه ، چنان دست و پاى كاركنان دولت را درهم كرده بود كه اعضاى درجه سوم و چهارم ادارات هم دنبال اين وسيله گشته ، و هريك خود را به جائى بسته بودند ، و به پشتيبانى خارجى مباهات كرده ، و براى نمايش بستگى خود تظاهراتى هم در نزد بالادستهاى ادارى خود داشتند و خطاكارىهاى ادارى خود را به اين وسيله ، رفع و رجوع كرده بىمجازات ميگذاشتند .\r\nمن ، در اين پنج شش سالهء بعد از شهريور 1320 در كارى وارد نبوده ، و از اين قماش تشبثات اولاد داريوش و سيروس ، در اين دورهء هرج‌ومرج سياسى ، كه بودن قشون خارجى در كشور بزرگترين راه آن را براى آقايان اين كاره ، باز كرده بوده است خبرى ندارم ، ولى از يكى از بيانيه‌هاى آقاى احمد قوام نخست‌وزير فعلى ، كه چند ماه پيش اين كار را قدغن كرده بود ، همچو تصور ميكنم كه باز هم همان اوضاع سابق تجديد شده باشد ، و باز هم نميدانم كه اين بيانيهء آقاى نخست‌وزير اثرى داشته است يا خير ؟ همينقدر ميگويم ، كه بر اولياى امر واجب است كه از ادنى مداخلهء خارجى در كارهاى كشور جلوگيرى به عمل آورده ، در اينگونهء تشبثات را بر روى همه‌كس ببندند ، و تا مىتوانند از اين قماش بستگىهاى دروغين ، و پيستون‌تراشىهاى ننگين ، جلوگيرى به عمل آورند ، و فضولى مهمان را در خانه اجازه نداده ، اصل تساوى دول ، و معاملهء متقابله را در روابط خارجيها جدا در نظر گرفته . و اين قماش توصيه و سفارش‌نامه‌ها را در سبد كاغذهاى باطلهء پاى ميز تحرير ، بريزند ، و حيثيت خود و دولت و ملت خود را براى خوش‌آمد خارجىها ، بر باد ندهند و بدانند كه هرقدر در اين موضوعات سختگيرتر باشند ، عظم و احترام آنها ، در انظار همان خارجىها زيادتر خواهد شد ، و يقين داشته باشند كه هيچ دولتى براى اينكه توصيهء بوالهوسانهء سفيرش برآورده نشده است ، اعلان جنگ نخواهد داد .\r\n\r\nشوسهء بين تبريز و زنجان\r\nدر همين روزها بود كه عبد اللّه خان امير طهماسبى سرلشكر و والى نظامى ايالت آذربايجان ، مشغول ساختن راهء شوسهء بين تبريز و زنجان شده ، اين كار بزرگ را فقط با نطق و سخنرانيهائى كه براى عمله‌هاى بيگار جمع‌آورى شده از دهات مجاور خط راه ميكرد ، بانجام رساند . در 1312 كه به سمت رياست استيناف آذربايجان به تبريز ميرفتم ، شوفور در معبر قافلانكوه و گردنهء شبلى ، و ساير نقاط برجستهء عرض راه ، سنگهائى را كه بمنزلهء كرسى خطابهء اين والى نظامى بوده و براى يادگار در كنار راه حفظ كرده ، و نگاه داشته بودند ، به من نشان ميداد و براى امير طهماسبى خدا بيامرزى ميفرستاد .\r\nاين افسر قزاق مهاجر ، كه تا شب كودتا رئيس قزاقهاى گارد سلطان احمد شاه و در\r\n\r\n","description":"","footnote":"","page_name":" 575 ","page_number":583},
  {"content":"\r\n\r\nهمين دو سه ساله ، بايالت و سرلشكرى آذربايجان رسيده بود ، يكى از زرنگترين و سياستمدارترين افسران ارشد ، و يكى از كارىترين و فهميده‌ترين طرفداران سردار سپه از كار درآمده ، و در اين يكسالهء اقامت خود در آذربايجان ، چنان نبض اهالى را بدست گرفته بود ، كه ميتوانست بوسيلهء جور كردن اسباب ، و نطقهاى خود كه به زبان تركى ايراد ميكرد ، آنها را بهركار صعب و هرگونه فداكارى ، بدون هيچ غرولند وادارد . گشودن خيابان پهلوى ، در شهر تبريز بدون پرداخت غرامت به صاحبان خانه‌ها حتى با بارگذاشتن ديگهاى پلو از طرف صاحبان خانه ، و ساختن راه تبريز تا زنجان بدون دادن مزد بعمله‌هاى راه‌سازى ، از آن جمله است . اين مرد عجيب ، براى ساختن اين راه پرخرج و زحمت در ناحيهء كوهستانى ، جز يكى دو نفر مهندس روسى بالشويك گريخته ، و نطقهاى هيجان‌انگيز خود هيچ وسيله‌اى در دست نداشته ، و كشيدن اين راه پرپيچ‌وخم و بريدن گردنهء شبلى و قافلان كوه را تقريبا مجانى انجام داده و ساخته و پرداخته است . عملجات دهات مجاور خط راه ، كه براى كار ميآمده‌اند ، نه همين مزد نميگرفتند ، بلكه نان خود را هم همراه مىآورده ، سهل است سرعمله‌ها را هم بسفرهء خويش دعوت مينموده‌اند ، و براى اظهار خدمت و تحويل دادن كار بسرلشكر ، كه مثلا وعده كرده بوده است « سه روز ديگر بديدار دوستان عزيز خود بيايد » حتى شبها هم مشغول كند و كوب و نقل تحويل خاك و سنگ از گردهء تپه‌ها بدامنهء درها بوده‌اند . مالكين تبريزى ، كه در تهران بودند ، بيهوده براى رعاياى خود دلسوزى و غرغر ميكردند ، امير لشكر مقصود خود را كه تمام كردن اين كار مهم بود ، در هرحال انجام داد .\r\n\r\nخانهاى ماكو\r\nامير طهماسبى ، در آذربايجان وجاهت و نفوذ كلمه‌اى يافته بود كه سردار سپه ، بوسيلهء او توانست نقشهء برانداختن خان ماكو را طرح و انجام كند .\r\nخوانين ماكو رؤساى يكى از طوايف سرحدنشين ايران بوده‌اند كه از زمان صفويه در اين ناحيه سكونت داشته و در عهد قاجاريه ، و بعد از پيش آمدن روسها در خاك اصلى ايران ، چون محل آنها بين ايران و تركيه و روسيه واقع شد ، عنوان سرحددارى هم پيدا كردند ، ولى سرحددارى آنها جز اسم چيزى نبوده ، اين سرحد قلعه و استحكاماتى نداشته است ، كه سرحددارى بخواهد .\r\nناحيه‌اى كه فعلا بسه بخش ماكو و پل‌دشت ( عرب‌لر ) و سيه‌چشمه ( قره‌عينى ) تقسيم شده و هريك بخشدار عليحده‌اى دارد ، سابقا تحت حكومت خانهاى ماكو بوده ، كه امروز هم ، اكثر قراء اين سه بخش در ملكيت خانوادهء آنها باقى است ، و شايد گندم ملكهاى اين خوانين ، قبل از تلف و تفريط بيست سالهء اخير ، سالى به هفت هشت هزار خروار سرميزده است ، حتى املاك اين خانها از ناحيهء اين سه بخش هم تجاوز كرده ، و نزديكى خوى هم ملك‌هاى ، حاصلخيز زياد داشتند ، سهل است در شهر خوى هم داراى مستغلات زيادى شده بودند .\r\n\r\n","description":"","footnote":"","page_name":" 576 ","page_number":584},
  {"content":"\r\n\r\nقصبهء ماكو دو سه هزار نفرى جمعيت دارد . اين قصبه ، در دامنهء كوه بيستون‌وارى كه بر سر قصبه معلق است ، واقع شده و خانهاى ماكو قصرها و باغات خود را در بيرون قصبه ، به سمت سرحد تركيه ، ساخته‌اند . خود اقبال السلطنه رئيس خانواده هم ، قصر و عمارت و باغى براى خود ساخته ، كه نظير آن حتى در تهران آن روزها هم كمياب بود .\r\nاين قصبه در حقيقت آباد كردهء اين خانهاست . بهترين صنعتگران كه حتى در شهرهاى مهم آذربايجان هم نظير آنها وجود نداشت ، در اين قصبه گرد آمده بودند ، زيرا خانها براى ساختمان قصرهاى خود ، كه اكثر سليقه‌هاى اروپائى هم در آنها به كار برده بودند ، احتياج بوجود آنها داشته ، و آنها را زيردست استادانيكه از روسيه مىآوردند ، بار آورده و تربيت كرده بودند . بناهاى آينه‌كار و گچ‌بر و سيمانكار ، و نجارهاى ريزه‌ساز و قواره‌كار و آهنگران لوله‌كش ، كه در آن دوره حتى تبريز هم نظير آن را نداشت ، در اين قصبه دو سه هزار نفرى زياد بودند ، و قبل از اينكه تهرانىها سيمان را بشناسند ، خانهاى ماكو در عمارات خود سيمان به كار ميبردند ، و بخارى اطاقهاى آنها ، بخارى بدنه‌اى ( پچكاى ) روسى بود .\r\nگله‌هاى مخصوص خانهاى ماكو از گوسفندان سفيد ، كه سر و چشم و يكدست آنها خالهاى بسيار زيباى مشكى داشت ، در مراتع و مزارع ميچريدند ، و چوپان‌هاى خان اجازه نداشتند ، قوچ‌هاى فحل اين گله‌ها را ، با ميش‌هاى متفرقه مخلوط كنند ، بطورى كه اگر گوسفندى ، به اين نشان در ناحيه يافت ميگرديد ، دارندهء آن طرف بازپرسى و مؤاخذه واقع ميشد ، و چوپانى كه جرأت كرده ، قوچ فحل اختصاصى خان را با ميشهاى سايرين قاتى كرده بود ، طرف تنبه واقع ميگشت .\r\nدر سفر اوليكه به پطرز بورغ ميرفتم ، روزى كه مهمان مرحوم اسمعيل فرزانه كنسول خودمان در بادكوبه بودم ، اقبال السلطنه خان آخرى ماكو را در آنجا ملاقات كردم مردى خوش محضر ، و متمدن و هيچ بخانى كه در گوشهء شمال شرقى ايران در دامنهء كوه آرارات ، و نقطهء سرحدى بين ايران و تركيه و روسيه ، افتاده باشد شبيه نبود ، و اگر در آن دوره ، در بادكوبه كلاه ايرانى از لوازم هر ايرانى بشمار نمىآمد ، و آقاى اقبال - السلطنه فارسى حرف نمىزد ، از سرووضع و رويه و منش او انسان تصور ميكرد ، با يكى از لردهاى انگليسى يا گرافهاى اطريشى و آلمانى سروكار دارد .\r\nآنها كه بخزانهء او ، براى تماشا رفته‌اند ، از صندوقهاى سكه‌هاى طلاى او كه بطور مجموعه ( كلكسيون ) جمع‌آورى كرده بود ، داستانهائى گفته‌اند ، كه من از نقل عين آنها بواسطهء دورى آنها از فكر خود ، احتراز ميكنم . زيرا ، به نظر اغراق‌آميز خواهد آمد كه واحدهاى مجموعهء خان ماكو ، صندوق‌هاى مالامال از تمام سكه‌هاى طلاى كليهء دنيا باشد .\r\nالبته اين خان ، با اين همه ملك و علاقه و گاو و گوسفند و شتر ، سوارهائى هم براى فرستادن بدهات ، و مطالبه و جمع‌آورى محصول خود داشته است ، كه بمد زمان\r\n\r\n","description":"","footnote":"","page_name":" 577 ","page_number":585},
  {"content":"\r\n\r\nحقوق آنها را دولت ساليانه بعنوان سواران مستحفظ سرحدى ، ميپرداخته است . پس مقدارى از ماليات كم املاك خان و پسرعموهايش هم ، در مقابل حقوق اين سوارها پابپا ميشده ، و بالاختصاص در اين ده بيست سالهء آخرى ، به شرحى كه خوانندهء عزيز در ضمن بيان طرز عمل مالياتى ، از آن مسبوق است ، پيشكاران ماليهء آذربايجان ، شايد اسم ماكو را هم فراموش كرده بودند ، تا چه رسد باينكه همان مقدار كم ماليات عهد استبداد را از خان مطالبه كنند ، و تا اين تاريخ هيچگونه ادارهء دولتى به اين سلطنت كوچك نيمه‌مستقل نرفته و هيچيك از اهالى ، براى خود صاحب اختيارى ، جز خان نمىشناختند و خان هم هيچ آب به آن كوزه نميكرد « 1 » كه در مقابل اينهمه دارائى و نعمت بىحساب بدولتى كه همه‌چيز او از پرتو آن بود كمكى بكند ، يا يك مدرسه در اين اميرنشين خود بسازد ، و اگر خود را به جائى نبسته بود ، نه از راه علاقه بايران ، بلكه براى صرفه‌جوئى و ندادن باج و خراجش بود .\r\nمن هيچ نشنيده ، و در تاريخ قاجاريه هم ، نظرم نيست خوانده باشم ، كه اقبال السلطنه و پدرانش بتهران آمده ، يا در جنگهاى ايران شركتى كرده باشند . شايد هرچندى يك بار براى عرض لحيه ، و گرفتن لقب و درجهء نظامى و شمشير و تمثال ، و از اين خردوريزها به تبريز مىآمده ، و هديه‌اى براى وليعهدها ميآورده‌اند ؛ كه در اين بيست سال آخرى و اختلال امر آذربايجان ، و نبودن وليعهد در تبريز از اين حيث هم فارغ بوده و اقبال - السلطنه كه اكثر اوقات خود را در قفقاز و روسيه و اروپا ميگذراند ، هيچ‌وقت به تبريز نميرفت .\r\nكردهاى مكرى هم ، كه انگليسها به آنها وعدهء امارت كردستان مستقل را داده بودند پاپى اين همسايه نبوده ، اقبال السلطنه هم عاقل‌تر از آن بود كه براى دولتخواهى ايران با اين همسايه‌هاى خطرناك طرفيتى بكند .\r\nاين آقايان ، چون در سرحد ايران و تركيه و روسيه نشسته بودند ، به زبان فارسى و تركى هردو حرف ميزدند ، و در آخر اسم خود هم پاشاى تركى و هم خان فارسى را توأما به كار بسته و از حيث لوازم معيشت ، و طرز زندگى هم بيشتر بروسها تأسى كرده بودند .\r\nولى در آن واحد ، سجاياى ايرانى ، يعنى مهمان‌نوازى ، ملايمت و خوش‌رفتارى با زيردستان و مسالمت با همسايگان را ، كاملا دارا بوده ، و اگر احيانا كسى گذارش به اين سلطنت نيمه‌مستقل مىافتاد ، ناراضى از نزد آنها برنمىگشت ، اما اين اتفاق خيلى كم افتاده بود ، و رنود تهران راه ماكو را خيلى بلد نبودند ، كه اسباب زحمت خان بشوند .\r\nسردار سپه باهوش و جربزه‌اى كه براى اخذ در جبلت داشت ، بدش نيامد كه به اين اميرنشين مستقل ، كه از روز تشكيل بهيچ‌جا باج و خراجى نداده رخنه كند و خود را\r\n\r\n\r\n","description":"","footnote":"\r\n( 1 ) - در دهات مقدمهء هرگونه پذيرائى آب آوردن از چشمه است « آب به آن كوزه نكردن » كنايه از خود را وارد كارى ننمودن و خويش را آشنا نكردن با آن كار است نظير : « گوش خود را بدهكار ندانستن . »\r\n","page_name":" 578 ","page_number":586},
  {"content":"\r\n\r\nبه صندوق‌هاى مجموعهء سكه‌هاى خان رسانده ، ماليات دويست سيصد سالهء ماكو را ، از خان حاضر كه وارث خان‌هاى قبل است يك جا و يك بار وصول نمايد .\r\nالبته از طرف سردار سپه دستور محرمانه‌اى ، براى عملى كردن اين مقصود به جهت امير طهماسبى فرستاده شده ، و شايد در طرز عمل هم او را آزاد گذاشته باشد ، در هرحال از اين جزئيات كسى خبرى ندارد ، آنچه ظاهر امر است ، اين است كه امير لشكر كه در آن واحد والى نظامى هم بود ، ابتدا با اقبال السلطنه گرم گرفت ، و با رضايت او پادگان يكى دو گروهانى به آنجا فرستاد ، و تا توانست با خان مساعدت كرد ، سهل است فرماندهء پادگان را هم تحت امر او قرار داد ، بطوريكه اقبال السلطنه ، از اين اعزام قوه بماكو هيچ سوءظنى حاصل نكرد و چندين بار كه والى نظامى ، براى تمشيت كارهاى كردستان ، كه هنوز گرفتار شبيخون‌هاى سميتكو بود ، از راه خوى بحدود كردستان ميرفت ، بين او و اقبال السلطنه ، ملاقات‌هاى بالمره دوستانه و بسيار صميمانه هم ، اتفاق افتاده بود .\r\nدر ملاقات آخرى ، والى نظامى ماكو را باتومبيل خود دعوت كرده ، و بعنوان اينكه كار خاصى به او دارد ، او را به تبريز آورده و يكسر او را بحبس فرستاد و عده‌اى از پادگان نظامى قصر خان را كه خزانهء او در آنجا بود ، از خدمه خالى كرده و بعنوان مستحفظ در آن اقامت نمودند . در تبريز هم ، امير لشكر هرروز صبح ، براى ديدار و دلدارى خان بمحبس ميرفت ، و به او وعده ميداد كه مشغول اقدام است كه حضرت اشرف سردار سپه را از اشتباه‌كارى كه حضور مباركشان كرده ، و او ( اقبال السلطنه ) را متمرد قلم داده‌اند ، بيرون بياورد ، و عنقريب ، صحيح و سالم بقصر خود مراجعت خواهد كرد .\r\nپيش و پس تاريخ معلوم نيست ، بعد از چند روز ، از يكطرف اقبال السلطنه در محبس بسكتهء قلبى بدرود زندگى گفت ، و از طرف ديگر ، خزانهء خان ، كلا به تصرف مأمورين مخصوص امير لشكر ، و شايد خود او ، كه مخفيانه بماكو رفت و برگشت درآمد . آقاى امير - لشكر ، از شنيدن خبر فوت اين رفيق عزيز ، بخصوص از اين‌كه او اجرا كنندهء اين امر مركز ، و از بدبختى سبب شده است كه اين مرد محترم ، دور از زن و خانه و زندگى ، و در اين ضمن برحسب تصادف گرفتار اين مرگ نابهنگام گشته است ، بقدرى گريه كرد ، و به سر و سينه زد كه اگر غشوه براى نظامى بدنما نبود ، يقينا حاجت بكاهگل و گلاب ، يا استنشاق اتر پيدا ميكرد ، و بلافاصله با سرولباس خيلى درهم و بىترتيب ، كه علامت كمال تأثر او بود ، خود را بمحبس رسانده ، آنچه اشگ داشت ، براى فقيد سعيد ، ريخت و در تشييع جنازهء اين رفيق عزيز ، آنچه لازمهء احترامات نظامى بود ، به عمل آورد ، و نامه‌هاى متأثركننده‌اى كه دل سنگ را سوراخ ميكرد ، در تسليت فوت اين غريب از خانه و زندگى دور ، بكس و كار بخصوص ناتالى خانم عيال اقبال السلطنه ، نوشت و شايد مضمون تلگراف رمزى را هم ، كه بر اثر اقدامات قبلى او ، در بيگناهى اقبال السلطنه ، همان روز صبح از طرف بندگان حضرت اشرف فرماندهء كل‌قوا ، دائر باختلاص آن مرحوم ، رسيده بود در نامهء خود گنجاند .\r\n\r\n","description":"","footnote":"","page_name":" 579 ","page_number":587},
  {"content":"\r\n\r\nبا اينكه محتويات صندوقهاى خزانهء خان ، شمرده يا نشمرده ، كلا و بدون هيچ دست خوردگى و نقص ، و بدون كسر حق الپرچين ، تمام و كمال ، محرمانه بتهران منتقل شده بود ، گروهان مستحفظ قصر خان ، اجازه‌اى راجع به ترك گفتن قصرى ، كه بحفاظت آنها سپرده شده بود دريافت نكرده و براى حفظ قصر ، در آن حول‌وحوش مانده بودند و پس از مدتى هم وقتى كه در اين زمينه ، با آقاى امير لشكر امير طهماسبى مذاكره شد ، بهزار زحمت يادشان آمد ، كه يك همچو حكمى ، براى حفاظت خانهء آن مرحوم داده‌اند ولى چنان از واقعهء فوت او متأثر شده بودند كه فراموش كرده‌اند ، امر سابق خود را پس بخوانند ، و فورا بدستور آقاى امير لشكر ، خانه را بىعيب و نقص ، حتى با شمارهء حلقه‌هاى پرده‌هاى كرباسى درهاى خارجى قصر ، تحويل ورثهء آن مرحوم نمودند ، و قبض رسيد هم دريافت داشته ، و براى امير لشكر فرستادند . باز هم معلوم نيست ، كه قبض رسيد ، كه علامت صحت و ديانت آقاى امير لشكر بوده است ، در دوسيه‌هاى تبريز ضبط گشته است ، يا آقاى امير لشكر ، اين رسيد را براى اثبات نظم و ترتيب و صحت عمل خود ، تسليم حضرت اشرف رئيس الوزراء كرده‌اند .\r\nاگر خوانندهء عزيز از من بپرسد ، كه از روى كدام سند تاريخى ، من اين جمله را نوشته‌ام ، بدون هيچ رودربايستى ، بايد اعتراف كنم كه سندى در اين جمله ندارم . ولى گريه و زارى سرلشكر درستكار و رفيق شفيق خان ماكو را ، در تشييع جنازهء او همهء اهل تبريز ديده ، و اين چيزى است كه چون به حد شياع رسيده است ، براى بندهء شرمنده ، كه نويسندهء اين جمله هستم ، ترديدى در صحت آن نيست ، و در اين‌كه ورثهء مرحوم اقبال - السلطنه هم ، بعد از او از حيث وجه نقد ، لاشىء محض بودند ، و اعليحضرت رضاشاه پهلوى هم ، چون ميدانست كه آنها پولى در بساط ندارند ، و املاك آنها حاجت به نسق و ترميم دارد ، و به اين جهت ببانك ملى سفارش كرده بود ، كه به آنها وجهى قرض بدهد ، و حتى بر خلاف قوانين بانكى ، يكى دوبار هم ، باز بامر اعليحضرت شاه يكسال فرجه به آنها داده شده است ، هيچ ترديدى نمىباشد . پس خزانهء اقبال السلطنه ، كه آنهمه از پروپيمانى آن داستانهاى افسانه مانند در دهنهاى خاص و عام بود كجا رفته است ، كه حتى از شمشيرهاى غلاف مرصع و دانه‌نشانى ، كه خود و پدرش و جدش از سلاطين قاجار گرفته بوده‌اند هم اثرى پيدا نشده است ؟\r\nباقى ماند يك موضوع كه من از كجا دانستم ، كه خزانهء خان ماكو بىكم و كسر و بدون حق الپرچين ، بمركز منتقل شده است . خوشبختانه اين موضوع دليل روشن و واضحى دارد ، و آن اين است كه عبد اللّه خان امير طهماسبى ، بعد از آنكه ايالت و سرلشكرى آذربايجان را ، با كمال نارضامندى ترك گفت ، و بالاخره بوزارت فوايد عامه نايل شد ، در وقتى كه براى سركشى راه شوسهء بين بروجرد و خرم‌آباد ميرفت ، و در گردنهء چالان‌چولان به تير غيب چند نفر لر ، كه معلوم نشد از كجا آمده بودند ، و بكجا رفتند بدرود زندگى كرد ، جز خانهء ميرزا محمود وزير ، كه از ورثه حرمت الدوله عيال آن مرحوم ، آن هم در زمان\r\n\r\n","description":"","footnote":"","page_name":" 580 ","page_number":588},
  {"content":"\r\n\r\nسلطان احمد شاه ، خريده بود چيز قابلى نداشت . در صورتى كه آنها كه خزانهء خان ماكو را ديده‌اند ، بقدرى آن را پروپيمان ميگويند كه ده يك ، بلكه بيست يك آن هم ؛ ثروت هنگفتى ميشده است ، پس خزانه دست نخورده تحويل شده است .\r\nبراى اين واقعه ، با همهء منكرى كه داشته است ، نبايد اهميت سياسى قائل شد و مسموم ، يا مرحوم شدن اقبال السلطنه را ، در محبس تبريز ، يكى از ضايعات ملى و حتى بقول بعضى خيالبافها ، اين امر را بموجب دستور معلمين خارجى سردار سپه ، اگر بچنين تعليم و تعلمى قائل هم بشويم ، بجا آورد . زيرا خوانندهء عزيز از مطالعهء اين چند صفحه خوب ميداند كه خانهاى ماكو ، در دورهء قاجاريه ، بخصوص ناصر الدين شاه اهميت ايلى و جنگى خود را از دست داده ، و از ملاكها و سرمايه‌دارهائى بشمار مىآمدند ، كه از بيخبرى دربار سلاطين قاجار از اوضاع داخلى كشور ، استفاده كرده ، و با مشك خالى پرهيز آب ميگفتند « 1 » و بعنوان سرحددارى ، مركز را تا حدى باجگذار خود كرده بودند ، و سوارهاى ماكوئى هم ، جز عده‌اى از نوكرهاى خان و پسرعموهايش كه اسب و تفنگى داشته و اوامر اربابهاى خود را نسبت برعايا اجرا ميكرده‌اند ، چيزى نبوده‌اند . چنان كه با جان دادن اقبال السلطنه در محبس تبريز ، و تصرف خزانهء او تمام سه بخش ماكو به تصرف مأمورين دولت درآمد ، و جزئى مقاومتى هم از طرف پسرعموهاى اين خان با عظمت و جلال ظاهر نشد ، و همگى مثل ادوار قبل مشغول ملاكى خود شدند . اهميت اين واقعه بيشتر از نقطه نظر سلب امنيت جانى و مالى افراد است كه حتى ، در تاريخ ادوار گذشته هم ، كمتر بنظير آن برميخوريم ، و بايد اين كمدى را يكى از كارهاى بسيار نارواى سردار سپه بشمار آورد و من از تفقدهاى شاهانهء رضا شاه ، نسبت به بازماندگان اقبال السلطنه كه خود در خدمت استاندارى آذربايجان شاهد و ناظر آنها بوده‌ام ، تصور ميكنم كه در اين مورد هم ، باز اعليحضرت شاهنشاه پهلوى ، خيلى از اين عمل جابرانهء سردار سپهى خود خرسند نبوده‌اند .\r\n\r\nاخراج وستداهل از نظميه\r\nاز عمليات اين روزهاى سردار سپه پيداست كه ديگر برياست وزراء هم نميخواهد پابند كند ، بلكه براى خود مقامات بلندترى را قائل شده ، و گرماگرم بسوى مقصودش پيش ميرود .\r\n\r\n\r\n","description":"","footnote":"\r\n( 1 ) - « با مشك خالى پرهيز آب گفتن . » مانند و نظير : « با دست خالى توپ زدن . » و كنايه از سروصداى بىاساس راه انداختن و بدروغ خود را صاحب قدرت و اختيار جلوه دادن است . يكى از كارهاى بامزهء داشهاى تهران ، اين بود كه مشكى پيدا ميكردند و در آن دميده ، آن را مانند مشك پرآب بكول گرفته ، دهن مشك در دست و با صداى : « پرهيز آب » مردم را از دوروور طوق يا علم متفرق كرده ، از ازدحام زياد جلوگيرى مينمودند . ملا عبد اللطيف معلم مكتب‌خانهء ما ميگفت : در جوانى براى درس خواندن باصفهان رفته بودم . روز اولى كه بعد از ورود ، از مدرسه براى خريد خواربار خارج شدم ، صبح زودى بود ؛ دو نفر طرفين معبر پشت به ديوار ايستاده بودند و همچو وانمود ميكردند ، كه رشته‌اى در دست داشته مشغول تابيدن آنند من جلو آنها رسيدم ، طبعا توقفى كردم ، يكى از آن دو ، به ديگرى گفت شل كن آخوند رد شود .\r\nمؤمن هم مثل اينكه حقيقة رشته‌اى در ميان دو دست دارد دستهاى خود را پائين آورد . بايد كار اين دو لوطى اصفهانى را هم اقتباس عملى از همين مشك خالى پرهيز آب گفتن شمرد .\r\n","page_name":" 581 ","page_number":589},
  {"content":"\r\n\r\nبراى عملى كردن اين مقصود ، بدست داشتن نظميه از لوازم كارست . زيرا ، باوستداهل و مأمورين سوئدى زيردست او كه در نظميه هستند نميتواند شهر پاىتخت را كاملا در دست داشته ، و اقدامات خفيه‌اى كه براى مقاصد جاه‌طلبانهء خود لازم دارد ، باجراء برساند . براى كلك‌كنى سوئديها عده‌اى از طرف رئيس الوزراء مأمور بازرسى نظميه شدند و روزنامه‌هاى تهران گزارش‌هاى اين مفتشين را كه البته تماما پر از بىترتيبى كار سوئديها بود منتشر كردند ، و بعد از چند روزى سرهنگ محمد خان در گاهى كه تا اين موقع رئيس دژبانى بود ، برياست نظميه برقرار شد و سوئديها همانطور كه از ژاندارمرى خارج شده بودند ، از نظميه هم اخراج گشتند و بعضى از روزنامه‌نويسان ، كه بازهم زبان بدهن نميبردند ، به اين سرو و آن‌سر تبعيد و پاره‌اى از آنها هواخواه شدند .\r\n\r\nاقدامات بلدى سردار سپه\r\nميدانيم ، بموجب نظامنامه‌اى كه سيد ضياء الدين براى بلديه نوشته است تعيين رئيس بلديه ، با رئيس الوزراء است . سردار سپه كريم آقاى سرهنگ ( سرلشگر بوذر جمهرى ) مرد بيسواد ، ولى جدى و كارى را باينكار مأمور كرد . سابقا نوشته‌ام ، كه بعد از سيد ضياء الدين ، فقط عمارت فعلى شهردارى تهران ، البته نه بكاملى امروز ، ساخته شده بود ، ولى خاكهاى زيادى خرابى بناى سابق را بدورهء حوض ريخته ، دره تپه‌هاى بسيار بدمنظرى در آن ايجاد و چون جا كم آورده ، باقى خاكها را در گوشهء شمال غربى ميدان انبار كرده بودند .\r\nسرهنگ كريم آقا ، با وسائط نقليهء قشون ، كه تحت اداره‌اش بود ، در ظرف چند روز ، خاكهاى زيادى را از سطح ميدان خارج ، و بعضى قسمتهاى ناتمام بناى جديد را تمام كرد و اين ميدان را كه بميدان سپه موسوم گشت ، به شكل حاليه درآورد ، ( مجسمه رضا شاه در وسط حوض و فواره‌هاى فعلى ، از كارهاى بعد است ) و از آن روزها ، اقدامات بلدى به شرحى كه در همين جلد صفحهء 240 تا 254 نوشته‌ام شروع شد .\r\nساختمان اين ميدان ، و علاقه‌ايكه سردار سپه بامور بلدى نشان ميداد ، براى پيشرفت ساير مقاصد او نيز ، خيلى به كار بود . يكى دو نفر آمريكائى ، متخصص در امور بلدى هم ، كه حالا نظرم نيست ، در چه وقت شايد در كابينهء اخير قوام السلطنه ، استخدام شده بودند با كريم آقا همكارى ميكردند ، ولى همينقدر كه مدت استخدام آنها سرآمد ، پيمان استخدام آنها تجديد نشد ، و بكشور خويش بازگشتند . ساختمان مجراهاى فاضل آب ميدان سپه بدستور اين آقايان است ، كه بدون اينكه فكرى براى مخرج اين آب رو بكنند ، مجراى عريض پرخرجى براى اين ميدان ساخته بودند ، كه بعدها ، بلديه اين مجرا را بنهرهاى عميق طرفين خيابان الماسيه وصل ، و بنهرهاى ساير خيابانها تقسيم كرده ، بازار را از خطر سيل رهائى بخشيد .\r\n\r\nبقيهء انتخابات و افتتاح مجلس پنجم\r\nسردار سپه امروز ، غير سردار سپه دو سال قبل است ، و به خوبى ميداند كه در كشور مشروطه ، ولو ظاهرا بايد همه چيز بموجب قانون باشد ، بودجه‌ها را با هر اجحاف و تعدى و اصراف و تبذير و حيف و ميلى كه دارد ، بايد مجلس تصويب كند و هرگونه تغييرى كه\r\n\r\n","description":"","footnote":"","page_name":" 582 ","page_number":590},
  {"content":"\r\n\r\nبخواهند در اوضاع كشور بدهند ، قانون لازم دارد و تصويب قوانين بر عهدهء مجلس ، و مجلس از لوازم كار دولت است . حالا ديگر به خوبى فهميده است ، كه اگر بتواند اكثريت مطيع حرف‌شنوى در مجلس براى خود دست‌وپا كند ، تمام كارها بر وفق مرام انجام خواهد گرفت ، و الا به اشخاص ماجرىجو ، و وطن‌پرست‌هاى خشك كه حفظ وطن را فقط بضديت با كاركنان دولت مىدانند ، مصادف شده ، و تمام‌وقت او صرف كشمكش با اين دو طبقه بايد بشود .\r\nوكلاى تهران و پاره‌اى از شهرها انتخاب شده بودند ، و تغيير آنها ديگر ممكن نبود ، ولى بازهم ، عدهء انتخاب نشده در ولايات بقدرى بود ، كه با دسته‌اى كه از سابق در مجلس هواخواه او گشته ، و بازهم بوسائل محلى خود انتخاب شده بودند ، اكثريت حسابى تشكيل كنند . بنابراين ، توجه خود را بانتخابات ولايات معطوف داشته ، و افراد مطيعى را براى وكالت در نظر گرفت كه بىرضاى سردار سپه نمىتوانند بوكالت برسند ، نزد او رفته ، و سرسپردند و به اين كيفيت سردار سپه خاطر خود را از جانب اكثريت مجلس آينده آسوده نمود ، و گرماگرم انتخابات را خاتمه داده ، روز 22 دلو 1302 را روز افتتاح مجلس ، مقرر داشت .\r\nدر اينروز مجلس با نطق افتتاحى وليعهد محمد حسن ميرزا ، كه با اثاثهء قدرت و تشريفات لازم ببهارستان آمد ، گشايش يافت . مجلس چند روزى به كارهاى مقدماتى ، از قبيل تعيين هيئت رئيسه ، و تشكيل شعب پارلمانى و رسيدگى اعتبارنامه‌ها در شعب و تهيهء گزارش آنها ، پرداخته ، و بالاخره در دههء آخر حوت ، توانست وارد رسيدگى باعتبارنامهء وكلا در مجلس علنى بشود .\r\nدر ميان وكلاى مجلس پنجم دو دسته بودند ، كه با نظرات بلندپروازانهء سردار سپه همراه ، و قبلا همه‌گونه وعدهء همراهى ، در ترقى مقام به او داده بودند . يكى دستهء سيد محمد تدين ، كه در اين روزها باسم فراكسيون تجدد معروف شده ، و عدهء آن شايد ، بچهل نفر ميرسيد ، ديگرى سوسياليست‌ها كه به ليدرى سليمان ميرزا و ميرزا محمد صادق طباطبائى ، چهارده پانزده نفرى عده داشتند ، بطورى كه قبل از افتتاح مجلس هم سردار سپه اميدوار بود كه با اين پنجاه شصت نفر هواخواه ، هرچه بخواهد از مجلس بگذراند .\r\nدر ميان افراد اين دو دسته ، گذشته از ليدرها كه مردمان سابقه‌دار كارآزمودهء مشروطه بودند ، بعضى يافت مىشدند ، كه واقعا معتقد بودند ، كه جمهورى براى ايران نافع‌تر از سلطنت است ، ولى اكثريت آنها اهل اين افكار نبوده ، و نفوذ كلمه و قدرت سردار سپه ، آنها را جمهورىخواه كرده و ليدرها بوعده و وعيد آنها را با اين فكر همراه نموده بودند .\r\n\r\nملت جمهورى ميخواهد\r\nقبل از آنكه به چگونگى جمهورىخواهى ملت بپردازم ، بد نيست ببينيم ، اين نغمه از كجا شروع شده ، و چگونه پرورش يافته و چه شده است كه سردار سپه مستبد طرفدار جمهورى گشته است ؟\r\nبعقيدهء من ، چنان كه از ظاهر امر هم همينطور مفهوم مىشود تا قبل\r\n\r\n","description":"","footnote":"","page_name":" 583 ","page_number":591},
  {"content":"\r\n\r\nاز سفر آخرى بسلطان احمد شاه باروپا ، سردار سپه جز نيل بمقام رياست وزراء فكرى در سر نداشته و آنچه ميكرده است براى نيل به اين مقام بوده است . ولى بعد از آنكه سلطان احمد شاه ، از يك نارنجك دستى ، يا بهتر بگوئيم از يك ترقه كه در اطاق مجاور اطاقش در رفت چنان كه ديديم ، طورى جا خورد كه هم دستخط رياست وزراى او را امضاء كرد ، و هم بعنوان معالجه راه فرنگ را پيش گرفت ، فكر تصرف تاج و تخت هم بكلهء سردار سپه افتاد .\r\nبالاختصاص ، كه در حين مسافرت از تهران تا قره‌سو ، در التزام ركاب شاه بوده و ديد كه مؤمن ، چنان ترس كرده است ، كه حتى پولهاى طلاى شخصى خود را هم همراه برداشته و بفرارى بيشتر از پادشاهى ، كه موقتا بخواهد مسافرتى بكند ، شباهت دارد ، و از اين راه يقين حاصل كرد ، كه بين او و اين شاه مرعوب از او ديگر آشتى ممكن نيست ، و اول روزى كه اين شاه آنقدر قوت نفس پيدا كند كه بايران برگردد ، نكال و و بال او شروع شده ، نه همين رياست وزراء بلكه وزارت جنگ را هم بايد از دست بدهد ، و در عداد مخذولين و منكوبين درآمده ، يا لامحاله مثل سپهسالار خلعتبرى ، و نظاير او اكثر گرفتار خانه‌نشينى باشد ، و افكارى كه براى ترقى خود و كشور در سردارد ، از قوه بفعل نيايد .\r\nپس چه بايد بكند ، كه نقشه‌هاى او باطل نشده و مانند آرزوهاى خاك شده و خواب و خيال از بين نرود ؟ كار خيلى ساده و سهل ! بر كنار كردن اين شاه ترسو ، و تصرف تاج‌وتخت !\r\nاگر خوانندهء عزيز از من مستند ، براى اين دعوى بخواهد عرض ميكنم ، به لحن بيانيه‌ها و نطق‌هاى او در قبل و بعد اين مسافرت مراجعه فرمايند ، تا با من همعقيده شوند . مقايسهء خطابهء وزير جنگ ، بعد از فتح چهريق ، و ابلاغيهء « مسبب كودتا منم » با بيانيه‌هاى بعد از رياست وزرايش ، اگرچه شايد همه بقلم يكنفر ، و مسلما هيچيك بقلم او نبوده است ، ولى چون بدستور او است ، به خوبى مطلب را روشن و واضح مىكند كه « من من » هاى آن روزهاى او غير از بيانات مغزدار و پرمعنى و اساسى اين روزهاى اوست ، اما تغيير فكر ، و تنزل از تصرف تاج‌وتخت ، و قناعت بجمهورى كه مثلا او رئيس آن انتخاب شده ، و هرچندى يك بار قابل تغيير باشد ، نيز يكى از افكارى است كه هوش فعال و موقع شناسى اين افسر گمنام قزاق را ثابت مينمايد .\r\nسردار سپه به خوبى فهميده بود ، كه پاره‌اى از آزاديخواهان بيمزه و خيال‌باف در اين كشور هستند ، كه به مجرد شنيدن اسم جمهورى ، تصور خواهند كرد كه با اين طرز حكومت ، فورا ايران نظير فرانسه و سويس و آمريكا خواهد شد ، و همين كه تغيير طرز حكومت و جمهورى در افواه بيفتد ، بيشتر از سلطنت او كه عمليات گذشته ، او را مستبدتر از پدر و جد اعلاى سلطان احمد شاه هم معرفى كرده است ، طرفدار پيدا خواهد كرد .\r\nو اگر يكى دو سالى ، بعنوان رياست جمهورى بر اين كشور حكمفرمائى كند ، از رياست جمهورى تا سلطنت آن هم در نزد ايرانيها كه اكثريتشان شاه دوست تاريخى هستند ، يك قدم كوچك بيشتر نيست .\r\nبنابراين مناسب‌تر ، و ساده‌تر و طبيعىتر اين است كه ، بدست آزاديخواهان دوآتشه\r\n\r\n","description":"","footnote":"","page_name":" 584 ","page_number":592},
  {"content":"\r\n\r\nخود را برياست جمهورى برساند ، تا بعدها بدست سلطنت‌طلبان تاج و تخت را تصرف ، و سلطنت را در خانوادهء خويش مستقر نمايد . اين است كه مىبينيم ، بعد از مراجعت از سفر مشايعت شاه ، و تمشيت كارهاى عمومى كشور ، و سفرى بآذربايجان تغيير طرز حكومت را محرمانه ، با خواص خود از نظاميان و وكلائى كه با او همدست شده بودند ، بميان گذاشته ، و از رؤساى آنها قول مساعد گرفت ، و بلافاصله انتخابات را با سليقه و نظرات ليدرها ، كه هم‌خيالان خود را به او معرفى كردند ، بانجام رساند .\r\nبعضى از همين هم‌فكران اوليهء او ، كه مانند آقاى دشتى ، روزنامه‌هائى هم در اختيار خود داشتند ، در روزنامه‌هاى خويش مقالات نيشدارى ، برضد سلطان احمد شاه كه مثلا در سال قحطى گندم املاك ساوجبلاغ خود را بنرخ عادلهء قحطى فروخته ، يا طلاهاى كشور را در اين سفر آخرى بطور قاچاق با خود بخارج كشور برده بود نوشته و بعقيدهء خود كينهء سلطان احمد شاه را در دلها رسوخ ميدادند .\r\nمجلس كه باز شد ، البته بدستور مركز ، و تحريك نظاميان از كليهء ولايات تلگرافاتى با امضاهاى زياد ، از تمام طبقات مبنى بر تغيير سلطنت قاجاريه ، و تقاضاى تغيير طرز حكومت ، از سلطنت بجمهورى ، بمجلس ، و كپيه بروزنامه‌ها رسيد ، و روزنامه‌ها هم مقالاتى در محسنات اين طرز حكومت نوشتند ، و تا توانستند ، باد ببوق جمهورى كردند .\r\nرؤسا و ليدرهاى همدست سردار سپه ، كه در مجلس بودند ، به او قول دادند كه به مجرد اين كه اعتبارنامهء وكلا به حد نصاب از مجلس بگذرد ، فورا موضوع را طرح كرده ، بخلع سلطان احمد شاه از سلطنت ، و تغيير طرز حكومت از سلطنت بجمهورى ، و رياست سردار سپه رأى بدهند . بطوريكه ، روز اول حمل ، و سلام عيد نوروز 1303 را با رياست جمهورى او عيد بگيرند .\r\nاز طرف ديگر ، عده‌اى از وكلاى طبيعى تهران ، كه هميشه اكثريت داشتند ، مانند مشير الدوله و مؤتمن الملك و مستوفى الممالك و مدرس و دكتر مصدق ، و عده‌اى وكلاى ولايات نيز بودند ، كه باصل مقصود سردار سپه واقف ، و از اين جمهورى قلابى و تحميلى كه مقدمهء تصرف تاج‌وتخت ، و شايد توليد نزاع و كشمكش در كشور ميگشت ، گريزان بوده ، و تا همه‌جا براى مقاومت ، با اين خواب و خيال حاضر بودند .\r\nولى ، با اين اكثريتى كه ميخواست سردار سپه را برياست جمهورى ، و بعدها بمقام سلطنت ارتقاء دهد ، چه ميكردند ؟ مدرس با چند نفر ديگر ، مانند ميرزا هاشم آشتيانى وكيل تهران ، و حائرىزاده وكيل يزد ، و ميرزا على كازرونى ، و سيد حسن خان زعيم و چند نفر ديگر ، يك فراكسيون مانند كوچكى تشكيل كرده ، عجالتا تمام هم خود را مصروف داشتند ، كه نگذارند براى اول حمل اين كار عملى شود ، و براى اين مقصود ، بهترين راه را مخالفت با اعتبارنامه‌ها قرار دادند .\r\n\r\nمبارزه در مجلس\r\nدر مجلس ، كه از دههء آخر حوت كارهاى مقدماتى خود را تمام كرده و مشغول گذراندن اعتبارنامه‌ها شده بود ، مدرس از راه مخالفت\r\n\r\n","description":"","footnote":"","page_name":" 585 ","page_number":593},
  {"content":"\r\n\r\nبا اعتبارنامهء وكلا ، اعم از خودى و بيگانه ، تا ميتوانست از رسيدن وكلا بعدهء نصاب ، جلوگيرى ميكرد .\r\nسيد محمد تدين ليدر فراكسيون تجدد ، كه با چهل و چند نفر اعضاى فراكسيون خود ، و همكارى چهارده پانزده نفر فراكسيون سوسياليست ، توانسته بود خود را نايب رئيس اول مجلس كند ، هر روز با مدرس ، در سر مخالفت‌هاى او ، با اعتبارنامه‌هاى وكلا كشمكش ميكرد ، چنان كه در سر اعتبارنامهء معتمد السلطنه ( عبد اللّه وثوق ) كه بقول مدرس هميشه با زور رئيس الوزراء وكيل مىشود ، كار آنها بمشاجره و خشونت بيان عادى سيد تدين هم كشيد ولى مدرس دست از رويهء خود برنداشته ، و آخر كه دستش از همه‌جا كوتاه مىشد ، با پانزده شانزده نفر عدهء خود تقاضاى رأى مخفى كرد ، كه اعتبارنامه‌ها ديرتر بگذرد ، و عده براى روزهاى آخر حوت ، به حد نصاب نرسد .\r\nجلسه‌هاى 23 و 25 و 27 و 29 حوت ، با اين كشمكش گذشت ، در جلسهء 27 كه در سر اعتبارنامهء ميرزا هاشم آشتيانى ، تدين ، بتلافى مخالفت‌هاى مدرس ، مخالفت و مدرس از او دفاع ميكرد ، بين سيد مدرس و تدين ، كار از مذاكرهء معمولى مجلسى گذشته ، و بمحاجهء دو نفرى رسيد . مدرس در جواب تدين ، و در ضمن نطق خود ، در دفاع از اعتبارنامهء آشتيانى ، گفت : « فان الحرب اولها كلام » آقاى تدين ميخواهند جنگ بيرون را بيندازند توى مجلس ! تدين از سرجاى خود گفت : اشتباه ميكنيد ! مدرس گفت . اشتباه نميكنم تدين گفت : حرفتان را پس بگيريد ! مدرس گفت : پس نميگيرم ، شما ميخواهيد جنگ بيرون را توى مجلس بيندازيد ، و من حاضر نيستم ! تدين گفت چه ميگوئى ؟ مدرس گفت :\r\nحالا عرض ميكنم . تنها مسألهء انتخابات تهران نيست ، انتخابات تهران يك دوسيه دارد .\r\n( يعنى اگر اشكالى باشد ، راجع به همه است ، نه بآشتيانى تنها ) تدين گفت : نوبت بخودتان هم ميرسد ! مدرس گفت : برسد بنده و آشتيانى ، و صد امثال بنده و آشتيانى فداى اين جنگهاى بيرون ( مقصود جنگ جمهورىخواهان و اضداد آنهاست ) مىشود . بنده همانم كه در مقابل قرارداد با شما مخالفت كردم ! تدين گفت : شما همان هستيد كه به حضرت عبد العظيم تشريف برديد ! ( و با عصبانيت اضافه كرد ) حرف خصوصى را نزن ! ! مدرس گفت حرف خصوصى را شما ميزنيد ! تدين گفت مطالب خصوصى را چه حق داريد ، در مجلس مذاكره ميكنى ؟ من حاضر نيستم اينها را بشنوم ! ! و از جاى خود حركت ، و رو به اعضاى فراكسيون تجدد كرده ، گفت : آقايان ! بفرمائيد . مدرس گفت من همينجا ميمانم : تدين ( كه از فرط خشم متوجه حرفهاى خود نبود ) گفت : فراكسيون تجدد را ميگويم ! مردكه ! هر مزخرفى دلش ميخواهد ميگويد ! ! و با عدهء فراكسيون از مجلس خارج شد ، و چون عده براى مشاوره كافى نبود ، مؤتمن الملك رئيس ، از جا برخاست و مجلس قهرا تعطيل شد .\r\nدر كولووار مجلس ، دكتر احياء السلطنهء بهرامى ، كه از طرفداران جدى سردار سپه بود ، بمدرس نزديك شده ، كشيده‌اى به گوش سيد بزرگوار زد ، كه خود را نزد سردار سپه عزيزتر كرده باشد ، ولى همين كشيده سبب شد ، كه عده‌اى از وكلاى بيطرف كه متمايل\r\n\r\n","description":"","footnote":"","page_name":" 586 ","page_number":594},
  {"content":"\r\n\r\nبدستهء جمهورىخواه شده بودند از آنها برگشته ، به سيد مدرس گرويدند . فراكسيون او قوىتر شد ، و در خارج مجلس هم ، اين رفتار موجب نارضامندى اكثر مردم گرديد ، و آنها كه تا اين روز نسبت بقضايا سكوت اختيار كرده بودند ، همگى به زبان آمده ، و ضديت با جمهورى را علنى كردند .\r\nولى سيد مدرس با خوردن چك هم از ميدان در نرفت . در جلسهء 29 نيز با همان خونسردى عادى خود ، تا توانست از رسيدن وكلا بعدهء نصاب ، جلوگيرى كرده بطوريكه نزديك خاتمهء جلسه ، اكثريت ناچار شد چندين نفر از عدهء خود را كه اعتبارنامهء آنها هنوز نگذشته بود ، وادارد ، از رئيس مجلس تقاضاى مرخصى براى رفتن بقم بكنند ، تا از عدهء حاضرين در تهران كاسته شده ، و عدهء اعتبارنامه‌هاى گذشته به حد نصاب برسد ، و اين جمله ، يعنى رسيدن به حد نصاب را مؤتمن الملك رئيس در آخر جلسه اعلام داشت ، ولى ديگر وقت گذشته بود ، و اكثريت مجال نكرد ، طرح قانونى خود را راجع بتغير طرز حكومت و رياست جمهورى سردار سپه ، كه طبع و توزيع هم كرده بودند مطرح كند .\r\nفردا 30 حوت ، با اينكه مصادف با شب جمعه و شب نيمهء شعبان و شب عيد نوروز بود ، مجلس دائر شد ، و اكثريت هم اميدوار بود كه بتواند مقصود خود را قبل از حلول سال نو ، حاصل كند . ولى در اين روز ، چنان كه بعد از اين خواهيم ديد ، بواسطهء اتفاقات شهرى ، و جلسهء خصوصى جلسهء علنى دير تشكيل شد ، و با اين‌كه موضوع را مطرح هم كردند ، نتوانستند به نتيجه برسانند ، و خلاصهء جريان بقرار ذيل است :\r\nابتدا ، چند فقره اعتبارنامه‌هائى كه مدرس روز قبل در آنها مخالفت كرده ، و ناگزير يك جلسه عقب افتاده ، و اعتبارنامهء مؤتمن الملك هم يكى از آنها بود ، مطرح شد . سيد مدرس مخالفت‌هاى خود را استرداد كرده ، و يكى بعد از ديگرى باكثريت و اعتبارنامهء مؤتمن الملك باتفاق آراء تصويب شد ، و چون ديگر اعتبارنامه‌اى كه گزارش آن حاضر باشد ، در شعب باقى نماند ، از طرف يكى از وكلاى فراكسيون مدرس ، پيشنهاد ختم جلسه داده شد .\r\nسيد محمد تدين بكرسى نطق برآمد ، بدون اينكه تصريحى باسم جمهورى بكند ، از تقاضاى مردم ، و هيجانيكه در پاىتخت و كليهء كشور ، در عامهء طبقات بوجود آمده است سخن رانده ، و نتيجه گرفت ، كه بايد « مجلس عيدى بمردم بدهد ، ( يعنى جمهورى را تصويب كند ) و در هرحال ، نفيا يا اثباتا بايد جوابى بمردم داد ، كه خلق اللّه تكليف خود را بدانند ، زيرا جواب ندادن بمردمى ، كه در همه‌جا در جوش‌وخروش و منتظرند ببينند ، وكلا در مقابل درخواست آنها چه خواهند كرد دور از انصاف است . »\r\nپيشنهاد كنندهء ختم جلسه برخاست ، و گفت امشب سه عيد است ، كه دوتاى آن مذهبى ، و سومى آن ملى است ، وقت هم گذشته و قريب بغروب است ، امشب را تعطيل كنيد ، كه مردم بوظايف عيد خود قيام كنند ، تا بعد از عيد و سر صبر ، قضايا را مطالعه كرده و در آن رأى بدهيم .\r\n\r\n","description":"","footnote":"","page_name":" 587 ","page_number":595},
  {"content":"\r\n\r\nبعضى ديگر گفتند : كميسيون دوازده نفره‌اى از تمام فراكسيونها بسازيد كه آنها ، مقدمات كار را حاضر كنند ، و بمجلس علنى بياورند .\r\nتدين در جواب گفت : اين كارها همه شده است ، و سه ماده هم در اين زمينه طبع و توزيع گشته است ، چه مانع دارد ، كه همين حالا رأى داده شود ؟ ولى مجلس براى اين كار هنوز حاضر نشده بود ، و جمهوريخواهان دانستند ، كه در اين زمينه جر و بحث زياد خواهد شد . حواس همه بجانب موقع جلسهء آينده معطوف گشت . بعضى از وكلا پيشنهاد كردند جلسهء آينده ، بعصر شنبهء دوم حمل موكول شود .\r\nمدرس اظهار داشت ده پانزده نفرى از وكلا بخارج شهر رفته‌اند من پيشنهاد ميكنم صبر كنيم آنها هم بيايند و هيئت رئيسهء دائمى هم انتخاب شود ، آنوقت وارد اين كار بشويم و ديگرى پنجم حمل را پيشنهاد نمود .\r\nتدين ، كه ديد كار دارد به بعد از چهاردهم حمل موكول مىشود ، پيشنهاد عصر شنبهء دوم حمل را تأييد كرد . رئيس حقا پيشنهاد از همه نزديكتر را كه دوم حمل بود ، تحت رأى كشيد . اكثريت قيام كردند و جلسه بعصر دوم حمل موكول گشته ، مجلس برهم خورد .\r\n\r\nواقعات خارج از مجلس\r\nالبته طبق اطمينانى كه سردار سپه از طرف اكثريت مجلس يعنى فراكسيون‌هاى تجدد و سوسياليست ، حاصل كرده و يقين داشت كه براى روز اول حمل ، مانند رئيس جمهورى عيد گرفته ، و بسلام خواهد نشست ، دستورهائى بولايات و نظميه و بلديهء تهران ، و وزراء داده بود كه هريك از آنها بايد در روزهاى معين ، عمليات مخصوص به خود را انجام دهند ، و آنها هم هريك كارهاى خود را بموقع ميكردند .\r\nحسب الامر ، هرقدر ماه حوت نزديكتر به آخر مىرسيد ، تلگرافات جمهورىخواهان ولايات كه جز املاى نظاميان چيزى نبود ، زيادتر و شديد اللحن‌تر ، و جنبهء تشر و تشدد آن بيشتر مىشد . در مركز هم مقرر شده بود . بعدازظهر 27 حوت جماعتى با بيرق‌هاى سرخ ، و بعضى كه پيراهن سرخ پوشيده باشند ، دوره افتاده ، و تظاهرات جمهوريخواهى خود را علنى كنند ، و وقتى دردم ادارات دولتى و وزارتخانه‌ها و مجلس ميرسند ، پا سفت كرده ، تظاهرات زيادترى بنمايند ، و اين جانقولك‌بازى را تا 29 حوت كه بحسابيكه كرده بودند ، موقع گذشتن سه ماده از مجلس كذائى بوده است ، ادامه بدهند ، و مواد سه‌گانه هم ، اولى بخلع سلطنت از قاجاريه و دومى ، برقرارى حكومت جمهورى ، و سومى برياست جمهورى سردار سپه ، راجع بوده است .\r\nروز 28 ، بايد اعضاى تمام وزارتخانه‌ها و دواير دولتى شرحى دائر بجمهوريخواهى نوشته و هر وزارتخانه با وزير خود به منزل سردار سپه رفته ، لايحهء جمهوريخواهانهء خويش را بعرض برسانند . حتى اعضاى دفتر مخصوص سلطان احمد شاه را هم ، بهمن كار وادار كنند .\r\n\r\n","description":"","footnote":"","page_name":" 588 ","page_number":596},
  {"content":"\r\n\r\nدر همين روز ، چند نفر از كملين قوم مانند حاجى مخبر السلطنه و حاجى معين الدوله و احتشام السلطنه ، بايد نزد وليعهد بروند ، و استعفاى او را بگيرند و مثل اين بود كه روز 30 حوت كارها را ختم شده تصور كرده ، و براى آن روز برنامه تعيين نكرده بودند .\r\nبارى ، بعدازظهر روز 27 حوت ، با اعضاى ديوان محاكمات ماليه ، مشغول مراجعه بدوسيه‌اى بوديم ، يك مرتبه صداى جنجال و قال و قيل زيادى از بيرون شنيده شد .\r\nاين صداى ملت بود ، كه جمهورى ميخواست . از قراريكه گفتند ، بعضى از آنها هم ، با حال ظاهر عصبانى ميخواسته‌اند داخل وزارتخانه شده ، كه مثلا اعضاى وزارتخانه را هم همراه خود بدوره بيندازند .\r\nدر آخر روز ، كه ميخواستم به منزل بيايم ، براى ديدن اين دستجات و تماشاى اين جمهورىخواهى مصنوعى ، عمدا راه خود را دور كرده ، پياده از خيابانهاى لاله‌زار و شاه‌آباد و جلو مجلس ، و خيابان نظاميه آمدم . در بين راه ، بجمعيت‌هاى دويست سيصد نفرى ، كه البته عده‌اى از آنها بچه‌لات‌هاى تماشاچى بودند ، برميخوردم . اينها بيرقهاى سرخى در دست گرفته ، و عده‌اى هم پيراهن‌هاى سرخ بتن داشتند . جماعتى هم در اتومبيلهائى كه بنوارهاى پهن سرخ مزين شده بود ، نشسته در خيابانها بگردش افتاده بودند . جلو مجلس ، ازدحام ملت جمهورىخواه زيادتر بود . از وجنات عابرين ، كه به اين دستجات برميخوردند ، پيدا بود كه ميخواهند بگويند چه بازى خنكى ؟ ! ! از بعضى از آنها غرولند زير لبى هم شنيده ميشد .\r\n\r\nمنهم سوسياليست بودم\r\nدر موقعى كه سران حزب دمكرات و اعتدالى سابق ، ميخواستند ريگهاى اختلافات قديمه را از دامن بريزند ، و باهم متحد شوند روزى ، بديدار شيخ غلامرضا خان ( نامدار ) كه در جلد اول صفحهء 202 ذكرى از او كرده‌ام رفته بودم ، جناب آقاى ميرزا محمد صادق طباطبائى از راه رسيدند . ضمن صحبت ، گفتند حزب تازه‌اى داريم ميسازيم ، شما با ما همكارى نمىكنيد ؟ گفتم ، چه حزبى ؟ گفتند سوسياليست ؟ گفتم ، من با شركت برادرم چهل پنجاه دانك ملك دارم ، نميدانم سوسياليست ملاك چه تحفه‌اى از كار در خواهد آمد ؟\r\nگفتند اساس مرام همان مرام اعتداليست ، چيز تازه‌اى ندارد . مقصود تحزب است . گفتم در اين صورت ، البته مانعى ندارد ، كه شبها گاهى با رفقا دور هم باشيم ، و سياست ببافيم . بر اثر اين صحبت ، منهم سوسياليست شده بودم . ولى سوسياليست بودنم هم ، مثل اعتدالى بودنم بود . با اينكه در حزب اعتدالى ، چندى نايب رئيس جمعيت و در حزب سوسياليست يك مرتبه خزانه‌دار كل ، و در دورهء بعد ، منشى كل جمعيت هم انتخاب و تعيين شده بودم ، اين مقامات شامخ حزبى ، براى من جز اسم چيزى نبود .\r\nزيرا همانطور كه حوض بىآب قورباغه نميخواهد ، صندوق خالى هم خزانه‌دار نميخواست و جمعيت هم جز همان عده‌اى كه در كلوپ سوسياليست ، در ميدان بهارستان جمع ميشديم تشكيلات منظمى نداشت ، كه منشى كلى لازم داشته باشد . من هيچوقت خود را وارد كارهاى\r\n\r\n","description":"","footnote":"","page_name":" 589 ","page_number":597},
  {"content":"\r\n\r\nسياسى سران حزب نميكردم ، و با اوضاع آنوقت كشور اين تحزبها را نقش بر آب مىدانستم . ميگويند « از تفنگ پر يكنفر ميترسد ، و از تفنگ خالى ، دو نفر » اين احزاب در آن روزها ، همان تفنگ خالى بودند ، كه هم مردم از آنها ميترسيدند و هم آنها از بىمايگى خود ، آقاى طباطبائى و سليمان ميرزا ، اگر وكيل مجلس ميشدند از راه عدهء جمعيت و تشكيلات حزبى نبود ، بلكه بشرق دست خودكارى صورت مىدادند .\r\nسابقا اشاره كرده‌ام ، كه ميان سران اعتدالى ، اختلافى حاصل شده ، چهارده نفر ، باسم هيئت علميه ، خرج خود را از باقى سوا كرده بودند . مدرس و حاجى آقاى شيرازى از مبرزين هيئت علميه ، و آقاى طباطبائى و حاج ميرزا على محمد دولت‌آبادى از رؤساى دستهء مقابل بودند . از مدتى پيش ، مذاكراتى راجع باصلاح ، بين دو دسته در كار بود و نتيجه‌اى گرفته نميشد . روزى بديدار مدرس رفته بودم . يكى از افراد درجه دوم حزب نزد مدرس بود . در ضمن صحبت ، گفت آقا ! بالاخره ، اين مذاكرات اصلاحى بكجا رسيد ؟ مدرس گفت بهيچ‌جا ! گفت ، پس چه بايد كرد ؟ مدرس گفت من سه تا كار سراغ دارم ، كه اگر سه نفر از اين آقايان بكنند ، همهء اين حرفها تمام مىشود ! گفت آن كارها چيست ؟ مدرس گفت حاجى آقا ، تيليفونشا بكند ، حاجى ميرزا على محمد برود خرشا بفروشد ميرزا محمد صادق هم قرار بگذارد ، از صبح تا عصر ، دو سه جا بيشتر نرود ، سر يك هفته همه كارها روبراه خواهد شد ، و الا اين حزب اصلاح شدنى نيست . سيد بزرگوار درست ميگفت اين آقايان ، براى اساس دادن بحزب ، كارى نميكردند بلكه باسم حزب ، مشغول كارهاى شخصى خود بودند ، و نقطهء اساسى اختلاف همين موضوع بود .\r\nبارى چون منهم سوسياليست بودم سر راه سرى هم بكلوب سوسياليست‌ها كه در ميدان مجلس واقع بود ، زدم ولى رفيق باب دندانى ، كه باهم صحبتى بكنيم ، نيافتم . همه دنبال چاق كردن بوق جمهورى قلابى رفته بودند ، فقط يكى دو نفر نوكر مشغول جابجا كردن صندلىها براى كنفرانس فردا بودند . آخر نه اين است ، كه بايد رؤسا بوعدهء مساعدتى كه بسردار سپه داده‌اند وفا كنند ؟ يكى از كمكها همين كنفرانس است ، كه ميرزا محمود خان پهلوى ، جناب آقاى محمود محمود ، استاندار فعلى تهران ، كه در اينوقت نام خانوادهء خود را هنوز عوض نكرده بود ، از طرف كميسيون نطق و خطابه ، سخن‌ران اين كنفرانس تعيين شده ، و اين مرد صاف پاك بىآلايش ، با كمال ديانت ، و از روى ايمان و عقيده از دو روز قبل ، مشغول مطالعه براى حاضر كردن اين كنفرانس شده است .\r\nفردا صبح ، 28 حوت به مجرد نشستن پشت ميز اداره ، صداى زنگ تلفون بلند شد .\r\nديدم آقاى فرزين معاون وزارتخانه ، مرا باطاق وزير دعوت ميكنند . رفتم ، ساير رؤساى ادارات وزارتخانه هم رسيدند ، آقاى فرزين با حركت دستهاى خود كه كمك قوهء ناطقه‌اش بود ، بعد از مقدمه ، فرمودند صلاح نمىدانيد كه ما هم ، مثل ساير طبقات ، در اين نهضت جمهورى شركتى بكنيم ؟\r\nيكى از رفقا پرسيد ساير وزارتخانه‌ها چه كرده‌اند ؟ فرزين گفت تا آنجا كه من\r\n\r\n","description":"","footnote":"","page_name":" 590 ","page_number":598},
  {"content":"\r\n\r\nاطلاع دارم ، همگى امروز خيال دارند بروند ، و به حضرت اشرف آقاى رئيس الوزراء ، شركت خود را در اين نهضت اعلام دارند . من پرسيدم ، در هيئت وزراء ؟ فرزين گفت خير در منزل شخصى ايشان . پرسيدم فقط رؤساى ادارات ؟ گفت خير تمام افراد كرسىنشين وزارتخانه‌ها . گفتم البته آقايان وزراء هم بايد همراه باشند ، اينطور نيست ؟ گفت چرا همينطور است ! گفتم : هر ساعت را كه معين كنيد ميرويم . اين كار هم مانند يكى از وظائف ادارى است ، البته بايد اطاعت كرد . فرزين ، با لبخند جواب گفت ميخواهيد بفرمائيد او وظائف ملى ؟ گفتم : ملى و اداريش فرقى نميكند ، همين كه كارى وظيفه شد بايد اطاعت كرد ، ما هم اطاعت ميكنيم .\r\nفرزين مردى با احتياط ، و از بىمحابا حرف زدن منهم بى خبر نبود ، بنابراين صلاح ندانست ، بيش از اين ، در سر ادارى و ملى مباحثه كند . گفت ولى دست خالى نبايد برويم ، بايد نوشته‌اى هم همراه داشته باشيم . گفتم البته اين هم از وظائف است ، و براى اينكه در سر وظيفه محتاج بتوضح نشوند ، و بجملهء بعدى جواب بگويند ، اضافه كردم اين تقاضانامهء جمهورى را كى خواهد خواند ؟ گفت وزير . گفتم البته ايشان خودشان صورت نطق را حاضر خواهند كرد ؟ گفت از قضا ايشان خواهش كرده‌اند كه شما اين زحمت را بكشيد ! گفتم چون از قول ايشان است ، مانعى ندارد و بنده عوض ايشان مسوده ميكنم گفت خير ! از قول جماعت است ، منتها ايشان خواهند خواند . گفتم ولى توجه بفرمائيد ، چيزى را كه بنده از كار دربياورم ، يقينا با نظريات ايشان فرق پيدا خواهد كرد . گفت شما زمينه را دست مىدهيد ، هرچه را نپسنديدند ، اصلاح ميكنند و بعد پاكنويس خواهد شد گفتم ساعتى كه براى ما معين شده است ، چه وقت است ؟ با لبخند گفت ، ساعتى معين نشده است ، ولى تصور ميكنم ، دو ساعت بعدازظهر آنجا باشيم ، بهتر است . گفتم تا يكساعت ديگر ، پيش‌نويس نطق آقاى وزير را خواهيد داشت ، و برخاستم . گفت : چاى ؟ . . .\r\nگفتم ، آقايان رفقا از طرف من ميل خواهند فرمود من يك محاكمه هم امروز دارم . بايد اين پيش‌نويس را هم تدارك كنم . دستى با ايشان داده ، بيرون آمدم اول لايحه و بعد محاكمه را تمام كرده ، بعد از خوردن نهار ، دو ساعت بعدازظهر ، براى دفعهء اول ، به منزل سردار سپه رفتم . در اينوقت ، بيرونى ايشان عمارت مختصر سه چهار اطاقه‌اى بود كه از سمت خيابان سپه ، جلو كاخ امروز واقع است .\r\nدرختهاى كاج و سرو باغچه هنوز سايه‌گستر نشده ، بنابراين ، آفتاب بعدازظهر اواخر اسفند ، تمام باغچه را پر كرده بود عدهء زيادى از اعضاى وزارت ماليه كه خانه‌هاشان در محلهء حسن‌آباد و دروازهء قزوين و نزديكتر بود آمده و بقيه هم پشت‌سرهم ميرسيدند عده بقدرى شد كه تمام خيابانها و فضاهاى بىدرخت باغچهء جلو را پر كرد . جناب آقاى محمود جم وزير ماليه و رؤساى وزارت‌خانه ، نزديك عمارت سمت خيابان كاخ ايستاديم چون ديگر جاى راه رفتن باقى نمانده بود .\r\n\r\n","description":"","footnote":"","page_name":" 591 ","page_number":599},
  {"content":"\r\n\r\nسردار سپه از داخل عمارت بيرون ، و يكسر به سمت ما آمد . عز الممالك اردلان وزير فوائد عامه ، هم با اعضاى وزارتخانهء خود آمده ، و ايشان هم با ما بودند .\r\nتشريفات ورود رئيس الوزرائى كه دو روز ديگر رئيس جمهورى ، و شايد سال ديگر شاه خواهد شد ، به عمل آمد . حضرت اشرف ؛ خيلى بشاش و خندان ؛ گفت ماشاء اللّه چقدر اعضاى وزارت ماليه زيادند ! آقاى جم جواب گفت فقط شايد صد نفرى اعضاى وزارت فوائد عامه هم ضميمه باشند . بعد ، لايحه را از بغل بيرون آورده ، شروع كردند ولى مثل اين بود ، كه بعد از پاكنويس لايحه را براى دفعهء دوم نخوانده ، يا شايد عظمت موضوع ايشان را تكان داده بود چنان كه حدس ميزدم ، تمام آنچه را كه من بقلم آورده بودم ، پاكنويس نشده ، و بعضى چيزها هم اضافه شده ، و سوزن‌هاى رفو در آن پيدا بود ، در هر حال ، لايحه را تقديم نمود ، بعد ، عز الممالك لايحهء خود را خوب و شمرده خوانده و تقديم كرد . بازهم حضرت اشرف نگاهى بجمعيت انداخته ، و از عدهء زيادى كه با ايشان هم‌فكر شده‌اند ، همچنان مسرور بوده ، و با تبسم گفتند . يك فوجند . بعد ، با كمال خوشوقتى ، سرى فرود آورده ، تعارف جمعى بحضار كرده ، بداخلهء عمارت برگشتند .\r\nقبلا همه مىدانستيم ، كه بعدازظهر تعطيل است . بنابراين ، جمعيت متفرق و هركس دنبال خيال خود رفت . من به بعضى از رفقاى حزبى ، كه آقاى اردلان هم يكى از آنها بود ، نزديك شده ، گفتم عصرى براى استماع كنفرانس بكلوپ نمىآئيد ؟ گفت چرا گفتم حالا تا آنوقت ، دو ساعتى وقت داريم ، اين وقت را كجا بكشيم ؟ گفتند از همين حالا به آنجا برويم چطور است ؟ گفتم مانعى ندارد بعد از يكربع در كلوپ بوديم .\r\nدر اعلان دعوت ، ساعت كنفرانس چهار و نيم بعدازظهر معين شده بود ، ولى مثل اين بود كه اعضاى ادارات ، كه قبلا از تعطيل بعدازظهر خبر نداشته‌اند ، كه فكر سرگرمى براى خود بكنند ، همين كه از كنفرانسى ، كه در كلوپ سوسياليست داده مىشود ، باخبر شده‌اند ، همگى مثل ما چند نفر قبل از وقت ، يعنى ساعت سه تا سه و نيم بعدازظهر ، به سمت كلوپ آمده ، فضاى باغچهء وسيع كلوپ ما را مثل باغ سردار سپه ، پر كردند . در صورتى كه آقاى محمود پهلوى حساب چهار و نيم بعدازظهر را مىكند و شايد هنوز هم مشغول مطالعه و اصلاح مضمون كنفرانس خود و بنابراين غايب است .\r\nيكى از خصايص مردم كشور ما هم اين است كه هيچوقت نميخواهند بىترتيبى را كه از تقصير يا قصور خودشان در كارى پديد مىآيد ، متوجه خود دانسته لامحاله بىسروصدا نتايج آن را هم تحمل و حالا كه زودتر آمده‌اند حوصله كنند . اين را هم بايد انصاف داد ، كه يكى از بعدازظهرهاى گرم روزهاى آخر اسفند تهران بود و صندلى هم ، بقدرى كه تمام عده را كافى باشد ، نبود . زيرا ما منتظر هزار الى هزار و پانصد نفر جمعيت نبوديم .\r\nكم‌كم ، صداى شكوهء عجول‌هاى قوم باعضاء كميسيون نطق و خطابه رسيد ، مرا احضار ، و چاره‌جوئى كردند و پشت‌سرهم ميگفتند پس ميرزا محمود خان كجا است ؟\r\n\r\n","description":"","footnote":"","page_name":" 592 ","page_number":600},
  {"content":"\r\n\r\nمن بآقايان گفتم تا يكساعت ديگر منتظر ميرزا محمود خان نباشيد ! ايشان سر ساعت چهار و نيم اينجا خواهند بود . گفتند پس چه كنيم ؟ اين جمعيت حيف است متفرق شود و خوش آيند هم نيست كه بگويند ، بكنفرانس رفتيم ، ناطق نيامده بود ، برگشتيم . ديدم با اينكه تقصير يا قصورى متوجه ما نيست ؛ حرف حسابى است . به آقاى ميرزا ابراهيم زنجانى ، كه رئيس كميسيون نطق و خطابه بود ، عرض كردم شما تشريف ببريد به محل خطابه من و ميرزا - محمود خان را معرفى كنيد ، من پا منبرى ميخوانم ، تا ايشان بيايند . همه پسنديدند .\r\nمعرفى به عمل آمد .\r\nخوانندهء عزيز توجه دارد ، كه با وجود نوشتن لايحهء صبحى ، و فكرهائى كه پنج شش ساعت قبل ، براى جور كردن مطلب آن لايحهء ، از مغزم گذشته بود ، اين كنفرانس براى من مشكلى نداشت . منتها قدرى تاريخچهء جمهورى را كه بطور مقدمه اضافه كرده ، و قدرى هم شاخ و برگ و توضيح ، در اطراف نشو و نماى جمهورى ، در يونان و روم قديم و ونيز قرون وسطى و بالاخره آمريكا و فرانسه و سويس عهد جديد ، و كم تفاوتى حكومت جمهورى و سلطنتى ، و تقسيم جمهورى باعيانى و ملى ميدادم ، دو ساعت هم ميتوانستم در اين موضوع حرف بزنم . بهرصورت مجلس گرم شد . خيلى خوب هم گرفت . بطورى كه جمعيت بدست زدنهاى خود ، چندين بارى نطق مرا قطع كردند . در آخر كار ، يعنى وقتى كه ديدم آقاى ميرزا محمود خان پهلوى رسيدند ، كنفرانس خود را به اين جمله ، كه خيلى مورد تحسين عمومى حضار واقع شد ، ختم كردم :\r\n« آقايان ! استبداد بىترس دورهء مظفر الدين شاه ، ما را بحكومت ملى بىتقويتى كشاند . اميدوارم ، در اين جمهورى مردمان باتقوائى از كار دربيائيم ؛ كه بتوانيم حق اين حكومت را اداء كنيم . »\r\nبعد اضافه كردم . وقت كنفرانس ما در اعلان چهار و نيم بعدازظهر ، و در حقيقت از اين ببعد است . من مثل شاگرد روضه‌خوانها براى آقا ميرزا محمود خان ، پامنبرى خواندم . حق مطلب را ايشان اداء خواهند كرد .\r\nنطق ايشان هم بسيار جالب ، و حاوى مطالب علمى و تاريخى ، و با اينكه ايشان نطق مرا نشنيده بودند ، كه از تكرار مطلب بپرهيزند ، برحسب تصادف بيانات ايشان در هيچ‌جا تكرار مطالبى را كه من گفته بودم ، نداشت و بسيار دلپذير بود . پنج ساعت و نيم بعدازظهر ، مجلس كنفرانس با رضامندى مستمعين و آبرومندى كلوب ما خاتمه پذيرفت بطوريكه موافقين و مخالفين اوضاعى كه در اين دو سه روزه برپا شده بود ، هر دو دسته خوشوقت از در كلوب خارج شدند . زيرا ما دو نفر ، هيچيك اهل مرده‌باد و زنده‌باد و هووجنجال نبوديم و فقط حكومت جمهورى را از نقطه‌نظر علمى و تاريخى ، تشريح و محسنات و نواقص آن را توضيح كرده بوديم .\r\n\r\nدر دربار\r\nسه نفريكه در اين روز ، 28 حوت قرار بود بروند و بوليعهد توصيهء استعفاء كنند ، رفتند و توصيهء خود را كردند ، ولى قوت نفس وليعهد از برادرش بيشتر بود و از پذيرفتن اين توصيه استنكاف\r\n\r\n","description":"","footnote":"","page_name":" 593 ","page_number":601},
  {"content":"\r\n\r\nكرد . سردار سپه كه ميخواست در هرحال ، تا آخر روز 29 حوت كار را از هرحيث خاتمه بدهد ، از دم در نرفت ، و روز 29 به او پيغام فرستاد كه بايد عمارت دولتى را ترك بگويد .\r\nوليعهد مؤتمن الملك رئيس مجلس و عده‌اى از نمايندگان را احضار ، و مطلب را اظهار و كسب تكليف كرد . رئيس بمجلس برگشت . جلسهء خصوصى تشكيل و نمايندگان را از موضوع باخبر نمود .\r\nبعضى از نمايندگان ( از فراكسيون تجدد ) گفتند خوب است وليعهد مسافرتى بقم يا حضرت عبد العظيم كرده ، عيد را در آنجا بگذرانند . مدرس جواب گفت براى چه ؟ آقاى حائرىزاده از رئيس پرسيد كى اين پيغام را براى وليعهد داده است ؟ البته اين سؤال بيجواب ماند ، زيرا پيغام دهنده معلوم بود ، و رئيس مجلس هم نميخواست اسم ببرد .\r\nتدين به حائرىزاده گفت مثل اين است كه شما در اين كشور نيستند و هيجان مردم را نمىبينيد ؟ اگر وليعهد عمارت سلطنت را ترك نگويد ، جمهورىخواهان حمله خواهند كرد و ريشهء فساد را قطع ميكنند ! حائرىزاده گفت در اين صوت بايد مجلس بدولت تذكر بدهد ، كه عده‌اى مستحفظ بر عمارات سلطنتى بگمارند ، كه به اين بهانه اثاثه و جواهر سلطنتى بدست يكمشت رجاله ، از بين نرود . يكى از وكلا گفت آقاى حائرىزاده حق ندارد بملت جمهوريخواه رجاله بگويد . جلسهء خصوصى ، بدون اخذ تصميم برهم خورد . زيرا وقت جلسهء علنى رسيده بود .\r\n\r\nدر بازار\r\nبستن بازار در اين‌گونه موارد عامل مؤثرى است كه البته سردار سپه و عمالش از آن غفلت نكرده ؛ و خيال داشته‌اند كه بوسيلهء رؤساى اصناف ، اين قسمت را هم عملى كنند . ولى اصناف بمناسبت گردش عيد ، و فصل كسب و كار راضى به اين امر نشده ، جواب مساعد نميداند ، نظميه هم دست‌بردار نبود ، و بروساى اصناف فشار مىآورد . اما بىنتيجه ، زيرا اصناف گذشته از حساب ضرر مادى ، معنا هم با اين اوضاع مخالف بوده ، رؤساى آنها در باطن مشغول تمام كردن مجله بر ضد جمهورى بودند ، و عريضه‌هائى تنظيم كرده ، و بامضاى افراد ميرساندند كه بمجلس بدهند .\r\nرئيس نظميه ، محمد درگاهى ، قضيه را احساس كرده ، خواست بوسيلهء توليد اغتشاش بازار را ببندد و اصناف را با كار ختم شده مواجه نمايد . براى حصول اين مقصود ، بعد از ظهر 29 حوت ، جمعى را تحريك كرد ، در بازار چند تير خالى كردند و فرياد جمهوريخواهى كشيدند ، و براى اينكه مردم محل اجتماع و نطق نداشته باشند امر داد در مساجد بازار را بستند . اين عمليات هم ثمرى نبخشيد . مردم بقدرى عصبى بودند كه در سرتاسر بازار صف جماعت راست كرده ، به نماز مشغول شدند ، همين وضع غيرعادى سبب شد كه چند هزار نفر جمعيت در بازار جمع شوند ، و خطباى ضدجمهورى ؛ در همان بازار نطق‌هاى هيجان‌آميز برضد اوضاع حاضر بنمايد ، و رؤساى اصناف مجله‌هاى نيمه‌كارهء خود را زودتر بامضاى جماعت برسانند ، و براى رساندن عرايض و ابلاغ خواهش مردم ؛ با عدهء زياد بمجلس\r\n\r\n","description":"","footnote":"","page_name":" 594 ","page_number":602},
  {"content":"\r\n\r\nبيايند . در اين موقع مجلس علنى منعقد بود . نمايندگان اصناف در صحن بهارستان ايستادند . خالصىزاده امام صف نماز جماعت بازار را ، كه همراه آورده بودند ، براى مذاكره با رئيس مجلس ، بدرون پارلمان فرستادند .\r\nخالصىزاده ، در اين‌وقت ، آيت اللّه زادهء خالصى معروف ، و بر خلاف امروز طرف توجه عمومى بود . كاركنان تشريفاتى مجلس او را باطاق هيئت رئيسه فرستادند ، تا بعد از جلسه ملاقات حاصل شود . افراد فراكسيون تجدد ، كه جمعيت اصناف را ديده ، و از سماجت عربى خالصىزاده هم بىاطلاع نبودند ، فكرى بخاطرشان رسيد ، و آن مرعوب كردن اين آخوند عرب بود . چند نفر از آنها كه گفتند تدين هم همراهشان بوده ، بعنوان پذيرائى خود را بدرون اطاق انداخته ، در را بستند و كتك سفتى بآيت اللّه زاده زدند . خبر بنمايندگان اصناف رسيد ، براى خلاصى خالصى داد و فرياد راه انداختند . رئيس ادارهء جلسه را بنايب رئيس ، كه تازه از كتك‌كارى خالصىزاده فارغ ، و در جلسه حاضر شده بود ، واگذاشته بيرون آمد . رؤساى نمايندگان اصناف را پذيرفت ، و با متانت آنها را آرام كرده ، به آنها وعده داد كه عرايض آنها طرف توجه مجلس قرار خواهد گرفت . همين اقدامات و سروصدا سبب شد ، كه جمهوريخواهان مجلس با وجود عدهء كافى براى طرح لايحهء جمهورى نتوانستند در اين شب ( 29 حوت ) كارى صورت بدهند و دانستند كار به اين سهولت نيست ، كه مثلا با يك قيام و قعود معمولى اكثريت ، خاتمه يابد ، و در حقيقت اين نمايش عظيم روز شنبهء دوم حمل ، يعنى روزى كه در اين‌وقت جمهوريخواهان تصور ميكردند ، بتوانند لايحهء پيشنهادى را در آن روز ، بگذرانند ، گرديد ، و خواب و خيال جمهورىطلبى را باطل نمود .\r\n\r\nتفأل\r\nآقاى دكتر حسن عظيما وكيل عمومى ديوان كشور امروز ، در آن اوقات مدعى العموم ديوان محاكمات ماليه بود . صبح 30 حوت من براى ديدار دكتر به منزل ايشان رفتم . آقاى ريحان مدير روزنامهء گل زرد ، كه در آن واحد رئيس دفتر ديوان محاكمات ماليه هم بود ، مثل من براى ديدار او وارد شد . يك شخص ديگرى هم ، كه از جملهء خواص دكتر و فعلا اسمش نظرم نيست از راه رسيد . دكتر حسن خان در دوره‌هاى قبل از سياستمداران بوده ، و در اينوقت هم كه ادارى شده بود از سياست‌بافى بدش نمىآمد و رفقاى سياستمدار سابقش هنوز هم از دادن اخبار تر و تازه به او كوتاه نمىآمدند ، و بازهم مثل دورهء سابق از جزئيات مسائل روز و چگونگى افكار محافل مطلع باخبر ، و يكى از اشخاصى بود كه صددرصد اطمينان داشت ، كه رنود جمهورى را علم خواهند كرد .\r\nميدانيم مقرر شده بود كه عصر 29 حوت قانون خلع قاجاريه ، و برقرارى جمهورى و رياست جمهورى سردار سپه از مجلس بگذرد ، و چنان كه ديديم نگذشته بود ، و البته اين نگذشتن كار در ساعت مقرر ، سكته بساير برنامه‌ها وارد ، و كارها را درهم و برهم ميكرد بنابراين مباحثه در اين‌كه چه پيش خواهد آمد ؟ و بالاخره ، در اين بازى كدام يك\r\n\r\n","description":"","footnote":"","page_name":" 595 ","page_number":603},
  {"content":"\r\n\r\nاز طرفين خواهند برد ؟ در اين محفل چهار نفرى ما امرى طبيعى است . دكتر عظيما بواسطهء اطلاعى كه از تحشيد قواى جمهوريخواهان داشت ، چون هيچ سببى براى نگذشتن قانون در ساعت مقرر نميتوانست فكر كند ، در اخباريكه آقاى ريحان از واقعات ديروز در مجلس و دربار و بازار ميداد ، خيلى دقت كرده ، و آنها را با اطلاعات خود ميسنجيد ، ولى هيچ نتيجهء مثبتى ، در نفع و ضرر طرفين قضيه نميرسيد . من بآقاى دكتر گفتم ميخواهيد بدانيد كه كدام طرف فاتح مىشود ؟ گفت بلى ! گفتم با پيش‌آمدهاى ديروز و ديشب ، حكم كردن در آن كار مشكلى است . من يك راه براى حل آن دارم ، و آن تفأل با قرآنست .\r\nدكتر برخاست ، از كتابخانه قرآنى درآورد و بدست من داد . گفتم قبلا نيت را معلوم كنيم . بعد از كمى رد و بحث ، نيت به اين قرار گرفت ، كه « با وضع حاضر كدام‌يك از طرفين جمهوريخواهان ، يا سلطنت‌طلبان غالب خواهد شد ؟ »\r\nقرآن را گشودم . آيهء  إِنْ هذانِ لَساحِرانِ . . .  بود . گفتم فرعون بمصريان ميگفت موسى و برادرش ساحرند ، و به درد شما نميخورند . سردار سپه هم بمردم ايران ميگويد اين شاه و وليعهد هزار عيب دارند ، و به درد شما نميخورند ، و جمهورى خوب است در نتيجه كار بر وفق مرام موسى و هارون شد . در اينجا هم ، نتيجه بر وفق مرام شاه و وليعهد خواهد شد .\r\nدكتر حسين خان گفت پس جمهورى چه مىشود ؟ گفتم جمهورى معلوم است كه به جائى نميرسد . معذا ، براى آن هم تفألى مىزنيم . قران را گشودم آيهء خلق انسان از نطفه و علقه و مضقه ، و تبديل به استخوان و پوشش استخوان به گوشت ، و بالاخره به دنيا آمدن و تبارك اللّه احسن الخالقين بود . گفتم تازه تخمش در مغزها كاشته شده ، چندين نقل و تحويل لازم دارد ، تا به دنيا بيايد .\r\nاين طرز تفأل را من در حديث و روايتى نديده‌ام ، ولى بفكر خود ، در موارد سخت و مشكل آيهء  « وَ عِنْدَهُ مَفاتِحُ الْغَيْبِ  را . . . تا  لا رَطْبٍ وَ لا يابِسٍ إِلَّا فِي كِتابٍ مُبِينٍ »  ميخوانم و قرآن را ميگشايم آيهء سر صفحهء راست را از صدر مطلب تا ذيل ، با شأن نزول تطبيق و از آن‌رو مطلب را استخراج ميكنم .\r\nبسال 1307 شمسى ، در شيراز بودم . در همان اوقاتى كه بچه سقا بر امان اللّه خان پادشاه افغانستان شوريده ، و سلطنت خانوادهء امراء افغانستان را برهم زده بود ، شبى در منزل حاجى سيد ابراهيم ، معروف بحاجى مدرس برادر سيد يعقوب انوار مهمان بودم .\r\nجمعى از اعضاى عدليهء فارس و آقاى همايون سياح پيشكار ماليهء فارس هم بودند . مرحوم رجاء رئيس محكمهء بدايت ، با ساير آقايان ، در اوضاع افغانستان و اين‌كه آيا بچه سقا پيش ميبرد يا نه ، و كار افغانستان كه تازه مستقل شده است ، با اوضاعى كه انگليس‌ها براى آنها پيش آورده‌اند بكجا خواهد رسيد گرم مباحثه بودند و هركس در نفى اثبات طرفين قضيه ، دليل‌هائى ذكر ميكرد ، حاجى سيد ابراهيم ميزبان هم غرق محاجه بود .\r\nگفتم آقايان ! ، جز خدا كسى نميداند فردا چه پيش مىآيد . حالا اگر خيلى مايليد\r\n\r\n","description":"","footnote":"","page_name":" 596 ","page_number":604},
  {"content":"\r\n\r\nقبلا بدانيد كه از بچه سقا و سلسلهء امراء ، كداميك از طرفين غلبه خواهند كرد ، قرآنى به من بدهيد ، تفأل بزنم . حاجى سيد ابراهيم برخاست ، قرآنى آورد ، و تمام اهل مجلس ساكت شدند . قران را گشودم آيهء   « فَضَرَبْنا عَلَى آذانِهِمْ فِي الْكَهْفِ سِنِينَ عَدَداً ثُمَّ بَعَثْناهُمْ . . »   بود . گفتم يك چندى ، سلسلهء امراء از كار خارج ميمانند ، دو مرتبه بر سر كار مىآيند و استقلال خود را بدست مىآورند . حاجى سيد ابراهيم گفت : مثلا مثل اصحاب كهف ، تا سيصد و نه سال آنها از استقلال دور خواهند بود ؟ گفتم حاجى آقا ! چرا متوجه مطلب نيستيد حرف بين سلسلهء موجود و بچه سقاست ، در اينجا مطابق قاعدهء عقلى ، بيشتر از يكى دو سال فرجه ندارد . گذشته از اين ، اگر در تمام قرآن بگرديد ، آيه‌اى از اين مناسب‌تر براى اين مقصود پيدا نميكنيد .\r\nمرحوم محمود خان ملك الشعراى ناصر الدين شاه ميگويد : در بروجرد وزير بودم روزى بديدار يكى از آقايان طباطبائى بروجرد ، كه مرد وارسته و امين و طرف توجه عامه بود ، رفتم . شخصى وارد شد ، بآقا گفت يك استخاره براى من بكنيد . آقا قرآن را گشود و گفت ميخواهى خرى بخرى ؟ مردك گفت بلى آقا ميخواستم يك خر بخرم . آقا گفت خوب است ، برو بخر . مردك بيرون رفت . بآقا گفتم اگر من بر اخلاق شما واقف نبودم ، بايد پيش خودم حكم كنم ، كه شما براى نمايش قبلا تبانى با اين مرد كرده باشيد شما از كجاى قرآن استخراج فرموديد ، اين مرد ميخواهد الاغ بخرد ؟ آقا خنديد . گفت آيهء  « سَنَشُدُّ عَضُدَكَ بِأَخِيكَ »  بود . برادر لر ، خر است . از اينجا دانستم كه ميخواهد خرى بخرد .\r\n\r\nشنبهء دوم حمل 1303\r\nبرنامهء جمهورىخواهان عصر روز 29 حوت تمام شده ، و آنچه بايد بدان عمل بكنند ، بجا آورده بودند ، فقط اصل كار كه قانون بود نگذشته بود ، كه آن هم بعد از اين مقدمات و سوابق ، و با داشتن اكثريت ، مسلم ميگذراندند . اگرچه در اين ضمنها ، چك كارى مدرس و كتك‌كارى خالصىزاده پيش‌نماز اصناف در بازار مردم را عصبانى كرده بود ، ولى فراكسيون‌هاى تجدد و سوسياليست اين دو واقعه را چيز مهمى نميدانستند . اما اصناف و مردم عموما خيلى از اين موضوع ، بخصوص چك خوردن مدرس ، متغير بودند . اصناف هم كه روز 30 حوت براى مطالبهء جواب تظلم ديروز خود بمجلس مراجعه كردند ، به آنها جواب داده شده بود ، عصر شنبه تكليف جواب معلوم خواهد شد . سيد مدرس هم در روز اول و شب و تا ظهر روز دوم حمل در منزلش نشسته ، و مردم كه براى ديدار عيد مىآمدند بسردسته‌هاى بازارى و مردمان ذينفوذ شهرى ، آنچه لازم بود ميگفت و آنها را كه بايد پى جمع‌آورى اشخاص بفرستد ، ميفرستاد .\r\nبعدازظهر اين روز ، از تمام محلات جمعيت رو بمجلس هجوم آورد . نمايندگان و سرجنبانان آنها كه اكثر از علماى محلات بودند ، بداخلهء عمارت رفته ، در اطاقهاى مجلس نشستند و باقى مانده ، در باغ بهارستان و ميدان جلو مجلس ، و تمام خيابان نظاميه\r\n\r\n","description":"","footnote":"","page_name":" 597 ","page_number":605},
  {"content":"\r\n\r\nاز سرچشمه تا خيابان ژاله ، و تا كمركش خيابان شاه‌آباد ، و خيابان وزارت فرهنگ امروز ، را سراسر پر كرده بودند ، در حالى كه در جلو اكثر دسته‌ها ، علمهائى كه روى آن زنده‌باد سلطان احمد شاه ! مرده‌باد جمهورى نوشته بودند كشيده ميشد ، و بعضى هم جمله‌ها يا اشعارى مانند :\r\n ما دين نبى داريم * جمهورى نميخواهيم \r\nمىگفتند . يهودىها هم دسته‌اى ساخته با خاخام‌هاى خود بجمله‌هاى ذيل :\r\n ما تابع قرآنيم * جمهورى نميخواهيم \r\nمترنم بودند .\r\nكم‌كم ، عرصه بر آقايان فراكسيون‌هاى تجدد و سوسياليست كه تا اين ساعت خود را فاتح مىدانستند ، تنگ شد ، و لولئين براى آنها دانه‌اى هزار تومان قيمت پيدا كرد .\r\nاين بود ، كه بوسيلهء تلفون ، بسردار سپه اطلاع داده ، او را بكمك خود طلبيدند ، كه شايد با اشتلم نظامى مردم را خفه كرده و لايحه را با يك پاشو و بنشين بگذرانند .\r\nسردار سپه هم احتياط خود را داشته ، و قبلا عدهء كافى از نظاميان مسلح در حول‌حوش مجلس واداشته بود . بعد از رسيدن تلفون ، به اين نظاميان امر شد بداخلهء مجلس رفته ، و براى آمدن رئيس الوزراء بمجلس راهى ، از ميان جمعيت ، باز كنند و دو رديفه در طرفين اين راه بايستند به اين بهانه عده‌اى زيادتر از لزوم بداخلهء مجلس نفوذ كرده ، و اين گوشه آن گوشه ايستاده ، و براى اجراى امر ما فوق حاضر بودند .\r\nسردار سپه ، با عده‌اى از افسران ارشد ، وارد صحن بهارستان شد ، ولى مردم اعتنائى به او نكرده ، سهل است از بعضى فرياد مرده‌باد جمهورى هم بلند شد . شيخ مهدى سلطان - الواعظين ، يكى از خطباى صدر مشروطه ، در سر پله‌ها براى مردم نطق ميكرد . سردار سپه نزديك او آمد ، و با شلاق خود ، يكى دوتا بهرجاى او رسيد نواخت ، و امر كرد او را پائين كشيدند . يكى از تماشاچىها ، معلوم نيست از كجا ، پاره آجرى بدست آورده براى سردار سپه پرتاب كرد . اين پاره‌آجر ، كه بگردهء او اصابت كرد ، خشم او را زياد نمود .\r\nامر داد مردم را بزنند ، و از صحن بهارستان برانند . اين امر اجرا شد . نظاميان با سرنيزه و ته تفنگ بمردم حمله بردند . بعضى فرار كردند ، و برخى درخت‌هاى كوچك باغ را ريشه‌كن كرده ، با نظاميان بناى زد و خورد گذاشتند ، و در اين زد و خورد ، از طرفين عده‌اى مجروح گشتند . نظاميان عده‌اى را ميان گرفتند ، و آنها را بكلانترى بخش 2 كه در ميدان بهارستان و نزديكى مجلس بود ، بردند . سردار سپه كه كار را ختم شده ميپنداشت ، به تأنى از پله‌هاى سرسراى مجلس بالا رفت در صورتى كه افسرانش اطراف او را احاطه كرده بودند .\r\nاز طرف ديگر ، مؤتمن الملك رئيس مجلس ، كه از پشت پنجرهء طبقهء فوقانى متوجه صحن بهارستان ، و زدوخورد نظاميان با مردم گرديد ، از اطاق خارج شده به سمت پله‌ها آمد كه به اين صحنهء ناشايسته خاتمه‌اى دهد . سر پله ، سينه‌بسينه بسردار سپه برخورد . با تشدد گفت اين\r\n\r\n","description":"","footnote":"","page_name":" 598 ","page_number":606},
  {"content":"\r\n\r\nچه وضعى است ؟ ! مطابق كدام قاعده شما مردم را در خانهء خودشان و با اسلحهء خودشان ميزنيد . ؟ ! ! سردار سپه گفت من بوظيفهء رياست دولت عمل ميكنم ! حفظ انتظام و جلوگيرى از اغتشاش وظيفهء من است ! رئيس مجلس گفت اختيار مجلس با من است ! تو رسميت ندارى ! الان تكليف تو را معلوم ميكنم ! ! سيد محمود ! زنگ را بزن ، تا به اين شخص بفهمانم كه مجلس جاى اين رفتار نيست ! ! و به سمت اطاق مخصوص خود رفت . « 1 »\r\nسردار سپه ، در مقابل اين متانت و اين حرف‌هاى رك و سخت ، جا خورد ، و اول كارى كه كرد جلوگيرى از حملهء نظاميان بمردم بود ، كه بوسيلهء يكى از افسران ارشد همراه خود بموقع عمل گذاشت . بعد بوسيلهء پاره‌اى از وكلاى طرفدار خود از مشير الدوله خواهش كرد ، كه بين او و رئيس مجلس را التيام بدهد . مشير الدوله به او گفت : رئيس مجلس حق داشته است زيرا حفظ انتظامات داخلى مجلس و بهارستان با شما نيست و شما حق نداشته‌ايد مردم را در اين‌جا بزنيد . بالاخره بعد از خواهش وكلا ، او را براى عذرخواهى نزد رئيس مجلس برد . مؤتمن الملك به او گفت : از من چه عذرى ميخواهيد ؟\r\nاين عذر را از روحانيون و رؤساى محلات ، كه نمايندهء مردمند بخواهيد !\r\nسردار سپه باطاقيكه رؤساى محلات و علما بودند رفت ، و از آنها عذرخواهى كرد .\r\nحتى كار بروبوسى هم رسيد . بعضى به او گفتند امر بدهيد ، عده‌اى را كه بكلانترى برده‌اند فورا مستخلص كنند . سردار سپه امر بخلاصى آنها داد .\r\nولى مردميكه از حملهء نظاميان فرار كرده بودند ، بخانه‌هاى خود رفته هريك چوب و چماق و از اين قماش وسيلهء دفاعى بدست آورده ، براى نجات نمايندگان خود مراجعت\r\n\r\n\r\n","description":"","footnote":"\r\n( 1 ) - مردم مرحوم مؤتمن الملك ، حسين پيرنيا را در دورهء پانزدهم وكيل مجلس شوراى ملى انتخاب كرده و آنمرحوم استعفا كرده بود . هرقدر سردسته‌ها براى پس گرفتن استعفا نزد ايشان ميرفتند ، آنمرحوم ايستادگى ميكرد . در اين اوقات من براى كارهاى ملكى كه از آنمرحوم در اجارهء من بود نزد ايشان زياد ميرفتم . روزى بايشان گفتم : شايد اينقدر مقاومت در مقابل تمايل مردم سزاوار نباشد . گفت : از من چه برمىآيد ؟ گفتم : مردم از شما كار نمىخواهند ، شما را براى اين وكيل ميكنند كه در موقع ضرورت ، مثل وقعهء جمهورى با چند كلمه حرف بموقع جلو پيش‌آمدهاى ناگوار را بگيريد . گفت : نتيجهء آن حرفهاى سابق چه شد ؟ گفتم : مثل اين است كه بگوئيم نتيجهء حرفهاى ميرابو كه در مجلس مؤسسان گفت چه شد . بالاخره بعد از بيست و پنج سال ملت فرانسه از حال قبل از انقلاب هم پايين‌تر آمد . بلى ملت موقتا پايين‌تر آمد ، ولى اين حرفها در تاريخ ماند و سبب پرورش افكار مردم شد و بالاخره در انقلابات بعد پيشرفت حاصل كردند . اصرار مردم بجنابعالى براى اين نيست كه از فعاليت شما استفاده كنند ، بلكه براى گفتن همين حرفهاى تاريخى است . در مقابل اين استدلال من گفت من ناخوشم و براى اثبات اين گفتهء خود اضافه كرد ، من پريروز براى احوال‌پرسى فهيم الدوله رفته بودم ، دم در خانه كه رسيدم ديدم ، اسم صاحبخانه فراموشم شده است ، در بزنم ، نوكر بيايد حال كه را بپرسم ، برگشتم ، سر كوچه كه رسيدم اسمش يادم آمد ، مجددا بدرخانه رفتم ، در زدم ، ديگر آن حضور ذهن در من نمانده است ، كه بتوانم از آن حرفها بزنم . واقعا هم ناخوش بود ، چنان كه در ايام فترت بين دو مجلس ، در كابينهء آخرى قوام السلطنه ، بدرود زندگى گفت .\r\n","page_name":" 599 ","page_number":607},
  {"content":"\r\n\r\nكردند ، و در عرض راه و صحن بهارستان باز هم فريادهاى مرده‌باد جمهورى ميكشيدند و با همين سروصدا ، رؤساى خود را بمنزلهايشان رساندند ، و عاقبت جمهورى معلوم گشت « همش يخ بود و واشد » .\r\nهركس بجاى سردار سپه بود ، بعد از اين وقايع لامحاله از فكر بلندپروازى مىافتاد ، و خود را تسليم حوادث مىكرد ، ولى اين مرد عجيب ، با خوردن پاره‌آجر از طرف مردم ، و از آن بالاتر شنيدن بيانات سخت و محكم رئيس مجلس ، از دم درنرفت و از فردا صبح مشغول بدست آوردن حيثيت‌هاى از دست رفته گرديد .\r\n\r\nديدار عيد زوركى\r\nنامه‌رسانهاى وزارت‌خانه‌ها بدر خانهء رؤساى ادارات رفته ، خبر كردند كه امروز آقاى رئيس الوزراء براى دريافت تبريك عيد ، جلوس ميفرمايند ! اگرچه اين اعلام ساده متضمن امرى از طرف وزارت‌خانه نبود ، ولى چون تاكنون چنين سابقه‌اى نبوده و رؤساى ادارات در ملاقاتهاى خود با رئيس الوزراءها آزاد بودند ، معلوم شد كه اين ملاقات هم فرمايشى ، و يكى از وظايف است ، كه مثلا اگر كسى جان سختى بخرج داده ، و به اين مشروع عمل نكند ، اسباب زحمتش خواهد شد !\r\nبعدازظهر ، من منزل نشسته ، و از آنها بودم كه ميخواستم جان سخت باشم ، و به اين ملاقات نروم . آقاى دكتر حسن عظيما ، مدعى العموم ديوان محاكمات ، از راه رسيد ، قدرى نشستيم ، در اطراف تفأل چهار روز قبل صحبت داشتيم . دكتر گفت شما بديدار رئيس الوزراء نميرويد ؟ گفتم : خيال ندارم . گفت چرا ؟ گفتم چه فايده دارد ؟\r\nشما خوب مىدانيد كه من تا پريروز منزل ايشان را نديده بودم ، پس من با ايشان سابقه‌اى ندارم ، ديدار عيد هم حكيم فرموده نميشود . گفت به همان دليل كه پريروز رفته‌ايد ، امروز هم بايد برويد ، در اين روزها فضول آقا زياد است ، شما با اين ملاقات لامحاله ، دفع شرى از خود خواهيد كرد . ديدم حرف خيلى منطقى است ، رضا دادم برخاستيم و به منزل سردار سپه رفتيم . از قضا ما اول وارد بوديم . ما را باطاق كوچكى هدايت كردند ، و بعد از دو سه دقيقه ، باطاق بزرگى كه اين ساختمان به سمت خيابان پهلوى امروز دارد بردند ، وارد شديم ، حضرت اشرف ايستاده بودند . دست داديم . چون سابقه‌اى در ميان نبود ، من فكر ميكردم كه چه صحبتى را ، بعد از رد و بدل شدن تبريك و تعارفات معمولى طرح كنم ، ولى چند نفرى كه بلافاصله وارد شدند ، مرا از اين مخمصه بيرون آوردند .\r\nهمگى در گوشهء اطاق نشستيم . يكى از واردين آقاى عبد اللّه بهرامى بود ، كه سابقهء بيشترى با سردار سپه داشتند . صحبتى طرح شد . چند دقيقه مجلس ما چهار پنج نفرى بود ، ولى پشت سر هم جمعيت وارد ميشد . مسمى هم به عمل آمده بود . برخاستيم و بيرون آمديم . با دكتر ، چندجا بديدار و بازديد رفته ، اول شب به منزل برگشتم .\r\nمردم ، به همينقدر كه شر جمهورى را از سر خود كنده بودند ، متقاعد نشده ، البته\r\n\r\n","description":"","footnote":"","page_name":" 600 ","page_number":608},
  {"content":"\r\n\r\nبدستور رؤسا ميخواستند ، سردار سپه را از كار خارج كنند . سردار سپه هم دانست كه كار به اين سهلىها انجام نميگيرد . بنابراين ، چهار پنج روز بعد ، مسافرتى بقم كرده با حاج شيخ عبد الكريم ، مقلد قسمتى از ايرانيان ، و ساير علماى درجه اول ، مانند سيد ابو الحسن اصفهانى و حاجى ميرزا حسين نائينى ، كه بعد از واقعهء تبعيد علما از عراق ، اين روزها ميخواستند بعتبات برگردند ، ملاقاتى به عمل آورد ، و در مراجعت بيانيهء ذيل را منتشر نمود :\r\n12 حمل 1302\r\n\r\nبيانيهء سردار سپه\r\n« هموطنان ! گرچه بتجربه معلوم شده ، كه اولياى دولت هيچوقت نبايد با افكار عامه ضديت و مخالفت نمايند ، و نظر به همين اصل است كه دولت حاضره تاكنون از جلوگيرى احساسات مردم كه از هر جانب ابراز مىگرديده ، خوددارى نموده است ، ليكن از طرف ديگر ، چون يگانه مرام و مسلك شخصى من از اولين روز حفظ و حراست عظمت اسلام و استقلال ايران و رعايت كامل مصالح مملكت و ملت بوده ، و هست ، و هركس كه با اين رويه مخالفت نموده ، او را دشمن مملكت فرض ، و قويا در رفع او كوشيده . و از اين ببعد نيز عزم دارم همين رويه را ادامه دهم ، و نظر باينكه در اين موقع ، افكار عامه متشتت و اذهان مشوب گرديده ، و اين اضطراب افكار ممكنست نتايجى مخالف آنچه مكنون خاطر من ، در حفظ نظم و امنيت و استحكام اساس دولت است ببخشد ، و چون من و كليهء آحاد و افراد قشون ، از روز نخستين ، محافظت و صيانت ابهت اسلام را يكى از بزرگترين وظايف ، و نصب العين خود قرار داده ، همواره درصدد آن بوده‌ايم ، كه اسلام روزبروز رو بترقى و تعالى گذاشته ، و احترام مقام روحانيت كاملا رعايت و محفوظ گردد ، لهذا در موقعى كه براى توديع آقايان حجج الاسلام و علماء اعلام به حضرت معصومه ( ع ) مشرف بوديم ، با معظم لهم ، در باب پيش‌آمد كنونى ، تبادل افكار نموده و بالاخره ، چنين مقتضى دانستيم كه بعموم ناس توصيه نمايم ، عنوان جمهورى را موقوف ، و در عوض تمام هم خود را مصروف سازند ، كه موانع اصلاحات و ترقيات مملكت را از پيش برداشته ، در منظور مقدس تحكيم اساس ديانت و استقلال مملكت و حكومت ملى ، با من معاضدت و مساعدت نمايند .\r\nاين است كه به تمام وطن‌خواهان و عاشقان اين منظور مقدس نصيحت ميكنم ، كه از تقاضاى جمهوريت صرفنظر كرده ، و براى نيل به مقصد عالى كه در آن متفق هستيم ، با من توحيد مساعى نمايند . »\r\nرئيس الوزراء و فرماندهء كل‌قوا - رضا\r\nآقايان علما هم بعد از چند روز ، تلگراف ذيل را بعنوان علماى تهران از قم فرستادند :\r\n\r\nتلگراف علماى اعلام از قم\r\n« بسم اللّه الرحمن الرحيم - جنابان مستطابان حجج اسلام ، و طبقات اعيان و تجار و اصناف ، و قاطبهء ملت ايران دامت تأييداتهم . چون ، در تشكيل جمهوريت ، بعضى اظهاراتى شده بود ، كه مرضى عموم نبود و با مقتضيات اين مملكت مناسبت نداشت ، لهذا در موقع تشرف حضرت اشرف آقاى رئيس الوزراء دامت شوكته ، براى موادعه بدار الايمان قم ، نقض اين عنوان ، و الغاء اظهارات مذكوره ، و اعلان آن را به تمام بلاد خواستار شديم ، و اجابت فرمودند . انشاء اللّه تعالى ، عموما قدر اين نعمت را بدانند ، و از اين عنايت كاملا تشكر نمايند .\r\n\r\n","description":"","footnote":"","page_name":" 601 ","page_number":609},
  {"content":"\r\n\r\nالاحقر ابو الحسن الموسوى الاصفهانى - الاحقر محمد حسن غروى « 1 » نائينى - الاحقر عبد الكريم حائرى . « 2 »\r\nاين بيانيه كه بمنزلهء خندهء قبا سوخته‌ها بود ، با وجود تلگراف علماى مقيم قم جائى را نگرفت ، و سران نهضت ضد جمهورى را متقاعد نكرد . در اين ضمنها خبر ضديت مردم با جمهورى بپاريس رسيد . سلطان احمد شاه ، البته بعد از مخابرهء تلگرافى دائر بعزل سردار سپه از رياست وزراء ، تلگرافى هم بمجلس كرده ، تمايل اكثريت را براى تعيين رئيس الوزراء جديد ، خواست و چون سردار سپه دانست كه اكثريت از اظهار تمايل به او تشويش دارد ، تعرض كرده ، برودهن ملكى كه تازه خريدارى كرده بود رفت .\r\nفرداى آن روز طرفداران سردار سپه بجنب‌وجوش افتادند . آقاى دشتى ، در روزنامهء شفق سرخ ، سردار سپه را « پدر وطن ، و نمونهء روح مردانگى و شجاعت ايرانى ، و جانشين اردشير بابكان و نادر شاه افشار ، و قائد تواناى ايران ، و موضوع احترام و ستايش طبقات رنجبر ، و موجد نظام جديد » دانسته ، مقام او را تا درجهء معبوديت بالا برده ، براى رفتن او برودهن ، كه جز تظاهر در كناره‌گيرى چيزى نبود ، روضه‌خوانى زياد راه انداخته و بالاخره ، بعد از اين سؤال كه « سردار سپه برود كه كى جانشين او بشود ؟ . . » مردم را بسر نيزهء قشون ترسانده ، « و برضا ندادن صاحبمنصبان رشيد ايران ، كه رئيس خود را دوست مىدارند ، و اجازه نمىدهند ، كه ايران بفقدان سردار سپه دچار شود ، » مقالهء خود را ختم كرده بود .\r\nساير روزنامه‌هاى طرفدار او هم ، در همين حدود ، در اطراف اين تعرض قلمفرسائى زيادى كردند .\r\nاز سرلشگران شرق و غرب و جنوب و شمال ، تلگرافات چند صفحه‌اى ، راجع بتنفر و انزجار از رفتار وكلاى تحريك شدهء خارجى ( ؟ ) و تشر بلواى نظامى و يكمشت از اين حرفهاى بىمغز و مايه ، بمجلس و وزارت جنگ ، و جرايد طرفدار رسيد كه اين روزنامه‌ها هم از دل و جان بانتشار آنها پرداختند . البته خوانندهء عزيز اجازه مىدهد\r\n\r\n\r\n","description":"","footnote":"\r\n( 1 ) - اراضى مدفن حضرت امير المؤمنين على سلام اللّه عليه و حول‌وحوش آن بقعهء متبركه را غرى ميگويند . غروى منسوب بغرى و با نجفى مترادف است .\r\n( 2 ) - وقتى متوكل عباسى ميخواست آثار قبر حضرت سيد الشهدا را محو كند امر داد آب بقبر آن حضرت ببندند كه شيعه‌ها به زيارت نروند و آب پيش نرفت و حيران ماند به اين مناسبت محوطه‌اى كه در آن آب پيش نرفته است حائر ميگويند و ديوارى هم در آنجا ساخته بودند ، اين ديوار هم به ديوار حائر معروف بوده است .\r\nحائرى يعنى منسوب بحائر و در حقيقت بمعنى كربلائى است .\r\nبعضى از علماى شيعه ، بمناسبت اينكه ، تحصيلات خود را در كربلا كرده و يا در يكى از اين دو محل به دنيا آمده باشند خود را حائرى و يا غروى موسوم ميكنند ، ولو اينكه اصلا نائينى با يزدى باشند . اين است كه لقب غروى و حائرى كه بعدا براى خانوادهء آنها اسم خانوادگى شده است ، در ميان علما و علمازادگان زياد است .\r\n","page_name":" 602 ","page_number":610},
  {"content":"\r\n\r\nكه از آوردن عين تلگرافات اين دفعهء افسران ارشد هم ، كه زننده‌تر ، و بىمايه‌تر ، از تلگرافات آن دفعه است ، خوددارى نمايم . اگر آن دفعه بيانات خود را ، تا حدى بر نفع عمومى متكى كرده بودند ، در اين دفعه بدون هيچ پرده‌پوشى ، بستگى خود را برئيس خود اعلام داشته ، وكلاى مخالف سردار سپه را مشتى اجنبىپرست ( ؟ ) معرفى ، و چهل و هشت ساعت براى اولتيماتم خود وقت تعيين كرده بودند ! كه اگر سردار سپه برنگردد ، با قواى خود بسر وكلائيكه موجب دورى سردار سپه از كار شده‌اند ، خواهند ريخت ! يا شهر تهران را ، كه از اين نغمه‌هاى مخالف ميل رئيس آنها كوك مىكند قتل عام خواهند كرد ! ! و چون انتقادهاى خود را سابقا در اين زمينه كرده‌ام ، به تكرار آن نميپردازم .\r\n\r\nمدرس يا مركز ضد سردار سپه\r\nالبته خوانندهء عزيز توجه دارد كه ام الاسباب اين نهضت ضد جمهورى مدرس بوده ، و بعد از كفن و دفن كردن جمهورى ، باز هم ، سلسله جنبان ضديت عمومى با سردار سپه مدرس ، و اوست كه خود را مركز افكار ضد سردار سپه كرده و معتقد است كه بايد ريشهء اين خودسرى را كه واقعا براى كشور خطرناك شده بود كند ، و شاه و وزراء و مردم را بآزادى خود رساند .\r\nدر ميان وكلا هم ، البته عده‌اى مانند مشير الدوله و مستوفى الممالك و دكتر مصدق و جمعى ديگرى هستند كه مثل مدرس فكر ميكنند ، ولى رشادت عملى و وسائل كار آنها به قدر سيد نيست . آنها افكار ديگرى هم ، از قبيل جلوگيرى از خونريزى و توليد فساد و شقاق ميان قوهء نظامى و عامه ، دارند كه مدرس بموجب تعليمات مذهبى و دينى ، از اين افكار بدور ، و عقيده‌مند است كه هرچه و هركار كه براى جامعه لازم بشمار آمد ، و اقدام به آن مطابق مصلحت تشخيص شد ، براى بدست آوردن آن خير كثير ، اين رنج و زحمتهاى قليل را نبايد چيز مهمى شمرد . شايد اگر دو سه نفر ديگر از اهل نفوذ ، همانطور كه با او همعقيده بودند ، با او همكار و هم‌رفتار هم مىشدند ، با همهء اين تشرهاى نظامى ، از عهدهء برانداختن قدرت سردار سپه برمىآمد .\r\nدر هرحال اين روزها ديگر مدرس كسى نبود ، كه سيد محمد تدين بتواند با او خشونت ، يا احياء السلطنه او را چك‌كارى كند ، بلكه در اينوقت سيد ، يكه‌تازه ميدان ضد سردار سپه شده ، و عامه از او پيروى ميكردند . بخصوص كه در اصل موضوع ، يعنى برانداختن جمهورى هم كاميابى نصيب او شده بود . چنان كه طرفداران سردار سپه هم از شهامت و رشادت اخلاقى اين مرد ، كه جز پيشرفت دادن عقيدهء خود ، هيچگونه جاه‌طلبى نداشت ، و از هيچ‌چيز انديشه نميكرد ، خيلى در تشويش بوده ، و براى تغيير دادن طرز فكر او اقداماتى هم ميكردند .\r\nبراى اينكه خوانندهء عزيز از افكار اينروزهاى مدرس واقف شود ، نقل مصاحبه‌اى كه بين من و آن مرحوم ، در همين ايام اتفاق افتاده است ، بى مورد نيست .\r\n\r\n","description":"","footnote":"","page_name":" 603 ","page_number":611},
  {"content":"\r\n\r\n\r\nحرفهاى تخمى « 1 » مدرس\r\nمعلوم است ، سوسياليستها هم ، براى كارچاقى سردار سپه در نوبت خود بىميل نبودند كه مدرس را آرام كنند ، تا كار به جاهاى نازكترى نكشد . در يكى از مذاكرات سران حزب ، كه منهم حاضر بودم ، در اطراف ضديت مدرس ، و افتادن سردار سپه و نتايج آن براى كشور ، هركس چيزى ميگفت ، و البته بيشتر ، جانب مضر اين پيش‌آمد احتمالى را گنده ميكردند . ولى همگى ، حتى منهم معتقد بوديم كه حيف است ، اين مرد فعال باجربزه از بين برود . رفقاى حزبى ، چون سابقهء مرا با مدرس مىدانستند ، به من پيشنهاد كردند ، بروم و با او صحبتى بدارم ، شايد از شدت مخالفت او كاسته شود .\r\nبعدازظهر فرداى آن روز ، به منزل سيد رفتم . مدرس در اطاق خود نشسته ، چند نفرى نزد او بودند ، منهم بعدازظهر در اداره محاكمه‌اى داشتم ، و نميتوانستم در حاشيهء مجلس منتظر وقت مناسبترى بشوم . از توى حياط ، بعد از مبادلهء سلام بآقا گفتم من بشما عرضى دارم . سيد بزرگوار گفت الان بيرون ميآيم ، باهم قدرى در حياط قدم مىزنيم .\r\nمن به سمت ديگر حياط كه كسى آنجا نبود ، رفته يكدو بارى از بالا به پائين رفت‌وآمد كردم ، سيد رسيد . پس از طى تعارفات معمول ، وارد مقصود شدم .\r\nبه او گفتم : تصور نميكنيد ، براى متنبه شدن سردار سپه اين اندازه اقدام كافى باشد ؟\r\nگفت خير ! بايد لامحاله دستش از رياست وزراء كوتاه شود ! گفتم در اين شش هفت ماههء رياست وزرايش خوب كار كرده ، و قدرت و عظمت قشون را خيلى زياد نموده ، و بواسطهء قدرت نظامى ، مالياتهاى عقب‌مانده هم وصول شده ، و دواير دولتى عظم و اعتبارى پيدا كرده‌اند ، كه نظير آن را مدتهاست در اين كشور كسى نديده است ، حيف است اين قدرت و اختيار و وحدت و مركزيت از بين برود ، و هرج‌ومرج و ضديت‌هاى سابق ، جانشين آن بشود . امروز ، بواسطهء قدرت و مواظبت اين مرد و مركز گرفتن حكم دولت ، هر تصميمى در هر قسمت از كارها بگيرند ، روى كاغذ نميماند و فورا اجرا مىشود حكام و عمال از او ملاحظه دارند ، كارها بلاقيدى و بىاعتنائى و سرهم‌بندى واگذار نميشود ، و نظم و نسق حسابى در كار آمده است . . .\r\nسيد گفت : « سگ هرقدر هم خوب باشد همين كه پاى بچهء صاحبخانه را گرفت ، ديگر به درد نميخورد ، و بايد از خانه بيرونش كرد . »\r\nديدم ، اين مرد نطاق ، با يك ضرب المثل دهاتى ، تمام دليلهاى حلى قضيه ، كه من آورده بودم ، و خيال داشتم بازهم مقدارى بر آن بيفزايم ، گفته و نگفته همه را از پايه خراب كرده ، و رويهم ريخت ! ولى من مأيوس نشدم ، و از راه نقضى مقصود خود را دنبال كرده ، گفتم :\r\n\r\n\r\n","description":"","footnote":"\r\n( 1 ) - هر گياهى را كه براى تخم‌گيرى ميكارند ، البته سعى ميكنند خوبش باشد كه در نتيجه حاصل برومندتر و پرمغزترى از آن به عمل آورند . « حرف تخمى . » كنايه از حرف پرمغز و پرمعنى است .\r\n","page_name":" 604 ","page_number":612},
  {"content":"\r\n\r\nتوجه ميفرمائيد كه بيرون كردن او چه زحماتى دارد ؟ سميتكو هنوز چشم طمعش از كردستان برداشته نشده ، و با وجود عده و عدهء قواى دولتى ، هر روز از خاك كردستان عراق به خاك ايران در تك و تاز است . اشراريكه بواسطهء قدرت اين مرد در همه‌جا ساكت شده‌اند هنوز ريشه و مايهء شرارت را از دست نداده‌اند . هنوز هم در لرستان سرجنبان‌هائى كه مثل مار زخمى مترصد وقت مناسبند ، زياد هستند و اجمالا ما كارهاى زيادى داريم ، كه هنوز دست به آنها نزده‌ايم .\r\nبيست سال از مشروطه ميگذرد . ما جز به اين يكنفر ، كه از هرحيث مواظب همه‌چيز و همه‌جا هست ، هيچ برنخورده‌ايم . برفرض ، بقول شما اين سگ را به اين جرم از خانه رانديم ، كى را داريم جاى او بگذاريم ؟ از همه گذشته ، با اين نغمه‌هاى وحشى كه از قشون جنوب و شمال و شرق و غرب ميرسد ، و به يكديگر دستور تمرد مىدهند . و همديگر را اغوا مىكنند ، چه خواهيم كرد ؟ چيزى كه باقى داريم ، همين يك كار است ، كه اينها دو دسته شوند ، و جنگ داخلى راه بيفتد ، يا همه باهم متحد شوند و ملت را با اسلحهء خودش زير پا كنند ، و . . . سيد مجال نداد كه من باقى ادلهء نقضى خود را بياورم ، حرف مرا قطع كرده گفت : به همين جهت است كه من معتقد شده‌ام كه بايد ريشهء اين فساد را هرچه زودتر كند « آخر آدم بايد جرأت بكند بيست تا سوار دست يكى بسپرد ، و از ياغيگيرى او در امان باشد ؟ ! ! مرغى را كه دم صبح شغال خواهد برد ، بگذاريد سر شب ببرد . لامحاله از كشيك‌كشى تا صبح خودتان را راحت كرده‌ايد ! ! »\r\nدانستم كه سيد در اين امر كاملا راديكال است ، و منطق و طرز فكرش بقدرى در اين زمينه قوت گرفته است ، كه با هر بيانى از منظور اصليش برنخواهد گشت . باهم باطاق آمديم . يك استكان چاى براى من ريخت ، و بعد از صرف چاى از هم جدا شديم .\r\nاز ميان اشخاص صاحب رأى و ارباب حل و عقد ، فقط اين يكنفر اينطور فكر ميكرد و افكار باقى آنها از قماش همان چيزهاى حلى و نقضى بود ، كه من بمدرس گفته بودم .\r\nچنان كه بعد از يكى دو روز مصلحين خيرانديش ميانه افتادند ، سردار سپه را به شهر آوردند و قرار و مدارهائى بين او و وليعهد گذاشته ، و التيامى بين طرفين ايجاد كردند ، و مجلس باكثريت نود و دو رأى ، كه شامل آراء وجيه المله‌ها هم بود ، نسبت به او ، اظهار تمايل كرده ، و مجددا رئيس الوزراء شد ، و قدرت از كف داده را مجددا بدست آورد .\r\n\r\nكابينهء مجدد سردار سپه\r\nسردار سپه كابينهء جديد خود را در ، 24 فروردين 1303 ، بمجلس معرفى كرده ، مشغول كار شد .\r\nدر افراد اين كابينه تغييراتى به عمل آمد . از جمله سليمان ميرزا از وزارت معارف بر كنار و مستشار الدوله ، جناب آقاى صادق صادق وزير معارف و اوقاف شد . بجاى عز الممالك هم ، مشار الدوله ، ( نظام الدين حكمت ) كفيل فوائد عامه معرفى گرديد . امير اقتدار ، ( محمود انصارى ) ، بجاى خدايار خان ، وزير پست و تلگراف گشت ، ذكاء الملك ، ( محمد على فروغى ) ، و مدير الملك ، ( محمود جم ) ، و\r\n\r\n","description":"","footnote":"","page_name":" 605 ","page_number":613},
  {"content":"\r\n\r\nمعاضد السلطنه ( ابو الحسن پيرنيا ) ، بوزارت خارجه ، و ماليه ، و عدليه ، و ميرزا قاسم خان صور اسرافيل ، بكفالت داخله ، در كابينه باقى ماندند . بنابراين ، دو نفر ديگر بر كانديداهاى آيندهء مقام وزارت افزوده گشت .\r\n\r\nنظرى بمجلس پنجم\r\nمىدانيم ، غير از وكلاى تهران و بعضى از ولايات كه در زمان كابينهء مشير الدوله و مستوفى الممالك انتخاب شده بودند ، باقى انتخابات مجلس پنجم ، بوسيلهء غير مستقيم نظاميان ، به عمل آمده و اكثريت وكلا طرفداران جدى سردار سپه بودند . فراكسيون تجدد ، با چهل و چند نفر ، و ليدرى سيد محمد تدين ، و فراكسيون سوسياليست ، با شانزده هفده نفر و ليدرى سليمان ميرزا و ميرزا محمد صادق طباطبائى ، كه سرهم رفته عدهء دو فراكسيون شصت و دو سه نفر ميشدند ، همانها هستند كه در جمهورىخواهى ، از سردار سپه هم جلو افتاده ، و بعد از افتادن اين سروصدا هم ، كاملا مطيع رئيس دولتند ، و بميل و ارادهء او عمل ميكنند .\r\nدر مقابل اين اكثريت ، اقليتى از ده پانزده نفر ، بليدرى سيد حسن مدرس و ملك الشعراى بهار ، هست كه خود را براى جلوگيرى از خيالات جاه‌طلبانهء سردار سپه ، تا همه‌جا حاضر و مجهز كرده ، و طبعا با دربار و وليعهد هم ، روابط كمى دارند ، و رابط آنها قوام الدوله ، ( شكر اللّه صدرى ) ، وكيل خوزستان ، است .\r\nگذشته از اقليت و اكثريت عده‌اى وكيل منفرد ، در مجلس هست كه برحسب تطبيق افكار خود با پيش‌آمدها گاهى باكثريت ، و زمانى با اقليت ، همراهى ميكنند وجيه المله‌ها يعنى مشير الدوله و مستوفى الممالك و تقىزاده و دكتر مصدق و حسين علاء ، از جملهء همين منفردين‌اند ، و دو نفر اولى ، اكثر در موارد حساس كه عقيده‌شان بر خلاف اكثريت و سردار سپه است ، جاخالى كرده ، و بمجلس حاضر نميشدند ، و به اين ترتيب ظاهر را حفظ ميكردند .\r\nالبته خوانندهء عزيز توجه دارد كه دولتى كه اكثريتى در حدود نصف عدهء وكلا طرفدار داشته باشد . ميتواند بهركارى موفق شود . زيرا اين اكثريت كم‌كم ، بعضى از منفردين را هم ، به سمت خود متمايل مىكند ، و رفته‌رفته ، جز اقليت ثابت و مذبذبين كه گاهى اين طرف و گاهى آن طرفند ، باقى همه طرفدار دولت ميشوند ، چنان كه ، در نتيجهء همين وضع ، در اواخر دورهء مجلس پنجم ، در جلسهء 9 آبان 1304 همين اكثريت ، توانست بفسخ سلطنت قاجاريه رأى بدهد ، و با انعقاد مجلس مؤسسان ، تدارك سلطنت پهلوى را ببيند .\r\n\r\nروزنامه\r\nاز اين حيث هم ، اكثريت با دولت بود . روزنامه‌هاى جدى و وزين چپ اقصى ، هرچه بودند ، همه بسته شده ، و مديرهاى آنها در حبس و تبعيد بسر ميبردند ، و بعضى هم ، كه روزنامه‌نويسى آنها براى ارتزاق بود ، مانند نجات ايران و از اين قماش ، چون آش و پلو در دستگاه\r\n\r\n","description":"","footnote":"","page_name":" 606 ","page_number":614},
  {"content":"\r\n\r\nسردار سپه زيادتر بود ، از ضديتهاى خود دست برداشته ، طرفدار جدى دولت شده ، و مىشدند و تملقات عجيب بسردار سپه كرده ، كارهاى بىرويه و بىترتيبى را كه احيانا براى پيشرفت مقاصد جاه‌طلبانهء او به عمل ميآمد ، رفع و رجوع مينمودند و از انتشار مجعولات و اكاذيب هم تشويشى نداشتند . جدىتر از همهء آنها شفق سرخ بود ، كه بمديرى و قلم على دشتى كار تملق بسردار سپه را به جاهاى باريك رسانده ، و چنان كه ديديم ، بر خلاف هر اصل مسلمى ، نظاميان را به روى ملت واداشته ، و مردم را بسرنيزهء سردار سپه ميترساند .\r\nخدا نكند آخوند اصول مسلم درسى سابق خود را زير پا بگذارد ! ديگر ، به هيچ حد و سدى و اصل مسلمى ، پابند نميكند ، و اگر ذوق نويسندگى هم داشته باشد ، كه واويلا ! آنچه بتصور درنيايد ، از دم قلمش بيرون ميريزد . بعقيدهء من خسارتيكه كشور ، از اين قماش بچه آخوندهاى سياست‌باف ديمى ديده است ، از هرچيز بيشتر است .\r\nاقليت هم روزنامه‌هائى داشت ، كه برحسب مسلك و رويهء سياسى خود طرفدار آن بودند .\r\nولى اين بدبختها ، اكثر گرفتار سانسور ، و اغلب در توقيف بسر ميبردند . مبرزين آنها قانون ، بمديرى سيد رسا ، و نسيم صبا ، بمديرى كوهى كرمانى ، و قرن بيستم بمديرى ميرزادهء عشقى ، و اين آخرى از همه مشهورتر ، و بىباك‌تر بود . بعضى از روزنامه‌هاى اقليت هم ، از دربار بقدريكه محمد حسن ميرزا وليعهد ، با حقوق كمش ميتوانست دست چربى بسر آنها بكشد « 1 » كمكهائى مىديدند .\r\n\r\nبازهم قدرى از خودم بنويسم\r\nخوانندهء عزيز ، از گذشته متوجه است كه من ، باصطلاح كبكم پيش ميليسپو خوب ميخواند ، و اگر خبردار شوم ، و قبل از امضاء و تصميم ، نفسم به نفسش « 2 » برسد ، كارهائى را كه بعضى از رنود ماليه‌چى خودمانى بخواهند بهم ببندند ، خراب ميكنم . از طرف ديگر ، ركى و راستى منهم ، اجازه نمىدهد كه زيرجلى « 3 » اقدام كنم . بنابراين ، آنچه بدان عقيده‌مند شوم بىمحابا در انجام آن ميكوشم . چند فقره از اين اقدامات من ، نقشهء آقايان را برهم زد ، و آنها را خيلى عصبى كرد . مىدانستند ، كه با منهم نميتوانند كنار بيايند . من اصل مسلم‌هاى خود را بهيچ‌چيز فدا نميكنم ، خلاصه اينكه ، من مخل درست و حسابى براى كار آنها شده بودم .\r\nكار رسمى من هم كار حساسى بود . اگر رنود ميخواستند كسى را از اداره دك كنند و از هم‌فكرهاى خود كسى را بجاى او روى كار بياورند ، ناگزير بودند براى او دوسيه‌اى\r\n\r\n\r\n","description":"","footnote":"\r\n( 1 ) - « دست چوب بسر كسى كشيدن » كنايه از طرف توجه قرار دادن و در تقسيم ، سهم بهترى براى او منظور داشتن و كمك مادى به او دادن است .\r\n( 2 ) - « نفس‌بنفس رسيدن » كنايه از مجلس دوبدو با كسى داشتن و رايگان بودن و با چند كلمه صحبت مطالب انجام دادن است .\r\n( 3 ) - « زيرجلى » كنايه از محرمانه است . زيرجلى را در مورد رشوه هم بطور استعاره ، استعمال ميكنند .\r\n","page_name":" 607 ","page_number":615},
  {"content":"\r\n\r\nبسازند . اين دوسيه از زيردست من بايد بگذرد ، و منهم بىمحابا قضايا را روشن ميكردم .\r\nهم‌چنين بود ، عكس قضيه كه مجرمى را اگر ميخواستند كارش بدهند ، بازهم دوسيه از زير دست من ميگذشت ، و تير آنها به سنگ مىخورد « 1 » .\r\nكم‌كم ديدم ، آمريكائىها هم بدشان نميآيد ، از اشخاصيكه ، بواسطهء سوءسابقه و داشتن پرونده در محاكمات بيكار مانده‌اند ، حمايت كرده ، بعنوان اينكه دكتر ميليسپو امر داده است بفلان عضو كار بدهيم ، خوبست كار او را زودتر تمام بكنيد ، توصيه‌هائى از آنها بكنند . منهم در جواب اين قماش سفارشها ، بدون هيچ رودربايستى ، ميگفتم : « كمترين عدالتى كه يك محكمه بايد نسبت بمتهمين بكند ، رعايت نوبت است . بگذاريد محكمه كارش را انجام دهد ! » يكى از اين توصيه‌ها ، از طرف پيرسن رئيس دفتر ميليسپو كه فرانسه هم مىدانست ، نسبت بيك ارمنى بود ، كه در بندرعباس ، با قرار خودش مقدارى مرواريد رشوه گرفته ، كارى انجام كرده بود . اين توصيه كه از قول دكتر ميليسپو رسيد ، من جواب معمولى خود را دادم . دفعهء دوم و سوم تكرار شد . جواب من يكنواخت بود . بالاخره ، نوبت اين پرونده رسيد ، و مؤمن آل يعقوب ، بسه درجه تنزل رتبه محكوم شد . فردا صبح پيرسن ، كه كارگزينى را هم در اداره داشت ، براى دفعهء چهارم اين‌بار با تلفون ، خواهش تسريع توصيه مانند خود را تكرار كرد به او گفتم حكم اين كار ديروز صادر شده است . ولى مع الاسف ، اين آقاى توصيه شده از طرف شما ، بسه درجه تنزل رتبه محكوم گشته است ، و تصور نميكنم با رتبهء يك‌ديگر كارى بتوان به او رجوع كرد كه دم او را ببيند « 2 » چند روز بعد ، شنيدم بمد آمريكائى ، كه رتبهء مستخدم را از روى حقوقش تشخيص ميدهند ، فوق العادهء مسافرت و تفاوت بدى آب و هوا را هم روى حقوق اصلى او كشيده ، و مثلا براى او رتبهء هشت و نه قائل شده‌اند ، كه با وجود سه درجه تنزل رتبه بازهم ، بتوانند او را به مأموريتى كه منظورشان بود بفرستند .\r\nالبته ، من كسى نبودم كه در اين موضوعات ساكت بنشينم . يكى دوبار ، در گوشه و كنار و يك بار به خود دكتر هم ، شكوه كردم ، و چند فقره نظاير اين بىتربيتىها را تذكر دادم . از وجنات آقاى رئيس كل ماليه دريافتم ، كه اين عاملىهاى مد آمريكا با اطلاع و صوابديد خودشان بوده است . ولى من دست از غرولند برنمىداشتم ، و رك و راست بىترتيبىهائى را كه آقايان در كار احكام محكمه به خود اجازه ميدادند ، در حضور خود آنها تكرار ، و انتقاد ميكردم . خودمانىهائى كه از برهم خوردن نقشه‌هاى خود عصبانى\r\n\r\n\r\n","description":"","footnote":"\r\n( 1 ) - « تير به سنگ خوردن » كنايه از بىنتيجه ماندن مقدمات و بند و بستى است كه براى كارى فكر كرده باشند .\r\n( 2 ) - « دم كسى را ديدن » كنايه از راضى كردن او است و در مورد رشوه دادن هم استعمال مىشود . مثلا بجاى اينكه بگويند : چيزى به او دادم و راضيش كردم ميگويند چيزى بدمش ( چك و پوزش ) رساندم .\r\n","page_name":" 608 ","page_number":616},
  {"content":"\r\n\r\nبودند ، راه حمله را پيدا كردند ، و ايرانى و آمريكائى ريش و گيسى بهم بافته « 1 » شايد سابقهء استعفا و طرفيت مرا بامرنار هم شاهد آوردند ، و دست‌بدست هم دادند ، و عمليات را بر ضد من شروع كردند .\r\n\r\nخارج شدن من از محاكمات ماليه\r\nيكروز ديدم آقاى دكتر ميليسپو رئيس تفتيش را فرستاده‌اند ببيند در كار محاكمات ماليه ، تأخير و تعللى ( ! ) هست يا نه ؟ آقاى رئيس تفتيش ، بازرسىهاى خود را كرد ، با وجود كمال شدت عملى كه داشت ، در گزارش خود صريح نوشت كه در هيچ دوره محاكمات ماليه به اين درجه از سرعت كار نكرده ، و از اين سريعتر هم ممكن نيست بتوان كار كرد . بعد از چند روز ، شنيدم حكم انتظار خدمت مرا بعنوان مصلحت‌هاى ادارى ( ؟ ) نوشته ، و تنها التفاتى كه دربارهء من كرده‌اند ، اين است كه تا چهار ماه ، به من مرخصى با استفاده از حقوق داده‌اند . البته من از خودم نميتوانستم دفاعى كرده ، و با دكتر حرفى بزنم . فرداى آن روز ، نزديك ظهر ، حكم به من رسيد . اگر پاى خودم در ميان نبود ، مينوشتم كه بجاى من ، كه ظاهرا كندكاريم موجب رفتنم شده بود ، كدام عضو فعال را گذاشتند ، تا خوانندهء عزيز از اين حسن انتخاب مقدارى بخندد .\r\n\r\nوضع مالى ما\r\nوضع مالى ما ، من و برادرم ، بسيار درهم و برهم شده ؛ و قرض بىوجه ما سر به بيست و پنج هزار تومان گذاشته ، سالى پنج شش هزار تومان بايد فرع و حق العمل بدهيم . مردم هم عقلشان بچشمشان است . همين كه ديدند ، من بيكار شده‌ام ، يكى بعد از ديگرى ، بعدليه مراجعه كردند . در آن دوره ، بمناسبت رباخورى بعضى از وجها و رؤساى عدليه ، رسم شده بود ، كه همينقدر كه سند بيع شرطى از موعدش ميگذشت ، محكمه بفك يد مالك رأى ميداد « 2 »\r\n\r\n\r\n","description":"","footnote":"\r\n( 1 ) - كنايه از طرح ريختن و نقشه كشيدن و خط مشى تعيين نمودن است كه همگى ، حتى زنها هم در آن مداخله داشته باشند و مورد استعمالش در جائى است كه اين نقشه خيلى عاقلانه و داراى نتيجهء خوب نباشد و بيشتر در مواردى به كار ميرود كه دو دستهء مختلف مانند زن و مردى فرنگى و ايرانى مخالف و موافق در آن شركت كرده باشند كه ريش و گيس نمايندهء اين اختلاف است . البته اگر بنا شود كه زن و مرد در نقشهء محرمانه‌اى شركت كنند ، ناگزير بايد ريش و گيس خود را نزديك هم برده و باهم مشورت نمايند كه بافتن ريش و گيس كنايه از نزديك كردن سر براى مشاورهء محرمانه است .\r\n( 2 ) - در دورهء استبداد ، بيع با شرط خيار مثل امروز بمنزلهء وثيقه و وسيلهء فشار داين بمديون بود ، هيچوقت بيع به تصرف بايع داده نميشد ، بلكه ملك آزادانه و اكثر بدست خود مالك به فروش ميرسيد و دين داين ادا ميشد . البته بعضى هم بودند كه پول قرض ميكردند و از اداى بموقع تن ميزدند و دست داين بواسطهء قدرت آنها به جائى بند نبود و بعد از چند سال بايد باصل پول خود قانع و متشكر باشند . نميخواهم اسم ببرم و وجهاى دورهء گذشته را بواسطهء اين نوشتهء خود از انظار بيندازم ، همينقدر اجمالا مىنويسم كه بعضى از ظاهر الصلاحهاى مادى\r\nبقيه در حاشيهء صفحهء بعد\r\n","page_name":" 609 ","page_number":617},
  {"content":"\r\n\r\nو طبعا طمع رباخوار را زياد ميكرد . ما ، نه براى رد دعواى طلب مدعىها ، بلكه براى اينكه وكلاى باوجدان ، در اندازهء مبيع خلط مبحث نكرده ، يك چارك را يك ذرع و نيم قلم ندهند ، مجبور شديم وكلائى بمحكمه بفرستيم . ولى دستور داده بودم ، همينقدر كه از زيادروى آنها ، راجع به مبيع ، جلوگيرى به عمل آمد حكم محكوميت را دريافت كرده ، كار را باستيناف و تميز نكشانند . باور بفرمائيد ، كه بعضى از طلبكارها بودند ، كه با وجود گرفتن حكم حق برطبق سند خود ، استيناف ميدادند كه مثلا بجاى يك دانك ، در دو سه دانك ملك يا خانه ، بباطل خود را ذيحق كنند ! در هرحال در اواخر سال 1304 خانهء مسكونى ، و زيادتر از دو ثلث املاك ساوجبلاغ را كه چهار پنج دانگى هم ، در خلال سنوات متماديه ، بر ميزان موروثى پدرمان بر آن افزوده بوديم ، بهر قيمتى كه خواستند ، واگذاشتيم يا فروختيم ، و تا دينار آخر قرض‌هاى خود را اداء كرديم .\r\nضمنا سهميهء خواهرها را هم از ملك و نقد پرداختيم ، و عمل بالمره تصفيه شد . منهم در اوايل 1305 باغچه و خانه‌اى در خيابان ژاله اجاره كرده ، و طبعا از برادرم جدا شدم باقيماندهء ملك ساوجبلاغ را من قبول كردم ، و برادرم املاك جعفرآباد ساوه را برداشت و هريك دو سه هزار تومان از قروض قبول كرديم كه بعدها بمرور بپردازيم . و چون نميخواهم ديگر در اين زمينه چيزى بنويسم اين جمله را در اينجا ميفزايم ، كه دبهء يكى از طلبكارها در 1311 سبب شد ، كه با زدوخورد و فروش و خريد ، بالاخره ، حسين‌آباد بقيهء حاشيهء صفحهء قبل\r\n\r\n\r\n","description":"","footnote":"\r\nعدليه ، چون خودشان هم پول فرع بده بودند ، در اين باب راديكال شدند و عنوان بيع و شرط خيار و سررسيد موعد را مدرك كرده و رسم قديم را كه بيع شرط عنوان وثيقه است از بين بردند و بموجب احكام خود ، مالكين را بفك يد از ملك وثيقه محكوم كردند . خيلى از مكنت‌هاى عدليه‌چيهاى آندوره كه امروز هم بازماندگان آنها از آن متنعمند از اتخاذ همين رويه حاصل شده است . باقى مردم هم تأسى كردند ، افراشته‌ها ، چاىچىها ، بخشىها و از اين قماش متمولين رباخوار زياد شد و خانواده برچيده گشت ، وارد جزئيات نميشوم ، همينقدر مينويسم كه فرض كنيم كسى كه دو دانگ خانهء سى هزار تومانى خود را به دو سه هزار تومان بيع شرط گذاشته و سر موعد نتوانسته است ، ادا كند و مؤمن بعدليه مراجعه كرده ، حكم فك يد مالك را صادر كرده است . ملاحظه فرمائيد اين حكم طمع رباخوار را تا چه اندازه تحريك مىكند و بدبخت مالك گذشته از اصل و فرع چه مقدار لكلكانه بايد تقديم آقاى رباخوار نمايد تا او را راضى كند كه از اجراى اين حكم لازم الاجراء دست بردارد . بعضى از اين رباخواران هم بودند كه بواسطهء زير چاق كردن راههاى صدور حكم ، ديگر حاجتى به وكيل نداشتند و خودشان گذشته از كارهاى خود در كارهاى سايرين هم وكالت ميكردند و من در محكمهء تجارت بيكى از آنها برخوردم و آن حاجى باقر چاىچى بود كه خودش را ديندار هم ميدانست و بسيار قمعمع بود ولى من با اين قماش وكلا بسيار آقا منشانه رفتار ميكردم . در محكمهء من كسى براى آنها آخر نمىبست . در ساير محاكم چون سكان دست آخوندها بود اين حاجى آقاى ظاهر الصلاح قمعمع بسيار متنفذ بود و آخوند رئيس محكمه به « باوفقكم اللّه » هاى خود كاملا از او نوازش ميكرد . اعضاى دفتر كه احترام رئيس را نسبت به او ميديدند البته كارهاى او را جلو مىانداختند و غير و غيره . . .\r\n","page_name":" 610 ","page_number":618},
  {"content":"\r\n\r\nبرادرم آقا ميرزا رضا كه يكى دو دست گشته بود با بعضى خردوريز ، كه بازهم پنجاه خروار ساليانه بذرافشان داشت ، با يك آسيا كه خودمان ساخته بوديم ، و ده هزار بوته درخت انگور ، نصيب من شد ، و بالاخره اين ملك را هم ، در مقابل قرضى كه در پانزده سالهء دورهء پهلوى ، بواسطهء بالا رفتن خرج زندگى ، و كم بودن اشل حقوق ، و ساختمان خانهء باغ فردوس شميران ، پيدا كرده بودم ، در سال 1317 موقعى كه استاندار آذربايجان بودم ، فروختم و قرض‌ها را تصفيه كردم .\r\nخواننده عزيز ميتواند تصور كند ، كه هم آوردن سر سى و پنجهزار تومان قرض ، و بهم بستن اين معاملات ، مستوجب چقدر زحمت مذاكره و عذاب روحى ، و مستلزم چه مايه محروميتها و چه دوندگىهائى بوده است ! اجمالا از اواخر سال 1304 تا اواخر 1306 بدترين ربع ساعتهاى زندگى را گذراندم . فقط در اين ميانه ، پول منظمى كه به من ميرسيد همان ماهى يكصد و سى و پنج تومان حقوق انتظار خدمت ، و ماهى شصت تومان ، بعنوان كرايه درشكه ، يا حق تدريس مدرسهء سياسى ، بود .\r\nآقاى دهخدا رئيس مدرسهء سياسى ، در سال 1302 ، از من خواسته بودند كه مجددا وارد دايرهء تعليم شوم ، و هفته‌اى دو ساعت قراردادهاى بين المللى ، براى طبقهء پنجم ، و هفته‌اى چهار ساعت تاريخ قرون وسطى و رم ، براى طبقهء چهارم و سوم مدرسهء سياسى ، بگويم و تا آخر سال 1306 اين تدريس برقرار بود . در اين سال ، چون كار مدرسهء سياسى هم بوزارت معارف واگذار شد ، و معلم هم به قدر لزوم پيدا كرده بودند ، شغل تعليم و مشغلهء ادارى را مانعة الجمع اعلان كردند . طبعا من هم از دائرهء تعليم خارج شدم . در همين تاريخ بود ، كه مدرسهء سياسى هم تغيير اسم داده مدرسهء حقوق و سياسى موسوم شد .\r\n\r\nتغيير در برنامهء مدرسهء سياسى\r\nميدانيم ، دورهء مدرسهء سياسى ، در اول امر چهار سال بود . بعد از چند سالى ، در به دو مشروطيت ديدند ، اكثر داوطلبان معلومات مقدماتى را باندازه‌اى كه از هر حيث براى تعليمات عاليه كافى باشد ندارند . زيرا فقط مدارس ملى جديد بود ، كه ميتوانست براى اين مدرسه دانش‌آموز تدارك كند ، و اين مدارس هم براى اين كار نارسا بود . به اين جهت ، وزارت خارجه ، با نظر مشير الدوله مؤسس مدرسه ، از شرايط ورود مقدارى كاست ، و بر عدهء سنوات تحصيل مدرسه يكسال افزود ، و مدتى اين مدرسه پنج كلاسى بود ، كه دانش‌جويان ، در دو سال اول ، دانش‌هاى مخصوص مقدماتى را تكميل ميكردند ، و در سه سال آخر ، رشته‌هاى مختلف معلومات سياسى و حقوقى و ادارى و اقتصادى را مىآموختند . مدرسه به همين كيفيت شاگرد بيرون ميداد . بعد از آنكه برنامهء مدارس ابتدائى و متوسطهء مرتب شد ، ديگر مدرسهء پنج كلاسه معنى نداشت . اين بود ، كه حقا مىبايد مدرسهء سياسى از دو كلاس اول و دوم صرفنظر كرده ، و كار خود را منحصر بتدريس قسمت عالى بنمايد .\r\n\r\n","description":"","footnote":"","page_name":" 611 ","page_number":619},
  {"content":"\r\n\r\n\r\nمدرسهء حقوق و سياسى\r\nاز طرف ديگر ، از دو سال قبل ، مدرسه‌اى باسم مدرسهء حقوق در تحت نظر وزارت عدليه داير شده بود ، كه بداوطلبان تحصيل كردهء مدارس متوسطه درس حقوق ميداد ، و اين مدرسه بعدازظهرها و حتى شبها كلاسهاى خود را برپا كرده ، و اكثر شاگردهاى آن اعضاى جوان وزارت عدليه و ساير وزارتخانه‌ها بودند . در اواخر سال تحصيلى 1305 و 1306 ، كه مدرسهء سياسى دو كلاس اول و دوم خود را بوزارت معارف داد ، بفكر افتادند اين دو مدرسه را يكى كنند . نصرت الدوله فيروز ، در اين خصوص ، خيلى به خود زحمت داد كه اين مؤسسهء دوقلو را تحت ادارهء وزارت عدليه درآورد ، و مثلا خود را بانى و مؤسس مدرسهء حقوق و سياسى بشناساند ، ولى به زودى اسم و مداخلهء نصرت الدوله از ميان رفت و تأسيسات فرهنگى دورهء پهلوى شروع شده ، و مدرسهء حقوق و سياسى حقا از تحت نظر وزارت خارجه و عدليه خارج ، و جزو وزارت معارف شد ، و امروز هم ، روز 28 آذر را كه روز تأسيس اوليهء مدرسهء سياسى است ، روز تأسيس دانشكدهء حقوق بشمار آورده ، و هرساله اين روز را جشن ساليانه ميگيرند . من مخصوصا اين جمله را در اينجا متذكر شدم ، كه حق مؤسس دانشكدهء حقوق و سياسى ، يعنى مرحوم ميرزا حسن خان مشير الدوله حسن پيرنيا را منظور كرده باشم ، و پيشنهاد مىكنم ، كه براى قدرشناسى از آن مرحوم ، مجسمهء او را در دانشكدهء حقوق ، در جاى مناسبى ، برپا نمايند ، يا لااقل ، نيم تنهء او را در سالون مدرسه بگذارند .\r\n\r\nتأسيس جامعهء فارغ التحصيل‌هاى مدرسهء سياسى\r\nميدانيم ، از سال 1321 قمرى ، مدرسهء سياسى در هر سال يكدسته فارغ التحصيل بجامعه تحويل داده و عدهء آنها در اين شانزده هفده ساله در حدود صد و بيست سى نفر شده‌اند ، كه در ادارات مختلفهء دولتى ، بخصوص وزارت خارجه و عدليه و ماليه ، خدمت ميكنند .\r\nفكر تشكيل جامعه‌اى از اين آقايان چيزى نبود كه بمغزها نيامده باشد . ولى مردى لازم داشت ، كه فارغ التحصيل‌هاى هر دوره را مشخص كرده ، و اينكه فعلا در كجا مشغول خدمتند بدست آورده ، دوره بيفتد ، و از يكىيكى رضايت شركت در اين جامعه را بگيرد ، و سپس از آنها دعوت ، و نظامنامه‌اى براى جامعه تدوين شود تا اين جامعه از عالم خيال قدم بعرصهء وجود گذارد . جناب آقاى محمد شايسته ، با سعى خسته نشو خود ، دامن همت بكمر زده ، كتابچه‌اى ترتيب داد ، و با ذكر يك مقدمه ، مقصود را بيان كرد ، و در ستونى كه براى قبول شركت قرار داده بود ، از همه امضا گرفت .\r\nآقاى دهخدا رئيس مدرسهء سياسى سالون مدرسه را براى اين كار ، در اختيار ما ، من و آقاى شايسته گذاشت . در جلسات اوليه ، كه براى چگونگى تشكيلات و نقشهء كار خود داشتيم از مرحوم محمد على فروغى ، كه مدتى رياست و هميشه معلمى مدرسه را داشت نيز كمك گرفتيم . اوراقى براى كارهاى مقدماتى تدارك شد ، و من بعنوان اولين فارغ التحصيل\r\n\r\n","description":"","footnote":"","page_name":" 612 ","page_number":620},
  {"content":"\r\n\r\nمدرسهء سياسى و پيش‌كسوت « 1 » قوم دعوت‌نامه‌ها را امضاء كرده ، براى آقايان فرستادم . روز مقرر جمع شديم . من به سمت رياست سنى تعيين شدم . براى انتخاب هيئت رئيسه‌اى كه در آن واحد اساسنامهء جامعه را هم تدوين كنند ، انتخاباتى به عمل آمد . آقايان مرا بافتخار خدمت رياست جامعهء خود برگزيدند ، و اساسنامهء جامعه را ، در جلساتى كه بطور متناوب ، در منزل اعضاى هيئت رئيسه ، منعقد ميشد ، تدوين و باز ، روز ديگرى آقايان را خبر كرديم ، آمدند ، اساسنامه را تصويب كردند . سپس خانه‌اى در خيابان شاه‌آباد گرفته ، باشگاه جامعه در آنجا برقرار شد . بعد از يكسالى ، كلوب ما از آنجا بخيابان فردوسى كوچهء اتابكى ، منتقل شد . در روزهاى اوليه ، ميرزا عليمحمد حكيم ، استاد فقه مدرسهء سياسى ، مرحوم شده چون هنوز باشگاه نداشتيم جامعه ختمى براى او در مدرسهء سپهسالار گذاشت . يك ختم ديگر هم براى مرحوم ميرزا اسحق خان رهبر ، مدير كل وزارتخارجه در مدرسهء سپهسالار گذاشته ، و بعد از يكهفته ، مجلس تذكرى براى آن مرحوم در سالون مدرسهء سياسى برپا شد .\r\nبراى كلوب جامعه ، همه‌جور لوازم پذيرائى ، حتى كتابخانه ، تدارك شده بود . هر شب عده‌اى از آقايان رفقا گرد هم جمع ميشديم . رياست اين جامعه ، تا سال 1307 كه من براى رياست استيناف فارس تهران را ترك گفتم ، در هر انتخاب ساليانه ، با من ميشد .\r\nدر 1310 ، كه از كرمان مراجعت كردم ، باز هم كلوب داير بود . ولى وقتى كه در 1312 از رياست استيناف اصفهان برياست استيناف آذربايجان مىرفتم ، رفقا بعلل سياسى ، ديگر دوام آن را صلاح نديده ، و آن را موقوف كرده بودند .\r\nحالا هم پيشنهاد مىكنم ، كه فارغ التحصيل‌هاى مدرسهء حقوق و سياسى ، باز هم جامعه و كلوبى داشته ، و از حال هم باخبر باشند . ولى اين كار كسى ، مانند جناب آقاى شايسته ، را لازم دارد ، كه جايش در ميان جوان‌هاى امروز ، كه پاى برو و حوصلهء اين كارها را دارند ، خالى است . در هرحال ، بعقيدهء من ، اجتماع مردمان تحصيل كرده و مجرب ، كه همگى در كارهاى دولتى و ملى مداخله دارند ، و عده زيادى از آنها بمقامات شامخ ادارى و اجتماعى رسيده‌اند ، گذشته از منافع اختصاصى كه از شناسائى همديگر طبعا توليد مىشود ، داراى منافع زيادى براى جامعه و كشور هم خواهد بود .\r\n\r\nطرفدارى از ديانت\r\nسردار سپه ، كه در اين دو سالهء اخير ، تظاهرات دين‌دارى يكى دو سالهء اول خود را واگذاشته بود ، از وقايع جمهوريخواهى تجربه آموز شده و دانست كه براى پيشرفت مقصود خود يعنى تصرف تاج و تخت بىصاحب ، چاره‌اى جز تظاهر در ديندارى ندارد ،\r\n\r\n\r\n","description":"","footnote":"\r\n( 1 ) - پيش‌كسوت - بعضى از تيره‌هاى درويشى لباس خاصى دارند كه به آن شناخته ميشوند اين لباس را اصطلاحا كسوت ميخوانند و به كسى كه زودتر وارد جمعيت شده است پيش‌كسوت ميگويند . نشر و سرايت اين اصطلاح بساير طبقات از زورخانه‌كاران كه آنها هم در موقع ورزش تنكه ميپوشند ، شروع شده و بساير طبقات رسيده است بخصوص حالا كه هر دسته از عمال دولت لباس رسمى خاصى دارند ، كسوت بد اصطلاحى نيست . دواس فرانسه را هم ميتوان به اين كلمهء مركب ( پيش‌كسوت ) ترجمه كرد .\r\n","page_name":" 613 ","page_number":621},
  {"content":"\r\n\r\nرفتن او بقم ، براى خداحافظى با علماى مرجع تقليد تشيع نيز ، براى ترميم شكستى بود كه در دوم حمل در مجلس خورده ، و تلگراف آقايان ميرزا حسين نائينى و سيد ابو الحسن اصفهانى و شيخ عبد الكريم ، كه از قم به علماى مركز كردند اگرچه در 25 فروردين ، و بعد از قرارمدار كار بود ، ولى بازهم ، كمك زيادى بتجديد قدرت از دست رفتهء او كرد .\r\nبنابراين ، در بيانيه‌هاى بعد از جمهورىخواهى او ، مىبينيم كه بر خلاف گذشته ، ذكرى هم از خدا و اولياى اسلام هست ، و همچنين در موقع غروب آفتاب ، قراولان نظامى ادارات دولتى ، صف بسته ، و يكى خطيب جماعت ميشد ، و در خطبهء او حمد خداوند و درود بر پيغمبر و اولاد او ، و آمين گفتن باقى عده ، در كار بود ، و در سه شب احياء ماه رمضان ، در قزاقخانهء سابق ، بساط موعظه و قرآن سرگرفتن تجديد شده ، سهل است خود سردار سپه هم در اين كار مستحب ، شركت ميكرد . ولى چون خود و حول‌وحوشش ، در اين زمينه ، عامى بحت بسيط بودند ، در تظاهرات خود بىگدار به آب ميزدند .\r\nيكى از كارهاى بىربط آنها موضوع آمدن تمثال شاه ولايت از عتبات عاليات براى سردار سپه بود .\r\nدر خزانهء اشياء نفيسهء نجف ، يك تمثال خيالى ، كه مثلا فلان ميناساز ، از شاه ولايت ساخته و تقديم آستانه كرده ، در گوشهء خزانه افتاده بود . وقتى سردار سپه ، براى خدا حافظى با آقايان علما ، بقم رفت براى تجليل آقايان ، سردار رفعت را بمعيت آنها مأمور كرده بود ، كليددار آستانهء نجف ، كه طبعا با سردار رفعت سروكارى پيدا كرده بود ، موقعى براى آب كردن تمثال خيالى بدست آورده ، باميد انعام و خلعتى كه از سردار سپه دريافت دارد ، اين تمثال را بوسيلهء سردار رفعت براى او روانه نموده كليددار براى معرفى خود از آقاى ميرزا حسين نائينى خواهش كرده بود ، كه در نامه‌اى كه براى اظهار رضايت از سردار رفعت ، بسردار سپه نوشته مىشود ، ذكرى هم از اهداى اين تمثال از طرف كليددار داشته باشد ، تا انعامى كه سردار سپه براى كليددار ميفرستد چرب‌تر بشود .\r\nشايد سردار رفعت هم ، بمناسبت همان عوامى و بىاطلاعى از اصول مذهب ، و براى خودشيرينى ، در نامهء خود كه قبلا براى سردار سپه نوشته بوده است ، اين يك تيكه فلز پارهء بىموضوع بيمصرف را خيلى بزرگ كرده ، و اطرافيان سردار سپه ، كه در بىاطلاعى از معارف اسلامى از سردار رفعت وانميماندند ، رسيدن اين هديهء كليددار را گنده كرده ، و تا توانستند آب و تابش دادند . حتى بعضى از روزنامه‌نگاران با جمله‌هاى عجيب ، « اين مرحمت عظمى را بر اثر استدعاى كافهء مراجع تقليد نجف از آستان شاه ولايت دانسته و قبول اين استدعا را از طرف شاه ولايت ، يكى از الطاف آن بزرگوار نسبت برئيس الوزراء ، وانمود كردند ! !\r\nخلاصه ، با اين هووجنجالهاى عوامانه بود ، كه سردار سپه ، روز جمعهء 15 جوزاى 1303 باستقبال اين تمثال به حضرت عبد العظيم رفت ، و با تمثال كه بسينهء خود زده بباغ - شاه ، كه در آنجا جشن مفصلى براى عطيه برپا شده بود ، آمد و موضوع تهنيت و تبريك\r\n\r\n","description":"","footnote":"","page_name":" 614 ","page_number":622},
  {"content":"\r\n\r\nعمومى واقع گرديد . از همه مضحك‌تر ، دعوت و حضور سفير تركيه و سفير افغان به اين جشن مذهبى ( ؟ ) بود . اين عمل كه تظاهر عاميانه از خلال آن پيدا بود ، موجب رضايت عامه نشد ، ولى خواص خيلى بعقل آنها كه اين بازيرا كوك كرده بودند ، خنديدند . فردا هم از كليهء ولايت تلگرافات تبريك براى اين عطيهء شاه ولايت به سردار سپه رسيد . ولى در عوض ، جرايد اقليت تا توانستند ، اين كار را بباد سخريه و استهزا گرفته ، اشعار فكاهى براى اين عطيه ساختند و در دهن‌ها انداختند .\r\nديانت اسلام ، ديانتى معنوى ، و مبتنى بر اصول منطقى و عقلى است ، و در اين ديانت ، محراب و تمثال و پارچه و زرى و رنگ ارغوانى و تجمل‌هاى مادى راهى ندارد ، و پرستش و تجليل تصوير را ، مانند بت‌پرستى ، مذموم شناخته است . از مشتى عوام بگذريد كه هرجا گنبدى ، اعم از گلى يا كاشى يا طلا ، مىبينند ، به سجده مىافتند . مذهب اسلام ركوع و سجود را ، جز براى ذات لم‌يزل و لايزال ، حتى براى پيغمبر و امام حى حاضر هم جايز نميشمارد ، تا چه رسد به تصويريكه معلوم نيست كدام ميناكار ، در عالم خيال دلش خواسته است ، كه حضرت شاه ولايت به آن شكل باشد .\r\nزيارت قبور بزرگان دين هم ، كه از مستحبات بشمار مىآيد ، از راه تعظيم بشعائر اسلام ، و بالاختصاص براى ترويج و قدرشناسى از فداكارى و علم و معرفت آنهاست ، كه بزرگان دين به آن امر كرده‌اند . مثلا حمزة بن موسى ( امامزاده حمزه ) پسر بلافصل امام ، و پدر سلاطين صفويه است و عبد العظيم بن عبد اللّه بن حسن ابن حسن بن حسن بن على عليهم السلام ، چهار تن با امام فاصله دارد . زيارت عبد العظيم از ناحيهء امام على النقى ، امام دهم توصيه شده ، و در زيارت حمزة بن موسى هيچ حديثى و روايتى ديده و شنيده نشده است اين اختصاص براى مقام علمى حضرت عبد العظيم است ، كه اين بزرگوار يكى از روات موثق اخبار آل محمد بوده است ، و گرنه جعفر كذاب هم ، پسر امام على نقى بوده ، و اگر شيعه‌ها او را لعن نميكنند ، به جهت حديث نبوى « الصالحون للّه و الطالحون لى » است .\r\nچنان كه در جاى ديگر هم اشاره كرده‌ام ، مذهب اسلام ، با اصل مسلم  « إِنَّ أَكْرَمَكُمْ عِنْدَ اللَّهِ أَتْقاكُمْ »  اهميتى به پدران نميدهد ، و امامزاده‌هاى بلافصل را هم ، اگر صالح و متقى نباشند به چيزى نمىشمرد ، تا چه رسد بشمايلى ، كه بفكر يك شخص عامى ، براى امام ساخته شده باشد ، و حتى ترويج اين افكار را نوعى از ترويج بت‌پرستى بشمار مىآورد .\r\nبرويد زيارت كردن اهل معرفت را حتى از امامها ببينيد . من يقين دارم هيچيك از علما در سر قبر هيچ امامى به سجده نمىافتند ، حتى بوسه هم بر ضريح نميزنند ، بلكه ضريح را با دست استلام كرده ، و بر امام سلام ميفرستند ، زيرا ما نميتوانم از امام جعفر صادق ، سلام اللّه عليه بيشتر شيعه باشيم ، آن بزرگوار اينطور دستور داده ، و زياده بر آن تشريع ، و ركو و سجود و به خاك افتادن مذموم ، و در حكم شريك تراشيدن براى خداست .\r\nولى نميدانم ، چه سرى است ، اين جمله را كه متن حقايق دينى است ، شما از هيچ\r\n\r\n","description":"","footnote":"","page_name":" 615 ","page_number":623},
  {"content":"\r\n\r\nآخوندى نميشنويد . آقايان ، مثل اين است كه ميترسند ، اگر حقايق را براى مردم تشريح كنند ، از مريدهايشان كاسته ، و در دكانشان بسته شود .\r\nروزى بملاى منورى برخوردم . قدرى از ديانت عاميانه و ركوع و سجود مردم در برابر هر گنبد و بارگاهى ، شكوه و مخصوصا از بازيهائى كه روضه‌خوانها سر منبر در مىآورند ، و اخبار دروغ و ضعيفى كه در منبرها نقل ميكردند ، انتقاد كرده كم‌كم ، به سينه - زنى و تيغ‌زنى عوام ، كه نماز نميخوانند ، و مشغول اينكارهاى ظاهرا مستحب ، و باطنا حرام ميشوند ، رسيده ، مخالفت آنها را با ديندارى توضيح كرده و از او پرسيدم شما هم مثل من فكر مىكنيد ، يا مثل هم‌كارهايتان ، كه اين اعمال را ديده ، و با « وفقكم اللّه » هاى خود ، اين خلاف شرع‌ها را ترويج ميكنند ، هستيد ؟ به من جوابى نگفت ، ولى با اينكه منور الفكر بود ، از اين سؤال منهم خوشش نيامد !\r\n\r\nواقعهء قتل ميرزادهء عشقى\r\nيكى از واقعات عجيب ، كه مسلما بتحريك عمال نظميهء تهران بوده است ، واقعهء قتل ميرزادهء عشقى نويسندهء روزنامهء قرن بيستم است .\r\nطبع شاعرانه و حساس اين سيد جوان ، كه از زيبائى صورى هم بىبهره نبود ، از نوشتجات و نمايش‌نامه‌ها و اشعارش به خوبى پيداست . زندگانى او بىنظم ، و شايد مبتلا بالكل و افيون ، ولى جوانى صاحبدل و عاشق‌پيشه و آنچه ميگفت و ميكرد ، واقعا به آن معتقد بود . همانطور كه اشعار و نوشتجاتش بواسطهء نداشتن مايهء علمى ، هنوز پخته نشده ، و غث و سمين را درهم مىآميخت ، در روش سياسى هم ، خام ، و افكارش استقرارى پيدا نكرده ، و مثل تمام اشخاص احساسى هرچند روز بسمتى متمايل ميگشت ، و اين جمله از هجويات ديوان او به خوبى هويداست .\r\nعشقى ، با اينكه در سال قبل ، شايد يكى از طرفداران جدى سردار سپه بوده ، و مستزاد « ديدى چه خبر بود » را در هجو وكلاى مجلس چهارم ، با شوخيهاى زننده و كلمات غيرعفيف و ناسزا گفته ، و دست رد به سينه هيچكس ؛ حتى مدرس هم نگذاشته بود ، بعد از وقايع جمهورى ، طرفدار جدى مدرس و اقليت شده ، در روزنامهء قرن بيستم چيزهاى زننده ، بر ضد اوضاع حاضر ، و بخصوص سردار سپه مينوشت ، و بىپروا ، با هجويات خود ، جمهورى و جمهوريخواه و نظاميان را بباد سخريه و استهزا گرفته بود .\r\nروز چهارشنبهء 13 سرطان ، دو نفر بخانهء او رفته ، با يكى دو تير او را از پا در آوردند . يكى از دو نفر فرار كرد ، و ديگرى را كه بدست آورده ، و تحويل نظميه دادند نظميه آورنده را توقيف ، و قاتل را فرار داد ، و ميرزاده همان روز در نظميه بدرود زندگى گفت . مردم تهران ، از اين پيش‌آمد ، كه دست عمال نظميه در آن به خوبى ديده ميشد بىاندازه عصبى شد ، تشييع بىسابقه و بىنظيرى از جنازهء او كردند . عدهء تشييع‌كنندگان را بيست سى هزار نفر ميگفتند ، اجمالا از شاه‌آباد ، تا چهارراه سيروس و برق را مردم فرا گرفته بودند . ازدحام مردم در اين تشييع چند جهت داشت ، اولا ضديت با سردار سپه كه او را آمر اين قتل ميدانستند ، ديگرى همراهى با افكار اقليت كه سيد مدرس مركز\r\n\r\n","description":"","footnote":"","page_name":" 616 ","page_number":624},
  {"content":"\r\n\r\nآن بود ، و بالاخره ، جوانى و خوش‌طبعى و سيادت شخص مقتول ، ولى دو جهت اول قوىتر از جهت سوم بود .\r\n\r\nسقاخانهء چهارراه آقا شيخ هادى\r\nاز بزرگان دين ، روايات بيشمار در فضيلت آب دادن بمردم نقل شده ، و ساختن سقاخانه ، در معبر عام از اين رهگذر است . همين كه سقاخانه ساخته شد ، البته كسى را هم لازم دارد ، كه در و پيكر آن را حفظ كند ، و منبع‌هاى آن را پرآب ، و ادوات آب‌خورى را تميز نگاهدارد . اين كار را هم يكى از كسبهء گذر ، براى كمك به كار خير ، عهده‌دار مىشود . اگر گاهى سقاخانه حاجتى به تعمير داشته باشد ، يا در ادوات آن انكسارى پيدا شود ، بانى اصلى ، يا بعضى اهل خير محل ، كمكى ميكنند ، و نواقص را رفع مينمايند ، كه سقاخانه هميشه داير باشد ، و عابرين تشنه نمانند .\r\nدر كشور ما هركار ، همينقدر كه در آن قصد تبرع مداخله داشته ، و محضا للّه باشد از اعمال مقدسه بشمار مىآيد . آقاى متولى اين كار خير ، يعنى نگاهدارندهء سقاخانه هم ، چون كار خيرى انجام ميدهد ، البته تا حدى مقدس شناخته مىشود . راست ، يا دروغ بعضى خوابهائى هم ميبيند ، كه دليل مقدس بودن سقاخانهء تحت توليت اوست . اين خواب نماها ، بوسيلهء گداهائيكه در حول‌وحوش سقاخانه ، براى گرفتن شاهى صد دينار مىآيند تكرار و دهن‌بدهن گفته مىشود . بابا شمل متولى هم ، براى عنوان و اهميت سقاخانهء تحت توليت خود ، تصوير حضرت عباس و بقول روضه‌خوانها ، سقاى دشت كربلا را ، بالاى سقاخانه ، نصب مىكند . شبهاى جمعه ، يكى دو تا شمعى هم جهت روشنائى اين سقاخانه از كيسهء فتوت خود ، در اين مكان مقدس روشن مىكند . كم‌كم ، پيرزنهاى محل جهت برآورده شدن حوائج خود ، شمعهائى براى اين سقاخانه نذر ميكنند . اگر اين مكان مقدس سر چهارراهى ، يا در ميدانچه‌اى هم واقع بوده و ممكن باشد كه بساط سينه‌زنى شبهاى جمعه را ، در نزديكى آن برپا كنند ، كه نور على نور خواهد شد ، زيرا هم سقاخانه شهرت پيدا مىكند ، و پاطوق محله مىشود ، و هم نان وجاهت باباشمل متولى بروغن مىافتد .\r\nولى هيچگاه ، شهرت اين مكان مقدس از محله بخارج ، تجاوز نمىكند ، زيرا ساير گذرها و محله‌هاى شهر هم ، سقاخانه و پاطوق‌هاى خود را دارند .\r\nفقط ، در تمام تهران يك سقاخانه وجود داشت ، كه بواسطهء قدمت و تزيينات بنا و مراقبت‌هاى داشهاى محل ، شهرت شهرى بهمزده ، و از تمام نقاط شهر نذر و نياز براى آن مىآوردند ، و آن سقاخانهء نوروز خان بود ، كه سابقا بمناسبت تكيهء حسام السلطنه ، ذكرى از آن كرده‌ام .\r\nبارى ، هنوز مردم از بهت آمدن تمثال از نجف بيرون نيامده ، و از اسف و افسوس بر قتل ميرزادهء عشقى خارج نشده بودند ، كه موضوع معجزهء سقاخانهء چهارراه آقا شيخ هادى در شهر منتشر شد ! سقاخانه و معجزه ؟ اين نامربوطها چيست كه اختراع ميكنند ! دو سه روزى گذشت . موضوع از حرف تجاوز كرده ، و به عمل رسيد و از تمام شهر نذر و نياز براى\r\n\r\n","description":"","footnote":"","page_name":" 617 ","page_number":625},
  {"content":"\r\n\r\nاين سقاخانهء جديد الولاده مىبرند و اعيان محل اسباب چراغ و تزيينات ديگر براى اين مهبط فيض ميفرستند ، و هرشب ، سر اين چهارراه دكانهاى حول‌وحوش را چراغان ميكنند ! اى بابا . . . قرن بيستم و اين حرفها ؟ آن هم در چهارراه آقا شيخ هادى ؟ كه بواسطهء اعيانيت محله ، استعداد داش خيزى ، و بنابراين قابليت داشتن سقاخانهء با طول و تفصيل را ندارد ؟\r\nبعضى هم كه اهل حساب و تفكر بودند ، چون در اين چند ساله ديده بودند كه اين قماش اقدامات هميشه مقدمهء عمليات ديگريست ، ميگفتند خدا عاقبتش را خير كند ! يك كاسه‌اى زير اين نيم‌كاسه هست « 1 » و اين نذر و نيازها و چراغانىها و اين معجزه‌هاى پشت سر هم بى خود نيست ! نظميه‌اى كه اينقدر مواظب است كه به مجرد يك انتشار زننده برضد سردار سپه و اميدارد ، نويسندهء بدبخت مقاله را نفله ميكنند ، چرا در اين باب ساكت است ؟\r\nو هيچ جلوگيرى از اين چرنديات « 2 » نميكند .\r\n\r\n\r\n","description":"","footnote":"\r\n( 1 ) - كاسه بزرگتر از نيم‌كاسه ، و نمىشود . بنابراين غيرمعقول است . اگر كارهاى پوچى را مقدمه براى كار بزرگترى قرار بدهند ميگويند : « كاسه‌اى زير نيم‌كاسه است » اين ضرب المثل و كنايه هم البته تاريخچه‌اى دارد كه سبب شهرت آن شده است ، منتها من از آن بىاطلاعم .\r\n( 2 ) - روزى در شميران نوه‌ام فرامرز صفىنيا كه طفل چهار پنج ساله‌اى بيش نبود از راه رسيد و به عادت اطفال بناى ورجه‌ورجه گذاشت و در ضمن جست‌وخيز بعضى جمله‌هاى بىربطى كه هيچ معنى نداشت ميگفت . به او گفتم : پسر جان چرا اينقدر چرند ميگوئى ؟ بعد از اداى اين جمله بفكر فرو رفتم كه اصل و ريشهء كلمهء چرند چيست ؛ همينقدر كه من به اين فكر افتادم ، ديدم فرامرز مثل اينكه پى موضوع تازه‌اى براى چرنديات خود ميگشته است تغيير لفظ داده و در ضمن جست‌وخيز دو كلمهء چرنده ، پرنده ، را جانشين چرنديات سابقش كرد . فورا متوجه شدم كه اين پسر با اينكه خودش متوجه نيست ، دارد جواب فكر مرا ميدهد و در حقيقت اين طفل مانند سروشى است كه مامور شده است جواب سؤال باطن مرا بدهد . البته خوانندهء عزيز خيلى شنيده است كه ميگويند فلانى اينقدر از چرنده و پرنده ( يعنى چيزهاى نامربوط بهم ) گفت كه خسته‌ام كرد . اين چرنده ، پرنده است ، چرند و پرند شده و بالاخره از چرند بطور كنايه لغت خاصى براى حرفهاى بىربط و جمله‌هاى نامربوط ساخته شده است كه در هيچ كتاب لغتى اسمى از آن نيست ولى همه معنى آن را ميدانند و حاجتى بتفسير و توجيه ندارد و « چرند پرندهاى » صوراسرافيل بقلم آقاى دهخدا هم اين لغت كنايه‌اى را قابل نوشتن كرده است . حالا به من ايراد نكنند كه لغت نويسيش هم مثل تاريخ نويسيش ميماند . در تاريخ‌نويسى باصغر قاپوچى متمسك مىشود و در لغت نويسى هم ريشهء لغت را از قول بچهء پنج ساله شاهد مىآورد . من همانطور كه جاه‌طلبى لغت‌نويسى نداشته و كرارا اين جمله را تصريح كرده‌ام جاه‌طلبى لغت‌نويسى هم ندارم و در اين ششصد هفتصد كنايه و لغت و استعاره‌اى كه در حاشيه اين كتاب نوشته‌ام بيك كتاب لغت هم رجوع نكرده‌ام . بلكه آنچه از اين و آن شنيده و در حافظه‌ام مانده است بقلم آورده‌ام و در حقيقت لغات و كنايات را بطوريكه امروز مردم به كار مىبرند ترجمه و مورد استعمالش را نوشته و احيانا تاريخچه‌هائى هم بر پاره‌اى از آنها افزوده‌ام . اگر مورد پسند معدودى نباشد نقص آن نيست ، براى يك بيمار در مسجد را نمىبندند از امثال سايره است . اما ، قول اصغر قاپوچى كه آقاى اقبال با رجز و\r\nبقيه در حاشيهء صفحهء بعد\r\n","page_name":" 618 ","page_number":626},
  {"content":"\r\n\r\nولى كار سقاخانه و معجزات آن ، و ضمنا بدگوئى به بهائىها روزبروز بالا ميگيرد رئيس بابىها عباس افندى . . . چرا نمىخندى ؟\r\nبا دست زدن جمعى ، بتوسط بچه‌لات‌ها ، در كوچه‌هاى شهر خوانده شده ، حتى شهرت ميدهند كه بهائىها ميخواسته‌اند سقاخانه را مسموم كنند ، و كسى را كه براى اين كار فرستاده بوده‌اند ، نميدانم دستش شل يا چشمش كور شده ، و بر اثر اين شهرت ، بر نذر و نياز سقاخانه افزوده گشته است .\r\n\r\nفضولى هم آمد نيامد دارد\r\nاين سقاخانه بازى ، كه بعد از واقعهء قتل ميرزادهء عشقى شروع شده بود ، از نيمهء سرطان تا جمعهء 27 اين برج ، روزافزون توسعه مىيافت ، بعدازظهر اين روز ماژور ايمبرى ، كنسول يار دولت آمريكا كه در آن واحد ، نمايندهء مجلهء جغرافيائى كشور آمريكا هم بود ، بالوين سيمور ، يكى از هموطنانش كه در شركت نفت جنوب ايران خدمت مىكرده و بواسطهء محكوميتى كه داشته ، در كنسول‌گرى آمريكا ، در حقيقت ، مدت حبس خود را مىگذرانده است ، براى تماشاى اين اوضاع ، به سمت خيابان آقا شيخ هادى ميروند .\r\nالبته ، ماژور ايمبرى ، با سمت نمايندگى كه از طرف مجلهء جغرافيائى آمريكا داشته بقيهء حاشيهء صفحهء قبل\r\n\r\n\r\n","description":"","footnote":"\r\nحماسهء شاگردى مكتب استادان تاريخ اروپا كه خود را بدان مفتخر دانسته‌اند و اين بزرگواران را كه تاريخ‌نويس ميداند با اصغر قاپوچى مقايسه و برخ من كشيده‌اند ، بايد عرض كنم سايرين يا لامحاله بندهء شرمنده هم تاريخ را از روى حسين كرد و رموز حمزه ياد گرفته‌ام . من از استاد دانشگاهى مثل ايشان منتظر نبودم كه خلط مبحث كرده و بمغالطه به من حمله كنند . آقاى عزيز اين متلك شيربرنج عمر را كه خودم نوشته‌ام عوام شيعه براى خليفهء ثانى ساخته‌اند بمناسبتى در شرح زندگانى من نقل كرده و ضمنا نوشته‌ام من اين متلك را از اصغر قاپوچى در طفوليت شنيده‌ام ، از خود شما انصاف ميخواهم براى متلكى كه عوام شيعه براى خليفهء ثانى ساخته‌اند راوى بهتر از اصغر قاپوچى مىتوان بدست آورد ؟\r\nمن همانطور كه اصل اين كتاب را براى سرمشق دادن به تاريخ‌نويسها و به تمام معنى كلمه نوشته در اين حاشيه‌نويسى هم ميخواهم راه و رسم حاشيه‌نويسى را بسايرين بياموزم و الا اكثر اين لغات از چيزهاى پيش پا افتاده است كه حاجتى بتفسير و تعبير ندارد . در حقيقت خواسته‌ام بحاشيه‌نويسها بفهمانم كه از توضيح واضح هم ميتوان چيزى ساخت كه همه به خواندن آن رغبت داشته باشند نه حاشيه‌نويسهائيكه در ذيل قصهء شيربرنج عمر تشريح كرده و در اينجا تكرار آن بىمورد است اگر راست ميگوئيد و مقصودشان پركردن صفحه نيست از خودتان چيزى بنويسد ، نه اينكه از كتب ديگران با ذكر شماره و سطر نقل و نوشتهء سايرين را بجاى كتاب نوشتهء خود جازده بنجل تحويل بدهيد تا ضمنا كتاب نوشتهء خود را بازهم پرحجم‌تر كرده باشيد . از خوانندهء عزيز تقاضا ميكنم در همين جلد سوم بعنوان‌هاى تجديد مقدمه و تشكر و دفاع و شيربرنج عمر مراجعه فرمايند و ضمنا مندرجات شماره‌هاى مجلهء يادگار اقبال را هم در نظر آورند و بدانند كه در كشور ما نويسنده آزاد هم نميتواند از حسدورزى پاره‌اى كه تاريخ‌نويسى و نويسندگى شغلى خود را ميراث خويش مىپندارند ايمن باشند .\r\n","page_name":" 619 ","page_number":627},
  {"content":"\r\n\r\nاست ، بدش نيامده ، كه براى مجلهء خود مقاله‌اى از ايران هديه بفرستد . شايد محرك باطنى او براى اين كنجكاوى هم ، همين مقاله‌پرانى در اطراف اين سقاخانه بوده ، در هرحال براى اينكه مقالهء او كاملتر و عكسى هم ضميمه داشته باشد ، دوربين عكاسى خود را هم همراه برداشته است .\r\nيكى از اشتباهات بزرگ مغرب زمينيها كه اكثر در نوشتجات خود نسبت بايران مرتكب شده ، و حاليه هم مرتكب ميشوند ، اين است كه ميخواهند از اين چيزهاى پوچ بىمايه ، روحيهء اهالى كشور ما را درك كنند . در صورتى كه اين قبيل بازىهاى مصنوعى عوامانه را هيچوقت نميتوان دليل روحيهء اهالى يك كشور دانست ، و اين عينا بدان ميماند كه مثلا ايرانىها هم روحيهء رئيس مدرسهء آمريكائى اروميه را كه در موقع جنگ بين المللى گذشته ، جمعى آسورى را ، با اسلحه‌اى كه روسها خريده ، و مسلح كرده ، و بفكر كمك دادن به قشون روس در بين النهرين افتاده ، و در اين قشونكشى ، جان و مال چند صد نفر ايرانى را بهبا و هدر داده است مانند روحيهء عموم آمريكائىها بخصوص رؤساى مدرسه‌هاى آمريكائى در ايران بدانند . در صورتى كه آمريكائيها عموما و بويژه رؤساى مدارس آنها از اين قماش ماجراجوئىها بدور ، و همگى آنها نظير ، مستر جوردن رئيس مدرسهء آمريكائى در تهران ، مردمانى نوع‌دوست ، و واقعا خيرخواه ايران و ايرانى بوده ، و از قماش اين آقا كه اين ديوانگى بكله‌اش افتاده ، و در بين راه قبل از رسيدن بحدود عراق و ايران ، در يكى از منازل خاك مراغه ، از اين دنيا رخت بربسته ، و آرزوى كمك بمسيحيت را برضد مسلمانى بگور برده است ، نبوده‌اند . ولى ، در ضمن اجراى اين جنون يك كار مهم صورت گرفت ، و آن اين بود كه مقدارى اسلحه دست آسوريها و كردها افتاد و دولت ايران را براى جمع‌آورى اين اسلحه به زحمت انداخت ، و مهاجرين آسورى را كه در اين نهضت نيمه‌آخوندى و نيمه‌نظامى با او رفته بودند ، از داروديار محروم كرد و شايد اكثر آنها اين سر و آن سر نفله شده ، و زنده‌هاى آنها دعاى اين بيخانمانى را نثار روح پرفتوح اين سركردهء آخوند خود كرده باشند .\r\nحالا از اين ميگذريم كه در نوشتجات اين آقايان سياحان هم ، تا آنجا كه من ديده‌ام هميشه غلطهاى شترى و اشتباهات موضوعى زياد است . مثلا مادام ديالوفوا كه با شوهر خود براى كشفيات تاريخى بشوش رفته ، و واقعا آنچه اين زن و شوهر در اين باب نوشته و كشف كرده‌اند ، كمك بزرگى بتاريخ صنايع ايران باستانى نموده است ، معهذا عكس‌هائيكه اين خانم از اوضاع حاضر ايران برداشته و شرح‌هائيكه براى آنها نوشته اشتباهات عجيب كرده است از جمله حلاجى را با كمان و چك عكس برداشته ، و بكتاب خود نقل كرده ، و در ذيل آن نوشته است : « نوازندهء تودهء ايرانى » البته مدتى هم ، بزدن چك به تار كمان حلاجى ، و پك‌پك‌پك پنبه‌پنبهء آن هم گوش داده ، و اين صداى گوش‌نواز را موسيقى تودهء ايرانى دانسته است ! من چهارده پانزده ساله بودم ، اين كتاب را با اين عكس ديدم .\r\nشرح ذيل آن را يكى از دار الفنون تمام كرده‌هاى آندوره براى من ترجمه كرد ، و من خندهء\r\n\r\n","description":"","footnote":"","page_name":" 620 ","page_number":628},
  {"content":"\r\n\r\nمفصل بچگانه‌اى كرده ، به اين آقا گفتم اگر باقى تحقيقاتش هم مثل اين يكى باشد ، خوب كتاب معتبرى نوشته است !\r\nحالا اگر اين آقايان بخواهند ، نمك فكاهى هم به نوشتن اين قماش تحقيقات خود بدهند ، ملاحظه فرمائيد كه كار بكجا ميرسد ، و چقدر از حقيقت دور ميشوند ؟ آنوقت است مثل پيرلوتى ، نويسندهء معروف فرانسوى ، در كتاب « به سمت اصفهان » كه در تهران بتماشاى تخت مرمر رفته است هيكل شيرهاى كوچكى كه بمنزلهء پايه‌هاى تخت مرمر است گربه پنداشته و ترجمهء گربه را ؛ كه در فرانسه « شا » مىباشد ، با شاه متناسب ، و بعقيدهء خود جناسى جور مىكند ، ميشوند ، در صورتى كه ، اگر ايرانيها بخواهند . از اين قماش جناسهاى ترجمه‌اى در نوشتجات خود بياورند ، و يك قدرى هم مثل آقاى پيرلوتى ، تحريف را در ترجمهء اسامى اروپائى و فارسى به خود اجازه دهند ، مىتوانند چيزهائى بسازند ، كه خواننده را از خنده روده‌بر كنند .\r\nبارى ، ماژور ايمبرى ، با اين رفيق محكوم بجرم ، و مسبوق به خدمت در شركت نفت جنوب خود ، به اين تماشا ميرود ، و ميخواهد عكسى از سقاخانه بردارد ، مردم مانعش ميشوند و عباهاى خود را جلو دوربين او و سقاخانه حايل ميكنند . هر عاقلى وقتى ببيند ، كه صاحب بساط نميخواهد عكسى از بساط او بردارند ، حقا بايد به همان تماشا قناعت كرده ، راه عقب‌نشينى در پيش ، و سر خويش گيرد . ولى سركار ماژور ، شايد بتشويق رفيق مظنونش اصرار ميورزد و چند بار جاى دوربين را عوض مىكند ، و در هربار ، مردم بدون تعرض به او ، و با گرفتن عبا جلو دوربين از اين عكس‌بردارى جلوگيرى ميكنند .\r\nهيچ معلوم نيست ، در اينجا ماژور يا رفيقش چه اقدامى كرده‌اند ، يا آنها كه ميخواسته‌اند ماژور را بدم كتك عامه بدهند ، چه گفته‌اند و چه القائى بجمعيت كرده‌اند كه مردم آرام و خالى الذهن عصبى شده ، و تصور نموده‌اند كه اينها از همان بهائىها هستند كه چند روز قبل قصد مسموم كردن سقاخانه را داشته ، و امروز به لباس مبدل آمده و ميخواهند قصد سابق خود را عملى كنند ، و با اين تصور بجانب ماژور و رفيقش حملهء خفيفى ميكنند .\r\nشايد يكى دو تا بام « 1 » و چند سقلمه « 2 » اى هم ، نصيب هريك شده باشد . آقايان ، كه كار را اينطور مىبينند ، با كمال افسوس ، از عكاسى منصرف شده ، بدرشكه‌اى مىنشينند ، و از معركه بدر ميروند .\r\nتا اينجاى كار طبيعى است ، و هيچ ايرادى نميتوان بر آن داشت ، زيرا مردم بكنسول -\r\n\r\n\r\n","description":"","footnote":"\r\n( 1 ) - بام بمعنى كفى و ضربه‌ايست كه با كف دست بسر شخصى بزنند . در اصطلاح شيرازى و در همين لهجهء عاميه آن را هپولى ميگويند .\r\n( 2 ) - تركى و در فارسى عبارتست از مشت گره كرده‌اى كه بطور افقى ( به طرز شلال دست ) به سينه يا شكم شخصى بزنند .\r\n","page_name":" 621 ","page_number":629},
  {"content":"\r\n\r\nيار آمريكا حمله نبرده‌اند . كنسول يار آمريكا را ، با سمتى كه دارد ، با يك چنين محلى كه پر از عوام طبقهء سوم است ، چه كار ؟ قواعد حقوق بين المللى هم ميگويد اگر اشخاص رسمى به جاهاى نامناسبى رفته ، و توهينى به آنها بشود ، حق شكايت ندارند . زيرا نبايد بچنين جاها رفته باشند . چنان كه از ايرانيها هم ، كسى كه سرش بكلاهى بيرزد ، هيچوقت باينطور جاها ، كه پر از عوام است ، قدم نميگذارد ، بلكه حملهء اين مردم به كسى بوده است كه بموجب اظهار و القاء اشخاصيكه من آنها را مزدوران محرك اين غوغا بشمار ميآورم ميخواسته است ، سقاخانه را مسموم كند .\r\nولى از اينجاى قضيه ببعد ، مطلب بسيار درهم است . زيرا آنهائيكه عبا جلو دوربين مىگرفته‌اند ، مسلما آنهائى نبوده‌اند ، كه دنبال درشكهء اين آقايان افتاده و آنها را بباد كتك گرفته‌اند . اگر جمعيت سقاخانه ميخواستند ، به اين دو نفر كه با اين سماجت قصد عكس بردارى داشته‌اند ، عذابى بدهند و آزارى برسانند ، براى آنها چه مشكلى داشت كه همان كنار سقاخانه آنها را كتك‌كارى كنند ؟ و چه لزومى داشت كه آنها را بگذارند در درشكه بنشينند ، كه آنوقت بدنبال درشكهء آنها بدوند ؟ و در هرصورت ، مجروح كردن درشكه‌چى و افكندن او از جلو درشكه چه معنى داشته است ؟ و آنگاه دويدن از سر چهارراه آقا شيخ هادى تا ميدان توپخانه را كه محل قرارگاه و مريضخانه نظميه بوده است ، بچه مىشود حمل كرد ؟ آيا ميتوان تصور نمود كه اين چند نفر بىخيال و بدون نقشهء قبلى يكى دو كيلومتر بدنبال درشكه بدوند و بوسيلهء اين اقدام شورانگيز ، مردم خالى الذهن كوچه را بهيجان بياورند ؟ ما سلامت نفس همشهريهاى خود بخصوص بردبارى آنها را ميشناسيم ، فقط براى اينكه دو نفر خارجى ميخواسته‌اند عكسى از سقاخانهء آنها بردارند ، هيچوقت از اين قبيل اقدامات نكرده ، و نميكنند . طبقهء سوم ما هم اينقدر فاناتيك نيستند ، كه معتقد بسقاخانه ، و براى زيارت اين محل آمده باشند . بلكه اكثريت قريب باتفاق آنها مثل سركار ماژور و رفيقش براى وقت‌گذرانى و تماشا به اين محل رفته بوده ، و شايد اكثر آنها در دل به اين بازى هم مىخنديده‌اند .\r\nاز همهء اينها عجيب‌تر ، وقتى ماژور ايمبرى و رفيقش ، كتك خورده و جراحت برداشته خود را بنظميه رسانده‌اند ، جمعيت بداخلهء نظميه هجوم برده ، كتك‌كارى را به قصد كشت ، آن هم نسبت بماژور تنها ، تجديد كرده ، و سردستهء جماعت كتك‌زننده‌ها هم همان دو سه نفر بوده‌اند ، كه از سقاخانه آنها را تعقيب كرده بودند ، كه اين قسمت با هيچ قاعده‌اى جور نميآيد . آيا در نظميه ، آنقدر آژان حاضر نبوده است ، كه جلو جمعيت ، بخصوص اين سه نفر را ولو ببستن در و پنجرهء آنجا بگيرد ؟ آيا مشكلى داشته است كه پناهندگان را در گوشه‌اى پنهان كنند ، و از كتك‌كارى اين سه نفر جلوگيرى نمايند ؟\r\nاينها معماهائى است كه در همان روزها هم لاينحل بود ، تا چه رسد بامروز كه بيست و دو سال از واقعه گذشته ، و اكثر عاملين اين قضيه مرده‌اند ، و ماژور هم كه ميتوانسته\r\n\r\n","description":"","footnote":"","page_name":" 622 ","page_number":630},
  {"content":"\r\n\r\nاست توضيحاتى بدهد بفاصلهء يكى دو ساعت بعد از كتك‌كارى دفعهء دوم در نظميه زندگانى را وداع گفته ، و بگفته‌هاى رفيق عزيزش هم ، كه به نظر ميرسيد محرك اصلى رفتن ماژور ، به اين تماشا يا بعبارت ساده‌تر فرستادنش بدم اين مرگ بوده است هيچ اعتمادى نميتوان كرد حتى اگر بدليل جلوگيرى نكردن از كتك‌كارى در داخلهء نظميه ، خود نظميه را هم در اين عمل ذيدخل بدانيم ، بپرونده‌هائى هم ، كه براى مظنونين و متهمين و سه نفر محكومين باعدام ، در نظميه تشكيل شده است ، نيز بايد بىاعتماد بود .\r\nاز خوانندهء عزيز تمنا دارم ، شرح آخرين پردهء نفت شمال ايران را ، كه ذيلا بعرض ميرسانم ، بدقت مطالعه فرموده ، و مخصوصا تصادف اين واقعهء غم‌افزا را ، با آخرين پردهء نفت ، در نظر بگيرند ، و توجه داشته باشند ، كه آنچه در اين مورد نوشته مىشود ، با صورت جلسه‌هاى مجلس شوراى ملى و كميسيونهاى مربوط مجلس و اسناديكه در آرشيو وزارت فوائد عامه فعلا هم موجود است ، كاملا مطابقه مىكند .\r\n\r\nآخرين پردهء كار نفت شمال\r\nبعد از آنكه امتيازنامهء نفت شمال بشرحيكه خوانندهء عزيز از صفحهء 397 تا 400 همين جلد از آن مسبوق است ، از مجلس شوراى ملى گذشت ، بواسطهء موشك دوانىهاى انگليسها كمپانى استاندارد اويل بناى گرفت‌وگير را ، در عملى كردن مادهء 4 امتيازنامه گذاشت ، و دولت مجبور شد كه با تبديل جملهء « استاندارد اويل » بجملهء « استاندارد اويل ، يا هر شركت آمريكائى ديگر » توسعه‌اى در مشتريان ، و رقابتى بين اين شركت و شركت سينكلر ايجاد نمايد . ولى بازهم كارى پيش نبرد ، چون بعضى از وكلاى مجلس ، اگر طرف معامله را ميشناختند براى اظهار وجود در سفارت‌خانه‌هاى ذينفع ، يا از راه حسد به نخست‌وزير ، يا بطمع اخاذى از كمپانى طرف معامله ، عمدا در مواد گرفت‌وگير بيموضوع زياد ميكردند ، دولت دست به كار نقشهء ديگرى شد ، و آن اين بود كه اسم كمپانىهائى كه در باطن خيال معاملهء با او را دارد ، مجهول بگذارد و براى عملى كردن اين منظور ، مواديكه براى تشريح مادهء 4 لازم ميداند ، از روى پيشنهادهاى دو كمپانى ، مرتب كرده ، بدون ذكر اسم كمپانى طرف معامله ، از مجلس بگذراند ، و بعد از آن با نمايندگان دو كمپانى استاندارد اويل و سينكلر ، يا هر كمپانى ديگرى ، البته از آمريكائيها ، وارد مذاكره شود ، و با هريك از آنها كه شرايط تصويب كردهء قبلى مجلس را پذيرفتند ، سر معامله را بهم بياورد و بعد قرارداد امضاء شدهء طرفين را بمجلس ببرد ، كه مجلس هم معامله با اين كمپانى را تصويب نموده ، كمپانى مزبور وارد عمليات شود .\r\nدر تمام مدت كابينهء اول مشير الدوله ، و كابينهء دوم قوام السلطنه ، و كابينهء مستوفى الممالك و كابينهء دوم مشير الدوله ، و دو كابينهء سردار سپه ، و تا اينوقت اين كار مطرح بود ، و هريك از اين چند كابينه ، در نوبت خود ، روى آن عمل كرده و بالاخره موفق شده بودند ، كه مواد توضيحى مادهء 4 را بدون ذكر اسم كمپانى ، از مجلس بگذرانند و با نمايندگان كمپانىهاى آمريكائى وارد مذاكره شوند ، و شرايط را حلاجى كنند و بكمپانى سينكلر تمام مواد تصويب\r\n\r\n","description":"","footnote":"","page_name":" 623 ","page_number":631},
  {"content":"\r\n\r\nشدهء مجلس را بقبولانند . حتى قرارداد منظور هم بين دولت و نمايندهء اين كمپانى ، امضاء شده و كاريكه باقيمانده ، همين بود كه مجلس مواد امضاء شدهء بين دولت و كمپانى سينكلر را با مواد تصويب كردهء خود تطبيق ، و امضاء نمايد ، تا كمپانى برود و مشغول عمليات شود .\r\nحالا در اين ضمنها از طرف وكلاى باوجدان ، مثل سليمان ميرزا و داستان كتابچهء بغلى آقاى احمد قوام ، چه تهمتها بوزراء زده و چه حرفهاى هشت من يكشاهى گفته و چه شپش‌كشى « 1 » هائى به عمل آمده ، و چه جيب‌هائى براى اخذ و عمل دوخته و چه قصرهائى از اين دخل‌هاى خيالى در اسپانى ساخته شده ، بماند . در سر اين كار آخر ، كه جز تطبيق و مقابلهء مواد تصويب شدهء سابق مجلس ، با مواد امضاء شدهء بين دولت و نمايندهء كمپانى ، در كميسيون فوائد عامهء مجلس ، و يك بنشين و پاشو در خود مجلس ، كارى نداشت ، بقدرى عمدا كار را معطل كردند و تشريفات براى اين كار ختم شده قائل گشتند كه از حد و حصر خارج بود . تا اينكه بالاخره ، در همان روزهائى كه ديگر هيچ بهانه‌اى براى تعويق باقى نبود واقعهء ماژور ايمبرى بوقوع پيوست و هنوز كار تمام نشده ، سينكلرىهاى انكلسم از ميدان بدر رفته و راه آمريكا را دم دادند و ديگر بعنوان نفت‌خواهى ، قدم به خاك ايران نگذاشتند ! !\r\nدر اينجا ، طبعا اين سؤال پيش مىآيد ، كه آيا سردار سپه هم ، در راه انداختن غوغاى سقاخانه و ماژور ايمبرى ، دست داشته است يا خير ؟ اين سؤالى است كه جواب دادن آن ، اعم از مثبت يا منفى ، كار مشكلى است . از يكطرف ، طبيعت اخاذ سردار سپه براى منافع دولتى ، چيزى نيست كه كسى بتواند در آن ترديدى كند ، و چنين طبعى محال است ، كارى مرتكب شود ، كه مايهء برهمخوردن كار نفت شمال و فوائد بيشمار آن باشد . هوش سرشار او هم اجازه نميدهد ، كه بگوئيم ، مثل سپهدار اعظم ، او را نفهميده با مقاصد خود همراه كرده باشند . پس با سكوت و بىاقدامى نظميه در موضوع سقاخانه ، و راه افتادن اين سروصدا كه جلوگيرى از آن در كمال سهولت ممكن بوده و حتى طرف تحسين عقلا هم واقع ميشده ، و از اين بالاتر ، كتك‌كارى ماژور ايمبرى ، بخصوص در نظميه كه به خوبى ممكن بود از آن جلوگيرى به عمل آيد ، را بچه ميتوان حمل كرد ؟ و چه عذرى براى آن تراشيد ؟\r\nمگر اينكه بگوئيم ذينفعها سردار سپه را سر دو راهى نيل بمقام سلطنت و برهم خوردن كار نفت شمال گير آورده و بالاخره ، بعد از چك و چانه ، هريك از طرفين منافع خود را منظور داشته و سكوت سردار سپه را خريدارى كرده باشد . ولى در اين‌جا بمشكل ديگرى برميخوريم و آن منحصر نبودن راه برهم خوردن نفت شمال به اين طرز فجيع است .\r\n\r\n\r\n","description":"","footnote":"\r\n( 1 ) - شپش‌كشى كنايه از ايرادهاى كم‌مغز و مايه است كه در كار مهمى بجا آورند ، هرقدر كار مهم‌تر و ايرادها بىمغز و مايه‌تر و غرض‌ورزى ايرادكننده زيادتر باشد اين كنايه بموقع‌تر است .\r\n","page_name":" 624 ","page_number":632},
  {"content":"\r\n\r\nمگر براى رئيس يك دولت ، كه خود را نيمه ديكتاتور كرده و به زودى فعال مايشاء كشور خواهد شد ، راه برهمزدن نفت شمال و جلوگيرى از باز شدن راه و پاى آمريكائىها بايران ، منحصر به اين اقدام بوده است ؟ مسلما خير ! و با وجود وطن‌پرستى و ميل وافرى كه سردار - سپه به بلند كردن اسم ايران و ايرانى و معرفى آن به دنيا داشته است ، انتخاب اين راه و اجازه دادن آن از طرف او ، از جمله محالات به نظر مىآيد .\r\nشايد در اين محاكمه ، بر ضرر سردار سپه ، بتوان اظهار عقيده كرده و گفت اشخاصى كه بوسيلهء آموزش منظم درسى ، خود را نساخته و كامل نكرده ، و در مكتب زندگى چيز ياد ميگيرند ، محيطهاى مختلف زندگانى ، بمنزلهء كلاسهاى درس آنها و بنابراين اخلاق جبلى آنها هم ، مثل افكار مكتسبى آنها قابل تغيير مىباشد و از اين جهت ، سردار سپه آن روز را ، غير از اعليحضرت رضا شاه پهلوى شاهنشاه ايران فردا دانسته و بگوئيم كه در عالم سردار سپهى ، آن هم در سر دوراهى نيل بسلطنت ، ممكن است اين قماش‌كارها را هم به او قبولانده باشند . پس بازهم گناه عمدهء اين حادثهء عجيب به گردن نقشه‌كش‌ها بوده است كه با وجود داشتن راههاى ديگر ، اين وسيلهء فجيع را كه بدنام كنندهء ايران و ايرانى است ، انتخاب كرده‌اند تا با يك تير دو سه نشان استعمارى زده باشند . باوجوداين ، كسانى كه باخلاق و رويهء دورهء سردار سپهى اين مرد فوق العاده واقفند ، اين تصور را هم باطل مى شمارند و وطن‌پرستيهاى سردار سپه را هم ، كه به نظر بياوريم ، چاره‌اى جز تصديق قول آنها نداريم . پس چرا باكمال قدرتى كه داشته ، از اين حادثه جلوگيرى نكرده است ؟\r\n« الجواد قد يكبو . . .\r\n\r\nترقى قدرت سردار سپه بوسيلهء برقرارى حكومت نظامى\r\nقتل فجيع ماژور ايمبرى باعث تأثر و تأسف تمام محافل تهران گشته روزنامه‌ها مقالات مفصل ، كه در ضمن حمله‌هائى هم برله و عليه يكديگر داشت ، در اين باب نوشتند ، و اظهار تأسف كردند .\r\nسردار سپه ، فردا صبح حكومت نظامى در شهر اعلان نمود ، و در مجلس شورايملى ، رئيس مجلس تأسفات ملت ايران را از اين پيش‌آمد ناگوار اظهار داشته ، بدولت هم تذكر داد كه در دستگيرى مرتكبين ، و محاكمه و مجازات آنها كوشش نمايد . آقاى ذكاء الملك ، وزير امور خارجه كه در مجلس حاضر بود ، نيز از طرف دولت ، تأسفات خويش را اظهار و برقرارى حكومت نظامى را ، براى گرفتارى مرتكبين ، و جلوگيرى از نظاير بمجلس اعلام نموده بين مدرس كه ميخواست راجع بواقعهء مزبور ، به سمت ليدرى اقليت و نسبت بعدم لزوم حكومت نظامى شرحى بگويد ، و سيد يعقوب انوار مباحثه‌اى درگرفته ، سيد يعقوب به عادت خود ، قدرى به پروپاچهء سيد بزرگوار پيچيده رئيس مجلس ميان افتاد . مدرس هم حمله بحكومت نظامى را بوقت ديگر موكول كرد ، و شرحى از اين حادثه اظهار تاسف نموده ، و مجلس بدستور روز وارد شد . يقينا دستور روز هم همان كار واگذارى نفت به كمپانى سينكلر بوده است !\r\n\r\n","description":"","footnote":"","page_name":" 625 ","page_number":633},
  {"content":"\r\n\r\nدر صورتى كه نماينده‌هاى اين كمپانى شايد در اين ساعت ، مشغول بستن چمدانهاى خود بوده‌اند كه از ايران فرار كنند .\r\n\r\nفشار سردار سپه باقليت\r\nميدانيم ، بعد از واقعهء دوم حمل ، و رأى اعتماد مجلس بسردار سپه مدرس با يك اقليت ده پانزده نفرى ، در حقيقت ، تنها مانده و اكثر گرفتار ليوه‌گىهاى بيمزهء سيد انوار ، و هتاكىهاى خشن سيد تدين ، كه هردو زيادتر از دهن خود ميخوردند ، شده بود .\r\nچنان كه بعد از واقعهء قتل ميرزادهء عشقى ، آقاى ملك الشعراء بهار كه دوم ليدر اقليت بود ، به زحمت توانست ، در مجلس اجازه بگيرد ، و مطالبى راجع بسلب امنيت از روزنامه‌نگاران طرفدار اقليت ، بگويد . ولى در خارج از مجلس ، كار از لونى ديگر بود ، و مدرس به خوبى مىتوانست ، براى سردار سپه ، و برضد رفتار او جمعيتهائى نظير تشييع جنازهء عشقى ، برپا كند ، و دماغ آقاى رئيس الوزراء را بمالد .\r\nولى بعد از اعلان حكومت نظامى ، نظميه ، كه بعنوان دستگيرى مظنونين واقعهء ماژور ايمبرى دستش باز شده بود ، عدهء زيادى از سردسته‌هاى طرفدار مدرس را كه هيچ مداخله‌اى هم در اين واقعه نداشتند ، گرفتار حبس و تبعيد كرد ، و سردار سپه را از نظائر تشييع عشقى فارغ ساخت .\r\nافراد اقليت در محظور عجيبى گرفتار شده بودند ، از يكطرف ، طرفداران آنها را در خارج توقيف و تبعيد ميكردند ، و از طرف ديگر در مجلس هم اگر ميخواستند شكوه‌اى بكنند ، گرفتار رعونت‌هاى سيد انوار و تعنت‌هاى سيد تدين ميشدند ، و عبث نبود كه ليدر اقليت ميخواست با برقرارى حكومت نظامى ضديت كند .\r\n\r\nاستيضاح مدرس از سردار سپه\r\nمدتى سپرى شد ، و روزبروز بر عدهء گرفتارى بيگناهان افزوده گشت . بالاخره ، سيد مدرس بتنگ آمده ، ورقهء استيضاحى بامضاى خود و شش نفر از افراد اقليت بمضمون ذيل ، برئيس مجلس تقديم داشت :\r\nبسم اللّه الرحمن الرحيم اينجانبان ، راجع بمواد ذيل ، از آقاى رئيس الوزراء استيضاح مينمائيم .\r\n1 - سوءسياست نسبت بداخله و خارجه .\r\n2 - قيام و اقدام ، برضد قانون اساسى مشروطه و توهين بمجلس شورايملى .\r\n3 - تحويل ندادن اموال مقصرين و غيره ، بخزانهء دولت .\r\nحائرىزاده - هراتى - كازرونى - مدرس - اخگر - ملك الشعرا - سيد حسن زعيم .\r\nاستيضاح‌نامه بدولت ابلاغ ، و روز استيضاح به 17 اسد موكول گرديد .\r\nخوانندهء عزيز توجه دارد كه سردار سپه ، چون در مجلس اكثريت داشت ، از حمايت مجلس مطمئن ، ولى مواد استيضاح خيلى كمرشكن بود . زيرا در ضمن اين سه ماده استيضاح‌نامه ،\r\n\r\n","description":"","footnote":"","page_name":" 626 ","page_number":634},
  {"content":"\r\n\r\nوقايع جمهورىخواهى ، و كتك‌كارى افراد در فضاى بهارستان ، و جرح و ضرب و قتل ، و همچنين حادثهء ماژور ايمبرى ، و از همه بدتر ، موضوع خزانهء ماكو ، و تعديات نظاميان و حبس و تبعيد بيگناهان ، همه دايره‌ريز « 1 » ميشد ، و اكثر آنها قابل دفاع هم نبود ، و سردار سپه ، كه تهيهء سلطنت براى خود ميديد ، البته مطرح شدن اين مطالب را در مجلس شورايملى ، و مذاكره در آن را ولو اينكه منتهى برأى اعتماد هم ميگشت ، براى حيثيت خود مضر ميدانست . بالاختصاص اين استيضاح هم از طرف اقليت دلسوخته‌اى به عمل مىآمد ، كه مدرس با شهامت كه با كمال نزاكت دندان روى هيچ حرفى نمىگذاشت ليدر آن و نطاقى مثل ملك الشعراء ، ناطق آن و نكته‌سنج پرمغزگوى ساده‌اى مثل حائرىزادهء يزدى عضو آن بودند .\r\nبراى اكثريت هم ، دفاع از مواد موضوع استيضاح كار مشكلى بود ، گذشته از اينكه بعضى از آنها ، مانند وقايع جمهورىخواهى چيزهائى بود كه افراد اكثريت هم با سردار - سپه همدستى كرده بودند ، باقى موضوعات هم ، وقايع ثابت غيرقابل انكارى بشمار مىآمد كه برفرض پس از مطرح شدن ، رأى اعتماد هم بكابينه ميدادند ، بخورد دادن و تحليلاندن آنها بملت كار آسانى نبود . آن روزها هم مثل امروز نبود ، كه روز را شب و شب را روز وانمود كرده و علنا برضد ملت بتوانند قيام كنند و راست‌راست راه بروند . بيشرمى هم هنوز بپايهء امروز نرسيده بود . بنابراين ، اكثريت هم مايل نبود كه استيضاح واقع شود .\r\nفرمايشات آقاى انوار و سيد تدين براى مرعوب كردن مدرس و در حقيقت جلوگيرى پيشرسى بوده است ، كه از اين پيش‌آمد كرده‌اند . پس هم دولت و هم اكثريت ، اگرچه از راه ناچارى ظاهرا باستيضاح تن درداده بودند ، ولى باطنا بيكار ننشسته و سعى داشتند بهر وسيله‌اى كه ممكن باشد ، دست و پائى زده و از وقوع آن جلوگيرى كنند . به همين جهت روزنامه‌هاى مزدور آنها ياوه‌گوئى زياد ميكردند .\r\nروز 17 اسد رسيد . وكلاى اكثريت هوچىهاى خود را ، تحت امر سرهوچيها ، بصحن بهارستان فرستادند ، كه براى هرگونه هووجنجال و راه انداختن صداى « مرده باد زنده‌باد » حاضر باشند . البته نظميه هم ، عده‌اى ماجراجو در ميان آنها جا داده بود ، كه در موارد لزوم كمك به آنها برسانند و با اين قوه منتظر ورود استيضاح‌كنندگان گشتند .\r\nسردار سپه با افراد كابينهء خود وارد شد . هوچيها مقدارى « زنده‌باد » تحويل او دادند .\r\nوكلاى اكثريت هم همگى آمده بودند . وكلاى اقليت هم ، يكىيكى ميرسيدند و باطاق فراكسيون خود رفته ، منتظر مدرس بودند .\r\nمدرس ، از پائيز سال 1300 و بعد از ابتلاى به حصبه ضعف مزاج پيدا كرده بود .\r\n\r\n\r\n","description":"","footnote":"\r\n( 1 ) - معركهء درويشهاى سابق به شكل دايره‌اى كه بساط درويش در مركز پهن و مردم دايره‌وار گرد آن مىايستادند تشكيل ميشد .\r\n« دايره‌ريز شدن » كنايه از اثبات امرى براى عموم مردم و على رؤس الاشهاد است .\r\n","page_name":" 627 ","page_number":635},
  {"content":"\r\n\r\nگرفتاريهاى سياسى و نداشتن زن و پرستار ، موقعى كه باصلاح مزاج خود بپردازد براى او ، باقى نميگذاشت . اگر در نطق‌هاى اين دو سالهء اخير او دقت شود ، در ضمن سخنرانيهاى خود ، از پشت تريبون هم ، گاهى اظهار كسالت مىكند . بهرحال ، در اين روز هم ، بواسطهء نكس مزاج قدرى ديرتر از ساير رفقاى خود وارد بهارستان شد ، ورود او تمام انظار را متوجه او كرد . جمعى ، كه قبلا دستور داشتند ، با فرياد « مرده‌باد مدرس » به سمت او هجوم آوردند . عده‌اى بيطرف ، بصرافت طبع ، دور مدرس را گرفته و بين او و ماجراجويان حايل شدند . ولى هوچىهاى اكثريت و مزدوران نظميه ، بازهم از گفتن « مرده‌باد مدرس و زنده‌باد سردار سپه » كه پشت هم تكرار ميكردند ، دست برنداشتند .\r\nهمين كه مدرس جلو سرسراى مجلس رسيد ، اين‌بار ، دسته جمعى جملهء « مرده‌باد مدرس » را تكرار كردند . مدرس برگشته به آنها گفت : چرا اينقدر بر ضرر خود اصرار داريد ؟ اگر مدرس بميرد ، ديگر كسى بشما پول نخواهد داد .\r\nدر حالىكه از پله‌ها بالا مىرفت ، ماجراجويان از دم سرسرا يك بار ديگر بطور اجتماع ، فرياد « مرده‌باد مدرس » كشيدند . مدرس كه وسط پله‌ها رسيده بود ، رو بجمعيت كرده گفت « زنده‌باد مدرس ! مرده‌باد سردار سپه ! » و خود را باطاق فراكسيون اقليت رساند .\r\nمزدوران ، كه ميخواستند حق نعمت را اداء كرده و فداكارى خود را بسردار سپه كه در داخلهء عمارت بود ، فهمانده باشند ، باز جملهء « مرده‌باد مدرس » را با صداى بلند ، از صحن بهارستان ، تكرار كردند . مدرس سر از پنجرهء اطاق خود بيرون كرده ، او هم دو جملهء « زنده‌باد مدرس ، مرده‌باد سردار سپه » خود را جواب گفت . عده‌اى از وكلاى اكثريت ، كه در فراكسيون جمع شده بودند ، مدرس را بباد خشونت و حرفهاى ناروا گرفتند و بعضى از آنها به سمت او حمله بردند . من از كسى نشنيده‌ام ، ولى برحسب طبيعت يقين دارم يكى از آنها كه در اين بيمزگى از همه بيشتر افراط ميكرده است سيد يعقوب انوار بوده است .\r\nيكى از بادنجان دورقاب‌چينها ، براى اظهار فدويت ، خبر مرده‌بادگوئى مدرس و حمله و بدگوئى رفقا را به او ، بسمع سردار سپه رساند . سردار سپه سخت از جا دررفته بجانب اطاق مدرس شتافت . دو حريف سينه‌بسينه مصادف شدند . اگر اشارات آقاى محمود خان انصارى در كار وارد نميشد ، حتما در اين برخورد ، اتفاق ناگوارى ميافتاد ، كه ضررش براى سردار سپه بيشتر بود . بالجمله سردار سپه ، كه جلوگيرى انصارى او را متوجه كرده بود ، فقط با جملهء « شما محكوم باعدام هستيد . شما را از بين خواهم برد » خود را تسكين داد و خشم خود را فرو برد .\r\nاين عادت عموم نظاميان آندوره بود ، كه هرجا معاملهء به مثل مىديدند جملهء « شما محكوم به اعدام هستيد » را كه اكثر بسيار بى مورد هم بود ، بر زبان ميراندند . محكوم ؟\r\n\r\n","description":"","footnote":"","page_name":" 628 ","page_number":636},
  {"content":"\r\n\r\nآن هم باعدام ! ، براى كدام جرم ؟ و به حكم كدام محكمه ؟ معلوم نبود ولى سركار افسر بدون اينكه بفهمد چه ميگويد و اندازه‌اى براى قلمبه‌گوئى خود قائل شود ، اينجمله را بر زبان ميراند .\r\nنزاع لفظى و مشاجره و ردوبدل شدن حرفهاى ناروا و توهين‌آميز ، ميان يك وزير و يك وكيل ، در داخلهء مجلس قابل شكايت برئيس مجلس است . سردار سپه همين كار را كرد و هيئت رئيسه ، البته بايد تحقيقات مقدماتى ، در اين واقعه را بر هر كار مقدم دارند . تحقيقات از شهود و چگونگى وقوع مشاجره ، مدتى وقت گرفت . ظهر شد و موقع مجلس علنى گذشت و استيضاح بعصر موكول گشت .\r\nقبلا قرار بوده است كه وقتى استيضاح‌كنندگان ، بعد از استيضاح ، بمنزل‌هاى خود برميگردند ، طرف بىمهرى ملت واقع شوند ، كه تلافى حرفهاى زننده‌اى كه ناگزير در ضمن مذاكرات استيضاحى زده‌اند ، درآمده و طرفدارى ملت ، از رئيس الوزراى محبوب ، ظاهر شده باشد . اما نايب چلوئى بدبخت ، كه مامور اجراى اين كتك‌كارى و توهين بود ، خبر نداشت كه استيضاح بعصر موكول شده است و تير از شصت رفته ، ناگزير به هدف مىرسيد .\r\nبنابراين ، همين كه مدرس و حائرىزاده و ميرزا على كازرونى از مجلس خارج شدند ، كه براى نهار ، بمنزلها بروند و از جلو مسجد سپهسالار گذشته ، به سمت كوچهء پشت مسجد پيچيده و از جلو كاروانسراى وقفى مسجد رد شدند ، ناگهان گرفتار تعرض و حملهء اين مزدوران نظميه گشتند . نايب چلوى ، كه رئيس جمعيت بود ، سيلى بمدرس زد . ميرزا على - اكبر كازرونى چماقى دريافت كرد ، كه تا چند روز بسترى بود . براى حائرىزاده هم ، چماقى حواله شد ، كه اگر بداخلهء خانهء مظاهر پناه نبرده بود ، او هم بسترى ميشد ، ولى در نتيجه ، عمامه از سرش افتاد و بيغما رفت . از صداى هياهو ، كاروانسرادار و حمالهاى كاروانسراى وقفى مسجد ، كه بمناسبت توليت مدرس همه از مريدان او بودند ، بيرون ريخته ، كسبهء خيابان هم جمع شدند . مهاجمين هم همين كه هوا را پس ديدند ، فرار كردند و حاميان آقايان را بخانه‌ها رساندند .\r\nاين حسن خدمتها را نظميه بجا ميآورد . ميدانيم رياست نظميه ، بعد از وستداهل نصيب سركار سرهنگ محمد خان آن روز و تيمسار سرتيپ محمد درگاهى امروز ، شده بود .\r\nاين آقاى سرتيپ كه اسم درگاهى را هم بعنف و تشر رفتن بآقاى دبستانى نمايندهء كرمان به خود تخصيص داده است ، همانست كه در كودكى ، هنگاميكه در مدرسهء علميه درس مى - خوانده ، در سر هر كار پوچى براى رفقاى خود چاقو ميكشيده و به همين جهت ، در مدرسه بمحمد چاقو ملقب شده بود و بعدها هم ، ماجراجوئى او با سرلشگر ضرغامى ، موجب خانه‌نشينى او گشته است . اين سركار ، يا تيمسار در رياست نظميهء خود ، در اين شهر از ايندسته گلها زياد به آب داده و بجاى كلاه ، از اين قبيل سرها ، براى صاحب كار خيلى برده است .\r\n\r\n","description":"","footnote":"","page_name":" 629 ","page_number":637},
  {"content":"\r\n\r\nگرفتارى محمود بيچاره ، بجاى اصغر قاتل بروجردى ، يكى از هزار فقره فجايع عمليات اوست . انتصاب اين شخص ماجراجوى بىپروا ، كه در كارهاى او ابدا وجدان و انصاف راهى نداشته است ، بعقيدهء من يكى از گناهان نبخشيدنى سردار سپه است ، كه نام بلند رضا - شاه پهلوى را كوچك مىكند .\r\nبارى ، عصر بساعت مقرر ، مجلس براى استيضاح منعقد شد ، وزراء و وكلا هريك برجاى خود قرار گرفتند . مؤتمن الملك رئيس مجلس بذيل ورقهء استيضاح نظر افكنده ، على المعمول ، اسم اولى و دومى و سومى و چهارمى و پنجمى را ، يكى بعد از ديگرى خواند . همه غايب بودند . باسم ملك الشعرا رسيده آقاى بهار از جا برخاست و بعد از تشريح واقعات قبلى ، كه موجب استيضاح شده و اوضاع امروز صبح بهارستان در داخلهء مجلس ، و واقعات بعدازظهر پشت مسجد ، گفت : رفقاى من در آن اطاق نشسته ، مرا فرستاده‌اند از مجلس استفسار كنم كه با اين وضع ، براى ما چه تأمينى در كار است كه بتوانيم مطالب خود را بگوئيم ؟\r\nسليمان ميرزا ، كه از هول حليم توى ديگ افتاده و تصور ميكرد ، كه استيضاح به همين چند كلمه سرش هم آمده است ، برخاست و بيانات ملك الشعراء را بپنج قسمت كرد و هريك را بجمله‌هاى خارج از موضوع و سفسطه‌هاى معمولى خود ، به حساب خودش جواب داد .\r\nولى در حقيقت هيچيك آنها جواب ملك الشعراء نبود . ملك الشعراء گفته بود ، در داخلهء مجلس بمدرس توهين شده ، اين آقا جواب ميگفت نظم داخلى مجلس با رئيس مجلس است .\r\nملك الشعراء گفته بود ، در بيرون با چوب و چماق بما حمله كرده ، دست كازرونى را شكسته‌اند اين آقا ميگفت ، جلوگيرى آن با دولت است و هيچ نميخواست خودش را آشنا كند ، كه جمعيت صبحى را خود ايشان و دولت ، براى توهين و مرعوب كردن مدرس ، برانگيخته و چماق لوهاى بعدازظهر را هم دولت به كتك‌كارى واداشته است و چون سليمان ميرزا به تصور اينكه استيضاح به همين مختصر ورگذار شده است ، در آخر نطق خود افزوده بود : راى با آقايان است .\r\nرئيس مجلس براى توضيح گفت اين يك مقدمه‌ايست ، كه ايشان ، ملك الشعراء ، براى استيضاح خود قرار دادند . هنوز وارد استيضاح نشده‌اند .\r\nسپس ، ملك الشعرا برخاست ، و بعد از رد پرچانگىهاى سليمان ميرزا ، بطور كلى گفت من استيضاحى نكردم . فقط گفتم با اين وضع ما امنيت نداريم ، و پرسيدم آيا ميتوانيد مصونيت ما را قبول كنيد ؟ اگر ميتوانيد ، بيائيم حرفهاى خودمان را بزنيم و الا برويم خانه‌هامان !\r\nدر اينجا باز خلط مبحث بميان مىآيد . چند نفر ، از جمله سيد يعقوب كه ميخواست در بادنجان دور قاب‌چينى از سليمان ميرزا عقب نيفتد ، مطالب بىموضوعى پيش آورد ، و بالاخره رئيس ، بتنفس خاتمه به اين پرچانگى داد .\r\n\r\n","description":"","footnote":"","page_name":" 630 ","page_number":638},
  {"content":"\r\n\r\nدر جلسهء بعد از تنفس جناب آقاى بهار گفت ، من برفقا مذاكرات مجلس را گفتم : آنها ميگويند ، با وضعيت حاضر ، ما تأمين نداريم ، و استيضاح خود را مسكوت ميگذاريم ، و از مجلس خارج شد .\r\nبازهم پرچانگى زياد شد . بالاخره سردار سپه تقاضاى رأى اعتماد كرد ، و بالاتفاق رأى اعتماد به او دادند !\r\nاز صورت مجلسى كه من تحت‌نظر دارم ، معلوم نمىشود ، كه وجيه المله‌ها ، مانند مشير الدوله و مستوفى الممالك و تقىزاده و دكتر مصدق و حسين علا هم در اين جلسه حاضر بوده‌اند يا نه ؟ ولى در هرحال ، رأى اعتماد باتفاق آراء بوده است !\r\nمعهذا بعد از اين استيضاح مسكوت عنه ، در رفتار عمال سردار سپه ، چه در داخل و چه در خارج مجلس ؛ نسبت باقليت ، فى الجمله تعديلى حاصل شد . سردار سپه هم در كابينه اصلاحى به عمل آورد . آن يكنفر سوسياليست ، ميرزا قاسم خان صوراسرافيل ، كه كفيل وزارت داخله بود ، و مستشار الدوله و مدير الملك و معاضد السلطنه از هيئت وزراء خارج ، و اديب السلطنه و سردار اسعد و مشار الملك و سردار معظم ، تيمورتاش وارد كابينه شدند . فروغى وزير ماليه ، و مشار الملك بجاى او وزير خارجه شد ، و سردار سپه هم ، بعد از چندى براى تمشيت كارهاى لرستان سفرى به آنجا كرده ، مقدمات برهم‌زدن كميتهء قيام سعادت را فراهم ساخت .\r\n\r\nخوزستان\r\nخوزستان امروز ، كه قديم هم همين اسم را داشته است ، از چند قرن پيش در دفاتر دولتى و افواه عامه ، تغيير اسم داده ، باسم عربستان موسوم گشته بود . تسميهء اين محل بعربستان بمناسبت قبايل عربى زبانى بود ، كه از ازمنهء قديمه در اين ناحيهء ساحلى خليج‌فارس و شط العرب سكونت داشتند . در ميان اين قبايل ، دو قبيلهء بنى طرف و بنى كعب ، از ساير طوايف ، پرعده‌تر ، و بنابراين قوىتر بودند . از مدتى پيش ، رياست اين ايرانيهاى عربى زبان ، با شيوخ آل محسين ، از طايفهء بنى كعب ، كه شيخ خزعل ، آخرين آنها بشمار مىآيد بوده است ، رياست اين شيوخ ميراثى بوده ، ولى همين كه شيخوخت يكى از افراد خانواده مسلم ميگشته ، از طرف شاهان ايران ، فرمانى هم براى تأييد اين رياست صادر ميشده است .\r\nخوزستان ، در دورهء باستانى ، تا قبل از استيلاى عرب بر ايران ، آبادترين ايالت‌هاى ايران بشمار ميآمده است . گذشتن رودهاى پرآب كارون و كرخه از اين ناحيه ، و سدهائى كه ساسانيان در چند نقطه از مسير اين دو رود ساخته ، و آب آنها را باراضى سوار كرده بودند ، اين ناحيه را حاصلخيزترين ايالات ايران كرده بود ، شاهان ساسانى سالى چند ماه ، دربار با عظمت خود را در قصرهائى ، كه در نواحى مختلفهء اين ايالت ساخته بودند ، برپا مىداشتند .\r\nبعد از استيلاى عرب بر ايران ، تا وقتى سدهاى دورهء ساسانى برپا بود ؛ بازهم آبادى اين ناحيه برقرار بود . ولى كم‌كم ، سدهاى رود كارون و كرخه هم مثل قصرهاى\r\n\r\n","description":"","footnote":"","page_name":" 631 ","page_number":639},
  {"content":"\r\n\r\nشاهان قديم ، روبخرابى گذاشت ، و خوزستان از آبادى و تمدن ادوار قبل افتاد . مزارع نيشكر و گندم و حبوبات آن ، بصحراى لم يزرع مبدل ، و سنگهاى شكرسائى ، در زير خرابه‌هاى كارخانه‌هاى قندريزى ، مدفون گشت ، و در همين اوان بود ، كه اسم اين ناحيهء زرخيز بعربستان تغيير پيدا كرد ، و واقعا مثل عربستان ، وادى فقر شد « 1 » .\r\nشايد بتوان يكى از جهات خرابى خوزستان را وجود يافتن همين طوايف عربى زبان و رياست شيوخ آنها در اين ناحيه ، و در حقيقت عربستان شدن آنجا دانست . زيرا نفوذ اين شيخها و رؤساى طوايف تحت امر آنها هميشه مانع نفوذ دولت در آنجا بود . اين شيخ‌ها هم توجهى بتربيت افراد نداشته ، و پاپى آبادى كشور نبودند ، بلكه ناحيهء تحت امر خود را كه در جنوب خوزستان ، و نزديك ساحل شط العرب ، و خليج‌فارس بود خراب‌تر ميخواستند تا علاقهء دولت را از آنجا قطع كرده ، و بلامزاحم ، و بىموى دماغ « 2 » بدوشيدن افراد طوايف همجوار ، كه تحت سرپرستى آنها بودند مشغول باشند .\r\nاز دورهء مغول ببعد ، و مدتى قبل از آن ، در هيچيك از قشون‌كشيهاى ايران اسمى از قشون خوزستان نيست ، و اگر در اين اواخر گاهى هم حاكمى فوجى از اهالى تشكيل ميكرده ، از همان حول‌وحوش شوشتر و دزفول بوده ، و قلمرو حكام عربستان هم به همين حدود منتهى ميگشته ، و با شيوخ قبايل عربى زبان ، كه قدرت آنها در جنوب و نزديكتر بسواحل شط العرب و خليج‌فارس بوده ، كارى نداشتند . اين شيخها هم فقط در موقع ورود حكام ، بوسيلهء مراسله تبريك ورودى گفته ، و بفرستادن هديه‌اى اكتفا ميكردند . بطوريكه جزئى ماليات ايلى آنها هم ، بوسيلهء جمع‌آورى چريك ، و روانه كردن تيپ و توپ از آنها وصول ميگرديد . ماليات عربستان نقدى ، و با ماليات ايلى اين طوايف ، در اواخر ناصر الدين - شاه ، كه ماليات‌ها نسبة زيادتر شده بود ، بيشتر از هشتاد هزار تومان نبود .\r\nاگر باصل و ريشهء خانواده‌هاى امروز تهران مراجعه كنيم ، ميبينيم از تمام نواحى ايران رجالى در پايتخت وجود داشته ، كه امروز ارباب حل عقد كشور از بقاياى همان خانواده‌ها هستند ، ولى در ميان رجال دورهء قاجاريه ، حتى زنديه و افشاريه ، سهل است صفويه هم ، اسم يكنفر شوشترى يا دزفولى يا خوزستانى را در نظر ندارم ، كه شنيده يا ديده باشم ، و اين خود دليل باهرى بر بىاهميتى اين ناحيهء زرخيز ، در دوره‌هاى اخير بخصوص دورهء قاجاريه است .\r\nدولت ايران ، در دورهء قاجاريه ، از عربستان و بختيارى ، يكواحد حكومتى ساخته و اكثر ، حاكم عربستان بر ايل بختيارى هم حكومت ميكرد ؛ زيرا قشلاق ايل بختيارى تا مال امير عربستان ممتد ميگشت ، و خوانين اين ايل در مال امير املاك مزروعى هم براى\r\n\r\n\r\n","description":"","footnote":"\r\n( 1 ) - شايد يكى از جهات عربستان شدن خوزستان رقابت صفويه يا سلاطين عثمانى باشد كه خواسته‌اند بگويند كه اگر شما بر عرب و ترك حكومت ميكنيد ، ما هم بر ترك ، فارس و عرب حكومت ميكنيم . اگر شما عربستان داريد ، ما هم داريم .\r\n( 2 ) - موى دماغ كنايه از مزاحم است .\r\n","page_name":" 632 ","page_number":640},
  {"content":"\r\n\r\nخود دست و پا كرده ، و بنابراين ، با شيخ‌هاى عربستان رابطه و دوستى داشتند ، و حق همسايگى را نسبت به يكديگر مراعات ميكردند . از وقتى كه ظل السلطان حاكم اصفهان شده بود ، چون بختيارى بيشتر سروكارش با اصفهان بود ، حكومت اين ايل هم ، جزو حكومت اصفهان ، و از اين راه هم مقدارى از اهميت حكومت عربستان كاسته شده بود .\r\nيكى ديگر ، از جهات خراب ماندن عربستان ، بىراهى بود . نزديكترين راه خوزستان بتهران همين راهى است كه پهلوى مرحوم از ميان كوههاى لرستان به آنجا كشيده و بوسيلهء اين شوسه ، بروجرد را بخرم‌آباد ، و خرم‌آباد را باهواز ، و اهواز را بآبادان و خرمشهر وصل كرده است . در ادوار قبل اين راه وجود نداشت ، و وجود ايلات لرستان در سر اينراه هم ، مانع بزرگى براى رابطهء شمال كشور با اين ناحيهء زرخيز بود . از كوههاى بختيارى هم ممكن بود بعربستان بروند ، ولى اين راه هم در تصرف ايل بختيارى و به همين جهات بود ، كه فرستادن قشون بعربستان ، و اداره كردن آنجا ، براى دولت ايران جزو خواب و خيال بشمار ميآمد . حتى ، ميتوان گفت كه صفويه هم به جهت همين دو محظور بوده ، كه پاپى آبادى خوزستان نشده‌اند ، و الا چگونه ممكن است كه شاه عباس كبير كه بندرعباسى را آباد مىكند ، بآبادى اين ايالت ، كه از حاصلخيزى و عايدى سرشار آن ، داستانهاى افسانه مانند در تواريخ مندرج است ، عنايتى نكند و با وجود نزديكى باصفهان يكقدم در اين راه برندارد .\r\nايرانيان بايد ضجه‌مويه و گريه‌زارى را براى بىخانمان شدن ، يا بهتر بگويم خانمان پيدا كردن الوار كنار گذاشته ، و بجاى آن هزار رحمت بر آن كسى كه اين خار آبادى را از سر راه خوزستان كنده است ، بفرستند ، و از تمام نواحى كشور به سمت خوزستان رو آورده ، به زودى اين ايالت زرخيز را آباد كنند ، تا حق اين خدمت بزرگ مرحوم رضا شاه پهلوى را بجامعه ادا كرده باشند . بخصوص كه عبور خط راه‌آهن سرتاسرى هم ، راه آبادى را براى آنها سهل‌تر ، و وسيلهء آن را موجودتر كرده است .\r\n\r\nشيوخ عربستان\r\nخوانندهء عزيز ، از خلال مندرجات سه صفحهء گذشته ، وضع شيخ‌هاى عربستان را البته استنباط كرده ، و ميداند كه عامل عمدهء خرابى خوزستان قديم اين آقايان شيوخ بوده‌اند ، كه با افراد رؤساى تيره‌هاى تحت امر خود راه آبادى اين ناحيهء زرخيز را بر ساير ايرانيان سد ميكردند و بدولت راه نميدادند كه وسائل عمران آنجا را بدسترس مردم بگذارد ، سهل است ، آنچه هم از قديم داشته است ، خراب و ويران كرده ، و از اراضى اين ناحيه ، صحراى لم يزرعى ساخته بودند ، كه بز و شتر خود را آزادنه در آن بچرانند ، و بزندگانى خانه بر دوشى خود ادامه بدهند .\r\nرفتار اين شيوخ ، با زيردستان بسيار ظالمانه ، و بسا اتفاق مىافتاده ، كه يك عشيره و تيره در مقابل طمع شيخ الشيوخ ، از هستى ساقط ، و سرجنبانهاى آن مقتول ، و اموال آنها مصادره ميشده است . ساير ايلات ايران سوارهائى بدولت ميدادند ، و از اين راه گاهى\r\n\r\n","description":"","footnote":"","page_name":" 633 ","page_number":641},
  {"content":"\r\n\r\nرؤسا مصارفى داشتند . اين شيخها از اين مخارج هم آسوده بوده ، آنچه از افراد بعنوان ماليات ميگرفتند ، براى خود جمع ميكردند ، و اگر هم سوار و تفنگچى استخدام ميكردند براى چپو و غارت ساير تيره‌ها بود .\r\nشيخ الشيوخ شدن ، براى شيخهاى تيره‌هاى جزو ، منتهاى آرزو بود ، و البته هيچيك از آنها از جد و جهد در اين راه ، كوتاه نيامده ، و همواره در صدد بند و بست با رؤساى ساير عشيره‌ها بودند ، و شيخ الشيوخ وقت هم چون ميدانست ، كه اگر مدعىها موفق شوند از همان عذابهائى كه خود در ساليان دراز به آنها چشانده ، براى خودش حاضر و مهيا است ، براى تحليل بردن قواى اين بندوبستها از هيچگونه اقدام مضايقه نداشت و تا ميتوانست بين عشاير و تيره‌ها نفاق ، و آنها را بجان هم ميانداخت ، و بدست خود آنها را معدوم ميكرد . رفتار شيخ‌هاى جزو هم ، نسبت برؤساى عشيره‌ها ، و رويهء اين رؤسا هم نسبت بسر طايفه‌ها ، به همين منوال بود .\r\nزندگى خانه بر دوشى و بىاستقرار را كه خوانندهء عزيز بر اين وضع ناهنجار ظالمانهء رؤسا ، نسبت بهمديگر ، بيفزايد حال افراد بدبخت را مىتواند ، نزد خود مجسم كند . يك مشت لوت و عور ، كه جز يك عبا پوشش ، و جز يك لقمه نان جوين غذائى نداشتند در بيابانها در تك و دو ، و بدزدى از مال يكديگر مشغول بودند .\r\nمعلوم است ، از دانش و بينش و تربيت و تمدن و رحم و انصاف ، حتى در رؤسا و شيوخ هم نشانه‌اى ديده نميشد ، و قتل‌هاى فجيع ، و نهب و غارت‌هاى مهيب ، از عاديات بوده ، نزاع‌هاى خانوادگى شيخ الشيوخ را هم ، كه گاهى پسر بر پدر ، و برادر ، بر برادر ميتازد ، و كار او و كس و كار او را ميسازد ، بر اين جمله بيفزائيد ، تا اوضاع اجتماعى اين اعراب را به تصور درآوريد .\r\nشيخ‌هاى وابستهء شيخ الشيوخ ، بيشتر در حاشيهء يمين و يسار رود كارون ، املاك مزروعى هم براى خود دست و پا كرده بودند ، كه به علت گودى رود ، بوسيلهء چرخهاى دستى و ندرتا گاوى ، آب را ، دلودلو ، بالا آورده ، صيفى را به اين وسيله ، و شتوى را بوسيلهء باران ميپروراندند ، و گندم و جو و حبوباتى به عمل مىآوردند ، ولى سكنهء اين دهات هم ، از حيث زندگى ، مثل همان خانه بر دوشهاى بيابان‌گرد ، و از كليهء وسائل تنعم و رفاه محروم بودند .\r\nشيخ الشيوخ ، در كنار محمره و دورهء آبادان ، براى خود ، نخلستانهائى ايجاد ، و يا از سايرين غصب كرده بود ، كه آبيارى آنها ، بوسيلهء جزرومد دريا و فشاريكه از اين جزرومد ، بشط العرب و كارون و بهمن‌شير وارد مىآيد ، خودبخود صورت مىگيرد ، و در محمره و فيليه ، ابنيه و قصرهائى هم براى خود ساخته ، و در آنها وسائل تفريح و عيش خود را فراهم آورده ، و در اطراف قصر او هم ، حول‌وحوش او عماراتى ساخته ، و دكان و بازارى جهت خريد و فروش ، ايجاد شده ، و قصبهء دو سه هزار نفرى بوجود آمده بود .\r\n\r\n","description":"","footnote":"","page_name":" 634 ","page_number":642},
  {"content":"\r\n\r\nهمچنين در نقطهء ديگر ، در مسير رود كارون و در مركز خوزستان ، قصبهء ديگرى بود كه شيخ جابر ، پدر شيخ خزعل ، آخرين شيخ عربستان بر آبادى آن افزوده ، اسم آن را براى دلخوشى ناصر الدينشاه ، ناصريه ( اهواز امروز ) گذاشته ، و در آنجا هم ، لوازم زندگى شهرى بسيار ناقصى بوجود آورده بود .\r\nحكام عربستان ، كه در دزفول مركز حكومت خود را پهن ميكردند ، رابطهء منظمى با شيخ محمره نداشتند ، و چنان كه اشاره شد ، منتها التفاتى كه شيخ دربارهء آنها مبذول ميداشت ، تبريك و ارسال هديه‌اى در به دو ورود بود . حكمرانان عربستان ، بخصوص در دورهء مظفر الدين شاه و شيخوخت خزعل ، ندرتا اجازه حاصل ميكردند ، كه مسافرتى بقلمرو شيخ بنمايند ، و اگر گاهى اين خوشبختى براى يكى از آنها حاصل ميشد ، پيشكار شيخ از حكمران والاشان پذيرائى كرده ، و در ناصرى چند شبى را ميگذراند ، و قرار بده و بستان مالياتى را گذاشته ، و مراجعت مينمود ، يا اگر بپاره‌اى از ملاحظات از قبيل شاهزادگى ، يا توصيهء خارجى ، حاكم طرف توجه بود يكى دو شبى ، در ساحل محمره ، در كشتى كه روبروى قصر شيخ در شط العرب لنگر انداخته بود مهمان مىشد ، و بسته باهميت حاكم ، احتراماتى از طرف شيخ نسبت به او به عمل آمده ، و يك چند صد ليره‌اى هم ، كه شيخ بعنوان انعام ميداد ، و حاكم باسم پيش‌كش ميپذيرفت ، در كار بود .\r\nالبته در اوار قبل ، شيخ‌هاى محمره ، يا شيخ الشيوخ اعراب خوزستان ، اين دم دستگاه‌ها را نداشته ، و زندگانيشان ده نه باقى شيخها و رؤساى طوايف بوده ، و خانه بردوشى ايلاتى را ترك نگفته بودند ، و اگر پاره‌اى از حكام عربستان زيركى و زرنگى داشته و مجالى بدست مىآوردند ، بوسيلهء نفاق بين رؤساى عشاير و مدعى تراشى براى شيخ ميتوانستند كاملا آنها را سروكيسه « 1 » كرده ، و اندوخته‌هاى آنها را بلطائف الحيل استنقاذ ، و سبيلى چرب نمايند « 2 » .\r\nولى در اين اواخر ، كه راه و پاى انگليسها در خليج‌فارس باز شده ، و بسنت سنيه بالش نرم « 3 » استقلال زير سر شيخها ميگذاشتند ، در طرز فكر و روحيه و زندگانى آنها هم\r\n\r\n\r\n","description":"","footnote":"\r\n( 1 ) - شستشوى كامل در حمام را سروكيسه كردن ميگويند ، زيرا اين شستشو مستلزم كيسه كشيدن هم مىشود . چون در دورهء سابق اكثر سرها را كلاه يا بعضا ميتراشيدند و اين پيرايش هم هروقت حمام ميرفتند به عمل مىآمد باينجهت سر را هم بر كيسه افزوده و شستشوى كامل را سرو كيسه كردن ميگفتند . امروز ديگر اين فعل مركب بمعنى تمام كلمه مورد استعمال ندارد ، زيرا كسى ، بالاختصاص در سر حمام سر نميتراشيد ، ولى معنى استعاره‌اى آن‌كه عبارت از و ركن كردن و منشاء چيزى را از كسى استنقاذ كردن است در اصطلاح عاميانه رواجى دارد .\r\n( 2 ) - چوب كردن سبيل كنايه از استفاده است و اگر استفاده نامشروع باشد بيشتر با اين كنايه تناسب دارد .\r\n( 3 ) - اگر زيرسرى نرم نباشد ، البته خواب راحت نيست ، خواب ناراحت هم البته با رؤياى خوش توأم نخواهد بود . بالش نرم زير سر كسى گذاشتن كنايه از وعدهء خوش به او دادن است .\r\nهرقدر وعده كمتر قابل وفا باشد كنايه بموردتر است .\r\n","page_name":" 635 ","page_number":643},
  {"content":"\r\n\r\nتغييراتى حاصل شده ، و شيخ خانه بردوشى پدران را كنار گذاشته ، و براى خود قصر و دم دستگاهى راه انداخته ، و مثل امام مسقط و شيخ كويت . . . اين آقا شيخ هم ، لقب شيخ محمره را براى خود اتخاذ كرده بود .\r\n\r\nشيخ خزعل\r\nشيخ خزعل كه آخرين شيوخ عربستان ايران بشمار مىآيد بعد از آنكه در 1314 قمرى ، غفلتا بر سر برادر خود ، شيخ مزعل ، كه بعد از شيخ جابر پدرش ، شيخ محمره بود ، ريخته و او را با عده‌اى از بزرگان و كس و كار آنها بقتل آورد ، توانست خود را شيخ محمره كند ، و بعدا فرمان اين شيخوخت را نيز ، از دربار مظفر الدين شاه بگيرد . روابط اين شيخ با مركز عاقلانه ، و براى صدر اعظمها هديه‌هائى ميفرستاد ، و در مقابل بمناصب و امتيازات دولتى ، از قبيل لقب نصرت الملكى و نشان شير و خورشيد و از اين قماش زنگ و زنجيرها و بند و بساطها ، نايل ميآمد ، و با مركز بيشتر از اسلافش رابطه پيدا كرده ، و با يكى از شاهزاده‌ها ، حاجى سيف الدوله نوادهء فتحعليشاه ، هم وصلت نموده ، دختر او را به خانه آورده بود ، ولى ماليات ، همان ماليات قديمى ، و از اين حيثها ، تفاوتى در كار نيامده بود . دولت هم كه ضعف و بيچارگى خود را در مقابل او ميديد ، به همين اندازه ، كه براى وصول اين بيست سى هزار تومان ، مخمصه و عذابى نداشته ، و حاجى رئيس التجار ، پيشكار شيخ حساب مالياتى را با حاكم عربستان بىسروصدا وامىبندد ، قانع بود ، و ضمنا از هداياى شيخ هم ، كه مثلا در شب عيد نوروز و نظاير آن بشاه و صدراعظم ميرسيد ، خود را خوشدل مينمود .\r\nبىبندوبارى دورهء مظفر الدين شاه ، و اعطاى امتياز نفت جنوب بدارسى انگليسى و زياد شدن سروكار انگليس باعمال محلى ، موجب ترقى مقام اين آقا شيخ شد . از يكطرف دولت ايران چون حفظ انتظامات و اموال كمپانى دارسى را تعهد كرده ، و بايد لوازم كار و آذوقهء عمله و رفاه سرعمله و مهندسين و ادارات تابعهء آنها را فراهم كند ، ناگزير بود كه از شيخ خزعل بيشتر ملاحظه ، و او را در دست داشته باشد ، و از طرف ديگر ، انگليسها كه شيخ را داراى قدرت و تسلطى در ناحيهء عمل خود ميديدند ، بيشتر او را روبخود ميكردند ، و بالش استقلال زير سر او را نرمتر از زير سر پدر و برادرش مينمودند .\r\nشيخ خزعل ، ديگر مثل اسلاف خود ، شيخ بيابان‌گرد و رئيس عشاير لوت و عور خوزستان نبود بلكه خود را ، مانند چندين نفر از اين اميرهاى نيمه‌مستقل خليج‌فارس كه بسعى و اهتمام انگليس‌ها برضد حكومت عثمانى تراشيده شده بودند ميدانست . براى خود دستهء موزيك نظامى و عدهء كافى مردان مسلح تدارك ديده ، دستگاه مفصل‌ترى بهمزده بود . محصول نخلستانهاى خود را ، به قيمت خوب بانگليسها ميفروخت . و اسلحه و لوازم از آنها ميگرفت ، و كم‌كم بواسطهء همين نفوذ معنوى ، رشتهء تجارت خوزستان را هم در دست گرفته ، از اين راه نيز ، فوائد بيشمار ميبرد . املاك خود را آبادتر ميكرد و در بصره روبروى محمره هم نخلستان‌هاى زيادى بهم زده ، و ثروتش روزافزون زياد ميشد .\r\n\r\n","description":"","footnote":"","page_name":" 636 ","page_number":644},
  {"content":"\r\n\r\nدر اين ضمنها ، مشروطه هم رسيد ، و ضعف دولت مركزى نمايان‌تر گشت . اين آقا شيخ هم از خدا خواست ، و از اداى همان بيست سى هزار تومان ، ماليات ساليانهء عهد دقيانوس هم استنكاف كرد . حكام عربستان هم جز مماشات با او چاره‌اى نداشتند ، بدرجه‌اى كه شيخ ، با برقرارى ادارات از قبيل گمرك و ماليه و عدليه در ناصرى و محمره هم ، ضديت نميكرد ، زيرا از اين ادارات كارى برنمىآمد . نفوذ شيخ بالاتر از آن بود ، كه اين بازيچه‌ها در حوزهء شيخوخت او بود و نمودى داشته باشند . آقايان رؤساى ادارات ، در قلمرو شيخ و حتى حكام عربستان هم ، چشمشان بعطاياى شيخ بيشتر از حقوق ادارى بود .\r\nهرقدر كار نفت اهميت پيدا ميكرد ، به همان اندازه بر اهميت وجود شيخ كه لوله‌هاى نفت از مسجد سليمان تا آبادان مستحفظى جز او نداشت ، مىافزود . شيخ هم ، در اين ميان ، خر خود را دوسره كرايه بسته ، هم بر سر دولت ايران منت ميگذاشت و هم انگليسها را تا حدى باجگذار خود كرده بود . هرچندى يك بار سفرى هم بتهران ميكرد ، و دوستان يا بهتر بگويم ، جاسوسهائى بين نيمه رجال تهران براى خود دست و پا ميكرد كه اخبار مركز را براى او بفرستند تا در روابط خود با انگليسها بداند چه مىكند .\r\nالبته ديگر آقا شيخ بداشتن مقام ميرپنجى و لقب نصرت الملكى اكتفا نكرده ، در زمان مظفر الدين شاه ، امير تومان ، كم‌كم سردار و سردار ارفع ، و در دورهء مشروطه ، سردار اقدس شد ، و به تمام امتيازات دولتى ، از قبيل شمشير مرصع و تمثال و حتى نشان اقدس هم ، نائل آمده بود .\r\nدر سفرهائيكه سلطان احمد شاه ، در رفتن يا برگشتن فرنگ ، عبورش از كنار محمره مىافتاد ، شيخ پذيرائيهاى شايان از شاه كرده ، و بوسيلهء تقديمىهاى خود اعليحضرت را كاملا طرفدار خويش نموده ، و در آن واحد ، از بستن قرارداد محرمانه با انگليسها راجع باستقلال خود ، با قيد اين‌كه اگر از طرف دولت ايران تعرضى به او بشود ، از او حمايت خواهند كرد ، نيز كوتاه نمىآمد ؛ ولى انگليسها ، البته از اين قرارداد ، حرفى نزده ، و همواره مقاصد شيخ را در نزد دولت ايران از راه حفظ لوله‌هاى نفت ، پيش مىبردند . دولت ايران هم ، كه همراهيهاى انگليسها را به او ميديد ، و تبانى محرمانه را حدس ميزد ، اينقدر ناشى نبود ، كه با شيخ سختگيرى را بدرجه‌اى برساند ، كه انگليسها حمايت خود را نسبت به او علنى كنند ، و با « كج‌دار و مريز » با شيخ ، بطور مسالمت ، ورگذار ميكرد . اما در اين مسالمت ، هميشه نفع با شيخ بود . دولت ايران هم ، با اين وضع چاره‌اى جز مماشات نداشت ، و با سيلى صورت خود را سرخ نگاه ميداشت .\r\n\r\nكميتهء قيام سعادت\r\nقوام الدوله ( شكر اللّه صدرى ) كه يكى از درباريان مظفر الدين شاه ، و در دورهء مشروطه ، يكى از وجوه آزاديخواهان ، و اعتدالى بوده و در اين اواخر با مدرس همكارى ميكرد ، در دورهء پنجم از وكلائى بود ، كه بسعى خزعل انتخاب ، و چنان كه ديديم رابط بين دربار و مدرس شده بود . البته ، يكى از لوازم وكالت ، ولو براى داشتن زمينه براى\r\n\r\n","description":"","footnote":"","page_name":" 637 ","page_number":645},
  {"content":"\r\n\r\nادوار بعد هم باشد ، بدست آوردن دل موكلين است ، و چون در وكالت قوام الدوله ، حقا موكلى جز شيخ خزعل در كار نيست ، رابطه را بطور كامل در دست داشته و احيانا از خبرهائيكه به درد شيخ ميخورده است ، او را بىنصيب نميگذاشته و گاهى هم شيخ در بعضى از مطالب كه توجه او را جلب ميكرده ، نوشتن بعضى اخبار را از وكيل خود ميخواسته ، و وكيل و هم در برآوردن اين حاجت موكل ، بذل جهد مينموده ، و بنابراين شيخ خزعل از اوضاع تهران ، و ضديت اقليت با سردار سپه ، و دل خونى سران آزادىخواه از رفتار زنندهء او ، بخصوص از چگونگى جمهورىخواهى قلابى ، و اين‌كه بتدبير مدرس تير سردار سپه به سنگ خورده ، و به جزئيات و اسرار واقعه ، آگاه بوده است .\r\nاز طرف ديگر ، ميدانيم شيخ خزعل در اين مدت بيست سالهء مشروطه ، يكدينار ماليات نداده ، و پيش خود بدهى خود را از بابت حفظ لولهء نفت ، محسوب و پابپا مىكند ، ولى دكتر ميليسپو ، با زور سردار سپه ، به او فشار وارد آورده و در حدود نيم ميليون تومان از او مطالبه دارد . البته ، بعد از تصفيهء اين حساب ، حسابهاى ديگرى هم ، از قبيل افزايشى كه در اين پنجاه شصت ساله حقا بر عهدهء شيخ وارد مىآمده ، پيش خواهد آمد و مأمورين ماليه و ساير دواير نيز ، پشت سر هم ميرسند ، و پادگانهاى قشون و پست‌هاى امنيه عنقريب حتى در محمره و پشت گوش او هم ، برقرار خواهد شد ، و دست و پاى نفوذ او را خواهد بست ، و تمام اين پيش‌آمدهاى ناگوار ، و نتايج بعدى آنها ، از وجود سردار سپه و ضديت با او در مزاج شيخ مستعد است ، و حساب كار را پيش خود كرده ، و ميداند كه اگر يك ميليون هم ، در راه كندن سردار سپه ، و از ميان بردن اين بساط خرج كند ، جاى دورى نرفته ، و فائدهء حالى و مآلى آن به حال او بيشتر از اين وضع است .\r\nاز طرف ديگر ، مدرس هم در مركز ، گرفتار اكثريت چماق‌لوئى شده است ، كه بعد از همهء جمهورىخواهيها و كتك‌كاريهاى عمومى و خصوصى ، بدون هيچ ملاحظه و و پروائى ، رأى اعتماد بكابينهء سردار سپه ميدهد ، و مستقيما به طرف ايجاد ديكتاتورى پيش ميرود . البته چند نفر وجيه الملهء بىدست و پا هم هستند ، كه برضد اين مقصودند ولى از آنها چه برميآيد ؟ درست است ، كه سردار سپه مملكت را منظم و قدرت دولت را در همه جا برقرار كرده است ، ولى از خود اين قدرت بايد بيشتر ترسيد . زيرا عامل آن مرد بىباكى است ، كه بهيچ‌جا و بهيچ‌چيز ، پابند نميكند . جلو جمهورى او را گرفتيم با اين سروصداهائى ، كه روزنامه‌هاى طرفدار او ، برضد قاجاريه برپا كرده‌اند اگر خواست تاج و تخت را تصرف كند چه بايد كرد ؟\r\nالبته مدرس با شكر اللّه صدرى ، همكار و هم‌فكر خود ، اين مطالب را مذاكره كرده و قوام الدوله هم ، مستعد بودن شيخ خزعل را براى قيام برضد سردار سپه ، به او فهمانده و مدرس اجازهء مذاكره با او را به او داده و ناگزير ، بعد از رسيدن جواب مساعد از طرف شيخ خزعل ، با دربار هم در اين بابها مذاكراتى شده ، و وليعهد هم اين جمله را پسنديده است ، و بالجمله اين مقدمات سبب شده كه مدرس هم ، نامهء ذيل را براى اطمينان شيخ خزعل ، بفرستد .\r\n\r\n","description":"","footnote":"","page_name":" 638 ","page_number":646},
  {"content":"\r\n\r\n\r\nنامهء مدرس به خزعل\r\n« عرض مىشود ، انشاء اللّه تعالى ، مزاج شريف عالى ، قرين سلامت است به حمد اللّه حال مزاجى حقير هم ، سلامت مىباشد ، و علىرغم معاندين هنوز زنده هستم ، و به قدر مقدور ، وظايفى كه بحقير تحميل شده ، در انجامش غفلت نمىكنم . اختلافات و مناقشات روزبروز بيشتر مىشود ، و همانطورى كه اطلاع داريد ، براى نابودى و مرگ حقير جديتهاى بىاندازه مىكنند ، و بتقديرات خداوند متعال عقيده‌مند نيستند . « ان اللّه قادر على ما يشاء » « 1 »\r\nمطلب تازه‌اى ندارم ، براى شما بنويسم گرفتاريهاى مجلس ، فراغتى براى ما باقى نگذارده ، و زدوخورد با رضا خان اوقات حقير را مشغول نموده است ، كه مجال زيادى براى اطالهء زريعه ندارم . البته جناب قوام الدوله شما را هميشه از جريانات مركز مطلع مىكند ، و مطالب لازمه را بجنابعالى تذكر داده‌اند . همانطوريكه سابقا در كاغذ ايشان چند سطرى نوشته بودم ، بايد براى مراجعت شاه اقدامات مؤثرى بشود .\r\nاين نقشه ، البته در اينجا طرح‌ريزى شده است فقط اين عمل بايد با ملاحظه انجام شود .\r\nمن دو سه مرتبه اين موضوع را بشما نوشته‌ام ، كه اهالى تهران عموما بشما بدنظر هستند و سوابق شما در مملكت خوب نيست ، و همهء مردم نسبت بشما ، حس تنفر و انزجار دارند . عليهذا اگر خواسته باشيد سابقهء شما فراموش شود ، بايد با كارهاى خوب ، و عملياتى كه به درد مملكت و ملت بخورد ، گذشته‌هاى خود را جبران نمائيد ، امروز هم همان موقع است ، كه بمعرض امتحان درآمده‌ايد ، يعنى وجوه ملت و مشروطه‌خواهان حقيقى ، از جنابعالى امتحان مىكنند . البته اين امتحان ، اگر از آب درست بيرون آمد ، قهرا تخفيف سيئات اعمال است ، كه ممكن است گذشته‌هاى شما را جبيره نمايد ، و الا با حرف نمىشود مردم تهران را گول زد .\r\nعجالتا اين شخص ، كه بملاقات سركار مىآيد ، شخص معتمد مطمئنى است ، كه كمال اعتماد را به او داريم ، و هرچه مىگويد ، از قول ماهاست ، و تماما صحيح است ، و حقيقة اگر حاضريد با فكر ما كمك باشيد ، موقعش رسيده است . البته عيب‌هاى سياسى آن را خود ما ، در مركز شايد بتوانيم اصلاح كنيم . يعنى شما بايد سعى كنيد ، كه شاه را بمحمره وارد كنيد ، و اگر نخواست برگردد ، و يا نتوانست مراجعت كند ، مملكت وليعهد قانونى دارد ، بايد او روى كار بيايد ، و سياست اين قسمت البته حل مىشود .\r\nمقصود اينست ، مطالب را نمايندهء ما بشما حالى خواهد كرد . آقاى قوام الدوله هم مشروحا مىنويسد ، و اميدوارم ، انشاء اللّه الرحمن ، مطالب و دستوراتى كه بشما گفته مىشود ، با ملاحظهء كليهء مقرراتى كه قوانين مملكت را لكه‌دار ننمايد ، بموقع عمل خواهيد گزارد . و اين نكته را هم البته در نظر بگيريد ، كه سياست بختياريها مبتذل است ، و چيزهاى ديگرى هم هست ، كه فرستادهء ما جنابعالى را متوجه خواهد داشت . بيش از اين زحمت نمىدهم .\r\nوفقكم اللّه تعالى الاحقر ، حسن مدرس ، فى شهر ذى حجة الحرام 1342 « 2 »\r\nنكتهء مهم اين نامه تعيير بر گذشتهء شيخ خزعل است ، كه مدرس بدون هيچ پرده\r\n\r\n\r\n","description":"","footnote":"\r\n( 1 ) - اين جمله‌ها اشاره به سوء قصدى است كه مسلما محرك آن نظميه بوده و سيد را ميخواستند ترور كنند ، تير آنها هم به سيد اصابت كرد ، منتها خدا نخواست و سيد بعد از خوابيدن چند روز در بيمارستان جان بسلامت بدربرد .\r\n( 2 ) - اين نامه از كتاب تاريخ آقاى حسين مكى استنساخ شده و صد در صد طرف اطمينان است ، زيرا ، انشاء ، انشاء مدرس است .\r\n","page_name":" 639 ","page_number":647},
  {"content":"\r\n\r\nپوشى ، به او حالى مىكند ، كه ملت از گذشتهء تو راضى نيست ، و تو بايد ، براى تبرئهء خود اين خدمت را بجامعه انجام دهى ، تا ملت از اعمال گذشتهء تو صرفنظر كند . البته با اين نامه دستورهاى ديگرى هم ، از قبيل فرستادن نماينده به پاريس نزد سلطان احمد شاه ، توأم بوده ، و از تهران هم يكنفر را ، براى همراه كردن شاه ، بپاريس فرستاده‌اند ، و اين فرستاده از طرف وليعهد هم حامل پيغامهائى بشاه بود ، كه اگر خود اعليحضرت از تاج و تخت سير شده است ، بصرفهء وليعهد خود را از كار خارج نمايد .\r\nشيخ خزعل هم مشغول اقدام شده ، و بين شيوخ عرب اتحادى ايجاد ، و سپس با بعضى از خانهاى بختيارى ، از جمله مرتضى قلى خان پسر صمصام السلطنه ، و يوسفخان امير مجاهد ، وارد مذاكره ، و ضمنا با خان پشت كوه هم ، مناسباتى برقرار كرده ؛ و بعد از قول و قرار كميته‌اى ، باسم قيام سعادت ، از اين سه قوه تأسيس و خود رياست آن را بر عهده گرفت ، و علم مخالفت را بلند كرد .\r\nاگرچه ، تاريخ نامهء مدرس بشيخ خزعل شهر ذيحجهء 1342 ، و با سرطان 1303 برابر است ، ولى از خود نامه برمىآيد ، كه از مدتى پيش اين مذاكرات جريان داشته ، و از اين‌كه سردار سپه ، سردار اسعد بختيارى را ، در ضمن وزراى خود ، پذيرفته و بعد از استيضاح ، به سمت خرم‌آباد مسافرت كرده است ، چنين برمىآيد كه او هم از نقشه اجمالا مسبوق بوده ، و مىخواسته است ، بوسيلهء استمالت از سردار اسعد ، از ورود بختياريها بكميتهء قيام سعادت مانع شده ، و بواسطهء مسافرت خود ، قواى پادگان لرستان را براى حملهء بخوزستان آماده كند .\r\nبالجمله ، بعد از آنكه عده و عده و قرار و مدارهاى لازم براى كار داده شد ، از طرف شيخ خزعل و رؤساى عشاير ، تلگرافات چندى ، بر ضد سردار سپه و عمليات غاصبانهء او بمجلس شوراى ملى مخابره گرديد . در ضمن تلگرافات متبادلهء بين سردار سپه و شيخ خزعل ، راجع بمطالبهء بقاياى مالياتى ، شيخ ابتداء رسميت ميليسپو را انكار كرد ، و در تلگراف بعدى خود رك و راست بسردار سپه نوشت « من اصلا شما را برياست دولت نمىشناسم . شما مرد غاصبى هستيد ، كه شاه قانونى و مشروطهء مملكت را بيگناه بيرون كرده ، و پاىتخت را اشغال نموده و غاصبانه بر قواى دولتى دست انداخته‌ايد . »\r\nبعد از دريافت اين تلگراف ضديت علنى شد ، و كار از پرده بيرون افتاد . ديگر براى سردار سپه ، هيچ چاره جز طرفيت مسلح با آقا شيخ باقى نماند .\r\nنقشهء سردار سپه اين بود ، كه از سه طرف خوزستان را محاصره كند . اولا لشكر غرب را ، از كوههاى لرستان كه تازه ايلات و عشاير آنها را سركوب كرده بود ، گذرانده و بجانب دزفول و ناصرى ، ( اهواز امروز ) عازم كند . ثانيا لشكر جنوب را از اصفهان حركت داده ، از راه كوهستان بختيارى روانه را مهرمز نمايد ، و بر سر خوزستان بريزد . و ثالثا لشكر آذربايجان ، از راه كردستان و كرمانشاهان رفته ، پشت سر والى پشتكوه را بگيرد ، و او را از كمك بقواى كميتهء قيام بازدارد . البته انجام اين نقشه تجهيزات و تكميلاتى لازم\r\n\r\n","description":"","footnote":"","page_name":" 640 ","page_number":648},
  {"content":"\r\n\r\nداشت ، كه مدتى وقت ميبرد . در اين ضمن‌ها ، سفارت انگليس وارد ميدان ميانجيگرى شد ، و اين وساطت براى سردار سپه نافع بود ، زيرا وقت پيدا ميكرد ، كه ستونهائى را كه براى حمله بخوزستان در نظر آورده بود ، از حيث عده و عده كامل‌تر ، و مجهزتر كند .\r\n\r\nمسافرت جنگى سردار سپه بخوزستان\r\nاز اواسط اسد تا نيمهء عقرب ، انگليسها بوعدهء ميانجيگرى خود ، بامروز و فردا برگذار كردند ، و هرروز چيز تازه‌اى گفتند . در در اين وقت ، آب پاكى روى دست سردار سپه ريختند « 1 » كه ديگر اميدى بمسالمت شيخ و تفرقهء قواى اعراب نيست ، و ما از عهدهء اين كار بيرون نمىآئيم . سردار سپه روز 15 عقرب ، نيابت رياست وزراء را بفروغى وزير ماليه داده و باسم مسافرت اصفهان ، و در واقع به عزم خوزستان تهران را ترك گفت . يكى دو روز در اصفهان اقامت كرده ، ستون قشون جنوب را كه بايد از راه بختيارى بجانب رامهرمز و خوزستان برود ، روانه كرده و خود عازم شيراز شد . بعد از يكى دو روز توقف ، ببوشهر ، و از آنجا با كشتى بنزديكترين نقطهء ساحلى بخوزستان ، يعنى بندر ديلم رفت و اين در همان موقعى بود ، كه ستون قشون اصفهان از راه بختيارى وارد رامهرمز شده ، و عمليات جنگى را شروع ، و قواى شيخ خزعل را درهم و برهم كرده بود .\r\nسردار سپه ، بوسيلهء اسبهائى كه از قرارگاه اين اردو خواست ، خود را بمركز عمليات رساند .\r\nستون لرستان هم ، بىهيچ مقاومت ، بلكه با همراهى الوار ، از كوهها گذشته و به سمت دزفول و ناصرى پيش مىآمد . از قواى والى پشت كوه هم ، با وجود ستون آذربايجان ، كه پشت سر او را داشت ، اميد كمكى براى دشمن نبود . سلطان احمد شاه هم ، در پاريس ، پذيرفتن نمايندهء شيخ خزعل را به تصفيهء امر خوزستان موكول كرده ، و انگليسها هم از حمايتى كه در اول امر از شيخ مىكردند ، خوددارى نمودند . سر تلگرافات متملقانهء شيخ بسردار سپه باز شد . پسرش را در اردوگاه نزد او فرستاد ، و بالاخره ، او را بناصرى دعوت كرد ، و در آنجا خودش هم ، نزد رئيس الوزراء آمد ، و تسليم شد ، سردار سپه حكومت نظامى اهواز را به سرتيپ فضل اللّه خان زاهدى داده ، به تمام مراكز خوزستان پادگان فرستاد ، و خوزستان به تصرف تام و تمام دولت درآمده ؛ سردار سپه پس از تمشيت كار خوزستان ، از راه بصره به بغداد ، و بعد از زيارت عتبات ، از طريق كرمانشاهان ، عصر روز پنجشنبهء 11 جدى 1303 ، به تهران آمد ، و اين سفر جنگى كه بگردش نظامى شبيه‌تر بود ، پايان يافت .\r\nاز يكهفتهء قبل ، شهر تهران ، بخصوص ميدان سپه ، و جلو عمارت شهردارى را ، آئين بسته و چراغانى مفصلى برپا داشتند . همه‌جا ، عكس سردار سپه ، با اشعار و كتيبه‌ها ، و طاقهاى\r\n\r\n\r\n","description":"","footnote":"\r\n( 1 ) - با آب قليل يك‌بار شستن كافى نيست ، بايد دوبار يا بقولى سه‌بار شست ، تا طهارت شرعى به عمل آيد . آب آخرى را آب پاكى مىگويند . « آب پاكى روى دست كسى ريختن » كنايه از حرف آخرى را زدن و تكليف كار معوق را معين كردن است . معهذا اين كنايه بيشتر مانند مورد متن كتاب در موقعى استعمال مىشود كه جواب منفى باشد ، بلكه در موارد مثبت هيچ استعمالش نمىكنند .\r\n","page_name":" 641 ","page_number":649},
  {"content":"\r\n\r\nنصرت در كار بود . نمايندگان البته از فراكسيونهاى اكثريت تا قم و بعضى شايد بالاتر باستقبال او رفته بودند . با طياره اوراقى مبنى بر تبريك و تهنيت ورود فاتح خوزستان در شهر منتشر كرده ، تمام خيابانهاى رى و برق و ميدان و خيابان سپه مملو از جمعيت بود . سردار سپه در اتومبيل سربازى نشسته ، و همه‌جا از طرف جمعيت مورد تحسين واقع ميگشت و چراغان شهر تا سه شب ادامه داشت .\r\n\r\nچند تا سؤال مهم\r\nاين ظاهر امر بود . ولى در اينمورد ، پاره‌اى مطالب است كه نميتوان از ذكر آنها صرفنظر كرد ، و من آن را تحت عنوان چند تا سؤال مهم ، در اينجا مىآورم ، و عقيدهء خود را ، نسبت به آنها بعرض خوانندهء عزيز ميرسانم .\r\nآيا اين فتح مهم ، كه ميخ سلطنت آيندهء سردار سپه را كوبيد ، با عمليات مختصر جنگى ستون رامهرمز ، بدون خونريزى زياد ، و بدون مقاومت چندانى از طرف قواى شيخ خزعل ، عجيب نيست ؟ اين آقا شيخ ، اگر اينقدر پزوائى « 1 » بود كه به اين زودى نيرويش اوراق شده ، و قوهء جنگيش به اين سهلى و آسانى از كار ميافتاد ، چرا اينقدر عر و تيز راه انداخته بود ؟ پس اين سى و پنجهزار مرد مسلحى ، كه بوليعهد و شاه وعده مىداد ، كجا رفت و چه شد ؟ سردار سپه در سفرنامهء « 2 » خود همچو وانمود مىكند ، كه انگليسها ابتدا بالش نرم زير خزعل گذاشتند ، و براى مرعوب كردن من قدرى مقاومت هم كردند ، و يادداشتهائى هم كه در آن اعتراف بقول كمك بخزعل كرده بودند فرستاده ، سهل است رسما نوشته بودند كه ما از كمك كردن به او ناگزيريم . ولى همين كه ديدند ، من از قصد خود كه سركوبى شيخ است ، برگشت ندارم ، و بوزير خارجه دستور دادم كه يادداشتهاى آنها را پس بفرستد و پس هم فرستاد ، طناب خود را از زير بار كشيدند ، و آقا شيخ را واگذاشتند ، و شيخ خزعل هم ، كه از طرف آنها مأيوس شد ، چاره‌اى جز اطاعت نديده ، و قواى شكست خوردهء خود را متفرق كرده ، و خويش را در قدمهاى من انداخت .\r\nدر اينكه انگليسها اين دو فقره يادداشت را بوزارتخارجهء ايران فرستاده ، و جدا تقاضا كرده‌اند ، كه نيروى ايران بخوزستان نرود ، و اعتراف كرده‌اند ، كه ما بخزعل قول داده‌ايم ، كه در مقابل دولت ايران از او حمايت كنيم ، و اين دو يادداشت ، بامر تلگرافى سردار - سپه ، بدست شخص مشار الملك ، وزير خارجه ، بسفارت انگليس ، پس داده شده است ، هيچ ترديد نيست . آيا مىتوان سياست دولت انگليس را طورى شناخت ، كه از يكطرف ، شيخ خزعل را تحريك بقيام برضد سردار سپه كنند ، و خود را طرفدار او معرفى نمايند ، و از طرف ديگر ، به اين زودى از ميدان بدر رفته ، و او را واگذارند ؟ كه بالاخره ، در حبس رضا شاه پهلوى ؛ جان بسپارد !\r\n\r\n\r\n","description":"","footnote":"\r\n( 1 ) - نميدانم پزوا كجا است ، كه اهالى آن اينقدر بىكفايت قلم رفته‌اند ، كه عوام پزوائى را براى بىعرضه‌ها علم بغلبه كرده‌اند .\r\n( 2 ) - من اين سفرنامه را در كتاب آقاى حسين مكى خوانده‌ام ، البته ايشان هم نسخهء آن را از جناب آقاى فرج اللّه بهرامى گرفته‌اند .\r\n","page_name":" 642 ","page_number":650},
  {"content":"\r\n\r\nبلى ! چنان كه مىدانيم ، در اينروزها روح سياست انگليس در ايران ، تشكيل حكومت مقتدرى بوده است ، كه از نفوذ بالشويسم بهندوستان و بين النهرين جلوگيرى به عمل آورد . در اين صورت ، خزعل و صد تا مثل او را هم ، فداى اين سياست ميكرده است . در اينجا يك سؤال كوچك ديگر پيش مىآيد ، و آن اينستكه در اين صورت ، آيا بهتر نبوده است ، كه از همان اول ؛ كه شيخ خزعل به قصد قيام برضد سردار سپه ميافتد به او حالى كنند ، كه شيخنا ! مسجد جاى بعضى از كارها « 1 » نيست ، مثل بچهء آدم سرجايت بنشين ؟\r\nبعضى معتقدند ، كه در اين قضيه هم مثل قضيهء اسمارت و بريجمن و كتك‌كارى عزيز كاشى و اميرزاده خانم ، انگليسها عمدا خود را زير گذاشته‌اند ، و مخصوصا ابتدا شيخ خزعل را روى بند كرده‌اند « 2 » كه اين آروق بى جا را بزند ، و بعدها او را بدم چك سردار سپه داده‌اند ، كه روسها باشتباه بيفتند ، و سردار سپه را ضد انگليس بجا بياورند ، كه در موقع نيل او بمقام سلطنت ، با اينفكر ضديت نكنند . اينهم عقيده‌ايست . ولى ميتوان گفت ، كه اينهمه پيش‌بينى براى چه لازم بوده است ؟ مگر روسها با سلطان احمد شاه شير خورده بودند ، يا با سردار سپه پدركشتگى داشتند ، كه تا ايندرجه تعميهء آنها لازم باشد ؟ بنابر قول معتقدين به همين عقيده ، انگليسها مىخواستند سردار سپه را از سربازى بمقام سلطنت ايران برسانند ، و تاج و تخت كيان را تسليم او نمايند . مگر يكى از اصول مسلم كمونيسم ، برهم زدن هر وضع حاضر نيست ؟ مگر همين عمل رساندن سردار سپه بسلطنت ، يكقدم روسها را بمقاصد كمونيستى خود نزديكتر نمىكرد ؟\r\nاز همهء اينها گذشته ، بر فرض اينكه روس‌ها راضى بسلطنت سردار سپه نبودند ، و مىخواستند ضديت هم بكنند ، چه مىتوانستند كرد ؟ اگر ملت ايران خود كفايت و كاردانى سردار سپه را تصديق نكرده ، و او را مستحق سلطنت نمىدانست ، همان انگليسها مىتوانستند او را به زور به حلق مردم كنند ؟ ما چرا بايد اينقدر روس و انگليس را بر خلاف حق و واقع در كشور خود ، مقتدر وانمود كنيم ، كه بدون ارادهء ما بتوانند ، هركس را كه مىخواهند ، بر ما تحميل كنند ؟ و اينقدر اصرار در اين امر بورزيم ، و اينقدر از راههاى دور دليل براى اين قدرت مجهول آنها بتراشيم ؟ روسها هم خيلى مايل بودند پيشه‌ورى را امير آذربايجان بكنند ، و يكسال هم در اين زمينه ، آنچه جان بود كندند . سادچيكف سفير آنها ، گذشته از رئيس الوزراء ، پيش شاه هم رفت ، و آنچه توانست روسفتى كرد ، كه قشون بآذربايجان نرود ، آيا توانست كارى از پيش ببرد ؟ يا انگليس كه امروز جلو چشمش ، هند عزيزش دارد\r\n\r\n\r\n","description":"","footnote":"\r\n( 1 ) - « مسجد جاى . . . زيدن نيست . » از امثال سائره و مورد استعمالش جائى است كه بخواهند به كسى بگويند ، فضولى موقوف . زيادتر از دهنت نخور ! حد خود را بشناس !\r\n( 2 ) - بندبازى مستلزم روى بند راه رفتن و البته تمرين و مشق لازم دارد كه شخص به زمين نيفتد . « روى بند كردن . » مثل : « باد بآستين كردن . » كنايه از تشجيع و تحريض شخص بكارى است ، كه از عهدهء او بيرون باشد و مثل بندباز ناشى از بالاى بند به زمين بيفتد و اگر مقصود تشجيع‌كننده خراب كردن بازى باشد استعمالش بموردتر است .\r\n","page_name":" 643 ","page_number":651},
  {"content":"\r\n\r\nآزاد مىشود . هيچ ميتواند از اين پيش‌آمد جلوگيرى كند ؟ يا وقتى كه ما قرارداد 1298 وثوق الدوله را نخواستيم ، انگليس چاره‌اى جز فراموش كردن آن داشت ؟ من خيلى از صاحبان اين عقيده عذر ميخواهم ، كه اينقدر رك و راست ، برضد عقيدهء آنها قلمفرسائى ميكنم ، ولى چون راجع بحيثيت ملى است ، در خور عفو مىباشد .\r\nاينها همه درست ، پس جواب سؤال كوچك بالا « آيا بهتر نبود كه اصلا شيخ را از ضديت با سردار سپه بازدارند ؟ » چيست ؟\r\nجواب اينست ، كه سياست را نبايد اينقدر بغرنج و پرپيچ و خم دانست ، كه مثلا عاملين آن ، تمام جزئيات را قبلا در نظر بياورند ، و براى هر پيش‌آمدى ، چاره و راه گريزى پيش‌بينى كنند . زيرا پيش‌آمد است ، نه حساب رياضى ، و پيش‌آمد هم ، قابل پيش‌بينى و احاطهء كامل نيست . زرنگترين سياستمدارها ، آنها بوده‌اند كه پيش‌آمدها را با نفع خود متناسب‌تر كرده‌اند ، و اگر پيش‌آمدى ، بناگزير ، مستلزم ضررى براى آنها بوده ، كار هم دو راهى داشته است ، راه كم ضررتر را پيش گرفته‌اند .\r\nانگليس‌ها ، از سابق ، با شيخ خزعل بند و بستى داشته ، و وجود او را جهت كارهاى نفت جنوب ، حقا يا باطلا لازم مىدانسته‌اند . از طرف ديگر ، با سردار سپه هم قرارومدار جديدى ، راجع بساختمان يك ايران قوى ، كه بتواند جلو بالشويزم بند شود گذاشته‌اند . سياست عاقلانه ، در اينجا اينست كه تا اين دو بند و بست ، باهم مزاحمتى ندارند ، بايد هردو را در دست داشت . وقتى كه باهم تماس پيدا كردند ، تا ممكنست بايد ميان آنها را گرفت . ولى همين كه مسلم شد ، يكى از دو طرف را بايد فداى ديگرى كرد ، البته آنكه نفعش بيشتر است ، بايد جلو بكشند ، و از ديگرى صرفنظر كنند .\r\nشك نيست ، كه اگر انگليسها مىتوانستند ميان اين بز و كلم ، يا بقول خودمان ، اين گرگ و ميش را آشتى بدهند و شيخ خزعل را هم ، براى روز مبادا و خرده‌كاريهاى سياسى خود نگاهدارند ، براى آنها نافعتر ، و به همين جهت هم بوده است ، كه در تشكيل كميتهء قيام سعادت ، با ميدانيكه شايد سردار سپه جا بخورد ، و متعرض شيخ نشود ، نصيحتى بشيخ نكرده ، و احيانا كنسولهاى آنها او را باينكار تشويق هم نموده ، و ظاهرا خود را ميانجى قلم داده ، و براى مجبور كردن سردار سپه بمسالمت ، تشرهائى هم به او زده ، سهل است ، دو فقره يادداشت هم ، كه متضمن اعتراف خود به تحت الحمايه گرفتن شيخ بوده است براى وزارتخارجهء ايران فرستاده‌اند . ولى وقتى ديده‌اند ، كه هيچيك فايده نكرده و سردار سپه از خيال خود ، كه پاك كردن خوزستان از اين خار راه آبادى و عمران اين ناحيهء زرخيز است ، منصرف نميشود ، چاره‌اى جز انتخاب اصلح نداشته ، و در سر اين دوراهى راه نافعتر را اختيار ، و شيخنا را فداى سردار سپه كرده‌اند .\r\nنكتهء قابل توجه ، در اين امر موقع‌شناسى ، و بالنتيجه استقامت سردار سپه است ، كه چون ميدانسته ، كه وجود او تا چه حد براى مقاصد انگليس‌ها نافع است ، به اين توپ و تشرها اهميتى نداده ، و جدا امر كرده است ، يادداشتهاى سفارت انگليس را رد كنند ، و كار خود\r\n\r\n","description":"","footnote":"","page_name":" 644 ","page_number":652},
  {"content":"\r\n\r\nرا مطابق نفع كشور ، و نفع شخصى خويش ، از پيش برده است . يقين دارم ، كه نظير اينمورد در گذشته ، و حال و آينده ، براى دولت ايران خيلى اتفاق افتاده ، و ميافتد كه اگر رجال ما مردمان موقع‌شناس قوى النفسى ، مثل سردار سپه باشند ، و استقامت بخرج دهند مىتوانند ، منافع كثيرى براى كشور حاصل كنند .\r\nمگر وقتى كه پهلوى مرحوم ، بنفع اعليحضرت شاه حاضر استعفا كرد ، سفير روس ، كه سفير انگليس هم بسكوت خود ، قول او را تصديق ميكرد ، متكى بقشون خود ، كه حتى تهران را هم در همان روز اشغال كرده بود ، نمىگفت ، كه ما اين سلطنت را نمىشناسيم ، و فردا هم بمجلس نمىآئيم ؟ منتها ، اولياى امر پاسفت كردند . آقاى سهيلى وزير امور خارجهء وقت ، رك و راست به دو سفير جواب گفت شما كيستيد كه بتوانيد جلو ارادهء ملت را بگيريد ؟ بمجلس نمىآئيد ؟ جهنم ! براى اجراى مراسم قسم خوردن اعليحضرت ، ما چه احتياجى بوجود و حضور شما داريم ؟ ما شاه خود را بمجلس ميبريم و بر تخت مينشانيم . شما هم نمىتوانيد او را نشناسيد . همينطور هم عمل كردند ، و همينطور هم شد .\r\nيكهفته نگذشت كه همين آقايان كه مىگفتند : نمىشناسيم ، استدعاى شرفيابى كرده ، سر تعظيم فرود آوردند .\r\n\r\nمعترضه\r\nدر اينروز ، 25 شهريور 1320 ، منهم براى حضور در مراسم تحليف شاه جوان ، دعوت شده بودم . منزل من در آن روزها هم ، مثل امروز در خانهء شميران بود . خانم مستوفى و دخترها و پسرها هم ميخواستند ، موكب شاهانه را كه بمجلس ميآيد تماشا كنند . ولى يك اتومبيل بيشتر نداشتيم . در اين ميانه ، يكى گفت : چه مانعى دارد ، كه از اينجا همه باهم برويم . شما ما را دم خانهء آقاى حسين خواجه نورى پسرخاله ، كه در ميدان مجلس واقع است ، پياده كنيد ، و برگشتن هم ما را از همانجا سوار كنيد و برگردانيد ، پيشنهاد جامعى بود ، پذيرفته شد ، و همين كار را كرديم ، بعد از آنكه در مجلس مراسم احلاف به عمل آمد ، و همراهان از دم خانهء آقاى خواجه نورى ضميمه شدند ، از راه پهلوى به سمت شميران حركت كرديم .\r\nدر ميدان مجلس و خيابان شاه‌آباد تا سه راه شاه ، جمعيت بىحسابى بود . راه خيابان پهلوى را پيش گرفتيم . مقابل سه راهى ونك ، به چند تا سرباز روس ، و دو اتومبيل زره‌پوش ، كه در جادهء شميران و ونك واداشته بودند ، برخورديم . يكى از سربازها ، كه جوان شانزده هفده سالهء زيبائى بود ، دست بلند كرده ، فرمان ايست داد . يكى دو سه اتومبيل ديگر هم مثل ما از مجلس برمىگشتند ، رسيدند . من با روسى ناقص خود به پسرك گفتم :\r\nخانهء ما در شميران است ، ميخواهم بخانهء خود بروم . گفت تا جواز نداشته باشيد ، نمىتوانيد بگذريد . من دانستم ، مقصود از اين جلوگيرى ، كشف آلمانى و ستون پنجم است . بىتأمل ، به سمت شهر برگشتيم .\r\nاگر من لباس تمام رسمى بر تن ، و كلاه پردار بر سر ، نداشتم ، ممكن بود تا دو سه روز ديگر ، كه دنيا امن‌تر مىشود ، در شهر بمانم . ولى با اين وضع ، ناچار بودم ، براى\r\n\r\n","description":"","footnote":"","page_name":" 645 ","page_number":653},
  {"content":"\r\n\r\nتغيير لباس امشب خود را به خانه برسانم . بنابراين بخانهء مرحوم شاهزاده واليه ، مادر زنم كه در محلهء كاخ بود ، رفتيم . نصر اللّه و باقر ، با اتومبيل دنبال تحصيل جواز رفتند .\r\nيك زحمت ديگر هم داريم ، و آن اين است كه بواسطهء زيادى عده شوفر را جاگذاشته‌ايم .\r\nنصر اللّه رانندگى را به عهده گرفته ، و نميتواند از ماشين منفك شود و بايد پسرها باهم دنبال كار بروند .\r\nقريب بغروب آفتاب آمدند . نصر اللّه گفت بفرمائيد برويم گفتم با كدام جواز ، گفت مستر بيلى كنسول انگليس در تهران ، ما را مىرساند . گفتم او را از كجا گير آورديد ؟ گفت ما كه روسى نميدانستيم . باقر را دم سفارت انگليس پياده كرده بودم ، كه برود كسى را گير بياورد كه بوسيلهء او جوازى تحصيل كنيم . در اين ضمن ، مستر بيلى رسيد ، مطلب را دانست بداخلهء سفارت رفت ، باقر را كه از اين دفتر به آن دفتر ، در تك و دو يافتن وسيله براى تحصيل جواز بود ، پيدا كرد ، باهم برگشتند ! مستر بيلى گفت خودم با شما ميآيم و شما را ميرسانم ، و الان دم در است . بيرون آمديم ، از قبول اين زحمت از مستر بيلى تشكر كردم ، او در اتومبيل خود و ما در اتومبيل خودمان به راه افتاديم ، و از راه قلهك ، خيابان شميران را دم داديم در سه راه ضرابخانه ، پست روسى جلوگيرى كرد ، مستر بيلى مانند كنسول انگليس ، خود را معرفى كرد ، گذشتيم . همين‌كه به تجريش و در خانهء خودمان رسيديم ، خانم مستوفى از مستر بيلى دعوت كرد ، كه قدرى باهم باشيم ، او هم پذيرفت .\r\nهمگى در سالون جمع شده آسياى صحبت به راه افتاد .\r\nمستر بيلى سابقا كنسول تبريز بود ، در آنجا به منزل ما بدعوت‌هاى رسمى و عادى مىآمد ، و ما را هم به منزل خود ميخواند ، و چون شخصا هم بسيار آدم بىپيرايهء خوش - مزه‌ايست ، با افراد خانواده رايگانست . صحبت از هر در درگرفت . جريانات عجيب آن روزها طورى بود كه هرقدر هم ميخواستيم حرف سياسى نزنيم ، نميشد ، و قهرا از بعضى كليات پيش پا افتاده ، صحبت بميان مىآمد . از جمله ، از مجلس و طرز قسم خوردن قانونى شاه مذاكره‌اى بميان آمد . بعضى از فرزندان در اين باب پرسشهائى كردند ، البته من هم جوابهائى دادم . يك بار ديدم ، بدون هيچ مقدمه مستر بيلى خانم مستوفى ( ؟ ) را مخاطب قرار داده ، گفت تصور نميكنيد كه اگر سلسلهء سلطنت عوض بشود ، به حال ايران نافع‌تر باشد .\r\nخانم مستوفى گفت سلسلهء سلطنت پيراهن نيست كه هرروز عوض كنند ، ملت هم شاه جوان خود را دوست دارد . امروز نبوديد ببينيد چگونه مردم براى او دست ميزدند . من آنشب معنى اين سؤال ، يا بهتر بگويم سبب اين استفهام را آن هم از خانم مستوفى نفهميدم ، بعد از چندى كه داستان مذاكره و جواب سخت وزير امور خارجه را بسفير روس و انگليس شنيدم ، دانستم كه جواب سادهء خانم مستوفى در آنشب ، چقدر بجا بوده است .\r\n\r\nدنبالهء مطلب\r\nدر هرحال ، اين عقايد عجيب و غريب نچسب ، در وقتى اظهار شده است كه دشمنان خارجى مرحوم پهلوى ، جامعه را برضد او تحريك ميكرده‌اند ، و اشخاص خالى الذهن هم ، از اين القاآت متأثر شده و سعى ميكرده‌اند كه اعمال خوب پهلوى را هم كه در آنها نشانه‌هاى باهرى از قوت نفس\r\n\r\n","description":"","footnote":"","page_name":" 646 ","page_number":654},
  {"content":"\r\n\r\nو موقع‌شناسى و هوش فعال او موجود است ، با اين توجيهات ، تعبير و تفسير كرده ، و از بين ببرند . شايد اگر من هم در آن روزها چيزى مينوشتم ، بيش و كم دنبال مطاعنى ، از همين قماش بر ضرر مرحوم پهلوى ميگشتم . ولى امروز كه انتشارات از بين رفته ، و حقايق را بهتر ميتوان ديد ، به همان دلائلى كه در بالا به آنها اشاره شده است ديگر راهى براى اين تصورات باقى نيست ، و بايد گفت كه اقدام سردار سپه ، در كندن ريشهء خزعل ، و خاتمه دادن به اين شيخوخت محمره و بنى كعب و بنى طرف ، كه آلت دست خارجى و مايهء خراب ماندن خوزستان زرخيز بود ، يكى از كارهاى بسيار بسزاى سردار سپه است ، و در اين اقدام ، منتهاى قوت نفس و شهامت را بخرج داده ، و روح تاريخى ايرانى را در مقابل خارجيها تازه كرده و آنچه در سفرنامهء منتسب به او نوشته شده ، صحيح ، و مطابق با واقع است .\r\nاين سفرنامه ، اگرچه مسلما بقلم شخص او نيست ، ولى تماما گفته‌هاى اوست ، كه منشى مخصوص او برشتهء تحرير درآورده ، و شايد نوشته‌هاى خود را جمله‌بجمله براى او خوانده ، و بتصويب او رسيده باشد ، و اين افكار فكر منشى او نيست ، بلكه بيانات شخصى است كه نزديك پلهء تخت سلطنت رسيده است . اما روسها چرا براى اين فتح سردار سپه دست ميزدند ؟ سببش واضح است . روسها در اين تاريخ سردار سپه را كسى ميدانستند كه مانند لنين و استالين و ساير سران بالشويك ، از ميان توده بيرون آمده ، و برضد سلسلهء سلطنتى كه هفتم شخص آن در پاريس بخرج ملت فقير مىچرد ، مشغول كار شده ، و دارد پروبال‌هاى كثيف ، و نمايندگان زشت بدعمل او را يكىيكى درهم مىشكند ، و بنابراين روسها در اين روزها ، سردار سپه را دوست مىداشتند ، و حاجتى به اين قماش تعميه‌ها نداشته‌اند كه دولت انگليس و سردار سپه ، براى فريب دادن آنها كمدى حاكمى را كه برادرش را به چوب مىبست ، كه مردم از او بترسند ، بازى كرده و هرروز انگليس خود را عمدا زير چوب سردار سپه بيندازد ، كه روسها را فريب بدهد .\r\nاين هم يكنوع بدبختى است ، كه اگر گاهى هم در جامعهء ما كسانى پيدا شوند كه بتوانند حرف حساب ايران را بهمسايه‌هاى قوى ، بقبولانند و از اقدامات خود بر نفع جامعه نتيجه هم بگيرند ، بجاى اينكه از آنها تشويق كنيم ، و بضعيف النفس‌هائى كه اكثريت دارند ، قوت قلب بخشيده ، و از آنها اشخاصى با شهامت بسازيم ، برعكس عمل كرده ، عمليات اين يكنفر را هم ، با اين توجيهات نچسب ، نتيجهء دستور خارجى دانسته و بدست خودمان سند و سابقهء مداخله براى همسايه‌ها ، و ذلت تاريخى ، براى ملت ايران درست ميكنيم و در ضمن ، حق مداخله‌اى را براى همسايه‌ها تصديق مينمائيم ، كه خود آنها هم براى خود قائل نيستند . در صورتى كه تاريخ بايد آينهء تمام‌نماى ملت بوده ، خوب هركس را خوب و زشت او را زشت بنمايد ، و جامعه را بحقايق آشنا كرده ، غرور ملى را در افراد زياد كند نه اينكه تحت تأثير انتشارات همسايه‌ها واقح شده ، و به طرز غيرمستقيم اسباب يأس جامعه شود ، و ريشهء خدمتگذارى بملت را بخشكاند . از همهء اينها مضحك‌تر ضديتى است كه امروز بعضى با آوردن جنازهء شاه سابق بايران به عمل ميآورند . بعقيدهء من\r\n\r\n","description":"","footnote":"","page_name":" 647 ","page_number":655},
  {"content":"\r\n\r\nرضا شاه پهلوى ، بقدرى كه براى تنبيه پاره‌اى اعمال نارواى قبل از سلطنت خود ، بايد از وطن در تبعيد بماند ، مانده ، و مجازات خود را در حيات و ممات كشيده ، حالا ديگر موقع آنست ، كه ملت بوطن‌پرستيها و كارهاى خوب او ، در ايام سلطنتش پاداش بدهد ، و تنها آرزوى دم مرگ او را كه مدفون گشتن در خاك ايران بوده است ، برآورد ، و حق مشروع او را ادا كرده جنازهء او را به وطنش ، كه بىاندازه آن را دوست ميداشته است ، انتقال دهد ، و در اين نقل انتقال ، تجليل فراوان به عمل آورده ، و به آنها كه ما را بازيچهء دست خود تصور مىكنند بفهماند كه گله‌هاى ايران از پهلوى ، گله‌هاى فرزند از پدر ، و برادر است ، و ما قدر خدمت‌هاى او را بجامعه مىدانيم ، و او را در بسيارى از قسمت‌ها ، خدمتگذار واقعى ملت ايران مىشناسيم ، و بخصوص از رفتار ناسزاوار خارجىها ، نسبت بايام آخر دوران سلطنت و زندگيش ، بسيار ناراضى ميباشيم .\r\n\r\nژنراليسيم\r\nبعد از تصرف خوزستان ، وقت آن رسيد كه سردار سپه يكقدم ديگر خود را به پلهء تخت سلطنت ايران نزديك‌تر كند ، و آن گرفتن فرماندهى كل‌قوا ، يا ژنراليسيم ، از مجلس بود . مىدانيم ، قانون اساسى ، فرماندهى كل نيروى كشور را ، به پادشاه داده است ، و انتزاع اين قدرت از پادشاه و اعطاى آن به شخص ديگر ، بدون قانون خاصى كه لامحاله ، از طرف مجلس شوراى ملى وضع شود ، صورت‌پذير نيست .\r\nكميتهء قيام سعادت ، كه بعنوان كمك بسلطان احمد شاه ، تأسيس شده ، و مايهء توليد زحمت و خسارت خزانهء دولت گشته بود ، براى عملى كردن اين فكر ، كه قدرت عزل سردار سپه را از مقام فرماندهى كل‌قوا ، از طرف سلطان احمد شاه از بين ببرد ، بهانهء خوبى بود ، و سردار سپه با صورت حق بجانب ، تا توانست اين موضوع يعنى احتمال تجديدنظير آن را از طرف شاه ، با اينكه هيچ بيمى از آن نبود ، بزرگ و پيشرفت خود را بدون انتزاع اين قدرت از سلطان احمد شاه ، غيرممكن وانمود كرده ، اكثريت مجلس ، كه البته با دل و جان در برآوردن مقاصد او ، كوشش داشتند . بىطرفها و اقليت هم ، كه مقصود واقعى سردار سپه را از اين تحصيل حاصل خوب مىفهميدند ، چون چاره نداشتند ، تسليم شدند ، و در تاريخ پنجم دلو 1303 قانونى باكثريت قريب باتفاق ، از مجلس گذشت كه فرماندهى كل‌قوا را ، كه فك آن ، جز بتصويب مجلس ، ممكن نباشد ، بسردار سپه واگذار كرد .\r\nخوانندهء عزيز تعجب نكند ، كه چگونه با اين صراحت ، بال و پر سلطنت قاجاريه را قيچى ميكردند ، و بر قوت سردار سپه مىافزودند . اوضاع كشور ايران در اين ايام مانند مزاج الكلىها و افيونيها بود ، كه همه ميدانستند ، كه زياد كردن استعمال مغير و مخدر ، يعنى قدرت دادن بسردار سپه ، بالاخره موجب تلف شدن مبتلا ، يعنى سلطنت قاجاريه است ولى چون چاره نداشتند ، مقدار استعمال را روزافزون زياد ميكردند . زيرا در مزاج نمايندهء سلطنت قاجاريه ، يعنى سلطان احمد شاه ، هيچگونه قوهء دفاعيه‌اى باقى نمانده بود ، كه اگر مخدر و مغير را قطع كنند ، بتواند مقاومتى بكند . اكثر حتى نزديكان مبتلا هم ، پيش\r\n\r\n","description":"","footnote":"","page_name":" 648 ","page_number":656},
  {"content":"\r\n\r\nخود فكر ميكردند كه « خروسى را كه بالاخره ، دم سحر شغال ميبرد سر شب ببرد » و هرچه زودتر حول‌وحوش مبتلا از دردسر نگاهدارى اين مردهء نم‌كرده « 1 » خلاص شده ، دنبال كار و زندگيشان بروند بهتر است .\r\n\r\nقانون اصلاح تقويم\r\nدر 11 حمل سال 1304 ، قانون اصلاح تقويم از مجلس گذشت .\r\nبموجب اين قانون ، دفاتر و ادارات دولتى بايد ، از اول فروردين سال 1304 ، اسامى برجها ( حمل و ثور . . . ) را متروك داشته بجاى آن اسامى ماه‌هاى قديم فارسى ، فروردين و ارديبهشت و خرداد و تير و مرداد و شهريور و مهر و آبان و آذر و دى و بهمن و اسفند را به كار برند . ششماه اول ، سى و يكروزه ، و پنج ماههء دوم ، سى روزه و ماه آخر 29 روزه ، و در سالهاى كبيسه ، سى روزه شد ، و اختلاف اوقات و سررسيدها كه ، هركس بسليقهء خود ، بعضى ماه‌هاى محرم و صفر و . . . و برخى حمل و ثور و . . . تاريخ ميگذاشتند مرتفع گرديد .\r\nيسئلونك عن الاهله ، قول هى مواقيت للناس تقويم براى تشخيص اوقات ، و هرقدر بيشتر و بهتر رفع حاجت كند ، البته براى زندگى ، مناسبتر است . تقويم سابق معايبى داشت ، و از همه مهمتر ، عدم تطبيق ماه‌هاى عربى با ماه‌هاى شمسى ؛ و بنابراين ، با فصول چهارگانهء سال بود . با اينكه ماليات را از روى سال شمسى ميگرفتند ، و حقوق نوكر ديوان را هم ساليانه ، و از روى سالهاى شمسى ميپرداختند ، معهذا حساب سنوات از روى سال شمسى ، سيصد و شصت و پنج روز و پنج ساعت و كسرى است ، و اين يازده روز كسرى تفاوت ، موجب آن ميشد ، كه جز هر سى و چند سال يك بار هيچوقت ، سال مالياتى با سال تقويمى مطابق نباشد . براى رفع همين منقصت ، دوره‌هاى دوازده سالهء تركى ( سيچقاق‌ايل و اودايل و بارس‌ئيل و توشقان‌ئيل و لوىئيل و ئيلان‌ئيل و يونت‌ئيل و قوىئيل و بيچىئيل و تخاقوىئيل و تنگوزئيل ) را كه مسلما همراه سلجوقيان و يا مغول بايران آمده است ، محفوظ داشته ، و در دفاتر دولتى در هر سال يكى از اين اسامى دوازده‌گانه را با تاريخ قمرى توأما ذكر ميكردند كه اساس سال مالياتى محفوظ بماند . اگرچه ، بازهم هر دوازده سال يك‌بار به همان اسم دوازده سال قبل رسيدند و اين تكرار ، تا حدى اسباب اشتباه مىشد ، ولى چون در ظرف مدت دوازده ساله ، حساب‌هاى دوازده سال قبل ، بالمره تمام شده و گذشته بود ، از اين حيث كمتر اشتباهى پيش مىآمد ، و در هرحال تا حدى حاجت را رفع ميكرد .\r\nمشروطهء كبير كه آمد و قرار شد كه حقوق نوكر ديوان را ماه‌بماه بپردازند ، در دستگاه دولت ، طبعا ماه‌هاى شمسى حمل و ثور و . . . بر ماه‌هاى قمرى رجحان پيدا كرد ولى بازهم حاجت بسالهاى تركى ، سيچقان و اودوبارس . . . كه با تاريخ هجرى قمرى\r\n\r\n\r\n","description":"","footnote":"\r\n( 1 ) - مردهء نم‌كرده كنايه از آدم زندهء ظاهر آراسته‌اى است كه هيچگونه بود و نمودى نداشته باشد ، لاحى يرجى و لاميت يرثا .\r\n","page_name":" 649 ","page_number":657},
  {"content":"\r\n\r\nتوأما به كار بيفتد ، از بين نرفت و واقعا اسباب زحمت شده ، و تغيير آن لازم بود . شايد بعضى باشند ، كه از نقطهءنظر ديانت ، تقويم قديم را ترجيح دهند و تقويم جديد را موجب فراموشى روزهاى متبرك مذهبى ، كه در ماه‌هاى قمرى است بشمارند اين فكر خيلى كوچك است همينقدر كه ( فعلا هم معمول است ) تقويمها جدولى هم براى ماه‌هاى عربى داشته باشد مؤمنين ايام متبرك را خواهند شناخت و اساسا هم اگر بعضى اينقدر در ديانت بىبندوبار باشند كه ، مثلا ماه رمضان و ذيحجه را كه براى روزه و حج لازم است به اين مفتىها فراموش كنند ، خوب است اصلا جزو جامعهء مسلمانى نباشند .\r\nامروز ، تقويم ما بهترين تقويمهاست . زيرا ماه‌هاى آن ، منظم و كبيسهء آن در ضمن خودبخود تحليل رفته ، و از هرگونه اختلافى مصون است . بعلاوه اول سال ، با نوروز كه اول روز آذين‌بندى طبيعت است ، مطابق و سزاوار است كه به شرحى كه در صفحهء 353 جلد اول « شرح زندگانى من » به آن اشاره رفته است ، ساير ملل هم از ما تبعيت كنند ، و تقويمهاى خود را با تقويم ما برابر نمايند . زيرا هيچيك از آنها اول سالى ، به اين باشكوهى و به اين بامنطقى و ماههائى ، به اين با نظم و ترتيبى ندارند .\r\n\r\nنسخ القاب\r\nماه بعد ، در تاريخ 15 ارديبهشت 1304 ، قانون نسخ القاب و درجات نظامى سابق از مجلس گذشت .\r\nخوانندهء عزيز از عده و اشتقاق القاب ، به شرحى كه در جلد اول « شرح زندگانى من » از صفحهء 439 تا 443 ، ذكر كرده‌ام به خوبى سابقه داشته و ميداند كه عدهء آن بده هزار ، و كار اين مرض مسرى اعيانيت به جائى رسيده بود ، كه تمام مردم كشور ، از عارف و عامى ، همه به آن مبتلا شده بودند ، و براى عوض كردن اسم خويش بلقب خود كشان ميكردند .\r\nفقط خانوادهء ما ، تا اندازه‌اى خود را از سرايت اين ناخوشى حفظ كرده بود ، در ميان ما ، در اين يكصد و پنجاه ساله ، تنها دو نفر ، مستشار الملك و سردار منظم ، آن هم شايد بيشتر براى اينكه در ولايات حاكم و وزير ميشدند ، و بايد در انظار ولايتىها اسم مطئطن‌ترى داشته باشند ، خود را گرفتار اين تغيير اسم كرده بودند .\r\n\r\nلقب نخواسته\r\nدو سه ساعت بتحويل سال 1302 شمسى كه در اوايل شب صورت ميگرفت ، مانده و من در اطاق خود نشسته بودم كه حاجى فخر الملك از در وارد شد . خانم مستوفى او را استقبال كرده ، گفت باباجان اجازه بدهيد شما را بطالار عيد ببرم ، كه عيد ما امسال از هر حيث مبارك شود . حاجى فخر - الملك گفت : بلى ! بايد من در محترم‌ترين اطاق خانه وارد شوم ، زيرا حامل التفات مخصوصى ، از طرف اعليحضرت شاه براى صاحبخانه هستم . منهم كه براى استقبال برخاسته و از اطاق خود بيرون آمده بودم ، در راهرو تالار عيد ، بايشان برخورده ، و باهم وارد اطاق شديم . حاجى فخر الملك پاكتى كه سر آن با مهر سلطنتى ممهور بود بدست من داده و گفت بشما تبريك مىگويم . سر پاكت را باز كردم ، ديدم ، دستخط لقب مدير السلطنه است\r\n\r\n","description":"","footnote":"","page_name":" 650 ","page_number":658},
  {"content":"\r\n\r\nدستخط شاه را بر سر گذاشتم و از الطاف شاهانه و از ايشان كه واسطهء اين التفات شده بودند تشكر كردم . ايشان نيم ساعتى نشستند ، و تشريف بردند . بعد از رفتن ايشان بخانم مستوفى گفتم ، موضوع ميان من و تو بماند ، و كسى نبايد از اين لقب مسبوق شود . من نميتوانستم بآقاى حاجى فخر الملك اينمطلب را عرض كنم و بر خلاف مروت هم بود ، كه زحمت ايشان را بىاجر نمايم . ولى ميدانى خانوادهء ما از قديم هيچيك لقب نداشته‌اند . منهم اسم خانوادگى « مستوفى » را بر هر لقبى ترجيح مىدهم . دستخط را با كمال احترام در گوشهء كتابخانه گذاشتم و الان نميدانم كجا گم و گور شده است .\r\nپنج شش ماهى گذشت ، و من جز در خانهء حاجى فخر الملك ، در جاى ديگر به اين اسم تازه خوانده نميشدم . يكروز جناب آقاى غلامحسين غفارى ( صاحب اختيار ) نامهء خصوصى به من مرقوم فرموده ، و چون ايشان رئيس دفتر مخصوص شاهنشاهى بودند و دستخطهاى القاب و ثبت و ضبط آن در ادارهء ايشان بود و از لقب همه باخبر بودند ، پشت پاكت لقب مرا نوشته بودند . من در محكمه مشغول محاكمه بودم ، نامه‌رسان دربار نامه را برئيس دفتر داده ، ولى رئيس دفتر كه مرا به اين لقب نمىشناخته ، نامه را رد كرده بود ، نامه‌رسان مجددا نامه را پس آورده ، و گفته بود نامه مال آقاى صاحب اختيار ، و باسم رئيس ديوان محاكماتست . برسانيد ! اشتباهى ندارد ! ايشان تازه به اين لقب ملقب شده‌اند .\r\nتا من محاكمه را تمام كنم آقاى رئيس دفتر وقت پيدا كرده بود ، كه مفتخر شدن مرا به اين اسم تازه ، لامحاله به اعضاى دفتر بگويد ، و وقتى كه من باطاق مخصوص خود آمدم بعجله باطاق من آمد و بعد از تبريك مفصل نامه را رساند . بايشان گفتم از تبريك شما متشكرم ، ولى چون نميخواهم مرا به اين لقب بشناسند . خواهش ميكنم اين موضوع نزد شما بماند . گفت : به ! من به همه اين خبر را داده‌ام . گفتم به آنها هم سفارش كنيد جائى حرفش را نزنند . خلاصه ، با اين كيفيت بود كه خود را از تسميهء به اين اسم جديد خلاص كردم ولى سايرين ، حتى آزاديخواهان و متجددين دو آتشه و جوانهاى تحصيل كرده هم از ابتلاى به اين مرض مسرى خود را معاف نميداشتند و همگى با سعى و مجاهدت زياد ، اسمهاى خود را به اين مضاف و مضاف اليه‌ها تغيير ميدادند .\r\nصاحبان درجات نظامى سابق ، سردار و امير تومان و سرتيپ و سرهنگ و نايب اجودان‌باشى ، هم البته زياد بودند ، و همگى تقاضا داشتند ، كه درجه و رتبهء آنها با اينكه اكثر نظامى هم نبودند بعد و در اين اواخر قبل از اسم آنها نوشته و گفته شود « 1 » . از طرف ديگر ميدانيم كه درجات نظامى در ادوار قبل لابشرط و هر بىسرو بىپائى حتى محمد جعفر امير بهادر ، هم ميرپنج بود . در صورتى كه ، رئيس ستاد ارتش آن روز ( سرلشكر جهانبانى امروز ) با آنهمه تحصيلات و سابقهء خدمت . جز سرتيپ ساده چيزى نبود ، ناگزير بايد\r\n\r\n\r\n","description":"","footnote":"\r\n( 1 ) - سابق رسم بود رتبه‌هاى نظامى را مانند صفت بعد از اسم صاحب آن ذكر ميكردند و مينوشتند ، آوردن رتبه قبل از اسم تقليد اروپائى و از نظام دورهء سردار سپه معمول شده است .\r\n","page_name":" 651 ","page_number":659},
  {"content":"\r\n\r\nاين عنوانات ، كه روز اول هم اكثر بدون استحقاق عطا شده بود ، از بين برود ، و آنها كه جز اسم ، هيچ سروكارى با قشون ندارند ، چقندر جزو مركبات نكنند « 1 » .\r\nدر اين تاريخ ، قانونى راجع بنسخ درجات نظامى و القاب ، گذشت و جان صاحب لقب و بىلقب ، و صاحبمنصب و بىمنصب ، همه را فارغ كرده ، و آنها كه تا اينوقت بواسطهء داشتن لقب ، اسم خانوادگى براى خود اتخاذ نكرده بودند ، مجبور شدند ، خويشتن را بنام خانوادگى معرفى كنند . سردار سپه اسم خانوادگى پهلوى را ، براى خود اتخاذ نموده و كار بمجرائى افتاد كه امروز هم مىبينيم .\r\n\r\nقانون نظام اجبارى\r\nماه بعد ، در 16 خرداد 1304 قانون نظام اجبارى ، كه بعدها باسم زيباى نظام وظيفه موسوم شد ، از مجلس گذشت .\r\nدر اين بيست سالهء مشروطه ، كار قشونگيرى كشور هم ، مثل تمام كارها ، نسق سابق خود را از دست داده ، و رويهء جديدى جانشين آن نشده بود . خوانندهء عزيز ، از شرحيكه در جلد اول « شرح زندگانى من » صفحهء 69 تا 70 نوشته‌ام سابقه دارد ، كه ميرزا تقى خان امير نظام ، اتابك اعظم ، قشون چريك قديم را بقشون بنيچه تبديل كرده ، و اين عمل ، با اينكه تهران و قم و كاشان و يزد و خوزستان ، و تا اندازه‌اى ، فارس و كرمان و تمامى افراد ايلات و طوايف ، و كليهء سكنهء شهرها و قصبات را شامل نبود ، و آنها را چون زمينى نداشتند ، مستثنى ميداشت يكصد هزار سرباز در اختيار دولت گذاشت ، و شايد اگر امير نظام بر سر كار ميماند ، با تعميم و تعديل آن ، ميتوانست عدهء آن را به دويست سيصد هزار نفر برساند .\r\nفكر امير نظام اين بوده است ، كه هميشه ، نصف اين قشون مرخص خانه ، و نصف ديگر ، در مراكز نظامى مشغول باشند ، و هر ششماه يك بار ، افواج مرخص خانه بجاى مشغولين بيايند و مشغولين مرخص خانه شوند . بهمين‌نظر حقوقى كه معادل نصف حقوق ساليانهء آنها بود ، باسم حقوق ششماههء محلى ، هر ساله بخرج ولايت محل فوج ، منظور ، و سال‌بسال ، به آنها پرداخته ميشد ، و اين عده غير از سوارهاى ايلى و طايفگى بودند كه عدهء آنها هم بسى هزار نفر ميرسيد .\r\nاز وقتى كه مشروطه شده بود ، نميدانم براى چه ، شايد براى اينكه وكلاى مجلس شوراى ملى همه نمايندگان مالكين بودند ، و ندادن سرباز را مفت خود ميدانستند ، يا به علت ديگرى ، مثل خيلى چيزها ، كه كسى از آن خبرى نداشت ، احضار اين قشون را متروك گذاشته بودند . در اوايل ، با مجاهد و بختيارى ، كارهاى جنگى كشور را پيش ميبردند . بعد هم ، كه ژاندارمرى تأسيس شد ، افراد اين نيرو را هم ، مثل قزاقهاى سابق از داوطلبهاى شهرى ، و ندرتا دهاتى ميگرفتند . ولى ادارهء محاسبات وزارت جنگ ، چنان كه سابقا هم\r\n\r\n\r\n","description":"","footnote":"\r\n( 1 ) - « چقندر جزو مركبات ( نارنگى و پرتقال و ليمو ) كردن » و « پياز جزو ميوه‌جات كردن » و « پشكل داخل مويز نمودن » هر سه ، كنايه از هم تراز كردن اشخاص پست‌تر با اشخاص عالى رتبه‌تر است .\r\n","page_name":" 652 ","page_number":660},
  {"content":"\r\n\r\nدو سه بار نوشته‌ام ، هر ساله ششماههء محلى افواج را مطالبه ميكرد و احيانا موفق ميشد ، كه اين اشتلم را پيش هم ببرد ، و در حدود يك مليون تومان نقد و جنس را دريافت داشته ، و لوطىخور كنند « 1 » براى حلال شدن اين مبلغ ، رؤساى قشونى بمركز ولايات و ايالات ميفرستادند ، و يك چند نفرى سرباز از افواج محلى را بمركز ايالات و ولايات جمع ميكردند ولى از اين ادارات قشونى هيچكارى ، كه فائده‌اى داشته باشد ، متمشى نبود ، و اگر كارى هم پيش ميآمد ، قزاقهاى حكومتى و ژاندارمها انجام ميكردند .\r\nپهلوى هم ، از 1299 تا اينوقت ، هرچه قشون گرفته بود ، همه داوطلب بودند . البته آدم آدم است ، بين داوطلب و بنيچه‌اى آن فرقى نيست ، فقط تفاوتى كه باهم دارند همان پادارى بنيچه‌اى ، و بىپائى و بىاساسى داوطلب است ، كه سرباز بنيچه نميتواند فرار ، يا سر بزنگاه شانه از زير بار كار خالى كند ، زيرا صاحب بنيچه ضامن اوست ، اما داوطلب ميتواند ، در مواقع عادى ، از مواجب استفاده كند ، و در موقح كار ، استعفا بدهد . اگرچه افسران ژاندارم و قزاق ضامن‌هاى نسبة معتبرى از داوطلب‌ها ميگرفتند ، و اين ضامن‌ها هم ، مبلغ معتنابهى تعهد ميكردند ، كه مثلا تا چند سال داوطلب خدمت كند . ولى ، اگر در موقع ضرورت ، داوطلب سر زير آب ميكرد ، بر فرض اينكه وجه تعهد را هم از ضامن او مىگرفتند ، پول آدم ورزيدهء جنگى نميشد . اين منقصت البته چيزى نبود ، كه هوش فعال پهلوى به آن برنخورده باشد ، و اگر در اين‌كار تأخيرى شده بود ، بواسطهء فراهم نبودن مقدمات بود .\r\nدر كابينهء قرارداد وثوق الدوله ، يك نيمه قانونى ، براى آمار و سجل احوال گذشته بود ، كه هيئت وزراء آن را وضع و تصويب كرده ، و نظميهء شهرها مأمور اجراى آن شده بودند .\r\nولى ، اين تصويب‌نامه با نداشتن اجبار قانونى ، چطور اجراء ميشد ؟ چيزى نيست كه در آن حاجت بقلمفرسائى داشته باشم . همينقدر كه خوانندهء عزيز مأمورين نظميهء نورزيده و بيسواد آن روزها ، و مردمان شهرى لاابالى آندوره را در نظر آورند ، مىتوانند ، به وزن اين آمار از حيث صحت و تطبيق آن با واقع ، پى ببرند . اجمالا هركس هر رطب و يا بسى بدهنش مىآمد ، بمأمور نظميه ميگفت ، و اين مأمور هم هرچه دلش مىخواست ، مىنوشت ، و عجب‌تر اين‌كه ، وقتى ورقهء سجل ، شناسنامه ، بدست صاحبش ميرسيد و ميخواست غلطهاى شترى آن را ، ولو از حيث املاء اصلاح كند ، آقايان نظميه‌چىها راضى نمىشدند ، كه غلطهاى ارتكابى خود را هم تصحيح نمايند .\r\nدر همان سال اول ، 1298 ، بدرخانهء ما هم آمدند . چون قبلا خبر كرده بودند ، چه روزى براى سرشمارى به خانه ميآيند ، من قبلا تاريخ ولادت خود و خانم مستوفى و فرزندان\r\n\r\n\r\n","description":"","footnote":"\r\n( 1 ) - « لوطىخور كردن » كنايه از تقسيمى است كه بدون رعايت هيچ قاعدهء كلى و اصل مسلمى در مال مفتى كه بىزحمت بدست آمده باشد ، معمول و مجرى دارند و اين كنايه از اين جهت مصطلح شده است ، كه اگر لوطى چيزى گير بياورد ، در ميان ميگذارد و بدون هيچ تشريفات و شرطى ، همه از آن برخوردار ميشوند .\r\n","page_name":" 653 ","page_number":661},
  {"content":"\r\n\r\nرا ، با تطبيق سال شمسى و قمرى حاضر كردم . روز مقرر كه آمدند ، ورقهء جدول كشيده و داراى همه‌چيز را ساخته ، و پرداخته ، تسليم آنها نمودم . از روى آن آنچه لازم داشتند در ستونهاى كتاب خود نقل كردند ، و گفتند ، هفتهء ديگر در همين روز ورقه‌هاى سجل در كميسرى حاضر است ، بفرستيد ببرند ، روز موعد حاضر نبود ، بعد از چندين مرتبه رفت‌وآمد ، بالاخره ورقه‌ها را كه دادند ، ديدم تاريخهاى ولادت را يكسال عقب برده‌اند ، و در ورقهء نصر اللّه صد سال اشتباه كرده ، و ولادت او را در يكهزار و صد و نود و دوى شمسى نوشته‌اند .\r\nدر ورقهء دختر دومى هم ، هوروش را ، به حوروش ، تبديل فرموده‌اند . خودم بكميسرى رفتم ، توضيح دادم ، گفتند ما مأموريم ، ششماه تاريخ ولادت را عقب ببريم ، ( ! ) و چون تاريخ روز و ماه ولادت را ذكر نميكنيم ، اينست ، كه براى احتياط ، تاريخ‌ها را عموما يكسال عقب برده‌ايم . راجع به غلط املائى اسم دختر هم گفتند ، كتابچهء ما نبايد قلم‌خوردگى داشته باشد ، بنابراين از اصلاح آن معذوريم و اجمالا زير بار اصلاح هيچيك از خبطهاى خود نرفتند امروز هم املاى اسم دخترم ، در شناسنامه همان غلط املائى را دارد ، و اگر نصر اللّه به نظام وظيفه نرفته ، و در آن‌جا شناسنامه‌اش اصلاح نشده بود ، امروز يكصد و سى و چند سال قانونى داشت !\r\nپهلوى ، در اين چند سالهء گذشته ، بعد از گذراندن قانون براى آمار كشور ، و تأسيس ادارهء خاصى براى آن ، خيلى در اين امر مراقبت كرده ، و سروصورتى به كار داده بود كه بتواند از آمار موجود ، عدهء لازم را براى قشون جمع‌آورى كند . اين بود كه در اين‌وقت ، قانون نظام اجبارى ، يا نظام وظيفه را بمجلس پيشنهاد كرد ، و بتصويب رسيد . اين قانون ، تا كنون چندبار بموجب پيشنهاد دولت ، اصلاح شده ، و در مدت خدمت بعضى از طبقات ، تغييراتى پديد آمده است . من نميخواهم در اينجا وارد چگونگى اين تغييرات شوم ، و در منافع و مضار آن بحث نمايم . كشور غير از قشون ، چيزهاى ديگرى هم ميخواهد ، كه بايد از آنها هم تشويق كرد ، و يكى از تشويقات هم ، معافى از نظام وظيفه است ، ولى ، بطور كلى بايد گفت كه در تمام مدت سى و هشت و نه سالهء قانونگذارى اين كشور ، قانونى بنافعى قانون نظام وظيفه وضع نشده است .\r\nاين قانون تمام افراد اهالى كشور را در مدت دو سال براى خدمت نظامى ، دعوت و آنها را ، براى دفاع وطن ، حاضر مينمايد ؛ تا اگر روزى با پيش‌آمدهاى اين عالم درهم و برهم حاجت افتد ، افراد بتوانند ، خانمان و ميهن خود را حفظ و صيانت نمايند .\r\nگذشته از اين فائدهء اساسى ، و هدف اصلى كه بلااستثنا جوانهاى كشور را ، از بيست تا بيست و دو به خدمت جامعه ميطلبد ، اهل كشور را از لختى و تن‌پرورى و بيكارگى براى مدت باقى عمر ، نجات مىبخشد . براى طبقهء دهاتى ، مكتب تربيت و تمرين ادب اجتماعى ، و براى طبقهء توانا ، محل ورزش بدنى و خارج شدن از ننرى و عزيزى در نزد پدر و مادر است .\r\nپوشيدن يك جور لباس و خوردن از يك مطبخ ، و رديف شدن در يك صف ، و فرمانبردارى از يك فرمانده ، و بالاخره ، كمك كردن همگانى براى پيشرفت يك مقصود آنچه از ننرى و\r\n\r\n","description":"","footnote":"","page_name":" 654 ","page_number":662},
  {"content":"\r\n\r\nعزيزى بى جهت ، در مزاج جوانهاى طبقات تواناى كشور ، از تربيت خانوادگى مانده باشد همه را معدوم مىكند ، و بجاى آن حس تعاون و مساوات ، و برادرى يا بعبارت مختصر و جامع ، روح دمكراسى را در آنها ايجاد مينمايد .\r\nدر سال 1314 اوقاتى كه به خدمت ثبت كل كشور مشغول بودم ، براى سركشى بدواير ثبت جنوب ، ميخواستم سفرى بفارس بكنم . پسر بزرگترم نصر اللّه بعد از گذراندن مدرسهء نظام ، در رژيمان سوار ، مشغول خدمت وظيفه بود . از آقاى سرلشكر مقدم فرمانده ، با تلفون خواهش كردم ، ده روزه به او مرخصى بدهد ، كه من در اين مسافرت تنها نباشم .\r\nباهم به اين مسافرت رفتيم ، هرجا اتومبيل نقصى پيدا ميكرد اين پسر فورا به زمين پريده منقصت را رفع ميكرد ، اگر پنچرى اتفاق مىافتاد ، او زودتر از شوفر لباس روى خود را بيرون آورده دست‌ها را براى شروع به كار بالا ميزد ، و دو مقابل شوفر كار ميكرد ، در هر اتفاق و رفع هر مانعى با نشاط و كيفيت سرشار ، كوشش مينمود . من در آن روزها از روى قلب ، باعليحضرت شاه سابق دعا كردم . زيرا ، با تربيت خانه ممكن نبود اين پسر ، كه منتظر بود آب را هم نوكر و خدمتكار بدهنش كنند ، اين‌طور كارى از آب درآيد و حس تعاون در او ايجاد شود .\r\nولى شرط اساسى اين است كه افسرانى كه مأمور تربيت اين جوانها هستند ، مردمانى با شرافت و وظيفه‌شناس و باهوش و تحصيل كرده ، و مخصوصا روانشناس باشند ، كه برادران كوچك‌تر خود را خوب تربيت كنند ، و دزدى و گرگى ياد آنها ندهند ، تا همانطوريكه بدن جوانها ، بواسطهء تمرين‌هاى نظامى ، پرورش مييابد ، اخلاق مكتسبى آنها لامحاله ! بهتر نميشود ، عقب‌تر نرود ، و مخصوصا وكيل‌باشىهاى بيسواد مادى را از تماس با آنها دور دارند ، كه جوانهاى چشم و گوش بسته ، چيزهاى ناروا نبينند و نشنوند . و الا جامعه رو بفنا و زوال نهاده ، روزبروز از حيث اخلاق عقب‌تر ميرويم ، و بعد از سى چهل سال ، يكنفر مرد شريف ، در ميان مردم پيدا نخواهد شد . و واى بر روزى كه مثل امروز ، قبح بدى از ميان برود !\r\n\r\nكم‌بارانى و كم‌نانى\r\nدر اين سال بواسطهء كمى باران ، حاصل بلوكات تهران و ساوه و خمسه و عراق ، كه نان تهران از آنجاها مىآمد ، خوب نبود ، و مردم گرفتار كمى و بدى نان بودند . مشاورين دكتر ميليسپو اغلب ، كاميونهائيكه در آنها كيسه‌هاى گندم داشت ، در شهر بدوره مىانداختند ، و با اين حقه‌بازى ، به حساب خود ميخواستند مردم را دلخوش نگاهدارند ولى بيهوده ! زيرا نان دكانها همه بد و سيا و پر از مواد خارجى و مردم از صبح تا ظهر در دكانها منتظر همين نان سياه بودند ، و بدست نميآوردند . يك دو روزى در اواخر شهريور سر صداى مردم بلند شد ، و حتى جماعتى بمجلس ريختند ، و وكلا را بباد فحش و پرخاش گرفتند ، بطوريكه مدرس هم با دولت همراه شده و با پهلوى رئيس الوزراء ، دوش‌بدوش در نصيحت كردن بمردم ايستادگى كرد ، ولى كارى پيش نرفت ، و بالاخره براى تفرقهء مردم بقوهء نظامى تمسك جسته ، و حتى شليك هوائى هم كردند ، و مردم را متفرق ساختند .\r\n\r\n","description":"","footnote":"","page_name":" 655 ","page_number":663},
  {"content":"\r\n\r\n\r\nقصد بازگشت سلطان احمد شاه بايران\r\nبعد از ترميم جمهوريخواهى سردار سپه بوسيلهء وليعهد ، روابطى بين شاه و رئيس الوزراء برقرار شده بود و گزارشات عمومى كشور بتوسط پهلوى رئيس الوزراء ، براى اعليحضرت شاه ميرفت ؛ و جوابهائى هم از طرف سلطان احمد شاه بتهران ميرسيد . از يكى از اين جوابها ، چنين برمىآمد ، كه اعليحضرت قصد دارند ، بايران مراجعت كنند ، و كشتى هم براى اين كار گرفته‌اند ، و تاريخ حركت را هم معين كرده بودند و اين تلگراف در جرايد هم منتشر شد .\r\nولى در 11 مهر ، تلگراف ديگرى از شاه رسيد ، كه چون وسائل حركت فراهم نشد ، ملكه مادر شاه و ساير همراهان را ، با كشتى كه قبلا گرفته بودند ، روانه كرده‌اند .\r\nو خودشان بعدا عزيمت خواهند نمود ، و ضمنا از كار نان ، كه از اخبار روزنامه‌ها اطلاع پيدا كرده بودند . اظهار تأسف نموده بودند . رئيس الوزراء جوابى مبنى بر آرامش شهر داده ، و خاطر اعليحضرت را از هرحيث مطمئن نموده و در اين تلگراف اشاره كرده است كه نبايد اين اتفاقات موجب تأخير تشريف‌فرمائى بشود . اين‌ها از چيزهاى عادى است يكى دو فقره تلگراف ديگر هم بين شاه و رئيس الوزراء راجع به بلواى نان ، ردوبدل شده است ، كه همه‌جا رئيس الوزراء در بىاهميتى قضيه و اقدامات جدى دولت ، براى بدست آوردن ريشهء فساد ، شرحى بعرض رسانده است .\r\n\r\nسروصداى ضد قجر\r\nبعضى معتقدند كه بلواى نان عمدى بوده ، و بوسيلهء مأمورين خفيهء نظميه برپا شده ، و اين كار را براى آن كرده‌اند ، كه سلطان احمد - شاه را ترسانده ، و مانع آمدن او بايران بشوند . من نميدانم اين عقيده تا چه درجه مقرون با واقع است ، ولى اگر بلواى نان موجب تأخير عزيمت ، و بالاخره سبب واگذارى تاج و تخت از طرف اين پادشاه شده باشد ، بايد گفت اين فسخ عزيمت ، تنها كار بسزائى بوده است ، كه در مدت عمر خود كرده‌اند .\r\nدرهرحال ، ديگر خبرى از عزيمت شاه نشد . بلكه كس و كار او هم ، كه با كشتى حركت كرده بودند ، از بمبئى بعتبات ، و از آنجا ، بعنوان تحصيل برادران كوچكتر شاه به بيروت رفتند ، و همهء سروصداها افتاد . ولى روزنامه‌ها بدگوئى از قاجاريه را كه از زمان جمهوريخواهى شروع كرده ، و بيش و كم رشتهء آن را در دست داشتند ، با حرارت زياد دنبال كردند ، و مقالات مفصل در اطراف شدت عملهاى آقا محمد خان ، و ندانم‌كاريهاى فتحعليشاه ، و ناخوشى و قايم مقام‌كشى محمد شاه ، و عياشىهاى ناصر الدين شاه و بيكفايتى - هاى مظفر الدين شاه ، و ظلم و جورها و استبداد محمد على شاه ، و بالاخره بيخيالى و لااباليگريهاى سلطان احمد شاه ، ميگماشتند . حتى عكسى هم ، از او كه با لباس عادى كه با زنى ايستاده ، و خرم خندانست ، بدست آورده و منتشر كردند .\r\n\r\n","description":"","footnote":"","page_name":" 656 ","page_number":664},
  {"content":"\r\n\r\n\r\nالفرار مما لايطاق من سنن المرسلين\r\nمن در اينوقت ، معتقد بعوض شدن سلسلهء قاجاريه نبودم ، و از لااباليگرىهاى سلطان احمد شاه هم بسيار عصبى بوده و اعتقاد داشتم كه او را با يكى از برادرهايش عوض كنند ، و حتى معتقد بودم ، كه يكى از كوچكترهاى آنها را كه هنوز برشد نرسيده ، و از اين حب و بغضها بدورند ، بسلطنت بردارند ، و اين شاه جوان را در اروپا به تحصيل واداشته ، يكى از مردمان پاك قصد بااحتياط ، مانند مشير الدوله يا مستوفى الممالك را نايب السلطنه كنند ، و پهلوى را برياست وزراء نگاهدارند ، و به اين وسيله اين مرد فعال را از صرافت پادشاهى بيندازند ، تا از وجود او استفادهء لازم به عمل آمده ، بتواند خدمتهائى كه در نظر دارد ، و مقدمات آن محسوس است ، در اين كشور از قوه بفعل آورد . اين عقيده را نه از راه ارادت بسلسلهء قاجاريه داشتم ، بلكه فكر ميكردم كه اگر رضا خان پهلوى بجاى سلطان احمد شاه بنشيند ، يا پادشاه قانونى خواهد شد ، كه بموجب قانون اساسى ، جز تعيين رئيس الوزراء كارى ندارد ، وجود او عاطل خواهد ماند ، و يا بندى بقانون نبسته ؛ و اوضاع استبداد و ديكتاتورى پيش خواهد آمد ، و هردو جانب مسأله را براى كشور مضر ميدانستم ، و واقعا حيفم مىآمد كه وجود اين مرد كارى بجانب اين افراط يا تفريط سوق داده شود .\r\nاز طرف ديگر ، ميديدم كه دستهاى مرموز دارند كشور را بجانب اين افراط يا تفريط ميكشانند ، و آنها هم كه اهل حل و عقدند ساكت نشسته ، و تماشا ميكنند . حتى مدرس هم اگرچه در نطقهاى خود از كرسى مجلس ، گاهى مطالبى اظهار مىكند . كه دليل عدم رضايت اوست ، ولى مثل سابق نيست ، كه جدا با هرچيزى كه برضد سلسلهء قاجاريه باشد مخالفت كند .\r\nسردار سپه هم ، چون بالاخره فهميده بود ، كه ضديت با اين مرد نترس فائده‌اى ندارد ، با او مماشات مىكرد . حتى دو نفر هم‌فكرهاى او شكر اللّه صدرى ( قوام الدوله ) و فيروز ( نصرت الدوله ) را نيز در كابينهء خود ، بوزارت داخله و ماليه ، پذيرفته بود ، كه دل مدرس را بدست آورده باشد .\r\nمن در اين اوقات ، هيچكاره بودم ، ولى به خوبى ميدانستم ، كه همين كه موقع كار برسد مرا آرام نخواهند گذاشت ، يا خودم آرام نخواهم نشست ، و ناگزير چيزهائى برضد اوضاعى كه دواسبه « 1 » بجانب آن ميروند ، خواهم گفت كه جز دشمن‌تراشى هيچ فائده‌اى\r\n\r\n\r\n","description":"","footnote":"\r\n( 1 ) - دواسبه - سابقا در شهرها اشخاصى كه ميخواستند سواره جائى بروند جلودار سوار نداشتند . ميرآخور يا جلودار پياده جلو مىافتاده آن را به مقصد مىرساند و پهلوى اسب مىايستاد تا آقا بيرون بيايد و به منزل برگردد . اگر اين شخص مرد متعينى بود ، البته علاوه بر جلودار كه غاشيه‌اى بر دوش و در جلو نزديك باسب ميرفت كه از دو تا پنج شش و ده دوازده صف فراش هم دو رديفه جلو مىافتادند و چند نفر پيشخدمت و قهوه‌چى با قليان در حول‌وحوش آقا بودند .\r\nوقتى آقا وارد خانهء مقصد ميشد ، جلودار غاشيه را از دوش برگرفته به روى زين مىافكند و از قاش زين تا نزديك دم اسب را با اين وسيله ميپوشاند بعضى هم يك اسبه سوار ميشدند مگر اينكه ندرتا ميخواستند زودتر به مقصد برسند فراشها و ساير نوكرها تبديل بيك جلودار سوار ميشد كه غاشيه را در جلو تاش زين مىانداخت كه شلال آن از دو طرف آويزان ميشد . دواسبه بجانب مقصود شتافتن كنايه از عجله كردن در كار و از اين عادت قديمى اتخاذ شده است .\r\n","page_name":" 657 ","page_number":665},
  {"content":"\r\n\r\nبر آنها مترتب نيست . پس بهتر اين است كه سركشى بملك را بهانه كرده از شهر خارج باشم ، كه كسى برله و عليه قضيه چيزى از من نشنود . بنابراين ، در 20 شهريور با اتومبيل پستى ، بهشتجرد ، و از آنجا ، بدنگيزك ساوجبلاغ رفتم .\r\n\r\nچند كلمه ماوراء الطبيعه\r\nرفتن من بده براى عمران و آبادى نبود ، زيرا اين كار پول لازم داشت ، كه من هيچ نداشتم ، سهل است در بحبوحهء سختگيريهاى طلبكارها بودم ، و برادرم آقاى فتح اللّه مستوفى ، با آنها مشغول مذاكره بود كه مقدارى از همين علاقهء ساوجبلاغ را به آنها واگذارد بر فرض اين‌كه تمكن هم ميداشتم خرج كردن در ملكى كه نميتوانستم آن را نگاهدارم ، شرط عقل نبود . بنابراين ، من در ده كارى نداشتم . كارهاى عادى آنجا بوسيلهء مباشر انجام ميشد .\r\nدر مسافرت اروپا ، بخصوص ايام اقامت در لندن و پاريس و بين راه قدرى نماز فوت شده داشتم . ابتدا باداى نمازهاى قضا مشغول شدم . كم‌كم ، تعقيبات نمازهاى پنجگانه را مفصل‌تر كردم . قدرى كه جلوتر رفتم ، نوافل شبانه‌روزى را بر آنها افزودم .\r\nهرروز ، يكى دو ساعت به فجر مانده ، از خواب برميخاستم . بعد از تهجد و نافله و نماز صبح و تعقيبات سر آفتاب دوباره ميخوابيدم . بعد از يكى دو ساعت كه صرف خواب و ناشتائى ميشد ، دو سه ساعتى هم در مزارع ميگشتم . نزديك ظهر به منزل مراجعت كرده نافله و نماز ظهر و عصر را خوانده ، نهار ميخوردم . بعد يكساعتى خوابيده ، و باقى روز را بمطالعهء اصول و فروع كافى ، يعنى تنها كتابهائى كه از شهر همراه آورده بودم ميگذراندم و اول مغرب به نماز مغرب و عشا پرداخته ، تا دو ساعت از شب گذشته مشغول بودم . بعد شام ميخوردم ، و ميخوابيدم .\r\n\r\nعليمحمد امروز صبح مىآيد\r\nده بيست روزى كه گذشت ، توجه كردم صبحها وقتى مشغول ذكر و تعقيبم ، صدائى بعضى چيزها در گوش من ميگويد ، و گاهى بعضى پيشگوئىها مىكند ، كه در روز عين آنها واقع مىشود ، گاهى هم گفته‌هاى او آسمان و ريسمانى است ، كه از غالب آنها چيزى نمىفهمم .\r\nيكروز ، ميرزا مهدى مباشر كه خوانندهء عزيز او را مىشناسد ، در ضمن صحبت گفت دوبنهء رعيتى ما زمين مانده است . يا بايد گاو بخريم ، و خودمان راه بيندازيم ، يا قيمت گاو را مساعده بدهيم ، و رعيت نو بياوريم . گفتم گاو بخريد و خودتان راه بيندازيد كه همان رعيت‌هاى سابق كار كنند ، بهتر است . گفت برادرم در اشكور ، و آنجا گاو ارزان است . از اينجا گندم بار قاطرها ميكنم ، و پول هم مىدهم ، چهار تا گاو كوهان‌دار گيلكى برايم بفرستند . گفتم بد نيست . او هم همانروز عليمحمد قاطرچى را ، با چهار بار گندم باشكور فرستاد . به حساب او ، بايد ده روزه ، مراجعت كند . موعد رسيد ، ولى از عليمحمد خبرى نشد ، ميرزا مهدى هم ، هر صبح و شام نقه مىزند ، كه وقت زراعت گذشت و عليمحمد نيامد .\r\n\r\n","description":"","footnote":"","page_name":" 658 ","page_number":666},
  {"content":"\r\n\r\nنگرانى و بىتابى ميرزا مهدى ، از ديركرد عليمحمد ، روزافزون زياد ميگشت .\r\nيكى از صبحها كه من مشغول ذكر بودم ، مخبر من ، به من گفت « عليمحمد امروز صبح مىآيد و ميآ . . . د » را چنان كش‌دار و بلند گفت ، كه از تجربهء گذشته ، براى من هيچ ترديدى در آمدن همان روز صبح مؤمن باقى نماند . كارهاى نماز و دعا را تمام كرده بودم ميرزا مهدى تازه از خواب برخاسته ، در اطاق مجاور اطاق من مشغول كارهاى خودش بود من يقين داشتم ؛ كه بواسطه علاقه‌اى كه بمراجعت عليمحمد دارد ، به مجرد اينكه از راه برسد ، باطاق من خواهد آمد ، و مرا بدخواب خواهد كرد . براى جلوگيرى از اين پيش‌آمد ، وقتى ميخواستم ، براى خواب صبحانه وارد پشه‌بند بشوم ، گفتم ميرزا مهدى ! على محمد اگر آمد ، مرا بيدار نكنى ! و خوابيدم . وقتى از خواب برخاستم ، و صدا زدم ، براى من ناشتائى بياورند ، ميرزا مهدى ، بر خلاف معمول ، خودش سينى را دست گرفته ، وارد شد و همانطور كه حدس ميزدم ، اول حرفش اين بود كه على محمد آمد ، چهار تا گاو خوب هم آورده است ، اما شما از كجا دانستيد ، كه او امروز صبح مىآيد ؟\r\nگفتم خواب ديده بودم . گيلك مرد ، با كمال تعجب گفت « لا إله الا اللّه ! »\r\n\r\nنعلبند اين ده آدم رنديست\r\nگويا اواخر مهر بود . يكروز ، از ينگى امام خبر آوردند ، كه مادرم و خانم مستوفى با بچه‌ها ، براى احوال‌پرسى من آمده‌اند مال براى آنها فرستادم . آمدند ، دو شبى آنجا ماندند . وقتى كه ميخواستند برگردند منهم با آنها سوار شده ، به ينگى امام رفتم و بگاراژ شيشه تلفون كردم . بعد از دو ساعت ، اتومبيلى كه خواسته بودم ، رسيد ، آنها را به شهر روانه كردم . مالهاى منهم حاضر بود . همين كه پا بركاب گذاشتم ديدم از سمت ده برق مىزند ، و باران خواهم خورد . پا را از ركاب خالى كرده ، گفتم مالها را ببرند ، ببندند . ميرزا احمد خان گرگانى ، رئيس پست‌خانهء ينگى امام ميزبان ما مرا ، بمنزلى كه از چندتا حجرهء كاروان‌سراى شاه عباسى براى خود دروپيكر كرده و ترتيب داده است ، برد . مقدمات نماز مغرب را شروع كردم . نماز و نافلهء مغرب را تمام كرده بودم كه از توى حياط ، صداى آقا ميرزا علينقى طباطبائى ( پسرعمو بزرگ آقا ميرزا محمد صادق طباطبائى » بلند شد كه مىگفت فلانى هم اينجاست ؟\r\nاين آقا كه با برادرهايش همسايهء ملك ، و در بعضى از مزارع ما شريك ملك ، و شخصا مرد وارستهء بزرگوارى بود ، چتر بدست وارد اطاق شد . ايشان در چريشك كه تازه باحمد آذرى فروخته‌اند ، مهمان بوده ، و ميخواستند به شهر بروند . بايشان گفتم رفتن شما ، با اتومبيل پستى ، صورتى ندارد . شب دراز است ، باران هم خورده‌ايد . در راه مسلما سرما خواهيد خورد . امشب اينجا بمانيد ، فردا صبح براى شما پاكش پيدا ميكنيم حرف بقدرى منطقى بود ، كه سيد بزرگوار تقى خان نوكر آذرى را مرخص كرد و نشست .\r\nآفتابه لگن آوردند ، وضو گرفت . مشغول نماز شد . من نماز عشا را بايشان اقتدا كرده به جماعت خوانديم . بعد از نماز ، آسياى حرف به راه افتاد . من ديدم سيد بزرگوار بدون\r\n\r\n","description":"","footnote":"","page_name":" 659 ","page_number":667},
  {"content":"\r\n\r\nاينكه قصدى و دعوى داشته باشد ، مثل اين است كه از مكنونات من خبر ميدهد . از جمله در ضمن صحبت گفت گاهى اتفاق مىافتد كه انسان بواسطهء قطع علايق دنيوى و ممارست در دعا و نماز كارهائى كه روز برايش اتفاق مىافتد ، بعد از نماز صبح يا در آخرين لحظهء بين خواب و بيدارى ، به او ميگويند . من تاب نياوردم ، گفتم اين موضوع براى من هم اتفاق افتاده است ، و قصهء عليمحمد را براى او نقل كردم . در اين ضمن شام آوردند .\r\nميرزا احمد خان يك خروس گردن‌كلفت سربريده ، خورش آلو و چلو نرم بسيار خوبى تهيه ديده بود . با سيد بزرگوار شام خورده ، خوابيديم .\r\nسيد به من سفارش كرد كه نيمساعت قبل از فجر بيدارش كنم . من برحسب عادت خود زودتر از خواب برخاستم و در وقت معهود ، سيد را بيدار كردم . ايشان هم تهجد كردند بعد نماز صبح را به جماعت دو نفرى خوانديم و هريك مشغول تعقيبات خود بوديم . ديدم مخبر به من ميگويد « نعل‌بند اين ده آدم رنديست » از سيد پرسيدم ، اين ده نعلبد دارد ؟\r\nگفت نميدانم . گفتم مخبر به من ميگويد : « نعلبند اين ده آدم رنديست . » گفت از ميرزا احمد خان ميپرسيم . ميرزا احمد خان در اطاق ديگرى ، كه يك ايوان بين اطاق ما با اطاق او فاصله داشت ، مشغول تدارك ناشتائى بود . من صدا را بلند كرده گفتم آميرزا احمد خان اين ده نعلبند دارد ؟ از ته آن اطاق ، جواب داد بلى ! آدم رندى هم هست . من و سيد بزرگوار خنديديم و گذشت . . .\r\nبعد از ساعتى ، اتومبيل سوارى كه از قزوين بتهران ميرفت رسيد ، يك جاى خالى داشت ، با سيد بزرگوار وداع كرده ؛ ايشان بتهران رفتند و من بده برگشتم و دنبالهء زندگى آرام روحانى خود را گرفتم .\r\nخوانندهء عزيز ميداند ، من در مدت عمرم درويش نبوده ، و از مرشدبازى هم بدور بوده‌ام . دعوى قطبى و مرشدى هم ندارم ، و چون شرح زندگى خود را مينويسم ، آنچه برم گذشته است ، براى شما شرح مىدهم . شما هرجور ميخواهيد تعبير كنيد ولى بدانيد كه آنچه نوشته‌ام ، بدون ذره‌اى قصر و اشباع ، و عين حقيقت است . بعد از اين « مهاجرت من الخلق الى اللّه » و مراجعت بتهران ، تا مدتى اين مخبر يا سروش ، در آخرين دقيقهء بيدارى و اول مرحلهء خواب ، بازهم بعضى چيزها به من ميگفت ، كه بعضى از آنها هم بر خلاف واقع بود . از جمله ، شبى خبر فوت ترجمان الدوله را به من داد ، در صورتى كه ترجمان الدوله نمرده بود . و تا مدتى بعد از اين تاريخ هم ، بزندگى ادامه داد . يك شب ديگر هم اين بار مرا با لقبى كه هيچوقت خود را بدان ملقب نكرده بودم و فعلا هم منسوخ شده بود خوانده گفت :\r\n« آقاى مدير السلطنه صد و بيست سال عمر مىكند . » در صورتى كه تاكنون هيچوقت رسم نداشت مرا باسم ، آن هم با اين تشريفات ، بخواند . من يقين دارم كه اين خبر هم از قماش همان خبر مرگ ترجمان الدوله است ، زيرا خوب مىبينم ، كه بدن من تاب و توانائى زيست ده سال ديگر را هم ندارد ، تا چه رسد به پنجاه سال ديگر .\r\n\r\n","description":"","footnote":"","page_name":" 660 ","page_number":668},
  {"content":"\r\n\r\n\r\nاخبار تهران\r\nمن چنان در اين زندگى آرام و روحانى خود فرورفته‌ام ، كه همه‌چيز ، حتى اوضاع كشور را هم فراموش كرده‌ام . معهذا از كاغذهائى كه برادرم از تهران مينويسد ، و روزنامه‌هائى كه ميرسد پيداست ، كه گرماگرم دارند به سمت تغيير سلطنت پيش ميروند ، در چهاردهم مهر كه بموجب قانون ، بايد انتخاب هيئت رئيسه تجديد شود ، مجلس مجددا برياست جناب آقاى حسين پيرنيا رأى داده ، ولى ايشان استعفا كرده ، و هرقدر وكلا اصرار بخرج داده‌اند ، ايشان استعفاى خود را پس نگرفته‌اند . مجلس مستوفى الممالك را براى رياست انتخاب كرده ، ايشان هم از قبول آن استنكاف كرده ، و وكلا اصرار دارند ، بلكه ايشان را متقاعد كنند .\r\nخوانندهء عزيز توجه دارند كه مؤتمن الملك موضوع تغييرات آتيه را به خوبى پيش‌بينى ميكرده ، و ميدانسته است كه عنقريب رنود موادى دائر به تغيير قانون اساسى راجع بالغاء سلطنت قاجاريه ، بمجلس خواهند آورد ، و به زور اكثريتى كه دارند از مجلس خواهند گذراند ، و ايشان كه حقا اين عمل را مخالف قانون اساسى ميدانند ، اگر رئيس باشند ناگزير بايد در اين كار مخالف با قانون شركت كنند ، پس بهتر اين است كه از قبول رياست استعفاء نمايند ، تا در كار خلاف قانون مداخله‌اى نداشته باشند . عدم قبول مستوفى الممالك هم مبنى بر همين نظر بوده است .\r\nالبته سيد تدين كه بازهم نايب رئيس اول شده بود ميتوانست رياست جلسهء اين تغيير و تبديل را اداره كند . ولى رضا خان پهلوى ميل داشت كه شخص متعين و بيطرفى رئيس مجلس باشد ، كه خلع قاجاريه بىسوسه به نظر بيايد ، و اصرار وكلاء بمؤتمن الملك و مستوفى الممالك ، در استرداد استعفاى خود ، از اين راه بود . گذشته از اين ، تعيين رئيس مقدم بر هر دستورى است ، پس تا كار رياست را بر مستوفى الممالك تحميل كنند ، مشاغل رياست را سيد تدين ، بعنوان نايب رئيس متكفل است . و البته اين فكر را هم دارند كه اگر توانستند رياست را بر مستوفى الممالك تحميل كنند ، چون براى اداره كردن اين جلسه ، كسى را بهتر از تدين كه طبعا مدير آن خواهد شد ؛ ندارند ، بهتر اين است كه موضوع تعيين رئيس را بعنوان اينكه هنوز تكليف استعفاى مستوفى الممالك معلوم نيست ، مجمل بگذارند ، كه تدين كار را بوفق دلخواه انجام كند .\r\nعمال پهلوى ، از اواسط مهرماه به اين طرف ، در تمام ولايات تلگراف‌پرانى برضد قاجاريه را شروع كرده‌اند و در اين باب از تمام مراكز تلگرافات با صد و دويست امضاء بمجلس و رياست وزراء ميرسد . حتى از آذربايجان تقاضا كرده‌اند كه رئيس مجلس با عده‌اى از نمايندگان بتلگرافخانه رفته ، و حضورا مذاكراتى در اين زمينه به عمل آورند و در شهر تهران هم شب نامه‌هاى زيادى منتشر ميكنند ، و عزل سلسلهء قاجاريه را ميخواهند .\r\nاز اول آبان ، جمعى بمدرسهء نظام كه روبروى خانه رئيس الوزراء واقع است ، رفته باسم آذربايجانيها چادرهائى برپا كرده ، جدا تغيير سلسله را خواستارند . سلسله جنبان اين اجتماع ، حاجى رحيم تبريزى ، مشهور بقزوينى است . عده‌اى از متعينين آذربايجانى\r\n\r\n","description":"","footnote":"","page_name":" 661 ","page_number":669},
  {"content":"\r\n\r\nهم با او هستند . ولى البته اكثريت اين جمعيت را مردمان تهران تشكيل ميدهند . براى اين‌كه مردم به اين محل زيادتر بيايند ، بساط شام و نهار و چاى ، يا بعبارت ساده ، سورسات هم داير است .\r\nمردمى كه در اين كار شركت مىكنند ، دو دسته هستند . يكى تعزيه‌گردانها ، كه عموما عمال پهلوى ميباشند ، و ديگرى اشخاص غير متعين ، و شايد لات و سورچران كه براى وقت‌گذرانى وارد اين اجتماعات ميشوند . پهلوى خيلى مايل است ، كه از تجار بازار هم در اين اجتماع وارد كند ، ولى جز معدودى ، كه در جمهوريخواهى با او همخيال بوده‌اند ، كسى دور اين علم جمع نميشود ، اما در هرحال سياهى لشكر زياد است ، و روز بروز زيادتر هم مىشود .\r\nدر جلسهء هفتم آبان ، گزارش كميسيون عرايض ، راجع به عريضه‌ها و تلگرافهاى ولايات ، دائر بتقاضاى تغيير سلسله مطرح شد . ياسائى و داور ، در ضمن بيانات ، گاهى رك و زمانى در لفافه ، معتقدند كه بايد مجلس در اين باب وارد شده ، و تكليفى براى هيجان و لاتكليفى مردم معين كند . ملك الشعراى بهار ، در ضمن نطق مفصلى ميگويد : در اينكه بايد مجلس اين بىتكليفى و هيجان را رفع كند هيچ ترديدى نيست ، ولى ما بايد قانون اساسى را رعايت كرده ، و سابقه‌اى ايجاد نكنيم ، كه در آينده هرچندى يك بار بتوانند يك پارچه از قانون اساسى را مقراض كنند ، و حقا معتقد است كه بايد بآراء عموم ملت مراجعه كرده ، و نبايد بعجله پيش رفت .\r\nشيخ حسين تهرانى مجلس را بآذربايجانىها مىترساند ، و معتقد است كه هرچه زودتر ، بايد به اين بحران خاتمه بدهند .\r\nدست‌غيب ميگويد : مردم درد خويش را از ولايات بوكلاى خود ميگويند ، پس اختيار را بوكلاى خود واگذاشته‌اند ، بنابراين مانعى ندارد ، كه همين مجلس در اين باب وارد شده ، خواهش مردم را برآورد .\r\nحائرىزاده معتقد است ، كه مجلس جاى روضه‌خوانى نيست « 1 » . تنفس بدهيد ، در خارج علماى حقوق بنشينند ، راه‌حلى براى قضيه فكر كنند ، آنوقت بمجلس بياورند ، و روى آن مذاكره كنيد . در سر اينكه تنفس داده شود ، يا خير مذاكراتى بين بعضى ردوبدل شده ، بعضى معتقدند كه اگر تنفس داده شود ، همه مىروند ، و مجلس از اكثريت ميافتد ! و بعضى هم پيشنهاد مىكنند ، كميسيونى تشكيل شود . در اين‌كه انتخاب اين كميسيون از طرف مجلس باشد ، يا شعبه‌هاى پارلمانى به اين كار بپردازند ، اختلافى حاصل شده ، سيد يعقوب انوار ، براى تملق پهلوى ، قدرى به اين و آن مىپرد ، و ليوه‌گى « 2 » مىكند . در اين ضمن ، صداى يكى دو تير در خارج مجلس بلند شده ، مجلس از اكثريت ميافتد ، و تعطيل مىشود .\r\n\r\n\r\n","description":"","footnote":"\r\n( 1 ) - دست‌غيبب شيرازى و روضه‌خوان و گاهى هم نطقهاى او در مجلس بروضه‌خوانى شبيه بود .\r\n( 2 ) - مترادف مسخرگى .\r\n","page_name":" 662 ","page_number":670},
  {"content":"\r\n\r\nبعد هم كه جلسه تشكيل شده است ، اكثريت پيدا نكرده . باقى كار براى روز نهم آبان مانده است .\r\nصداى خارج مجلس تيرهائى بوده است ، كه براى واعظ قزوينى انداخته بودند .\r\nمعلوم مىشود . نظميه عده‌اى را معين كرده بوده است ، كه هركس در مجلس مخالفت كند ، همين‌كه بيرون آمد ، خدمتش برسند . واعظ قزوينى ، بمناسبت شباهت صورى ، بلاگردان آقاى ملك الشعراء شده است . خلاصه ، واعظ قزوينى نفله شده ، و ملك الشعراء را چند نفر وكيل ، با درشكه ، بدرخانه‌اش رسانده‌اند « 1 » .\r\n\r\nجلسهء نهم آبان و تصويب لايحهء انقراض سلطنت قاجاريه\r\nمن حيرت دارم ، كه چگونه مردمان فهيم عاقل ، گاهى اينقدر باقل « 2 » ميشوند كه بديهيات را انكار ميكنند . مستوفى الممالك ، در همانروز كه برياست انتخاب شد ، شفاها گفته بود : مرا معاف بداريد . بعد هم ، در جلسهء گذشته ، نامه‌اى غليظتر از استعفاء نوشته ، و در آن صريحا قيد كرده بود : كه از پذيرفتن اين خدمت امتناع ميكنم . در اين جلسه هم ، چون قبل از تشكيل رئيس الوزراء با تلفون از مستوفى الممالك خواهش كرده بود ، كه بملاقاتش برود ، قبل از رفتن يك‌بار ديگر ، استعفانامهء خود را ، با قيد امتناع و استعفاء بوسيلهء آقاى حسين علاء بمجلس داده است . در اين صورت ، بموجب نظامنامه اول بايد رئيس انتخاب شود ، سپس وارد دستور روز شوند . زيرا ، كار انتخاب رئيس بر هر دستورى مقدم است .\r\nمن از سيد يعقوب انوار و سيد تدين ، كه باصل مسلمهاى درسى سابق خود پشت پا و بقول معرف ، كليد جهنم را پر شال خود زده‌اند ، خيلى تعجب نميكنم ، كه چگونه اين استعفاى مكرر را استعفاء ندانسته ، و ميخواهند در ضمن اين نقض قانون اساسى ، كه امروز خيال دارند مرتكب شوند ، يك حرام‌خورى ديگرى هم بكنند ، ولى از داور خيلى تعجب دارم ، كه بقول ميرزا آقاى شاعر شيرازى بمحمد شاه ، او هم « خر خود را گلوى خر اينها بسته » و جدا در اين خلاف قانون دوآتشه ، ايستادگى دارد . من اينها را مخصوصا قيد ميكنم ، كه وكلا و وزراء بدانند كه گفته‌ها و كرده‌هاى آنها زير ذره‌بين تاريخ ميرود ، و جلو دهن خود ، و عمليات خود را نگاهداشته ، و بهواى نفس در بديهيات ، تا اين اندازه مخالفت را به خود اجازه ندهند .\r\nولى آقايان ، كه به حضرت اشرف آقاى رضا خان پهلوى رئيس الوزراء قول داده‌اند ،\r\n\r\n\r\n","description":"","footnote":"\r\n( 1 ) - واعظ قزوينى كارى در تهران داشته و براى انجام آن به تهران و در آن شب شايد براى ديدن يكى از وكلا يا براى كار ديگرى بمجلس آمده بوده است .\r\n( 2 ) - باقل نام عربى است كه در بيهوده‌گوئى و بيهوده‌كارى معروف و شخصى نيمه ديوانه بوده و به اين جهت اين اسم ( باقل ) را بمنزلهء صفت براى بيهوده‌گويان و بيهوده‌كاران و نيمه ديوانگان ، به كار مىبندند .\r\n","page_name":" 663 ","page_number":671},
  {"content":"\r\n\r\nكه در جلسهء امروز ، كلك قاجاريه را بكنند ، پاپى اين‌كه موافق قانون است يا مخالف ، نيستند ، و همگى جدا ميگويند اين استعفاء نيست ، استعفا آنست كه شخصى كار را قبول ، و چندى هم متصدى شده ، و بعد استعفا بدهد ! بلكه اين امتناع و ممكن است با مذاكره با آقاى مستوفى الممالك ايشان را وادارند ، كه ترك امتناع نمايند !\r\nمدرس عبث دو سه مرتبه نطق كرد . حتى گفت ، به من بگوئيد ببينم فرمول استعفاء چه بايد باشد ؟ آقاى مستوفى الممالك ، هم آن روز شفاها و هم پريروز و هم امروز ، بوسيلهء دو نامه استعفاى خود را اعلام داشته ، و بموجب نظامنامه ، انتخاب رئيس بر هر كارى مقدم است . ولى اين حرفها بخرج نرفت ، و آقايان با يك پاشو و بنشين اين بيانات منطقى را نشنيده گرفته ، و استعفاى صريح را استعفاء ندانستند ، و وارد دستور روز يعنى بقيهء گزارش كميسيون عرايض كه پريروز به علت بلندن شدن صداى تير ، نيمه‌كاره مانده بود شدند .\r\nدر اين دو روزه قانون‌دانهاى طرفدار پهلوى ، دور هم جمع شده رأى آقاى حائرى - زاده را عملى كردند ، و ماده واحده‌اى ، با دو فوريت ساخته و پرداخته و تمام وكلاى طرفدار هم در خارج آن را پذيرفته حتى ذيل رونوشت آن را هم امضاء كرده به پهلوى سپرده بودند بشرح ذيل :\r\nمادهء واحده - « مجلس شوراى ملى ، بنام سعادت ملت ، انقراض سلطنت قاجاريه را اعلام نموده ، حكومت موقتى را ، در حدود قانون اساسى و قوانين موضوعهء مملكتى ، به شخص آقاى رضا خان پهلوى واگذار مىنمايد . تعيين تكليف حكومت قطعى موكول به نظر مجلس مؤسسان است ، كه براى تغيير مواد 36 و 37 و 38 و 40 متمم قانون اساسى ، تشكيل مىشود . »\r\nآقايان همين‌كه موضوع عدم استعفاى مستوفى الممالك را به اعتقاد خود با يك برخاست و نشست ، حل كردند ، شيخ جلال نهاوندى گفت : راجع بدستور روز ، مادهء واحده‌اى از طرف عده زيادى از وكلا با قيد دو فوريت ، پيشنهاد شده است ، جزو دستور شود . مخالفى نبود ، زيرا مخالفين خبرى از اين ماده نداشتند . مادهء ساخته و پرداخته فوق الذكر قرائت شد .\r\nمدرس گفت : اخطار قانونى دارم . تدين كه مانند نايب رئيس مجلس را اداره ميكرد گفت ماده‌اش را بفرمائيد . مدرس گفت : ماده‌اش اين است كه خلاف قانون اساسى است .\r\nتدين گفت : در موقعش ( ؟ ) صحبت بفرماييد . مدرس گفت بر خلاف قانون اساسى است ، و نميشود مطرح كرد ، و از جا برخاست ، و در حال خروج اضافه كرد « صد هزار رأى هم بدهيد ، خلاف قانون است » البته اين تعرض مدرس ، جلو آقايان را نگرفت ، و بفوريت آن رأى گرفتند ، و تصويب شد .\r\nمخالفينى كه در اين جلسه از هيچ‌چيز ، حتى تيرغيب هم ، پروا نكرده ، و حرف خود را مرد مردانه ، زده‌اند ، غير از سيد حسن مدرس كه حاضر براى اينكه در حضور او\r\n\r\n","description":"","footnote":"","page_name":" 664 ","page_number":672},
  {"content":"\r\n\r\nدر اين باب بحث هم شود نشده ، و قبلا خارج شده بود به ترتيب آقاى تقىزاده ، آقاى حسين علاء ، و آقاى دكتر مصدق و حاجى ميرزا يحيى دولت‌آبادى بودند .\r\nآقاى تقىزاده ، البته با اظهار رضايت و قدرشناسى زياد از پهلوى و برادرى با همهء نمايندگان ، معتقد بودند كه كميسيونى تشكيل شود ، و راه‌حل قانونى براى رفع اين بحران ، كه از بياناتشان پيدا است كه آن را اساسى نميدانند ، پيدا كنند ، و اضافه كردند چون يقين دارم ، كه اين پيشنهاد پذيرفته نميشود ، براى همانشخص كه اين كار براى او مىشود ، و براى اينكه گفته نشود ، بفشار بوده است ، و كار سوسه پيدا كند ، در مقابل خدا و ملت و تاريخ و نسل‌هاى آينده ، اين كار را با اين ترتيب ، مطابق با قوانين اساسى ندانسته ، و صلاح مملكت هم تشخيص نداده و بيشتر از اين حرف زدن را هم صلاح نديده و بالاخره با مصرع معروف « آنجا كه عيانست چه حاجت به بيان است » نطق خود را ختم كرده ، از مجلس خارج شدند .\r\nسيد يعقوب انوار ، مانند موافق لايحه ، برخاسته و خيلى ميل دارد كه آقاى تقىزاده حاضر باشند ، و درفشانىهاى ايشان را راجع بعدم مخالفت اين پيشنهاد با قانون اساسى بشنوند . ولى آنچه در اين زمينه گفته است ، هيچ منطقى ندارد . زيرا ، بسابقهء تغيير مواد راجع بانتخابات ، در استبداد صغير متكى است كه اولا قياسش مع الفارق است ، و ثانيا سابقهء نقض قانون هيچوقت دليل نميشود ، كه نقض ديگرى هم مرتكب شوند .\r\nبعد ، نوبت سخن بآقاى حسين علاء كه مخالف ديگر بود ، رسيد .\r\nايشان اظهار داشتند كه من شهوت كلام ندارم ، و مختصرا عرض ميكنم ، ما هيچ اختيارى نداريم ، كه وارد مذاكره و طرح اين مسأله بشويم . من هم ورود در اين طرح را خلاف قانون ميدانم ، و هم اين پيشنهاد را مخالف مصالح مملكتى ميشمارم ، زيرا بابى مفتوح خواهد شد ، كه براى مملكت مضر خواهد بود . ايشانهم ، بعد از ايراد اين جملهء مختصر مفيد ، از مجلس خارج شدند .\r\nياسائى ، كه يكى از همان آخوندهاى پشت‌پا زده باصول مسلم درسى خود بود ، مانند موافق برخاست ، و در مقابل اين بيانات سادهء منطقى پرمعنى ، يكمشت سفسطه تحويل داده و نشست .\r\nآقاى دكتر محمد مصدق برخاست اولا قرآنى از بغل بيرون آورده ، از حضار تقاضا كرد ، با احترام قرآن همگى برخاستند . آقاى دكتر ، بعد از اداى شهادتين ، و قسم خوردن به قرآن ، كه در حرفهاى خود جز خير و صلاح ملت ، غرضى ندارند وارد چگونگى فكرى كه آقايان به قصد عملى كردن آن بودند ، شده در ضمن نطق مفصل ، و به عادت خود رك و راست گفت مقصود آقايان سلطنت رضا خان پهلوى است . اگر اين آقا شاه شود ، و شاه قانونى باشد ، ديگر نميتواند ، از وجود فعال خود ، خيرهائيكه همگى از او منتظريم بكشور برساند . كارش منحصر بتعيين رئيس الوزراء خواهد بود ، و بس . و اگر بخواهد فعاليتهاى خود را در آبادى كشور به كار اندازد ، مجبور خواهد شد ، بر خلاف قوانين اساسى\r\n\r\n","description":"","footnote":"","page_name":" 665 ","page_number":673},
  {"content":"\r\n\r\nدر همهء كارها مداخله كند ، و اين استبداد خواهد شد ، و هردو جانب قضيه براى كشور مضر خواهد بود ، و آخر الامر بمخالفت اين كار با قانون اساسى رسيده ، و در اين زمينه شرحى افادهء مرام كرده ، از كرسى نطق به زير آمدند ، و از مجلس خارج شدند .\r\nداور مانند موافق ، شرحى در بيانات دكتر مصدق ، كه بازهم از همان سفسطه‌هاى معمولى موافقين بود ، تحويل داد ، و به فريادهاى « صحيح است » موافقين ، كه از پردهء جگر مىكشيدند ، سرافراز شده و نشست .\r\nبعد آقاى حاجى ميرزا يحيى دولت‌آبادى برخاست . من يقين دارم ، وقتى ايشان به سمت كرسى نطق ميرفته‌اند ، هيچكس از ايشان منتظر نطق به اين قشنگى نبوده است . ايشان به طرز همشهريهاى خود ، با اصطلاحات و استعارات شيرين ، شرحى از قاجاريه مذمت كردند ، و مقدارى از كلفتهائى كه ميگفتند بسلطان احمد شاه گفته‌اند ، صحبت داشته ، و فصلى از خدمات پهلوى تحسين كردند . ولى ضمنا همه‌جا اشاره بحكيم فرموده بودن اين اوضاع كرده ، و بالاخره سبب مخالفت خود اين موضوع را قرار دادند ، كه تغيير قانون اساسى كار خوبى نيست . حقوق‌دانهاى دنيا قلمشان را توى مركب گذاشته ، منتظر هستند ببينند ، چه تغييرى در قوانين اساسى ما رخ ميدهد ، كه در حاشيهء قانون آن را ثبت و ضبط نمايند ! ولى ايشان ، بعد از اين مدح دو رويه‌اى كه از پهلوى كردند ، از مجلس خارج نشده ، و پيدا بود كه با ساير مخالفين هم‌فكرى نداشته ، و بشخصه مخالف بوده‌اند .\r\nصداى « مذاكرات كافى است » از هر طرف بلند شد . عده‌اى پيشنهاد كرده بودند ، با ورقه رأى گرفته شود ، تا بتوانند به اين وسيله مرددها را از راه ترس ، مصمم كنند ، و ضمنا خدمت خود را به پهلوى ظاهرتر كرده و بهتر تحويل داده باشند . البته مخالفى نداشت بنابراين ، بمادهء پيشنهادى سابق الذكر ، با ورقه رأى گرفته و باكثريت هشتاد نفر از هشتاد و پنج نفر ، تصويب شد . وجيه المله‌ها و مذبذبين ، البته غير از پنج نفر مخالف ، همه با اجازه و بىاجازه ، غايب شده بودند ، كه از موافقت و مخالفت خود اثرى نگذارند .\r\n\r\nابلاغ قانون انقراض سلطنت قاجاريه\r\nآقاى تدين ، نايب رئيس و اداره كنندهء جلسهء نهم آبان ، با ساير اعضاى هيئت رئيسه ، مادهء واحدهء راجع بانقراض قاجاريه را به و الا حضرت اقدس پهلوى ، رئيس حكومت موقتى ، در منزل شخصى ايشان ، در ضمن نطق مطنطنى ، ابلاغ كردند . فردا متن قانون مزبور با شرحى از طرف والاحضرت اقدس رئيس حكومت موقتى به تمام مراكز كشور مخابره شد ، و البته مردم ( ؟ ) همه‌جا آرام گرفتند ، و تلگراف تشكر آنها از همه‌جا بمركز رسيد !\r\nبعدازظهر روز 9 آبان بعد از تصويب مادهء واحده ، و قبل از ابلاغ آن به پهلوى دو سه نفر از افسران ارشد مأمور شده بودند ، اثاثيهء سلطنتى را تحويل گرفته ، درب‌ها را مهر ، و محمد حسن ميرزا را از عمارات سلطنتى خارج نمايند . عبد اللّه خان امير طهماسبى رئيس سابق قزاق گارد سلطان احمد شاه هم ، يكى از آنها بوده است . از قرارى كه ميگويند\r\n\r\n","description":"","footnote":"","page_name":" 666 ","page_number":674},
  {"content":"\r\n\r\nبرخورد اين افسرها ، با محمد حسين ميرزا زننده بوده است . بعد از مهروموم كردن درها در ساعت 10 شب او را با چند نفرى ، كه داوطلبانه خواسته بودند همراه او باشند ، در يكى دو اتومبيل نشانده ، و با چند كاميون مستحفظ ، بجانب سرحد عراق روانه كردند .\r\nمن هيچ شك ندارم كه عدهء زيادى در تهران و ولايات بوده‌اند كه از اين پيش‌آمد ناراضى بودند ، ولى در مقابل اين وضعيت ، چه مىكردند . روز 11 آبان اعلاميهء ذيل ، از طرف رئيس حكومت موقتى ، و رئيس عالى كل‌قوا منتشر شد .\r\n\r\nاعلاميهء رسمى\r\n« چنان كه عامه سابقه دارند از چندى به اين طرف در اطراف و اكناف مملكت ، در اظهار تنفر و انزجار از سلطنت قاجاريه و الغاى آن ، نهضت عمومى ايجاد ، و احساسات ملى ، روزبروز شديدتر شده و طورى غليان يافت كه در مركز نيز ، هيجان فوق العاده‌اى براى نيل به اين آمال ملى ، بروز كرده ، و دنبالهء آن به جائى ممتد گرديد ، كه اگر مورد توجه عاجل واقع نميشد ، قطعا بانقلاب عظيم و عواقب وخيم منتهى ميگشت . دولت بپاس احترام آزادى افكار عمومى و احساسات ملى ، در تمام اين مدت ، بالمره رويهء بيطرفى را اتخاذ نموده تا عامهء اهالى و مجلس شورى هر طريقه‌ايكه موافق صلاح ملت و مملكت ميدانند . اختيار نمايند . مجلس شوراى ملى بنابر موافقت با افكار عمومى متوجه لزوم خاتمه دادن باوضاع و بحران مملكتى شده و پس از چندى مطالعه و مذاكره در جلسهء شنبهء 9 آبان‌ماه انقراض سلطنت قاجاريه را اعلان نموده و رياست حكومت موقتى را باينجانب واگذار كرد ، تا اينكه مجلس مؤسسان ، بفوريت تكليف قطعى حكومت را تعيين نمايند . اينست كه در تعقيب رأى مجلس شوراى ملى ، انقراض سلطنت را از آل قاجار ، و بدست گرفتن حكومت موقتى را بوسيلهء اين اعلاميه رسما اعلان ميكنم . اميدوارم كه تمام علاقمندان بسعادت مملكت در حفظ مصالح عمومى ، با من كمك نمايند .\r\nرئيس حكومت موقتى مملكت و رئيس عالى كل‌قوا - رضا\r\nاز اين روز تا 15 آذر ، كه روز افتتاح مجلس مؤسسان است ، هم تمام كاركنان دولت مصروف انتخاب نمايندگان مؤسسان و جمع‌آورى آنها در تهران بوده است . حاجت بذكر نيست ، كه در همه‌جا سعى شده است ، كه اشخاصى انتخاب شوند ، كه موافقت آن‌ها بسلطنت پهلوى مسلم باشد ، تا آنجا برسيم ، قدرى از خودم بنويسم .\r\n\r\nفوت مادر\r\nخوانندهء عزيز ميداند ، كه من از تمام اين كشمكشها و غم و شاديها و موافقت و مخالفت‌ها ، بدور و در كنج ده همان عمليات سابق را تعقيب مىكنم . وقتى اين اخبار تهران را در روزنامه ميخوانم ، منتها كارى كه انجام مىدهم ، اينست كه از درگاه خدا خير و سعادت براى كشور بخواهم .\r\nروز 23 آبان ، مقارن ظهر تلگرافى از برادرم آقاى فتح اللّه مستوفى دريافت داشتم كه بفوريت مرا بتهران خواسته بود . بلافاصله به ينگى امام رفتم ولى ميرزا احمد خان هم‌ولايتى ، رئيس پست ، صلاح ندانست من با اتومبيل پستى بتهران بروم ، زيرا اتومبيل نصف‌شب حركت ميكرد و هوا هم سرد بود . شب را در آنجا گذرانده فردا صبح اتومبيل سوارى از قزوين رسيد ، مرا بتهران آورد و به خانه كه وارد شدم ديدم مادرم سكته كرده و نصف بدن و زبانش از كار بازمانده است . در ظرف دو سه روز آنچه دنبال معالجه گرفتيم\r\n\r\n","description":"","footnote":"","page_name":" 667 ","page_number":675},
  {"content":"\r\n\r\nافاقه‌اى نكرد ، و شب 27 آبان 1304 ، مطابق غرهء جمادى الاولى ، در هفتاد سالگى ، دار فانى را بدرود گفت .\r\nفردا صبح 27 ، آبان او را در خانه غسل دادند ، و بلافاصله وسائل تشييع حاضر شده ، جنازه را به حضرت عبد العظيم برديم ، و چون در مقبرهء خانوادگى جائى خالى نمانده بود ، در مسجد سمت دست راست رواق جلو حرم ، كه فعلا چراغ خانه است ، به خاك سپرديم .\r\nفردا صبح 28 آبان ، مجلس ختم مردانه ، در مسجد حاجى شيخ عبد النبى منعقد شد .\r\nنزديك ظهر ختم را جمع كردند . ولى ختم زنانه تا سه روز در خانهء خودمان برقرار بود .\r\nطلبكارها ، در قبول ملك و خانه ، خيلى بىانصافى ميكنند ، و ما هم از التفات عدليه كه رأى بمالكيت رباخواران داده است ، چاره‌اى جز قبول تقاضاهاى غير عادلانهء آنها نداريم .\r\nمشترى خارج هم هيچ پيدا نميشود ، كه ملك را به آنها فروخته ، اصل و فرع طلب آنها را بدهيم . در هرحال ، مقدمات كار سروصورتى گرفته ، و اميد است در اين زمستان ، بالمره خود را از زير بار اين قرض بىوجه ، كه بسى و پنج هزار تومان سرگذاشته است ، خلاص كنيم .\r\n\r\nمجلس مؤسسان\r\nعدهء نماينده مجلس مؤسسان را ، دوبرابر عدهء نمايندگان مجلس شورايملى ، مقرر داشته ، و در كل كشور انتخابات را شروع ، و از اوايل آذر ، پيش‌رس نمايندگان وارد تهران شده ، و تا پانزدهم اين برج دويست و چهل و يك نفر از آنها حاضر بودند ، و اين روز براى افتتاح مجلس مؤسسان تعيين شد .\r\nمردم ، چون قبل از وقت فهميده بودند ، كه دولت در هرحال مقصود خود را پيش خواهد برد ، در انتخابات نمايندگان ، علاقه‌اى نشان ندادند . از كانديداها هم ، چون ميدانستند جز چند روز صرف وقت ؛ اين كار فائده‌اى ندارد ، علاقه‌اى به اين كه خود را پيش بيندازند ، بروز نكرد . در حقيقت ، دولت نام هركس را ميخواست از صندوق بيرون ميكشيد . معهذا ، عدهء زيادى از اشخاص متعين ، از مركز و ولايات ، انتخاب شده بودند ، كه عده‌اى از آنها وكلاى موافق پهلوى در مجلس شوراى ملى بودند . حتى بعضى هم ، كه در روز نهم آبان ، شايد عمدا غيبت كرده بودند ، بعد از آنكه ديدند كار گذشت ، بداوطلبى عضويت در مؤسسان ، عذر مافات را از پيشگاه والاحضرت پهلوى ، رئيس دولت موقتى ، دامت عظمة خواستند .\r\nبراى توضيح چگونگى افتتاح اين مجلس ، هيچ به از اين نيست ، كه برنامهء رسمى افتتاح آن را به نظر خوانندهء عزيز برسانم . اينك عين برنامه .\r\n\r\nآئين گشايش مجلس مؤسسان\r\n« چون برحسب ارادهء بندگان والاحضرت اقدس دامت عظمة ، مجلس مؤسسان ، روز يكشنبهء 15 آذرماه 1304 ، افتتاح مىيابد ، ترتيبات ذيل ، براى مراسم تشريفات روز مزبور ، مقرر ميگردد .\r\n1 - خط عبور .\r\nموكب مسعود والاحضرت اقدس ، دامت عظمة ، از خيابان سپه ، خيابان باب همايون ، خيابان ميدان ارك و باغ وزارت فوايد عامه ، بمجلس مؤسسان ، نزول اجلال ميفرمايند .\r\n\r\n","description":"","footnote":"","page_name":" 668 ","page_number":676},
  {"content":"\r\n\r\n2 - ترتيب حركت موكب مسعود .\r\n1 - روز يكشنبهء 15 آذرماه ، يكساعت بعدازظهر ، قواى نظامى ، در معبر موكب مسعود و الا ، از در منزل شخصى ، تا در وزارت فوايد عامه ، به ترتيبى كه وزارت جنگ معين خواهد كرد ، از دو طرف خواهند ايستاد ، و گارد مخصوص و شاگردان ارشد مدارس نظام در باغ وزارت فوايد عامه ، كه مدخل موكب والاحضرت دامت عظمة بمجلس مؤسسان مىباشد ، صف خواهند كشيد . موكب مسعود ، به ترتيب ذيل ، حركت خواهند فرمود :\r\nآژان سوار 50 نفر ، امنيه 30 نفر ، سوار نيزه‌دار 100 نفر .\r\nامير لشگر عبد اللّه خان امير طهماسبى ، امير لشگر احمد آقا خان رئيس امنيه ، سرتيپ امان اللّه ميرزا رئيس اركان حرب ، على آقا خان نقدى امير لشگر ، سرتيپ مرتضى خان فرماندهء لشگر مركز ، امير لشگر محمد خان ، امير لشكر خدايار خان ، با بيرق سلطنتى\r\n1 - سرهنگ كريم آقا خان بوذرجمهرى كفيل بلديه رئيس نظميه .\r\nگارد 100 نفر -\r\n2 - سرهنگ محمد خان درگاهى رئيس نظميه .\r\n2 - دو ساعت بعدازظهر ، موكب مسعود والاحضرت اقدس دامت عظمة ، به ترتيب فوق ، بمجلس مؤسسان حركت خواهند فرمود در موقع سوار شدن يك تير توپ ، در ورود بميدان سپه سه تير توپ ورود بمجلس يك تير توپ شليك خواهد شد .\r\n3 - ترتيب ورود موكب مسعود ، و اجراى مراسم افتتاح مجلس مؤسسان .\r\nالف - ورود موكب مسعود ، بباغ وزارت فوائد عامه ، در ساعت دو و بيست دقيقه بعدازظهر خواهد بود ( فقط حامل بيرق سلطنتى سواره در عقب كالسكه ، وارد باغ مىشود . )\r\nب - هيئت وزراء ، در جلو اطاق مخصوص خواهند بود . والاحضرت اقدس دامت عظمة ، بعد از ورود بمجلس ، ده دقيقه در اطاق مخصوص استراحت فرموده ، ملتزمين ركاب كه دعوت بحضور در مجلس مؤسسان شده‌اند ، داخل اطاق رسمى مجلس گرديده ، در جاى خود قرار ميگيرند .\r\nج - مدعوين محترم ، ذيلا در جائى كه براى آنها معين شده ، مطابق نقشهء منضمه قرار مىگيرند .\r\nد - مقارن دو ساعت و نيم بعدازظهر ، آقاى جم ورود والاحضرت اقدس دامت عظمة را باطاق مجلس اعلام نموده ، و در اين موقع ؛ عموم حضار قيام مىنمايند . در جلو ميز مخصوص ، تشريف‌فرما شده ، نطق افتتاحيه را بيان خواهند فرمود ، در موقع ورود والاحضرت اقدس بعمارت مجلس ، بيرق مخصوص سلطنتى بالاى عمارت كشيده ، و در موقع نطق ، چهارده تير توپ شليك مىشود .\r\nه - بلافاصله ، بعد از اتمام نطق والاحضرت اقدس دامت عظمة ، مجددا باطاق مخصوص تشريف‌فرما شده ، پس از قدرى تأمل ، به ترتيبى كه تشريف آورده بودند ، مراجعت فرموده هنگام حركت از مجلس ، يك تير توپ ، و در موقع ورود بعمارت شخصى ، يك تير توپ ديگر شليك مىشود » .\r\nكفيل رياست وزراء - فروغى - ( محمد على )\r\nمحل انعقاد اين مجلس تكيهء دولتى ، و محل نمايندگان مؤسسان در جلو غرفهء بزرگ تكيه ، تعيين شده ، غرفه‌ها بمدعوين اختصاص داشت ، و تخت وسط جايگاه روحانيون بود ،\r\n\r\n","description":"","footnote":"","page_name":" 669 ","page_number":677},
  {"content":"\r\n\r\nكه رئيس دولت موقتى بايد ، در اين محل ، نطق گشايش را ايراد نمايد . من هم از جملهء مدعوين ، و در يكى از غرفه‌ها بودم . همين‌كه مجلس كاملا آماده گشت ، بساعت مقرر ، جناب آقاى محمود جم ، كه دم مدخل ، باجبهء ترمه ايستاده بود ، مانند رئيس تشريفات ، با جملهء والاحضرت اقدس پهلوى دامت عظمته ، ورود رئيس حكومت موقتى را اعلام داشت ، و تمام حاضرين قيام كردند ، و ايشان از پله‌هاى تخت بالا آمدند . پس از تفقد از علما ، رو بغرفهء بزرگ ، ايستاده ، در حالىكه روحانيون طرفين ايشان جاگرفته بودند ، نطق ذيل را ايراد نمودند .\r\n\r\nنطق افتتاحيه\r\n« بسمه تعالى ، البته آقايان محترم ، از علل پيش‌آمدهائيكه باعث انعقاد مجلس مؤسسان گرديده است ، اطلاع كامل دارند ، و ميدانند كه مجلس شوراى ملى ، كه بموجب قانون اساسى ، نمايندهء قاطبهء اهالى مملكت ايرانست ، برحسب ضرورت ، و براى متابعت ميل و افكار ملت ، كه در تمام ايران ابراز و اظهار شده بود ، براى نيل باستقرار حكومتى كه مرام ملى را بهتر تأمين نمايد ، سلطنت را از سلسلهء قاجاريه متنزع نموده ، رياست حكومت مملكت را ، موقتا بعهدهء اينجانب محول ساخته ، و انعقاد مجلس مؤسسان را براى تعيين تكليف قطعى امر لازم و مقتضى دانست . اين بود كه اين جانب ، حسب التكليف ، و بنابر تصميم و تصويب مجلس شوراى ملى ، ملت را بتعيين و انتخاب امناى خود به جهت اين مقصود مهم ، دعوت كردم ، و ملت نيز شما را منتخب نموده ، اينك بعون اللّه و توفيقه ، اداى اين وظيفه را ، كه معظمترين وظايف ملى و مملكتى است ، برحسب رأى ملت بشما واگذار نموده ، و شما را دعوت ميكنم ، كه صلاح و خير مملكت را در نظر گرفته و در هرحال ، خداوند را شاهد و ناظر اعمال خود دانسته ، آنچه وجدان شما بر آن حكم مىكند ، بموقع عمل بگذاريد ، و چون در اين امر حساس ، طول مدت بىتكليفى ، براى مملكت ممكن است جلب مضرات و مفاسد نمايد ، مقتضى است حتى الامكان ، در انجام وظيفه تسريع نمائيد . در خاتمه ، اميدوارم خداوند ، تبارك و تعالى شما را موفق و مؤيد بدارد . »\r\nبعد از ايراد نطق ، قدرى با حاجى امام جمعهء خوئى و آقا ميرزا سيد محمد بهبهانى صحبت داشته ، و آقايان تا دم پله از ايشان مشايعت كرده ، و ايشان از مجلس خارج شدند .\r\nمدعوين هم نمايندگان مؤسسان را تنها گذاشته ، بيرون آمديم « 1 » .\r\n\r\nدر مجلس مؤسسان\r\nشيخ محمد حسين مجتهد يزدى ، كه مسن‌ترين قوم بود ، بكرسى رياست سنى برآمد ، و مجلس را بنام خدا و توجه اولياى دين افتتاح كرد .\r\nجوانترين نمايندگان منشى شدند . شعب را با قرعه‌كشى معين كردند . شش شعبهء ، چهل نفرى تشكيل و مجلس براى تنفس ، تعطيل شد .\r\nبعد از تنفس ، مجددا جلسه تشكيل ، و آقاى ميرزا صادقخان صادق ( مستشار الدوله ) رئيس دائمى انتخاب شد و جلسهء ديگر براى فردا ، 16 آذر مقرر گرديد .\r\nدر اين جلسه آقاى بيات نايب رئيس ، و باقى وقت صرف انتخاب چهار نفر منشى ، و\r\n\r\n\r\n","description":"","footnote":"\r\n( 1 ) - ولى بعضى هم بودند كه مثل تماشاچى ماندند ، تا انتخابات هيئت رئيسه را تماشا كنند .\r\n","page_name":" 670 ","page_number":678},
  {"content":"\r\n\r\nسه نفر مباشر گرديد ، منشىها آقاى ميرزا شهاب كرمانى « 1 » و شيروانى ، و اصفهانى ، و شاهرودى و صدر التجار ، و مباشرين ، ارباب كيخسرو ، و دست‌غيب ، و مدير گلستان بودند . جلسهء سوم هم صرف رسيدگى باعتبارنامه‌ها ، و ساير كارهاى مقدماتى گرديد ، و مجلس مؤسسان در جلسهء چهارم ، وارد اصل كار شد ، و در همان جلسه ، مواد 36 و 37 و 38 و 40 قانون متمم قوانين اساسى را ، كه راجع بسلطنت محمد على شاه قاجار و اعقاب او بود ، بطريق ذيل ، اصلاح كرد .\r\nاصل 36 - سلطنت مشروطهء ايران ، از طرف ملت ، بوسيلهء مجلس مؤسسان ، به شخص اعليحضرت شاهنشاه رضا شاه پهلوى تفويض شده ، و در اعقاب ايشان ، نسلا بعد نسل ، برقرار خواهد بود .\r\nاصل 37 - ولايتعهد با پسر بزرگ پادشاه ، كه مادرش ايرانى الاصل باشد ، خواهد بود .\r\nدر صورتى كه پادشاه اولاد ذكور نداشته باشد ، تعيين وليعهد ، برحسب پيشنهاد شاه ، و تصويب مجلس شوراى ملى به عمل خواهد آمد ، مشروط بر آنكه ، آن وليعهد از خانوادهء قاجار نباشد ولى در موقعى كه فرزند ذكور براى پادشاه بوجود آمد ، حقا ، ولايت عهد با او خواهد بود .\r\nاصل 38 - در موقع انتقال سلطنت ، وليعهد وقتى ميتواند شخصا امر سلطنت را متصدى شود ، كه داراى بيست سال شمسى باشد . اگر به اين سن نرسيده باشد ، نايب السلطنه ، غير از خانوادهء قاجار ، از طرف مجلس شوراى ملى ، براى او انتخاب خواهد شد .\r\nاصل 40 - همينطور ، شخصيكه به نيابت سلطنت منتخب مىشود ، نميتواند متصدى امر شود ، مگر اينكه قسم مزبور فوق را ياد نموده باشد و اصل 36 و 37 و 38 و 40 قانون اساسى را منسوخ و ملغى نمود .\r\nبموجب نظامنامهء داخلى ، مجلس مؤسسان ، كه قبلا تنظيم شده بود ، در همين جلسه ، هيئتى مركب از سى و شش نفر ، به حكم قرعه از بين نمايندگان ، تعيين شد كه مواد چهارگانهء اصلاحى را باعليحضرت شاهنشاه پهلوى اعلام نمايند .\r\nجلسهء پنجم مجلس مؤسسان ، براى تصويب صورت جلسهء قبل بود ، كه در اين جلسه صورت مجلس روز 21 آذر تصويب گرديد ، و رئيس مجلس مؤسسان ، مقارن ظهر روز 22 آذر ، ختم مجلس مؤسسان را اعلام داشت .\r\nچند روز بعد ، روزى براى جلوس پادشاه پهلوى تعيين شد در اين روز ، تمام واحدهاى ادارى و جنگى و ايلى و طايفه‌اى كل كشور ، نمايندگانى براى اين سلام جلوس ، كه در طالار تخت مرمر منعقد شد ، حاضر بودند . منهم دعوت شده بودم . خطبهء سلام را آقاى محمد حسن - خان اديب ، اديب الدوله ، خواند ، ولى تاج‌گذارى رسمى را بروز 4 اردىبهشت 1305 موكول كردند .\r\nاين بود مقدمات و چگونگى انقراض سلطنت سلسلهء قاجاريه ، كه از 1193 تا 1344\r\n\r\n\r\n","description":"","footnote":"\r\n( 1 ) - پدر دكتر بقائى كه ايشان در نطق‌هاى ماجراجويانهء خود در مجلس زيادتر از اندازهء لزوم از آنمرحوم ياد ميكردند . مرحوم ميرزا شهاب بسيار مرد خوبى بود ، بجاى خود ، ولى آقاى دكتر بايد مجال بدهند كه سايرين از آن مرحوم ذكر خير كنند .\r\n","page_name":" 671 ","page_number":679},
  {"content":"\r\n\r\nو يكصد و پنجاه و يكسال قمرى ، بر كشور ايران ، سلطنت كرده بودند . سجح مهر سلطان احمد شاه ، آخرين شخص اين سلسله شعر ذيل بود :\r\n خواست ايزد تا كند آباد ملك از عدل و داد * خاتم شاهى ، بسلطان احمد قاجار داد \r\n\r\nخاتمه\r\nخوانندهء عزيز ! اسم اين كتاب چه بود ؟ « شرح زندگانى من » ، يا تاريخ اجتماعى و ادارى دورهء قاجاريه . دورهء قاجاريه ، خوب يا بد ، هرچه بود تمام شد . پس من بوعدهء خود وفا و حق اسم اصلى كتاب را ادا كرده‌ام ، باقى شرح زندگانى من هم ، در اين بيست و چند سال آخرى ، چيز مهمى ندارد ، كه درخور ذكر باشد ، و قسمتهاى مهم آن را خوانندهء عزيز ، در ضمن وقايع گذشته ، كه گريز بزمان‌هاى بعدتر زده‌ام ، خوانده و اجمالا از آنها اطلاع حاصل فرموده‌اند ، معهذا براى اينكه ، در اين قسمت فرعى هم مطلب ابتر نماند ، چند سطرى از كليات وقايع بعدى زندگانى خود فقط براى حفظ تاريخ وقوع آنها ، در اينجا مينگارم .\r\nدر بهار سال 1306 ، كه مرحوم داور مشغول تشكيلات عدليه بود ، از من خواهش كرد كه براى راه انداختن كار ، و رفع بهانه‌گيرى تجار فداكارى كرده ، رياست محكمهء تجارت را كه دو درجهء دون رتبهء ادارى من بود ، قبول كنم « 1 » و مرا بعنوان كمك ، از وزارت ماليه خواست . هشت نه ماهى اين شغل را اداره كردم . همين كه اين‌كار جريانى پيدا كرده ، و معلوم شد روبراه است ، باصرار خودم مرا به وزارت ماليه پس داد .\r\nولى بعد از سه چهار ماه ، در اواخر بهار 1307 ، دوباره مرا به خدمت عدليهء طلبيده مأمور رياست استيناف فارس و خوزستان نمود . تابستان اين سال تا اواسط پائيز 1308 در شيراز به اين خدمت مشغول بودم . در اين‌وقت بواسطهء بىلجامى حكومت نظامى فارس ، كه تحت امر و ادارهء سرلشكر شيبانى بود ، از اين شغل استعفا كردم ، و با سمت رياست تشكيلات ، مأمور رياست عدليهء كرمان شدم ، و تا ماه خرداد 1310 در آنجا به اين خدمت مشغول بودم . در اينوقت ، بتهران احضارم كردند ، و بعد از چهار پنج ماه در اواسط پائيز برياست عدليهء اصفهان رفتم ، مدت اقامتم در اصفهان ، دو سال بود . در اواسط پائيز 1312 مأمور رياست عدليهء آذربايجان شرقى و غربى گشتم . و در اواخر پائيز 1313 در حالى كه بمرخصى بتهران مىآمدم ، مرا برياست ادارهء ثبت كل كشور برقرار كردند . به مجرد ورود بدون استفاده از مرخصى ، به اين خدمت مشغول شدم و تا آخر سال 1316 به اين كار اشتغال داشتم .\r\nدر اينوقت ، بدعوت جناب آقاى ابو القاسم فروهر ، وزير داخلهء وقت كه تازه قانون تشكيلات كشور را گذرانده بود به سمت استاندارى آذربايجان غربى ، استان چهارم مامور رضائيه شدم . هشت نه روز از 1316 و تمام سال 1317 و چهار ماه اول سال 1318 را به اين خدمت مشغول بودم . در اينوقت ، باستاندارى آذربايجان شرقى ( استان سوم ) مأمورم\r\n\r\n\r\n","description":"","footnote":"\r\n( 1 ) - ابتدا يكى از جعفر خانهاى تازه از فرنگ آمده را رئيس محكمهء تجارت كرده بودند تجار بخصوص دو نفر معاون رئيس محكمه كه بموجب قانون آن روز بايد تاجر باشند آقاى رئيس را هو كردند ، داور مجبور شد .\r\n","page_name":" 672 ","page_number":680},
  {"content":"\r\n\r\nكردند و تا ميزان 1319 در تبريز ، و به اين خدمت باقى بودم . از اين تاريخ ، تا اوايل فروردين 1320 مرخص‌خانه ، و در اين‌وقت بعنوان بازرس ويژه جهت كشيدن طرحهاى مفيد ، براى آبادى جنوب ، و مواظبت در اجراى آنها در ادارات دولتى ، مامور سواحل خليج‌فارس شدم ، و سفر دو ماهه‌اى به بندرعباس و ميناب و قشم و هرمز و خرمشهر و آبادان و بندر شاهپور كرده ، موقتا بتهران برگشتم و نقشه‌ها و نتيجهء مطالعات خود را بوسيلهء وزارت كشور ، تقديم شاهنشاه فقيد داشتم كه پائيز ، مجددا دنبال اين خدمت بروم .\r\nبعد از اين مسافرت ، دو سه ماهى به مرض كبد مبتلا شده ، اسير بستر و بالين بودم هنوز سرپا نشده بودم ، كه واقعات اسف‌انگيز سوم شهريور 1320 اتفاق افتاد . ديگر آبادى سواحل خليج‌فارس محلى از اعراب نداشت . در 4 آبان 1320 منتظر خدمت و در 1324 متقاعد يا باصطلاح امروز بازنشسته شدم ، در اين چهار پنج ساله ، از خرداد 1321 تا امروز ، دوشنبهء 29 اسفند 1325 اوقات خود را صرف تونس با خوانندهء عزيز نموده و به نوشتن اين كتاب پرداخته‌ام ، و چون محل خرجى جز حقوق كم بازنشستگى نداشتم براى اينكه در مخارج زندگى هم درمانده نشوم چندتا ده اجاره ، و شركت زراعت تأسيس كرده و در حقيقت اوقات خود را بين ورزش قلم و بيل تقسيم كرده‌ام .\r\nيك مطلب باقى مانده و آن اينست كه چرا من نوشتن تاريخ اين بيست سالهء اخير را به همان طرز « شرح زندگانى من » تعقيب نميكنم ؟\r\nخوانندهء عزيز ، از همين يك صفحه كليات وقايع زندگانى من ميداند كه من در پانزده سالهء اخير ايام سلطنت شاهنشاه فقيد ، اكثر در ولايات و از مركز اخبار بدور بوده‌ام و طبعا آن اطلاع سرشارى را كه هر نويسندهء تاريخ بايد از وقايع داشته باشد ندارم و البته براى من مشكلى ندارد كه بروزنامه‌هاى اين بيست ساله مراجعه و واقعات را استخراج نموده ، و دنبال هم بيندازم ، و بقول يكى از استادان معاصر « تاريخ به تمام معناى كلمه » اى ولى خشك و بيروح و خسته‌كننده ، از آن بسازم و تحويل بدهم كه چون در اين دوره چنان كه ميدانيم مطبوعات هم گرفتار سانسور و تفتيش شهربانى بوده است اكثر از حقيقت هم بدور باشد . يا اينكه بدوره افتاده ، از مطلعين كه بحقايق قضايا آشنا بوده‌اند تحقيقاتى به عمل آورده و با مندرجات روزنامه‌ها تطبيق و استنباطهاى خود را بر آنها افزوده و از تمام آنها ترك جوشى ولى نيم‌خام به عمل بياورم و در حقيقت تاريخ اين دورهء پراهميت را كه دورهء ترقى صنعت و تجارت و زراعت و آبادانى و اصلاح ادارات دولتى و تأسيسات ملى اين كشور است خراب و فاسد كنم ، و وجود ناقصى بسازم كه عدم صرف از آنها بهتر باشد . ولى من چون هيچوقت جاه‌طلبى تاريخ‌نويسى نداشته ، و ندارم و سنم هم اقتضاى دوره افتادن و كسب خبر كردن را ندارد ، اين كار را بعهدهء جوانها كه به حمد اللّه از راه و رسم هركار باخبرند ميگذارم .\r\nاز همهء اينها گذشته ، بقول خودم تاريخ اين بيست ساله هم هنوز درست غربال نخورده و نرم و درشت آن از هم سوا نشده ، و هنوز اين راه تاريك است ، و پيمودن آن با\r\n\r\n","description":"","footnote":"","page_name":" 673 ","page_number":681},
  {"content":"\r\n\r\nعصاى شكسته « 1 » بىخبرى از كنه وقايع شرط انصاف نيست ، و چون در اين پانزده سالهء ماقبل آخر مركز تمام امور و ام الاسباب گردش تمام كارهاى كشور ، اعم از نظامى و قلمى شخص شاهنشاه فقيد بوده است ، ساختن و پرداختن تاريخ اين دوره كار اشخاصى است كه از نزديك با آن مرحوم سروكار داشته‌اند ، مانند آقايان حسين سميعى و حسين شكوه و سرلشگر جهانبانى و محمود جم و فرج اللّه بهرامى ، كه بر فرض اينكه دل و دماغ تاريخ‌نويسى هم نداشته باشند لامحاله با حافظهء سرشار خود يادداشتهائى تدوين كنند كه با روزنامه‌هاى وقت توأم شده ، زمينه براى تاريخ‌نويسان اين دورهء پراهميت بدست بيايد . معهذا با اينكه كرارا و در همين چند سطر پيش هم نوشته‌ام ، كه جاه‌طلبى تاريخ‌نويسى ندارم ، اگر آقايان يادداشتهاى خود را ولى مدون و خوانا ، براى من بفرستند ، حاضرم در تحت همان عنوان « شرح زندگانى من در دورهء شاهنشاه پهلوى » با همين سبك نگارش ، بدون اينكه از منبع وقايع ذكرى بكنم ، و مستند تاريخى بدست بدهم ، براى اين بيست ساله هم آسمان و ريسمانهائى ، از همين قماش ، از كار دربياورم . ولى چون يقين دارم كه آقايان دل و دماغ اين كارها را ندارند ، اين است كه ناگزير همينجا با خوانندگان عزيزم خداحافظى ميكنم .\r\n26 اسفندماه 1325 عبد اللّه مستوفى\r\n\r\n\r\n","description":"","footnote":"\r\n( 1 ) - با عصاى شكسته راه رفتن از فرانسه اقتباس شده و كنايه از بىاطمينانى به نتيجهء كار و عدم اعتماد بعملى است كه شخص مشغول آنست .\r\n","page_name":" 674 ","page_number":682},
  {"content":"\r\n\r\n\r\n« فهرست نامهاى كسان »\r\n\r\n« آ »\r\nآتيلا : 319 ، 390\r\nآدم ابو البشر : 385\r\nآذرى ( ميرزا احمد خان ) : 6 ، 28 ، 35 ، 659\r\nآرداشس : 264 ، 405\r\nآرسن لوپن : 200\r\nآرميتاژ اسميت . 96 ، 120 ، 121 ، 126 ، 162 163 ، 472 ، 473 ، 531\r\nآشتيانى ( ميرزا هاشم ) : 586\r\nآش‌رشته ( سرهنگ - ) سرهنگ خاله خامباجى :\r\n272 ، 273\r\nآقا جمال اصفهانى ( حاجى - ) : 294 ، 496\r\nآقاسى ( حاجى ميرزا - ) : 158 ، 241 ، 329\r\nآقاسىبيك : 276\r\nآقا محمد خان قاجار : دو ، 246 ، 390 ، 506 507 ، 509 ، 559 ، 656\r\nآقولى ( فرج اللّه خان ) : 120\r\nآقولى ( سرتيپ فضل اللّه خان ) : 120 ، 198\r\nآلب ارسلان سلجوقى : 101 ، 118\r\nآيرم ( محمود خان ) : 514\r\n\r\n« الف »\r\nابراهيم ( حاجى سيد - حاجى مدرس ) : 596 597\r\nابراهيم زنجانى ( ميرزا - ) : 593\r\nابراهيم قره‌نوكر : 296\r\nابو الحسن اصفهانى ( سيد - ) : 431 ، 499 601 ، 602 ، 614\r\nابو الحسن جلوهء اردستانى ( ميرزا ) : 118\r\nابو الحسن خرقانى ( شيخ - ) : 130\r\nابو الفتح بلورفروش ( شيخ - ) : 316\r\nابو الفتح خان ( ميرزا - ) پسر اعتصام الملك 528\r\nابو الفرج اصفهانى : 118\r\nابو مسلم خراسانى : 118\r\nابن مسعود : 497\r\nابى بكر : 258\r\nاتابك اعظم ( امير نظام ، ميرزا تقى خان امير - كبير ) : رجوع شود به اميركبير\r\nاتابك اعظم ( ميرزا على اصغر خان امين السلطان ) 39 ، 40 ، 133 ، 296\r\nاحتساب الملك ( مقدم ) : 230\r\nاحتشام ( حاجى - ) : 412\r\nاحتشام السلطنه : 589\r\nاحسان اللّه خان : 362 ، 363 ، 364\r\nاحمد ( مشهدى - ) : 308\r\nاحمد خان گرگانى ( ميرزا - ) : 659 ، 660\r\nاحمد عليخان : 350\r\nاحمدى ( پزشك - ) : 447\r\nاحياء السلطنه بهرامى ( دكتر - ) : 586 ، 603\r\nاخگر : 426\r\nادوارد براون : 472\r\nادوال ( كلنل - ) : 43 ، 68 ، 198\r\nاديب الدوله ( محمد حسين خان اديب ) : 671\r\nاديب السلطنه ( حسين سميعى ) : 179 ، 184 ، 469 ، 550 ، 631 ، 674\r\nارانى : 405\r\nارباب جمشيد : 39 ، 54 ، 55\r\nارباب كيخسرو شاهرخ : 462 ، 464 ، 562 671\r\nاردشير ساسانى : 100 ، 101 ، 118 ، 304 ، 602\r\n\r\n","description":"","footnote":"","page_name":" 675 ","page_number":683},
  {"content":"\r\n\r\nاردلان ( امان اللّه ) : 477\r\nاردلان ( عز الممالك ) : 484 ، 570 ، 592 ، 605\r\nاردلان ( نصر اللّه - ) : 272\r\nاسپيران ( ابو القاسم خان ) : 26\r\nاستالين : 258 ، 319 ، 393\r\nاستراسلسكى : 127 ، 136 ؛ 141 ، 176 ، 177 199\r\nاستكس ( ماژور - ) : 120\r\nاستوار ( احمد خان ) : 25 ، 26\r\nاسد اللّه ( حاجى شيخ - ) : 226\r\nاسكندر مقدونى : 153 ، 304 ، 349 ، 408 ، 511\r\nاسكندرى ( ايرج ) : 428\r\nاسكويت : 37\r\nاسلامبولچى ( سيد محمد ) : 36 ، 213\r\nاسمارت : 492 ، 493 ، 494 ، 496 ، 497 ، 643\r\nاسماعيل آقا سميتكو : رجوع شود به سميتكو\r\nاسماعيل خان ( ميرزا - ) : 25\r\nاصغر قاپوچى : 188 ، 618\r\nاصغر قاتل بروجردى : 630\r\nاصفهانى ( از اعضاى مجلس مؤسسان ) : 671\r\nاعتضاد السلطنه : 329 ، 330 ، 476\r\nاعتلاء الدوله ( صادق اعتلاء ) : 123\r\nاعتلاء السلطنه : 469\r\nاعتلاء الملك خلعتبرى : 120\r\nافراسياب : 320\r\nافسر السلطنه : 294\r\nافشار ( ميرزا رضا خان ) : 528\r\nاقبال آشتيانى ( عباس ) : دو ، 618 ، 619\r\nاقبال السلطنه : 577 ، 578 ، 579 ، 580 ، 581\r\nاكبر ( مسعود صارم الدوله ) : رجوع شود به صارم الدوله\r\nالكساندر سوم : 330 ، 547\r\nاللهورديخان : 512\r\nاللهيارخان : 507\r\nامان اللّه خان ( پادشاه افغانستان ) : 596\r\nامير احمدى ( سپهبد احمد آقا خان ) : 344 ، 669\r\nامير اعلم ( دكتر - ) : 466 ، 468\r\nامير اقتدار ( محمود انصارى ) : 605\r\nامير المؤمنين ( على ) : رجوع شود به على امير المؤمنين\r\nامير بهادر ( محمد جعفر ) : 651\r\nاميرزاده خانم : 492 ، 493 ، 643\r\nامير طهماسبى ( امير لشكر - سرلشكر عبد اللّه خان ) :\r\n461 ، 522 ، 575 ، 576 ، 579 ، 580 ، 666 ، 669\r\nامير فضلى ( اميرلشكر - سرلشكر اسماعيل آقا ) :\r\n371 ، 515 ، 516 ، 518\r\nاميركبير ( امير نظام ، اتابك اعظم ميرزا تقى خان فراهانى : 118 ، 652\r\nامير مؤيد ( اسماعيل خان ) : 46 ، 321 ، 343 344 ، 361 ، 362\r\nامير نظام قره‌گزلو : 213 ، 214\r\nامين الدوله ( ميرزا على خان ) : دو ، 144 ، 276 ، 277\r\nامين السلطان : رجوع شود به اتابك اعظم\r\nامين الضرب ( حاجى حسين آقا مهدوى ) :\r\n268\r\nامين الملك ( دكتر اسماعيل مرزبان ) : 205\r\nامينى ( سرلشكر محمود ) : 537\r\nامينى ( امير قلى ) : 120\r\nانجدانى ( سادات دعانويس ) : 250\r\nانصارى ( محمود آقا خان ) : 465 ، 628\r\nانوار ( سيد يعقوب ) : 596 ، 625 ، 626 ، 627 ، 628 630 ، 662 ، 663 ، 665\r\nانورى : 118\r\nانوشيروان ساسانى : 100 ، 101 ، 118\r\n\r\n","description":"","footnote":"","page_name":" 676 ","page_number":684},
  {"content":"\r\n\r\nاولييانف ( والدين ) : 139 ، 140 ، 147 ، 171\r\nاويسى ( عليمحمد ) : 85\r\nايرج ميرزا : 341\r\nايمبرى ( ماژور - ) : 402 ، 619 ، 621 ، 622 624 ، 625 ، 626 ، 627\r\n\r\n« ب »\r\nبابا شمل : يك\r\nباباطاهر عريان : 253 ، 254\r\nباراس ( عضو كميتهء نجات ملى فرانسه ) : 383\r\nباقل : 663\r\nبارر ( عضو كميتهء نجات ملى فرانسه ) : 383\r\nبالفور ( يكى از مأمورين انگليسى اجراى قرارداد وثوق الدوله ) : 186\r\nبالوين سيمور : 619\r\nبايزيد بسطامى : 130\r\nبديع ( حسن ) : 183\r\nبراتف ( ژنرال - ) : 144\r\nبراوين : 131 ، 132 ، 184\r\nبرخورداريان : 442\r\nبرمكى ( جعفر ) : 118\r\nبرمكى ( خالد ) : 118\r\nبرمكى ( يحيى ) : 118\r\nبرنز ( از وزراى خارجهء آمريكا ) : 417\r\nبريجمن : 492 ، 493 ، 494 ، 496 ، 497 ، 643\r\nبريكتو : 237 ، 238 ، 239\r\nبسلاژيدل ( پروفسور - ) : 79\r\nبقائى ( دكتر مظفر ) : 671\r\nبقائى ( سرهنگ محمد حسن ) : 517\r\nبنى آدم ( عليمحمد ) : 27 ، 470\r\nبواسحاقى ( سرهنگ - ) : 433\r\nبوذرجمهر : 118\r\nبوذر جمهرى ( سرلشكر كريم آقا ) : 582 ، 669\r\nبوشهرى ( حاجى معين التجار ) رجوع شود به معين التجار\r\nبولار ( مستر - ) : 166\r\nبوين : 153 ، 417\r\nبهادر ( اسد ) : 132 ، 184\r\nبهار ( ملك الشعراء ) : رجوع شود به ملك الشعراى بهار\r\nبهرام : 118\r\nبهرامى ( عبد اللّه ) : 600\r\nبهرامى ( فرج اللّه ) : 642 ، 674\r\nبهايى ( شيخ - ) : 92\r\nبهبهانى ( آقا ميرزا سيد محمد - ) : 670\r\nبهمن : 349\r\nبيات : 413 ، 414 ، 670\r\nبيان الدوله ( اصانلو ) : 553\r\nبىبى تميز : 92\r\nبيريا : 441 ، 443\r\nبيزو : 68\r\nبيلى ( مستر - ) كنسول انگليس در تهران :\r\n646\r\nبينش : 120\r\n\r\n« پ »\r\nپاينده ( ابو القاسم ) : 444\r\nپرنى : 68\r\nپسيان ( كلنل محمد تقى خان ) : 255 ، 346 ، 347 ، 349 ، 350 ، 351 ، 361 ، 362 ، 374 ، 376\r\nپطركبير : 104\r\nپورزند ( سرهنگ - سرلشكر ابو الحسن خان ) :\r\n519 ، 521 ، 522\r\nپولادين ( سرهنگ محمود خان ) : 371 ، 372 520\r\nپهلوى : رجوع شود به رضا شاه پهلوى\r\nپهلوى ( محمود خان ) : رجوع شود به محمود محمود\r\nپيچراخوف : 360\r\nپيرزاده ( نور الدين ) : 495\r\nپيرسن : 528 ، 529 ، 608\r\n\r\n","description":"","footnote":"","page_name":" 677 ","page_number":685},
  {"content":"\r\n\r\nپيرقلى ( جد اعلاى قاجار شامبياتى ) : 246\r\nپيرلوتى : 621\r\nپيش‌نمازى : 442\r\nپيشه‌ورى ( سيد جعفر ) : 125 ، 129 ، 130 ، 194 ، 405 ، 410 ، 412 ، 414 ، 421 ، 424 ، 435 ، 436 ، 438 ، 439 ، 441 ، 443 ، 445 ، 448 ، 490 ، 501 ، 503 ، 643\r\n\r\n« ت »\r\nتدين ( سيد محمد ) : 36 ، 180 ، 213 ، 583 ، 586 ، 587 ، 588 ، 594 ، 595 ، 603 ، 606 ، 626 ، 627 ، 661 ، 663 ، 664 ، 666\r\nترجمان الدوله : 484 ، 660\r\nتقى خان ( نوكر احمد آذرى ) : 659\r\nتقىزاده ( سيد حسن ) : دو ، 417 ، 424 ، 551 606 ، 631 ، 665\r\nتيمور مغول : 153 ، 390\r\nتيمورتاش : رجوع شود به سردار معظم خراسانى\r\n\r\n« ث »\r\nثقة الاسلام : 41\r\n\r\n« ج »\r\nجابر ( شيخ - ) : 635 ، 636\r\nجامى : چهار ، 353\r\nجاويد ( دكتر سلام اللّه ) : 125 ، 428 ، 435 ، 438 ، 439 ، 441 ، 443\r\nجعفر صادق ( امام - ) : 615\r\nجعفر قلى ( راهزن ) : 26 ، 59\r\nجعفر كذاب : 615\r\nجلال نهاوندى ( شيخ - ) . 664\r\nجم ( محمود - مدير الملك ) : 225 ، 228 ، 468 ، 570 ، 591 ، 592 ، 605 ، 631 ، 669 ، 670 ، 674\r\nجهانبانى ( سرتيپ - سرلشكر - سپهبد امان اللّه ميرزا - ) : 371 ، 373 ، 441 ، 461 ، 516 517 ، 518 ، 519 ، 521 ، 522 ، 523 ، 524 ، 548 ، 651 ، 669 ، 674\r\nجهانبانى ( روح اللّه ميرزا ) : رجوع شود به كيكاوسى ، سرهنگ\r\n\r\n« چ »\r\nچاله پرسكى ( اقصى - سرهنگ احمد خان ) :\r\n284 ، 519\r\nچايچى ( حاجى باقر ) : 610\r\nچرچيل : 147 ، 160 ، 161 ، 285\r\nچنگيز : 319 ، 390\r\n\r\n« ح »\r\nحاجب الدوله ( محمد حسن خان ) : 276\r\nحاجب الدولهء دولو ( رحيم خان ) : 286\r\nحاجى آقا شيرازى : 180 ، 590\r\nحاجى بابا اردبيلى : 374\r\nحاجى بابا شيخ : 441\r\nحافظ : 118 ، 166 ، 408 ، 472\r\nحائرىزادهء يزدى : 540 ، 585 ، 594 ، 626 627 ، 629 ، 662 ، 664\r\nحبيب اللّه خان ( سردار زمان ناصر الدينشاه ) :\r\n363\r\nحبيب كردستانى ( آقا - ) : 209 ، 210\r\nحجاج بن يوسف : 103\r\nحذيقة اليمان : 351\r\nحرمت الدوله : 580\r\nحسام السلطنه : 329\r\nحسن ( تفنگ‌ساز ) : 502\r\nحسن ( پسر ارباب نصر اللّه ) : 407\r\nحسن ( ميرزا - ) پسر ميرزا كاظم : 276\r\nحسن بن على : 460\r\nحسن‌جون : رجوع شود به محمد حسن ميرزا قاجار\r\nحسن خان سردار كل ( وزير نظام ) : 507\r\nحسن صباح : 300\r\nحسن ناصر : رجوع شود به ناصر حسن\r\nحسين ( سيد - كمال السادات ) : 212 ، 213\r\nحسين ( كدخدا - ) : 280\r\n\r\n","description":"","footnote":"","page_name":" 678 ","page_number":686},
  {"content":"\r\n\r\nحسين ( ميرزا ، وزير دفتر ) پسر ميرزا هدايت :\r\n276\r\nحسين عطار : 289\r\nحسين بن على : 224\r\nحسين تهرانى ( شيخ - ) 662\r\nحسين خليلى ( حاجى ميرزا - ) 462\r\nحسين فشنگچى تبريزى : 5 ، 26\r\nحسين نائينى ( حاجى ميرزا - ) : 601 ، 614\r\nحكيم الدوله ( دكتر - ) : 9 ، 10\r\nحكيم الملك ( ابراهيم حكيمى ) : رجوع شود به حكيمى ابراهيم\r\nحكيمى ( ابراهيم - حكيم الملك ) : 413 ، 415 416 ، 418 ، 431 ، 469\r\nحمزة بن موسى ( امامزاده حمزه ) : 615\r\nحيدر خان ( حاجى - ) : 506\r\n\r\n« خ »\r\nخالصىزاده ( آيت اللّه‌زادهء خالصى ) : 595 ، 597\r\nخالو قربان : 362 ، 263 ، 364 ، 515 ، 516 517 ، 519\r\nخالو كريم : 516\r\nخالو محمد : 516\r\nخالو مراد : 516\r\nخان بابا خان ( ايلخان افشارهاى ساوجبلاغ تهران : ) 506\r\nخان بابا خان سردار كل : 294\r\nخدايار خان ( سرتيپ - ) 499 ، 527 ، 570 ، 605 ، 669\r\nخزاعى ( حسين آقا خان ) : 348\r\nخزعل ( شيخ - نصرت الملك ، سردار اقدس سردار ارفع ) : 480 ، 631 ، 635 ، 636 ، 637 638 ، 639 ، 640 ، 641 ، 643 ، 644 ، 647\r\nخلخالى ( سيد عبد الرحيم ) : دو ، سه ، 298\r\nخواجوى ( ميرزا مصطفى خان ) : 134 ، 135\r\nخواجه نصير الدين طوسى : 118\r\nخواجه نظام الملك : 118\r\nخواجه نورى ( حسين - ) : 644\r\nخوشتاريا : 39 ، 399 ، 400 ، 401 ، 402\r\nخويى ( امام جمعهء - ) : 670\r\nخيابانى ( شيخ محمد ) : 23 ، 125 ، 128 ، 129 130 ، 131 ، 366 ، 370 ، 372\r\nخيام : 118 ، 472\r\nخير النسا خانم ( دختر ميرزا نصر اللّه مستوفى ) :\r\n8 ، 9\r\n\r\n« د »\r\nداداش بگ ، 321 ، 322\r\nدارا : 304\r\nدارسى : 157 ، 158 ، 160 ، 163 ، 167 ، 327 636\r\nداريوش هخامنشى : 100 ، 101 ، 390 ، 488 575\r\nداور ( على اكبر ) : 552 ، 662 ، 663 ، 666 ، 672\r\nدبستانى : 188 ، 629\r\nدبير الملك بدر : 325\r\nدبير حضور : رجوع شود به قوام السلطنه ، احمد قوام\r\nدرگاهى ( سرهنگ - سرتيپ محمد خان ) :\r\n582 ، 594 ، 629 ، 669\r\nدست‌غيب شيرازى : 662 ، 671\r\nدشتى ( على ) : 585 ، 602 ، 607\r\nدلاور ( سيد عرب ) : 55\r\nدمرنى : 68 ، 79\r\nدنيكن : 7 ، 123 ، 124 ، 132 ، 137 ، 138 ، 142 ، 145 ، 146 ، 147 ، 148 ، 171\r\nدولت‌آبادى ( ميرزا على محمد ) : 590\r\nدولت‌آبادى ( حاجى ميرزا يحيى ) : 180 ، 665 ، 666\r\nدهخدا ( على اكبر ) : 119 ، 139 ، 205 ، 250 401 ، 611 ، 612 ، 618\r\nديالوفوا ( مادام - ) : 620\r\n\r\n","description":"","footnote":"","page_name":" 679 ","page_number":687},
  {"content":"\r\n\r\nديوژن : 408\r\n\r\n« ذ »\r\nذكاء الملك : رجوع شود به فروغى محمد على\r\nذكريا ( شيخ - ) : 41\r\n\r\n« ر »\r\nرادسر : رجوع شود به عبد الحسين خان كفرى\r\nربابه ( حاجى - ) : 152\r\nربانى ( ميرزا محمد باقر ) : 209\r\nرتشتين ( رفيق - ) : 186 ، 191 ، 192 ، 258 ، 362 ، 363 ، 400 ، 401 ، 402\r\nرجاء : 596\r\nرجبعلى : 26 ، 59\r\nرحيم تبريزى ( حاجى - ) معروف بقزوينى :\r\n661\r\nرحيم خان چليپانلو : 41\r\nرزم‌آرا ( سرلشكر - ) : 435\r\nرسا ( سيد - ) : 607\r\nرستم : 304 ، 402\r\nرضا جوزانى : 26 ، 59\r\nرضا شاه پهلوى : 60 ، 82 ، 151 ، 162 ، 168 169 ، 170 ، 192 ، 199 ، 236 ، 240 ، 242 ، 243 ، 244 ، 245 ، 248 ، 249 ، 251 ، 252 ، 253 ، 254 ، 272 ، 274 ، 275 ، 277 ، 284 ، 286 ، 289 ، 322 ، 323 ، 324 ، 325 ، 328 ، 329 ، 344 ، 360 ، 361 ، 365 ، 367 ، 368 ، 373 ، 403 ، 405 ، 410 ، 446 ، 467 ، 489 ، 497 ، 505 ، 511 ، 514 ، 526 ، 530 ، 533 ، 536 ، 540 ، 543 ، 560 ، 564 ، 574 ، 580 ، 581 ، 582 ، 606 ، 611 ، 612 ، 633 ، 642 ، 645 ، 646 ، 647 ، 648 ، 652 ، 653 ، 654 ، 661 ، 662 ، 665 ، 667 ، 668 ، 670 ، 671 ، 674\r\nرضا لب‌شكرى قمى ( شيخ - ) : 446 ، 447 ، 474\r\nرضوى ( سيد محمد خان ) : 216 ، 217\r\nرعد الدين ( مولانا - ) : رجوع شود به سيد\r\nضياء الدين طباطبائى\r\nرفيعى ( نظام الدوله ) : 410\r\nركفلر : 305\r\nركن الدوله ( محمد تقى ميرزا ) : 329 ، 397\r\nرمانف ( كلنل - ) : رجوع شود به نيكلاى دوم\r\nرودكى : 118 ، 384\r\nروسو ( مسيو - ) محاسب فرانسوى : 79\r\nرهبر ( اسحق خان ) : 613\r\nريحان : 595 ، 596\r\nرئيس التجار ( حاجى - ) : 636\r\n\r\n« ز »\r\nزاهدى ( سرتيپ - سرلشكر فضل اللّه خان ) :\r\n519 ، 522 ، 641\r\nزعيم ( سيد حسن خان ) : 585 ، 626\r\nزنگنه ( سرهنگ - ) : 442\r\nزهرمار خان : 506\r\nزينب : 460\r\n\r\n« ژ »\r\nژرژ پنجم : 132\r\n\r\n« س »\r\nسادچيكوف : 443 ، 444 ، 643\r\nسازانف : 453\r\nساسان بن بهمن بن اسفنديار : 304\r\nساعد ( محمد ) : 413\r\nساعد الدوله : 362 ، 363\r\nساعد الملك ( ديبا ) : 291\r\nسالار الدوله : 41 ، 54 ، 540 ، 541\r\nسالار لشكر : 47\r\nسالار نظام : 503\r\nسام بن نوح : 402\r\nساوجبلاغچى : 350\r\nسپهدار اعظم ( فتح اللّه اكبر ) ، 6 ، 127 ، 141 155 ، 156 ، 157 ، 172 ، 173 ، 175 ، 176 ، 177 ، 178 ، 179 ، 180 ، 182 ، 183 ، 185 ، 189 ، 195 ، 199 ، 203 ، 205 ، 206 ، 207 ،\r\n\r\n","description":"","footnote":"","page_name":" 680 ","page_number":688},
  {"content":"\r\n\r\n208 ، 335 ، 360 ، 399 ، 624\r\nسپهسالار ( محمد وليخان خلعتبرى ) : 25 ، 70 ، 172 ، 202 ، 203 ، 204 ، 205 ، 213 ، 362 ، 363 ، 480 ، 584\r\nستارخان : 41 ، 292\r\nسجادى ( سيد ابو الفضل خان ) : 372\r\nسردار اسعد بختيارى : 631 ، 640\r\nسردار اعتماد ( سردار فشفشه ) : 503\r\nسردار انتصار ( مظفر اعلم ) : 564\r\nسردار رفعت : 614\r\nسردار سپه ( رضا خان پهلوى - ميرپنج ) : 170 200 ، 201 ، 202 ، 206 ، 214 ، 215 223 ، 224 ، 225 ، 229 ، 240 ، 241 256 ، 263 ، 267 ، 268 ، 269 ، 270 271 ، 274 ، 275 ، 277 ، 278 ، 291 302 ، 303 ، 321 ، 327 ، 328 ، 334 335 ، 336 ، 342 ، 343 ، 345 ، 346 348 ، 351 ، 362 ، 364 ، 365 ، 370 371 ، 372 ، 373 ، 374 ، 375 ، 376 377 ، 382 ، 383 ، 402 ، 461 ، 462 465 ، 466 ، 467 ، 468 ، 469 ، 470 486 ، 491 ، 492 ، 494 ، 495 ، 496 497 ، 498 ، 499 ، 500 ، 501 502 ، 503 ، 504 ، 505 ، 511 ، 514 524 ، 526 ، 527 ، 529 ، 530 ، 532 535 ، 537 ، 540 ، 541 ، 542 ، 543 545 ، 547 ، 548 ، 549 ، 550 ، 552 554 ، 555 ، 557 ، 558 ، 562 ، 563 564 ، 565 ، 566 ، 567 ، 568 ، 569 570 ، 571 ، 572 ، 574 ، 576 ، 579 ، 581 ، 582 ، 583 ، 584 ، 585 586 ، 587 ، 588 ، 590 ، 591 ، 592 594 ، 595 ، 596 ، 598 ، 599 ، 600 601 ، 602 ، 603 ، 604 ، 605 ، 606 607 ، 613 ، 614 ، 615 ، 616 ، 623\r\n624 ، 625 ، 626 ، 628 ، 629 ، 630 631 ، 638 ، 639 ، 640 ، 641 ، 642 643 ، 644 ، 645 ، 647 ، 648 ، 651 652 ، 655 ، 656 ، 657 ، 663 ، 664 667\r\nسردار كبير : 363\r\nسردار معظم خراسانى ( تيمورتاش ) : 7 ، 28 180 ، 266 ، 469 ، 500 ، 631\r\nسردار مقتدر : 213\r\nسردار منظم : رجوع شود به مستوفى غلامعلى\r\nسردار همايون : 176 ، 177 ، 182 ، 207 208\r\nسروش ( ميرزا عيسى خان ) : 207\r\nسعدى : 118 ، 166 ، 213 ، 231 ، 349 367 ، 424\r\nسقراط : 227\r\nسكينه خانم ( حاجى - ) دختر ميرزا نصر اللّه مستوفى عيال موقر الدوله : 8\r\nسلطان احمد شاه : 41 ، 122 ، 124 ، 142 143 ، 197 ، 270 ، 278 ، 325 ، 329 334 ، 368 ، 467 ، 469 ، 476 ، 503 526 ، 527 ، 546 ، 548 ، 567 ، 568 569 ، 570 ، 575 ، 581 ، 584 ، 585 588 ، 589 ، 602 ، 637 ، 640 ، 641 643 ، 648 ، 656 ، 657 ، 666 ، 673\r\nسلطان الحكماء ( ميرزا ابو القاسم نائينى ) :\r\n181 ، 221\r\nسلطان الواعظين ( شيخ مهدى ) : 598\r\nسلطان حسين ( خديو مصر ) : 102\r\nسلطان سنجر سلجوقى : 101\r\nسلطان محمد خان نائينى عامرى : 212 ، 217 ، 228 ، 340\r\nسلطان محمد صفوى : 410\r\nسلطان محمود غزنوى : 118\r\nسلمان فارسى : 351\r\n\r\n","description":"","footnote":"","page_name":" 681 ","page_number":689},
  {"content":"\r\n\r\nسليمان خان صاحب اختيار . 506\r\nسليمان ميرزا ( پسر فتحعليشاه ) : 454\r\nسليمان ميرزا ( اسكندرى ) : 374 ، 466 547 ، 549 ، 552 ، 553 ، 554 ، 555 559 ، 561 ، 563 ، 570 ، 583 ، 590 605 ، 606 ، 624 ، 630\r\nسميتكو ( اسماعيل آقا ) : 125 ، 256 ، 365 370 ، 470 ، 515 ، 516 ، 517 ، 518 520 ، 521 ، 522 ، 523 ، 524 ، 579 605\r\nسميعى ( كارمند بانك تبريز ) : 442\r\nسمعيى ( حسين - اديب السلطنه ) : رجوع شود به اديب السلطنه\r\nسن‌ژام : 39 ، 70 ، 102 ، 166 ، 198 199\r\nسهام الدوله : 213\r\nسهيلى ( على ) : 644\r\nسياح ( همايون ) : 596\r\nسيد ضيا الدين طباطبائى : 7 ، 24 ، 64 ، 71 186 ، 189 ، 194 ، 202 ، 203 ، 205 206 ، 207 ، 208 ، 213 ، 215 ، 216 217 ، 220 ، 222 ، 224 ، 227 ، 228 229 ، 240 ، 254 ، 255 ، 256 ، 258 260 ، 261 ، 263 ، 264 ، 266 ، 267 268 ، 270 ، 271 ، 275 ، 277 ، 278 291 ، 335 ، 336 ، 340 ، 346 ، 370 374 ، 422 ، 468 ، 469 ، 478 ، 482 489\r\nسيروس هخامنشى : 100 ، 118 ، 390 ، 575\r\nسيف الدوله ( حاجى - ) : 636\r\nسيف قاضى : 441\r\n\r\n« ش »\r\nشاپور ساسانى : 100 ، 101 ، 118\r\nشامبياتى ( امامقلى خان ) : 316\r\nشاه اسمعيل اول صفوى : 118\r\nشاهرخ ميرزا ( سرهنگ - ) : 519\r\nشاهرودى ( از اعضاى مجلس مؤسسان ) : 671\r\nشاهزاده واليه ( مادر زن عبد اللّه مستوفى ) :\r\n446\r\nشاه سلطان حسين صفوى : 322\r\nشاه عباس كبير صفوى : 101 ، 118 ، 401 512\r\nشايسته ( محمد ) . 612 ، 613\r\nشبسترى : 414 ، 421 ، 438 ، 439 ، 441 ، 443\r\nشجاع الدوله ( صمد خان ) : 39 ، 352\r\nشجاع السلطان : 363\r\nشجر الواعظين ( سيد نصر اللّه ) : 502 ، 503\r\nشعاع السلطنه : 172 ، 277\r\nشكوه ( حسين ) : 276 ، 674\r\nشمس جلالى : 152\r\nشورب : 498\r\nشوستر : 3 ، 41 ، 51 ، 58 ، 68 ، 120 527 ، 528 ، 531 ، 532\r\nشومياتسكى : 129 ، 140 ، 401 ، 552\r\nشهاب ( سرهنگ - سرتيپ سيف اللّه ) : 517 519\r\nشيبانى ( سرتيپ - سرلشكر حبيب اللّه خان ) :\r\n207 ، 274 ، 345 ، 371 ، 372 ، 514 515 ، 516 ، 517 ، 524 ، 672\r\nشيخ الاسلام : 475\r\nشيخ الرئيس ابو على سينا : 118\r\nشيخ بهايى عاملى : چهار ، 188\r\nشيخ طوسى : 118\r\nشيخ كلينى رازى : 118\r\nشيخ مرتضى انصارى : 118\r\nشيروانى ( از اعضاى مجلس مؤسسان ) : 671\r\n\r\n« ص »\r\nصاحب اختيار ( غلامحسين غفارى ) : 651\r\nصادق صادق : رجوع شود به مستشار الدوله\r\nصارم الدوله ( اكبر ميرزا مسعود ) پسر\r\n\r\n","description":"","footnote":"","page_name":" 682 ","page_number":690},
  {"content":"\r\n\r\nظل السلطان : 85 ، 255\r\nصائب : 118 ، 275\r\nصبا ( حسين ) : 376\r\nصدر : 413 ، 423\r\nصدرائى : 46\r\nصدر التجار ( از اعضاى مجلس موسسان ) :\r\n671\r\nصدر قاضى : 441\r\nصدرى ( شكر اللّه ) : رجوع شود به قوام الدوله\r\nصفا ( احمد ) : 25\r\nصفىنيا : 272\r\nصفىنيا ( خسرو ) : 314\r\nصفىنيا ( فرامرز ) : 314 ، 318\r\nصفىنيا ( مهرى ) دختر عبد اللّه مستوفى : 318\r\nصنيع الدوله : 41\r\nصوراسرافيل ( قاسم خان ) : 570 ، 606 ، 631\r\nصوفى ( سرهنگ سيد جواد ) : 323\r\nصمصام السلطنهء بختيارى : 5 ، 6 ، 10 ، 21 34 ، 38 ، 39 ، 48 ، 82 ، 134 ، 194 213 ، 347 ، 399 ، 510 ، 640\r\n\r\n« ض »\r\nضرابى ( سرتيپ - ) : 433 ، 435 ، 436 437 ، 438\r\nضرغامى ( سرلشكر - ) . 629\r\n\r\n« ط »\r\nطالب الحق ( عموى سيد ضياء الدين طباطبائى ) :\r\n41 ، 240\r\nطباطبائى ( ميرزا علينقى ) پسرعموى ميرزا\r\nمحمد صادق طباطبائى : 659\r\nطباطبائى ( سيد محمد صادق ) : 547 ، 550 583 ، 589 ، 590 ، 606\r\nطباطبائى ( سيد ضياء الدين ) : رجوع شود به سيد ضياء الدين طباطبائى\r\nطباطبايى ( ميرزا نصر اللّه خان ) : رجوع شود به ناصر السلطنهء ديبا\r\nطه ( سيد - ) پسر شيخ عبد اللّه : 516 ، 517\r\n\r\n« ظ »\r\nظفر الدوله : 517\r\nظل السلطان : 255 ، 398 ، 663\r\nظهير الاسلام : 564\r\nظهير فاريابى : 118\r\n\r\n« ع »\r\nعابس بن شبيب شاكلى : 498\r\nعارف : 351\r\nعباس ( حضرت - ) : 490 ، 617\r\nعباس عرب ( شيخ - ) : 450 ، 451 ، 452 566\r\nعباس افندى : 619\r\nعباس حلمى پاشا : 12\r\nعباسقلى ( حاجى ميرزا - ) پدر محمود موقر :\r\n247\r\nعباس ميرزا ( ملك‌آرا ) : 330 ، 331\r\nعبد الباقى ( سيد - ) پسر سيد حسن مدرس :\r\n463 ، 464 ، 465\r\nعبد الجواد ( ميرزا - ) : 406\r\nعبد الحسين خان كفرى ( فخر الملك - ناصر - السلطنه ) : 294 ، 296 ، 297\r\nعبد الحسين لارى ( سيد - ) : 41\r\nعبد الرزاق خان ( ميرزا - ) : 41\r\nعبد الرضا پسر غلامعلى : 289\r\nعبد الرضا خان انگليسى ( ريد - رلندرياد ) :\r\n531\r\nعبد الصمد ( سرگرد - ) : 252\r\nعبد العظيم بن عبد اللّه بن حسن بن حسن بن حسن بن حسن بن على عليهم السلام : 615\r\nعبد الكريم ( مشهدى - ) پدرزن سيد حسن مدرس :\r\n463 ، 464\r\nعبد الكريم حائرى ( حاجى شيخ - ) : 601 ، 602 614\r\nعبد اللطيف ( ملا - ) : 581\r\nعبد النبى ( حاج شيخ - ) : 247\r\nعبد اللّه بن مسعود : 447\r\n\r\n","description":"","footnote":"","page_name":" 683 ","page_number":691},
  {"content":"\r\n\r\nعبد اللّه رنانى ( ملا - ) : 474 ، 475\r\nعبد اللّه مجتهد ( آقا سيد - ) : 41\r\nعبد اللّه خان منشىباشى ( بهرامى ) : 316\r\nعبيد اللّه ( شيخ - ) 370\r\nعبيد زاكان : 336 ، 569\r\nعثمان ( خليفه ) : 447\r\nعدل ( مصطفى - منصور السلطنه ) : 85\r\nعز الدوله ( عبد الصمد ميرزا - موچول ميرزا ) :\r\n329 ، 330 ، 333 ، 334\r\nعزت الدوله ( خواهر ناصر الدينشاه ) : 294\r\nعزيز خان مكرى ( سردار كل ) : 369 ، 370\r\nعزيز كاشى : 492 ، 493 ، 494 ، 495 ، 643\r\nعشقى ( ميرزاده ) : 607 ، 616 ، 617 619 ، 626\r\nعضد الدولهء ديلمى : 118\r\nعظيما ( دكتر حسن ) : 595 ، 596 ، 600\r\nعلاء ( حسين - معين الوزاره ) : 73 ، 326 ، 420 ، 424 ، 527 ، 528 ، 530 ، 106 631 ، 663 ، 665\r\nعلاء الدوله : 30\r\nعلاء السلطنه ( ميرزا محمد على خان ) : 25 34 ، 43 ، 212 ، 326 ، 360\r\nعلا الملك ( ديبا ) : 91\r\nعلى ( امير المؤمنين ) : 79 ، 186 ، 187 229 ، 246 ، 274 ، 319 ، 320 ، 460 530 ، 602\r\nعلى ( شيخ - ) : 247\r\nعلى ( مشهدى - ) خادم و مؤذن مسجد : 247\r\nعلى ( ميرزا - ) مستوفى بروجرد : 181 ، 221\r\nعلىآقا ( پدر سيد ضيا الدين طباطبائى ) : 240\r\nعلى ابن بابويه قمى : 118\r\nعلى اصغر لواسانى ( شيخ - ) : 246 ، 247\r\nعلى اصغر خان ( ميرزا - اتابك اعظم ) رجوع شود به اتابك اعظم\r\nعلى اف : 415\r\nعليخان : 506\r\nعلى دربندى ( سيد - ) : 294\r\nعليشاه ( قزاق - سرتيپ ) : 324\r\nعليمحمد اصفهانى ( ميرزا - ) : 313\r\nعليمحمد حكيم ( ميرزا - ) : 613\r\nعليمحمد خان ( ميرزا - ) : 41\r\nعليمحمد خان ( ميرزا - ) پسر ميرزا ابو القاسم قائم مقام : 450 ، 451\r\nعليمحمد قاطرچى : 658 ، 659 ، 660\r\nعلى نقى ( امام - ) : 615\r\nعماد الدوله : 329\r\nعمر ( خليفه ) : 186 ، 187 ، 188 ، 189 258 ، 320 ، 447 ، 619\r\nعمو قلى جعفر : 154\r\nعميد الحكما ( عميد السلطنه ) : 6 ، 298\r\nعين الدوله : 25 ، 30 ، 34 ، 41 ، 194 213 ، 277\r\n\r\n« غ »\r\nغضنفر خان ( برادر دكتر امير اعلم ) : 468 469 ، 550\r\nغفارى ( غلامحسين خان ) رجوع شود به صاحب اختيار\r\nغلامحسين ( آقا ) للهء على اصغر پسر حاجى ميرزا نصر اللّه مستوفى : 262\r\nغلام يحيى : 412 ، 424 ، 436 ، 437 442 ، 445 ، 456 ، 501\r\nغياث الدين جمشيد كاشانى : 118\r\n\r\n« ف »\r\nفاطمه ( حضرت ء ) : 460\r\nفتحعليشاه : 246 ، 249 ، 276 ، 446 453 ، 454 ، 636 ، 656\r\nفخر الملك ( حاجى - ) پدرزن عبد اللّه مستوفى :\r\n169 ، 296 ، 333 ، 650 ، 651\r\nفرخى يزدى : 336 ، 497 ، 498 ، 499 ، 500 ، 558 ، 559\r\nفردوسى : 118 ، 166 ، 304 ، 320 ، 408\r\n\r\n","description":"","footnote":"","page_name":" 684 ","page_number":692},
  {"content":"\r\n\r\n472 ، 547\r\nفرزانه ( اسمعيل ) : 577\r\nفرزين ( ميرزا محمد على خان ) : 482 ، 531 590 ، 591\r\nفرعون : 596\r\nفرمانفرما ( شاهزاده ) : 47 ، 154 ، 155 172 ، 213 ، 214 ، 254\r\nفرمانفرما ( نصرت الدوله ) : رجوع شود به نصرت الدوله\r\nفروغى ( ميرزا محمد حسين خان ) : 298 472\r\nفروغى ( محمد على ذكاء الملك ) : 285 ، 472 555 ، 556 ، 570 ، 605 ، 612 ، 625 631 ، 641 ، 669\r\nفروهر ( ابو القاسم ) : 423 ، 682\r\nفريدون : 304\r\nفصيح الملك ( شوريدهء شيرازى ) : 397\r\nفضل اللّه ( حاجى شيخ - كيا ) : 422\r\nفقير دربار : 211\r\nفولادين ( محمود خان ) : 345\r\nفهيم الدوله ( مصطفى قلى هدايت ) : 185\r\nفهيم الملك ( خليل فهيمى ) : 357 ، 472 ، 473 484 ، 527 ، 529 ، 536\r\nفهيمى ( خليل ) رجوع شود به فهيم الملك\r\nفيروز ( مظفر ) رجوع شود به مظفر فيروز\r\nفيروزآبادى : 118\r\nفيصل ( ميرزا عيسى خان ) : 120 ، 121 122 ، 133 ، 213 ، 217 ، 225 ، 228 478 ، 481\r\nفيليپ مقدونى : 304\r\n\r\n« ق »\r\nقاسم خان والى : 176\r\nقاضى محمد مهابادى : 370 ، 440 ، 441\r\nقائم مقام ( ميرزا ابو القاسم ) : 118 ، 185 369 ، 513\r\nقراگزلو : 534\r\nقراگزلو ( امير نظام ) : رجوع شود به امير نظام\r\nقربانعلى ( ملا - ) : 41\r\nقلى عمر ( نايب قلى ) : 231 ، 232 ، 235 262\r\nقوام ( احمد - قوام السلطنه ) : رجوع شود به قوام السلطنه\r\nقوام الدوله ( شكر اللّه صدرى ) : 606 ، 637 638 ، 639 ، 657\r\nقوام الدوله ( ميرزا محمد ) : 48 ، 276 ، 277\r\nقوام الدوله ( ميرزا محمد تقى ) : 276 ، 287\r\nقوام السلطنه ( احمد قوام ) : 6 ، 11 ، 22 48 ، 189 ، 200 ، 232 ، 255 ، 260 275 ، 276 ، 277 ، 278 ، 291 ، 302 335 ، 336 ، 346 ، 347 ، 348 ، 349 ، 351 359 ، 361 ، 362 ، 373 ، 374 ، 375 397 ، 399 ، 400 ، 402 ، 418 ، 421 423 ، 426 ، 430 ، 431 ، 432 ، 434 435 ، 443 ، 459 ، 466 ، 468 ، 469 477 ، 499 ، 503 ، 504 ، 527 ، 528 529 ، 532 ، 535 ، 540 ، 549 ، 550 557 ، 563 ، 564 ، 565 ، 566 ، 567 575 ، 582 ، 599 ، 623 ، 624\r\nقوام السلطنه ( نريمان خان ) : 277\r\nقوام الملك : 255\r\n\r\n« ك »\r\nكاراپت : 357\r\nكارل ماركس : 137 ، 146 ، 319 ، 359 378 ، 381\r\nكازرونى ( ميرزا على ) 585 ، 626 ، 629 630\r\nكاسپاراپيكيان : 71 ، 227\r\nكاظم خان : 215\r\nكاظم خراسانى ( ملا - ) : 462\r\nكاظم ( ميرزا - ) : 276\r\nكاظم ياغى : 518 ، 521 ، 522\r\nكافتاراتزه : 402 ، 404 ، 449\r\n\r\n","description":"","footnote":"","page_name":" 685 ","page_number":693},
  {"content":"\r\n\r\nكاكا شيرازى : يك\r\nكاكس ( پ ، ز - سرپرسى ) : 20 ، 39\r\nكالاميتسف : 46 ، 132 ، 133 ، 137 ، 184\r\nكامران ميرزا ( نايب السلطنه ) : 274 ، 278\r\nكاووس : 320\r\nكاويان : 441\r\nكرزن ( لرد - ) : 2 ، 141 ، 142 ، 143 145 ، 146 ، 147 ، 148 ، 149 ، 150 152 ، 153 ، 163 ، 164 ، 165 ، 180 183 ، 189 ، 221 ، 399 ، 402\r\nكريم ( ملا - ) : 300 ، 302 ، 303 ، 329 335 ، 469 ، 485 ، 557\r\nكريم خان : 47\r\nكريمخان زند : 386 ، 512\r\nكسروى ( احمد ) : 472\r\nكشاورز ( دكتر - ) : 246 ، 428\r\nكمال ( سيد - ) ناظم مجلس : 557\r\nكمال الوزارهء محمودى : 69\r\nكمره‌اى ( سيد محمد ) : 298\r\nكندى ( سرهنگ رضا خان ) : 520\r\nكوهى كرمانى : 607\r\nكلچاك : 123 ، 132 ، 137 ، 138 ، 132 146 ، 171\r\nكلهر ( ميرزا رضا ) : سه ، 525\r\nكيخسرو : 304\r\nكيقباد : 304\r\nكيكاوسى ( سرهنگ - سرلشكر روح اللّه ميرزاى جهانبانى ) : 515 ، 516 ، 517 ، 519 521\r\nكيومرث پيشدادى : 304\r\nكيهان ( مسعود خان ) : 225 ، 229\r\n\r\nگ\r\nگربايدوف : 453\r\nگروميكو : 42 ، 452\r\nگزه ( كفاش روسى ) : 233\r\nگلادستون ( لرد - ) : 110\r\nگوته : 472\r\nگور ( از همراهان شوستر ) : 528 ، 529 530 ، 553\r\nگيو : 304\r\n\r\n« ل »\r\nلاواشرى ( از مستشاران بلژيكى ) : 68 ، 485\r\nلاهوتى ( ماژور - ابو القاسم ) : 371 ، 373 515 ، 516\r\nلسان الحكماء : 226\r\nلسان الملك : 213\r\nلطفعلى ( سيد - ) : 349\r\nلطفعلى خان زند : 569\r\nلقمان الدوله ( دكتر - ) : 10\r\nلقمان الملك ( دكتر - ) : 10\r\nلنكرانى ( آخوند - ) 264 ، 416 ، 417 421\r\nلنين : 319\r\nلوروا ( از مستشاران بلژيكى رئيس محاسبات ماليه ) : 238 ، 239\r\nلويد جرج : 37 ، 86\r\nلوى سايان : 429\r\nلياخوف : 298\r\nليلا : 235\r\n\r\n« م »\r\nماشاء اللّه خان ( پسر نايب حسين كاشى ) : 26 43\r\nماك‌كرماك ( كلنل - ) : 528 ، 532\r\nمالك اشتر نخعى : 79\r\nمتوكل عباسى : 602\r\nمتين السلطنه : 25\r\nمجد الدوله ( حاجى ) : 213 ، 332\r\nمجنون : 235\r\nمحتشم السلطنه ( حاجى - ) 10 ، 127 ، 213 ، 291\r\n\r\n","description":"","footnote":"","page_name":" 686 ","page_number":694},
  {"content":"\r\n\r\nمحسن ( آقا ميرزا - ) : 25\r\nمحسن آشتيانى ( آقا - ) 276\r\nمحسنى ( اصغر ) : 441\r\nمحمد ( ص ) : 319 ، 615\r\nمحمد ( پدر عبد الحسين هژير ) : 119\r\nمحمد ( حاجى ميرزا ملا - ) : 454\r\nمحمد ابن بابويه : 118\r\nمحمد تقى بنكدار ( حاجى - ) : 213\r\nمحمد تقى تعزيه‌گردان ( ميرزا - ) : 498\r\nمحمد تقى خان ( كلنل - ) : رجوع شود به پسيان\r\nمحمد چاقو : رجوع شود به درگاهى سرتيپ\r\nمحمد حسن غروى نائينى : 602\r\nمحمد حسن ميرزا قاجار ( وليعهد ) : 270 278 ، 504 ، 548 ، 568 ، 583 ، 607\r\nمحمد حسين استرآبادى ( شيخ - ) : 213\r\nمحمد حسين بنكدار ( حاجى - ) : 36\r\nمحمد حسين خان ( حاجى - ) سرتيپ فوج خلج قم : 446 ، 447\r\nمحمد حسين خان اديب الدوله : رجوع شود به اديب\r\nمحمد حسين رزار ( حاجى - ) : 36\r\nمحمد حسين مجتهد يزدى ( شيخ - ) : 213 392 ، 670\r\nمحمد خان ( امير لشكر - ) : 669\r\nمحمد رضا شاه پهلوى ( اعليحضرت همايون - شاهنشاهى ) : 175 ، 543\r\nمحمد ذكرياى رازى : 118\r\nمحمد سرابى : 26\r\nمحمد شاه قاجار : 329 ، 331 ، 446 ، 656 663\r\nمحمد شاه هندى : 322\r\nمحمد طاهر خان ( افسر قزاق ) : 468 ، 486\r\nمحمد على اردبيلى : 433\r\nمحمد عليشاه : 5 ، 202 ، 292 ، 297 ، 299 ، 453 ، 548 ، 656 ، 671\r\nمحمد على ميرزا : 29 ، 58 ، 540\r\nمحمد كاظم يزدى ( سيد - ) : 462\r\nمحمد لواسانى ( آقا ميرزا - ) 246 ، 247\r\nمحمد مجتهد قمى ( حاجى ميرزا - ) : 135 209\r\nمحمد وليخان : 506\r\nمحمود : 630\r\nمحمود ( سيد ) : 599\r\nمحمود آقا خان ( حاكم نظامى تهران ) : 503\r\nمحمود خان ملك الشعراء : 597\r\nمحمود محمود ( محمود خان پهلوى ) : 590 592 ، 593\r\nمخبر السلطنه ( حاجى مهديقلى هدايت ) :\r\n81 ، 118 ، 124 ، 128 ، 129 ، 130 ، 131 133 ، 134 ، 135 ، 307 ، 370 ، 371 372 ، 469 ، 550 ، 589\r\nمدرس ( سيد حسن ) : 5 ، 9 ، 10 ، 155 156 ، 157 ، 180 ، 195 ، 213 ، 267 340 ، 341 ، 342 ، 351 ، 373 ، 375 387 ، 462 ، 463 ، 464 ، 465 ، 466 491 ، 540 ، 541 ، 549 ، 550 ، 552 ، 553 554 ، 555 ، 556 ، 557 ، 558 ، 559 561 ، 562 ، 566 ، 585 ، 586 ، 587 588 ، 590 ، 594 ، 597 ، 603 ، 604 605 ، 606 ، 616 ، 625 ، 627 ، 628 ، 629 630 ، 637 ، 638 ، 639 ، 640 ، 655 657 ، 664\r\nمدير الملك ( محمود جم ) : رجوع شود به جم محمود\r\nمدير السلطنه : رجوع شود به مستوفى عبد اللّه\r\nمرآت ( اسماعيل ) : 530\r\nمرآت الملك ( پدر اسماعيل مرآت ) : 530\r\nمراد خان كرد : 519\r\nمرتضى خان ( سرتيپ - ) : 669\r\nمرتضى على : 153 ، 423\r\nمرتضى قليخان ( پسر صمصام السلطنهء بختيارى ) :\r\n510 ، 640\r\n\r\n","description":"","footnote":"","page_name":" 687 ","page_number":695},
  {"content":"\r\n\r\nمرنار : 68 ، 85 ، 482 ، 485 ، 531 609\r\nمرو : 69\r\nمروى ( حاجى محمد حسين خان ) : 249\r\nمستشار ( حسنعلى ) : 172 ، 203\r\nمستشار الدوله ( صادق صادق ) : 127 ، 291 605 ، 631 ، 670\r\nمستشار الملك ( ميرزا شفيع خان مستوفى ) :\r\n650\r\nمستشار نظام گرگانى : 172\r\nمستوفى ( ميرزا اسماعيل ) جد خاندان مستوفى :\r\n246\r\nمستوفى ( باقر ) پسر عبد اللّه مستوفى : 314 ، 646\r\nمستوفى ( ميرزا جعفر ) پسر حاجى ميرزا نصر اللّه 430\r\nمستوفى ( آقا ميرزا رضا ) پسر حاجى ميرزا نصر اللّه : 36 ، 126 ، 228 ، 326 ، 484 611\r\nمستوفى ( ميرزا زين العابدين خان ) پسر ميرزا محمود وزير : 326 ، 484\r\nمستوفى ( عبد اللّه - مدير السلطنه ) : چهار ، 359 ، 650 ، 651 ، 660 ، 674\r\nمستوفى ( ميرزا على اكبر خان ) پسر ميرزا محمود وزير : 326\r\nمستوفى ( ميرزا عليرضا ) پسر ميرزا محمود وزير :\r\n326\r\nمستوفى ( غلامعلى - سردار منظم ) : 326 451 ، 650\r\nمستوفى ( فتح اللّه ) پسر حاجى ميرزا نصر اللّه :\r\n8 ، 9 ، 118 ، 135 ، 208 ، 228 ، 238 326 ، 395\r\nمستوفى ( ميرزا محمد ) پسر حاجى ميرزا نصر اللّه :\r\n227\r\nمستوفى ( ميرزا محمد على خان ) پسر ميرزا محمود وزير : 297 ، 449 ، 451 ، 484 ، 566\r\nمستوفى ( ميرزا محمود وزير ) : 230 ، 326 449 ، 580\r\nمستوفى ( مريم ) همسر عبد اللّه مستوفى : 313 366 ، 644 ، 646 ، 650 ، 651 ، 653 659\r\nمستوفى ( حاجى ميرزا نصر اللّه ) : 272\r\nمستوفى ( نصر اللّه ) پسر عبد اللّه مستوفى : 313 646 ، 654 ، 655\r\nمستوفى ( نبره ) دختر عبد اللّه مستوفى : 313\r\nمستوفى ( هوروش ) دختر عبد اللّه مستوفى : 654\r\nمستوفى الممالك ( ميرزا حسن ) : دو ، 11 24 ، 25 ، 30 ، 31 ، 34 ، 38 ، 48 124 ، 132 ، 172 ، 203 ، 212 ، 213 275 ، 277 ، 302 ، 360 ، 387 ، 468 550 ، 552 ، 553 ، 554 ، 555 ، 556 557 ، 558 ، 566 ، 567 ، 585 ، 603 606 ، 623 ، 631 ، 657 ، 661 ، 663 664\r\nمشار الدوله ( نظام الدين حكمت ) : 10 ، 605\r\nمشار السلطنه : 213 ، 291\r\nمشار الملك : 5 ، 6 ، 21 ، 28 ، 31 ، 34 ، 45 ، 46 ، 47 ، 54 ، 55 ، 275 ، 337 ، 564 ، 631 ، 642\r\nمشاور الممالك ( عليقلى انصارى ) : 73 ، 127 133 ، 147 ، 178 ، 179 ، 180 ، 182 183 ، 185 ، 186 ، 189 ، 193 ، 194 202 ، 551\r\nمشير اكرم : 298\r\nمشير الدوله ( حسن پيرنيا ) : 30 ، 73 ، 74 124 ، 125 ، 126 ، 127 ، 128 ، 129 133 ، 135 ، 136 ، 138 ، 139 ، 140 141 ، 143 ، 148 ، 154 ، 155 ، 157 163 ، 164 ، 165 ، 167 ، 172 ، 173 176 ، 177 ، 186 ، 194 ، 196 ، 199 ، 200 203 ، 207 ، 212 ، 213 ، 222 ، 228 254 ، 268 ، 275 ، 277 ، 302 ، 335\r\n\r\n","description":"","footnote":"","page_name":" 688 ","page_number":696},
  {"content":"\r\n\r\n336 ، 337 ، 360 ، 373 ، 402 ، 468 469 ، 470 ، 472 ، 477 ، 484 ، 485 486 ، 499 ، 501 ، 502 ، 503 ، 527 546 ، 557 ، 559 ، 560 ، 561 ، 563 566 ، 567 ، 585 ، 599 ، 603 ، 606 ، 611 612 ، 631 ، 657\r\nمشير الدوله ( ميرزا حسين خان ) : 274\r\nمشير الدوله ( يحيى خان ) : 295\r\nمشير السلطنه : 465\r\nمشيرى ( مير موسى خان ) : 46\r\nمصدق ( دكتر محمد - مصدق السلطنه ) : 31 228 ، 254 ، 255 ، 375 ، 468 ، 469 470 ، 484 ، 517 ، 536 ، 550 ، 585 603 ، 606 ، 631 ، 665 ، 666\r\nمصطفى ( حاجى - ) تفنگ‌ساز : 502\r\nمصطفى خان ( حاجى ميرزا - ) شوهر خواهر عبد اللّه مستوفى : 8\r\nمظاهر ( خانم - ) : 629\r\nمظاهر ( محمد ) : 85 ، 471 ، 473\r\nمظفر الدينشاه : 58 ، 83 ، 157 ، 172 276 ، 277 ، 291 ، 293 ، 297 ، 300 369 ، 460 ، 571 ، 593 ، 635 ، 636 637 ، 656\r\nمظفر فيروز : 200 ، 423 ، 428\r\nمعاضد السلطنه ( ابو الحسن پيرنيا ) : 272 ، 570 606 ، 631\r\nمعتمد التجار : 537 ، 541\r\nمعتمد الدوله : چهار\r\nمعتمد الدوله ( فرهاد ميرزا ) : 276 ، 329 369\r\nمعتمد السلطنه ( ميرزا ابراهيم ) : 22 ، 232 276 ، 277\r\nمعتمد السلطنه ( عبد اللّه وثوق ) : 46 ، 375 586\r\nمعتمد الملك ( ميرزا حسين خان ) : 294\r\nمعزز الدوله ( نبوى ) : 225\r\nمعصومه ( حضرت - ) : 601\r\nمعين التجار بوشهرى ( حاجى - ) 10 ، 127\r\nمعين الدوله ( حاجى - ) : 589\r\nمفتاح الملك : 530\r\nمقبلى ( سرهنگ - ) : 435 ، 438\r\nمقتدر ( مصطفى ) : 158\r\nمقدم ( سرلشكر حسين ) : 519 ، 522 ، 524 655\r\nمكاسكى : 528 ، 529 ، 532\r\nمكرم السلطان : 523\r\nمكى ( حسين ) : 515 ، 567 ، 639\r\nملا آقاى دربندى : 296\r\nملاصدراى شيرازى : 118\r\nملا نصر الدين : 55 ، 413\r\nملك‌آرا ( عباس ميرزا ) : رجوع شود به عباس ميرزا\r\nملك الشعراى بهار : 342 ، 550 ، 606 ، 626 ، 627 ، 630 ، 631 ، 662 ، 663\r\nملكشاه سلجوقى : 101 ، 118\r\nممتاز الدوله : 10 ، 127 ، 213 ، 291\r\nمنتخب الدوله : 25\r\nمنتسكيو : 274\r\nمنتصر السلطان ( خواجوى ) : 392\r\nمنشور الملك : 184 ، 186 ، 189 ، 551\r\nمنطق الملك : 237\r\nمؤتمن الملك ( حسين پيرنيا ) : 74 ، 124 213 ، 544 ، 557 ، 558 ، 562 ، 563 585 ، 586 ، 587 ، 594 ، 598 ، 599 ، 630 ، 661\r\nموچول ميرزا : رجوع شود به عز الدوله عبد الصمد ميرزا\r\nموسى ( تفنگ‌ساز ) : 502\r\nموسى ( پيغمبر ) : 325 ، 596\r\nموسولينى : 319\r\nموقر الدوله ( حاجى ميرزا محمود خان موقر ) :\r\n8 ، 225 ، 247 ، 295\r\n\r\n","description":"","footnote":"","page_name":" 689 ","page_number":697},
  {"content":"\r\n\r\nمول : 533\r\nمولوتف : 420 ، 421\r\nمولوى : 47 ، 166 ، 235 ، 320 ، 342 353 ، 448\r\nمونس ( ميرزا على حسن ) : 24\r\nمؤيد الاسلام ( مؤيد احمدى ) : 209 ، 210 212 ، 213 ، 214 ، 215 ، 216 ، 217\r\nمهدعليا ( مادر ناصر الدينشاه ) : 316 ، 317 318\r\nمهدى كاتب اصفهانى ( ميرزا - ) : 119\r\nمهدى مباشر ( ميرزا - ) : 9 ، 212 ، 658 659\r\nمهذب الملك ( ميرزا عبد الحسين خان ) : 203 204\r\nمهراد ( ابو القاسم ) : 8 ، 9\r\nمهراد ( عباس ) : 8 ، 9\r\nمهراد ( محمد رضا ) : 8 ، 9\r\nمهين ( سروان ) : 919\r\nميثم تمار : 229\r\nميرابو : 599\r\nميرداماد : 118\r\nميرزاقاى شيرازى : 663\r\nميرزا بزرگ ( پدر ميرزا كوچك خان ) : 364\r\nميرزا شهاب كرمانى ( پدر دكتر بقائى ) : 671\r\nميرزا كوچك خان ( ميرزا يونس ) : 6 ، 7 27 ، 28 ، 125 ، 359 ، 360 ، 361 362 ، 363 ، 364\r\nميرزا يانس : 213\r\nميرهاشم : 41\r\nميليتر بلژيكى ( رئيس ارزاق ) : 6 ، 28 ، 35 36 ، 68 ، 85 ، 485\r\nميليتر ( مدير پست ) برادر ميليتر رئيس ارزاق :\r\n85 ، 485\r\nميليسپو ( دكتر - ) : 166 ، 175 ، 253 473 ، 505 ، 527 ، 528 ، 529 ، 530 531 ، 532 ، 533 ، 534 ، 546 ، 550 607 ، 608 ، 609 ، 638 ، 640 ، 655\r\n\r\n« ن »\r\nناپلئون بناپارت : 201 ، 305\r\nناتالى خانم ( عيال اقبال السلطنه ) : 579\r\nنادر شاه افشار : 101 ، 507 ، 512 ، 602 ، 322\r\nناصر ( حسن ) : 226 ، 228\r\nناصر الدينشاه : 58 ، 224 ، 233 ، 274 276 ، 291 ، 296 ، 297 ، 316 ، 321 322 ، 329 ، 330 ، 332 ، 363 ، 369 397 ، 459 ، 490 ، 500 ، 507 ، 508 510 ، 528 ، 552 ، 581 ، 597 ، 632 635 ، 656\r\nناصر السلطنه ( عبد الحسين خان ) : رجوع شود به عبد الحسين خان كفرى\r\nناصر السلطنه ( ميرزا نصر اللّه خان طباطبائى - ديبا ) : 294 ، 297 ، 298 ، 301\r\nناصر الملك : 30 ، 64 ، 74 ، 122\r\nناصر خسرو : 118\r\nناصر ديوان : 41\r\nناطق ( جواد ) : 410\r\nناطق ( پسر مرحوم جواد ناطق ) : 410\r\nناظم الدوله ( ديبا ) : 291\r\nنامدار ( شيخ غلامرضا خان ) : 308 ، 589\r\nنامدار ( دكتر مهدى ) : 323\r\nنايب چلوئى : 629\r\nنايب حسين كاشى : 26 ، 41 ، 43 ، 59\r\nنائينى ( ميرزا ابو القاسم سلطان الحكماء ) :\r\nرجوع شود به سلطان الحكماء\r\nنائينى ( ميرزا رضا خان ) : 476 ، 477\r\nنجد السلطنه : 348\r\nنخجوان ( سرهنگ كربلائى على ) : 520\r\nندامانى ( ناصر - ناصر الاسلام گيلانى ) : 206\r\nندرقلى ( نادرشاه افشار ) : رجوع شود به نادر شاه\r\nنصر الملك ( حسنعلى هدايت ) : 179 ، 185 550\r\nنصر اللّه ( ارباب - ) : 407 ، 425 ، 426\r\n\r\n","description":"","footnote":"","page_name":" 690 ","page_number":698},
  {"content":"\r\n\r\nنصر اللّه ميرزا ( پسر نادر شاه ) : 322\r\nنصرت الدوله فيروز ( فرمانفرما ) : 46 ، 47 63 ، 73 ، 122 ، 123 ، 124 ، 142 ، 154 ، 163 ، 214 ، 329 ، 337 ، 340 341 ، 342 ، 612 ، 657\r\nنظام العلماء ( ديبا ) : 291 ، 292 ، 293\r\nنظامى : 118 ، 193 ، 396\r\nنظر ( كدخدا - ) : 289\r\nنقدى ( على آقا امير لشكر ) : 669\r\nنوز : 83 ، 84 ، 85 ، 86 ، 87 ، 324 ، 485 ، 547\r\nنوئل ( ماژور ، كلنل - ) : 361\r\nنير الملك ( رضا قلى هدايت ) : 468\r\nنيكلاى دوم ( رمانف ) : 330 ، 547\r\nنيو : 68\r\n\r\n« و »\r\nوالدين : رجوع شود به اولييانف\r\nوثوق ( حسن - وثوق الدوله ) : رجوع شود به وثوق الدوله\r\nوثوق الدوله ( حسن وثوق ) : 5 ، 6 ، 7 ، 8 ، 9 ، 10 ، 11 ، 24 ، 36 ، 38 ، 73 119 ، 120 ، 122 ، 123 ، 124 ، 126 127 ، 129 ، 132 ، 133 ، 135 ، 136 137 ، 138 ، 140 ، 142 ، 143 ، 146 156 ، 157 ، 158 ، 162 ، 163 ، 164 170 ، 171 ، 173 ، 179 ، 186 ، 195 196 ، 199 ، 207 ، 221 ، 232 ، 257 276 ، 335 ، 336 ، 337 ، 343 ، 360 399 ، 400 ، 402 ، 467 ، 472 ، 485 644 ، 653\r\nورانگل : 7 ، 123 ، 124 ، 132 ، 137 138 ، 142 ، 145 ، 146 ، 147 ، 148 ، 171\r\nوزير حضور : رجوع شود به قوام السلطنه احمد قوام\r\nوزير دفتر ( ميرزا حسين ) پسر ميرزا هدايت :\r\n276\r\nوزير دفتر ( ميرزا هدايت ) : 276 ، 320\r\nوستداهل : 564 ، 581 ، 582 ، 629\r\nوكيل الرعاياى همدانى : 392 ، 530\r\nويشينسكى : 153 ، 259 ، 416 ، 417 ، 452\r\nويكتورهوگو : سه ، 313\r\nويلسن ( پرزيدنت - ) : رئيس جمهور آمريكا :\r\n72 ، 113\r\n\r\n« ه »\r\nهاشم خان ( پدر ميرزا محمد تقى قوام الدوله ) :\r\n276\r\nهادى ( ميرزا - ) پسر آقاسى بيك : 276\r\nهارت ( مستر - ) قنسول سابق انگليس در قزوين : 85 ، 120 ، 126\r\nهارون : 596\r\nهاشمى ( سرهنگ - سرتيپ ) : 433 ، 436 437 ، 438 ، 440 ، 441 ، 442\r\nهانرى ( خياط امپراطورى روسيه ) : 233\r\nهانرى چهارم : 407\r\nهاوارد : 492 ، 493 ، 494 ، 626\r\nهدايت ( رضا قلى خان ) : 307\r\nهدايت ( رضا قلى - نير الملك ) رجوع شود به نير الملك\r\nهدايت ( حسنعلى - نصر الملك ) : رجوع شود به نصر الملك\r\nهدايت ( مهديقلى - مخبر السلطنه ) : رجوع شود به مخبر السلطنه\r\nهژير ( عبد الحسين ) : 119 ، 139\r\nهمايونى ( سرتيپ ) : 436 ، 438 ، 440\r\nهمه‌رشيد : 441\r\nهنسنس ( مسيو ) : 85\r\nهوسن : 238\r\nهيتلر : 319 ، 385\r\n\r\n« ى »\r\nياسائى : 662 ، 665\r\nياقوت حموى : 117\r\nيالمارسن سوئدى ( كلنل - ژنرال - ) : 43\r\n\r\n","description":"","footnote":"","page_name":" 691 ","page_number":699},
  {"content":"\r\n\r\n120 ، 198 ، 345 ، 371\r\nيزدجرد سوم : 304\r\nيزدى ( شيخ محمد حسين ) : رجوع شود به محمد حسين يزدى\r\nيزدى ( دكتر مرتضى ) : 428\r\nيزيد بن معاويه : 103\r\nيعقوب ( پيغمبر ) : 400 ، 608\r\nيعقوب‌اف : 415\r\nيفرم : 41\r\nيمين الملك : 213\r\nيوسف ( سيد - ) : 374\r\nيوسف خان ( سرهنگ - ) : 591\r\nيونس ( ميرزا - ) : رجوع شود به ميرزا كوچك خان\r\n\r\n","description":"","footnote":"","page_name":" 692 ","page_number":700},
  {"content":"\r\n\r\n\r\nفهرست نامهاى اماكن - قبايل - كتب - روزنامه‌ها »\r\n\r\n« آ »\r\nآبادان : 104 ، 429 ، 633 ، 634 ، 637 ، 673\r\nآباده : 509\r\nآب كوه : 328\r\nآذربايجان : 7 ، 21 ، 23 ، 27 ، 39 ، 41 60 ، 61 ، 63 ، 125 ، 128 ، 129 ، 130 131 ، 135 ، 137 ، 145 ، 152 ، 153 166 ، 190 ، 243 ، 256 ، 276 ، 284 292 ، 293 ، 297 ، 348 ، 349 ، 350 351 ، 353 ، 355 ، 356 ، 357 ، 359 362 ، 363 ، 365 ، 366 ، 368 ، 370 371 ، 372 ، 398 ، 402 ، 409 ، 411 412 ، 413 ، 415 ، 419 ، 420 ، 421 422 ، 423 ، 424 ، 428 ، 429 ، 430 431 ، 432 ، 435 ، 436 ، 437 ، 438 439 ، 441 ، 443 ، 445 ، 447 ، 448 449 ، 455 ، 456 ، 458 ، 469 ، 470 501 ، 507 ، 509 ، 512 ، 514 ، 515 516 ، 517 ، 518 ، 519 ، 521 ، 522 524 ، 531 ، 536 ، 537 ، 543 ، 544 575 ، 576 ، 577 ، 578 ، 580 ، 581 585 ، 611 ، 613 ، 640 ، 641 ، 643 661 ، 672\r\nآرارات ( كوه ) : 520 ، 577\r\nآستارا . 184 ، 185 ، 186 ، 436 ، 438 440 ، 456\r\nآستاراى روس : 438\r\nآسيا : 75 ، 77 ، 83 ، 90 ، 91 ، 98 101 ، 158 ، 160\r\nآشوراده ( جزيره ) : 190 ، 192\r\nآفريقا : 70 ، 75 ، 77 ، 81 ، 101 ، 108 166 ، 328\r\nآقابابا : 136 ، 141 ، 155 ، 170 ، 173 176 ، 199 ، 201\r\nآقا شيخ هادى ( چهارراه - ) : 618 ، 622\r\nآقا شيخ هادى ( خيابان ) : 619\r\nآقا شيخ هادى ( سقاخانهء چهارراه - ) : 617\r\nآقاعزيز ( كوچهء - ) : 465\r\nآق‌كند : 436 ، 437\r\nآل عمران ( سورهء - ) : 115 ، 116\r\nآلمان : 7 ، 24 ، 28 ، 29 ، 41 ، 96 98 ، 144 ، 146 ، 150 ، 152 ، 158 159 ، 305 ، 321 ، 381 ، 383 ، 391 396 ، 406 ، 409 ، 411 ، 414\r\nآل محسين ( شيوخ - ) : 631\r\nآمريكا : 7 ، 62 ، 63 ، 65 ، 70 ، 72 73 ، 77 ، 79 ، 81 ، 95 ، 97 ، 99 113 ، 142 ، 143 ، 146 ، 150 ، 152 153 ، 154 ، 159 ، 160 ، 167 ، 202 352 ، 396 ، 409 ، 414 ، 417 ، 440 452 ، 457 ، 459 ، 528 ، 584 ، 593 608 ، 619 ، 622 ، 624\r\n\r\n« الف »\r\nابطال الباطل ( رساله بقلم عبد اللّه مستوفى ) :\r\n11 ، 118 ، 119 ، 122 ، 123 ، 167 ، 227 337 ، 343 ، 360 ، 399 ، 485\r\nاتابكى ( كوچهء - ) : 613\r\nاتازونى : 72 ، 73 ، 95 ، 99 ، 100\r\nاترك ( رود ) : 70 ، 192\r\nاحزاب ( سورهء - ) : 115\r\nاخگر ( روزنامه ) : 120\r\n\r\n","description":"","footnote":"","page_name":" 693 ","page_number":701},
  {"content":"\r\n\r\nاديب ( دبيرستان ) : 133\r\nاراك ( عراق ) : 36 ، 41 ، 157 ، 286 357 ، 513 ، 655\r\nاردبيل : 131 ، 366 ، 370 ، 436 ، 438 508 ، 522\r\nارس ( رود ) : 522\r\nارسباران : 522\r\nارك ( بناى باستانى در تبريز ) : 442\r\nارك ( خيابان ) : 211 ، 235 ، 668\r\nارك ( ميدان ) : 231 ، 668\r\nارمنستان : 7 ، 60 ، 61 ، 63 ، 120 ، 357\r\nاروپا : 10 ، 11 ، 12 ، 41 ، 44 ، 45 49 ، 63 ، 71 ، 72 ، 98 ، 99 ، 101 ، 104 ، 122 ، 123 ، 124 ، 140 ، 142 143 ، 146 ، 156 ، 158 ، 196 ، 253 254 ، 270 ، 278 ، 279 ، 280 ، 281 282 ، 285 ، 286 ، 287 ، 294 ، 296 304 ، 345 ، 349 ، 400 ، 414 ، 467 469 ، 471 ، 473 ، 481 ، 504 ، 505 526 ، 546 ، 548 ، 549 ، 564 ، 567 570 ، 578 ، 584 ، 657 ، 658\r\nاروميه : رجوع شود به رضائيه\r\nاروميه ( رضائيه ) : درياچه : رجوع شود به رضائيه درياچه\r\nاسپانيا : 72 ، 160 ، 188 ، 351 ، 370 546 ، 624\r\nاستالينگراد : 396\r\nاستانبول : 133\r\nاستخر : 69\r\nاسترآباد ( گرگان ) : 41 ، 307 ، 398 506 ، 590\r\nاستراليا : 75 ، 77 ، 89 ، 160 ، 161\r\nاستونى : 140\r\nاسدآباد همدان : 506 ، 507\r\nاسعد ( خانوادهء - ) : 509\r\nاسكاتلند : 78\r\nاسكانديناوى ( شبه جزيره ) : 106 ، 140 146\r\nاسكو : 139\r\nاسلامبول ( خيابان ) : 240\r\nاسلاو : 192\r\nاشكانيان : 304\r\nاشكور : 658\r\nاشنو : 516\r\nاصفهان : 11 ، 41 ، 44 ، 80 ، 83 ، 120 250 ، 374 ، 446 ، 463 ، 474 ، 507 512 ، 530 ، 536 ، 546 ، 581 ، 613 633 ، 640 ، 641 ، 672\r\nاصول كافى ( كتاب ) : 658\r\nاطريش : 98 ، 201 ، 277 ، 305 ، 381 571\r\nاطلاعات ( روزنامه ) : 439\r\nافشار ( ايل ) : 506\r\nافشار اروميه ( ايل ) : 506\r\nافشار تكاب و شاهين‌دژ ( ايل ) : 506\r\nافشار خراسان ( ايل ) : 506\r\nافشار خمسه ( ايل ) : 506\r\nافشاريه كرمان ( ايل ) : 506 ، 507\r\nافشاريه : 632\r\nافغانستان : 60 ، 61 ، 63 ، 118 ، 519 555 ، 596 ، 615\r\nاقدام ( روزنامه ) : 441 ، 445 ، 448\r\nاقليد : 509\r\nاقيانوس كبير : 414\r\nاقيانوسيه : 77 ، 158\r\nالبرز ( كوه ) : 241 ، 304\r\nالماسيه ( خيابان ) : 231 ، 582\r\nالوار ( ايل ) : 508 ، 510 ، 633 ، 641\r\nاليكائى ( ايل ) : 506\r\nامويان : 230\r\nامين الدوله ( قنات - ) : 241\r\nامين السلطان ( پارك - ) : 191\r\n\r\n","description":"","footnote":"","page_name":" 694 ","page_number":702},
  {"content":"\r\n\r\nاندونزى : 417\r\nانزانى ( ايل ) : 506\r\nانزلى : 6 ، 38 ، 123 ، 124 ، 127 ، 139 140 ، 146 ، 147 ، 167 ، 170 ، 171 173 ، 179 ، 189 ، 192 ، 193 ، 200 360 ، 361\r\nانقلاب كبير فرانسه ( كتاب ) : 119\r\nانگليس - انگلستان : دو ، 7 ، 11 ، 12 13 ، 14 ، 17 ، 18 ، 19 ، 23 ، 24 ، 29 ، 30 ، 33 ، 36 ، 37 ، 38 ، 39 ، 40 ، 41 ، 43 ، 44 ، 45 ، 49 ، 60 ، 61 62 ، 64 ، 66 ، 69 ، 70 ، 71 ، 72 ، 73 ، 74 ، 75 ، 76 ، 77 ، 78 ، 79 ، 80 ، 81 ، 82 ، 83 ، 84 ، 86 ، 87 ، 88 ، 89 ، 91 ، 92 ، 93 ، 94 ، 95 ، 96 ، 97 ، 98 ، 99 ، 100 ، 101 ، 102 ، 105 107 ، 110 ، 113 ، 117 ، 118 ، 122 123 ، 124 ، 125 ، 132 ، 137 ، 138 139 ، 140 ، 141 ، 142 ، 143 ، 145 146 ، 147 ، 148 ، 149 ، 152 ، 153 154 ، 158 ، 159 ، 160 ، 161 ، 162 ، 163 ، 164 ، 165 ، 167 ، 170 171 ، 172 ، 173 ، 178 ، 179 ، 180 181 ، 184 ، 185 ، 186 ، 192 ، 196 198 ، 200 ، 201 ، 203 ، 220 ، 221 222 ، 234 ، 252 ، 256 ، 257 ، 258 260 ، 261 ، 264 ، 285 ، 286 ، 305 314 ، 326 ، 327 ، 328 ، 335 ، 343 360 ، 361 ، 364 ، 366 ، 396 ، 399 401 ، 410 ، 414 ، 415 ، 440 ، 442 452 ، 492 ، 493 ، 494 ، 495 ، 496 497 ، 513 ، 524 ، 551 ، 555 ، 566 571 ، 636 ، 642 ، 643 ، 644 ، 647\r\nاورگنج ( سفرنامه ) : 307\r\nاهر : 514 ، 522\r\nاهواز : 633 ، 641\r\nايتاليا ، 98 ، 160 ، 201 ، 305\r\nايران : دو ، 5 ، 7 ، 11 ، 12 ، 13 ، 14 15 ، 17 ، 18 ، 19 ، 20 ، 22 ، 23 ، 24 ، 29 ، 30 ، 34 ، 36 ، 37 ، 38 ، 39 ، 40 ، 41 ، 43 ، 44 ، 45 ، 49 ، 53 ، 56 ، 57 ، 58 ، 59 ، 60 ، 61 ، 62 ، 63 ، 64 ، 65 ، 66 ، 68 ، 69 ، 70 ، 71 ، 72 ، 73 ، 74 ، 75 ، 76 ، 77 ، 78 79 ، 80 ، 81 ، 82 ، 83 ، 84 ، 85 ، 86 ، 87 ، 88 ، 89 ، 90 ، 91 ، 92 ، 93 94 ، 95 ، 96 ، 97 ، 99 ، 100 ، 101 103 ، 104 ، 105 ، 106 ، 107 ، 109 112 ، 113 ، 114 ، 117 ، 118 ، 120 122 ، 123 ، 125 ، 126 ، 127 ، 128 129 ، 130 ، 131 ، 132 ، 133 ، 136 137 ، 138 ، 139 ، 140 ، 141 ، 142 143 ، 144 ، 145 ، 146 ، 147 ، 148 150 ، 151 ، 152 ، 153 ، 154 ، 155 ، 157 ، 158 ، 159 ، 161 ، 162 163 ، 164 ، 165 ، 166 ، 167 ، 168 170 ، 171 ، 172 ، 173 ، 174 ، 175 177 ، 178 ، 180 ، 181 ، 183 ، 184 185 ، 186 ، 189 ، 190 ، 191 ، 192 193 ، 194 ، 195 ، 196 ، 197 ، 199 201 ، 202 ، 207 ، 217 ، 218 ، 219 220 ، 221 ، 223 ، 229 ، 237 ، 238 239 ، 252 ، 253 ، 254 ، 256 ، 257 258 ، 260 ، 261 ، 263 ، 264 ، 271 275 ، 279 ، 280 ، 285 ، 286 ، 287 293 ، 314 ، 322 ، 323 ، 325 ، 326 327 ، 328 ، 329 ، 330 ، 335 ، 339 343 ، 345 ، 351 ، 352 ، 355 ، 356 ، 357 358 ، 359 ، 361 ، 362 ، 366 ، 367 369 ، 371 ، 382 ، 383 ، 390 ، 396 398 ، 399 ، 400 ، 401 ، 402 ، 403 404 ، 405 ، 406 ، 408 ، 409 ، 410\r\n\r\n","description":"","footnote":"","page_name":" 695 ","page_number":703},
  {"content":"\r\n\r\n411 ، 412 ، 414 ، 415 ، 416 ، 417 418 ، 419 ، 420 ، 421 ، 422 ، 423 424 ، 426 ، 428 ، 429 ، 430 ، 431 432 ، 434 ، 439 ، 440 ، 443 ، 447 ، 448 449 ، 453 ، 454 ، 455 ، 456 ، 457 458 ، 459 ، 466 ، 467 ، 469 ، 471 472 ، 474 ، 485 ، 487 ، 488 ، 489 491 ، 492 ، 493 ، 694 ، 496 ، 497 499 ، 502 ، 503 ، 504 ، 505 ، 506 509 ، 511 ، 512 ، 513 ، 519 ، 520 523 ، 524 ، 525 ، 527 ، 529 531 ، 533 ، 544 ، 546 ، 547 ، 548 549 ، 550 ، 551 ، 552 ، 553 ، 555 562 ، 565 ، 566 ، 570 ، 571 ، 572 576 ، 577 ، 578 ، 583 ، 584 ، 596 601 ، 602 ، 605 ، 619 ، 620 ، 623 624 ، 625 ، 626 ، 631 ، 632 ، 633 637 ، 642 ، 643 ، 644 ، 645 ، 646 647 ، 648 ، 656 ، 670 ، 672\r\nايران ( روزنامه ) : 46 ، 64 ، 162\r\nايرلند : 78 ، 101 ، 118\r\nايزوستيا ( روزنامه ) : 358 ، 359 ، 394 406 ، 415\r\nايوان كيف : 46\r\n\r\n« ب »\r\nبابا باغى : 130\r\nباب همايون ( خيابان ) : 211 ، 212 ، 231 ، 235 ، 668\r\nبادكوبه - باكو : 7 ، 27 ، 63 ، 123 ، 124 ، 125 ، 127 ، 132 ، 138 ، 146 148 ، 159 ، 184 ، 186 ، 193 ، 359 441 ، 577\r\nباصرى ( ايل ) : 509\r\nباغ سردار : 241\r\nباغ سردار محتشم : 504\r\nباغشاه : 41 ، 207 ، 370 ، 371 ، 469 546 ، 614\r\nباغشاه ( فين كاشان ) : 395\r\nباغ فردوس : 250 ، 251\r\nباغ فردوس شميران : 611\r\nباغ گلستان : 487\r\nباغ لاله‌زار : 241\r\nباغ مجد الدوله : 10\r\nباغ وزارت فوايد عامه : 668 ، 669\r\nباقرآباد : 425\r\nبانك استقراضى : 189 ، 191\r\nبانك انگليس : 48 ، 60 ، 194\r\nبانك شاهنشاهى : 168 ، 186 ، 217 ، 328\r\nبانه : 368 ، 441 ، 524\r\nبجنورد : 509\r\nبچاقچى ( ايل ) : 506\r\nبحراسود : 111 ، 396\r\nبحر خزر : 123 ، 125 ، 138 ، 189 ، 507\r\nبحر شمال : 563\r\nبحرين : 563\r\nبخارا : 77 ، 475 ، 504\r\nبختيارى ( ايل ) : 41 ، 255 ، 508 ، 509 623 ، 633 ، 640\r\nبرائه ( سورهء - ) : 246\r\nبربرى ( ايل ) : 506\r\nبرلن : 168 ، 350 ، 391 ، 396 ، 423\r\nبرمه : 27 ، 160\r\nبروجرد : 27 ، 41 ، 221 ، 510 ، 511 580 ، 597 ، 633\r\nبريتانياى كبير : 70 ، 78 ، 117 ، 161 ، 257\r\nبزداغ : 523\r\nبه سمت اصفهان ( كتاب تاليف پيرلوتى ) : 621\r\nبصره : 144 ، 145 ، 429 ، 636 ، 641\r\nبغداد : 9 ، 124 ، 177 ، 329 ، 454 469 ، 506 ، 567 ، 570 ، 641\r\nبلانشت ( نمايشنامه ) : 286\r\n\r\n","description":"","footnote":"","page_name":" 696 ","page_number":704},
  {"content":"\r\n\r\nبلغار : 98 ، 140\r\nبلوچستان : 77 ، 488\r\nبمبئى : 546\r\nبندر ديلم : 641\r\nبندر شاهپور : 673\r\nبندرعباس : 608 ، 633 ، 673\r\nبنى طرف ( قبيله ) : 631 ، 647\r\nبنى كعب ( قبيله ) : 631 ، 647\r\nبوربور ( ايل ) : 506\r\nبوشهر : 83 ، 254 ، 429 ، 546\r\nبوكان : 368 ، 516 ، 524\r\nبومهن : 345\r\nبويراحمدى ( ايل ) : 508 ، 512\r\nبهارستان ( مجلس شورايملى ) : 278 ، 499 503 ، 553 ، 554 ، 557 ، 558 ، 559 583 ، 595 ، 597 ، 598 ، 599 ، 600 627 ، 628 ، 630\r\nبهارستان ( ميدان - ميدان مجلس ) : 237 469 ، 589 ، 598 ، 644\r\nبهارلو ( ايل ) : 509\r\nبهمن شير ( رود ) : 634\r\nبهنام : 425\r\nبيات ( طايفهء - ) : 506\r\nبيجار : 438\r\nبيرانوند ( ايل ) : 510\r\nبيستون : 577\r\nبيروت : 570 ، 656\r\nبين النهرين : 7 ، 37 ، 103 ، 140 ، 144 146 ، 172 ، 196 ، 360 ، 449 ، 451 620 ، 643\r\n\r\n« پ »\r\nپاريس : 28 ، 73 ، 122 ، 123 ، 184 313 ، 503 ، 546 ، 602 ، 640 ، 641 647 ، 658\r\nپامنار : 191\r\nپاناما : 99\r\nپراودا ( روزنامه ) : 358 ، 359 ، 394 406 ، 415\r\nپرتقال : 99\r\nپزوا : 642\r\nپشتكوه : 263 ، 640 ، 641\r\nپطرز بورغ : 184 ، 211 ، 233 ، 277 310 ، 406 ، 461 ، 471 ، 577\r\nپطروگراد : 146\r\nپل دختر : 436\r\nپلدشت ( عرب‌لر ) : 576\r\nپهلوى ( خيابان ) : 244 ، 245 ، 600 645\r\nپيشداديان : 304\r\nپيكار ( روزنامه ) : 119 ، 503\r\n\r\n« ت »\r\nتاكستان قزوين : 411\r\nتبريز ، 26 ، 41 ، 125 ، 128 ، 129 130 ، 167 ، 168 ، 190 ، 243 ، 291 292 ، 293 ، 297 ، 349 ، 350 ، 351 355 ، 366 ، 370 ، 371 ، 372 ، 373 399 ، 410 ، 413 ، 415 ، 416 ، 422 424 ، 428 ، 429 ، 430 ، 431 ، 432 435 ، 436 ، 437 ، 438 ، 439 ، 440 ، 441 442 ، 443 ، 449 ، 469 ، 490 ، 509 512 ، 515 ، 516 ، 517 ، 518 ، 524 536 ، 537 ، 538 ، 539 ، 575 ، 576 577 ، 578 ، 579 ، 580 ، 581 ، 646 673\r\nتجريش : 242 ، 244 ، 331 ، 535 ، 646\r\nتخت مرمر : 621 ، 671\r\nتربت حيدريه : 125\r\nتربيت ( روزنامه ) : 298\r\nترك ( طايفه‌اى در مازندران ) : 506\r\nتركستان : 33 ، 60 ، 61 ، 77 ، 101 111 ، 475\r\n\r\n","description":"","footnote":"","page_name":" 697 ","page_number":705},
  {"content":"\r\n\r\nتركمانچاى ( عهدنامهء - ) : 81 ، 83 ، 442\r\nتركيه : 41 ، 73 ، 140 ، 146 ، 167 196 ، 371 ، 518 ، 523 ، 577 ، 578 615\r\nتفليس : 101\r\nتكاب ( تيكان‌تپه ) : 243 ، 366 ، 436 438 ، 456 ، 506 ، 507\r\nتنبيه ( روزنامهء فكاهى ) : 24\r\nتوپخانه ( ميدان سپه ) : 40 ، 231 ، 235 240 ، 242 ، 292 ، 494 ، 582 ، 622 669\r\nتوران : 304\r\nتهران : سه ، 6 ، 8 ، 9 ، 10 ، 12 ، 28 34 ، 35 ، 38 ، 40 ، 41 ، 44 ، 46 ، 47 49 ، 72 ، 73 ، 77 ، 78 ، 80 ، 83 100 ، 121 ، 123 ، 125 ، 127 ، 131 135 ، 139 ، 151 ، 152 ، 155 ، 156 158 ، 161 ، 162 ، 167 ، 170 176 ، 177 ، 178 ، 184 ، 186 189 ، 195 ، 198 ، 199 ، 202 ، 205 206 ، 207 ، 209 ، 210 ، 211 ، 215 216 ، 223 ، 224 ، 234 ، 237 ، 240 ، 241 244 ، 249 ، 250 ، 252 ، 254 ، 255 257 ، 258 ، 261 ، 267 ، 268 ، 271 272 ، 273 ، 275 ، 280 ، 283 ، 284 289 ، 290 ، 293 ، 297 ، 298 ، 314 324 ، 334 ، 343 ، 344 ، 345 ، 347 348 ، 350 ، 355 ، 356 ، 357 ، 362 366 ، 370 ، 372 ، 373 ، 377 397 ، 402 ، 413 ، 414 ، 415 ، 418 421 ، 422 ، 424 ، 428 ، 430 431 ، 433 ، 439 ، 440 ، 441 ، 443 444 ، 446 ، 449 ، 450 ، 454 ، 460 461 ، 462 ، 465 ، 369 ، 470 ، 472 487 ، 488 ، 492 ، 493 ، 499 ، 500 505 ، 507 ، 512 ، 516 ، 518 ، 524 526 ، 533 ، 534 ، 537 ، 539 ، 541 542 ، 546 ، 551 ، 552 ، 557 ، 561 564 ، 565 ، 567 ، 576 ، 577 ، 578 580 ، 581 ، 582 ، 583 ، 584 ، 585 586 ، 587 ، 588 ، 590 ، 592 ، 603 606 ، 613 ، 616 ، 617 ، 620 621 ، 625 ، 632 ، 633 ، 637 ، 638 639 ، 640 ، 641 ، 644 ، 652 ، 655 656 ، 660 ، 661 ، 662 ، 663 ، 667 668 ، 672 ، 673\r\nتيمورى ( ايل ) : 506\r\n\r\n« ج »\r\nجاوه : 264\r\nجعفرآباد : 610\r\nجغرافيايى آمريكا ( مجلهء - ) : 619\r\nجلفا : 190 ، 399 ، 439 ، 441\r\nجلفاى اصفهان : 358\r\nجمال‌آباد : 436 ، 437\r\nجيحون ( رود ) : 101\r\n\r\n« چ »\r\nچالان‌چولان ( گردنهء - ) : 580\r\nچاله‌پرسك ( دهى در كاشان ) : 274\r\nچراغ برق ( خيابان ) : 134 ، 232 ، 240 242 ، 616 ، 642\r\nچريشك : 659\r\nچكسلواكى : 140\r\nچگنى ( ايل ) : 506\r\nچنته ( كتاب ) : چهار\r\nچهريق ( قلعه ) : 514 ، 515 ، 518 ، 519 520 ، 522 ، 523 ، 524 ، 544 ، 584\r\nچهل ساعت محاكمه ( رساله بقلم عبد اللّه مستوفى ) :\r\nيك\r\nچين : 305\r\n\r\n« ح »\r\nحاجى طرخان : 111 ، 381\r\nحاجى عبد الكريم ( حمام - ) : 134\r\n\r\n","description":"","footnote":"","page_name":" 698 ","page_number":706},
  {"content":"\r\n\r\nحاجى فخر الملك ( كوچهء - ) : 465\r\nحاجى محمد على ( قنات - ) : 241\r\nحاجى ميرزا عليرضا ( قنات - ) : 247\r\nحافظ ( كتاب ) : دو ، سه ، 406\r\nحجاز : 103 ، 497\r\nحرم مطهر حضرت رضا : 41\r\nحسام السلطنه ( تكيهء - ) : 617\r\nحسن‌آباد : 591\r\nحسين‌آباد : 610\r\nحسين كرد شبسترى ( كتاب ) : 458 ، 619\r\nحضرت عبد العظيم : 5 ، 9 ، 21 ، 39 ، 251 308 ، 378 ، 454 ، 586 ، 594 ، 614 668\r\nحقيقت ( روزنامه ) : 503\r\nحلاج ( روزنامه ) : 149\r\nحلب : 101\r\n\r\n« خ »\r\nخانقين : 148\r\nخراسان : 6 ، 23 ، 41 ، 48 ، 49 ، 62 ، 83 ، 125 ، 167 ، 190 ، 192 ، 255 277 ، 329 ، 346 ، 347 ، 348 ، 349 351 ، 362 ، 363 ، 364 ، 371 ، 374 398 ، 456 ، 475 ، 506 ، 507 ، 527\r\nخرم‌آباد : 510 ، 580 ، 633 ، 640\r\nخرمشهر : 633 ، 673\r\nخزينه‌دارلو ( ايل ) : 510\r\nخلج ( ايل ) : 506\r\nخلجستان ( خلج قم ) : 446\r\nخلخال : 509 ، 438\r\nخليج‌فارس : 457 ، 553 ، 631 ، 632 635 ، 673\r\nخمسه : 41 ، 329 ، 356 ، 359 ، 411 413 ، 430 ، 431 ، 432 ، 433 ، 434 445 ، 506 ، 531 ، 553 ، 655\r\nخمسه ( ايل ) : 507 ، 512\r\nخوار : 46\r\nخوزستان ( عربستان ) : 272 ، 361 ، 510 511 ، 606 ، 631 ، 632 ، 633 ، 635 636 ، 637 ، 640 ، 641 ، 642 ، 644 647 ، 652 ، 672 ، 680\r\nخوى : 365 ، 366 ، 371 ، 576\r\nخيوه : 307 ، 504\r\n\r\n« د »\r\nدادور ( خانوادهء - ) : 276\r\nدار الشفاء ( مدرسه ) : 248 ، 249\r\nدار الفنون : 620\r\nدامغان : 36 ، 305\r\nدانالو ( بندر ) : 518 ، 521\r\nدانمارك : 72 ، 160\r\nداووديه : 58\r\nدراندرون ( خيابان ) : 231\r\nدربند : 535\r\nدرجزين : 235\r\nدروازه دولاب : 207 ، 212\r\nدروازه دولت : 528\r\nدروازه قزوين : 249 ، 591\r\nدزاشوب : 10\r\nدزداب : 143 ، 167\r\nدزفول : 632 ، 635 ، 640 ، 641\r\nدفترى ( خانوادهء - ) : 276\r\nدماوند : 46 ، 253\r\nدنگيزك ساوجبلاغ : 9 ، 658\r\nدوشان‌تپه : 469\r\nدوشان‌تپه : ( خيابان ) خيابان ژاله فعلى :\r\n243\r\nدولاب : 252 ، 323 ، 450 ، 451\r\nدولو ( خانوادهء - ) : 510\r\nدهلى : 101\r\nدهن‌آباد : 289\r\nديبا ( خانوادهء - ) : 291\r\n\r\n« ر »\r\nرامهرمز : 640 ، 641 ، 642\r\n\r\n","description":"","footnote":"","page_name":" 699 ","page_number":707},
  {"content":"\r\n\r\nرباط كريم : 41 ، 154\r\nرشت : سه ، 38 ، 41 ، 127 ، 136 ، 141 147 - 170 ، 171 ، 173 ، 176 ، 177 179 ، 182 ، 198 ، 199 ، 201 ، 202 261 ، 361 ، 362 ، 364\r\nرضائيه ( اروميه ) : 243 : 365 ، 506 507 ، 520 ، 620 ، 672\r\nرضائيه ( درياچهء اروميه ) : 144 ، 190 517 ، 518 ، 519 ، 521 ، 524\r\nرعد ( روزنامه ) : 64 ، 71 ، 72 ، 221 227 ، 228 ، 257\r\nرم : 611\r\nرموز حمزه ( كتاب ) : 619\r\nرودهن : 602\r\nروسيه - روس : 7 ، 16 ، 23 ، 28 ، 29 30 ، 33 ، 34 ، 39 ، 40 ، 41 ، 46 ، 60 61 ، 63 ، 64 ، 74 ، 75 ، 77 ، 81 ، 82 83 ، 84 ، 85 ، 87 ، 88 ، 95 ، 98 104 ، 117 ، 123 ، 125 ، 127 ، 131 132 ، 133 ، 137 ، 138 ، 140 ، 142 143 ، 144 ، 145 ، 146 ، 150 ، 152 153 ، 154 ، 159 ، 167 ، 170 ، 171 173 ، 177 ، 178 ، 179 ، 183 ، 185 189 ، 190 ، 191 ، 192 ، 194 ، 196 199 ، 230 ، 233 ، 234 ، 260 ، 264 281 ، 282 ، 287 ، 322 ، 326 ، 327 330 ، 352 ، 355 ، 356 ، 357 ، 358 359 ، 360 ، 361 ، 362 ، 363 ، 364 373 ، 377 ، 378 ، 381 ، 382 ، 383 384 ، 385 ، 393 ، 395 ، 396 ، 399 400 ، 401 ، 402 ، 410 ، 411 ، 412 414 ، 415 ، 416 ، 417 ، 419 ، 420 421 ، 424 ، 431 ، 432 ، 443 ، 445 453 ، 454 ، 456 ، 457 ، 471 ، 485 497 ، 498 ، 499 ، 503 ، 513 ، 517 ، 518 519 ، 520 ، 547 ، 551 ، 555 ، 566 571 ، 576 ، 577 ، 578 ، 620 ، 643 645 ، 646\r\nروم : 101 ، 305 ، 593\r\nروم ( سورهء - ) : 264\r\nرومانى - رومانيا : 98 ، 140 ، 158 ، 160\r\nروضة الصفاى ناصرى ( كتاب ) : 525 ، 526\r\nرى : 454\r\nرى ( خيابان ) : 642\r\n\r\n« ز »\r\nزابلستان : 349\r\nزرگنده : 189 ، 190\r\nزرند : 506\r\nزعفران‌لو ( ايل ) : 506\r\nزنبيل ( كتاب تاليف معتمد الدوله ) : چهار\r\nزنجان : 370 ، 374 ، 412 ، 415 ، 416 431 ، 432 ، 433 ، 434 ، 435 ، 436 438 ، 575 ، 576\r\nزنديه : 632\r\nزنديه ( ايل ) : 506\r\nزنگنه ( ايل ) : 506\r\nزورآباد سرخس : 48\r\nزولاچاى ( رودخانه ) : 518\r\nزيراب : 429 ، 435\r\n\r\n« ژ »\r\nژاپون : 70 ، 98 ، 305 ، 414 ، 415\r\nژاله : ( خيابان ) : 598 ، 610\r\n\r\n« س »\r\nسادات ( سيد لر كوچه سى ) كوچه‌اى در تبريز :\r\n349\r\nساسانيان - ساسانى : 304 ، 631\r\nسامره : 104\r\nساوجبلاغ مكرى : رجوع شود به مهاباد\r\nساوجبلاغ تهران : 8 ، 9 ، 283 ، 506 507 ، 585 ، 610 ، 658\r\nساوه : 36 ، 41 ، 156 ، 212 ، 506 ، 655\r\nسبزوار : 348\r\n\r\n","description":"","footnote":"","page_name":" 700 ","page_number":708},
  {"content":"\r\n\r\nسپه ( خيابان ) : 591 ، 642 ، 668\r\nسپه ( ميدان ) : رجوع شود به توپخانه\r\nستارهء ايران ( روزنامه ) : 376\r\nسراب : 129 ، 366 ، 412\r\nسرتخت ( تكيهء - ) : 465\r\nسرچشمه ( بازارچه - ميدان ) : 246 ، 247 262 ، 598\r\nسرچشمه ( قنات ) : 241\r\nسرخس : 46\r\nسردشت : 243 ، 368 ، 440\r\nسعدآباد : 244 ، 245\r\nسفارت انگليس : 7 ، 20 ، 63 ، 641 ، 642 646\r\nسفارت روس : 41\r\nسقز : 243 ، 368 ، 441 ، 524\r\nسكوند ( ايل ) : 510\r\nسلطنت‌آباد : 334\r\nسلماس ( شاهپور ) : 365 ، 366 ، 518 519 ، 520 ، 523\r\nسليمانيه : 11 ، 22 ، 56 ، 454\r\nسمنان : 254\r\nسميرم اصفهان : 508\r\nسنگلج ( قنات - محله ) : 241 ، 244\r\nسنگ كاظم : 518 ، 519 ، 521 ، 522\r\nسنندج : 516\r\nسوادكوه : 321 ، 343 ، 344\r\nسوراخى ( كوچهء - ) : 464\r\nسوئد : 65 ، 70 ، 72 ، 96 ، 97 ، 140\r\nسويس : 72 ، 97 ، 352 ، 504 ، 584 ، 593\r\nسه‌راه شاه : 646\r\nسه‌راه ضرابخانه : 646\r\nسه‌راهى ونك : 645\r\nسيد ناصر الدين ( صحن - بقعه ) : 248 ، 249\r\nسيرجان كرمان : 46 ، 47 ، 337\r\nسيروس ( چهارراه - ) : 416\r\nسيل سپور ( ايل ) : 506\r\nسيوند : 569\r\nسيه‌چشمه ( قره‌عينى ) : 576\r\n\r\n« ش »\r\nشادلو ( ايل ) : 506\r\nشامبياتى ( خانوادهء - ) 510\r\nشامبياتيها ( كوچه ) : 246\r\nشاه ( قنات ) : 241\r\nشاه‌آباد ( خيابان ) : 463 ، 469 ، 589 598 ، 613 ، 616 ، 645\r\nشاهرضا ( خيابان ) : 242\r\nشاهسون ( ايل ) : 506 ، 508 ، 516\r\nشاهنامهء فردوسى : 304 ، 406 ، 407 ، 408 472 ، 547\r\nشاهين‌دژ ( صائين قلعه ) : 243 ، 266 ، 438 506 ، 507\r\nشبلى ( گردنهء - ) : 575 ، 576\r\nشرح زندگانى من ( كتاب ) : يك ، دو ، 195 243 ، 254 ، 315 ، 359 ، 379 ، 406 409 ، 444 ، 447 ، 449 ، 459 ، 485 619 ، 650 ، 652 ، 672 ، 673\r\nشرفخانه ( بندر ) : 144 ، 168 ، 365 371 ، 372 ، 469 ، 517 ، 518 ، 519 521 ، 523\r\nشريف‌آباد قزوين : 415 ، 416 ، 432\r\nشط العرب : 631 ، 632 ، 634 ، 635\r\nشفق سرخ ( روزنامه ) : 602 ، 607\r\nشكاك ( ايل ) : 506\r\nشكريازى ( ارتفاعات - ) : 522\r\nشمس‌آباد : 300 ، 301 ، 302 ، 469\r\nشمس العماره : 123\r\nشمشاد ( كنتينانتال ) كافه : 439\r\nشميران : 10 ، 244 ، 245 ، 252 ، 289 331 ، 618 ، 644 ، 646\r\nشوروى : 139 ، 143 ، 148 ، 153 ، 154 178 ، 180 ، 183 ، 184 ، 189 ، 191 195 ، 199 ، 202 ، 258 ، 379 ، 399\r\n\r\n","description":"","footnote":"","page_name":" 701 ","page_number":709},
  {"content":"\r\n\r\n405 ، 415 ، 424 ، 439 ، 442 ، 443 550\r\nشوشتر : 632\r\nشهاب آهنگ ( قنات - ) : 241\r\nشهركرد ( ده‌كرد ) : 509\r\nشهريار : 244 ، 283 ، 288 ، 507\r\nشهريار ( روزنامه ) : 457\r\nشيخ اسماعيلى ( طايفه ) : 27 ، 145\r\nشيخ عبد الحسين ( مسجد - تكيهء تركها ) :\r\n460 ، 461 ، 672\r\nشيراز : 46 ، 149 ، 254 ، 255 ، 272 337 ، 546 ، 596 ، 641 ، 672\r\n\r\n« ص »\r\nصبا ( مجله ) : 359 ، 422 ، 444\r\nصرب : 98\r\nصفويه - صفوى : دو ، 230 ، 410 ، 426 506 ، 509 ، 512 ، 576 ، 632 ، 633\r\nصوراسرافيل ( روزنامه ) : 250 ، 618\r\n\r\nط\r\nطالقان : 507\r\nطوالش : 364 ، 365\r\nطوفان ( روزنامه ) : 558\r\n\r\n« ع »\r\nعتبات : 8 ، 45 ، 329 ، 460 ، 453 462 ، 474 ، 563 ، 570 ، 601 ، 614 641 ، 656\r\nعثمانى : 7 ، 23 ، 29 ، 32 ، 60 ، 88 98 ، 102 ، 144 ، 167 ، 322 ، 632\r\nعراق : 6 ، 60 ، 125 ، 148 ، 167 174 ، 258 ، 367 ، 375 ، 429 ، 431 469 ، 570 ، 601 ، 620 ، 667\r\nعراق ( اراك ) : رجوع شود به اراك\r\nعرب ورامين ( طايفه ) : 506 ، 507 ، 509\r\nعربستان : رجوع شود به خوزستان\r\nعربها ( محلهء - ) : 507\r\nعلا الدوله ( خيابان ) رجوع شود به فردوسى خيابان\r\nعلىآباد ساوه : 9 ، 135\r\nعلىآباد فشافويه : 289\r\nعمارت اپرا : 242\r\nعمارت ادارهء ارزاق : 242\r\nعمارت بانك ملى : 242\r\nعمارت ثبت اسناد : 242\r\nعمارت خورشيد : 478\r\nعمارت شهربانى : 242\r\nعمارت گالرى : 227\r\nعمارت وزارت جنگ : 242\r\nعمارت وزارت خارجه : 242\r\nعمارت وزارت داخله : 242\r\nعمارت وزارت صحيه : 242\r\nعمارت وزارت كشاورزى : 242\r\nعودلاجان ( محله ) : 209\r\nعين‌على ( كوه ) : 366 ، 372 ، 512\r\n\r\n« غ »\r\nغار ، 283 ، 284\r\nغمپران‌لو ( ايل ) : 506\r\n\r\n« ف »\r\nفارس : 41 ، 46 ، 81 ، 125 ، 254 255 ، 272 ، 277 ، 329 ، 395 ، 397 403 ، 507 ، 508 ، 509 ، 512 ، 596 613 ، 652 ، 655 ، 672\r\nفارس ( خليج ) : رجوع شود به خليج فارس\r\nفتح بلوچستان ( كتاب ) - تاليف سرلشكر جهانبانى ) : 515\r\nفرات ( رودخانه ) : 101\r\nفرانسه : 62 ، 68 ، 73 ، 79 ، 84 ، 98 99 ، 100 ، 146 ، 201 ، 253 ، 264 286 ، 287 ، 305 ، 313 ، 383 ، 392 400 ، 407 ، 584 ، 593 ، 599\r\nفرح‌آباد : 178 ، 179 ، 215 ، 268 ، 469\r\nفردوسى : ( علا الدوله خيابان ) : 133 ، 231 235 ، 240 ، 613\r\n\r\n","description":"","footnote":"","page_name":" 702 ","page_number":710},
  {"content":"\r\n\r\nفرديس : 426\r\nفرنگ - فرنگستان : 565 ، 567\r\nفروع كافى ( كتاب ) : 658\r\nفرهاد ( خانوادهء - ) : 276\r\nفسا : 429 ، 509\r\nفشافويه : 244 ، 283 ، 284 ، 287 288 ، 289 ، 506 ، 507\r\nفشند : 507\r\nفلسطين : 160 ، 264\r\nفلك الافلاك ( قلعه ) : 510\r\nفنلاند : 140 ، 146\r\nفيروزآباد فارس : 508\r\nفيروزكوه : 9\r\nفيروزه ( جزيره ) : 190 ، 192\r\nفيگارو ( روزنامه ) : 20\r\nفيليه : 634\r\n\r\n« ق »\r\nقاجار ( ايل ) : 510 ، 667\r\nقاجاريه : دو ، 230 : 273 ، 321 ، 379 567 ، 570 ، 576 ، 578 ، 580 ، 581 585 ، 588 ، 595 ، 606 ، 632 ، 638 648 ، 656 ، 657 ، 661 ، 663 ، 664 666 ، 667 ، 670 ، 671\r\nقاسم خان ( آب‌انبار - ) : 251\r\nقاسملو ( تيرهء - ) : 507\r\nقافلانكوه : 356 ، 433 ، 435 ، 436 437 ، 438 ، 439 ، 443 ، 475 ، 476\r\nقانون ( روزنامه ) : 607\r\nقجر ( ايل ) : 506 ، 509\r\nقرآن : 22 ، 110 ، 111 ، 115 ، 154 216 ، 238 ، 239 ، 260 ، 264 ، 273 319 ، 320 ، 368 ، 396 ، 447 ، 472 474 ، 596 ، 597 ، 614\r\nقرن بيستم ( روزنامه ) : 607 ، 616\r\nقره‌چمن : 129\r\nقره‌سو : 584\r\nقره‌طاق : 98 ، 99\r\nقزاقخانه ( تكيهء - ) : 461\r\nقزل‌اوزن ( رودخانه ) : 436\r\nقزل‌اياغ ( خانوادهء - ) : 510\r\nقزل‌داغ : 519 ، 522 ، 523\r\nقزوين : 6 ، 23 ، 36 ، 37 ، 38 ، 41 42 ، 85 ، 125 ، 138 ، 139 ، 140 ، 145 ، 146 ، 147 ، 148 ، 167 ، 170 171 ، 177 ، 181 ، 189 ، 209 ، 214 215 ، 222 ، 254 ، 258 ، 261 ، 329 411 ، 433 ، 469 ، 472 ، 506 ، 528 570 ، 660 ، 667\r\nقشقائى ( ايل ) : 508 ، 513\r\nقشم : 673\r\nقصص ( سورهء - ) : 115\r\nقفقاز : 7 ، 33 ، 37 ، 60 ، 63 ، 103 111 ، 123 ، 132 ، 133 ، 138 ، 139 146 ، 330 ، 358 ، 396 ، 410 ، 434 578\r\nقلهك : 646\r\nقم : 41 ، 135 ، 156 ، 254 ، 300 ، 302 ، 446 ، 488 ، 506 ، 512 ، 530 ، 570 ، 587 ، 594 ، 601 ، 602 ، 614 ، 642 ، 652\r\nقنات‌آباد ( محله ) : 242\r\nقوانلو ( خانوادهء - ) : 10\r\nقوچان : 348 ، 509\r\nقوچى ( بندر ) : 518 ، 519\r\n\r\n« ك »\r\nكاخ ( خيابان - محله ) : 242 ، 591 ، 646\r\nكاخ دادگسترى : 242\r\nكاخ ماليه : 242\r\nكارون ( رود ) : 631 ، 634 ، 635\r\nكاشان : 10 ، 26 ، 41 ، 44 ، 80 ، 83 ، 126 274 ، 349 ، 488 ، 490 ، 512 ، 652\r\nكاشغر : 101\r\n\r\n","description":"","footnote":"","page_name":" 703 ","page_number":711},
  {"content":"\r\n\r\nكاظمين : 103\r\nكافى ( كتاب ) : 320\r\nكاليفرنى : 160\r\nكانادا : 77 ، 89\r\nكتابخانهء بريتانيا : 188\r\nكتابخانهء ليدن : 188\r\nكجور : 363\r\nكربلا : 103 ، 426 ، 602 ، 617\r\nكرج : 241 ، 242 ، 244 ، 254\r\nكرخه : 631\r\nكرد ( ايل مازندران ) : 506\r\nكردستان : 26 ، 27 ، 145 ، 366 ، 413 438 ، 440 ، 441 ، 515 ، 518 ، 578 579 ، 605 ، 640\r\nكردستان عراق : 605\r\nكرمان : 41 ، 47 ، 83 ، 188 ، 210 250 ، 284 ، 324 ، 361 ، 403 ، 488 506 ، 507 ، 515 ، 613 ، 629 ، 652 672\r\nكرمانشاهان : 6 ، 23 ، 41 ، 46 ، 47 124 ، 125 ، 145 ، 148 ، 167 ، 255 258 ، 337 ، 343 ، 469 ، 506 ، 570 640 ، 641\r\nكرملن : 397\r\nكريمه : 111\r\nكستاريكا : 99\r\nكشكول ( كتاب تاليف شيخ بهايى ) : چهار\r\nكلارستاق : 363\r\nكلكو ( ايل ) : 506\r\nكمارلو ( بندر ) : 517\r\nكنعان : 145\r\nكوفه : 229 ، 498\r\nكوكلان ( ايل ) : 508 ، 509\r\nكوهپايه : 47 ، 48 ، 283\r\nكويت : 636\r\nكهريزك : 242\r\nكهف ( سورهء - ) : 116\r\nكيان : 304 ، 643\r\n\r\n« گ »\r\nگاراژ شيشه : 659\r\nگرگان : 310 ، 344 ، 345 ، 429 ، 435 456 ، 508\r\nگلباغى : 27\r\nگلپايگان : 41\r\nگل زرد ( روزنامه ) : 595\r\nگلستان ( روزنامه ) : 671\r\nگلستان سعدى : 281\r\nگلمانخانه ( بندر ) : 518 ، 519\r\nگوران ( ايل ) : 506\r\nگيلان : 6 ، 9 ، 22 ، 23 ، 26 ، 27 ، 28 37 ، 45 ، 87 ، 127 ، 145 ، 176 ، 191 192 ، 222 ، 223 ، 261 ، 266 ، 325 348 ، 360 ، 362 ، 364 ، 371 ، 398 418 ، 429 ، 433 ، 435 ، 436 ، 438 456 ، 488\r\n\r\n« ل »\r\nلار : 509\r\nلاله‌زار ( خيابان ) : 45 ، 133 ، 231 ، 235 240 ، 469 ، 589\r\nلاهيجان : 363 ، 435\r\nلتونى : 140\r\nلرستان : 27 ، 508 ، 510 ، 512 ، 605 ، 631 ، 633 ، 640 ، 641\r\nلندن : 19 ، 28 ، 39 ، 73 ، 79 ، 91 106 ، 122 ، 142 ، 158 ، 161 ، 163 228 ، 313 ، 325 ، 383 ، 424 ، 658\r\nلنكران : 264\r\nلنينگراد : 396\r\nلواسان : 253\r\nلوكسانبورك ( قصر - ) : 420\r\nلهستان : 95 ، 140\r\nليتوانى : 140\r\n\r\n","description":"","footnote":"","page_name":" 704 ","page_number":712},
  {"content":"\r\n\r\nليسيون : 101\r\n\r\n« م »\r\nمارالان : 372\r\nمارسيل : 546\r\nمازندران : 22 ، 46 ، 55 ، 87 ، 127 132 ، 137 ، 321 ، 343 ، 344 ، 345 348 ، 362 ، 363 ، 364 ، 398 ، 429 435 ، 445 ، 456 ، 457 ، 506\r\nماكو : 240 ، 366 ، 576 ، 577 ، 578 579 ، 580 ، 581 ، 627\r\nمال امير خوزستان : 509 ، 632\r\nمائده ( سورهء - ) : 116\r\nمائين‌بلاغ : 438\r\nمجارستان : 571\r\nمحاكمهء انسان و حيوان ( تاليف عبد اللّه مستوفى ) :\r\nيك\r\nمحمد على خان : ( قلعهء - ) : 135\r\nمحمره : 634 ، 635 ، 636 ، 637 ، 638 639 ، 647\r\nمحموديهء تجريش : 245\r\nمخبر الدوله ( پارك ) : 528\r\nمدرسهء آلمانى : 80\r\nمدرسهء آلياس : 80\r\nمدرسهء آمريكائى : 80 ، 620\r\nمدرسهء تدين : 49 ، 62\r\nمدرسهء حقوق ، 133\r\nمدرسهء روسى : 80\r\nمدرسهء سپهسالار : 465 ، 613\r\nمدرسهء سن‌لوئى فرانسه : 80\r\nمدرسهء سياسى : 119 ، 472 ، 613\r\nمدرسهء نظام : 661\r\nمديترانه : 201\r\nمدينه : 103 ، 246\r\nمراغه : 243 ، 366 ، 433 ، 438 ، 506 507 ، 524 ، 620\r\nمردآباد : 45 ، 54 ، 55\r\nمردم ( روزنامه ) : 455\r\nمرند : 129 ، 366\r\nمرو : 48 ، 66\r\nمستوفى الممالك ( خانوادهء - ) : 276\r\nمسجد پيرقلى : 247\r\nمسجد سپهسالار : 503 ، 629\r\nمسجد سليمان : 638\r\nمسجد شاه : 5 ، 21 ، 26 ، 172\r\nمسجد شيخ عبد الحسين : 35 ، 38 ، 42 ، 45 48\r\nمسجد ضرار : 246\r\nمسجد كريمخان ( مسجدى در تبريز ) : 349\r\nمسجد كوچهء دزاشوب : 10\r\nمسجد گوهرشاد : 455\r\nمسقط : 636\r\nمسكو : 73 ، 123 ، 133 ، 139 ، 152 153 ، 167 ، 171 ، 173 ، 178 ، 179 180 ، 184 ، 186 ، 191 ، 193 ، 201 202 ، 220 ، 260 ، 357 ، 358 ، 359 362 ، 379 ، 383 ، 394 ، 406 ، 414 ، 415 ، 416 ، 418 ، 422 ، 428 ، 429 ، 433 ، 434 ، 444 ، 456 ، 457 ، 551\r\nمشكين شهر : 41 ، 49 ، 143 ، 167 ، 349\r\nمصدق ( خانوادهء - ) : 276\r\nمصر : 77 ، 102 ، 108 ، 118 ، 160 201 ، 264 ، 496\r\nمعاون السلطان ( كوچهء - ) : 134\r\nمعينيه ( قنات - ) : 241\r\nمغان : 512\r\nمغول : 153 ، 632\r\nمقتدر ( خانوادهء - ) : 276\r\nمقدم ( ايل ) : 506\r\nمكرى ( ايل ) : 145 ، 506\r\nمكه : 103 ، 330 ، 569\r\nملاير : 41 ، 329 ،\r\n\r\n","description":"","footnote":"","page_name":" 705 ","page_number":713},
  {"content":"\r\n\r\nممسنى ( ايل ) : 508\r\nمنجيل : 125 ، 127 ، 138 ، 139 ، 140 147 ، 148 ، 170 ، 171 ، 173 ، 177 181 ، 258 ، 261\r\nمندمى ( ايل ) : 145\r\nمنگور ( ايل ) : 506\r\nمورچه‌خوار : 471\r\nموش و گربه ( تاليف عبيد زاكانى ) : 455\r\nمهاباد ( ساوجبلاغ مكرى ) : 243 ، 365 368 ، 371 ، 441 ، 506 ، 516 ، 524\r\nمياندواب : 365 ، 366 ، 436 ، 438 ، 440 ، 515 ، 516 ، 524\r\nميانه : 412 ، 433 ، 435 ، 436 ، 437 438 ، 439 ، 440 ، 442 ، 514\r\nميرزا محمد قوام الدوله ( كوچهء - ) : 464\r\nميرزا محمود وزير ( كوچهء - ) : 134 ، 464\r\nميشن مست ( ايل ) : 506\r\nميشوداغ : 522\r\nميناب : 673\r\n\r\n« ن »\r\nنادرتپه : 348\r\nنازىآباد : 244 ، 252\r\nناسخ التواريخ : 525 ، 526\r\nناصر خسرو ( ناصريه ) خيابان : 123 ، 240\r\nناصرى ( ناصريه ) اهواز امروز : 635 ، 637 ، 640 ، 641\r\nناهيد ( روزنامهء فكاهى ) : 250 ، 251\r\nنايب السلطنه ( سربازخانهء - ) : 207\r\nنجات ايران ( روزنامه ) : 606\r\nنجف : 103 ، 462 ، 614 ، 617\r\nنخعى ( ايل ) : 506\r\nنروژ : 72 ، 140 ، 160\r\nنسا ( سورهء - ) : 115 ، 116\r\nنسيم صبا ( روزنامه ) : 607\r\nنشان درجهء دوم حمام : 39 ، 40\r\nنشان سن‌ژرژ ميشل : 39 ، 40\r\nنصير الدوله ( بدر ) كوچه : 465\r\nنظاميه ( خيابان ) : 589 ، 597\r\nنظاميه ( قنات ) : 241\r\nنظاميه ( واقع در باغ شمال تبريز ) : 128\r\nنگارستان : 241\r\nنوا ( رود ) : 396\r\nنور : 363\r\nنوروزخان ( سقاخانهء - ) : 617\r\nنيوزاوتيرولد ( مجلهء انگليسى ) : 442\r\n\r\n« و »\r\nواشنگتن : 72 ، 527\r\nورامين : 5 ، 6 ، 34 ، 46 ، 151 ، 280 283 ، 340 ، 424 ، 425 ، 426 ، 506 507\r\nوزارت فرهنگ ( خيابان - ) : 598\r\nولگا ( رود ) : 111 ، 396\r\nونك : 645\r\nونيز : 593\r\n\r\n« ه »\r\nهخامنشى : 390\r\nهداوند ( ايل ) : 506\r\nهرات : 101\r\nهرمز ( جزيره ) : 673\r\nهروآباد : 438\r\nهزاره ( ايل ) : 506\r\nهشتجرد : 658\r\nاهل‌اتى ( سورهء - ) : 117\r\nهلند : 72 ، 97\r\nهمدان : 6 ، 22 ، 23 ، 37 ، 41 ، 124 125 ، 145 ، 146 ، 148 ، 167 ، 189 200 ، 258 ، 284 ، 329 ، 392 ، 411\r\n\r\n","description":"","footnote":"","page_name":" 706 ","page_number":714},
  {"content":"\r\n\r\n458 ، 469 ، 482\r\nهندوستان - هند : 70 ، 77 ، 86 ، 87 ، 89 ، 92 ، 101 ، 108 ، 109 ، 111 118 ، 139 ، 140 ، 146 ، 150 ، 160 171 ، 172 ، 181 ، 184 ، 196 ، 252 322 ، 431 ، 555 ، 643\r\nهوتنتو : 166\r\nهود ( سورهء - ) : 116\r\n\r\n« ى »\r\nيادگار ( مجله ) : سه ، 619\r\nيافت‌آباد : 241\r\nيخچاليه : 231\r\nيزد : 7 ، 24 ، 26 ، 83 ، 271 ، 185 ، 652\r\nيموت ( ايل ) : 508 ، 509\r\nيندرقاچ ( تپه ) : 516 ، 517\r\nينكى امام : 206 ، 659 ، 667\r\nيونان : 72 ، 417 ، 593\r\n\r\n","description":"","footnote":"","page_name":" 707 ","page_number":715},
  {"content":"\r\n . \r\n","description":"","footnote":"","page_name":" 708 ","page_number":716},
  {"content":"\r\n\r\nسپهدار اعظم\r\nسيد ضياء الدين طباطبائى\r\n\r\n","description":"","footnote":"","page_name":" 709 ","page_number":717},
  {"content":"\r\n\r\nعضد الدوله عبد الصمد ميرزا\r\n\r\n","description":"","footnote":"","page_name":" 710 ","page_number":718},
  {"content":"\r\n\r\nقوام السلطنه\r\nكلنل محمد تقى خان پسيان\r\n\r\n","description":"","footnote":"","page_name":" 711 ","page_number":719},
  {"content":"\r\n\r\nميرزا كوچك خان\r\n\r\n","description":"","footnote":"","page_name":" 712 ","page_number":720},
  {"content":"\r\n\r\nسيد حسن تقىزاده\r\nحسين علاء\r\n\r\n","description":"","footnote":"","page_name":" 713 ","page_number":721},
  {"content":"\r\n\r\nسردار سپه\r\n\r\n","description":"","footnote":"","page_name":" 714 ","page_number":722},
  {"content":"\r\n\r\nسرتيپ امان اللّه ميرزا جهانبانى\r\n\r\n","description":"","footnote":"","page_name":" 715 ","page_number":723},
  {"content":"\r\n\r\nسلطان احمد شاه قاجار در لباس عادى\r\n\r\n","description":"","footnote":"","page_name":" 716 ","page_number":724},
  {"content":"\r\n\r\nسيد حسن مدرس\r\nسليمان ميرزا\r\n\r\n","description":"","footnote":"","page_name":" 717 ","page_number":725},
  {"content":"\r\n\r\nمستوفى الممالك\r\nمشير الدوله ( حسن پيرنيا )\r\n\r\n","description":"","footnote":"","page_name":" 718 ","page_number":726},
  {"content":"\r\n\r\nسردار سپه - مستوفى الممالك - فروغى - مشير الدوله آصف السلطنه - وليعهد - حاجى محتشم السلطنه در دست چپ شاه شناخته ميشوند ، ظاهرا اين عكس در زمان كابينهء مستوفى الممالك برداشته شده است . بودن فروغى نزديك مستوفى الممالك دليل اين گفته است .\r\n\r\n","description":"","footnote":"","page_name":" 719 ","page_number":727},
  {"content":"\r\n\r\nاستادان : محمد مظاهر - ابو الحسن فروغى - طاهر تنكابنى - فاضل خلخالى - على اكبر دهخدا ( رئيس ) فاضل تونى - غلامحسين رهنما - جواد عامرى - اسمعيل مرآت - ابو القاسم فروهر - عباسعلى قريب - عبد اللّه مستوفى - على اكبر سياسى - محسن شاهرخى - حسن مشرف نفيسى - صادق نصر ( ناظم ) محسن رئيس - على اصغر زرين‌كفش - عنايت اللّه سميعى - حبيب اللّه مظفرى - ابراهيم دهخدا - سيد مصطفى كاظمى - . . . استاد خط - مسيو سيلرسر استاد زبان فرانسه\r\nدانش‌آموزان : جواد مير احمديان - حسن ستوده - جليل وافى - اسمعيل فلاح بردبار - فتح اللّه انتظامى - عباسقلى محصص - حسين فرهودى - محمود هوده‌اى - عبد الحميد زنگنه - حسين شايسته - احمد هوده‌اى - سيد على شايگان - سيد مجتبى دولت‌آبادى - سيد محمد باقر حجازى . خدمتگزاران چهار نفر ، محل مدرسه دبيرستان اديب امروزه بوده .\r\n\r\n","description":"","footnote":"","page_name":" 720 ","page_number":728},
  {"content":"\r\n\r\nميرزادهء عشقى\r\n\r\n","description":"","footnote":"","page_name":" 721 ","page_number":729},
  {"content":"\r\n\r\nعلى اكبر داور\r\nسيد محمد تدين\r\n\r\n","description":"","footnote":"","page_name":" 722 ","page_number":730},
  {"content":"\r\n\r\nدكتر مصدق\r\nحاجى ميرزا يحيى دولت‌آبادى\r\n\r\n","description":"","footnote":"","page_name":" 723 ","page_number":731},
  {"content":"\r\n\r\nمؤتمن الملك ( حسين پيرنيا ) رئيس مجلس شورايملى\r\nصادق صادق ( مستشار الدوله ) رئيس مجلس مؤسسان\r\n\r\n\r\n","description":"","footnote":"","page_name":" 724 ","page_number":732}
  ]