[
  {"content":"\r\nلوامع صاحبقرانى\r\nالمشتهر\r\nبشرح الفقيه\r\nللفاضل العلامة محمد تقى المجلسى ( الاول ) اعلى الله مقامه\r\nالجزء الاول\r\nناشر :\r\nانتشارات اسماعيليان\r\nبنفقه خير الحاج ابوالقاسم سالك\r\n","description":"","footnote":"","page_name":" تعريف الكتاب 1 ","page_number":1},
  {"content":"\r\nشناسنامه كتاب\r\nنام كتاب : لوامع صاحبقرانى\r\nمؤلف : مرحوم علامه محمد تقى مجلسى أول\r\nناشر : كتابفروشى اسماعيليان\r\nحروفچينى : ليزر تايپ علوم\r\nتيراژ : 2500 نسخه\r\nتاريخ : شوال المكرم 1414\r\nچاپ : دوم\r\n","description":"","footnote":"","page_name":" تعريف الكتاب 2 ","page_number":2},
  {"content":"\r\nبسمه تعالى\r\nمقدمه\r\nترجمه مختصرى از شرح حال مؤلف و مقام والاى أو\r\nمرحوم محدّث قمى ( ره ) در كتاب شريف فوائد الرضوية در شرح فضائل و مناقب مرحوم علَّامه محمد تقى مجلسى چنين درج كرده .\r\nمحمد تقى بن المقصود على الملقب بالمجلسي الاول جامع الفنون العقلية و النقلية حاوى الفضائل العلمية و العملية صاحب النفس القدسية و السمات الملكية و المقامات العلية و المنامات الصادقة الروحانية و الإلهامات الربانية ناشر اخبار الدينية المؤيد بالفيض القدسى والد شيخنا العلامة محمد باقر المجلسي قدس الله سرّهما و رفع في الملإ الاعلى ذكرهما .\r\nصاحب حدائق المقربين گفته كه ملا محمد تقى تلميذ ملا عبد الله شوشترى و شيخ بهاء الدين رحمهما الله بوده و در علم فقه و تفسير و حديث و رجال فائق اهل دهر خويش بود و در زهد و تقوى و عبادت و ورع و ترك دنيا تالى تلو استادش ملا عبد الله بوده و پيوسته در ايام حيات خود مشغول به رياضيات و مجاهدات و تهذيب اخلاق و عبادات و ترويج أحاديث و سعى در حوائج مؤمنين و هدايت خلق بوده و به يمن همتش احاديث اهل بيت عصمت عليهم السلام انتشار يافت و بنور هدايتش جمع بسيارى هدايت يافتند و هم نقل\r\n","description":"","footnote":"","page_name":" مقدمه 1 ","page_number":3},
  {"content":"\r\nفرموده در بعض تأليفات رائقه خويش كه اتفاق افتاد از براى من تشرف به زيارت عتبات عاليات پس زمانى كه وارد نجف اشرف شدم زمستان داخل شد پس من عزم كردم كه طول زمستان را در نجف بمانم پس مالى را كه كرايه كرده بودم رد كردم پس شبى در خواب ديدم حضرت امير المؤمنين عليه السّلام را كه لطف بسيار با من فرمود و فرمايش كرد كه بعد از اين در اينجا توقف مكن و برو به شهر خودت اصفهان همانا وجود تو نفعش بيشتر است و نيكوتر و چون من بسيار اشتياق داشتم در تشرف به آستان مقدس مبالغه كردم در استدعاء از آن حضرت كه رخصت توقف دهد قبول نفرمود و فرمود كه شاه عباس وفات مىكند در اين سال و مىنشيند شاه صفى به جاى او و حادث مىشود در بلاد شما فتنه هاى سخت و حق تعالى خواست كه تو در مثال اين فتنه در اصفهان باشى و بذل كنى طاقت خود را در هدايت خلق « أنت تريد أن تجيء إلى باب الله وحدك و الله تعالى يريد أن يجيء اليه بيمن هدايتك سبعون ألفا فارجع إليهم فانه لا بد لك من الرجوع » « تو مىخواهى تنها بيايى بسوى باب الله و خداوند تعالى اراده كرد به يمن هدايت تو هفتاد هزار نفر بسوى او بيايند پس برگرد به درستى كه چارئى نيست از براى تو جز برگشتن » پس رجوع كردم به اصفهان و حكايت كردم خواب خود را براى بعض خواص خود و او نقل كردم براى نواب رضوان مكان يعنى شاه صفى و اتفاقا در اين ايام در مدرسه صفويه تشريف داشت پس نگذشت مگر ايام قليلى كه خبر رسيد كه نواب خاقان شاه عباس رضوان مكان در سفر مازندران به رحمت ايزدى پيوست پس شاه صفى به جاى او بر اريكه سلطنت نشست .\r\nو از براى او مصنفات شريفه نافعه مانند شرح بر من لا يحضره الفقيه به فارسيه و شرح ديگر به عربيه و شرح او بر صحيفه كامله و بر بعض كتاب تهذيب و بر زيارت جامعه و بر حديث همام و حواشى او بر اصول كافى و رساله در افعال\r\n","description":"","footnote":"","page_name":" مقدمه 2 ","page_number":4},
  {"content":"\r\nحج و رساله در رضاع و اجازات كثيره إلى غير ذلك ، و اين بزرگوار مؤيد من عند الله و استاد علماء و مربّى فضلاء بوده و آثار او در اسلام بسيار است و اگر نباشد از آثار جز نجل جليل و فرزند نبيلش هر آينه كفايت مىكند تا چه رسد به ساير علماى ديگر كه تلميذ او بوده‌اند و مصنفات نافعه فائقه اش و نشر دادن او صحيفه كامله را در ميان مردم و غير ذلك .\r\nقال ابنه فى البحار : فى حقه ذريعتي إلى الدرجات العلى و وسيلتى إلى مسالك الهدى بعد ائمة الورى ( مرحوم مجلسى در بحار فرموده كه بعد از ائمه معصومين عليهم السلام پدرم سبب و وسيله شد كه من به درجات عاليات و راههاى هدايت رسيدم ) .\r\nدر سن شصت و هفت سنه 1070 به رحمت ايزدى پيوست و در تاريخ او گفته شد ( مسجد و منبر از صفا افتاد ) و ايضا ( صاحب علم رفت از عالم ) و ايضا ( افسر شرع اوفتاد و بىسر و پا كشت فضل ) قبر شريفش در مسجد جامع اصفهان است چنان كه در ترجمه پسر بزرگوارش به آن اشاره كردم و شايسته است كه در اين جا چند حكايت از منامات صادقه آن جناب نقل شود .\r\nاول شيخ مرحوم ما نور الله مرقده در حكايت 64 نجم ثاقب از شرح من لا يحضره الفقيه ملا محمد تقى مذكور نقل كرده كه در ضمن احوال متوكل بن عمير كه راوى صحيفه كامله است فرموده كه من در اوايل بلوغ طالب بودم مرضات خداوندى را و ساعى بودم در طلب رضاى او و مرا از ذكر جنابش قرارى نبود تا آن كه ديدم در ميان بيدارى و خواب كه صاحب الزمان صلوات الله عليه ايستاده در مسجد جامع قديم كه در اصفهان است قريب بدر طنابى است كه الآن مدرس من است پس سلام كردم بر آن جناب و قصد كردم كه پاى مباركش را ببوسم پس نگذاشت مرا و گرفت مرا پس بوسيدم دست مباركش را و پرسيدم از آن جناب مسائلى كه مشكل شده بود بر من كه يكى از آنها اين بود\r\n","description":"","footnote":"","page_name":" مقدمه 3 ","page_number":5},
  {"content":"\r\nكه من وسوسه داشتم در نماز خود و مىگفتم كه آنها نيست به نحوى كه از من خواسته‌اند و من مشغول بودم به قضا و ميسر نبود براى من نماز شب و سؤال كردم از شيخ خود شيخ بهائى عليه الرحمة از حكم آن پس گفت به جاى آريك نماز ظهر و عصر و مغرب به قصد نماز شب و من چنين مىكردم پس سؤال كردم از حجت عليه السّلام كه من نماز شب بكنم فرمود نماز شب بكن و به جاى نيار مانند آن نماز مصنوعى كه مىكردى و غير اينها از مسائلى كه در خاطرم نماند آنگاه گفتم اى مولاى من ميسر نمىشود براى من كه برسم به خدمت تو در هر وقتى پس عطا كن به من كتابى كه هميشه عمل كنم بر آن پس فرمود كه من عطا كردم به جهت تو كتابى به مولى محمد تاج و من در خواب او را مىشناختم پس فرمود برو و بگير آن كتاب را از او پس بيرون رفتم از در مسجدى كه مقابل روى آن جناب بود به سمت دار بطيخ كه محله ايست در اصفهان پس چون رسيدم به آن شخص و مرا ديد گفت ترا صاحب الامر فرستاده نزد من گفتم آرى پس بيرون آورد از بغل خود كتاب كهنهء چون باز كردم آن را و ظاهر شد براى من كه آن كتاب دعا است پس بوسيدم آن را و بر چشم خود گذاشتم و برگشتم از نزد او و متوجه شدم بسوى صاحب الأمر عليه السلام كه بيدار شدم و آن كتاب با من نبود پس شروع كردم در تضرع و گريه و ناله به جهت فوت آن كتاب تا طلوع فجر پس چون فارغ شدم از نماز و تعقيب و در دلم چنين افتاده بود كه مولانا محمد همان شيخ بهائى است و ناميدن حضرت او را به تاج به جهت اشتهار اوست در ميان علماء پس چون رفتم به مدرس او كه در جوار مسجد جامع بود ديدم او را كه مشغول است به مقابله صحيفه كامله و خواننده سيد صالح أمير ذو الفقار گلپايگانى پس ساعتى نشستم تا فارغ شد از آن كار و ظاهر آن بود كه كلام ايشان در سند صحيفه بود لكن به جهت غمى كه بر من مستولى بود نفهميدم سخن او و سخن ايشان را و من كريه مىكردم پس رفتم نزد شيخ و خواب خود را به او گفتم\r\n","description":"","footnote":"","page_name":" مقدمه 4 ","page_number":6},
  {"content":"\r\nو گريه مىكردم به جهت فوات كتاب پس شيخ گفت بشارت باد ترا به علوم الهيه و معارف يقينه و تمام آن چه هميشه مىخواستى تا آن كه گفته پس قلبم ساكن نشد و بيرون رفتم با گريه و تفكر تا آن كه در دلم افتاد كه بروم به آن سمتى كه در خواب به آن جا رفتم پس چون رسيدم به محله دار بطيخ پس ديدم مرد صالحى را كه اسمش آقا حسن بود و ملقب به تاج پس چون رسيدم به او و سلام كردم بر او گفت يا فلان كتب وقفيه نزد من است كه هر طلبه كه از آن مىكرد عمل نمىكند به شروط وقف و تو عمل مىكنى به آن بيا و نظر كن به اين كتب و هر چه را كه محتاجى به آن بگير پس با او رفتم در كتابخانه او پس اول كتابى كه به من داد كتابى بود كه در خواب ديده بودم پس شروع كردم در گريه و ناله و گفتم مرا كفايت مىكند و در خاطر ندارم كه خواب را براى او گفتم يا نه و آمدم در نزد شيخ و شروع كردم در مقابله با نسخه او كه جد پدر او نوشته بود از نسخه شهيد ره و شهيد ره نسخه خود را نوشته بود از نسخه عميد الرؤساء و ابن سكون و مقابله كرده بود با نسخه ابن ادريس بدون واسطه يا به يك واسطه و نسخه كه حضرت صاحب الأمر عليه السّلام به من عطا فرمود از خط شهيد ره نوشته شده بود و نهايت موافقت داشت با آن نسخه حتى در نسخها كه در حاشيه آن نوشته شده بود و بعد از آن كه فارغ شدم از مقابله شروع كردند مردم در مقابله نزد من و به بركت عطاى حجت عليه السّلام گرديد صحيفه كامله در بلاد مانند آفتاب طالع در هر خانه و سيما در اصفهان زيرا كه براى اكثر مردم صحيفه هاى متعدده است و اكثر ايشان صلحاء و اهل دعا شدند و بسيارى از ايشان مستجاب الدعوة و اين آثار معجزه ايست از حضرت صاحب عليه السّلام و آن چه خداوند عطا فرمود به من از بركت صحيفه احصاى آن را نمىتوانم بكنم .\r\nرؤياى دوم در فضيلت زيارت جامعه و حقانيت أو پس فرمود چون حضرت آفريده گار مرا توفيق زيارت امير المؤمنين\r\n","description":"","footnote":"","page_name":" مقدمه 5 ","page_number":7},
  {"content":"\r\nعليه السّلام كرامت فرمود در حوالى روضه مقدسه مشغول به مجاهدات گشتم و به بركت آن بزرگوار مكاشفات بسيار بر من روى داد كه عقول ضعيفه آن را متحمل نمىتواند شد در آن عالم ديدم بلكه اگر بخواهم مىگويم كه در ميان نوم و يقظه بودم كه ناگاه ديدم كه در سرّ من رأى هستم و مشهد آنجا را در غايت ارتفاع و زينت ديدم و ديدم لباس سبزى از لباسهاى بهشت بر سر قبر امامين همامين عسكريين افكنده بودند كه در دنيا مثل آن را نديده بودم و آقاى ما حضرت صاحب الأمر صلوات الله عليه را ديدم كه نشسته و بر قبر تكيه كرده و روى آن جناب به جانب در است پس چون آن جناب را ديدم شروع كردم به خواندن زيارت جامعه به صوت بلند مانند مدح گويندگان پس چون تمام كردم آن جناب فرمود كه خوب زيارتى است عرضه كردم كه اى آقاى من روحم به فداى تو باد اين زيارت جد تست و اشاره كردم به جانب قبر مبارك فرمود بلى داخل شود چون داخل شدم نزديك در ايستادم آن جناب فرمود كه پيش بيا عرض كردم كه مىترسم به سبب ترك ادب كافر شوم آن جناب فرمود كه چون به اذن ما باشد باكى نيست پس اندكى پيش رفتم و حال آن كه ترسناك بودم و مىلرزيدم پس آن جناب فرمود كه پيش بيا بنشين عرض كردم كه مىترسم پس فرمود كه مترس و بنشين پس چون نشستم مانند نشستن غلامى در نزد آقاى خود آن بزرگوار فرمود استراحت كن و مربع بنشين پس به درستى كه تو زحمت كشيده و پياده و پاى برهنه آمدى بالجمله از آنجا بالنسبة به اين بنده الطاف عظيمه و مكالمات لطيفه واقع شد كه اكثر آنها را فراموش نمودم پس از خواب بيدار شدم و همان روز اسباب زيارت فراهم آمد بعد آن كه مدتى بود كه راه مسدود بود پس موانع رفع شد و با پاى برهنه و پياده به زيارت آن جناب شرفياب شدم و شبى در روضه مقدسه مكرر اين زيارت را خواندم و در راه و در روضه كرامات عظيمه و معجزات غريبه ظاهر شد .\r\n","description":"","footnote":"","page_name":" مقدمه 6 ","page_number":8},
  {"content":"\r\nو رؤياى ديگرى براى مؤلف نقل كرده داده كه در مقدمه شرح فقيه به فارسى و عربى ذكر شده و چون در اين مقدمه بنا بر اختصار بود خوانندگان گرامى مىتوانند به كتابهاى تراجم مثل لؤلؤة البحرين مرحوم بحرانى و أمل الآمل مرحوم شيخ حرّ عاملى و كتاب روضات الجنات و كتاب بهجة الآمال و ساير كتب رجال شيعه مراجعه نمايد و در خاتمه اميد است كه اين حقير بىبضاعت را هم از دعاى خير فراموش نفرمايند .\r\n« محمد التفرشى - ش - دورودى »\r\n","description":"","footnote":"","page_name":" مقدمه 7 ","page_number":9},
  {"content":"\r\n\r\nبسمه تعالى\r\nأشكركم للَّه اشكركم للناس تشكر و تقدير\r\nعلماء و جامعه روحانيت شيعه با كمال تشكر از خدمات ارزنده جناب خير الحاج ابو القاسم سالك تهرانى زيد فى توفيقاته اقدام معظَّم له را در طبع كتاب شريف « لوامع صاحب قرانيه » تأليف علَّامه بزرگوار فقيه اهل بيت عصمت و طهارت مرحوم محمد تقى مجلسى كه در شرح كتاب من لا يحضره الفقيه شيخ بزرگوار صدوق مىباشد ارج و احترام نموده‌اند و همگان خواهان توفيقات خيريه ايشان در طبع آثار علما و محدثين اعلى الله مقامهم اجمعين مىباشند كتابهائى كه از نفقه مشروعه مشار اليه تا كنون به طبع رسيده و در دسترس حوزه علميه و ديگران قرار گرفته بشرح ذيل است .\r\n1 - تفسير شريف برهان در 5 مجلد .\r\n2 - كتاب حلية الابرار در 2 مجلد .\r\n3 - كتاب اللوامع النورانية در 1 مجلد .\r\n4 - كتاب ينابيع المعاجز در 1 مجلد .\r\n5 - كتاب انصاف فى النص على الاشراف در 1 مجلد كه مجموع اين پنج كتاب از تاليفات ارزنده مرحوم علامه سيد هاشم بحرانى مىباشد .\r\n6 - تفسير شريف نور الثقلين مرحوم علامه خبير عبد على بن\r\n","description":"","footnote":"","page_name":" مقدمه 8 ","page_number":10},
  {"content":"\r\nجمعة العروسى الحويزى در 5 مجلد .\r\n7 - كتاب اثبات الهداة در 7 مجلد عربى ، ترجمه فارسى فى النصوص و المعجزات .\r\n8 - كتاب فوائد الطوسية در 1 مجلد .\r\n9 - كتاب ايقاظ الهجعة فى اثبات الرجعة عربى ، ترجمه فارسى در 1 مجلد .\r\n10 - كتاب اثنا عشريه فى الرد على الصوفية در 1 مجلد كه مجموع اين چهار كتاب از تأليفات مرحوم محدّث عالى مقام شيخ محمد حسن حرّ عاملى مىباشد .\r\n11 - تفسير عياشى از تاليفات محمد بن مسعود عياشى است در 2 مجلد .\r\n12 - كتاب شريف من لا يحضره الفقيه مرحوم شيخ المحدثين صدوق ره جلد رحلى در 1 مجلد .\r\n13 - كتاب اربعين علامه مجلسى ره در 1 مجلد .\r\n14 - صحيفه سجاديه ع در 1 مجلد .\r\n15 - كتاب ميراث الائمه مرحوم شيخ محمد رضا تهرانى با چند كتاب ديگر از تاليفات ايشان .\r\n16 - كتاب قانون الاسلام مرحوم سيد حسين عرب باغى .\r\n17 - كتاب البكاء مرحوم سيد ميرجهانى .\r\n18 - كتاب درر الأشعار مرحوم شيخ محمد رضا دوروديان تفرشى و ساير خدمات پر ارزش ايشان از قبيل بيمارستان امير المؤمنين ( ع ) در جنوب تهران و بناء مساجد و احسان و انعام به مستضعفين كه تمامى سبب دعا گويى و مزيد تشكر جامعه مسلمين گرديده وفقه الله لجميع مرضاته به حق محمد و آله ( ص ) .\r\n","description":"","footnote":"","page_name":" مقدمه 9 ","page_number":11},
  {"content":"\r\n\r\n","description":"","footnote":"","page_name":" مقدمه 10 ","page_number":12},
  {"content":"\r\nبسم الله الرّحمن الرّحيم\r\n","description":"","footnote":"","page_name":" 1 ","page_number":13},
  {"content":"\r\n\r\n","description":"","footnote":"","page_name":" 2 ","page_number":14},
  {"content":"\r\nشرح واقعه مشرف شدن\r\nمرحوم شارح اعلى الله مقامه خدمت حضرات خمسة النجباء و حضرت سيّد السجاد سلام الله عليهم اجمعين كه به قلم مبارك خود در حشو اين كتاب مبارك نگاشته‌اند .\r\nبدان كه چون غرض از كتاب اول رضاى الهى بود و بسيار خائف بودم و بسيارى از فضلا مبالغه مىنمودند تا عاقبت حضرت سيّد المرسلين را و حضرت امير المؤمنين و سيده نساء اهل الجنة اجمعين و سيّدي شباب اهل الجنّة و سيّد الساجدين سلام الله عليهم اجمعين را در واقعه طويلى ديدم در حالتى كه بيمارى عظيمى روى داده بود و اطبّاء مأيوس شده بودند به بركت آن واقعه شفا يافتم و حضرت سيّد المرسلين ( ص ) چند چيزى عطا فرمودند از طعام و ميوه بهشت از آن جمله سه سيخ طلا كه كباب بود و هر لذتى كه تصوّر نكرده بودم در آن بود و بهر كس مىدادم چيزى كم نمىشد و من به حضار مجلس مىگفتم كه من مكرر به شما نمىگفتم كه طعام بهشت صد هزار مزه دارد و هر چه مىخورند عوض آن بهم مىرسد ، و ميوه كرامت فرمودند شبيه به هندوانه و از آن نيز مىخوردم و صد هزار مزه داشت و به ايشان مىگفتم و مىدادم و ايشان ملتذ مىشدند و تصديق مىنمودند و اين هندوانه در نهايت سفيدى بود و ورق ورق از او جدا مىشد به شكل جوارش و چون دأب بنده است كه در هر مرتبه كه در واقعه به خدمت يكى از حضرات معصومين صلوات الله عليهم اجمعين مىرسم\r\n","description":"","footnote":"","page_name":" 3 ","page_number":15},
  {"content":"\r\nمداحى ايشان بلسان حال مىكنم و ايشان تصديق مىفرمايند در اين واقعه نيز عرض مىنمودم كه توئى كه مظهر كمالات الهى توئى كه مخزن اسرار الهى و توئى كه مقصودى از خلق كونين و آن حضرت تصديق مىفرمودند .\r\nبعد از آن عرض نمودم كه يا رسول الله اقرب طريق بجناب أقدس الهى كدام است فرمودند كه آن چه مىدانى عرض كردم كه از كدام طريق بروم فرمودند به همين راهى كه مىروى و شفقت بسيارى از اين شش معصوم به بنده خودشان واقع شده و بعد از صحت شروع در روضة المتقين شد و به اندك زمانى به اتمام رسيد و باز شروع در اين شرح شد و تا غايت كه قريب يك سال است با اشغال بسيار قريب به صد هزار بيت نوشته شده و شرح صحيفه كامله و تفسير مجمع البحرين نيز شروع شده است اميد از فضل الهى دارد كه همه تمام شود ، و از فوايد اين دو شرح اين است كه هر كه داشته باشد عمل تواند كرد در حيات و ممات اين بنده چون اكثر مطالب به نحوى واضح مىشود كه جاى شبهه نمىماند و در كتب حديث تصحيفات بسيار شده بود و سهوها شده بود همه را تصحيح شد بدون آن كه اظهار غلط از كسى بكنم چون دغدغه خبث مىشود و نقد رجال و اسانيد حديث به نحوى شده است كه اغلاط غالطين ظاهر شده است بى تسميه و تا كسى نهايت تبحّر و تتبع نداشته باشد و نكرده باشد نمىيابد كه من چه كرده‌ام .\r\nو غرض از ذكر اين حاشيه اين است كه اخوان دين و خلان يقين زود بزود در مقام بحث و اعتراض در نيايند و سهو و نسيان از لوازم بشريت است إلَّا من عصمه الله تعالى اگر بعد از تامل بر سهوى مطلع شوند مستدعى آن است كه قلم عفو بر آن كشيده اصلاح فرمايند ، و بر همه كس إلَّا من شذّ ظاهر است كه اين بنده عمر عزيز را صرف اين علم نمودم و حال چنان شده است كه هر كس سواد داشته باشد بر همه احاديث اطلاع تواند بهم رسانيد .\r\n","description":"","footnote":"","page_name":" 4 ","page_number":16},
  {"content":"\r\nو در واقعه ديده‌ام كه عالمگير خواهد شد كه در جميع بلاد و اهل ايمان منتشر شود كه اين شكسته را ياد كنيد به دعاى خيرى حيّا و ميتا و من خود لا شىءام و هر چه از من واقع شده است از فضل الهى است و الحمد للَّه ربّ العالمين .\r\nبسم الله الرّحمن الرّحيم « 1 »\r\nحمدى كه به اقلام اشجار و مداد بحار بر صفحات ليل و نهار شرح شطرى از آن نتوان نگاشتن سزاوار فايض الانوارى است كه مقربان بارگاه جلالش به قدم عجز « لا أحصي ثناء عليك أنت كما أثنيت على نفسك » طى وادى نامتناهى ثنايش نموده‌اند ، و شكرى كه طومار امكان گنجايش برخى از آن نداشته باشد ، مالك الرقابى را رواست كه خسروان با ابهت و جلال ، و سلاطين با شوكت و اقبال ، جبين عبوديّت و انكسار بر آستان كمالش سوده ، زبان نياز به اعتراف * ( اللَّهُمَّ مالِكَ الْمُلْكِ تُؤْتِي الْمُلْكَ مَنْ تَشاءُ ) * « 2 » گشوده‌اند كريمى از محض فضل بىنهايت ازلى و عنايت بىغايت لم يزلى ماهيّات ممكنات را از بطن عدم و مشيمه قابليت را به عرصه وجود و ساحت ظهور رسانيده ، و بنى نوع انسان را به تشريف * ( وَلَقَدْ كَرَّمْنا بَنِي آدَمَ ) * « 3 » مشرف ساخته منشور عزتشان را به طغراى * ( عَلَّمَ الإِنْسانَ ما لَمْ يَعْلَمْ ) * « 4 » موشح گردانيد ، ذو الجلالى كه مقيمان حريم احديت ، و ساكنان سرادق صمديّت را زبان عجز و قصور جز به نواى سُبْحانَكَ ما عَرفَناكَ حَقَّ مَعْرِفَتِكَ نگشوده ، و صدر نشينان ايوان جبروت و بار يافته گان رواق ملكوت را تسبيح و تحميد جز سُبْحانَكَ ما عَبَدناكَ حَقَّ\r\n\r\n","description":"","footnote":"\r\n« 1 » و اين استعارات ديباچه از ديگرى است منه رحمه اللَّه تعالى .\r\n« 2 » آية : 25 سوره آل عمران .\r\n« 3 » آيه : 72 بنى اسرائيل .\r\n« 4 » آيه : 5 العلق .\r\n","page_name":" 5 ","page_number":17},
  {"content":"\r\nعِبادَتِكَ\r\nنبوده حليمى كه حيرت زدگان وادى تكليف را گاهى به نواى غمزداى * ( نَبِّئْ عِبادِي أَنِّي أَنَا الْغَفُورُ الرَّحِيمُ ) * « 1 » اميدوار ساخته و گاهى به تازيانه * ( وَأَنَّ عَذابِي هُوَ الْعَذابُ الأَلِيمُ ) * « 2 » شعاع خورشيد عزتش بر بصائر ارباب عرفان غبار حيرت بيخته و شهباز عقل در پرواز اولين پايه قصر توصيف صدر نشينان رواق قربش پر و بال ريخته ، داغ بندگيش زيب چهره عزت و رفعت است ، و محبت مقربان درگاهش مورث فيروزى دنيا و آخرت .\r\nسست جولان ز عزّ ذاتش وهم * تنگ ميدان ز كنه وصفش فهم\r\nپاك ز آنها كه غافلان گفتند * پاكتر ز آن چه عاقلان گفتند\r\nو درودى بىانتها و صلوات بىعدد و احصاء نثار بارگاه شهباز بلند پرواز فضاى * ( سُبْحانَ الَّذِي أَسْرى ) * « 3 » مسند نشين ايوان * ( دَنا فَتَدَلَّى ) * « 4 » محرم حريم * ( فَأَوْحى إِلى عَبْدِه ما أَوْحى ) * « 5 » مشرف به تشريف * ( وَلَسَوْفَ يُعْطِيكَ رَبُّكَ فَتَرْضى ) * « 6 » سلطان سرير نبوت و رسالت ، مهر سپهر فتوت و جلال عالم علوم ازل و ابد ، خازن اسرار ملك احد بلند قدرى كه خيل انبياء مقدمة الجيش عسكر هداية اويند ، و ملائكه سبع طباق در ربقه تسخير و اطاعت او سلطانى كه كريم ذو الجلال يرليغ نبوتش را به طغراى * ( وَما أَرْسَلْناكَ إِلَّا رَحْمَةً لِلْعالَمِينَ ) * « 7 » موشح ساخته و فرمان عزتش به خاتم * ( وَلكِنْ رَسُولَ الله وَخاتَمَ النَّبِيِّينَ ) * « 8 » مزين گردانيده ، اگر نه در به دو ايجاد بشارت معراج او بر گوش افلاك خواندند چرا پيوسته در وجد و اهتزازند ، و اگر نه حرفى از ديوان وقارش بر جبين ارضين نوشتند چرا هميشه با سكون دمسازند ، رفيع قدرى كه عرش اعلى\r\n\r\n","description":"","footnote":"\r\n« 1 » آيه : 49 الحجر .\r\n« 2 » آيه : 49 الحجر .\r\n« 3 » آيه : 1 بنى اسرائيل .\r\n« 4 » آيه : 8 - 10 النجم .\r\n« 5 » آيه : 8 - 10 النجم .\r\n« 6 » - آيه : 5 الضحى .\r\n« 7 » - آيه : 107 الانبياء .\r\n« 8 » - آيه : 40 الاحزاب .\r\n","page_name":" 6 ","page_number":18},
  {"content":"\r\nنخستين مايهء معراج قدر او است ، و سدرة المنتهى پستترين درجه منبر عندليبان گلشن لغت او ، رشته انديشه را به كنگره قصر توصيفش نارسا و متاع دعا بىزينت صلوات بر او و بر آل اخيارش در بازار قبول ناروا .\r\nاى واقف از حقيقت اشيا بهر لباس * نفس تو را عقول مجرد بود حواس\r\nبيرون ز روشنايى خورشيد شرع تو * گردد به رنگ شبپره پروانه قياس\r\nو صلوات ناميات و تحيات زاكيات بر آل اطهار و أهل بيت اخيارش كه سورهء كريمه * ( هَلْ أَتى عَلَى الإِنْسانِ ) * سطريست از كتابه پيش طاق ايوان جلالشان ، و جفر جامع علوم ما كان و ما يكون حرفى چند از مصحف علم و كمالشان خازنان علوم ربانى و واقفان اسرار سبحانى شهسواران ميدان شجاعت و شموس فلك امامت و خلافت ، زهى مقربان بارگاه احديت كه جز بنور ولايشان ملكوتيين ملأ أعلى را سلوك طرق سماوات ميسر نيست ، و گروه رسل و انبياء را بدون عزم بر تولَّيشان حلل سعادات در بر نه خصوصا شهسوار عرصهء ولايت ، و صدر نشين ايوان خلافت ، سلطان ممالك وجود باعث ايجاد هر موجود ، او رنگ نشين مسند مَنْ كُنْتُ مَوْلاه فَعَليُّ مَوْلاه\r\nمعنى آيه كريمهء * ( يَدُ الله ) * مظهر قدرت ربانى مخزن اسرار فرقانى قبلة العارفين و امام المتقين و يعسوب الموحدين و قائد المحجلين اسد الله الغالب ، و سيف الله الضارب ، و شهاب الله الثاقب أمير المؤمنين على بن ابى طالب صلوات الله عليه و عليهم ما دامت الاحكام مستنبطة من متون الأخبار و الأحاديث مأثورة عن الائمة الاطهار و بعد شكسته خامه مستمد فيوض قدسى « محمد تقى بن علىّ الملقّب بالمجلسي » بر ضمائر صافيه و خواطر زاكيه سالكان شوارع نجات ، و متعطشان مناهل سعادات چنين تقرير و تصوير مىنمايد : كه از پرتو اشراق حديث معتبر كه از مشرق امامت و ولايت درخشيده ، و جويبار سندش به بحر موّاج حقايق\r\n","description":"","footnote":"","page_name":" 7 ","page_number":19},
  {"content":"\r\nامام به حق ناطق جعفر بن محمد الصادق صلوات الله عليه ما دامت المشارق و المغارب متصل گرديده كه اذا ارادَ الله عَزَّ و جَلَّ بِرَعِيَّتِه خَيْراً جَعَلَ لَها سُلطاناً رَحيماً وَقَيَّضَ لَه وَزِيراً عادِلًا\r\nبسى روشن و لايح است كه چون اراده كريم لا يزال جلّ شانه و عظم سلطانه به مقتضاى حكمتهاى نامتناهى به صلاح و خيريت و رفاه و امنيت جمعى از عباد تعلق گيرد تاج سرورى ايشان بر تارك فرمان فرمائى نهد كه مطمح نظر انديشه اش جز صلاح حال عباد و بلاد نباشد و از خلعت خانه * ( تُؤْتِي الْمُلْكَ مَنْ تَشاءُ ) * « 1 » تشريف شريف صاحبقرانى بر قامت شهريارى درست كند كه نصب العين خاطر خورشيد ناظرش بسط بساط رأفت و عدالت و خفض جناح ترحم و مكرمت بوده باشد ، و زمام حل و عقد مصالح دولت و رتق و فتق امور مملكت او را در كف كفايت وزراى نصفت شعار و خوانين عدالت آثار سپارد ، مصداق اين مقال و مصدّق اين حال احوال خير مآل سكَّان ايران جنّت نشان است كه كافه اهل اين ديار در ظلّ ظليل رأفت و عدالت و حصن حصين شوكت و بسالت « 2 » شهريار عادل كامل باذل ، گردون بارگاه ملايك سپاه ، جمشيد حشمت ، فريدون سيرت سكندر شأن ، دارا دربان گلدسته گلستان مصطفوى ، نوباوهء بوستان مرتضوى ، ثمره شجرهء نبوت و رسالت غصن دوحهء امامت و ولايت ، ابر فياض سخا بحر موّاج عطا مهر سپهر گيتى ستانى ، مركز دايرهء جهان بانى رافع لواى دين و دولت ، مؤسس أساس ملك و ملت قطب فلك اقتدار مركز آسمان عدالت و وقار محيى مراسم ملت و دين مروّج مذهب ائمه طاهرين در اطاعت شريعت غراى مصطفوى از عالميان ممتاز و به سعادت برافراشتن لواى والاى طريقت مرتضوى سر افراز ، أعني السّلطان الأعظم و الخاقان الأفخم مالك رقاب العرب و العجم سمىّ جده ، الأمير\r\n\r\n","description":"","footnote":"\r\n« 1 » آيه : 26 آل عمران .\r\n« 2 » بسالت - شجاعت .\r\n","page_name":" 8 ","page_number":20},
  {"content":"\r\nالاعدل الاكرم محرز ممالك الدّنيا مظهر كلمات الله العليا باسط بساط الامن و الامان رافع رايات العدل و الاحسان السّلطان بن السّلطان بن السّلطان و الخاقان بن الخاقان ابن الخاقان ابو المظفّر ابو المكارم و المفاخر شاه عبّاس الحسينى الموسوىّ الصّفويّ صاحب قران بهادر خان .\r\nشاه خورشيد منزلت عباس * پاسبان جهان و مرشد ناس\r\nآسمان سبز كردهء جاهش * ابر فراش دور خرگاهش\r\nمذهبش پيشواى مذهبها * مشربش پادشان مشربها\r\nخصم رو به صفت گرفتارش * شير حق يار و حق نگهدارش\r\nطبق طرز او به جامه هنر * از ارسطو گرفت اسكندر\r\nلا زالت رايات دولته مرفوعة منصورة و آيات مدحته مذكورة مشهورة\r\nبه بفراغ بال و رفاه حال در مهد سلامت و فرش استراحت آرميده‌اند ، على الخصوص طبقه عليّه علماى دين مبين كه به ميامن توجهات شاهنشاهى و عنايات بىغايات ظل اللَّهي\r\nدر ترويج شريعت غرّا يد بيضا نموده پيوسته در عرق سعى غوطه خورده ، و از بحر انديشه جواهر حقايق و لآلى دقايق برآورده‌اند ، و آن چه از آن جمله بهره اين بىبضاعت گرديده آنست كه چون علم اخبار اهل بيت رسالت كه مشكاة انوار علوم ربانى و مخزن حكم و اسرار فرقانىاند ، اشرف علوم حقيقيه ، و ارفع سعادات ابديه است . و به جهت استيلاى سلاطين جور و ائمه ضلال اين علم شريف متروك و منسوخ گرديده بود ، و سلف صالحان رضوان الله عليهم اجمعين از اين جهت حلّ مشكلات و تبيين معضلات آن كما هو حقه نگرديده بودند ، و اين فقير برهنمونى هدايت بىغايت\r\n","description":"","footnote":"","page_name":" 9 ","page_number":21},
  {"content":"\r\n* ( يَهْدِي الله لِنُورِه مَنْ يَشاءُ ) * « 1 » بذل جهد خويشتن در احياء مراسم و تبيين معالم آن به نحوى نمودم كه اكنون به حمد الله ناسخ جميع علوم گرديده و اكثر علماء زمان متوجه ترويج و تحصيلش گرديده‌اند * ( الْحَمْدُ لِلَّه الَّذِي هَدانا لِهذا وَما كُنَّا لِنَهْتَدِيَ لَوْ لا أَنْ هَدانَا الله ) * و بسيارى از اخبار بود كه هيچ يك از علما إلى يومنا هذا پيرامون حلَّش نگرديده و پردهء خفا از رخش نكشيده بودند و حلّ اشكال و تفصيل اجمالش از خزانه * ( ذلِكَ فَضْلُ الله يُؤْتِيه مَنْ يَشاءُ ) * « 2 » نامزد اين كمترين گم نام گرديده بود و چون جريان عين الحيوان زندگانى به اوايل خيابان عشر هفتم رسيده ضعف و ناتوانى بر اكثر قواى بدنيه مستولى گرديده بود بر انديشيدم كه مبادا بعد از انقضاء حيات مستعار خورشيد اين علم حقايق انوار در سحاب جهل مستور ، و بر مثال سابق متروك و مهجور گردد بنا بر اين متوجه شرح اخبار و كشف استار از وجوه آثار آل اطهار سلام الله عليهم گرديده كتاب مستطاب « من لا يحضره الفقيه » را كه از سواد ليالى متنش صبح صادق حقايق لامع است ، و از بياض صبح حاشيه اش خورشيد معارف لامع و از ميان كتب حديث به اجتماع كثرت فوايد و حسن اختصار ممتاز است عنوان ساختم و اكثر احاديث اخبار مشكله كتب ديگر را به تقريبات مذكور ساخته در غايت وضوح مشروح گردانيدم ، و به حمد الله به مساعدت توفيقات يزدانى و اقبال حضرت صاحبقرانى بر وجه كمال به اتمام رسيده مقبول طبايع خواص و عوام گرديد .\r\nو چون امرى است مقرر كه نهال هنر هر چند برومند باشد بىآفتاب مكرمت سپهر اقتدارى ، و بىسحاب مرحمت شهريار كامكارى سر به اوج رفعت نمىسايد و شهرت تمام و قبول كافه أنا مرا نمىشايد و شهرتش موجب ازدياد\r\n\r\n","description":"","footnote":"\r\n« 1 » آية : 35 النور .\r\n« 2 » آيه : 4 الجمعة .\r\n","page_name":" 10 ","page_number":22},
  {"content":"\r\nدعا گويى دوام دولت قاهره و انتظام سلطنت باهره مىگرديد لهذا آن را تحفه مجلس سامى شاهى و هديه خزانه عامرهء ظلّ اللَّهى گردانيد و به حمد الله تعالى نظير قصه سليمان و مور و خليفه و آب شور بظهور آمده مقبول طبع اشرف ملازمان آستان كيوان پاسبان گرديد مدّ الله تبارك و تعالى على رؤسنا و رؤس ساير أهل الفضل ظلال جلاله بحقّ محمّد و آله\r\nو چون پيوسته شيمهء پادشاهان دنيا و دين كه سايه مرحمت جهان آفرينند آنست كه جميع برايا و عموم رعايا را كنفس واحدة اخذ نموده صلاح حال هر يك را حسب المقدور منظور نظر اشرف داشته ، در خور قابليتش بهرهء وافى و نصيب كافى برسانند ، و اكثر ساكنان اين ديار را تكلم بلغت فارسى واقع مىشود و هر يك از ايشان را تتبع و تعلم لغت عرب ممكن نيست ، و به سبب اين بسيارى از اين گروه از مطالعه كتب حديث و شرح مذكور بىبهره بودند ، بنا بر اين خورشيد فرمان قضا جريان ، و حكم نافذ واجب الاذعان از افق شهريارى و جهاندارى ساطع و لامع گرديد ، كه اين فقير كتاب مسطور را به فارسى ترجمه نمايم ، و در ترجمه آن اين طريق مسلوك باشد كه أولا حلّ تحت اللفظ عبارت حديث نموده بعد از طى آن اختلافى كه علماء سلف را در اين باب شده مشروحا بنويسم ، و بعد از آن آن چه اين فقير را در اين مسأله بخاطر فاتر رسيده در سلك بيان منسلك سازم ، و چون غرض كلى انتفاع عموم خلايق است فارسى آن را قريب به فهم ايراد نموده متوجه عبارات مغلق ، و استعارات مشكل نكردم ، از ورود فرمان واجب الاذعان مضمون * ( إِنِّي أُلْقِيَ إِلَيَّ كِتابٌ كَرِيمٌ ) * « 1 » از زبان جان شنيدم ، و حسب الأمر الأعلى متوجّه انفاذ فرمان و الا نشان گرديدم ، و چون از بركات توجهات سلطانى\r\n\r\n","description":"","footnote":"\r\n« 1 » آية : 29 النمل .\r\n","page_name":" 11 ","page_number":23},
  {"content":"\r\nو عنايات اعلى حضرت خاقانى به اين شغل گرامى كه مورث ازدياد دعا گويى ، و ثناخوانى نواب اشرف اعلى است سر افراز گرديدم آن را « به لوامع صاحب قرانى » ناميدم امّيد كه اين نام و اين كتاب إلى يوم القيام با دولت أبد قرين مقرون بوده باشد به محمد آله الطاهرين از فضل واهب متعال و كريم لا يزال رجاء واثق و أمل صادق است كه : اين شرح نيز بإتمام رسيده مقبول طبع اشرف گردد « انّه على كلّ شىء قدير و بالإجابة جدير »\r\nو چون ذكر بعضى از أمور قبل از شروع در مقصود ضرور بود مصدر به مقدمه گرديد و مقدمه را مشتمل بر دوازده فايده گردانيدم .\r\n\r\nفائدة أولى\r\nدر فضيلت علم و علماست\r\nو آن زياده از آنست كه در مختصرات گنجد و ليكن اشاره به مجملى از آن مىشود خداوند عالميان مىفرمايد كه * ( يَرْفَعِ الله الَّذِينَ آمَنُوا مِنْكُمْ وَالَّذِينَ أُوتُوا الْعِلْمَ دَرَجاتٍ ) * « 1 » يعنى الله تعالى بلند مىفرمايد درجات و مراتب آن جماعتى را كه ايمان آورده‌اند و آن جماعتى را كه ايشان را بفضل خود علم كرامت نموده است و در اين آيه إيما به لطيفه ايست كه ايمان به خدا و رسول و ائمه هدى صلوات الله عليهم كار بنده است ، اما عطاى علوم از تفضل الهى است تا كرا كرامت فرمايد ، ديگر فرموده است كه * ( هَلْ يَسْتَوِي الَّذِينَ يَعْلَمُونَ وَالَّذِينَ لا يَعْلَمُونَ إِنَّما يَتَذَكَّرُ أُولُوا الأَلْبابِ ) * « 2 » يعنى آيا مساويند دانايان و\r\n\r\n","description":"","footnote":"\r\n« 1 » آيه : 12 المجادلة .\r\n« 2 » آية : 12 الزمره\r\n","page_name":" 12 ","page_number":24},
  {"content":"\r\nنادانان ، و اين معنى را نمىيابند مگر عقلا پس هر كه عاقل است مىداند كه علم بهتر است از جهل ، و غير آنها از آيات كثيره و در روايات صحيحه وارد شده از حضرت سيد الانبياء و المرسلين صلَّى الله عليه و آله كه فرمودند زيادتى عالمان بر عابدان مثل زيادتى ماه شب چهارده است بر باقى ستارگان و در روايت صحيح وارد شده است از حضرت رسول ( ص ) كه فرمودند كه افضليت علما بر عبّاد چون افضليت آفتابست بر كواكب و افضليت عبّاد بر ساير الناس چون افضليت ما هست بر ساير ستارگان و در حديث صحيح وارد شده است از حضرت امام محمد باقر صلوات الله عليه كه فرمودند عالمى كه مردم از علم او منتفع شوند بهتر است نزد حق سبحانه و تعالى از هفتاد هزار عابد ، و در خبر صحيح وارد شده است كه از حضرت امام جعفر صادق صلوات الله عليه پرسيدند كه هر گاه دو كس باشند يكى از ايشان فقيه باشد و راوى احاديث ، و ديگرى به عبادت الهى مشغول باشد و راوى حديث نباشد كدام يك از ايشان بهترند حضرت فرمودند كه شخصى كه روايت حديث بسيار كرده باشد و علوم آن را تحصيل نموده باشد بهتر است از هزار عابدى كه فقه و روايت نداشته باشد . و جمع ميان اين دو حديث به آن است كه مراد از اول عالمى است كه مردمان از علم او منتفع شوند و از دوم جمعى كه از علوم ايشان كسى منتفع نشود « 1 » چنان كه منقول است از حضرت امام جعفر صادق صلوات الله عليه كه\r\n\r\n","description":"","footnote":"\r\n« 1 » بعضى از اخبار كه در كتب مشهوره نيست از كتب صحيحه منقولست مثل أمالى و عيون و محاسن و قرب الاسناد و خصال و علل و غير آن و نسبت صحت به اعتبار آن كتب است اگر چه در اين كتب معروفه صحيح نباشد - منه رحمه اللَّه .\r\n","page_name":" 13 ","page_number":25},
  {"content":"\r\nفرمودند كه يك عالم بهتر از هزار عابد و هزار زاهد است و عالمى كه از علم او منتفع شوند بهتر است از هفتاد هزار عابد .\r\nو انتفاع بر دو قسمت اول به درس گفتن طلبه و موعظه عوام و نوشتن تصانيف و امثال اينهاست . و دوم آن است كه بعلم خود عمل نمايد كه در اين صورت ديدن او سبب زيادتى علم و صلاح و تقوى مىشود بلكه شنيدن كمالات او سبب ازدياد ربط بندگان مىشود بجناب اقدس الهى بلكه وجود ايشان سبب بقاى عالم است مثل اولياء الله كه علماء ربانيند و عالم بوجود ايشان قائم است چنان كه در فايده ششم به آن اشاره خواهد شد .\r\nديگر روايت است از حضرت سيد المرسلين صلَّى الله عليه و آله كه :\r\nفرمودند كه خداوندا رحم كن خليفه هاى مرا ، خداوندا ببخشا خلفاى مرا خداوندا ببخشا نايبان مرا صحابه گفتند كه يا رسول الله خلفاى تو كيستند حضرت فرمودند كه مراد من از اين خلفا جمعىاند كه احاديث مرا بخلق مىرسانند ، و سنت طريقهء مرا آشكارا مىكنند ، و به امت من تعليم مىنمايند ديگر منقول است .\r\nاز حضرت امام جعفر صادق صلوات الله عليه كه آن حضرت فرمودند كه چون فرداى قيامت همه خلايق را در يك صحرا جمع نمايند ، و اعمال خلايق را به ميزان عمل درآورند پس بسنجند خونهاى شهدا را با مركَّبهاى علما پس زيادتى كند مركب علما بر خون شهدا .\r\nجمعى ذكر كرده‌اند كه چون شهدا در طلب اعلاى دين جانهاى خود را فدا كردند تا به رتبه شهادت فايز شدند همچنين علماء دين جانهاى خود را فدا كردند تا در ترويج دين مبين ، مجاهدان سعى نمودند ، در اظهار اسلام به تيغ و سنان ، و علما مجاهده نمودند در تحقيق ايمان به دلايل و برهان ، از اين جهت مداد علما زيادتى مىكنند بر دماء شهدا چنان كه زيادتى دارد ايمان بر اسلام ، و\r\n","description":"","footnote":"","page_name":" 14 ","page_number":26},
  {"content":"\r\nبعبارة اخرى كار مجاهدان دين مزين ساختن ظاهر خلق است به اظهار كلمتين چنان كه حضرت سيد المرسلين ( ص ) فرمودند كه از جانب حق سبحانه و تعالى مامور شده‌ام كه با مردم جهاد كنم تا ايشان اقرار كنند به كلمه « لا إله الَّا الله محمّد رسول الله ، علىّ ولىّ الله » و چون ايشان اين دو كلمه را بگويند محفوظ مىگردد خون ايشان ، و مال ايشان ، و علما مجاهده مىنمايند به دلايل و براهين تا منور سازند دلهاى مؤمنان را بنور ايمان و ايقان .\r\nو روايت است از حضرت امام جعفر صادق صلوات الله عليه كه فرمودند كه چون حق سبحانه و تعالى خير بنده را مىخواهد و او را مىخواهد كه بر عالميان تفضيل دهد او را عالم مىگرداند به علوم دينيه . و ديگر آن حضرت صلوات الله عليه فرمودند كه خير و خوبى نيست در كسى از اصحاب ما كه علوم دينى را ياد نمىگيرد . و چون شيعه ما عالم نباشد اگر ضرور شود او را مسأله رجوع به علماى سنيان خواهد نمود ، و به نادانى هلاك خواهد شد .\r\nو آن حضرت صلوات الله عليه فرمودند كه خير نيست مگر در عالمى كه اطاعت او كنند و از علم او منتفع شوند يا در متعلمى كه ياد گيرد و حفظ نمايد علم را به عمل به آن ، و ديگر فرمودند كه علما أمينان خدا و رسولند و پرهيزكاران و متقيان ، حصارهاى دينند ، و اوصياى پيغمبران بهترين عالميانند .\r\nو از حضرت امام محمد باقر صلوات الله عليه منقول است كه همه كمالات در تعلم علوم دينيه است ، و در صبر بر بلاها است ، و در عقل معاش است كه اسراف نكند و بر خود و عيال خود تنگ نگيرد ، بلكه وسط را رعايت نمايد .\r\nو در حديث صحيح از حضرت امام جعفر صادق صلوات الله عليه منقول است كه فرمودند كه عالم باش يا متعلم باش ، و يا دوست دار ايشان باش و مبادا كه دشمن ايشان شوى كه به سبب دشمنى ايشان هلاك خواهى شد .\r\n","description":"","footnote":"","page_name":" 15 ","page_number":27},
  {"content":"\r\nو در روايت معتبره وارد شده است از حضرت سيد المرسلين و حضرت امير المؤمنين صلوات الله و سلامه عليهما كه فرمودند كه طلب علم كنيد ، و بخوانيد علم را كه خواندن علم حسنه ايست اعظم حسنات ، و درس گفتن آن بمنزله تسبيح و تنزيه كردن حقّ سبحانه و تعالى است ، و بحث نمودن در اظهار آن جهاد فى سبيل الله است ، و ياد دادن آن به نادانان تصدق نمودن است به بهترين تصدقات و علم سبب قرب بندگان است بجناب اقدس الهى ، زيرا كه از علم دانسته مىشود حلال و حرام الهى ، و علم علما را به بهشت مىبرد و علم است كه مونس است در وحشتها و مصاحب است در تنهائىها ، و شمشير برّان است بر سر دشمنان دين و زينت است در ميان دوستان و حق سبحانه و تعالى به سبب علم جميع را بلند مرتبه مىگرداند و ايشان را مقتداى خلايق مىسازد كه همه رشك مىبرند بر ايشان ، و بر كردار ايشان ، و فرشتگان همگى دوست دار ايشانند و خود را بواسطه تبرك به ايشان مىمالند ، و در حالت صلوات از جهت ايشان طلب مغفرت مىنمايند به درستى كه زندگى دلها بعلم است ، و بينايى بصيرتها بعلم است ، و قوت بدنها در عبادات بعلم است كه عالم را به مرتبه مقربان مىرساند ، و در دنيا و عقبى او را بهم نشينى اخيار فايز مىگرداند ، بعلم بندگى و عبادت الهى مىتوان كرد ، بعلم خداوند عالميان شناخته مىشود و بيگانگى پرستش كرده مىشود ، و بعلم صله رحم و رعايت خويشاوندان كرده مىشود ، بعلم حلال و حرام دانسته مىشود ، علم پيشواى عمل و عقل است ، و هر دو تابع علم‌اند خداوند عالميان توفيق علم كرامت مىكند سعادتمندان را و محروم مىگرداند از علم شقاوت كيشان را .\r\nو در خبر است از حضرت سيد المرسلين صلَّى الله عليه و آله كه ساعتى كه عالمى تكيه كند بر فراش خود كه مطالعه نمايد در علوم بهتر است از عبادت كردن عابدى كه هفتاد سال عبادت كرده باشد .\r\n","description":"","footnote":"","page_name":" 16 ","page_number":28},
  {"content":"\r\nو در حديث صحيح وارد شده است كه حضرت امام محمد باقر صلوات الله عليه فرمودند كه وجود يك عالم دينى بر شيطان دشوارتر است از عبادت هزار عابد .\r\nو در خبر كالصحيح منقول است از حضرت امام جعفر صادق عليه السّلام كه فرمودند كه چون روز قيامت حق سبحانه و تعالى زنده گرداند عالم ، و عابد را بفرمايد عابد را كه به بهشت خرام و به عالم فرمايد كه بايست و شفاعت كن مردمان را چون ايشان را هدايت نمودهء در دار دنيا .\r\nو ايضا آن حضرت فرمودند كه يك عالم بهتر است از هزار عابد و هزار زاهد .\r\nو فرمودند كه يك ركعت نمازى كه عالم بكند بهتر است از هفتاد هزار ركعت نمازى كه عابد بكند ، و ظاهرا مراد از اين عابد عابدى است كه فى الجمله واجبات خود را از علما اخذ نموده مشغول عبادت شده باشد و اگر نه عبادت او كالعدم است بلكه سبب عذاب او خواهد بود اگر بر وجه مطلوب نباشد .\r\nچنان كه در حديث كالصحيح از حضرت سيد المرسلين صلَّى الله عليه و آله روايت است كه هر كه عمل كند بىعلم افساد او بيش از اصلاح اوست و از حضرت امام جعفر صادق عليه السّلام منقول است كه عمل كننده بىبصيرت كه امام خود را ندادند يا حكم او را نداند مثل كسى است كه بىراهه رود ، هر چند تندتر رود از مطلوب دور تر مىشود .\r\nو فرمودند كه حق سبحانه و تعالى هيچ عملى را قبول نمىكند بدون معرفت ، و معرفت بىعمل نيز بىفايده است ، پس هر گاه عارف شود معرفت او او را راهنمايى مىكند به عمل ، و اگر عمل نكند معرفت ندارد به درستى كه ايمان بعضى از بعضى است يعنى اعتقادات با عمل است ، و هيچ يك بدون ديگرى تمام نمىشود .\r\n","description":"","footnote":"","page_name":" 17 ","page_number":29},
  {"content":"\r\nو احاديث متواتره از رسول خدا و ائمه هدى صلوات الله عليهم وارد شده است كه اگر كسى يك امام از ائمّه معصومين صلوات الله عليهم را نشناسد هر چند عبادت بسيار كند همه مردود است چنانچه خواهد آمد إن شاء الله تعالى .\r\nروايات و أحاديث در فضيلت علم و علما زياده از حد و حصر است بر اين اختصار شد .\r\n\r\nفائده دويّم\r\nدر وجوب طلب علم است\r\nقال الله تبارك و تعالى * ( فَسْئَلُوا أَهْلَ الذِّكْرِ إِنْ كُنْتُمْ لا تَعْلَمُونَ ) * « 1 » يعنى سؤال كنيد از أهل علم اگر ندانيد ، و در اخبار متواتره وارد شده است از ائمه معصومين صلوات الله عليهم اجمعين كه مراد الهى از اهل ذكر ائمه طاهرينند .\r\nبه دو عنوان اوّل آن كه : مراد از ذكر حضرت سيّد المرسلين است زيرا كه ذكر در لغت بمعنى شرف آمده است ، و شرف عالميان بوجود شريف اوست بلكه باعث ايجاد خلايق وجود مقدس آن حضرت است چنان كه در اخبار متواتره وارد شده است كه حق سبحانه و تعالى فرمود كه يا محمد اگر تو نمىبودى من آسمانها را نمىآفريدم و ائمه اهل آن حضرتاند .\r\nو عنوان دويم آن كه : مراد از ذكر قرآن است و أهل بيت حضرت\r\n\r\n","description":"","footnote":"\r\n« 1 » آيه : 45 النمل .\r\n","page_name":" 18 ","page_number":30},
  {"content":"\r\nسيد الانبياء أهل قرآنند چنان كه خواهد آمد ، و على اى حال ظاهر شد كه جاهلان مأمورند بطلب علوم ديگر قال الله تبارك و تعالى * ( فَلَوْ لا نَفَرَ مِنْ كُلِّ فِرْقَةٍ مِنْهُمْ طائِفَةٌ لِيَتَفَقَّهُوا فِي الدِّينِ وَلِيُنْذِرُوا قَوْمَهُمْ إِذا رَجَعُوا إِلَيْهِمْ لَعَلَّهُمْ يَحْذَرُونَ ) * « 1 » ترجمه اش اين است كه چرا از ميان هر جمعى كثير طايفهء قليل از ايشان بيرون نمىروند تا تعلم نمايند و بدانند علوم دينى را و چون برگردند به قوم خود ايشان را از عذاب الهى بترسانند ، شايد كه به سبب اين تحذير قوم ايشان حذر كنند از عذاب الهى به آن كه عمل كنند به اوامر الهى ، و اجتناب نمايند از نواهى الهى .\r\nو در حديث معتبر از حضرت امام جعفر صادق صلوات الله عليه وارد شده است كه : آن حضرت فرمود كه : تفقه و تعلم كنيد علوم دينيه را زيرا كه اگر شما شيعيان تفقه نكنيد و علوم دينيه را ياد نگيريد مانند اعرابيان باديه نشين خواهيد بود ، چه فايدهء توطن در شهرها تعلم علوم دينيه است .\r\nيا آن كه چون حق سبحانه و تعالى باديه نشينان را فرموده است كه ايشان كافرتر و منافقترند از ديگر كفار به اعتبار ترك مهاجرت ، و سزاوارترند به جهل بأحكام الهى ، و فى الحقيقة مذمت ايشان بواسطه جهل است ، پس هر گاه اهل شهر ترك تعلم نمايند بمنزله ايشان خواهند بود بلكه بدتر چون بر ايشان آسانتر است و بر اعراب مشكلتر ، بعد از آن حضرت استشهاد فرمودند بقول بارى تعالى * ( فَلَوْ لا نَفَرَ ) * إلى آخر آيه كه ترجمه اش آنست كه گذشت .\r\nو احاديث متكثره از حضرت سيّد ابرار صلَّى الله عليه و آله منقول است كه آن حضرت فرمودند كه طلب علم واجب است بر هر مرد مسلمانى و بر هر زن مسلمانى به درستى كه حق سبحانه و تعالى دوست مىدارد طلبكاران علم را .\r\n\r\n","description":"","footnote":"\r\n« 1 » آيه : 132 التوبة .\r\n","page_name":" 19 ","page_number":31},
  {"content":"\r\nو از حضرت امام جعفر صادق عليه السّلام منقول است كه فرمودند كه طلب علم فريضه بزرگى است از فرايض الهى .\r\nو در حديث صحيح : از آن حضرت وارد شده است كه فرمودند كه من دوست مىدارم كه جمعى موكل باشند بر اصحاب من ، و تازيانه بر سر ايشان زنند ، و ايشان را بضرب تازيانه بدارند بر تعلم علوم دينيه تا همگى تعلم نموده عالم شوند .\r\nو در حديث كالصحيح منقول است از حضرت امير المؤمنين صلوات الله و سلامه عليه كه آن حضرت فرمودند كه اى گروه آدميان بدانيد كه تمامى دين شما در طلب علم است و در عمل بعلم ، به درستى كه طلب علم بر شما واجبتر است از طلب مال زيرا كه مال را قسمت كرده‌اند ، و از براى شما ضامن شده‌اند كه به شما برسانند ، و قسمت را خداوند عادل فرموده است ، و او ضامن شده است ، و البته به ضمان خود وفا مىكند بلكه محال است كه وفا نكند و علم را نزد جمعى سپرده‌اند ، و شما را امر كرده‌اند كه از ايشان طلب كنيد پس شما البته طلب كنيد علم را از اهل آن و ايشان ائمه معصومينند صلوات الله عليهم در زمان حضور ، و در زمان غيبت ايشان أحاديث و اخبار ايشان متبع است ، و متابعت آنها متابعت ايشان است چنان كه مذكور خواهد شد إن شاء الله تعالى .\r\nو منقول است از حضرت امام جعفر صادق عليه السّلام كه فرمودند كه :\r\nتعلَّم كنيد و تفقه كنيد در علوم دينيه و بمنزله اعرابى باديه نشين مباشيد به درستى كه هر كس از شما كه : تعلَّم و تفقه نمىكند در علوم دينيه حق سبحانه و تعالى در روز قيامت نظر شفقت ، و مرحمت بسوى او نمىكند و هيچ عملى از اعمال او را قبول نمىفرمايد ، و به خوبى او در آن روز ياد نمىكند .\r\nروايت است كه شخصى به خدمت آن حضرت عرض نمود كه فداى تو گردم مردى هست كه شيعه است ، و ليكن در خانه خود نشسته مشغول عبادت\r\n","description":"","footnote":"","page_name":" 20 ","page_number":32},
  {"content":"\r\nاست و با كسى آشنايى نمىكند پس حضرت فرمودند : كه اين شخص چگونه علوم دينى را ياد مىگيرد و حال آن كه واجب است تعلم آن ، و آيات و اخبار در اين باب نيز بسيار است به اينها اختصار شد .\r\n\r\nفائده سيّم\r\nدر علومى است كه تعلم آن لازم است يا مستحسن\r\nقال الله تبارك و تعالى * ( فَاعْلَمْ أَنَّه لا إِله إِلَّا الله ) * « 1 » يعنى بدان كه نيست خداوندى بجز از الله تعالى و علما از اين آيه استدلال نموده‌اند بر وجوب معرفة الله ، و معرفت وحدانيت الهى چون امر از براى وجوب است سيّما اوامر قرآن سيّما در اين امر كه بحسب ظاهر كسى خلاف نكرده است در اين ، و بحسب ظاهر اگر چه خطاب به حضرت سيّد المرسلين صلَّى الله عليه و آله است ، و ليكن امت به اجماع مأمورند در اين امر به متابعت آن حضرت ، و محتمل است كه :\r\nخطاب زائد به حضرت سيد المرسلين صلَّى الله عليه و آله عام بوده باشد نسبت بهر كس كه صلاحيت خطاب داشته باشد از مسلمان و كافر و مرد و زن غير از صبى و مجنون كه : ايشان اهل خطاب نيستند ، و محتمل است كه امر باشد به دانستن وحدت الهى از قول حق سبحانه و تعالى چون آيات و دلايل وجود الله تعالى أظهر من الشمس است ، و حق سبحانه و تعالى آن را ظاهر ساخته است در آيات بسيار ، پس هر گاه انبيا ، و اوصياى مؤيد به معجزات بسيار خبر دهند از جناب أقدس او به وحدت او با آن كه نزد همه عقلا ظاهر است قبح كذب ، و\r\n\r\n","description":"","footnote":"\r\n« 1 » آيه : 21 محمد .\r\n","page_name":" 21 ","page_number":33},
  {"content":"\r\nاستحالت آن بر جناب اقدس الهى ، پس أخبار الهى كافى است از جهت علم به وحدانيت او و احتياج به دليلى ديگر نيست و اگر چه دلايل بر آن بسيار است ، و ليكن سياق آيه بر اين معنى دلالت مىكند مثل بسيارى از آيات كه دلالت مىكند بر معرفت الله ، و معرفت النّبيّ و الائمّه صلوات الله عليهم ، و شكى نيست در آن كه : بهترين علوم اين علم است و دلايل اين معارف همگى در قرآن و اخبار از ائمه اطهار سلام الله عليهم فوق حدّ و حصر است ، و اين علم مسمى است بعلم كلام ، و ظاهرا احتياج به كتب متكلمين نيست بلكه : آيات و اخبار كافى است .\r\nديگر علم تفسير قرآن مجيد است ، و مبتدى را ناچار است از علم بلغت عرب و علم نحو و صرف از جهت معرفت آيات ظاهر الدّلاله آن و آن چه مشكلات قرآن است كه : محتاج بتفسير است دانستن آن منحصر است در علم حديث .\r\nديگر علم فقه است و آن متعلق است به افعال مكلفين از واجبات ، و مندوبات ، و محرمات ، و مكروهات ، و مباحات ، و احكام ، و مستند آن نزد اين فقير : منحصر است در قرآن و حديث و ظاهر شد كه معرفت قرآن نيز بحديث حاصل مىشود پس بنا بر اين علم منحصر است در علم به احاديث منقوله از حضرات سيد المرسلين و ائمه معصومين صلوات الله عليهم اجمعين .\r\nو روايت كرده‌اند خاصّه و عامه از حضرت سيد المرسلين صلَّى الله عليه و آله كه روزى آن حضرت داخل مسجد شدند ديدند كه جمعى بر دور شخصى برآمده‌اند ، حضرت فرمودند كه چه خبر است گفتند علامّه ايست حضرت فرمود كه چه علم را خوب مىداند ، و از چه جهت او را علامه مىگوييد :\r\nاصحاب گفتند كه اين مرد اعلم است از همهء مردان به نسبهاى عربان و وقايعى كه در ميان عرب بوده است و احوال روزهايى كه در زمان جاهليت حوادث در\r\n","description":"","footnote":"","page_name":" 22 ","page_number":34},
  {"content":"\r\nآن واقع شده است ، و اشعار عرب را مىداند ، و علم عربية را نيز مىداند پس حضرت رسول خدا صلَّى الله عليه و آله فرمودند كه اينها علمى است كه : اگر كسى نداند به او ضررى نمىرسد از ندانستن آن ، و اگر كسى بداند نفعى به او عايد نمىشود از دانستن آن پس ، حضرت فرمودند كه : علمى كه به كار مىآيد و علم است سه علم است .\r\nاول آيتى است محكمه كه ظاهر الدّلاله باشد يا معلوم الدّلاله على الخلافى كه خواهد آمد ، يا فريضه ايست عادله كه حكم آن منسوخ نشده باشد و باقى باشد ، يا سنتى است قائمه كه حكمش باقى باشد از جهت امّت ، و غير اين علوم هر چه هست فضل است يعنى زيادتى است كه : به كار نمىآيد .\r\nو جمعى گفته‌اند كه مراد حضرت از فريضه عادله اصول دين است كه حكم او در هيچ ملتى منسوخ نشده است . و نخواهد شد ، و مراد از سنت قائمه فروع دين است كه : از قول رسول خدا و ائمه هدى ظاهر شده است ، و مراد از فضل فضيلت است . يعنى سبب كمال است اگر چه واجب و سنت نيست ، و ليكن اظهر به حسب يافت اين شكسته بمعنى اول است .\r\nديگر روايت است از حضرت امام جعفر صادق عليه السّلام كه : فرمودند كه : علومى كه مردمان را در كار است چهار علم است .\r\nاول آن كه : خداوند خود را بشناسى ، و داخل است در آن معرفت صفات ثبوتيه و سلبيه ، و عدل ، و حكمة او به نحوى كه : رسول خدا و ائمه هدى صلوات الله عليهم مبرهن ساخته‌اند .\r\nعلم دويم آن كه : بدانى نعمتهاى الهى را از ايجاد و ترتيب و ارزاق و اولاد و ازدواج و ساير نعم ظاهره ، و از ارسال رسل و انزال كتب ، و هدايات ، و توفيقات و غير آنها از نعمتهاى باطنى تا در مقام شكر آنها در آيى .\r\nعلم سيم آن كه : بدانى چه خواسته‌اند از تو از فعل واجبات و مندوبات و\r\n","description":"","footnote":"","page_name":" 23 ","page_number":35},
  {"content":"\r\nترك مكروهات و محرمات .\r\nعلم چهارم آن كه : بدانى كه چه چيز تو را از دين بيرون مىبرد و آن انواع رده است بىدغدغه ، مثل انكار حق تعالى و سبحانه ، يا شك در وجود او ، يا در علم او و قدرت او ، و ساير صفات كماليهء او ، و يا به اثبات صفات نقص ، و يا به انكارى نبى يا يكى از ائمه اثنى عشر ، يا شك در امامت ايشان ، يا عصمت ايشان و يا به انكار يكى از ضروريات دين ، مثل صلاة و زكات و صوم و حج يا حلال دانستن شراب و قمار و امثال اينها يا انكار حدوث عالم و معاد جسمانى از حشر و نشر و بهشت و دوزخ و ثواب و عقاب و امثال اينها ، و محتمل است كه شامل كباير نيز بوده باشد چنان كه بعضى از اخبار دلالت مىكند بر آن ، و متكفل اين علوم قرآن و حديث است و خداوند عالميان فرموده كه * ( وَلا رَطْبٍ وَلا يابِسٍ إِلَّا فِي كِتابٍ مُبِينٍ ) * « 1 » يعنى هيچ تر و خشكى نيست مگر آن كه در كتاب ظاهر كننده هست ، و آن قرآن است به حسب اخبار بسيار و ديگر فرموده است كه * ( لِتُبَيِّنَ لِلنَّاسِ ما نُزِّلَ إِلَيْهِمْ ) * « 2 » و تا تو بيان كنى از جهت خلايق آن چه نازل شده است در قرآن بر ايشان ، پس ظاهر شد كه جميع علوم در قرآن هست امّا بيان آن مخصوص به حضرت سيد المرسلين صلَّى الله عليه و آله بود ، و آن حضرت همه را به حضرت امير المؤمنين عليه السّلام بيان فرمودند ، چنان كه خواهد آمد ، و همچنين حضرت امير المؤمنين به فرزندان خود دست بدست دادند تا به حضرت صاحب الزمان صلوات الله عليهم اجمعين ، و حضرت رسول خدا و ائمه هدى رسانيدند به خلايق آن چه ايشان را در كار بود تا روز قيامت ، و ليكن چون صحابه حضرت سيد المرسلين بعد از حضرت اكثر ميل بجناب دنيا كردند ، و حق را دانسته ترك كردند ، و افتراها بر آن حضرت\r\n\r\n","description":"","footnote":"\r\n« 1 » آيه : 59 انعام .\r\n« 2 » آيه : 46 النحل .\r\n","page_name":" 24 ","page_number":36},
  {"content":"\r\nبستند بواسطه مطالب فاسده دنيوى ، و احاديث متواتره نقل نموده‌اند سنيان از حضرت سيد المرسلين صلَّى الله عليه و آله در آن كه : حضرت فرمود كه : بيشتر امت من بعد از من مرتد خواهند شد چنان كه حق سبحانه و تعالى فرموده است در خطاب به صحابه * ( أَفَإِنْ ماتَ أَوْ قُتِلَ انْقَلَبْتُمْ عَلى أَعْقابِكُمْ ) * « 1 » يعنى اگر محمد صلَّى الله عليه و آله بميرد يا كشته شود بر خواهيد گشت بكفر ، و تفصيل اين آيه إن شاء الله در تفسير قرآن بيان خواهد شد .\r\nو در صحيح بخارى و مسلم كه سنيان هر دو را بمنزله قرآن مىدانند بلكه مقدم مىدارند بر قرآن در بسيارى از مواضع روايت نموده‌اند از ابو هريره عن النّبي صلَّى الله عليه و آله و سلَّم قال بينا انا قائم اذا زمرة حتّى اذا عرفتهم خرج رجل من بينى و بينهم فقال هلمّ فقلت اين فقال إلى النّار و الله قلت و ما شأنهم قال انّهم ارتدّوا بعدك على اعقابهم القهقرى ، ثمّ اذا زمرة حتّى اذا عرفتهم خرج رجل من بينى و بينهم فقال هلمّ قلت اين قال إلى النّار و الله قلت : و ما شأنهم قال انّهم ارتدّوا على اعقابهم القهقرى فلا اراه يخلص منهم الَّا مثل همل النّعم ترجمه اش اين است كه حضرت سيد المرسلين صلَّى الله عليه و آله فرمودند كه چون حق سبحانه و تعالى بر من منكشف گردانيد عالم ملك و ملكوت و گذشته و آينده را ديدم در آن عالم كه : من در كنار حوض كوثر ايستاده باشم كه ناگاه جمعى متوجه من شوند و من ايشان را بشناسم كه از اصحاب منند ، شخصى از ميان من و ايشان بيرون رود و گويد به ايشان كه بياييد ، من گويم كه به كجا آن شخص گويد كه : بجهنم و الله من گويم كه ايشان چه كرده‌اند ، آن شخص گويد كه ايشان بعد از تو مرتد و كافر شدند ، و از كفرى كه بيرون آمده بودند باز به آن كفر رفتند ، پس طايفه ديگر را\r\n\r\n","description":"","footnote":"\r\n« 1 » آيه : 138 آل عمران .\r\n","page_name":" 25 ","page_number":37},
  {"content":"\r\nببينم كه مىآيند تا اين كه ايشان را بشناسم شخصى از ميان من و ايشان بيرون رود و گويد كه بياييد ، من گويم كه به كجا گويد به آتش دوزخ و الله من گويم كه ايشان چه كرده‌اند گويد كه ايشان از عقب خويش بكفر اصلى برگشتند ، پس نمىبينم كه از صحابه من كسى بماند مگر مانند شتر واپس مانده از گله شتران .\r\nو ابن اثير كه از معظم علماء اهل سنت است گفته است كه معنى حديث آنست كه ناجى از صحابه قليلى خواهند بود ، و قريب به اين مضمون را روايت كرده‌اند در مبحث حوض از عبد الله بن مسعود به چند طريق ، و از حذيفة بن اليمان ، و از عبد الله بن عمر ، و از عبد الله بن عباس ، و از انس بن مالك ، و از سهل بن سعد به چند طريق ، و از ابو سعيد خدرى ، و از ابو هريره به چهار سند ديگر ، و از ابو ذر ، و از عقبه و از اسماء بنت ابى بكر ، و از ام سلمه ، و از عايشه و غير ايشان بطرق بسيار و مىتوان گفت كه در هيچ بابى اين مقدار حديث نقل نكرده‌اند كه در اين باب نقل نموده‌اند ، و در اكثر اين اخبار منقول است كه صحابه متوجه من شوند و ايشان را منع كنند و نگذارند كه به نزد من آيند ، و ايشان را به جهنّم برند و من گويم الهى اينها صحابهاى منند ، صحابهاى منند خطاب رسد كه يا محمد نمىدانى كه بعد از تو چها كردند مرتد شدند ، و بكفر اصلى برگشتند پس من گويم كه من بيزارم از ايشان دورم از ايشان و ايشان از من ، و ظاهر است كه ارتداد ايشان به سبب مخالفت نصوص جليه بود بر امامت امير المؤمنين صلوات الله عليه .\r\nو ديگر خاصه و عامه روايت نموده‌اند از آن حضرت بطرق متكثره كه عن قريب امّت من هفتاد دو سه فرقه خواهند شد ، يك فرقه از ايشان ناجى خواهد بود و باقى هالك شده .\r\nو بطرق متكثره روايت نموده‌اند عامه و خاصه كه حضرت سيّد المرسلين صلَّى الله عليه و آله فرمودند كه مثل و داستان اهل بيت من مانند كشتى نوح است\r\n","description":"","footnote":"","page_name":" 26 ","page_number":38},
  {"content":"\r\nچنان كه هر كس با نوح به كشتى رفت نجات يافت و هر كه تخلف نمود هلاك شد ، همچنين هر كه بعد از من تمسك بأهل بيت من جويد ناجى است و هر كه مخالفت ايشان كند هالك است و از اهل جهنم و غير اينها از اخبار متواتره در مذمت صحابه در صحاح ستة مذكور است ، و مع هذا كل أهل سنت همهء اصحاب را عادل مىدانند بلكه : هر كس كه يك بار آن حضرت را ديده باشد عادل مىدانند و خبر او را در صحاح خود مىآورند و الحمد للَّه رب العالمين كه بطلان مذهب ايشان به مرتبه نيست كه بر ذى عقلى مخفى بماند و ليكن چون بر اين مذهب باطل برآمده‌اند حبّ مذهب آباء مانع است از قبول حق و اين معنى مجرب است .\r\nپس ، بنا بر اين ما تمسك جستيم به جمعى كه به اتفاق همه عادل و ثقه‌اند بلكه مقتداى عالمند به گفته خداى و رسول او صلَّى الله عليه و آله مثل امير المؤمنين ، و امام حسن ، و امام حسين ، و فاطمه زهرا صلوات الله عليهم .\r\nو سنّيان روايت كرده‌اند در صحاح خود از عايشه و ام سلمه و غير ايشان كه آيه كريمه * ( إِنَّما يُرِيدُ الله لِيُذْهِبَ عَنْكُمُ الرِّجْسَ أَهْلَ الْبَيْتِ وَيُطَهِّرَكُمْ تَطْهِيراً ) * « 1 » در شأن ايشان نازل شده است و در همه كتب احاديث و تفاسير ايشان مسطور است و بعد از ايشان متابعت باقى ائمه معصومين صلوات الله عليهم كرده‌ايم كه به اتفاق سنّيان هر يك از ايشان اعدل و أصلح و اتقاى اهل زمان خود بوده‌اند ، و همه ايشان در صحاح خود از ائمه ما روايت كرده‌اند با آن كه در صحاح ستة ايشان احاديث بسيار نقل نموده‌اند از حضرت سيد المرسلين صلَّى الله عليه و آله كه آن حضرت فرمودند كه « لا يزال هذا الدّين عزيزا منيعا إلى اثنى عشر خليفة ، و در روايتى ديگر لا يزال\r\n\r\n","description":"","footnote":"\r\n« 1 » آيه : 33 الاحزاب .\r\n","page_name":" 27 ","page_number":39},
  {"content":"\r\nالدّين قائما حتّى تقوم السّاعة و يكون عليكم اثنا عشر خليفة كلَّهم من قريش ، و به روايت ديگر لا يزال هذا الامر عزيزا إلى اثنى عشر خليفة » و امثال اين عبارات .\r\nو بخارى در بابى ذكر كرده است در جزو آخر ، و مسلم بنه سند روايت كرده است ، اين اخبار را و ابو داود در مسند خود به اسانيد مختلفه روايت نموده است ، و ترجمه اين عبارات اين است كه هميشه اين دين اسلام عزيز و منيع خواهد بود ، و دست ملحدى به ذيل ابطال و افساد او در نخواهد آمد تا دوازده خليفه من در اين دين باشند و هميشه اين دين برپا خواهد بود تا روز قيامت و خواهند بود خليفهء من بر شما دوازده خليفه از قريش ، و اكثر سنّيان چون علاجى ندارند قايلاند كه مراد از ايشان ائمه اثنى عشرند .\r\nو با جمعى از فضلاء اين زمان ايشان اين فقير را مباحثات واقع شد و از ايشان استفسار نمودم كه اين خلفاء دوازده كدامند ايشان گفتند كه : همين دوازده امام شما و هر كه انكار ايشان كند كافر است ، و خود گفتند كه اگر خلفاى اربع را بگوئيم ايشان خامس ندارند ، و اگر خلفاى بنى اميه و بنى عباس را بگوئيم ايشان اضعاف اين عددند ، و چون كسى ايشان را خليفه رسول خدا تواند گفت با اين ظلمها و كفرها كه از ايشان صادر شده و الحمد لله جمعى از ايشان به شرف ايمان مشرف شدند * ( وَالله يَهْدِي مَنْ يَشاءُ إِلى صِراطٍ مُسْتَقِيمٍ ) * و آن چه علماء متقدمين ما روايت نموده‌اند از طرق عامه در ذكر ائمه اثنى عشر مجملا و مفصلا با اسامى ايشان زياده از حد و حصر است ، و آن چه از طرق شيعه از ثقات و عدول روايت شده است از حضرت سيد المرسلين و ائمه طاهرين از حضرت امير المؤمنين تا حضرت صاحب الامر به اضعاف مضاعفه تواتر است ، و همچنين نص هر يك بر ديگرى نيز متواتر است با معجزات متواتره از هر يك بعد از دعوى امامت و اين مختصر گنجايش ذكر آنها ندارد و\r\n","description":"","footnote":"","page_name":" 28 ","page_number":40},
  {"content":"\r\nإن شاء الله تعالى كتابى نوشته خواهد شد كه پاره از اينها را در آنجا ذكر كنيم * ( وَمَا النَّصْرُ وَالتَّوفيقُ إِلَّا مِنْ عِنْدِ الله الْعَزِيزِ الْحَكِيمِ ) * .\r\nو مخفى نماند كه آن چه ما از حضرت سيد المرسلين صلَّى الله عليه و آله روايت مىكنيم اكثر آن از امام محمد باقر و امام جعفر صادق و امام موسى كاظم و امام رضاست صلوات الله عليهم ، و از باقى ائمه كمتر است بنا بر تقيه ايشان از سلاطين زمان از بنى اميه ، و بنى عباس لعنهم الله ، پس حديثى كه از حضرت امام رضا عليه السّلام روايت كنيم واسطه شش معصوم است تا به حضرت سيد المرسلين ، و لهذا احمد حنبل كه مىشنيد حديث امام رضا صلوات الله عليه را كه مىفرمودند كه خبر داد مرا صادق صدّيق پدرم موسى بن جعفر ، و او روايت نموده است از صادق صديق جعفر بن محمد الصّادق ، از پدرش صادق صديق محمد بن على باقر علوم الانبياء و المرسلين ، از صادق صديق على ابن الحسين زين العابدين ، از صادق صدّيق سيّد الشهداء حسين بن على سيد شباب اهل الجنة اجمعين ، از پدرش صديق اكبر امير المؤمنين و امام المتقين على بن ابى طالب ، از برادرش سيد الانبياء و المرسلين صلَّى الله عليه و آله ، از جبرئيل ، از ميكائيل ، از اسرافيل از خداوند عالميان مىگفت : هذا سعوط المجانين\r\nيعنى اين سند ديوانگان را عاقل مىكند و با خبر مىسازد كه از اين جماعت حديث مىبايد شنيد نه از جمعى كه به اتفاق فريقين خائن و فاسق و كافر بوده‌اند ، چون ابو هريره و عبد الله بن عمرو انس بن مالك و عايشه كه تفصيل كفر و فسق ايشان را در كتب خود ذكر كرده‌اند ، و اكثر احاديث اهل سنت از اين چهار كس منقول است و پاره از احوال ايشان خواهد آمد در اين شرح إن شاء الله تعالى پس هر گاه حديثى بيكى از ائمه معصومين صلوات الله عليهم رسيد به رسول خدا رسيده است بلكه بجناب اقدس الهى رسيده است . و قول ايشان قول سبحانه و تعالى است چنان كه در اخبار بسيار وارد شده است كه\r\n","description":"","footnote":"","page_name":" 29 ","page_number":41},
  {"content":"\r\nايشان اجتهاد نمىكرده‌اند ، و صاحب راى نبوده‌اند بلكه هر چه فرموده‌اند از حق سبحانه و تعالى فرموده‌اند ، لهذا اكثر اخبار ما كه بهر يك از ايشان مىرسد به آباى خود نسبت نمىدهند و سند را به رسول خدا صلَّى الله عليه و آله متّصل نمىسازند مگر آن كه در مجلس ايشان سنّى حاضر باشد يا راوى از اهل سنت باشد چون بسيارى از علماء اهل سنت در مجلس ايشان حاضر مىشده‌اند و از ايشان احاديث روايت مىكرده‌اند .\r\nاز آن جمله مالك بن انس كه يكى از علماى چهار مذهب است كتابى على حده تصنيف نموده است در اخبارى كه از حضرت امام جعفر صادق صلوات الله عليه شنيده است و علماى ما از او روايت نموده‌اند آن كتاب را و صدوق از اخبار او روايت نموده است در كتاب امالى و غيره ، و ليكن از ما تا ائمه هدى صلوات الله عليهم رعايت سند لازم است و علماى ما كتب رجال تصنيف نموده‌اند و احوال راويان را در آن كتب ذكر كرده‌اند .\r\nديگر از حضرت سيد المرسلين صلَّى الله عليه و آله منقول است كه هر كس از امت من حفظ كند چهل حديث را از احاديثى كه به آن احتياج دارند در أمر دين ايشان حق سبحانه و تعالى او را در روز قيامت مبعوث كند فقيه عالم ، و در زمرهء علما و فقها باشد .\r\nو بروايتى ديگر از آن حضرت منقولست كه هر كس از امت من چهل حديث حفظ كند در امر دينش از جهت رضاى الهى و تحصيل مثوبات اخروى حق سبحانه و تعالى او را حشر كند فقيه عالم .\r\nو در روايتى ديگر حشر كند او را با پيغمبران ، و صديقان ، و شهيدان ، و صالحان و نيكو رفيقانند ايشان .\r\nو در روايت معتبره از حضرت امام جعفر صادق صلوات الله عليه وارد شده است كه هر كه حفظ كند چهل حديث از احاديث ما اهل بيت را در حلال\r\n","description":"","footnote":"","page_name":" 30 ","page_number":42},
  {"content":"\r\nو حرام حق سبحانه و تعالى او را مبعوث گرداند فقيه عالم و او را عذاب نكند .\r\nو به طرقى ديگر نيز وارد شده است از عامّه و خاصه و همچنين اخبار بسيار از ائمه اطهار سلام الله عليهم وارد شده است كه بشناسيد رتبه مردم را به قدر روايت ايشان از ما كما و كيفا .\r\nو از حضرت أمير المؤمنين صلوات الله عليه منقول است كه راحت دهيد نفوس خود را به حكمتهاى تازه به درستى كه نفوس را كلال و واماندگى حاصل مىشود چنان كه بدنها را .\r\n\r\nفائده چهارم\r\nدر بيان علوم اهل بيت حضرت سيد المرسلين صلوات الله عليهم\r\nاز آن جمله علم بكتاب الله است كه مخصوص ايشان است چنان كه در اخبار متواتره از عامه و خاصه وارده شده است .\r\nو مسلم در صحيح خود به سه سند روايت نموده است از حضرت سيد المرسلين صلَّى الله عليه و آله كه : آن حضرت در غدير خم در ميان مكه و مدينه خطبه بليغ فرمودند و حمد و ثناى الهى به جاى آوردند و موعظه و نصيحت بسيار فرمودند و از عذاب الهى تخويف نمودند ، پس فرمودند كه اى مردمان بدانيد كه من نيز مثل ساير مردمانم در عدم بقاى در دنيا ، و عن قريب است كه رسول حق سبحانه و تعالى به من خواهد آمد و من اجابت او خواهم نمود و از اين دنيا بدار القرار خواهم رفت ، و من در ميان شما دو چيز عظيم مىگذارم .\r\nاول كتاب حق سبحانه و تعالى است كه : در او است هدايت و نور پس\r\n","description":"","footnote":"","page_name":" 31 ","page_number":43},
  {"content":"\r\nعمل كنيد بكتاب حق سبحانه و تعالى و تمسّك جوئيد به آن .\r\nو دويم اهل بيت منند شما را از عذاب الهى مىترسانم در امر اهل بيت خود و شما را تذكير مىنمايم به عقوبات الهى از مخالفت ايشان و عذابهاى الهى را به شما وعده مىدهم اگر مخالفت ايشان نماييد إلى آخر الخبر بطوله ، و سه مرتبه مبالغه نمودن در امر متابعت أهل بيت ، و يك مرتبه در امر قرآن دليل است بر آن كه متابعت ايشان اهم است .\r\nو اين خبر را احمد بن حنبل در مسند خود كه : يكى از صحاح سته است بنا بر مذهب اكثر ايشان ، و اجماع اهل سنت است بر عدالت او روايت نموده است از زيد بن ارقم و از ابو سعيد خدرى و از زيد بن ثابت .\r\nو همچنين ثعلبى كه از اعظم محدّثين و مفسرين ايشان است در تفسير خود روايت نموده است در آيه * ( وَاعْتَصِمُوا بِحَبْلِ الله جَمِيعاً وَلا تَفَرَّقُوا ) * « 1 » از ابو سعيد خدرى .\r\nو همچنين روايت نموده است ابن مغازلى از ابو سعيد خدرى همه نقل نموده‌اند كه حضرت سيّد المرسلين صلى الله عليه و آله كه فرمودند كه\r\nالا إنّ اللَّطيف الخبير أخبرنى انّهما لن يفترقا حتّى يرد علىّ الحوض فانظروا ما ذا تخلَّفونى فيهما ) *\r\nيعنى به درستى كه خداوند عليم خبير مرا خبر داده است كه كتاب خدا و أهل بيت من از يكديگر جدا نمىشوند تا هر دو در حوض كوثر بر من وارد شوند ، پس تأمل نماييد و نظر كنيد كه بعد از من چگونه با ايشان سر خواهيد كرد .\r\nو ابو داود سيستانى و ترمدى هر دو در صحيحهاى خود كه از جمله صحاح سته سنيان است و معتمد عليه ايشان است ، از زيد بن ارقم روايت\r\n\r\n","description":"","footnote":"\r\n« 1 » آيه : 98 آل عمران .\r\n","page_name":" 32 ","page_number":44},
  {"content":"\r\nكرده‌اند با اين زيادتى ، و ظاهر شد كه مسلم از روى عناد اين زيادتى را انداخته است با زيادتى\r\n« من كنت مولاه فعلىّ مولاه »\r\nبا آن كه ديگران از مسلم روايت كرده‌اند مجموع حديث غدير را از زيد بن ارقم بروايت مسلم ، و بخارى كه عنادش بيشتر است در اصل روايت نكرده است ، لهذا علماء ايشان بخارى را بيشتر اعتبار مىكنند ، و بعد از آن مسلم را و بعد از آن چهار كس ديگر را كه : اينها سيستانى ، و ترمدى ، و نسائىاند و در ششم خلافست كه : مسند احمد است يا موطأ مالك و بهر تقدير هر دو را اعتبار مىكنند چون اجماع بر امامت هر دو كرده‌اند ، و آن چه متقدمان علماى ما روايت نموده‌اند به أحاديث فوق تواتر اضعافا مضاعفه : آن است كه حضرت سيّد الأنبياء و المرسلين خطبه ثقلين را در حجّة الوداع در عرفات خواندند و در مسجد خيف در منى خواندند و ابو بكر ، و عمر ، و ابو عبيده جراح ، و سالم مولى حذيفه ، و جمعى ديگر فهميدند كه غرض حضرت نصّ بر امامت على بن ابى طالب است همگى به كعبه رفتند و هم سوگند شدند كه سعى نمايند در ازاله اين معنى ، و حق سبحانه و تعالى آيات فرستاد و حضرت رسول صلَّى الله عليه و آله ايشان را طلبيد و آيات را بر ايشان خواند ايشان قسمها ياد كردند كه چنين نكرده‌ايم ، و تكذيب حق سبحانه و تعالى و رسول او صلَّى الله عليه و آله كردند تا آن كه آيه * ( يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ ) * « 1 » در راه مدينه در منزلت او نازل شد ، و حضرت رسول صلَّى الله عليه و آله به جبرئيل فرمودند كه امت من تازه عهدند به اسلام و قديم العهدند در عداوت امير المؤمنين ، چون اكثر خويشان ايشان بدست آن حضرت كشته شده است مىترسم مرا بكشند و همگى كافر شوند در منزل دويم : تتمه اين آيه نازل شد كه * ( وإِنْ لَمْ تَفْعَلْ فَما بَلَّغْتَ\r\n\r\n","description":"","footnote":"\r\n« 1 » آيه : 71 المائدة .\r\n","page_name":" 33 ","page_number":45},
  {"content":"\r\nرِسالَتَه ) * « 1 » يعنى اگر اين رسالت را نرسانى هر رسالتى كه رسانيده عبث مىشود چون امامت از اصول دين است مثل نبوّت ، باز حضرت استدعا فرمودند و عرض نمودند مطلب اول را و فرمودند كه : اگر غرض الهى كشته شدن من است سهل است صد هزار جان من فداى دوست ، در منزل سيم كه غدير خم است نزد جحفه كه الحال رابغ مىگويند جبرئيل آمد و بشارت * ( وَالله يَعْصِمُكَ مِنَ النَّاسِ ) * را آورد .\r\nو در بسيارى از روايات آنست كه جبرئيل مجموع آيه را در اين موضع آورد و جمع مىتوان كرد بينهما كه مضمون آيه را در دو منزل پيش گفته باشد ، و آيه را در اين منزل پس حضرت امر فرمودند كه در ميان آن صحرا فرود آمدند ، و زير چند درخت از خار مغيلان را رفتند ، و منبرى از پالانهاى شتران ساختند ، و حضرت بر آن منبر برآمدند ، و خطبه كه قريب به دو جزو است أدا فرمودند ، و احاديث متواتره غدير خم مشتمل است بر زيادتى و نقصان بسيار چون همگى را قوت حفظ همه نبود ، و ليكن همه اخبار متفقند در آن كه حضرت سيد المرسلين صلَّى الله عليه و آله فرمودند كه\r\n« أ لست أولى بكم من أنفسكم قالوا بلى يا رسول الله فقال من كنت مولاه فهذا علىّ مولاه »\r\nيعنى آيا من أولى نيستم به شما از نفسهاى شما چنان كه حق سبحانه و تعالى فرموده است كه * ( النَّبِيُّ أَوْلى بِالْمُؤْمِنِينَ مِنْ أَنْفُسِهِمْ ) * « 2 » يعنى نبى واجب الاطاعه شما است كه مىبايد همه جان خود را فداى او كنيد در اطاعت او همگى گفتند بلى يا رسول الله ، پس فرمودند كه : هر كه من واجب الاطاعه و مولاى او بودم پس على مولى و واجب الاطاعه اوست خداوند را دوست دار هر كه على را دوست دارد و دشمن دار هر كه على را دشمن دارد ، و نصرت ده\r\n\r\n","description":"","footnote":"\r\n« 1 » آيه : 71 المائدة .\r\n« 2 » آيه : 6 الاحزاب .\r\n","page_name":" 34 ","page_number":46},
  {"content":"\r\nهر كه على را نصرت دهد ، و فروگذار هر كه على را فرو گذارد ، و لعنت كن هر كه را كه ستم كند بر على ، پس عمر بن الخطاب برخاست و گفت به به اى پسر ابو طالب گرديدى مولاى من و مولاى هر مؤمن و مؤمنه ، و آن حضرت حكايت ثقلين را نيز در اين ضمن مذكور ساختند .\r\nو از عامه احمد بن حنبل در مسند خود اين مضمون را روايت كرده است از سعد وقاص و مسلم روايت كرده است از زيد بن ارقم ، و ثعلبى روايت كرده است از عبد الله عباس ، و از جعفر بن محمد ( ع ) ، و از براء بن عازب و از سفيان به اسانيد بسيار ، و از صحاح سته ابو داود سيستانى ، و ترمدى هر دو روايت نموده‌اند از زيد بن ارقم ، و از سعيد بن وهب از پنج كس يا شش كس از اصحاب سيد المرسلين صلَّى الله عليه و آله ، و به چهار سند ديگر روايت كرده‌اند از ابو اسحاق و از براء ، و از ابو ليلى ، و ابو عامر از زيد بن ارقم ، و از ابن وهب از پنج كس ، و از بريده اسلمى به چهار سند كه حضرت رسول خدا صلَّى الله عليه و آله به او گفت\r\n« من كنت مولاه فعلىّ مولاه »\r\nو ابن مغازلى شافعى روايت كرده است حديث غدير را طولانى به چهار ده سند از اصحاب آن حضرت ( ص ) ، و در كتابى منفرد در ذكر حديث غدير خم روايت نموده است به پانصد سند از صد و پنج كس از اصحاب آن حضرت ، و محمد بن جرير صاحب تاريخ در كتاب ولايت روايت نموده است اين حديث را به هفتاد و پنج سند .\r\nو ابن عقده حافظ روايت نموده است به صد و پنج سند ، و شيخ زين الدّين رحمه الله روايت نموده است در كتاب خود از پانصد نفر از اصحاب رسول الله صلَّى الله عليه و آله و همه اخبار متفقند در عبارت\r\n« من كنت مولاه فعلىّ مولاه »\r\nبعضى ذكر كرده‌اند مفصلا و بعضى مجملا و در بسيارى از اخبار مفصلهء ايشان حكايت ثقلين هست ، و آن كه حضرت سيّد المرسلين صلى الله عليه و آله فرمود كه\r\n« لن يفترقا حتّى يردا علىّ الحوض »\r\nو چون اين عبارت\r\n","description":"","footnote":"","page_name":" 35 ","page_number":47},
  {"content":"\r\nمتواتر شده معنى آن اين است كه كتاب خدا و اهل بيت از يكديگر جدا نمىشوند ، و ظاهر است كه مراد حضرت اين نيست كه الفاظ قرآن و بس نزد اهل بيت است چه اين معنى خصوصيتى به ايشان نداشت بلكه مراد حضرت آنست كه : تفسير قرآن نزد اهل بيت است و بس ، و غير اهل بيت معنى قرآن را نمىدانند و از حقايق قرآن خبر ندارند ، و مراد از اهل بيت ائمه معصومينند صلوات الله عليهم به اخبار متواتره از حضرت سيد المرسلين و ائمه طاهرين ، و ذكر آن از طرق عامه به طول مىانجامد و چون اين معنى در اكثر تفاسير و احاديث سنيان هست مشغول نشدم بذكر آن ، و اخبار متواتره از طرق اهل بيت سلام الله عليهم وارد شده است كه جميع علوم در قرآن هست ، و عقول همه كسى به آن نمىرسد ، و به غير از ائمه معصومين كسى ديگر به آن راه نيافته است ، و سنّيان و شيعيان همگى از حضرت سيّد المرسلين صلَّى الله عليه و آله روايت نموده‌اند به اسانيد متكثره كه آن حضرت فرمود كه\r\n« انا مدينة العلم و علىّ بابها »\r\nو ديگر فرمود كه\r\nانا مدينة الحكمة و علىّ بابها ) *\r\nيعنى من شهرستان علم إلهيم و على در آن شهرستان است ، پس به علوم آن حضرت نمىتوان رسيد الَّا به اكتساب از آن حضرت چنان كه عامه از ابن عباس بطرق متكثره نقل كرده‌اند در تتمه اين حديث كه\r\nو لن تؤتى المدينة إلَّا من الباب ) *\r\nيعنى داخل شهرستان نمىتوان شد هر گز مگر از در آن .\r\nو منقول است كه چون در اوايل سلطنت شاه جنّت مكان عليّين آشيان شاه اسماعيل انار الله تعالى برهانه مولانا حسين كاشفى از هرات بدار المؤمنين سبز وارد آمد سبزواريان دغدغه داشتند در تشيع مولانا كسى را مقرر ساختند كه در اثناء موعظه تفتيش مذهب او كند اتفاقا مولانا گفت كه جبرئيل بر حضرت سيد المرسلين صلَّى الله عليه و آله دوازده هزار مرتبه نازل شد آن سبزوارى سؤال نمود كه بر حضرت على بن ابى طالب عليه السّلام چند مرتبه نازل شد مولانا در\r\n","description":"","footnote":"","page_name":" 36 ","page_number":48},
  {"content":"\r\nبديهه گفت بيست و چهار هزار مرتبه و اين حديث را خواند و گفت هر گاه على باب مدينه علم رسول باشد جبرئيل در دخول و خروج هر دو بر على وارد شده باشد سبزواريان را خاطر جمع شد كه مولانا از مذهب آباى خود برنگشته است .\r\nديگر متواتر است كه حضرت امير المؤمنين صلوات الله عليه فرمود كه حضرت سيد المرسلين صلَّى الله عليه و آله در مرض موت مرا تعليم نمود هزار باب از علم كه گشوده مىشود از هر درى از آن هزار باب ، و ظاهرش آنست كه هزار هزار نوع از علم بوده باشد و بر تقديرى كه هزار هزار مسأله بوده باشد خلافى نيست بين الفريقين كه هيچ كس از علما هزار يك آن را نداشته‌اند ، و اين مجموع در يك سرگوشى آن حضرت حاصل شد صلوات الله عليهما .\r\nديگر متواتر است از باب مدينة العلم كه فرمودند كه حضرت سيد المرسلين صلَّى الله عليه و آله هزار كلمه تعليم من نمود كه مفتوح مىشود از هر كلمه هزار كلمه .\r\nديگر متواتر است كه فرمودند كه آن حضرت به ياد داد مرا هزار حرف كه مفتوح مىشود از هر حرفى هزار حرف .\r\nديگر در اخبار مستفيضه وارد شده است كه حضرت سيد المرسلين صلَّى الله عليه و آله فرمود كه يا على چون من فوت شوم مرا غسل ده و كفن كن و بنشان و هر چه خواهى از من بپرس كه هر چه بپرسى جواب خواهم گفت ، و إن شاء الله در مبحث غسل ميّت نيز خواهد آمد .\r\nو احاديث متواتره وارد شده است كه جميع اين علوم و غير اينها از علوم انبياء كه همگى را حضرت سيد المرسلين صلَّى الله عليه و آله مىدانست بائمه معصومين صلوات الله عليهم رسيد ، و ايشان همه را مىدانستند .\r\nو در اخبار متواتره وارد شده است كه روح القدس كه از اعظم مقربان الهى است و از همه فرشتگان عظيمتر و داناتر است و با أولو العزم انبياء مىبوده\r\n","description":"","footnote":"","page_name":" 37 ","page_number":49},
  {"content":"\r\nبا ائمه معصومين مىبود و مذكَّر ايشان بود و به اين اعتبار ائمه را محدّث بفتح دال مىنامند چون روح القدس به ايشان حديث مىگويد ، و دور نيست كه عقل كل باشد يا عقل اول كه حكما به آن قايلاند .\r\nو باز در اخبار متواتره وارد شده است كه حق سبحانه و تعالى در شب قدر ملائكه و روح را مىفرستد به خدمت ائمه مطهرين صلوات الله عليهم و مقدّرات اين سال را از ارزاق و آجال و بلاها و نعمتها و آن چه واقع مىشود تا سال ديگر به خدمت ايشان عرض مىكنند .\r\nو در اخبار مستفيضه وارد شده است كه در هر شب جمعه ائمه هدى صلوات الله عليهم را معراج روحانى واقع مىشود به عرش مجيد ، و چون مراجعت مىفرمايند علوم بسيار ايشان را حاصل گرديده .\r\nو در اخبار صحيحه متواتره وارد شده است كه هر شب و هر روز اعمال جميع امّت را از خير و شر عرض مىنمايند بر حضرت سيد المرسلين و ائمه طاهرين صلوات عليهم چنان كه حق سبحانه و تعالى از روى تهديد فرموده است * ( وَقُلِ اعْمَلُوا فَسَيَرَى الله عَمَلَكُمْ وَرَسُولُه وَالْمُؤْمِنُونَ ) * « 1 » يعنى بگو يا محمد كه هر چه مىخواهيد بكنيد كه اعمال شما را الله تعالى مىبيند و رسول او و مؤمنان كه ائمه معصومينند مىبينند در حين عرض به ايشان ، و در اخبار متواتره وارد شده است كه آنا فآنا بر ايشان منكشف مىشود علوم الهيّه .\r\nو در اخبار متواتره وارد شده است كه احوال هر كس را بعنوان مكاشفه مىدانند و مىدانند كه شيعه است يا سنّى است ، و بهشتى است يا دوزخى ، و اسامى هر يك را مىدانند ، و نزد ايشان است كتاب اسامى شيعيان ، و غير ايشان چنان كه حضرت سيد المرسلين مىدانست . و در صحيح بخارى و غير آن\r\n\r\n","description":"","footnote":"\r\n« 1 » آيه : 105 التوبة .\r\n","page_name":" 38 ","page_number":50},
  {"content":"\r\nمسطور است كه آن حضرت در روز كسوف شمس بعد از نماز فرمودند كه اليوم بر من منكشف شد همه چيز حتى اهل بهشت و اهل دوزخ ، و بر همه عالم شدم بعلم حضورى ، و جمعى كثير از آن كتاب اسامى خود را يافتند ، و آن كتاب عظيمى است مسمّى به ناموس .\r\nو در اخبار متواتره وارد شده است كه اسامى عظماى الهى هفتاد و سه اسم است ، يكى از آنها مخصوص ذات مقدس الهى است ، و هفتاد و دو اسم ديگر را به حضرت سيّد المرسلين و ائمه مقدسين داده‌اند ، آصف برخيا يك اسم مىدانست كه : تخت بلقيس را در يك چشم زدن نزد حضرت سليمان حاضر ساخت ، و حضرت عيسى را از آنها دو اسم داده بودند كه مرده زنده مىكرد و كور مادرزاد را روشن مىكرد ، و پيس را شفا مىداد ، و حضرت موسى را چهار اسم عطا نموده بودند ، و حضرت ابراهيم را شش اسم داده بودند ، و حضرت نوح را هشت اسم داده بودند ، و حضرت آدم را بيست و پنج اسم داده بودند ، و ائمه هدى را هفتاد دو اسم داده‌اند ، ببين تفاوت ره از كجاست تا به كجا ديگر در اخبار متواتره وارد شده است كه نزد ائمه هدى صلوات الله عليهم بود كتاب على بن ابى طالب صلوات الله عليه كه حضرت سيد المرسلين فرموده بودند و حضرت سيّد الوصيين نوشته بوده به خط مبارك خود ، و جمعى كثير آن كتاب را ديده بودند مثل زراره و محمد بن مسلم و غير ايشان و ايشان روايت كرده‌اند كه : آن كتاب به ضخامت ران شترى بود و مسمّى بود به جامعه ، و در آن جامعه مسطور است هر حلال و هر حرامى و هر حكمى حتى اگر آن كه كسى بدن كسى را بخراشد ارش آن چند است .\r\nو ديگر نزد ايشان است جفر جامع ، و علماى عامه نقل كرده‌اند كه علم آن نزد ائمه اهل البيت است ، و آن چه الحال در ميان هست بيست و هشت جزو است هر جزوى بيست و هشت صفحه هر صفحه بيست و هشت خانه در طول ،\r\n","description":"","footnote":"","page_name":" 39 ","page_number":51},
  {"content":"\r\nدر بيست و هشت خانه در عرض ، و در هر خانه چهار حرف از حروف تهجى و جمعى كه مدعيند كه خبر از علم آن داريم كاذباند مگر اولياء الله كه :\r\nايشان محل اسرار علوم اهل بيتاند سلام الله عليهم ، و ايشان مامورند بستر آن .\r\nديگر مصحف فاطمه ( ع ) است . و آن كتابى است كه حضرت امير المؤمنين ( ع ) نوشته است از املاى جبرئيل ، چون بعد از وفات حضرت سيد المرسلين حضرت فاطمه ( عليها السلام ) بسيار غمگين و اندوهناك بود ، و چون مقرر است كه قصص و حكايات فى الجمله رفع اندوه و حزن مىنمايد ، حق سبحانه و تعالى جبرئيل را فرستاد از جهت تسلى دادن آن حضرت ، جبرئيل مىگفت و حضرت فاطمه ( عليها السلام ) مىشنيد و حضرت امير المؤمنين مىنوشت ، و در آن مسطور است احوال ما بعد حضرت سيد المرسلين تا انقضاى دنيا و مشهور آنست كه حروف آن حروف نورانيه است كه مفتتح سور قرآنى است .\r\nو صاحب كشاف و غيره در فضايل آن سخنان نقل كرده‌اند و مجموع آن در چهارده حرف است « صراط علىّ حقّ نمسكه »\r\nيعنى راه على حق است و به آن تمسك جسته‌ايم و اين كتاب نيز مرموز است مثل جفر جامع به همان عنوان كه چهارده جزو است و هر جزوى چهارده صفحه و در هر صفحه چهارده خانه طولا و عرضا و هر خانه چهار حرف و مسمى است به جفر ابيض ، و آن چه مشهور است از جفر جامع و جفر ابيض محض شهرت است نه در حديثى ديده‌ام و نه از عالمى بعنوان جزم شنيده‌ام ، و اين حقير هر دو را داشتم در صغر سن و به خدمت همه علماء آن زمان رفتم كسى دعوى علم آن نكرد مگر شيخ بهاء الدين محمد رحمة الله عليه كه گفت من فى الجمله خبر دارم از گذشته ها ، تا آن كه گفت من قواعد علَّامه را از جفر جامع استخراج مىتوانم كرد ، بنده عرض كردم كه به آن عنوان مىدانيد كه كل كلمات آن در اين جفر هست و چون جمع كنيد قواعد مىشود ، در جواب فرمودند كه اين معنى را همه\r\n","description":"","footnote":"","page_name":" 40 ","page_number":52},
  {"content":"\r\nكس مىداند بعنوان ديگر مىدانم ، و سعى بسيار نمودم نفرمودند و الله تعالى يعلم .\r\nو شكى نيست كه اگر جمعى فى الجمله مطلع باشند عالم بجميع آن نيستند با آن كه معلوم نيست كه اين دو كتاب جفر جامع و جفر ابيض باشند ، بلكه اظهر آنست كه هر دو نزد ائمه معصومين است لفظا و معنى و الله تعالى يعلم .\r\nو انواع علوم ائمه معصومين سلام الله عليهم اجمعين از حد حصر متجاوز است آن چه را نقل نموده‌اند در اخبار احصا نمىتوان نمود و آن چه را نقل نموده‌اند نزد آن چه نقل ننموده‌اند مثل نسبت قطره است به دريا .\r\nو از آن جمله علم الهام است كه اعظم علوم ايشان است و ليكن عامه اين علم را تجويز مىكنند نسبت به بايزيد ، و ابراهيم ادهم ، و حسن بصرى ، و امثال ايشان و انكار مىنمايند در ائمّه معصومين صلوات الله عليهم با آن كه خود نقل نموده‌اند كه صوفيه منسوب به ايشانند ، و ابو يزيد بسطامى كه معظم ايشان است اين رتبه را از سقايى خانه حضرت امام جعفر صادق صلوات الله عليه يافت و معروف كرخى از دربانى حضرت ابى الحسن على بن موسى الرّضا صلوات الله عليهما يافت ، و هر كه تفصيل آن خواهد بايد كه رجوع نمايد به تذكرة الأولياء شيخ عطار و شواهد النبوّة مولانا جامى بلكه روضة الصفا و حبيب السير و ساير كتب تواريخ ايشان مشحون است از معجزات و كرامات ائمه اهل البيت سلام الله عليهم و بعضى از انواع علوم ايشان در اثناى اخبار اين كتاب خواهد آمد مجملا و مفصلا إن شاء الله تعالى\r\n","description":"","footnote":"","page_name":" 41 ","page_number":53},
  {"content":"\r\n\r\nفائده پنجم\r\nوجوب رجوع است در همه علوم به ائمه معصومين صلوات الله عليهم\r\nقال الله تبارك و تعالى * ( فَسْئَلُوا أَهْلَ الذِّكْرِ إِنْ كُنْتُمْ لا تَعْلَمُونَ ) * « 1 » يعنى هر چه را ندانيد از اهل ذكر سؤال كنيد ، و اخبار صحيحه متواتره وارد شده است كه اهل ذكر ايشانند . و اشاره بان شد سابقا ، ديگر حق سبحانه و تعالى فرموده است كه * ( أَطِيعُوا الله وَأَطِيعُوا الرَّسُولَ وَأُولِي الأَمْرِ مِنْكُمْ ) * « 2 » يعنى اطاعت كنيد الله تعالى را و اطاعت نماييد سيد المرسلين را و فرمان بردارى كنيد صاحبان حكم را و به اتفاق امّت مراد از اين آيه ائمه هدىاند يا پادشاهان ، و عقل كافى است در تميز چه ظاهر است كه محال است كه حق سبحانه و تعالى امر فرمايد خلايق را به متابعت مانند يزيد ملعون ، و وليد كافر ، و حجاج اكفر كفّار و امثال اين جماعت از خلفاى بنى اميه و بنى عباس و غير ايشان بلكه محال است كه حق سبحانه و تعالى امر فرمايد به اطاعت غير معصوم و به اتفاق امّت غير ائمه اثنى عشر معصوم نبوده‌اند .\r\nو جميع خلفاى اثنى عشر را خليفه مىدانند به احاديثى كه در جميع صحاح ستّه وارد شده است در خلافت ايشان و به آن اشاره شد پس واجب باشد اطاعت ايشان با آن كه اخبار متواتره از طرق عامه و خاصه وارد شده است . كه اولى الامر ايشانند و اين اخبار را به تاييد الله تعالى با آيات و اخبارى كه در شأن ائمه هدى\r\n\r\n","description":"","footnote":"\r\n« 1 » آيه : 7 - الانبياء .\r\n« 2 » آيه : 59 النساء .\r\n","page_name":" 42 ","page_number":54},
  {"content":"\r\nاست در كتب متفرقه ذكر كرده‌ام و إن شاء الله تعالى مجتمعا نيز ذكر خواهيم نمود و در اين كتاب اشاره بان مىشود .\r\nديگر حق سبحانه و تعالى فرموده است كه * ( يا أَيُّهَا الَّذِينَ آمَنُوا اتَّقُوا الله وَكُونُوا مَعَ الصَّادِقِينَ ) * « 1 » يعنى اى گروهى كه ايمان آورده‌ايد به خدا و رسول از الله تعالى بترسيد ، و با صادقان باشيد يعنى دست از متابعت ايشان مداريد ، و رتبه صدق در افعال و اقوال و اطوار رتبه مقربان درگاه الهى است چنان كه كتانى در آن كتابى تصنيف نموده است و آن چه او ذكر كرده است و غير او محال است وجود آن در غير ائمه معصومين و احاديث مستفيضه وارد شده است كه مراد از صادقان ائمه معصومينند كه حافظان شريعت سيّد المرسليناند ، و اخبار وجوب متابعت ايشان نيز متواتر است .\r\nديگر حق سبحانه و تعالى فرموده است كه * ( إِنَّما وَلِيُّكُمُ الله وَرَسُولُه وَالَّذِينَ آمَنُوا الَّذِينَ يُقِيمُونَ الصَّلاةَ وَيُؤْتُونَ الزَّكاةَ وَهُمْ راكِعُونَ ) * « 2 » يعنى نيست ولى شما و صاحب و واجب الاطاعه شما مگر حق سبحانه و تعالى و رسولش سيد المرسلين صلَّى الله عليه و آله و مگر كسانى كه به پاى مىدارند نماز را و زكات مىدهند در حالت ركوع و به اتفاق مفسّران شيعه و سنّى اين آيه در شأن حضرت امير المؤمنين صلوات الله عليه نازل شده است ، و اخبار متواتره از خاصّه و عامّه وارد شده است كه اين آيه در شأن امامت آن حضرت نازل شده است ، و ذكر آن اخبار سبب طول مىشود ، و مجملش آنست كه سائلى سؤال نمود از صحابه و حضرت امير المؤمنين صلوات الله عليه در نماز بود ، و اشاره به سايل نمود به انگشترى خود سائل آمد و انگشترى را از دست حضرت بيرون آورد ، و اين آيه نازل شد ، و صاحب كشاف و ساير مفسّران عامه ذكر نموده‌اند كه ايراد آن\r\n\r\n","description":"","footnote":"\r\n« 1 » آيه : 119 - التوبة .\r\n« 2 » آيه : 55 - المائدة .\r\n","page_name":" 43 ","page_number":55},
  {"content":"\r\nبلفظ جمع بواسطه تعظيم است ، و بواسطه آن كه ديگران نيز در اين فعل متابعت آن حضرت نمايند .\r\nو در احاديث ائمه هدى صلوات الله عليهم مزبور است كه سائل از ملائكه بود ، و بر هر يك از ائمه معصومين نازل شد و سؤال كرد در حالت ركوع ايشان در حالت ركوع تصدق نمودند .\r\nو ابن مغازلى شافعى اين خبر را از عبد الله عباس و ابو ذر غفارى روايت كرده است كه حضرت سيّد المرسلين صلَّى الله عليه و آله از حق سبحانه و تعالى استدعا نمود كه خداوندا حضرت موسى از تو طلب نمود خليفه و وزيرى هارون را خليفه و وزير او گردانيدى ، من نيز از تو مىطلبم كه على بن ابى طالب را خليفه و وزير من گردانى حضرت تمام نكرده بود دعا را كه جبرئيل آمد و اين آيه را آورد .\r\nو مؤيّد اين است خبر متواتر نزد عامه و حتى در صحاح سته هر يك ، و نزد خاصّه كه حضرت سيّد المرسلين به امير المؤمنين صلوات الله عليهما فرمودند كه يا على تو از من به منزلهء هارونى از موسى ، الَّا آن كه بعد از من پيغمبرى نخواهد بود و اگر مىبود هر آينه تو خواهى بود ، جميع رتبه هارونى را از جهة آن حضرت مقرر ساختند به غير از رتبهء نبوت و عمدهء رتبه او خلافت حضرت موسى بود و نسائى در صحيح خود كه از صحاح ستّه است خبر خاتم و نزول آيه را از عبد الله بن سلام روايت نموده است و بطرق متكثره از حضرت امير المؤمنين ( ص ) و عبد الله عباس و غيرهما روايت نموده‌اند .\r\nو ثعلبى از سدى و عتبه و غالب بن عبد الله روايت نموده است كه اين آيه در شأن امير المؤمنين صلوات الله عليه نازل شد بعد از تصدق به خاتم و نزد شيعه اشهر من الشمس است سندا و دلالة و آيات و اخبار در اين باب زياده از حد حصر است ، و غرض مجرّد اشاره بود به آن .\r\n","description":"","footnote":"","page_name":" 44 ","page_number":56},
  {"content":"\r\n\r\nفائده ششم\r\nدر اوصاف علماى دينى است كه از ايشان اخذ علم توان نمود\r\nبدان كه چون ظاهر شد و اخبار متواتره وارد شده است كه منحصر است اخذ علوم دينيه از اهل بيت حضرت سيد المرسلين صلوات الله عليهم ، و روايات متواتره وارد شده است در مذمت آرا و مقاييس و اجتهادات باطله كه ذكر آنها مورث ملال است ، چون اين رساله محل آن نيست و بعضى از آنها را در روضة المتقين ياد كرده‌ام و در اين شك نيست كه در زمان حضرت سيد المرسلين تا زمان غيبت كبرى مدار شيعه را بر اين بود كه اخبار از رسول مختار و ائمه اطهار سلام الله عليهم مىشنيدند ، و به شهرهاى خود رفته نقل مىنمودند ، و شيعيان بدان عمل مىكردند ، و چون ائمه جور كه سلاطين آن اوقات بودند غالب بودند ، و با آن كه بعضى از آن سلاطين شيعه بودند چون منصور و هارون و مامون بواسطه خوف زوال ملك خود اظهار نمىكردند مذهب خود را و بر وفق اقوال بعضى از علما آن وقت كه ايشان را اولو الأمر و واجب الاتباع مىدانستند عمل مىنمودند ، و اگر كسى مخالف آن مىگفت امر بقتل او مىنمودند .\r\nچنانچه صاحب كشاف در تفسير آيه * ( لا يَنالُ عَهْدِي الظَّالِمِينَ ) * « 1 » گفته است كه اين آيه دليل است بر آن كه فاسق صلاحيّت امامت ندارد ، و چگونه\r\n\r\n","description":"","footnote":"\r\n« 1 » آيه : 124 - البقرة .\r\n","page_name":" 45 ","page_number":57},
  {"content":"\r\nصلاحيّت امامت داشته باشد كسى كه اگر قاضى باشد و فاسق باشد حكمش باطل است ، و اگر گواهى فاسق باشد گواهيش مردود است ، و اطاعت او واجب نيست ، و خبرش مقبول نيست ، و پيش نمازى نمىتواند كرد ، و هميشه ابو حنيفه پنهان فتوى مىداد كه واجب است نصرت زيد بن على بن الحسين صلوات الله عليهما ، و زيد را امام مىدانست ، و مىگفت واجبست مال نزد او بردن و با او خروج نمودن نه بر اين دزد متقلب كه نام امامت و خلافت بر خود بسته است ، مثل دوانقى كه منصور باشد ، و امثال او .\r\nو زنى آمد پيش ابو حنيفه كه تو فتوى دادى كه پسرم خروج نمود با محمد و ابراهيم پسران عبد الله بن الحسين بر منصور و پسرم كشته شد به فتواى تو ، ابو حنيفه گفت كاش من به جاى پسر تو بودم ، و هميشه ابو حنيفه در باب اين ائمه جور مىگفت كه اگر اينها مسجدى بسازند و امر كنند مرا كه آجر آن را بشمارم هر آينه نشمارم .\r\nو از ابن عينيه منقولست كه او مىگفت كه حق سبحانه و تعالى هر گز ظالم را امام نمىكند ، و چگونه جايز است كه ظالم را امام كنند ، و حال آن كه امام بواسطه دفع ظلم در كار است پس هر گاه ظالم را نصب كنند مثل مشهور مىشود كه هر كه گرگ را شبان گوسفندان كند ظلم بر گوسفندان كرده است ، عبارت كشاف تمام شد ، اما زمخشرى بىچاره خبر ندارد كه همه اينها بر او وارد است در خلافت ثلاثه ، و ظلمهاى ايشان در زمان خلافت ايشان بسيار است ، و هر سه سالها در كفر بودند ، و غرض الهى آنست كه هر كه يك وقتى ظالم باشد صلاحيّت نبوت و امامت ندارد ، چنان كه بيضاوى در تفسيرش ذكر كرده است كه آيه دلالت مىكند بر آن كه پيغمبران مىبايد معصوم باشند پيش از بعثت و بعد از بعثت ، و امامان مىبايد كه معصوم باشند بعد از امامت . و بر او بحث كرده‌اند كه دلالت يكى است هر چه در نبوت است در امامت همانست ، تا عاقبت منصور\r\n","description":"","footnote":"","page_name":" 46 ","page_number":58},
  {"content":"\r\nابو حنيفه را گرفته در حبس كرد و او در زندان كشتند ، و همين معنى باعث اعتبار او شد بنا بر اين ائمه معصومين صلوات الله عليهم از عامه تقيه مىنمودند غالبا و ليكن اصحاب ايشان از حد و حصر متجاوز بودند ، و مذهب ايشان را مىدانستند و تقيه را نيز مىدانستند تا آن كه زمان ظهور ايشان منقضى شد و غيبت كبرى حضرت صاحب الأمر ( ع ) واقع شد ديگر كسى نداشتند . كه رجوع به او كنند ، و اخبارى كه از حضرت شنيده بودند ، و در كتب ايشان بود رجوع بانها نمودند ، و به اخبار متواتره عمل مىنمودند و شواذ را طرح مىنمودند تا آن كه بواسطه غلبهء سلاطين جور و سوختن كتب ايشان و به آب ريختن آنها بسيارى از آنها از دست رفت و كتبى كه در ميان ايشان ماند اكثر اخبار آنها از حد تواتر ساقط شد و مذاهب عامه نيز بسيار شد و اين تميز نيز از دست رفت كه بدانند كدام خبر از روى تقيه است و كدام موافق حق ، و ديگر امورى كه ذكر آن لايق نيست ، اختلافات در ميان شيعه به همرسيد ، و هر يك بموجب يافت خود از قرآن و حديث عمل مىنمودند ، و مقلَّدان متابعت ايشان مىكردند .\r\nتا آن كه سى سال تقريبا قبل از اين فاضل متبحر مولانا محمد امين استرابادى رحمة الله عليه مشغول مقابله و مطالعه اخبار ائمه معصومين شد و مذمت آراء ، و مقاييس را مطالعه نمود و طريقه اصحاب حضرات ائمه معصومين را دانست فوايد مدينه را نوشته به اين بلاد فرستاد اكثر اهل نجف و عتبات عاليات طريقهء او را مستحسن دانستند و رجوع به اخبار نمودند و الحق اكثر آن چه مولانا محمد امين گفته است حقست ، مجملا طريق اين ضعيف وسطى است ما بين افراط و تفريط ، و آن طريق را در روضة المتقين مبرهن ساخته‌ام بتدريج و إن شاء الله در اين شرح نيز مجملا ياد خواهم نمود ، و مجملش آنست كه از عالمى كه عارف شده باشد به طريقه مرضيه اهل بيت سلام الله عليهم به كثرت مزاولت اخبار ايشان و جمع بين الاخبار ايشان تواند نمود ، و عادل باشد\r\n","description":"","footnote":"","page_name":" 47 ","page_number":59},
  {"content":"\r\nبلكه تارك دنيا عمل به يافت او مىتوان كرد بلكه واجب است عامى را عمل به يافت او كردن و در اين صورت عمل بقول او نكرده‌اند بلكه عمل بقول الله و قول الرسول و قول الائمة المعصومين صلوات عليهم كرده‌اند .\r\nو در حديث صحيح از حضرت امام جعفر صادق صلوات الله عليه وارد شده است در تفسير آيه * ( إِنَّما يَخْشَى الله مِنْ عِبادِه الْعُلَماءُ ) * « 1 » ترجمه اش اين است كه نمىترسند از حق سبحانه و تعالى از جمله بندگان او مگر علما و ظاهرش آنست كه خشيت لازمه علم است به قرينهء سياق آيه ، اگر چه من حيث اللَّفظ حصر خشيت است در علماء و همين شرف ايشان را بس است ، لكن معنى اوّل اظهر است ، و حضرت فرمودند كه مراد از علماء در اين آيه جمعىاند كه بعلم خود عمل مىنمايند ، و فعل ايشان مصدّق قول ايشان است ، و كسى كه فعلش تصديق قولش نكند او عالم نيست .\r\nو از تفسير حضرت نيز ظاهر شد كه خشيت لازمه علم است ، و خشيت حقيقى آنست كه بعلم خود عمل كند نه از بابت خشيت جمعى كه گريه كنند ، و همان عمل قبيح را كنند .\r\nو در حديث صحيح وارد است از حضرت صادق صلوات الله عليه كه فرمودند طلب كنيد علم را و با علم زينت خود نماييد حلم و بردبارى و وقار را كه هميشه دل به ياد الهى باشد يا تن به آرام باشد ، و از جا به زودى در نيايد ، و تواضع كنيد با كسانى كه علم را به ياد ايشان مىدهيد ، و تواضع كنيد با استادانى كه از ايشان علم اخذ مىكنيد ، و مباشيد عالمان جبار متكبر كه تكبر باطل شما رونق علم حق شما را ضايع مىگرداند بلكه ظاهرش آنست كه مطلق حق شما را باطل مىكند ، حتى دين شما را بر هم مىزند ، و از مرتبه كمال مىاندازد نعوذ بالله منه .\r\n\r\n","description":"","footnote":"\r\n« 1 » آيه : 28 - فاطر .\r\n","page_name":" 48 ","page_number":60},
  {"content":"\r\nو از حضرت امام جعفر صادق صلوات الله عليه منقول است كه روايت كنندگان كتاب بسيارند ، و رعايت كنندگان آن كمند چه بسيار كسى كه غم احاديث دارد و لفظ و معنى آن را درست مىكند ، و ليكن چون عمل به آن نمىكند بان علم بدى كرده است و آن را ضايع گردانيده است ، پس علماء حقيقى غم عمل دارند ، و اهتمام ايشان در عمل است ، و جاهلان در غم اينند كه حديث را حفظ كنند كارى به عمل ندارند يكى رعايت حيات ابدى خود مىكند ، و ديگرى رعايت هلاك سرمدى خود ، بواسطه همين است كه در ميانه ايشان ربطى نيست ، هر چند هر دو در يك كارند .\r\nو از حضرت امير المؤمنين صلوات الله عليه منقول است كه فرمودند كه اى طالب علم علم را فضايل بسيار هست كه از لوازم اوست پس علم مانند آدمى است كه سر او تواضع است با خدا و خلق ، و چشم علم بيزارى از حسد است خصوصا حسد علماء ، و گوش علم فهميدن است ، و زبان علم راست گويى است ، و حفظ علم تفحص است از آن ، و دل علم نيت را خالص نمودن است از براى خدا ، و عقل علم همه چيز و همه كار را دانستن است ، و دست علم رحمت است ، و پاى علم زيارت علماست ، و همت علم سلامتى دنيا و آخرتست ، و حكمت علم ورع و پرهيزكاريست ، و قرارگاه علم نجابتست ، و كشاننده علم عافيت است ، و مركب علم وفا بعهد خدا و خلق است ، و سلاح علم هموار سخن گفتن است ، و شمشير علم رضا به قضاست ، و كمان علم مدارا با دشمنانست ، و لشكر علم بحث كردنست با علما ، و مال علم ادبست ، و ذخيره علم اجتنابست از گناهان و توشه علم يا رداى علم بحسب اختلاف نسخ نيكى با خلايق نمودنست و ماواى آن يا آب آن با همه كس صلح نمودنست ، و دليل علم هدايت نمودن خلايق است ، و رفيق علم محبت خوبانست . و مخفى نيست حسن استعارات .\r\n","description":"","footnote":"","page_name":" 49 ","page_number":61},
  {"content":"\r\nو ديگر منقول است در حديث صحيح از حضرت امام جعفر صادق صلوات الله عليه كه حضرت امير المؤمنين صلوات الله عليه فرمودند كه مىخواهيد شما را خبر دهم از فقيه و عالم حقيقى ، او آن كسى است كه آن قدر از عذاب الهى مردم را نترساند كه ايشان نااميد شوند از رحمت الهى و آن قدر از رحمت الهى ، نقل نكند كه مردم ايمن شوند از عذاب الهى ، بلكه چنان كند كه حق سبحانه و تعالى در قرآن مجيد ياد فرموده است ، و هر دو را با هم قرين ساخته است ، اگر آيه رحمتى بيان فرموده است ، در عقب آن آيه عذابى ياد كرده است . و بر عكس .\r\nديگر از علامت عالم آنست كه رخصت ندهد عوام را در مخالفت الهى به آن كه بعلم خود عمل نكند ، پس اگر از عالم صغيره صادر شود سبب گناهان كبيره ديگران مىشود ، و اگر از ايشان مكروهى بفعل آيد ديگران جرأت بر ما فوق آن خواهند كرد ، و گناهان جهال در گردن ايشان خواهد بود بىآن كه از گناهان جهال چيزى كم شود .\r\nعلامت ديگر آنست كه دست از دامن متابعت قرآن برندارد بانكه متوجه دنيا و زينت آن شود يا مخالفت الهى كند در صغيره يا كبيره يا آن كه ترك قرآن كند بالكليّه و متوجه احاديث شود ، چنان كه مدار جمعى كثير در آن زمان بر اين بوده است ، و الحال نيز هست بلكه هر حديثى كه مخالف كتاب الله است غير مقبولست به احاديث بسيار از حضرات سيد المرسلين و ائمه طاهرين سلام الله عليهم ، پس فرمودند كه بتحقيق كه خير و خوبى نيست در علمى كه از روى فهميدن نباشد ، و غور در معانى و حقايق آن نكنند ، و همچنين خير و خوبى نيست در قرائت قرآنى كه از روى تدبّر و تفكر در معانى آن نباشد ، چنان كه حق سبحانه و تعالى امر فرموده است به آن و نهى كرده است از عدم تدبّر در آن .\r\n","description":"","footnote":"","page_name":" 50 ","page_number":62},
  {"content":"\r\nو از حضرت سيد السّاجدين صلوات الله عليه نيز منقولست كه هر آيه از آيات قرآن گنجى است از گنجهاى رحمانى بايد كه چون سر هر خزينه را بگشايى نظرى به آن چه در آن خزينه است بكنى ، و آن چه ممكن است از جواهر حقايق بردارى ، و بگذرى .\r\nو فرمودند كه خير و خوبى نيست در عبادتى كه از روى تفكر و حضور قلب نباشد و در روايتى ديگر از آن حضرت منقول است كه خيرى نيست در عبادتى كه بىعلم باشد ، و خيرى نيست در حجى كه در آن ورع و پرهيزكارى از محرمات الهى نباشد .\r\nديگر روايت است صحيحا از حضرت امام على بن موسى الرّضا صلوات الله عليه كه علامت فقه و علم حلم و بردبارى است و خاموشى است از سخنان بىفايده ، پس عالمى كه اين دو صفت نداشته باشد عالم نيست .\r\nديگر روايتست از حضرت سيد المرسلين صلَّى الله عليه و آله كه حواريان حضرت عيسى على نبيّنا و عليه السلام از آن حضرت پرسيدند كه ما با كه همنشينى كنيم حضرت فرمودند كه با كسى همنشينى كنيد كه چون او را ببينيد خدا را ياد كنيد ، و چون او به سخن درآيد علم شما زياده شود ، و عمل او شما را راغب گرداند در آخرت حاصل آنست كه با عالمى همنشينى بايد نمود كه هميشه به ياد خدا باشد ، و هر چه گويد از خدا گويد ، و هر چه كند از براى حق سبحانه و تعالى كند ، و اينها اوصاف علماء ربّانى است كه اولياء الله‌اند و دوستان حق سبحانه و تعالىاند .\r\nچنان كه در حديث معتبر از حضرت سيد المرسلين صلَّى الله عليه و آله وارد شده است كه هر كه خدا را بشناسد و بزرگوارى او را بداند منع مىكند دهان خود را از سخنانى كه عبث باشد ، و شكم خود را از خوردن زياده بر قوت لا يموت ، و به تعب مىاندازد خود را به روزه روز ، و عبادت شب گفتند يا\r\n","description":"","footnote":"","page_name":" 51 ","page_number":63},
  {"content":"\r\nرسول الله اين جماعت اولياء الله‌اند حضرت فرمود كه اولياء الله جمعىاند كه چون ساكتست در خاموشى به ياد الهىاند ، و چون سخن مىگويند سخنان ايشان حكمت الهى است كه بر ايشان فايض مىشود ، و چون راه مىروند راه رفتن ايشان بركتست از جهة خلايق اگر نه اجلى باشد كه حق سبحانه و تعالى از جهة ايشان مقرر ساخته است قرار نگيرد روحهاى ايشان در بدنهاى ايشان يك چشم زدن از شوق ثواب الهى و خوف عقاب الهى ، پس ظاهر شد كه همنشينى با امثال اين جماعت مىبايد كرد .\r\nو در حديث صحيح از حضرت سيّد المرسلين صلَّى الله عليه و آله وارد شده است كه همنشينى با اهل دين شرف دنيا و آخرتست .\r\nو در حديث معتبر وارد شده است كه لقمان به پسر خود نصيحت نمود كه اى پسر چشم باز كن و ببين كه با كه همنشينى مىكنى ، پس اگر ببينى جمعى را كه به ياد خداوندأند و سخن خدا مىگويند با ايشان بنشين ، اگر تو عالمى علم تو به تو نفع مىدهد كه تذكير ايشان مىكنى ، و اگر جاهل باشى ايشان تو را تعليم مىكنند ، و شايد كه حق سبحانه و تعالى رحمتى به ايشان فرستد و تو را نيز فرا گيرد رحمت و اگر بينى كه به ياد خدا نيستند با ايشان منشين كه اگر عالمى علم تو به تو نفع نمىدهد اگر نتوانى ايشان را هدايت نمودن ، و اگر جاهلى جهلت زياده مىشود ، و ممكن است كه حق سبحانه و تعالى عقوبتى به ايشان فرستد و تو را نيز فرا گيرد پس تا ممكن باشد همنشينى با علماى صالح بايد كرد ، و هيچ شك نيست كه همنشينى مؤثر است ديگر به اسانيد متكثره از حضرت سيّد المرسلين و ائمه طاهرين سلام الله عليهم منقول است كه طالبان علم سه طايفه‌اند بايد كه ايشان را و صفات ايشان را بشناسى تا متابعت خوبان ايشان بكنى و از بدان ايشان دور باشى .\r\nاول : طايفه‌اند كه طلب علم مىكنند از جهة آن كه قوت بحث به همرسانند\r\n","description":"","footnote":"","page_name":" 52 ","page_number":64},
  {"content":"\r\nكه با ديگران مجادله توانند كرد و فايق توانند شد .\r\nدويم : طايفه‌اند كه طلب علم مىكنند بواسطه اعتبار دنيوى و زيادتى اموال و اسباب كه از روى خدعه و فريب تحصيل آن كنند .\r\nسيم : گروهىاند كه مطلب ايشان تحصيل علم است از جهة رضاى الهى ، و عمل نمودن به آن و اما صفات و علامات ايشان آنست كه طايفه اول كار ايشان ايذاى مؤمنانست به مجادله ، و اگر مجلسى باشد كه جمعى در آنجا باشند به سخن درمىآيند ، و ذكر كمالات علمى خود مىكنند كه با فلان عالم چندين بحث دارم ، و چندين تصنيف كرده‌ام ، و نظير خود ندارم ، و حلم و بردبارى كه ندارد در مجالس نقل مىكند كه فلان طالب علم با من درشتى كرد گذرانيدم با آن كه قدرت بر ضرب و قتل او داشتم ، شايد كه از امثال خود شخصى را به سخن در آورد و با او بحث كند و هر چند داند كه حق به جانب اوست مجادله كند و درشتى كند كه تو نمىفهمى ترا كجا قابليت آن هست كه با من سخن گويى ، من فلان فاضل و فلان عالم را الزام داده‌ام ، و امثال اينها از اقوال و افعال مخالف دعواى حلم و ورع و اگر چه اظهار خشوع و حلم مىكند ، اما در واقع از حق سبحانه و تعالى شرم ندارد و كاذبست ، پس حضرت نفرين فرمودند او را كه حق سبحانه و تعالى او را هميشه خوار و زار كند و بر كمرش زند . كه كمر نبندد يا دو حصه شود .\r\nاما طايفه دويم چون غرض ايشان تحصيل مال و جاه است چون به اهل دنيا مىرسند تملق و تواضع به ايشان مىكنند كه ايشان را بفريبند ، و چون به امثال خود از فضلا و طلبه مىرسند با ايشان نهايت تكبر مىكنند سيما اگر عياذا با لله يك كتاب بيشتر از او خوانده باشد با آن كه اگر اغنيا هيچ نخوانده باشند با ايشان تواضع مىكنند و با علما تكبّر مىكنند ، پس او رشوه يا شيرينيهاى اغنيا را مىخورد ، و دين خود را بر باد مىدهد ، پس حق سبحانه و تعالى چشم بصيرت او\r\n","description":"","footnote":"","page_name":" 53 ","page_number":65},
  {"content":"\r\nرا كور گرداند ، و قطع كند اثر او را از آثار علما كه نام و نشان اين جماعت نماند .\r\nو اما طايفه سيم هميشه غم و اندوه آخرت دارند شبها بيدارند از جهة بندگى تحت الحنك بر كلاه عبادت بسته ، و در ظلمت شبهاى تار به عبادت الهى بر پاى خاسته ، هميشه بندگى مىكنند و نهايت خوف دارند كه مبادا شرايط آن مفقود باشد ، و مقبول درگاه الهى نبوده باشد ، و خداوند خود را مىخواند با نهايت خوف از آخرت ، و عاقبت و همگى متوجه احوال خود شده‌اند و رو از همه كس گردانيده ، و به اهل زمان خود بينا شده مىدانند كه مصاحبت ايشان مضرّ است ، بلكه از معتمدترين برادران مؤمن خود وحشت دارند ، چه هر چند خوب باشند ساعتى كه با ايشان مىنشينند از عبادت الهى مىمانند قطع نظر از لوازم آن صحبت كه غالبا مشتمل است بر مفاسد بسيار ، پس حق سبحانه و تعالى قوت او را زياده گرداند در عبادت و طاعت ، و روز قيامت او را امان دهد از عذاب خويش يا مىدهد كه خبر باشد نه جمله دعائيه .\r\nديگر منقولست از حضرت امام محمد باقر صلوات الله عليه كه عالم حقيقى آن كسى است كه ترك دنيا كرده باشد ، و رو به آخرت داشته باشد و پيرو شرع حضرت سيّد المرسلين صلوات الله عليه باشد .\r\nو از حضرت امام جعفر صادق صلوات الله عليه منقولست كه هر گاه به بينيد كه عالمى دنيا را دوست مىدارد او را بر دين خود متهم دانيد ، و علوم از او اخذ منماييد كه هر كه چيزى را دوست مىدارد او را جمع مىكند ، و چون او دنيا را دوست مىدارد سعى در تحصيل او مىنمايد ، و غم و دين خود و ديگران ندارد و دين خود را به دنيا مىدهد ، پس حضرت فرمود كه حق سبحانه و تعالى وحى فرستاد به حضرت داود عليه السّلام كه اى داود واسطه مگردان در ميان من و خود عالمى را كه فريفته دنيا باشد كه او ترا از راه محبت من باز مىدارد ، و امثال اين علما راه زنانند كسانى را كه رو به من دارند كمترين عقوبتى كه ايشان را مىكنم\r\n","description":"","footnote":"","page_name":" 54 ","page_number":66},
  {"content":"\r\nآنست كه حلاوت مناجات خود را از دلهاى ايشان برمىدارم و در حديث صحيح از امير المؤمنين صلوات الله عليه مرويست كه آسيايى است در جهنّم كه به آن خورد مىكنند سرهاى علماى فاجر را ، و قراء فاسق را ، و جبّاران ظالم را و وزيران خاين را .\r\nو منقول است كه يكى از علماء فاسق با پسران ساده به خدمت شاه عالم آفتاب اوليا ، پيشواى دين صفى الاصفياء\r\nآن كه از وى گشت مشهور اردبيل * و ز جمالش كشت پر نور اردبيل\r\nآمد چون حضرت شيخ صفى عليه الرحمه او را به آن وضع ناخوش ديدند همين حديث را بر او خواندند آن فاسق در جواب گفت كه سر ما را به حصّه آسيابان خواهند داد ، حضرت شيخ بالبديهه فرمودند كه آسيابان حصّه خود را خوردتر مىكند .\r\nو از حضرت سيّد المرسلين و حضرت امام محمد باقر صلوات الله عليهما منقول است : كه هر كه غرضش از طلب علم اين باشد كه فخر كند به آن بر علما يا جدل كند به سبب آن به امثال خود از بىخردان يا روى مردم را بسوى خود كند ، پس جاى خود را در جهنّم مهيّا كند كه جاى او آنجاست ، به درستى كه رياست سزاوار نيست مگر اهلش را و آنها كسانىاند كه نخواهند آن را ، و اگر كنند بامر الهى كنند نه از براى نفس و هوى ، و متصف باشند به شرايط آن ، و ازين خبر و غير اين از اخبار بسيار ظاهر مىشود كه مىبايد غرض از طلب علوم رضاى الهى بوده باشد نه مطالب باطله دنيوى .\r\nو اخبار بسيار از ائمه معصومين اطهار عليهم السّلام منقولست كه هر كه\r\n","description":"","footnote":"","page_name":" 55 ","page_number":67},
  {"content":"\r\nغرض او از تحصيل علم حديث مال و جاه دنيوى باشد او را در آخرت بهره از رحمت الهى نباشد ، و هر كه را غرض رضاى الهى باشد حق سبحانه و تعالى او را اعطا مىكند دنيا و آخرت .\r\nو از حضرت امير المؤمنين صلوات الله عليه منقولست كه بر منبر فرمودند اى مردمان هر گاه عالم شويد بعلم خود عمل نماييد تا هدايت يابيد به علوم لدنّيه ، و معارف يقينيه ، و عالمى كه بعلم خود عمل ننمايد جاهلى است كه هر گز از جهل خلاصى نداشته باشد بلكه حجت الهى بر اين عالم عظيمتر و تمامتر است از آن جاهل .\r\nو از حضرت امام جعفر صادق عليه السّلام مرويست كه هفتاد گناه جاهل را مىآمرزند پيش از آن كه يك گناه عالم را بيامرزند .\r\nو از حضرت سيد المرسلين صلَّى الله عليه و آله روايتست كه علماء دو طايفه‌اند ، يكى عالمى است كه بعلم خود عمل نمايد و او را نجات ابدى است ، ديگر عالمى است كه بعلم خود عمل ننمايد و او هالك هست ، و به درستى كه اهل جهنم در عذابند از گند اين عالم و از اهل جهنم ندامت و حسرت كسى بيشتر است كه او شخصى را بسوى حق سبحانه و تعالى خوانده باشد و آن شخص قبول كرده اطاعت الهى كرده باشد ، و حق سبحانه و تعالى او را به بهشت برد و آن عالم را كه بعلم خود عمل ننموده باشد بجهنم برد به سبب عدم عمل و متابعت هواهاى نفسانى ، و دور انديشى دنيا ، اما متابعت آرزوهاى نفسانى ، پس آن مردم را از حق باز مىدارد ، و اما طول أمل ياد اخرت را از خاطر اين كس مىبرد ، و حق سبحانه و تعالى علماء بد را تشبيه به سگ و حمار فرموده نعوذ با لله منه و آيات و اخبار در مدح علماء با عمل ، و مذمّت علماى بىعمل بسيار است به اين اكتفا شد در مقدمه .\r\n","description":"","footnote":"","page_name":" 56 ","page_number":68},
  {"content":"\r\n\r\nفائده هفتم\r\nدر بيان اختلاف أخبار و جمع ميان اينهاست :\r\nو چون سابقا مذكور شده كه بواسطه تقيه از سلاطين جور اخبار بعنوان تقية از ائمه معصومين ( ع ) صادر شده است ، و گاه هست كه به واسطهء قلت تدبّر روات يا عدم حفظ ايشان يا بواسطه فسق ايشان اخبار مختلفه وارد شده است ، و وجوه ديگر كه إن شاء الله در مواضع اختلافات بيان خواهد شد .\r\nبدان كه محدثان ما دو طايفه‌اند طايفهء بهر خبر صحيحى كه به ايشان رسد عمل مىكنند ، و اگر دو خبر مختلف باشد مىگويند مكلف مخير است در عمل بهر يك كه خواهد ، بواسطه اخبارى كه از ائمه معصومين به ايشان رسيده است كه\r\nبأيّهما اخذت من باب التّسليم وسعك ) *\r\nيعنى بهر يك از اين دو خبر مختلف كه عمل نمائى از بابت تسليم جايز است ترا يعنى مقام اطاعت و فرمان بردارى آنست كه هر چه بفرمايند سخن شنو باشى ، و كارى نداشته باشى كه چرا مختلف گفته‌اند ، چون وجوه اختلاف بسيار است ، بسا باشد كه تو چيزى را سبب اختلاف نمايى كه نه چنان باشد ، و در آن صورت افترا بر ايشان بسته باشى ، و وجوه ديگر كه ظاهر خواهد شد . و از اين طايفه است شيخ اجل اعظم محمد بن يعقوب كلينى رضى الله عنه .\r\nو طايفه ديگر مىگويند كه از حضرت ائمه معصومين ( ع ) در جمع بين الاخبار اخبار ديگر وارد شده است ، پس بايد كه ميان اين اخبار نيز جمع كنيم پس عمل به تخيير در صورتيست كه از هيچ وجه جمع نتوان كرد ، و چون كلينى قائل به تخيير است در اينجا نيز به تخيير قايل است از آن جمله منقولست در حديث\r\n","description":"","footnote":"","page_name":" 57 ","page_number":69},
  {"content":"\r\nموثقى كه علما آن را قبول نموده‌اند و عمل بان كرده‌اند بواسطه مؤيّداتى كه اين خبر را بوده و جزم بصدور اين خبر از معصوم صلوات الله عليهم ايشان را حاصل شده است و ارباب حديث اين خبر را همگى در كتب خود ذكر كرده‌اند و كلينى و ابن بابويه حكم به صحت آن كرده‌اند از عمر بن حنظله كه او گفت سؤال كردم از حضرت امام جعفر صادق صلوات الله عليه كه هر گاه در ميان دو كس از شيعيان منازعه باشد در دينى يا ميراثى و محاكمه پيش سلاطين جور يا قاضيان به غير حق برند آيا حلالست حضرت فرمودند كه هر كس محاكمه بسوى ايشان برد در امر حقى يا باطلى چنانست كه محاكمه به طاغوت برده باشد و طاغوت بت است يا شيطان ، و هر چه به حكم ايشان از خصم مىگيرد حرام است ، و اگر چه حق او ثابت باشد ، چون به حكم باطل گرفته است حق او نمىشود و حال آن كه حق سبحانه و تعالى امر نموده است كه كافر شوند به طاغوت در آنجا كه فرموده است كه * ( يُرِيدُونَ أَنْ يَتَحاكَمُوا إِلَى الطَّاغُوتِ وَقَدْ أُمِرُوا أَنْ يَكْفُرُوا بِه ) * « 1 » يعنى اراده دارند كه محاكمه خود را به طاغوت برند و حال آن كه مامورند كه به آن كافر شوند يعنى رجوع به ايشان ننمايند ، و اعتقاد به ايشان نداشته باشند ، و مراد از طاغوت در آيه حكام جورند .\r\nراوى مىگويد كه من گفتم پس ايشان چه كنند حضرت فرمود كه نظر كنند به شخصى از شيعيان شما كه روايت كرده باشد حديث ما را و نظر كرده باشد در حلال ما و حرام ما و شناخته باشد احكام ما را پس بايد كه راضى شوند كه او حاكم ايشان باشد كه من هر كه به اين وصف بوده باشد بر شما حاكم كردم و هر گاه چنين شخصى ميانه ايشان حكم كند و حكم او را محكوم عليه قبول نكند ، پس چنانست كه حكم الهى را سبك شمرده باشد ، و ردّ حكم ما كرده است ، و\r\n\r\n","description":"","footnote":"\r\n« 1 » آيه 60 - النساء\r\n","page_name":" 58 ","page_number":70},
  {"content":"\r\nكسى كه حكم ما را رد كند حكم الهى را رد كرده است و او در مرتبهء شرك به حق سبحانه و تعالى است و مانند مشركانست راوى گويد كه گفتم اگر هر يك از ايشان اختيار نمايند شخصى را از اصحاب ما و هر يك راضى بيكى از ايشان شوند ، و حكم ايشان مختلف باشد به اعتبار حديث مختلف كه به ايشان رسيده باشد يا حديث را هر يك معنى غير معنى ديگرى فهمد چه كنند ، حضرت فرمود كه حكم آن اعتبار دارد كه عادلتر باشد ، و فقيه تر و راست گوتر باشد در حديث ، و پرهيزكارتر باشد ، و التفات نمىكند به حكم ديگرى ، راوى گويد كه گفتم اگر هر دو عادل باشند و علماء هر دو را خوب دانند و هيچ يك را بر ديگرى زيادتى نباشد چه كنند ، حضرت فرمود كه نظر كنند در آن دو روايتى كه به ايشان رسيده است ، و به آن حكم كرده‌اند هر يك كه مجمع عليه باشد كه اصحاب بان اعتقاد دارند و به آن عمل مىكنند عمل به آن نمايند ، و به آن حكم كنند ، و آن چه نادرست و مشهور نيست نزد علماى شما او را ترك نمايند ، و ظاهرا مراد از مجمع عليه متواتر است ، پس به درستى كه مجمع عليه شكى نيست در آن .\r\nو امور احكام بر سه قسم است يك قسم آنست كه ظاهر است حقيقت آن ، واجب است كه آن را متابعت نمايند ، و قسمى آنست كه ظاهر است بطلان آن ، واجبست كه از آن اجتناب نمايند ، و قسمى آنست كه هيچ طرف ظاهر نيست علم آن را به خدا و رسول ردّ مىيابد كرد ، و مىيابد گفت كه خدا و رسول بهتر مىدانند و ما نمىدانيم .\r\nچنان كه حضرت رسول خدا صلَّى الله عليه و آله فرمود حلال ظاهر هست ، و حرام ظاهر هست ، و مشتبهات در ميانه هر دو هست كه حلَّيت و حرمت آن ظاهر نيست ، پس كسى كه ترك نمايد مشتبهات را از محرمات نجات يافته است بىدغدغه چه ممكن است كه در واقع حرام بوده باشد ، و هر كه به شبهات عمل نمايد به آن كه مثلا بگويد كه اصل اباحت است تا حرمت ظاهر شود ، و امثال اين\r\n","description":"","footnote":"","page_name":" 59 ","page_number":71},
  {"content":"\r\nاجتهادات كه از روى نص نبوده باشد مرتكب محرّمات خواهد شد ، چه ظاهر است كه همه شبهات در واقع نادر است كه حلال باشد ، پس داخل شده است در بسيارى از محرمات و به نادانى هلاك شده است .\r\nراوى گويد كه گفتم پس اگر هر دو خبر از شما مشهور باشند ، و هر دو را ثقات يعنى عدول ضابط روايت نموده باشند از شما چه كنند حضرت فرمودند كه نظر كنند در آن هر يك از اين دو خبر كه حكم او موافق حكم كتاب الهى يا سنت متيقن نبوى صلَّى الله عليه و آله باشد ، و مخالف سنيان باشد به آن عمل كنند ، و هر چه حكم او مخالف كتاب و سنت و موافق عامه باشد ترك كنند ، گفتم فداى تو گردم اگر اين دو فقيه اين دو حكم را موافق فهم خود از كتاب و سنت يافته باشند ، و ليكن يكى از اين دو خبر موافق عامه باشد و ديگرى مخالف ايشان به كدام يك از اينها عمل نماييم ، حضرت فرمود كه حق در آن طرفى است كه مخالف عامه است به آن عمل نماييد ، گفتم فداى تو گردم اگر هر دو خبر موافق ايشان باشد و علماء سنيّان نيز مختلف بوده باشند چه كنند حضرت فرمود كه نظر كنند در آن چه حاكمان و قاضيان ايشان به آن مايلند آن را ترك كنند و به ديگرى عمل نمايند گفتم اگر حاكمان ايشان نيز مختلف باشند حضرت فرمود كه در اين صورت واگذار هر دو را و عمل به هيچ يك از آنها مكن تا ملاقات نمائى امامت را ، زيرا كه توقف نمودن نزد شبهات بهتر است از انداختن خود در مهلكه ها ، و چون اين خبر در حقوق النّاس است توقف أولى است ، و اگر حقوق الله باشد دور نيست كه مخير باشند ، و دور نيست كه مراد حضرت از تاخير آن باشد كه جزم به احد الطرفين نكنند بلكه قائل به تخيير باشند .\r\nچنان كه مشايخ در حديث موثّق كالصحيح روايت نموده‌اند از سماعه از حضرت امام جعفر صادق صلوات الله عليه كه او سؤال كرد از حضرت كه هر گاه دو كس از شيعه دو خبر روايت كنند يك خبر امر باشد و يكى نهى چه كنند ،\r\n","description":"","footnote":"","page_name":" 60 ","page_number":72},
  {"content":"\r\nحضرت فرمود كه تأخير كنند تا به كسى رسد كه حقرا بگويد و بر أو موسع است تا ملاقات ايشان آن كس را ، و ظاهر توسع تخيير است .\r\nو روايت نموده‌اند صدوقان محمّد بن يعقوب الكليني و محمد بن على بن بابويه قمى رضى الله عنهما به اسناد صحيح نزد ايشان از سليم بن قيس هلالى كه گفتم به حضرت امير المؤمنين صلوات الله عليه كه من از سلمان و مقداد و ابو ذر شنيده‌ام از تفسير قرآن و احاديث كه ايشان از رسول خدا صلَّى الله عليه و آله روايت مىكنند بر خلاف آن چه در دست مردمان است ، و از شما هر چه مىشنوم موافق روايات سلمان و مقداد و ابو ذر است ، و بسيارى از تفسير و حديث كه در دست سنيان است : شما همه بر خلاف آنيد ، و مىفرماييد كه همه باطل است آيا اين مردمان عمدا به رسول خدا دروغ مىبندند و برأيهاى خود تفسير مىكنند ، پس حضرت متوجه من شد و فرمود كه چون پرسيدى جواب را بشنو و به فهم ، به درستى كه در دستهاى مردمان حق هست و باطل هست ، و راست هست و دروغ هست ، و ناسخ هست كه حكمش باقى است ، و منسوخ هست كه حكمش زايل است ، و عام هست و خاص هست كه خاص تخصيص آن عام مىدهد و محكم واضح الدلاله هست و متشابه مخفى الدلاله هست ، و حفظ هست كه درست بخاطر دارند ، و وهم هست كه صحيح در خاطر ايشان نمانده است و بتحقيق كه در زمان حضرت سيّد المرسلين بر آن حضرت صلى الله عليه و آله دروغ بستند تا آن كه خطبه خواند و فرمود كه اى گروه مردمان دروغ بسيار بر من بسته‌اند پس كسى كه عمدا دروغ بر من بندد جاى خود را در جهنم مهيّا كند باز بعد از آن كه اين را فرمود دروغ بر آن حضرت بستند ، و به درستى كه حديثى كه به شما مىرسد از چهار كس است كه پنجم ندارند ، يكى منافقى است كه اظهار ايمان مىكند و احكام ظاهر مسلمانان را به جا مىآورد ، و از نماز و زكات و حج و در واقع كافر است ، همچنين شخصى كه گناه نمىداند دروغ بستن بر\r\n","description":"","footnote":"","page_name":" 61 ","page_number":73},
  {"content":"\r\nآن حضرت را ، و پروا ندارد كه دروغ ببندد ، و مطالب دنيوى او حاصل گردد ، پس اگر مردمان بدانند كه او منافق و كذابست از او قبول نخواهند كرد ، و تصديق او نخواهند نمود و ليكن مردم مىگويند كه او با رسول خدا صحبت داشته است و حضرت را ديده است و احاديث از آن حضرت شنيده است و از او اخذ مىنمايد تفسير و حديث را ، و حال او را نمىدانند ، و حال آن كه حق سبحانه و تعالى خبر داد حضرت سيّد المرسلين را به آن چه خبر داد از نفاق ايشان و كفر ايشان ، و فرمود كه چون منافقان را مىبينى خوش مىآيد ترا بدنهاى ايشان ، و جسم و جمال ايشان ، و اگر سخن مىگويند گوش مىدهى ، و سخنان ايشان را مىشنوى ، پس هر گاه آن حضرت ايشان را نشناسد ديگرى چون بشناسد ايشان را ، پس همين منافقان ماندند بعد از آن حضرت و تقرب جستند به امامان ضلالت و پيشوايان و خوانندگان به آتش جهنم ، به آن كه دروغها از جهة ايشان بستند و بهتانها بر اهل حق گفتند تا مقرب ايشان شدند ، پس آن پيشوايان اين منافقان را حكومتها دادند و بر سر مسلمانان مسلط گردانيدند ، و به سبب ايشان دنيا را خوردند ، و جمع نمودند و به درستى كه مردمان تابع پادشاهان و دنيايند مگر كسى را كه حق سبحانه و تعالى نگاه دارد ، پس اين يكى از چهار كس است ، و اكثر آن زمان ازين فرقه بودند چنان كه گذشت و اگر منافق نمىبودند مثل امير المؤمنين را نمىگذاشتند كه متابعت آن جماعت نمايند .\r\nدويم شخصى است كه از حضرت سيد المرسلين چيزى چند شنيده است و خوب حفظ نكرده است لفظ آن را يا معنى آن را نفهميده و غلط فهميده است و عمدا دروغ بر آن حضرت نبسته است پس آن را در دست دارد و به آن عمل مىكند ، و روايت مىكند و مىگويد كه از رسول خدا شنيده‌ام ، پس اگر مردمان بدانند كه او غلط كرده است هر آينه از او روايت نخواهند كرد و اگر خود بداند كه غلط كرده است روايت نخواهد كرد .\r\n","description":"","footnote":"","page_name":" 62 ","page_number":74},
  {"content":"\r\nسيم شخصى است كه از رسول خدا صلَّى الله عليه و آله حكمى را شنيده است كه آن حضرت بان امر كرده است بعد از آن حضرت از آن نهى نمود .\r\nو حكم اول منسوخ شده و او نمىداند ، يا حضرت اوّلا نهى فرموده و ديگر امر فرمود و او مطلع نيست بر حكم ثانى ، پس اين شخص منسوخ را دارد و به آن عمل مىكند ، و از ناسخ خبر ندارد ، و اگر مىدانست كه اين حكم منسوخ است هر آينه ترك آن مىنمود ، و اگر مسلمانان مىدانستند كه اين حكم منسوخ است به آن عمل نمىكردند .\r\nچهارم كسى است كه دروغ بر حضرت رسول خدا نه [ صلى الله عليه و آله 
  ] نه بسته است هر گز و دشمن كذبست از ترس حق سبحانه و تعالى و بواسطه زياد تعظيم حضرت سيّد المرسلين صلَّى الله عليه و آله ، و فراموش نكرده است ، بلكه هر چه را شنيده است به عنوانى كه شنيده است حفظ كرده است و چنان كه شنيده است نقل مىكند ، و زياد و كم نمىكند ، و ناسخ و منسوخ را مىداند و به ناسخ عمل مىكند و منسوخ را ترك مىكند ، پس به درستى هم چنان كه در قرآن ناسخ و منسوخ هست در اوامر آن حضرت نيز هست ، و همچنين عام و خاص و محكم و متشابه در هر دو هست ، و بسيار بود كه سخن آن حضرت دو وجه داشت ، و ايشان همه نمىفهميدند و كلام عام بود و كلام خاص بوده ، و همه اين حالت نداشتند كه بدانند كه چگونه جمع بايد كرد ، و حال آن كه حق سبحانه و تعالى فرموده بود كه * ( وَما آتاكُمُ الرَّسُولُ فَخُذُوه وَما نَهاكُمْ عَنْه فَانْتَهُوا ) * « 1 » يعنى هر چه را پيغمبر به شما آورد از اوامر به آن عمل كنيد و هر چه شما از آن نهى كند شما خود را از آن باز داريد ، پس امر آن حضرت نيز مثل قرآن واجب الاتباع بود ، و هر چه در قرآنست از ناسخ و منسوخ و عام و خاص در كلام آن حضرت\r\n\r\n","description":"","footnote":"\r\n« 1 » آيه 7 - الحشر .\r\n","page_name":" 63 ","page_number":75},
  {"content":"\r\nنيز بود ، پس كسى كه اينها را نمىدانست بر او مشتبه مىشد . و نمىفهميد مراد خدا و رسول را و چنين نبود كه همه چنين باشند كه هر چه از آن حضرت شنوند فهمند ، بسيار بود كه مىپرسيدند و حضرت جواب مىفرمود ، و ايشان بواسطه عدم قابليت نمىفهميدند ، و بواسطه حيا مرتبه ديگر نمىپرسيدند تا آن كه دوست مىداشتند كه اعرابى يا بيرونى بيايد و بپرسد همين سؤال ايشان را شايد مرتبه ديگر بشنوند و بفهمند ، و شايد كه حضرت بواسطه ايشان واضحتر بفرمايد ، يا ايشان مكرر بپرسند چون آن جماعت رعايت حيا نمىكردند تا به بركت آن جماعت ايشان بفهمند ، و من هر روز يك مرتبه بر آن حضرت داخل مىشدم ، و هر شب يك مرتبه داخل مىشدم ، و آن حضرت با من خلوت مىكرد ، و بيگانگان را بيرون مىكرد ، و هر چه مىخواستم مىپرسيدم ، و همه اصحاب رسول خدا صلَّى الله عليه و آله مىدانند كه آن چه با من مىكرد با ديگرى نمىكرد ، و بيشتر آن بود كه حضرت به خانه من مىآمد ، و چون من به خانه آن حضرت مىرفتم خلوت مىكرد با من ، و زنان را به خانهء ديگر مىفرستاد و غير من كسى با آن حضرت نمىماند ، و چون به خانه من مىآمد كسى را بيرون نمىكرد چون همه محرم اسرار آن حضرت بودند ، و هر چه مىپرسيدم جواب مىفرمود و چون من خاموش مىشدم آن حضرت سر مىكرد و مىفرمود ، پس نازل نشد آيتى بر رسول خدا صلَّى الله عليه و آله مگر آن كه آن را بر من مىخواند و من مىنوشتم به خط خود ، و تعليم من مىنمود تاويل آن آيه را و تفسير آن را و ناسخ و منسوخ آن را و محكم آن را و متشابه آن را و خاص آن را و عام آن را و دعا كرد از جناب اقدس الهى كه بفهمم و حفظ كنم پس فراموش نكردم آيهء را از كتاب الهى و نه علمى را كه بر من خوانده باشد آن حضرت و نوشته باشم از آن روز كه اين دعا كرد ، و نگذاشت آن حضرت چيزى را كه حق سبحانه و تعالى به او تعليم نموده باشد از حلال و حرام و امر و نهى و آن چه بوده است و آن چه خواهد بود ، و هر كتابى را كه حق سبحانه و تعالى\r\n","description":"","footnote":"","page_name":" 64 ","page_number":76},
  {"content":"\r\nبر پيغمبران سابق فرستاده بود از طاعت و معصيت مگر آن كه همه را تعليم من نمود و من همه را حفظ نمودم و يك حرف از آنها را فراموش نكردم ، پس از آن حضرت دست بر سينه من نهاد و دعا كرد كه خداوندا پر گردان اين دل را از علم و فهم و حكمت و نور ايمان ، پس گفتم كه يا رسول الله از آن روزى كه دعا كردى از جهة من آن دعاها را چيزى را فراموش نكرده‌ام ، آيا خوف دارى بر من كه من بعد چيزى را فراموش كنم حضرت فرمود كه نه خوف ندارم بر تو فراموشى را و نه جهل و نادانى را كه چيزى بر تو پوشيده بماند ، و اين حديث و هر چه كلينى و ابن بابويه روايت نموده‌اند از سليم همه در كتاب سليم هست و آن نزد ما هست و عبارات اين كتاب و مطالبش همگى دليل صحت آنست قطع نظر از اسانيد معتبره آن ، و همين حديث بس است در بيان سبب اختلافى كه در اخبار واقع شده است و اخبار در اين باب بسيار است و همه را در روضه ذكر كرده‌ايم و اين رساله گنجايش بيشتر از اين ندارد .\r\n\r\nفائده هشتم\r\nدر اجازه است\r\nجمعى واجب مىدانند در نقل حديث كه راوى اجازه داشته باشد بيكى ازين هفت فرد اول : آنست كه شيخ حديث را بر شاگرد خود بخواند و اين بهترين انواع اجازه است ، دويم : در حديث صحيح وارد شده است كه عبد الله بن سنان به حضرت امام جعفر صادق عليه السّلام عرض نمود كه جمعى نزد من مىآيند و حديث شما را از من مىشنوند ، و من دل گير مىشوم ، و قوت ندارم كه همه را بر ايشان بخوانم « بواسطه كثرت اشغالى كه او را بود و خزينه دار خلفاى\r\n","description":"","footnote":"","page_name":" 65 ","page_number":77},
  {"content":"\r\nعباسى بود » حضرت فرمود كه پس بر ايشان بخوان حديثى از اول كتاب و حديثى از وسط كتاب و حديثى از آخر آن ، و اين حديث دلالت بر اولويت اول مىكند و با اضطرار اين مرتبه دويم و اين هر دو اجازه قرائت شيخ است سيم : آن كه حديث را شاگرد بر استاد بخواند بعضى اين اجازه را مقدم مىدارند بر اول و ثانى و بعضى بر ثانى فقط احوط آنست كه چون حديث را بر استاد بخواند ، و كتاب تمام شود استاد سه حديث را از كتاب به ترتيب مذكور بخواند تا هر دو قسم اجازه را داشته باشد ، و اين سيم مسمّى است به قرائت بر شيخ .\r\nچهارم : شنيدن بر شيخ است به آن كه ديگرى بخواند و اين شخص بشنود و اين نيز بد نيست و بعد از مرتبه سيم است قريب به آن .\r\nپنجم : مناوله است به آن كه شيخ كتابى به شاگردش دهد ، و بگويد كه احاديث اين كتاب را يا اين كتاب را از من روايت كن بلكه اگر نگويد كه از من روايت كن هر گاه دانيم كه كتاب از روايات اوست جايز است از او روايت نمودن .\r\nچنان كه منقول است از احمد بن عمر ثقه كه من به حضرت امام ابى الحسن على بن موسى الرّضا صلوات الله عليهما عرض نمودم كه اگر شخصى از استادان من كتابى به من دهد ، و نگويد كه اين كتاب را از من روايت كن جايز است مرا كه از او روايت كنم ، حضرت فرمود كه : اگر دانى كه كتاب ازو است يعنى از روايات اوست از او روايت كن .\r\nششم : اجازه است بمعنى اخص به آن كه شيخ به شاگرد بگويد كه اجازه دادم كه فلان كتاب و فلان كتاب را از من روايت كنى و اشعارى به اين نوع اجازه دارد :\r\nآن چه منقولست از مفضل بن عمر كه حضرت امام جعفر صادق صلوات الله عليه به من فرمود كه هر چه از ما مىشنوى بنويس و علم خود را به برادران خود منتشر ساز و در وقت مردن وصيت كن كه كتابهاى تو را به ميراث به پسران تو دهند ، كه عن قريب چنين خواهد شد كه از تقيه نتوانند خواندن بر استاد ، و انس نخواهند\r\n","description":"","footnote":"","page_name":" 66 ","page_number":78},
  {"content":"\r\nگرفت مگر به كتب خودشان اگر چه احتمال مناوله و و جاده نيز دارد .\r\nهفتم و جاده است به آن كه بدانيم كه اين كتاب به خط فلان شيخ است نقل كنيم كه به خط فلان شيخ اين حديث را ديده‌ام .\r\nو در روايت موثق كالصحيح از حضرت امام جعفر صادق صلوات الله عليه منقول است كه فرمودند كه حفظ كنيد كتابهاى احاديث خود را كه عن قريب محتاج به آنها خواهيد شد ، و در حديث قوى از حضرت امام محمد تقى صلوات الله عليه منقول است كه راوى به آن حضرت عرض نمود كه فداى تو كردم به درستى كه مشايخ ما از حضرت امام محمد باقر و حضرت امام جعفر صادق صلوات الله عليها روايت نموده‌اند و چون تقيه شديد بود كتب خود را پنهان ساختند و كتابها را از ايشان روايت ننمودند چون ايشان مردند كتابها بما رسيده ، حضرت فرمود كه نقل كنيد آن كتابها را كه همه حق است ، و اين خبرها با خبر احمد كه سابق گذشت اشعارى دارد كه عمل بكتاب مىتوان كرد هر گاه دانيم كه كتاب از مصنف آنست و ازين باب است كتب حديث اليوم مثلا چون به تواتر بما رسيده است كه كتاب كافى تصنيف محمد بن يعقوب كلينى است ، و كتاب من لا يحضره الفقيه تصنيف محمد بن بابويه قمى است ، و كتاب تهذيب و كتاب استبصار تصنيف شيخ طوسى است پس احتياج به اجازه نباشد و ليكن احوط آنست كه بدون اجازه بيكى از هفت اجازه بلكه شش اول نقل حديث نكنند بنا بر اين بعضى از اجازات خود را ذكر مىكنم تا هر كه اين كتاب را بخواند و نقل كند به اين اجازات و اسناد روايت كند .\r\nچنان كه از حضرت امير المؤمنين عليه السّلام منقول است كه چون حديثى را نقل كنيد مسند سازيد بان كسى كه به او به شما روايت كرده است پس اگر راست باشد ثوابش از براى شماست و اگر دروغ است گناهش بر اوست و بر هر حالى شما راست گفته‌ايد كه فلانى گفته است و اگر نسبت دهيد به بالاتر شايد آن شخص\r\n","description":"","footnote":"","page_name":" 67 ","page_number":79},
  {"content":"\r\nدروغ گفته باشد شما نيز دروغ گو خواهيد بود و اگر بگوئيد كه از آن شخص ديگر روايت كرده‌ام يا شما از جمعى روايت كنيد كه معلوم باشد كه شما آنها را نديده‌ايد دروغ نگفته‌ايد و ليكن چون احتمال دروغ دارد اولى آنست كه از اول كه شنيده‌ايد روايت كنيد اما اگر مشتبه باشد تدليس است و مذموم ، مثل آن كه شخصى زمان شيخ بهاء الدين محمد رحمة الله عليه را دريافته باشد ، و حديثى از شاگردان شيخ شنيده باشد ، و گويد كه شيخ چنين گفته است اين تدليس است ، اما اگر بگويد كه از شيخ شنيده‌ام و نشنيده باشد اين دروغ صريح است نعوذ با لله منه و اين نوع نقل مسمّى است به كذب ، چنان كه منقول است از حضرت امام جعفر صادق صلوات الله عليه كه زنهار دور باشيد از كذب مفترع گفتند يا ابن رسول الله كذب مفترع كدام است حضرت فرمود كه آنست كه شخصى خبرى نقل كند به تو از شخصى تو آن شخص را از ميان بيندازى و به گويى كه فلانى چنين گفته است ، و در لغت افتراع بكارت بردنست گوييا كه بكارت دروغ را اول تو بردى .\r\nاما سند احاديث اين كتاب و غير اين از كتب احاديث و كتب رجال ، و كتب فقه و تفسير و قرائت و غير آن از كتابهائى كه از جماعت مزبور است يا ايشان اجازه آنها را دارند كه بنده حقير محمد تقى بن مجلسى دارم از حد و حصر متجاوز است و ليكن نقل مىكنم در اينجا آن چه سندش عالىتر است و قوىتر .\r\nاز آن جمله خبر داد مرا بجميع كتب احاديث و غيره شيخ العلماء و الفضلاء شيخ الاسلام و المسلمين شيخ بهاء الدين محمد بن شيخ الاسلام و المسلمين شيخ حسين بن عبد الصمد الحارثى الهمداني ، از پدرش از شيخ علمائنا المتأخرين شيخ زين الدين ، از شيخ او علامه فهامه مروج المذهب شيخ\r\n","description":"","footnote":"","page_name":" 68 ","page_number":80},
  {"content":"\r\nالطائفه شيخ نور الدين على بن عبد العالى ح « 1 » و خبر داد مرا به كتب احاديث شيخ العلماء و استاد الفضلاء الشيخ الاعظم بل الوالد المعظم مولانا عبد الله بن الحسين التسترى ، عن الشيخ الاجل نعمت الله بن خاتون العاملى ، عن الشيخ نور الدين على بن عبد العالى ح ، و عن جماعة من الفضلاء منهم الشيخ بهاء الدين محمد و العلامة الفهامة القاضي معز الدين محمد ، و الشيخ يونس الجزائري عن الشيخ العلامة الفهامة الشيخ عبد العالى عن ابيه الشيخ نور الدين على بن عبد العالى ح ، و عن جماعة الفضلاء منهم استاد الفضلاء القاضي ابو الشرف ، و ابن عمتى الشيخ عبد الله بن جابر العاملى ، و خالى مولانا محمد قاسم جميعا عن شيخ علماء الزمان فى زمانه الشريف جدّى مولانا درويش محمد الاصفهانى النطنزي العاملى عن الشيخ نور الدين على بن عبد العالى رضى الله تعالى عنهم عن الشيخ الأجل العلامة نور الدين على بن هلال الجزائري ، عن جمال العارفين ، و شيخ المتألَّهين الشيخ احمد بن فهد الحلى عن الشيخ نور الدين على ابن احمد الخازن ، عن شيخ علمائنا المحققين السّيد الشهيد محمد بن مكى العاملى ح ، و عن الشيخ نور الدين على العاملى عن الشيخ شمس الدين محمد بن عم الشهيد ، عن الشيخ الاجل ضياء الدين على عن الشهيد رحمهم الله تعالى ح ، و عن الشيخ شمس الدين عن الشيخ العلامة على بن طىّ عن الشيخ شمس الدين العريضي عن السيد نجم الدين الحسن بن ايوب بن الاعرج عن الشهيد الفضلاء عن جماعة كثيرة من الفضلاء منهم فخر المحققين ابو طالب محمد بن العلامة الحسن بن يوسف بن المطهر ، و السيد العلامة عميد الدين عبد المطلب بن الاعرج\r\n\r\n","description":"","footnote":"\r\n« 1 » بدان كه لفظ ح را در اين مواضع حاء تحويل مىنامند به آن كه برمىگردند و سندى ديگر را به آن شيخ آخر رسانند تا سند قوىتر شود چه هر چند بيشتر از او روايت كرده‌اند خاطر جمعتر مىشود . منه . رحمه اللَّه .\r\n","page_name":" 69 ","page_number":81},
  {"content":"\r\nالحسينى و السيد الاجل العلامة تاج الدين محمد بن القاسم بن معية الحسنى الديباجى ، و السيد الاعظم احمد بن زهرة الحلبيّ ، و السيد الافضل نجم الدين مهنّا بن سنان المدني ، و الشيخ العلامة مولانا قطب الدين محمد الرازى صاحب شرح المطالع و الشمسية و الشيخ الفاضل العالم رضى الدين على المزيدي ، و الشيخ الفاضل على بن طراد المطارباذي جميعا عن العلامة الفهامة الشيخ جمال الدين الحسن بن الشيخ العلامة سديد الدين يوسف بن المطهر الحلى عن ابيه ، و جماعة كثيرة من الفضلاء ، منهم شيخ المحققين ابى القاسم جعفر بن الحسن الحلى ، و السيدين الاجلين الاعظمين رضى الدين ابى القاسم على و جمال الدين ابى الفضائل احمد ابنى موسى جعفر بن الطاوس الحسنيّين ، و الوزير السعيد سلطان العلماء و المحققين خواجه نصير الدين محمد بن محمد الطوسي ، عن الشيخ الاجل الاعظم نجيب الدين محمد بن نماء الحلى ، و السيد الاجل الاعظم فخار بن معد الموسوي ، عن علامة محمد بن ادريس الحلى ، و الشيخ رشيد الدين محمد بن على بن شهر اشوب المازندراني ، و الشيخ سديد الدين شاذان بن جبرئيل القمي ، عن الشيخ ابى عبد الله جعفر بن محمد الدوريستى عن شيخ الطائفة محمد بن الحسن الطوسي بكتبه ، و عن شيخنا المفيد محمد بن محمد بن النعمان ، عن الصدوق رئيس المحدثين محمد بن على بن موسى بن بابويه القمي بكتبه سيما كتاب من لا يحضره الفقيه ، و عن الدوريستى عن ابيه عن الصدوق و عن المفيد عن الشيخ الاجل جعفر بن محمد بن قولويه عن ثقة الاسلام محمد بن يعقوب الكليني الرازى بكتابه الكافي ، و عن ابن ادريس عن الشيخ العماد محمد بن ابى القسم الطبري ، عن الشيخ ابى على الحسن عن ابيه شيخ الطائفه محمد بن الحسن الطوسي و عن ابن نما عن الشيخ ابى الفرج عن السيد فضل الله الحسنى ، عن السيد ابى الصمصام ذى الفقار بن معبد الحسنى عن شيخ الطائفه و النجاشي بكتبهما و غير اين از اجازات كه بعضى از آنها را در روضه ذكر\r\n","description":"","footnote":"","page_name":" 70 ","page_number":82},
  {"content":"\r\nكرده‌ام و تمام آن را از اجازه كبيره شيخ زين الدين ، و اجازه كبيره شيخ على بن عبد العالى ، و اجازه كبيره شيخ شهيد ، و اجازه كبيره علامه و سيدان ابناء طاوس على و احمد رضى الله عنهما ، و شيخ منتجب الدين خواهند يافت « 1 » و اما نقل حديث پس هيچ شك نيست كه اگر به همان لفظ نقل كنند بهتر است سيّما براى كسانى كه عربى فهمند چنان كه در اخبار صحيحه متواتره از طرق خاصه و عامه وارد است كه حضرت سيّد المرسلين صلَّى الله عليه و آله در حجة الوداع در منى در مسجد خيف خطبه أدا فرمودند مشتمل بر حمد و ثناى الهى و بر حكايت ثقلين كه از پيش گذشت و بعد از آن فرمودند كه\r\n« نضّر الله عبدا سمع مقالتى فوعاها ثمّ بلَّغها إلى من لم يسمعها فربّ حامل فقه غير فقيه و ربّ حامل فقه إلى من هو افقه منه »\r\nيعنى حق سبحانه و تعالى خوشرو و خوشحال گرداند و رتبه اش را عالى گرداند بنده را كه بشنود سخن مرا و همان را حفظ نمايد و برساند به كسى كه آن را نشينده باشد پس بسيار كسى باشد كه حامل و بردارنده علم بوده باشند ، و ليكن عالم نبوده باشند و بسيار كسى كه حامل علم بوده باشند بسوى كسى كه از او اعلم بوده باشد ، پس ظاهر شد كه نقل حديث به همان عبارتى كه از حضرات شنيده‌اند بهتر است به دليلى كه حضرت فرمودند كه گاه باشد راوى نفهمد اصلا مراد حضرت را و چون همان عبارت را عالم مىشنود مىفهمد ، و گاه باشد كه يك مطلب حضرت را فهميده باشد و حضرت را از آن عبارت مطالب بسيار بوده باشد هر گاه همان عبارت را نقل نمايد به جمعى كه از او اعلمند ، ايشان معان ديگر فهمند ، و همچنين هر چند داناترند معانى را بهتر مىفهمند .\r\n\r\n","description":"","footnote":"\r\n« 1 » اين اجازه با اين اختصار بحسب ضرب بيست و شش هزار و پانصد دو طريق است و جميع اجازات بنده از حد و حصر متجاوز است .\r\n","page_name":" 71 ","page_number":83},
  {"content":"\r\nو در اخبار بسيار از ائمه اطهار سلام الله عليهم منقولست كه گاه هست سخنان ما هفتاد محمل دارد مثل قرآن و حق سبحانه و تعالى فرموده است كه * ( وَفَوْقَ كُلِّ ذِي عِلْمٍ عَلِيمٌ ) * يعنى بالاتر از هر صاحب علمى دانائى هست و از اين آيه فهميده‌اند كه علم الهى عين ذات الهى است و گر نه مىبايست كه فوق او عالم باشد و چون غير الهى هر كس بوده باشد ذى علم است و علم ايشان غير ذات ايشان است بالاتر از ايشان عالم هست تا به مرتبه حضرت سيد المرسلين و بالاتر از او حق سبحانه و تعالى است ، و ازين حديث استدلال كرده‌اند كه مرتبه عالم بالاتر است از مرتبه محدّث و هر چند فضيلت بيشتر است بهتر مىفهمند و ليكن فضيلت فهم قرآن و حديث بيشتر از جانب حق سبحانه و تعالى است و بعد از فضيلتهاى متعارف ربط بسيارى از بكلام ايشان به سبب كثرت تتبع مىبايد * ( وذلِكَ فَضْلُ الله يُؤْتِيه مَنْ يَشاءُ ) * و اگر سخنان ايشان را معنى گويند اولى آنست كه الفاظ ايشان به حال خود باشد و ترجمه كنند كه از تحت اللفظ جمعى از عقلاء ، درّاك پى به معانى او برند چنان كه غالبا اين ضعيف مراعات اين معنى مىنمايد اگر چه به سبب اين معنى عبارت را بر آن نهجى كه مىبايد ادا نمىتوان نمود .\r\nديگر در حديث صحيح از حضرت امام جعفر صادق صلوات الله عليه وارد شده است كه »\r\n« اعربوا حديثنا فانّا قوم فصحاء »\r\nيعنى نقل كلام ما بلغت عربى بكنيد كه ما جمعىايم فصيحان و فصاحت در لغت عرب بيشتر است و اكثر برآنند كه اعراب كنيد موافق علم نحو مبادا جاهلى بر خلاف اعراب بخواند ، و از فصاحت بيندازد يا معنيش آنست كه به عربى و اعراب ضبط نمايند در خواندن و نوشتن به نحوى كه گفته‌ايم كه چون ما بلاغت بر نحو كمال داريم سخنان ما را وجوه بسيار هست هر كس بحسب قابليت خود خواهد فهميد و لهذا سنت است بلكه واجبست كتابت احاديث اهل البيت مثل قرآن مجيد\r\n","description":"","footnote":"","page_name":" 72 ","page_number":84},
  {"content":"\r\nكنند تا مضبوط بماند احكام الهى چنان كه در اخبار سابقه امر به كتابت وارد شده بود .\r\nو ايضا در حديث معتبر بلكه صحيح از حضرت امام جعفر صادق صلوات الله عليه وارد شده است كه بنويسيد احاديث ما را به درستى كه تا ننويسيد حفظ نمىتوانيد كردن يا محفوظ نمىماند لفظا و معنى ، و ايضا بطريق معتبر از آن حضرت منقول است كه دل اعتماد بر كتابت مىكند يعنى خود و ديگران كه ديدند كه در وقت شنيدن نوشته است خاطر جمع مىشود و احتمال ديگر هست كه بنويسيد كه خاطر شما به سبب نوشتن جمع مىشود ، و حفظ نخواهيد نمود با آن كه حفظ مطلوبتر است چنان كه گذشت اما معنى اول اظهر است به اعتبار جمع بين الاخبار با آن كه نوشتن نيز نوعى از حفظ است بلكه از نوشته بهتر حفظ مىتوان نمود كما هو المجرب لهذا بهترين انواع حديث املا است كه شيخ بخواند و شاگرد در حين گفتن او بنويسد و لهذا حضرت سيّد المرسلين صلى الله عليه و آله مىفرمودند ، و حضرت امير المؤمنين صلوات الله عليه مىنوشتند و ليكن نسبت به اكثر مردمان بهتر آنست كه در كتابهاى ايشان محفوظ بوده باشد و اول مقابله كتاب خود با كتاب شيخ بكنند بلكه خود از روى كتاب شيخ بنويسند ، و بعد از آن شيخ بر ايشان بخواند چون بسيارى از عرب و عجم در وقت خواندن اشتباه مىكنند بعضى از حروف را به يك ديگر مثل ضاد و ظا و طا و تا و امثال اينها بلكه احوط آنست كه كتب حديث را به خطى واضح بنويسند كه اشتباه نشود و بين السطور فراخ باشد چنان كه از حضرت امير المؤمنين صلوات الله عليه منقول است ، و اما نقل حديث بالمعنى پس جمعى جايز نمىدانند و جمعى جايز مىدانند به تفصيل قايلند كه اگر راوى فاضل بوده باشد نقل بالمعنى مىتواند كرد و الَّا فلا .\r\nچنان كه در حديث صحيح از محمد بن مسلم كه از فضلاى اصحاب\r\n","description":"","footnote":"","page_name":" 73 ","page_number":85},
  {"content":"\r\nحضرت امام محمد باقر ، و حضرت امام جعفر صادق صلوات الله عليهما است منقول است كه به حضرت امام جعفر صادق صلوات الله عليه عرض نمودم كه من حديث از شما مىشنوم و زياد و كم مىكنم آيا جايز است حضرت فرمودند كه اگر همان معنى را به عبارات زياد و كم نقل كنى با كى نيست .\r\nو داود بن فرقد نيز از آن حضرت سؤال نمود و همين جواب شنيد و چون ايشان از فضلاء بودند به ايشان تجويز نمودند و اشاره فرمودند كه تركش اولى است بانكه فرمودند كه باكى نيست ، و اين عبارت دلالتى بر آن دارد كه اين بر خلاف اولى و مكروه است اما جايز است به وجوهى كه از پيش گذشت و به سبب حديثى موثق .\r\nكالصحيح از ابو بصير كه از حضرت امام جعفر صادق صلوات الله عليه سؤال كرد در تفسير اين آيه كه * ( الَّذِينَ يَسْتَمِعُونَ الْقَوْلَ فَيَتَّبِعُونَ أَحْسَنَه ) * « 1 » يعنى يا محمد بشارت ده به بهشت آن جماعتى را كه مىشنود سخن را و متابعت مىكنند احسن آن را چه معنى دارد حضرت فرمودند كه مراد آن است كه حديثى را كه بشنوند به همان عبارت نقل نمايند و زياد و كم در عبارت نكنند و اشعارى دارد بجواز نقل بالمعنى از لفظ احسن ، و اما اگر حديثى را كه از معصومى شنيده باشد از معصومى ديگر نقل نمايد ظاهرا قصور نداشته باشد چون قول همه بعد است چنان كه از حضرت امام جعفر صادق صلوات الله عليه منقول است بطرق متكثره كه فرمودند كه حديث من حديث پدر من است ، و حديث پدرم حديث جد من است ، و حديث جدّم حديث حضرت امام حسين است ، و حديث امام حسين حديث امام حسن است ، و حديث امام حسن حديث امير المؤمنين ( ع ) است و حديث امير المؤمنين حديث رسول الله صلى الله\r\n\r\n","description":"","footnote":"\r\n« 1 » آيه 18 - الزمر .\r\n","page_name":" 74 ","page_number":86},
  {"content":"\r\nعليه و آله ، و حديث رسول الله قول حق سبحانه و تعالى است .\r\nو ابو بصير به حضرت صادق صلوات الله عليه عرض نمود كه گاه هست حديث از شما مىشنوم از پدر شما روايت مىكنم يا بر عكس آيا جايز است حضرت فرمود كه مساوى است و هر دو يكسانست چون علم من و علم او يكى است و ليكن از پدرم نقل كنى بهتر است و ظاهرا وجه بهتر بودن آنست كه به صدق اقربست چون از حضرت شنيده است كه هر چه من روايت مىكنم پدرم گفته است و از جهة عصمت محال است كذب از ايشان بخلاف عكس كه از حضرت نشنيده است مگر بان وجه كه همه از يك نورند ، بنا بر اين تجويز فرمودند ، و اكثر محدثين كه احاديث از اين دو معصوم بسيار شنيده‌اند اگر در خاطر نداشته باشند كه از كدام يك شنيده‌اند مىگويند عن احدهما تا صدق او بىدغدغه باشد و صدق بسيار مشكل است و بدون تمرّد و اعتياد و مداومت و تقواى بسيار حاصل نمىشود .\r\nچنان كه روايت نموده است عمرو بن ابى المقدام كه اول مرتبه كه بر حضرت امام محمد باقر صلوات الله عليه داخل شدم حضرت فرمودند كه اول صدق را ياد گيريد و بعد از آن حديث بشنويد و عبارات و أداها و مقامات سبب اختلاف معانى مىشود ، و مىبايد كه همه را رعايت كنند مثلا اگر شخصى قرآن خواند و حرف فرعون را در قرآن بخواند كه * ( أَنَا رَبُّكُمُ الأَعْلى ) * كافر نمىشود چون نقل كفر او كرده است پس اگر كسى از او نقل كند كه او گفت اين عبارت را بحسب ظاهر راست گفته است ، و تكفير او كرده است ، و ليكن بر ناقل واجبست كه بگويد كه از زبان فرعون نقل كرد و بر مستمع لازمست كه فى الحال حكم بكفر او نكند .\r\nچنان كه نقل كرده‌اند كه روزى ابو يزيد بسطامى در مقام تعجب اين آيه را مىخواند كه مخلوقى با صد هزاران احتياج به خالق چگونه جرأت چنين كلمه\r\n","description":"","footnote":"","page_name":" 75 ","page_number":87},
  {"content":"\r\nكند شخصى از او شنيده به نزد شيخ خود رفت كه بايزيد چنين كفرى گفت ، آن شيخ گفت شايد كه بايزيد عبارت قرآن را خوانده باشد از روى تعجّب .\r\nو منقول است در حديث صحيح از ابو كهمش كه من سلام عبد الله بن ابى يعفور كه از بزرگان اصحابست به خدمت حضرت امام جعفر صادق صلوات الله عليه عرض نمودم حضرت جواب سلام او دادند و فرمودند كه چون بعبد الله برسى سلام ما را به او برسان بگو به او كه نظر كن كه حضرت امير المؤمنين صلوات الله عليه نزد حضرت سيّد المرسلين صلى الله عليه و آله قرب و منزلتى كه بهم رسانيد از چه جهت به همرسايند تو آن را ملازمت كن و از دست مده به درستى كه حضرت آن مرتبه را به صدق حديث و ادا امانت يافت ، و از جمله اداء امانت است آن كه هر چه شنيده باشند بىزياد و كم نقل نمايند ، چنان كه خواهد آمد إن شاء الله ، و لهذا حق سبحانه و تعالى ائمه معصومين را وصف نموده به صادقين و فرمود كه * ( اتَّقُوا الله وَكُونُوا مَعَ الصَّادِقِينَ ) * و امر نمود خلايق را كه با ايشان باشند كه صادقند ، و مقرر است نزد اهل لسان كه تقييد حكمى به وصف مشعر است بر عليت آن وصف پس از اينجا ظاهر مىشود كه با غير صادق مجالست نبايد نمود چنان كه اخبار بسيار در منع از مجالست كاذبين وارد شده است و در أخبار بسيار وارد شده است كه مردمان را به نماز بسيار و ساير عبادات ميازماييد كه بسيار است كه معتاد شده‌اند و بحسب عادت آنها را به جاى مىآورند ايشان را بيازماييد در صدق حديث و اداء امانت .\r\nو از حضرت امام محمد باقر صلوات الله عليه منقول است كه مجلسى كه بنشينيم با عالمى كه ثقه و معتمد باشد نزد من بهتر است از عبادت يك ساله\r\n","description":"","footnote":"","page_name":" 76 ","page_number":88},
  {"content":"\r\n\r\nفائده نهم :\r\nدر تعليم و تعلم و آداب آن و ثواب آنست .\r\nمنقول است در حديث صحيح از حضرت امام جعفر صادق عليه السّلام از حضرت سيّد المرسلين صلى الله عليه و آله كه ، آن حضرت فرمود كه هر كه برود به راهى بواسطه طلب علم حق سبحانه و تعالى او را ببرد به راه بهشت يا آن كه راه طلب علم راه بهشت است ، و به درستى كه فرشتگان بالهاى خود را مىگسترانند از جهت طالبان علم از جهة رضا و خشنودى ايشان بعلم ، و طلب آن ، و به درستى كه استغفار مىكنند از جهة طالبان علم هر كه در آسمان و هر كه در زمين است از ملائكه و جن ، بلكه حيوانات حتى ماهيان درياها ، و فضيلت علما بر عباد مثل فضيلت ماه شب چهارده است بر ساير ستارگان و به درستى كه علما وارثان پيغمبرانند و بتحقيق كه پيغمبران اشرفى ، و شاهى نگذاشتند بلكه علوم را به ميراث دادند ، پس هر كه بهرهء از علوم داشته باشد نصيب عظيم يافته است زيرا كه رتبهء ميراث بردن ايشان رتبه فرزندى يا خويشى معنوى است اگر چه يك مسأله بوده باشد ، و آن كه وارد شده است از گسترانيدن بالها مشهور آنست كه از جهة آنست كه بالهاى ايشان به قدمهاى طلبه علوم مشرف گردد و يا آن كه تواضع ملائكه خود را بر خاك انداختن است از جهة ايشان يا نازل شدن در مجلس و اگر طلبه تواضع ايشان را به چشم ظاهر نه نبيند به چشم يقين مىبينند از گفته حضرات سيّد المرسلين و ائمه طاهرين صلوات الله عليهم .\r\nو آن كه در اين حديث وارده شده است كه پيغمبران دينار و درهم به ميراث ندادند بحسب ظاهر منافات با آيات و احاديث ديگر دارد كه از ايشان\r\n","description":"","footnote":"","page_name":" 77 ","page_number":89},
  {"content":"\r\nميراث ماند ، پس چنين تأويل مىكنيم كه ميراثى كه به همه عالم رسد علم بود يا آن كه عمده ميراث ايشان علم بود باقى چيزها در حكم عدم بود يا آن كه دينار و درهم نگذاشتند كه ايشان را ضرورتى در نگاه داشتن آن نبود و چيزهائى كه از لوازم بشريت بود مثل خانه و لوازم خانه گذاشتند .\r\nديگر در حديث صحيح از حضرت امام محمد باقر صلوات الله عليه وارد است كه شخصى كه تعليم علم مىكند ثواب متعلم را دارد با زيادتى بىآن كه از ثواب متعلم چيزى كم شود ، پس بايد كه علم ياد گيريد از حاملان علم ، و به برادران مؤمن خود ياد دهيد به نحوى كه علماء به ياد شما داده‌اند يعنى بىزيادتى و نقصان لفظا و معنى يا چنان كه علما به ياد شما نيز دادند شما نيز به ياد مردمان بدهيد .\r\nديگر در حديث صحيح از حضرت امام محمد باقر صلوات الله عليه منقولست كه هر كه ياد دهد علم حقى را او راهست ثواب هر كه بان علم عمل نمايد تا روز قيامت بىآن كه از ثواب ايشان چيزى كم گردد و هر كه تعليم نمايد علم ضلالت را و راه باطلى را به كسى بنمايد از بدعتها گناه هر كه بان علم عمل نمايد تا روز قيامت در كردن او خواهد بود بىآن كه از گناه ايشان چيزى كم گردد .\r\nو در حديث كالصحيح از حضرت امام جعفر صادق صلوات الله عليه منقولست كه هر كه ياد دهد علم حقى را او را هست ثواب هر كه بان عمل نمايد تا روز قيامت بىآن كه از ثواب ايشان چيزى كم گردد و هر كه تعليم نمايد علم ضلالت را و راه باطلى را به كسى بنمايد از بدعتها گناه هر كه بان علم عمل نمايد تا روز قيامت در كردن او خود بود بىآن كه از گناه ايشان چيزى كم گردد .\r\nو در حديث كالصحيح از امام جعفر صادق صلوات الله عليه منقول است كه هر كه تعليم خيرى كند هر كس به آن عمل نمايد او را ثواب ايشان بوده باشد ، راوى گفت كه اگر آن شخص دويم به كسى ديگر ياد دهد اول از ثواب سيم بهره دارد چنان كه دويم دارد حضرت فرمود كه اگر دست بدست بجميع عالميان برسد اول از ثواب همه بهره دارد ، و همچنين دويم از ثواب ما بقى ، راوى گفت كه اگر اول بميرد همان ثواب او را خواهد بود حضرت فرمودند كه اگر چه بميرد ، مجملا تا روز قيامت اين ثواب از جهة او خواهد بود .\r\n","description":"","footnote":"","page_name":" 78 ","page_number":90},
  {"content":"\r\nو در حديث معتبر از طرق عامه و خاصه از حضرات سيّد المرسلين و ائمه طاهرين صلوات الله عليهم وارد شده است كه فرمودند كه هر كه علم ياد گيرد از جهة رضاى الهى و عمل بعلم خود كند خالصا لوجه الله ، و به ياد ديگران دهد از براى رضاى الهى او را در آسمانها به بزرگى ياد مىكنند كه تعلم نمود للَّه ، و عمل بعلم خود نمود للَّه و تعليم نمود للَّه و هيچ دغدغه نيست كه رتبه‌اى از اين بالاتر نمىباشد بلكه رتبهء انبياست ، و اين جماعتند .\r\nكه منقولست از حضرت سيّد المرسلين صلى الله عليه و آله كه علماء امّت من مثل پيغمبران بنى اسرائيلاند و از حضرت امام السّاجدين على بن الحسين صلوات الله عليهما منقول است كه آن حضرت فرمودند كه اگر مردم مىدانستند كه چه ثواب عظيم در طلب علوم دينيه هست هر آينه طلب مىنمودند و اگر چه جانهاى خود را فدا بايست كرد ، و اگر همه درياهاى موّاج را قطع بايست نمودن .\r\nچنان كه حضرت سيّد المرسلين صلَّى الله عليه و آله فرمود كه طلب علم كنيد اگر چه عالم در چين باشد ، پس حضرت فرمودند كه حق سبحانه و تعالى وحى نمود به حضرت دانيال عليه السّلام كه دشمنترين بندگان من به نزد من نادانى است كه حق اهل علم را نداند و متابعت ايشان ننمايد ، و دوستترين بندگان من نزد من پرهيزكاريست كه طالب ثواب عظيم بوده باشد به آن كه ملازمت علما نمايد و متابعت نمايد . علماى با عمل را و علوم ايشان را به ديگران برساند يا از ايشان قبول نمايد به آن كه بدان عمل كند .\r\nو در حديث كالصحيح از حضرت امام جعفر صادق صلوات الله عليه منقولست كه در كتاب حضرت امير المؤمنين عليه السّلام كه به املاى حضرت سيّد المرسلين صلَّى الله عليه و آله است خواندم كه حق سبحانه و تعالى بر جاهلان واجب نگردانيد كه طلب علم كنند تا بر علماء واجب نساخت كه تعليم\r\n","description":"","footnote":"","page_name":" 79 ","page_number":91},
  {"content":"\r\nعلوم نمايند .\r\nو از حضرت امام محمد باقر صلوات الله عليه منقول است كه زكات علم آنست كه به بندگان حق سبحانه و تعالى ياد دهند .\r\nو حضرت فرمود كه مىبايد در تعليم علوم همه كس نزد تو يكسان باشند ، و ترجيح بعضى بر بعضى بواسطه دنيا نكنى .\r\nو در حديث صحيح از زراره و محمد بن مسلم و بريد بن معاويه وارد است كه حضرت امام جعفر صادق صلوات الله عليه فرمودند كه هلاك عالميان بواسطه آنست كه نمىپرسند ، و به سبب نپرسيدن بجهنم مىروند .\r\nو در حديث صحيح از آن حضرت وارد است كه جايز نيست مردمان را به غير از آن كه پرسند و تعلم كنند و امام خود را بدانند ، و چون امام خود را دانستند هر چه بفرمايد بايد كه به آن عمل نمايند اگر چه تقيه باشد و بر خلاف حق چون تقيه نيز حق است و واجب .\r\nو در حديث حسن كالصحيح از حضرت سيد المرسلين صلى الله عليه و آله وارد شده است كه حق سبحانه و تعالى مىفرمايد كه گفتگوى علوم كردن دلهاى مرده را زنده مىگرداند . هر گاه سعى نمايند در آن كه بدانند كه گفته منست و چون به حق رسند به آن عمل نمايند .\r\nو از آن حضرت منقولست كه مذاكره كنيد علوم مرا و با يكديگر ملاقات نماييد و حديث مرا نقل كنيد كه حديث زنگ را از دلها مىزدايد ، چنان كه زنگ شمشير را به آهن مىزدايند ، و صاف مىشود .\r\nو در حديث كالصحيح از حضرت امام محمد باقر صلوات الله عليه وارد است كه آن حضرت فرمودند كه مذاكره علم به منزلهء درس خواندنست در ثواب و درس خواندن بمنزله نماز مقبول است .\r\nو منقول است كه آن حضرت فرمودند كه حق سبحانه و تعالى رحمت كند\r\n","description":"","footnote":"","page_name":" 80 ","page_number":92},
  {"content":"\r\nبنده را كه علم را زنده كند پرسيدند كه زنده كردن بچه عنوان است حضرت فرمودند كه به آن است كه مذاكره نمايند علم را با اهل دين و پرهيزكارى يعنى علماى صالح و متقى .\r\nو در حديث كالصحيح از حضرت امام جعفر صادق صلوات الله عليه منقولست كه حضرت رسول خدا صلَّى الله عليه و آله فرمود كه اف باد مسلمانى را كه در هر جمع خود را مشغول امر دين خود نكند ، و سؤال از امر دين نكند و تعهد مسائل دين خود نكند يعنى اقلا جمعه به جمعه سعى بايد كرد .\r\nو ديگر منقولست كه حضرت فرمودند كه اين علوم دينى بر او قفلى است و كليد آن سؤال است .\r\nو در حديث كالصحيح از آن حضرت وارد است كه از آن حضرت پرسيدند كه شخصى آبله داشت ، و جنب شد جمعى به او گفتند كه غسل كن پس عمل كرد و مرد ، حضرت فرمود كه آن جماعت كه اين فتوى دادند او را كشتند ، و گناه او در گردن ايشان است چرا سؤال نكردند از عالمى به درستى كه شفاى مرض جهل سؤال است .\r\nو از حضرت سيّد المرسلين صلَّى الله عليه و آله منقول است كه هر عالمى از علماء شيعه ما كه جاهلى را هدايت نمايد و عالم گرداند او را به شرع ما فرداى قيامت با ما خواهد بود در اعلى مراتب با پيغمبران و صدّيقان و شهيدان و صالحان و از حضرت امير المؤمنين صلوات الله عليه منقولست كه فرمودند كه هر كس از شيعيان ما كه از عالم بوده باشد به شريعت ما و بيرون آورد ضعيفان شيعيان ما را از ظلمت جهل ، و داخل گرداند در نور علمى كه از ما به او رسيده است فرداى قيامت تاجى از نور بر سر او گذارند كه جميع عرصات قيامت از نور او منوّر گردد و حلَّه در وى پوشانند كه جميع دنيا و ما فيها برابرى به قيمت يك رشته از رشته هاى آن نكند پس او را شفاعت و كرامت فرمايند كه جميع\r\n","description":"","footnote":"","page_name":" 81 ","page_number":93},
  {"content":"\r\nمتعلَّمان خود را به بهشت برد ، و همچنين متعلمان ايشان را اگر چه يك مسأله تعليم كرده باشند ايشان را يا يك شبهه ايشان را مرتفع ساخته باشند .\r\nو از حضرت صديقه فاطمه زهراء صلوات الله عليها منقول است كه حضرت سيّد المرسلين صلَّى الله عليه و آله فرمودند كه علماى شيعه ما را حشر خواهند نمود و ايشان را به قدر علوم و تعليم عباد الله خلعتهاى كرامت خواهند داد تا آن كه بعضى را هزار هزار خلعت نورانى كرامت خواهند كرد ، و متعلمان را نيز به مقدار تعلم علوم خلعتهاى نورانى كرامت خواهند فرمود تا آن كه بعضى را صد هزار خلعت خواهند ، پس بعد از آن باز علما را به اضعاف اول خلعتهاى كرامت خواهند داد ، پس حضرت فاطمه صلوات الله عليها فرمودند : كه يك رشته از آن خلعتهاى بهتر است از هزار هزار مرتبه از كل دنيا و ما فيها .\r\nو از حضرت امام حسن صلوات الله عليه منقولست كه فضيلت علمائى كه تربيت شيعيان ما مىكنند به هدايت ايشان بنور علم بر كسانى كه رعايت احوال يتيمان بىپدر مىكنند مثل فضيلت آفتابست بر شبها با آن كه حضرت سيد المرسلين صلَّى الله عليه و آله فرمودند كه حق سبحانه و تعالى بندگان خود را ترغيب فرموده است در رعايت احوال يتيمان چون پدر ندارند ، پس هر كه ايشان را محافظت نمايد ، حق سبحانه و تعالى او را محافظت نمايد و هر كه ايشان را گرامى دارد حق سبحانه و تعالى او را گرامى دارد ، و هر كه دستى بر سر يتيمى كشد از روى مهربانى حق سبحانه و تعالى بعدد هر مويى كه دست او بر آن كشيده شده است قصرى كرامت فرمايد از دنيا فراختر ، و در آن قصرها بوده باشد از نعمتها هر چه نفوس ايشان آن را خواهد ، و آن چه چشمهاى ايشان از آن لذّت يابد ، و أبد الآباد در آن نعمتها باشند .\r\nو از حضرت امام حسين صلوات الله عليه مرويست كه هر كه يكى از شيعيان ما را كه دستشان بما نرسد بواسطه تقيه هدايت كند به علوم ، و ارشاد نمايد\r\n","description":"","footnote":"","page_name":" 82 ","page_number":94},
  {"content":"\r\nبه مسائل ، خداوند عالميان فرمايد كه اى بندهء من كرم كردى بعلم ، من سزاوارتر و به كرم اى فرشتگان اين بنده مرا بعدد هر حرفى كه تعليم اين بنده كرده است از بهشتهاى من هزار هزار قصر بدهيد ، و اضافه كنيد به آنها از نعمتها آن چه مناسب اين قصرها باشد .\r\nو از حضرت سيّد السّاجدين صلوات الله عليه منقول است كه خداوند عالميان وحى كرد به موسى بن عمران على نبينا و آله و عليه السّلام كه يا موسى محبت مرا در دل بندگان من درآور و ايشان را دوست من گردان تا من نيز ايشان را دوست دارم حضرت موسى عرض نمود كه خداوندا چگونه محبت تو را در دل ايشان جاى دهم ؟ خطاب رسيد كه يا موسى به ياد آور نعمتهاى ظاهرى ، و باطنى كه بر ايشان انعام كرده‌ام تا محبت من در دل ايشان جا كند ، پس بذات خودم قسم كه اگر بنده گريختهء را به درگاه من آورى ، يا گم شده از رحمتهاى مرا به من آشنا سازى ، از براى تو بهتر است از صد سال عبادت كه روزها روزه باشى و شبها برپا ايستاده عبادت من كنى ، حضرت موسى گفت خداوندا بنده گريخته كدام است حق سبحانه و تعالى فرمود بنده كه عصيان و مخالفت من مىكند و گردن كشى مىكند از بندگى من ، گفت خداوندا گم شده از درگاه تو كدام است حق سبحانه و تعالى فرمود كه آن كسى كه واجبات شريعت دين را نداند ، و به طريقت بندگى جاهل باشد ، و راه رضاى مرا نداند تو او را هدايت نما و تعليم كن كه او را چه اعتقاد مىبايد داشتن ، و چه مىبايد كردن پس حضرت امام زين العابدين صلوات الله عليه فرمود : كه اى علما بشارت باد شما را به ثوابى كه اعظم ثوابهاست ، و به جزائى كه كاملترين جزاهاست .\r\nو از حضرت باقر علوم الانبياء و المرسلين صلوات الله عليه منقول است كه عالم به منزلهء شخصى است كه در تاريكى شمعى در دست داشته باشد هر كس از نور شمع او روشنى مىيابد او را دعا مىكند ، همچنين عالم شمع علم در\r\n","description":"","footnote":"","page_name":" 83 ","page_number":95},
  {"content":"\r\nدست دارد و ظلمت جهل و حيرت را از دل متعلَّمان زايل مىگرداند ، پس هر حيرانى كه از نور علم او مستفيد شده از حيرت نجات يافته باشد ، و هر جاهلى كه به سبب چراغ علوم او از جهالت خلاصى يافته باشد از آتش دوزخ آزاد مىشود ، و بعدد هر مويى كه بر تن اين آزاد كرده هاى از آتش جهنم بوده باشد خداوند عالميان ثواب صد هزار قنطار به آن عالم كرامت مىفرمايد كه تصدّق كرده باشد و قنطار مال بسيار است ، بعضى گفته‌اند پوست گاوى پر از زر است ، و ثواب صد هزار ركعت نماز مىدهد كه در حطيم نزد كعبه كرده باشد كه بهترين اماكن مشرفه است ، و در ابواب حج فضل حطيم مذكور خواهد شد إن شاء الله تعالى .\r\nو از حضرت امام جعفر صادق صلوات الله عليه منقولست كه علماء شيعهء ما به منزلهء جمعىاند كه مرابطه مىنمايند در سرحدها ، و محافظت مىنمايند بلاد اسلام را از شر كفار ، همچنين علماء شيعه محافظت دين مبين مىكنند از شر شياطين جن و انس كه بر ضعفاء العقول شيعه دست نيابند ، پس هر كس از علماء دين در دفع مخالفان كوشد خواه به مباحثه ، و خواه بإلقاء دلايل بر متعلمان ، و خواه به تصنيف كتابها در ردّ ايشان ثواب او بهتر است از كسى كه با روميان ، و اوزبكان ، و گرجيان جنگ كند هزار هزار مرتبه زيرا كه علماء دفع شبهه از دين ايشان مىكنند ، و مجاهدان ، و مرابطان دفع شر از بدنهاى ايشان مىكنند .\r\nو از حضرت امام موسى كاظم صلوات الله عليه منقول است كه وجود يك عالمى كه تعليم شيعيان ما كند آن چه را به آن احتياج داشته باشند ، بر شيطان دشوارتر است از وجود هزار عابد زيرا كه همت عابد در خلاصى خود است و بس ، و همت عالم در خلاصى خود است و غلامان و كنيزكان الهى تمام ، و ازين جهة است كه او بهتر است از هزار عابد بلكه هزار هزار عابد و از حضرت امام ابى الحسن على بن موسى الرضا صلوات الله عليه منقول است كه فرداى\r\n","description":"","footnote":"","page_name":" 84 ","page_number":96},
  {"content":"\r\nقيامت به عابد مىگويند تو نيكو مردى بودى همين غم خود داشتى و غم ديگران نداشتى داخل بهشت شو ، و چون عالم كسى است كه خير او بر مردمان جارى بوده و ضعيفان شيعه را از شر دشمنان محافظت نموده ، و به سبب تعليم علوم نعمتهاى جنان را از جهة ايشان تحصيل نموده ، و رضاى الهى را از جهة ايشان حاصل نموده به او مىگويند كه اى كسى كه رعايت احوال شيعيان كردهء كه يتيمان اهل البيتاند ، و به سبب اشقياء از خدمت معصوم كه والد حقيقى است دور افتاده يتيم شده بودند و هدايت دوستان ايشان كردهء بايست و شفاعت كن هر كه را از تو تعلم علوم كرده است پس شفاعت كند فيامى را و فيامى را تا ده فيام و فيام صد هزار نفس است ، و اينهاى جماعتى باشند كه از او استفاده علوم كرده باشند ، يا از شاگردان او يا از شاگردان شاگردان او تعلَّم نموده باشند تا روز قيامت پس نظر كنيد كه تفاوت ره از كجاست تا به كجا .\r\nو از حضرت امام محمد تقى صلوات الله عليه منقول است كه هر جماعتى كه رعايت يتيمان آل محمد كه شيعيان اهل البيتاند ، و از امام خود كه والد حقيقى است دور افتاده‌اند ، و در جهالت متحير شده‌اند ، و اسير شيطان جن و انس شده‌اند بكنند ، و ايشان را از شر شياطين خلاصى دهند ، و از حيرت جهل بنور علم رسانند ، و وسوسهاى شياطين را از ايشان مدفوع سازند ، و به براهين قاطعه الهى و نبوى و ائمه معصومين كه به ايشان رسيده دفع شبهه مخالفان بكنند فضيلت ايشان بر عابدان زيادتى كند به مراتب كه بلندى آسمان بر زمين ، و از بلندى عرش و كرسى و حجابها بر آسمان اول ، و فضل ايشان بر عباد مثل فضيلت ماه شب چهارده است بر مخفىترين ستارگان .\r\nو از حضرت امام على بن محمد النقي الهادي صلوات الله عليه منقول است كه فرمودند كه اگر نه آن است كه بعد غيبت قائم آل محمد صلوات الله عليه جمعى از علماى شيعه خواهند بود كه شيعيان را هدايت نمايند به حق سبحانه\r\n","description":"","footnote":"","page_name":" 85 ","page_number":97},
  {"content":"\r\nو تعالى و راه حقرا به ايشان بنمايند و رفع شبه مخالفان از ايشان بكنند به براهين الهيه حقه ، و خلاصى دهند شيعيان ما را از دامهاى شياطين هر آينه نماند احدى مگر آن كه مرتد شود و از دين الهى برگردند و ليكن علما دلهاى ضعفاء العقول را به حق راهنمايى مىكنند چنان كه كشتىبان مهار كشتى را دارد و به راه مىبرد اين عده از علما نزد حق سبحانه و تعالى از همه كس فاضلترند .\r\nو از حضرت امام زكى حسن عسكرى صلوات الله عليه مرويست كه فرداى قيامت علماى شيعه كه راه نمايندگان شيعه و دوستان مايند در صحراى محشر حاضر شوند ، و بر سر هر يك تاجى نورانى بوده باشد كه نور آن تاجها سيصد هزار ساله راه را منور گرداند و جمعى كه در دار دنيا از نور علوم ايشان بهره مند شده‌اند چنگ در شعبهء از آن نور زده به مراتب عاليه در جوار استادان خود در جوار ائمه معصومين صلوات الله عليهم ساكن كردند ، و هر دشمنى از دشمنان اهل بيت كه شعاع آن نور بر ايشان تابد چشمهاى ايشان كور شود ، و گوشهاى ايشان كر ، و زبانهاى ايشان لال و زبانيهء دوزخ ايشان را در ميان جهنم در آورند ، و احاديث در فضايل علماء زياده از حد و حصر است إن شاء الله در تفسير قرآن در ضمن آيات فضل علما مبين ذكر خواهد شد .\r\nو از حضرت أمير المؤمنين صلوات الله عليه منقولست كه از حقوق عالم آنست كه بسيار از او سؤال نكنى ، و جامه اش نگيرى به ابرام كه رها نمىدهم تا درس مرا نگويى مثلا و هر گاه بر او داخل شوى و جمعى نزد او باشند بر همه سلام كن و او را مخصوص ساز به تحيّت به آن كه متوجه او شدهء او را دعا كنى ، و در برابر او بنشين و پست سر او منشين ، و در مجلس او چشمك مزن اگر چه بر ديگران باشد چون غمز بد است ، و مبادا توهّم كند كه اشاره به عيب او مىكنى ، و بدست اشاره بسوى او مكن كه خلاف آدابست و بسيار مگو كه فلانى چنين گفته است و فلانى چنين گفته است بر خلاف گفته او و دل تنگ مشو از طول\r\n","description":"","footnote":"","page_name":" 86 ","page_number":98},
  {"content":"\r\nصحبت او كه عالم بمنزله درخت خرمائى است كه در زير او نشسته باشى كه كى بادى بيايد و خرمائى به زير اندازد ، همچنين منتظر باش كه نسيمى از مهبّ رحمت الهى بوزد و در خاطر عالم افتد كه به سخن درآيد ، و ثواب عالم نزد حق سبحانه و تعالى بيشتر است از كسى كه روزها روزه باشد و شبها به قيام ، و در راه حق سبحانه و تعالى جهاد كند و إن شاء الله تعالى در باب حقوق خواهد آمد حقوق متعلم عالم .\r\n\r\nفائده دهم\r\nدر مذمت اجتهاد و آراء باطله است :\r\nهيچ شك نيست در آن كه حضرت سيد الأنبياء و المرسلين عقل كل بود ، و حق سبحانه و تعالى حقايق ملك و ملكوت را بر آن حضرت منكشف ساخته بود و اگر از آن حضرت سؤال مىنمودند از اصول دين و فروع دين حضرت منتظر وحى الهى بود تا آن كه يهودان و نصارى از آن پيشواى انبياء سؤال نمودند از نسبت پروردگار كه از اصول دين است ، حضرت سه روز جواب نفرمودند تا جبرئيل سوره قل « هو الله احد » را آورد و بر همه عقلا ظاهر است كه متبحّران فضلا از تدبير خانه خود عاجزند و هر روز اغلاط بسيار مىكنند ، پس اين عقول ضعيفه چه دانند مراد الهى را كه خواهند به اين عقول اجتهاد و قياس و استحسان را به كار فرمايند ، مع هذا سنيان در صحاح خود اخبار در مذمت قياس نقل كرده‌اند ، و شيعيان در مذمت هر يك اخبار متواتره از رسول خدا و ائمه هدى صلوات الله عليهم روايت نموده‌اند بلكه بسيارى از آيات و اخبار دلالت مىكند بر اين كه هر چه را علم نداشته باشند بان فتوى نتوان دادن\r\n","description":"","footnote":"","page_name":" 87 ","page_number":99},
  {"content":"\r\nقال الله تعالى * ( أَتَقُولُونَ عَلَى الله ما لا تَعْلَمُونَ ) * « 1 » ؟ يعنى آيا مىگوييد بر حق سبحانه و تعالى آن چه را بان عالم نيستند كه إِنَّ الَّذينَ يَفْتَرُونَ عَلَى الله الكَذِبَ * ( وُجُوهُهُمْ مُسْوَدَّةٌ ) * يَوْمَ القِيامَةِ « 2 » يعنى اين جماعتى كه دروغ بر حق سبحانه و تعالى مىبندند رويهاى ايشان سياه خواهد بود روز قيامت ، و مكرر فرموده است كه * ( وَمَنْ أَظْلَمُ مِمَّنِ افْتَرى عَلَى الله كَذِباً ) * « 3 » يعنى كيست ظالمتر از آن كسى كه دروغ بر حق سبحانه و تعالى مىبندد ، و مذمت گمان فرموده است در آيات بسيار .\r\nو در حديث صحيح از حضرت امام جعفر صادق صلوات الله عليه وارد است كه فرمودند كه حلال محمد حلال است تا روز قيامت و حرام محمد حرام است تا روز قيامت خلاف آن نمىشود و شرعى ديگر نخواهد بود ، پس حضرت فرمودند كه هر بدعتى كه كردند سنتى را ترك كردند ، و آن بدعتهايى است كه مخالفان در دين آن حضرت وضع كردند به سبب آن كه اول مرتبه دست از حضرت امير المؤمنين كه خليفه ربّ العالمين بود كشيدند چنان كه اكثر ايشان روايت كرده‌اند كه چون حضرت سيد المرسلين صلَّى الله عليه و آله كه از دنيا رفت و اهل البيت به چنين تعزيه مبتلا شدند . منافقانى كه در كعبه هم سوگند شده بودند حديثى وضع كردند كه ما هر يك كه اين حديث را نقل كنيم شما از براى او گواهى بدهيد كه راست مىگويد و نيز از رسول خدا شنيديم و آن اين بود كه حضرت رسالت فرموده است كه ما اهل بيتيم كه حق سبحانه و تعالى آخرت را اختيار نموده است از براى ما ، نه دنيا را و جمع نمىشود نبوت و امامت در يك خانه ، و همگى حضرت را گذاشته به سقيفه بنى ساعده رفتند ، و در فكر بودند كه\r\n\r\n","description":"","footnote":"\r\n« 1 » آيه 27 - سورة الاعراف .\r\n« 2 » آية 60 - الزمر .\r\n« 3 » آيه 15 - كهف .\r\n","page_name":" 88 ","page_number":100},
  {"content":"\r\nكرا امام كنند . انصار با خبر شدند ايشان نيز به سقيفه آمدند و گفتند كه اگر به گفته پيغمبر صلَّى الله عليه و آله عمل مىكنيد ، امام و خليفه على بن ابى طالب است ، و الَّا از ما اميرى باشد و از شما اميرى ، و سعد بن عباده بيمار را آوردند كه ما با اين بيعت مىكنيم و شما با هر كه مىخواهيد بيعت كنيد . تا عاقبت يكى از مهاجران اين حديث را خواند كه حضرت فرمود مكرر كه ائمه از قريش خواهند بود ، تا آن كه ابو بكر بر منبر رفت و گفت اى انصار وزارت از شما خواهد بود .\r\nانصار پارهء فرو گذاشتند ، و ابو بكر دست دراز كرد و بسوى عمر كه من با تو بيعت مىكنم ، و عمر دست دراز كرد به ابو عبيده جراح كه من به تو بيعت مىكنم ، و ديگران به فرياد آمدند كه ابو عبيده چه قابليّت دارد تا آن كه عمر دست ابو بكر را گرفت و بيعت كرد ، و منافقان مهاجران با او در آن روز بيعت كردند ، و پارهء از انصار شروع كردند در ترغيب و تهديد حتى آن كه از ابو سفيان به غوغا آمد كه ابن ابى قحافه كجا قابل رياست است بر ما كه بزرگان قريشيم در همان شب از جهة پسر او معاوية حكومت شام را مقرر ساختند ، و همچنين جمعى را به ترغيب ، و جمعى را به تهديد بيعت فرمودند . و حضرت امير المؤمنين با اهل بيت صلوات الله عليهم مشغول تعزيه و گريه و زارى بودند تا آن كه آن حضرت در روز دوشنبه وفات كرده بود در روز پنجشنبه يا چهار شنبه على الخلاف دفن نمودند ، و ايشان در فكر امارت بودند ، و حضرت امير المؤمنين را ناصرى كه بود بنى هاشم بودند ، و آنها نيز قليلى بودند مستضعف مثل عباس و عقيل ، تا آن كه چون حضرت را دفن كردند حضرت امير المؤمنين صلوات الله عليه به مسجد آمدند و اكثر در آنجا حاضر بودند ، و حجتها بر ايشان تمام كردند ، و حكايت روز غدير و ساير نصوص امامت خود را بيان فرمودند ، يكى از انصار برخاست و گفت يا على اگر در روز اول مىآمدى و اينها را مىفرمودى دو كس بر تو مختلف نمىشدند ، ليكن اكثر بيعت كردند با ابو بكر و الحال علاجى نيست ، پس حضرت\r\n","description":"","footnote":"","page_name":" 89 ","page_number":101},
  {"content":"\r\nفرمودند : كه اگر بيعت معتبر است سه ماه نشده است كه همه در حضور سيّد المرسلين بامر خداوند عالميان با من بيعت كرديد و حضرت فرمود كه همگى سلام بر من كرديد به امارت مؤمنان كه السّلام عليك يا امير المؤمنين آنها چه شد فرداى قيامت جواب خدا را چگونه خواهيد داد ؟ ، و همگى منافقان بامر عمر شمشيرها بسته ايستاده بودند ، كه اگر بنى هاشم زور آورند همه را بقتل رسانند ، و سخنان بسيار گذشت در ميان ايشان كه در احاديث و تواريخ و كتب سنيان مسطور است . و چون آن حضرت حجة الهى را بر ايشان تمام كردند ، و دانستند كه نفعى نمىكند بامر خدا و رسول به خانه باز گشته متوجه جمع قرآن گرديدند و سه روز بيرون نيامدند ، و جمع قرآن بر نحوى كه نازل شده بود فرمودند ، و قرآن را بيرون آوردند ، و فرمودند كه من عهد كرده بودم با خداوند عالميان به فرمودهء حضرت سيد المرسلين كه ردا بر دوش نيندازم تا قرآن را چنان كه نازل شده است جمع كنم ، ايشان در جواب گفتند كه ما را احتياج به جمع تو نيست ، ما چهار كس از انصار را نشانيده‌ايم كه قرآن را جمع كنند ، حضرت فرمودند كه نخواهيد ديد اين قرآن را تا قائم آل محمد ( ص ) ظهور كند ، و متوجه عبادت شدند ، و آن اشخاص بازماندگان از بيعت را كه در خانهاى خود مخفى شده بودند تفحص و تجسس مىنمودند و هر كس بيعت نمىكرد و بضرب و تهديد قتل از ايشان بيعت مىگرفتند تا شش ماه بعد از آن به روايات بخارى و مسلم متوجه بنى هاشم شدند كه بيعت بگيرند تا آن كه اجتماع عظيم نمودند و آتش و هيمه را آوردند كه خانه حضرت را با اهل البيت بسوزانند ، و قنفذ مولاى عمر را كه از همه نواصب دشمنتر و در درشتى خوى و زشتى روى از ساير مردان به آن كس شبيه تر بود مقرر ساختند از جهة سوختن . و حضرت فاطمه به پشت در آمد كه يا ابن الخطاب خانه مرا مىسوزانى آن كس در را بر شكم آن صديقه زد و قنفذ به تازيانه حضرت را از پشت در دور كرد ، ابو بكر كه شنيد كه\r\n","description":"","footnote":"","page_name":" 90 ","page_number":102},
  {"content":"\r\nكار به اين جا رسيد بر وفق مصلحت فرستاد عمر را طلبيد ، و حضرت فاطمه صلوات الله عليها اسقاط نمودند محسن نامى كه در شكم آن حضرت بود و حضرت رسول او را محسن ناميده بود چنان كه صاحب قاموس ذكر كرده است ، و حضرت فاطمه صلوات الله عليها از اسقاط و ضرب دو سه روزى ديگر بودند و به جوار رحمت ايزدى پيوستند .\r\nبخارى روايت نموده است در شش هفت جا از صحيحش كه تا فاطمه زنده بود صحابه رعايت خاطر على مىنمودند ، و چون فاطمه رفت دانست كه ايشان تا قتل همراهند بعد از شش ماه بيعت نمود با ابو بكر ، اگر چه شش ماه بيعت را غلط روايت كرده است ، و ليكن روايت كرده است كه حضرت فاطمه با ابو بكر سخن نگفت ، و با او در غضب بود تا از دنيا رفت ، و در شب آن حضرت را دفن نمودند كه مبادا ابو بكر بر او نماز گذارد ، و همين سخنان بخارى در همه صحاح سته هست ، و همه اين را از حضرت سيد المرسلين روايت نموده‌اند كه : فاطمه پارهء تن من است هر كه آزار او كند آزار من كرده است و هر كه مرا بيازارد خدا را آزرده است ، و خداوند عالميان فرموده است كه * ( إِنَّ الَّذِينَ يُؤْذُونَ الله وَرَسُولَه لَعَنَهُمُ الله فِي الدُّنْيا وَالْآخِرَةِ وَأَعَدَّ لَهُمْ عَذاباً مُهِيناً ) * « 1 » يعنى بتحقيق كه آن جماعتى كه آزار مىدهند خدا را و رسول او را لعنت كرده است ايشان را حق سبحانه و تعالى در دنيا و آخرت و مهيا ساخته است از جهة ايشان عذابى خوار كننده ايشان در جهنم . و إن شاء الله اين اخبار را مفصلا در تفسير قرآن مجيد ياد خواهيم كرده اگر چه در اكثر كتب ايشان هست متفرقه مجملا چون اينها كردند ، و دست از كتاب خدا و اهل بيت كشيدند با آن كه احكام الهى نزد اهل بيت بود ، و هر روز حوادث واقع مىشد اجتماع مىنمودند ، و فكرهاى\r\n\r\n","description":"","footnote":"\r\n« 1 » آيه 57 - سورة الاحزاب .\r\n","page_name":" 91 ","page_number":103},
  {"content":"\r\nخود را بر سر هم مىبردند و پارهء به قياس و پارهء به استحسان كارها مىكردند ، و چون اين امر شنيع غصب خلافت را به همرسانيد علماء باطل وجوه از براى كردهاى ايشان پيدا كردند ، جمعى اين حديث را وضع كردند كه حضرت فرمودند كه\r\n« لا يَجتَمِعُ أمّتي على الخطا »\r\nبا آن كه اگر مراد كل امّتند در مدت شش ماه بقول ايشان بنى هاشم و ابو ذر و سلمان و مقداد ، و جمعى كثير داخل نبودند پس امامت ابو بكر در آن شش ماه باطل بود ، و اگر بعضى امت مراد است بيعت با مسيلمه كذاب و اسود عنسى و سجاح نيز كردند ، و با يزيد پليد و وليد كافر بقول ايشان بيعت كردند ، على اى حال ظاهر است كه اين حديث از آن حضرت نيست ، و چون متأخران علماء اهل سنت ديدند كه اجماع صورتى ندارد گفتند بيعت با يك كس كافى است ، چنان كه فخر رازى و مولانا سعد الدين و امير سيد شريف و غير ايشان ذكر كرده‌اند .\r\nو اين بسيار شنيعتر از اول است ، پس بنا بر اين قايلند كه هر منافقى كه با منافقى بيعت كند متابعت او واجب است . اگر كل معصومين مخالفت ايشان كنند همه را مىبايد كشت ، و چون سنيان اين اجماع را به همرسانيدند شيعيان بواسطه ردّ بر ايشان گفتند كه اجماع حق است وقتى كه معصوم در آن اجماع داخل باشد ، و ايشان نيز در برابر سنيان بر مطالب خود نقل اجماعات نمودند ، و گفتند كه معصوم در اجماع ما داخل است ، با آن كه در واقع قول معصوم حجت است و اتفاق ديگران بىفايده است ، و خلافى نيست نزد شيعه كه اگر همه مجتهدان شيعه اتفاق نمايند بر امرى اتفاق ايشان حجت نيست ، و اگر معصوم بفرمايد قول آن حضرت حجت است پس اجماع نزد شيعه صورتى ندارد ، و همچنين دلايل عقلى ظنى . پس مستند ما كتاب حق سبحانه و تعالى است ، و سنت حضرات سيّد المرسلين و ائمه معصومين صلوات الله عليهم اجمعين .\r\nدر حديث صحيح از حضرت امام جعفر صادق صلوات الله عليه وارد\r\n","description":"","footnote":"","page_name":" 92 ","page_number":104},
  {"content":"\r\nاست كه شخصى از آن حضرت سؤالى نمود و حضرت جوابى فرمودند ديگر سؤالى كرد و گفت رأى شما چيست حضرت فرمودند كه نزد ما رأى نمىباشد هر چه مىگوييم سخن رسول خدا است صلَّى الله عليه و آله .\r\nو در حديث صحيح از آن حضرت وارد است كه قياس در شرع نمىباشد نمىبينى كه زن حايض قضاى روزه مىكند بعد از پاك شدن ، و قضاى نماز نمىكند با آن كه مقتضاى قياس ايشان اين است كه بر عكس باشد زيرا كه نماز اشرف از روزه است ، و هر گاه قياس كنند دين بر هم مىخورد .\r\nو در حديث حسن از ابو بصير منقول است كه به حضرت صادق صلوات الله عليه عرض نمودم كه بر ما چيزها وارد مىشود كه در كتاب خدا و سنت نيست پس جايز است كه فكر كنيم و به عقل خود جواب گوييم ؟ حضرت فرمود كه نه اگر در واقع فكر تو موافق حق باشد ثواب ندارى ، و اگر مخالف حق باشد دروغ بر حق سبحانه و تعالى بسته‌اى .\r\nو در اخبار بسيار وارد شده است كه حضرات ائمه معصومين صلوات الله عليهم ابو حنيفه را لعن نمودند بواسطه آن كه عمل به قياس مىكرد ، و احاديث عدم جواز عمل به قياس اظهر متواترات است .\r\nو در حديث صحيح از حضرت امام محمد باقر صلوات الله عليه وارد شده است كه هر كه فتوى دهد مردمان را بدون علم و بدون هدايت ، لعنت مىكنند او را ملائكه رحمت ، و ملائكهء عذاب ، و در گردن اوست گناه هر كس كه به فتواى او عمل نمايد ، و ظاهرا مراد از هدايت اخبار ائمه اطهار است و ممكن است كه عطف تفسيرى باشد كه هر دو يك معنى داشته باشد .\r\nو در حديث صحيح وارد شده است از عبد الرحمن بن الحجاج كه حضرت امام جعفر صادق صلوات الله عليه به من فرمود : كه دور باش از دو خصلت كه هر كه هلاك شده است ، و مستحق عقوبات الهى شده است از اين\r\n","description":"","footnote":"","page_name":" 93 ","page_number":105},
  {"content":"\r\nدو صفت شده است : زنهار كه فتوى برأى خود مده و چيزى كه علم به آن نداشته باشى اعتقاد مكن و عمل مكن .\r\nو ايضا در حديث حسن وارد شده است كه حضرت به مفضل بن يزيد فرمود كه ترا نهى مىكنم از دو خصلت كه بسيارى از مردمان هلاك شده‌اند از جهة آن ، يكى آن كه اعتقاد كنى يا عمل كنى بباطل ، و دويم آن كه فتوى دهى مردمان را به آن چه ندانى .\r\nو در حديث موثق كالصحيح وارد است از محمد بن طيار كه عرض نمود بر حضرت امام جعفر صادق صلوات الله عليه بعضى از خطبه هاى پدرش را تا به جايى رسيد كه شك داشت حضرت فرمودند كه بس كن و خاموش باش شما را جايز نيست در آن چه بر شما وارد شود و علم به آن نداشته باشيد مگر نگفتن و حفظ خود نمودن از عمل به آن ، و بائمه هدى نقل كردن تا ايشان به شما بگويند آن چه حق باشد چنان كه حق سبحانه و تعالى فرموده است كه * ( فَسْئَلُوا أَهْلَ الذِّكْرِ إِنْ كُنْتُمْ لا تَعْلَمُونَ ) * « 1 » يعنى هر چه را ندانيد از اهل ذكر كه ائمه معصومينند صلوات الله عليهم سؤال كنيد .\r\nو در حديث كالصحيح از حضرت امام محمد باقر صلوات الله عليه وارد است كه توقف نمودن نزد شبهات و آن چه حكم آن يا معنى آن مشتبه باشد بهتر است از آن كه خود را در مهلكه اندازيد و بىعلم جواب آن بدهيد يا به آن عمل نماييد ، و حديثى كه خوب حفظ نكرده باشيد روايت نكردن آن اولى است .\r\nو در احاديث معتبره وارد شده است از حضرت امام جعفر صادق صلوات الله عليه كه حق سبحانه و تعالى از بندگان خود دو چيز طلبيده است يكى آن كه هر چه ندانند نگويند ، و دويم آن چه را ندانند و عقل ايشان به آن نرسد\r\n\r\n","description":"","footnote":"\r\n« 1 » آيه : 45 - سورة النحل .\r\n","page_name":" 94 ","page_number":106},
  {"content":"\r\nرد نكنند شايد حق باشد ، اما اول را در اين آيه * ( أَلَمْ يُؤْخَذْ عَلَيْهِمْ مِيثاقُ الْكِتابِ أَنْ لا يَقُولُوا عَلَى الله إِلَّا الْحَقَّ ) * « 1 » يعنى آيا عهد و پيمان از ايشان نگرفتيم در كتاب خود كه نگوييد بر خدا مگر حق را كه بدانند كه خدا فرموده است و اما دويم را در اين آيه كه مذمّت فرموده است جمعى را كه چيزى را ندانند تكذيب آن كنند و فرموده است كه * ( بَلْ كَذَّبُوا بِما لَمْ يُحِيطُوا بِعِلْمِه وَلَمَّا يَأْتِهِمْ تَأْوِيلُه ) * « 2 » يعنى بلكه آن جماعت تكذيب نمودند چيزى را كه علم ايشان به آن نمىرسد و هنوز به ايشان نرسيده است تأويل آن و اين بلايى است عظيم طلبه علوم را كه غالب ايشان بر اين دو صفتند بنا بر آن كه عادت نموده‌اند به عقل ناقص خود حكم كنند هميشه .\r\nو از حضرت امام محمد باقر صلوات الله عليه منقول است كه حقّ سبحانه و تعالى بر بندگان آنست كه هر چه را دانند بگويند و هر چه را ندانند در آن توقف نمايند .\r\nو در حديث صحيح از حضرت امام جعفر صادق صلوات الله عليه وارد شده است كه هر گاه از شما چيزى بپرسند كه ندانيد بگويند كه نمىدانم مگوييد كه الله تعالى بهتر مىداند كه از اين گفتن سائل به شك مىافتد و متوهم مىشود كه شما مىدانيد و ليكن حق سبحانه و تعالى بهتر مىداند .\r\nو در حديث صحيح ديگر از آن حضرت صلوات الله عليه وارد شده است كه اگر از عالمى چيزى پرسند و نداند بگويد الله اعلم ، و غير عالم چنين نگويد ، و مدار متّقيان بر آنست كه الله يعلم مىگويند احتياطا .\r\nو در حديث كالصحيح از حضرت امام محمد باقر صلوات الله عليه منقول است كه بيكى از فضلاى اصحاب خود فرمودند كه آن چه عالم باشيد به آن\r\n\r\n","description":"","footnote":"\r\n« 1 » آيه : 168 - سورة الاعراف .\r\n« 2 » آيه : 40 - سورة يونس .\r\n","page_name":" 95 ","page_number":107},
  {"content":"\r\nبگوئيد و هر چه را ندانيد بگوييد الله اعلم . به درستى كه بسيار باشد كه شخصى تفسير آيه كند به نادانى و از درجات خود پست شود و بيفتد به زير ، در مثل مسافت آسمان تا زمين و كسى كه از اين قدر راه بيفتد زنده نخواهد ماند البته .\r\nو در حديث معتبر روايتست از ابن شبرمه كه يكى از قاضيان اهل سنت است ، و تردّد به خدمت حضرت بسيار مىكرد گفت كه هر مرتبه كه به خاطرم مىرسد حديثى را كه از امام جعفر صادق عليه السّلام شنيده‌ام ، نزديك است كه دلم پاره پاره شود ، و او فرمود كه خبر داد مرا پدرم از جدم از رسول خدا صلَّى الله عليه و آله پس ابن شبرمه گفت كه قسم مىخورم به خدا كه نه او دروغ بر پدرش بسته ، و نه پدرش بر جدش و نه جدش بر رسول خدا كه حضرت رسول خدا صلَّى الله عليه و آله فرمود كه هر كه عمل به قياس كند هالك است ، و ديگران را نيز هلاك كرده است ، و هر كه فتوى دهد و ناسخ را از منسوخ فرق نكرده باشد و همچنين محكم را از متشابه خود هالك است ، و ديگران را هلاك نموده بجهنم مىروند .\r\nو در حديث كالصحيح از حضرت امير المؤمنين صلوات الله عليه وارد شده است كه آن حضرت خطبه فرمودند ، و فرمودند : اى گروه مردمان بدانيد كه ابتداء فتنه ها كه در دين اسلام واقع شد هواهاى نفسانى بود كه متابعت آن نمودند ، و احكام شرعى چند بود كه بدعت كردند بر خلاف كتاب الله تعالى ، جماعتى متابعت جمعى كردند بىدليل ، اگر آن كه باطل محض مىبود حال آن مخفى نمىماند بر ذى عقلى و اگر حق محض بود نيز مخفى نمىماند ، و ليكن پارهء از حقرا با باطل جمع نمودند و سبب اغواى مردمان شدند و شيطان مسلَّط شد بر دوستان خودش و نجات يافتند جمعى كه توفيق الهى رفيق ايشان شد .\r\nو در حديث صحيح از حضرت امام جعفر صادق صلوات الله عليه وارد شده است كه حضرت سيّد المرسلين صلَّى الله عليه و آله فرمودند : كه هر وقت\r\n","description":"","footnote":"","page_name":" 96 ","page_number":108},
  {"content":"\r\nكه بدعتى بهم رسد بعد از من كه به سبب آن ضرر به اسلام و ايمان و دين رسد حق سبحانه و تعالى وليّى از اولياى او از اهل بيت من مقرر ساخته است كه موكل بوده باشد بحفظ دين ، و دفع كند آن بدعت را از دين ، و سخن كند بالهام الهى و آشكارا كند حقرا و منور سازد آن را به برهان ، و رد كند مگر ما كران را ، و از جانب ضعفاء العقول ردّ شبه مبتدعان بكند ، پس عبرت گيريد اى صاحبان بصيرت ، و فكر كنيد كه اين جماعت كيستند ، و توكَّل بر حق سبحانه و تعالى كنيد تا شما را بينا كند به حق و اهل حق ، و ظاهرش آنست كه مراد ازين خبر معصومينند ، و ممكن است كه تعميم كنند به نحوى كه شامل علماء شيعه نيز باشد ، چون علوم ايشان علوم اهل بيت است صلوات الله عليهم .\r\nو در اخبار صحيحه وارد شده است از ائمه معصومين صلوات الله عليهم در تفسير اين آيه كه حق سبحانه و تعالى در مذمت يهود و نصارى مىفرمايد كه * ( اتَّخَذُوا أَحْبارَهُمْ وَرُهْبانَهُمْ أَرْباباً مِنْ دُونِ الله ) * « 1 » يعنى ايشان علماء خود را و زهاد خود را خدايان خود كردند و عبادت خداوند خود نكردند حضرات فرمودند كه و الله كه اين علماء و زهاد كسى را به عبادت خود نخواندند ، و كسى ايشان را بندگى نكرد بحسب ، ظاهر و ليكن اگر ايشان حكمى مىكردند بر خلاف حكم الهى همه متابعت ايشان مىكردند ، و اگر حرام را حلال مىكردند و حلال را حرام ايشان اطاعت مىنمودند ، حق سبحانه و تعالى اين معنى را فرمود كه كفر است چون اقوال علماء را مقدّم داشتند بر قول الهى ، و حضرات اين آيه را بواسطه سنّيان ياد فرمودند كه مدار ايشان بر اين بود و هست ، چنان كه در آيه و احاديث متواتره ايشان وارد شده است كه جماعتى كه از مسجد الحرام دورند حج تمتع كنند و چون حج تمتّع در زمان جاهليت نبود و عمر نمىخواست كه\r\n\r\n","description":"","footnote":"\r\n« 1 » آيه : 31 - سورة التوبة .\r\n","page_name":" 97 ","page_number":109},
  {"content":"\r\nمخالف زمان جاهليت خبرى واقع شود در مقام معارضه درآمد در حج وداع ، و جمعى كثير با عمر موافقت كردند و حضرت سيّد المرسلين صلَّى الله عليه و آله فرمود : كه جبرئيل آمده است و اين آيه را آورده است كه * ( فَمَنْ تَمَتَّعَ بِالْعُمْرَةِ إِلَى الْحَجِّ ) * « 1 » گفت كه خدا فرموده است * ( وَأَتِمُّوا الْحَجَّ وَالْعُمْرَةَ لِلَّه ) * « 2 » و همه سنيان بر متابعت عمرند ، و بر مخالفت خدا و رسول ، و إن شاء الله هر آيه كه علماء سنيان مخالفت صريح نموده‌اند قول الهى را بيان خواهد شد ، و اگر چه ظاهر اين اخبار مذمت عامه است و ليكن تهديد است مر خاصه را از متابعت ايشان در اين معنى ، و بعضى كرده‌اند آن چه كرده‌اند و إن شاء الله آن نيز ظاهر خواهد شد .\r\nو روايات ما بسيار وارد شده است از حضرت سيد المرسلين و ائمه طاهرين صلوات الله عليهم كه هر بدعتى ضلالت است ، و هر ضلالتى راه جهنم است نعوذ با لله من الضّلالة بعد الهداية .\r\n\r\n","description":"","footnote":"\r\n« 1 » آيه : 192 - سورة البقرة .\r\n« 2 » آيه : 19 - سورة البقرة .\r\n","page_name":" 98 ","page_number":110},
  {"content":"\r\n\r\nفائده يازدهم\r\nدر اصطلاحات حديث است\r\nبدان كه خبر و حديث عبارتست از قول رسول الله ، و ائمه معصومين صلوات الله عليهم ، يا حكايت فعل ايشان يا تقرير ايشان به آن كه در حضور ايشان كسى سخنى گفته باشد يا كارى كرده باشد و ايشان دانسته باشند ، و آن شخص را از آن نهى نكرده باشند و خبر و حديث يك معنى دارد و آن بر سه قسم است :\r\nاوّل خبر متواتر\r\nو آن خبرى است كه اقلا سه كس آن را روايت كرده باشند ، و از اخبار ايشان علم به همرسيد ، پس گاه باشد كه از قول هزار نفس علم بهم نرسد مثل شهادت روستاييان از جهة ارباب در آب و زمين ، و گاه باشد كه از گفته مرد متدين كه خبر دهد كه فلان شخص را ديدم علم حاصل شود ، و مدار اين بر علم است نه بر عدد ، و اين خبر متبع است به اجماع و خلافى در وجوب عمل به اين خبر نيست مگر آن كه متواتر شود كه حضرات خلاف آن را نيز گفته‌اند ، و يكى از اينها تقيه خواهد بود ، و در اين صورت جمع خواهيم نمود بيكى از وجوه جمعى كه گذشت چنان كه در قرآن مجيد نيز مخالف يكديگر هست ، و يكى ناسخ است ، و ديگرى منسوخ ، و امثال آن كه خواهد آمد .\r\nدويم خبر محفوف به قرينه است\r\nكه از خارج خبر قراين بوده باشد آن قدر كه علم به همرسد ، مثل آن كه شخصى راز خود را به شخصى گفته باشد و كسى ديگر بر آن مطلع نبوده باشد ، مردى ثقه از جانب او بيايد و كتابتى سر به مهر بياورد و چون كتابت را باز كند جميع آن چه با او گفته باشد در كتابت نوشته ، و خط و مهر او را شناسد بسيار است كه از امثال اين خبر با اين قراين علم حاصل\r\n","description":"","footnote":"","page_name":" 99 ","page_number":111},
  {"content":"\r\nمىشود و ازين بابست هر گاه شخصى از جانب پادشاهى به حكومت ولايتى رود و حكم پادشاه را داشته باشد با خلعت پادشاه هيچ كس شك نمىكند كه اين شخص از جانب پادشاه آمده است ، و از اين بابست آن كه در احاديث سابقه گذشت كه همين كه دانيد كه كتاب از شيخ است به آن عمل مىتوان كرد ، و ازين بابست كتبى كه در اين اوقات ظاهر مىشود از كتب قدماى شيعه ، مثل كتب ابن بابويه قمى كسى را كه مربوط باشد به سخنان او و كتب او خصوصا هر گاه كتابى مندرس از قم بياورند كه تاريخ كتابتش تاريخ زمان او يا قريب به زمان او باشد ، مثل كتاب امالى كذائى با خطوط جمعى از علماء ، و مثل كتاب معانى الاخبار صدوق ، مجملا بسيار است كه از قراين علم بهم مىرسد و ظاهرا به اين خبر نيز عمل واجب باشد ، چنان كه اكثر علماء به آن قايلند .\r\nسيم خبر واحد است ،\r\nو آن خبريست كه علم از آن حاصل نشود خواه خبر دهنده به آن يكى باشد يا هزار كس ، و اگر سه كس يا بيشتر خبرى را نقل كنند و از آن خبر ظنى متآخم علم و قريب به آن حاصل گردد اين خبر را مستفيض مىگويند ، و از افراد خبر واحد است ، و جمعى كه خبر واحد را حجت نمىدانند بعضى از ايشان اين نوع را حجت مىدانند و غير اين را حجت نمىدانند و جمعى همه را حجت نمىدانند به آيات و اخبارى كه نهى نموده‌اند از متابعت غير علم و از متابعت ظن ، و اظهر آنست كه عمل به خبر واحد مىتوان كرد چون مدار اصحاب ائمه معصومين صلوات الله عليهم در زمان مديد زياده از دويست سال بر اين بود ، و هميشه هر يك از اصحاب حضرات ائمه هدى صلوات الله عليهم خبرى كه به ايشان نقل مىنمودند عمل به آن مىنمودند ، و هر گز ملاحظه تواتر يا آحاد نمىنمودند و حضرات ائمه هدى امر مىكردند شيعيان خود را بأخذ احاديث از ايشان ، و به عمل به آن اگر چه در اخبار ايشان متواتر و محفوف به قراين و مستفيض و خبر واحد بود ايشان فرق نمىكردند در ميان آنها مگر در وقت\r\n","description":"","footnote":"","page_name":" 100 ","page_number":112},
  {"content":"\r\nضرورت كه معارضى بهم مىرسد ، و بسيارى از اصحاب را رجوع به بسيارى از اصحاب كرده‌اند ، و نهايت مرتبه ايشان توثيق است با فضل و علم ، و رسالهء در اين باب نوشتم مشتمل بر أخبار متواتره كه دلالت مىكند بر حجيت خبر واحد ، و ظواهر آيات نيز دلالت دارد مثل آيه * ( فَلَوْ لا نَفَرَ ) * چنان كه گذشت و آيهء * ( إِنْ جاءَكُمْ فاسِقٌ بِنَبَإٍ فَتَبَيَّنُوا ) * « 1 » يعنى اگر فاسقى خبرى بسوى شما بياورد تأمل كنيد و به آن خبر عمل مكنيد تا ظاهر شود صدق آن مفهومش اين است كه اگر غير فاسق يا عادل خبرى بياورد تأمل مكنيد و به آن عمل كنيد با آن كه اخبارى كه در اين چهار كتاب ماست اين سه شيخ عظيم الشأن از كتب معتبره نقل نموده‌اند كه بعضى از آن كتب را بر حضرات ائمه هدى عرض نموده‌اند و ايشان تحسين فرموده‌اند ، و بعضى را حضرات حكم بحقّيت آنها نموده‌اند و تفصيلش در ديباچه خواهد آمد إن شاء الله تعالى .\r\nو ايضا خبر واحد منقسم مىشود به اقسام بسيار نزد عامه ،\r\nو بعضى از متأخرين ، و ليكن اكثر متقدمين ما حكم به صحت جميع نموده‌اند چنان كه از ديباچه كافى و اين كتاب ظاهر مىشود ، بلكه از كتب صدوق ظاهر مىشود ، كه حديث غير صحيح را در كتابهاى خود نقل ننموده است ، و ظاهر صحت نزد قدماء آنست كه معلوم بوده باشد كه حضرات معصومين فرموده‌اند و اين علم ايشان را ميسر بوده است بواسطه كتب بسيار كه از اصحاب ائمه به ايشان رسيده بود لهذا بر مقيد بسند نشده‌اند ، و تجربه كرده‌ام كه بسيارى از أخبار كه كلينى رحمة الله عليه مرسل روايت كرده است صدوق رحمه الله و غير او آن را مسند بطرق صحيحه روايت كرده‌اند ، و از كتاب تهذيب و استبصار شيخ طوسى رحمه الله نيز ظاهر است كه او نيز اخبار را از كتابهاى معتمده روايت نموده\r\n\r\n","description":"","footnote":"\r\n« 1 » آية 6 - الحجرات .\r\n","page_name":" 101 ","page_number":113},
  {"content":"\r\nاست ، و اين معنى ظاهر است كه مدار قدماء ما بر كتابهائى بوده است كه ثقات اصحاب ائمه معصومين صلوات الله عليهم از حضرات روايت كرده بودند و ليكن چون هر روز آن چه مىشنيدند در كتاب خود مىنوشتند ، و آن كتب نزد علما مضبوط بود و ليكن اخبار آنها منتشر بود ، جمعى ديگر از فضلاى اصحاب ائمه صلوات الله عليهم مثل محمد بن ابى عمير ، و صفوان بن يحيى ، و حماد بن عيسى ، و بزنطى آن كتب را مترتب ساخته كتابها تصنيف نمودند به ترتيب كتب فقهى ، و روايات مثل زراره و محمد بن مسلم ، و بريد ، و فضيل ، و ليث ، و امثال ايشان را در كتب خود نقل مىنمودند . معاصران ايشان ملاحظهء اصول با فروع مىنمودند ، هر كتابى كه اصلا غلط در آن نبود و روات آنها در نهايت عدالت و فضيلت بودند بلكه مدايح ايشان و كتابهاى ايشان را از حضرات شنيده بودند از ميان چندين هزار كتاب چهار صد كتاب را اعتبار نمودند ، و اجماع بر عمل به اين كتب واقع شد ، و فضلاء ثلثه رضى الله عنهم ، اكثر بلكه همه آن چه نقل نموده‌اند در اين كتب اربعه از آن چهار صد اصل نقل نموده‌اند ، و بسيار ظاهر است فرق ميان كسى كه از كسى نقل كند يا از كتاب كسى نقل كند چون از كتاب كه نقل كند جمعى هستند و بوده‌اند كه رجوع به آن كتاب كه مىكرده‌اند ، اگر نبوده است او را كذاب و وضاع حديث مىناميده‌اند ، و چنين كتابى را مطلقا اعتبار نمىكرده‌اند به واسطهء يك كذبى كه ممكن است سهوا از او واقع شده باشد يا ديگرى آن خبر را عمدا از كتاب او انداخته باشد ، و بنا بر اين است كه عامه و خاصه نيز اعتبار كرده‌اند كتب لغت متأخرين را مثل صحاح و قاموس ، هر چند كافر و فاسق بوده‌اند به محض آن كه چون ايشان ناقلند و اگر دروغى در كتاب ايشان مىبود فضلاى اهل لغت آن را اعتبار نمىكرده‌اند ، پس اگر اين هر سه فاضل خبرى نقل كنند از شخصى گاه باشد كه علم به همرسد و گاه باشد كه ظن قريب بعلم به همرسد .\r\n","description":"","footnote":"","page_name":" 102 ","page_number":114},
  {"content":"\r\nاما اگر هر سه خبرى را از كتاب حسين بن سعيد روايت كنند ، و هر سه موافق نقل نمايند ما را علم به همرسد كه ايشان دروغ بر حسين بن سعيد نبسته‌اند ، پس بنا بر اين ممكن است وجود اخبار متواتره در اين كتب اربعه با آن كه الحمد للَّه رب العالمين كتبى ديگر از علماء هست كه مؤيد اخبار مىتواند شد مثل كتاب محاسن برقى ، و قرب الاسناد حميرى ، و بصائر الدرجات صفار ، و غير اينها از كتب ، و در روضه اشاره به همه شده است در ضمن تأييد اخبار .\r\nاما موافق اصطلاح متأخرين از زمان علامه ،\r\nو اندكى بالاتر حديث بر پنج وجه است كه فايده دارد و تقسيمات ديگر در كتب عامه هست و بعضى از خاصه متابعت ايشان كرده‌اند و چون فائدهء بر آن مترتب نمىشود ذكر نكرديم آنها را .\r\nاول صحيح :\r\nو آن خبريست كه راويان آن خبر تا معصوم همه امامى مذهب باشند و عادل باشند كه گناه كبيره نكنند و اصرار بر صغيره نداشته باشند و مروت داشته باشند كه از ايشان چيزى صادر نشود كه دلالت بر خفت عقل ايشان كند ، و مع هذا ثقه و معتمد باشند به آن كه كثير السّهو و النسيان نباشند ، و ظاهر خبر ابن حنظله كه گذشت ، دلالتى بر اين دارد و نزد متأخرين اين خبر حجت است مگر آن كه معارضى داشته باشد .\r\nدويم خبر حسن است :\r\nو آن خبريست كه رجال سند همه ايشان را مدح نموده باشند بدون توثيق يا بعضى را مدح كرده باشند و باقى را توثيق همين كه يك ممدوح بودن توثيق در سند هست حديث را حسن مىگويند هر چند ما بقى ثقه باشند .\r\nسيم موثق :\r\nو گاهى قوى نيز مىگويند و آن خبريست كه همه را توثيق كرده باشند ، و همه يا يكى از ايشان بد مذهب باشد به آن كه سنّى يا زيدى ، يا فطحى ، يا واقفى ، يا كيسانى باشند .\r\n","description":"","footnote":"","page_name":" 103 ","page_number":115},
  {"content":"\r\nچهارم خبريست : كه يك ممدوح داشته باشد يا بيشتر و يك موثق بد مذهب\r\nداشته باشد ، يا بيشتر و اين قسم خبر نامى ندارد و ليكن در ميان اصحاب خلافست كه حسن بهتر است يا موثق ، جمعى كه حسن را بهتر مىدانند ، اين خبر را موثق مىبايد بنامند و اگر موثق را بهتر مىدانند مىبايد كه اين را حسن بنامند چون حديث تابع اخسّ رجال است چنان كه در منطق نتيجه تابع اخس مقدمتين است .\r\nپنجم ضعيف است :\r\nو آن خبريست كه يكى از آن چهار خبر نباشد به آن كه يكى از راويان خبر را قدح نموده باشند به فسق ، يا مجهول الحال باشد يا مرسل باشد به آن كه در ميان شخصى را انداخته باشند يا گفته باشند : عن رجل يا عن من حدثه ، يا عمن رواه ، يا مرفوع باشد به آن كه راوى گفته باشد : رفعه عن الصّادق صلوات الله عليه يعنى به حضرت رسانيد و رجال سند را گفت و در خاطر من نيست كه آنها كيستند ، يا راوى بگويد : كه قال رسول الله صلَّى الله عليه و آله و يقين دانيم كه راوى حضرت را نديده است .\r\nو اما اين فقير فرقى مىكند در ميان اين أخبار بانكه هر چه در آن فاسقى باشد ضعيف مىشمارم و الَّا مجهول مىنامم و هيچ دغدغه نيست كه مرتبه اول پستتر است ، و ممكن است كه اين مجهول الحال ثقه باشد خصوصا وقتى كه بگويند : عن رجل من اصحابنا سيما وقتى كه بگويند : عن جماعة من اصحابنا ، خصوصا هر گاه اين عبارات را جماعتى بگويند كه روايت نمىكنند مگر از ثقه ، يا ارسال نمىكنند مگر از ثقه مثل محمد بن ابى عمير و صفوان بن يحيى ، و حماد بن عيسى و بزنطى كه جمعى نقل اجماع نموده‌اند كه مراسيل اين جماعت مثل مسانيد ايشان است بلكه جمعى از اصحاب كه اجماع نموده‌اند اصحاب بر تصحيح ما يصحّ عنهم مثل زرارة بن اعين شيبانى ، و محمد بن مسلم ثقفى ، و بريد بن معاويه عجلى ، و ليث المرادي ابو بصير ، و فضيل بن يسار البصرى ، و معروف بن خربوذ المكي ، و ابو بصير يحيى بن القاسم الاسدى ،\r\n","description":"","footnote":"","page_name":" 104 ","page_number":116},
  {"content":"\r\nو عبد الله بن مسكان ، و جميل بن درّاج ، و حماد بن عثمان ، و صفوان بن يحيى ، و ابان بن عثمان ، و عبد الله بن بكير ، و عثمان بن عيسى ، و فضالة بن ايوب ، و محمد بن ابى عمير ، و حماد بن عيسى ، و احمد بن محمد بن ابى نصر البزنطيّ ، و حسن بن محبوب ، و حسن بن على بن فضال ، و ظاهرش آنست كه هر حديثى كه صحيح باشد طريق آن به ايشان صحيح است و حال ما بعد از آن را نظر نمىكنند چون اين جماعت تا چيزى نزد ايشان يقينى نبوده است در كتاب خود داخل نمىكرده‌اند پس اگر ما بعد ايشان ضعيف يا مرسل بوده باشد ضرر ندارد چون اين جماعت علم به آن خبر داشته‌اند به تواتر يا غير آن از اسباب علم و ليكن چون بعضى از متأخرين در چنين حديثى تأمّل دارند بنده امثال اين مراسيل را كالصحيح مىنامم از جهة موافقت ايشان .\r\nو همچنين است احاديث مرسل محمد بن يعقوب كلينى ، و محمّد بن بابويه قمى بلكه جميع احاديث ايشان كه در كافى و من لا يحضر است همه را صحيح مىتوان گفت چون شهادت اين دو شيخ بزرگوار كمتر از شهادت اصحاب رجال نيست يقينا بلكه بهتر است از جهة آن كه ايشان كه صحيح مىگويند معنى آن است كه يقين كه حضرات ائمه معصومين صلوات الله عليهم فرموده‌اند به وجوهى كه ايشان را يقين حاصل شده است و متأخران كه صحيح مىگويند ، معنى آن آنست كه جماعتى كه روايت كرده‌اند ثقه بوده‌اند .\r\nو محتمل است كذب و سهو هر يك و غرض بنده از اين ضبط باصطلاح متأخرين اين است كه چون اكثر مردم به آن مأنوس شدند مخالفت ايشان سبب عدم اعتماد ايشان مىشود با آن كه در وقت تعارض حديث فائده دارد چنان كه در حديث عمر بن حنظله گذشت و آن چه مجهول الحال است او را قوى ناميده‌ام چنان كه شهيد اوّل عليه الرحمه نيز كرده است و به آن معنى اول نيز اشاره نموده است كه حكم به صحت حديثى كرده است از حسن بن محبوب عن بعض\r\n","description":"","footnote":"","page_name":" 105 ","page_number":117},
  {"content":"\r\nاصحابنا و گفته است كه حسن چون اجماع بر او هست ارسال او ضرر ندارد ، و همچنين اشاره به اين معنى كرده است در اوايل ذكرى و بسيار است كه علامه و غير او حكم به صحت حديث مىكنند بر خلاف اين اصطلاح از جهة عمل اصحاب بر آن و اگر حديث به معصوم نرسد آن حديث را موقوف مىگويند و اكثر اوقات اشتباه مىشود بر كسانى كه تتبع ندارند و در واقع موقوف نيست .\r\nو اگر در آخر حديث سألته باشد اين حديث را مضمر مىگويند كه معلوم نيست سؤال از معصوم است يا غير معصوم و اكثر اوقات اين معنى نيز مشتبه مىشود بر كسى كه بىتتبع است و وجه هر دو آنست كه بسيار است كه زراره در كتاب خود أولا ذكر مىكند كه حضرت امام محمد باقر صلوات الله عليه چنين فرمود و بسيارى از اخبار را نقل مىكند و نام حضرت را نمىبرد به سبب آن كه او نام حضرت را برده است و محدثان كه از كتاب او برداشته‌اند به همان عنوان در كتاب خود نقل نموده‌اند بنا بر آن كه نزد ايشان ظاهر بوده است و نمىدانستند كه بر جماعتى مخفى خواهد ماند و همچنين در اول كتاب سماعه ذكر كرده است كه سألت ابا عبد الله و باقى را گفته است و سألته و يا بواسطه تقيه نادرا سبب اشتباه شده است و بسيارى از خبرها بر جمعى مشتبه شده است كه إن شاء الله رفع آنها خواهد شد چنان كه در روضه ذكر شده است و در محل خود مذكور خواهد شد إن شاء الله ديگر سند و طريق عبارتست از جمعى كه حديث را از ايشان معنعن روايت مىكنند به آن كه مىگويند اخبرنا فلان عن فلان عن فلان و قانون محدثين اين است كه اگر استاد بر يك شاگرد حديث را خوانده است راوى مىگويد حدثنى و اگر بر جماعتى خوانده است كه راوى با ايشان بوده است راوى مىگويد حدثنا ، و اگر شاگرد بر استاد خوانده است و كسى ديگر شريك او نبوده است مىگويد أخبرنى ، و اگر ديگرى با او بوده است مىگويد اخبرنا و اگر ديگرى خوانده است\r\n","description":"","footnote":"","page_name":" 106 ","page_number":118},
  {"content":"\r\nو او شنيده است مىگويد سمعته على فلان يعنى من از او شنيدم در حالتى كه بر او مىخواندند ، و اگر حديث را به اجازه از او داشته باشد مىگويد اخبرنا اجازة ، و اگر به خط شيخ ديده باشد گاهى مىگويد كه اخبرنا و جادة و گاهى مىگويد كه وجدت به خط فلان ، يعنى يافتم به خط فلانى يا رأيته في كتاب فلان يعنى در كتاب فلانى اين حديث را ديدم و اكثر به چنين حديثى عمل نمىكنند مگر آن كه كتاب متواتر باشد از آن شخص مثل كتب اربعه از مشايخ ثلثه .\r\nو ديگر بدان كه اجازة حديث باصطلاح علماء آنست كه تواند گفت كه اين كتاب از فلانى است بيكى از هفت وجهى كه سابقا مذكور شد ، و نه آن معنى دارد كه نزد عوام مشهور است كه جايز باشد او را نقل حديث نمودن ، يا عمل بحديث كردن بلكه شيخ شهيد عليه الرحمه نقل كرده است كه سيّد محمد بن معيه حسنى ديباجى را ادراك نمودم و اجازه حديث داد مرا و فرزندان مرا و هر كه را كه ادراك كرده باشد لمحه از حيات او را كه طفلى كه قبل از وفات او متولد شده باشد از او نقل تواند نمود كه من حديث را روايت مىكنم از سيّد محمد و آن چه مشهور است نزد عوام مراد از اجازه تصديق اجتهاد است ديگر بدان كه در اخبار شيعه امير المؤمنين را اطلاق نمىكنند بر غير حضرت على بن ابى طالب صلوات الله عليه و چون روايت از امام حسن ، و امام حسين صلوات الله عليهما نادر است كنيت ايشان نادر است با آن كه كنيت حضرت امام حسن صلوات الله عليه ابو محمد است ، و كنيت حضرت امام حسين صلوات الله عليه ابو عبد الله است بر ايشان اطلاق نمىكنند تا نام ايشان را نگويند و حضرت امام زين العابدين را هميشه باسم ياد مىكنند و حضرت امام محمد باقر را غالبا به كنيت اطلاق مىكنند و ان ابو جعفر است و ابو جعفر را بر امام محمد تقى نيز اطلاق مىكنند ، و گاهى ابو جعفر ثانى مىگويند و در اطلاق تمييز آن از راويان مىشود ، و ابو عبد الله را بر حضرت امام جعفر صادق اطلاق مىكنند و ابو الحسن\r\n","description":"","footnote":"","page_name":" 107 ","page_number":119},
  {"content":"\r\nكنيت سه معصوم است امام موسى كاظم ، و امام رضا و امام على النقي صلوات الله عليهم و بر ايشان اطلاق مىكنند و گاهى ابو الحسن اول ، و ثانى و ثالث مىگويند بواسطه تميز ، و بيشتر از راويان معلوم مىشود و عبد صالح و ابو ابراهيم را بر حضرت كاظم اطلاق مىكنند و عالم كه گويند مراد معصوم است خصوص احدى مراد نيست و هادى و فقيه را بيشتر بر امام على النقي اطلاق مىكنند و گاه هست كه فقيه را بر امام حسن عسكرى ، و صاحب الامر صلوات الله عليهما اطلاق مىكنند و بيشتر رجل را بر حضرت امام حسن عسكرى اطلاق مىكنند و ابو محمد كنيت آن حضرت است و جواد را بر حضرت امام محمد تقى عليه السّلام را اطلاق مىكنند و صاحب ناحيه را بر حضرت صاحب الامر اطلاق مىكنند ، و گاه هست غايب و عليل و غريم و حجت را نيز بر آن حضرت اطلاق مىكنند و إن شاء الله در مواضع خود نيز هر يك را بيان خواهد شد و آن چه از اصطلاحات حديث اهتمامى به شان آن بود در اينجا مذكور شود إن شاء الله ما بقى اصطلاحات در اثناى نقل احاديث مذكور خواهد شد\r\n","description":"","footnote":"","page_name":" 108 ","page_number":120},
  {"content":"\r\n\r\nفائده دوازدهم\r\nبدان كه علم بهترين عبادات است :\r\nبدان كه علم بهترين عبادات است و چنان كه در همه عبادات نيت و قربت ضرور است همچنين در طلب علم مىبايد كه غرض رضاى الهى بوده باشد و نيات باطله سبب آنست كه حق سبحانه و تعالى توفيق ندهد او را ، و افاضه نفرمايد علوم را و خوبى و بدى علماء به نيت است ، و چنان كه علماء ربّانى وارثان پيغمبرانند علماء بد بدترين خلايقند و اتباع و اعوان شياطينند در اغواى خلايق .\r\nو در اخبار صحيحه از حضرت سيد المرسلين صلَّى الله عليه و آله وارد شده است كه دو طايفه‌اند از امت من كه اگر ايشان خوب باشند امت من خوب خواهند بود ، و اگر ايشان بد باشند امّت من متابعت ايشان نموده بد خواهند شد .\r\nو آن دو طايفه امراء و علمااند و مجربست كه اگر پادشاهان خوب باشند عالميان همگى به مضمون : « النّاس على دين ملوكهم »\r\nمايل به خوبى مىشوند ، و همچنين علماء ، بلكه حق سبحانه و تعالى چنان كرده است كه خوبى ايشان بحسب واقع مؤثر است در نفوس خلايق و چندان كه اين دو طايفه در خوبى بكوشند هر چند خلايق از خوبى ايشان خبر نداشته باشند خلايق در مقام خوبى و صلاح در مىآيند ، و همچنين در بدى و فساد . و بحسب احاديث متقدمه ايشان در جميع ثوابهاى اهل عالم شريك خواهند بود ، هم چنان كه در بديها نيز شريكند .\r\n","description":"","footnote":"","page_name":" 109 ","page_number":121},
  {"content":"\r\nو در احاديث صحيحه وارد شده است كه : لا عمل إلا بنيّة يعنى هيچ عملى بىنيت عمل نيست و در حكم عدم است . پس لازم است بر طالب علم كه اول تصفيه نيت به رياضات و مجاهدات بكند ، و آسان نيست اين معنى بلكه بدون مجاهدات عظيمه حاصل نمىگردد . و حقّ سبحانه و تعالى فرموده است كه * ( وَالَّذِينَ جاهَدُوا فِينا لَنَهْدِيَنَّهُمْ سُبُلَنا وَإِنَّ الله لَمَعَ الْمُحْسِنِينَ ) * « 1 » يعنى آن جماعتى كه در راه ما مجاهده مىنمايند با نفس و شيطان به رياضيات ، هر آينه راههاى خود را به ايشان خواهيم نمود ، و به درستى كه حق سبحانه و تعالى با نيكوكارانست ، و اين جهاد اكبر است .\r\nچنان كه از حضرت سيّد المرسلين صلَّى الله عليه و آله به روايات معتبره وارد شده است كه فرمودند : كه رجوع كرديم از جهاد اصغر بجهاد اكبر ، پرسيدند كه يا رسول الله جهاد اكبر كدام است ؟ فرمودند كه جهاد نفس است ، و فرمودند : كه دشمنترين دشمنها نفس امّاره است . و حق سبحانه و تعالى فرموده است كه * ( قَدْ أَفْلَحَ مَنْ زَكَّاها وَقَدْ خابَ مَنْ دَسَّاها ) * « 2 » يعنى رستگارى يافت كسى كه تزكيه نفس نمود ، و آن را پاك كرد از صفات ذميمه مثل كبر و ريا و عجب و بخل و ساير صفات ذميمه ، و زيان كار شد كسى كه نفس خود را در پستىها گذاشت و عيبهاى خود را پوشانيد .\r\nو در احاديث معتبره از حضرات سيد المرسلين و ائمه طاهرين صلوات الله عليهم وارد شده است كه از ايشان پرسيدند كه احسان كدام است ؟ فرمودند : كه احسان آنست كه عبادت الهى چنان كنى كه گويا او را مىبينى ، و اگر تو او را نه بينى او ترا مىبيند ، پس ظاهر شد كه مجاهده با احسان سبب هدايت راههاى قربست بجناب اقدس الهى ، و اعظم راهها اخلاص است در نيّات ، و از اين جهت\r\n\r\n","description":"","footnote":"\r\n« 1 » آيه 69 - سورة العنكبوت .\r\n« 2 » آيهء 9 و 10 - سورة الشمس .\r\n","page_name":" 110 ","page_number":122},
  {"content":"\r\nاست كه حضرت سيّد المرسلين صلَّى الله عليه و آله فرمود : كه همه مردمان هالكند الَّا علماء ، و همه علماء هالكند مگر علمائى كه بعلم خود عمل مىنمايند ، و همه علماء با عمل هالكند مگر آنان كه علم و عمل ايشان خالص باشد از جهة رضاى الهى . و آيات و اخبار در اين باب زياده از حد و حصر است ، و إن شاء الله بعضى از آنها نيز مذكور خواهد شد .\r\nو چون ظاهر است كه اخلاص ضرور است پس اخلاص مقتضى آنست كه از علوم آن چه ظاهر بوده باشد كه رضاى حق سبحانه و تعالى در تحصيل آنست طلب نمايد ، و هيچ شك نيست كه حق سبحانه و تعالى اعرف است بأحوال بندگان از ايشان به احوال خود ، و پيغمبران را به خلايق فرستاد كه ايشان را هدايت نمايند به چيزى كه صلاح ايشان در آن است از علم و عمل ، و منع كنند ايشان را از آن چه فساد ايشان در آنست از علم و عمل ، و دغدغه در اين نيست كه پيغمبر ما بهترين پيغمبران است ، و اوصياى او بهترين اوصياى پيغمبران است .\r\nبلكه بحسب اخبار متواتره از طرق اهل البيت ايشان بهتر از جميع انبيايند بعد از رتبه حضرت سيّد المرسلين صلوات الله عليهم اجمعين ، و ايشان بخلق رسانيدند آن چه در كار است ايشان را از علوم دينيه و معارف يقينيه ، پس بر همه عالميان لازم است كه متابعت ايشان نمايند و علوم ايشان را كسب نمايند ، و ايشان نگذاشته‌اند چيزى را كه ضرور باشد مردمان را مگر آن كه آن را بيان فرمودند . و در معرفت حق سبحانه و تعالى در قرآن بيان شده است در آيات بسيار كه هر ذره از ذرات موجودات دليل هستى اوست ، چه بر همه عقلاء ظاهر است كه اگر جميع آدميان كه زبده مكوّناتند خواهند كه پشه را از كتم عدم موجود گردانند قادر نيستند بلكه اگر خواهند كه بفهمند آن چه را كه حق سبحانه و تعالى در خلق آن كرده نمىتوانند يافت ، مثل آن كه او را بر صورت فيل آفريده است ، و زيادتى داده است او را بر فيل به دو پر و آن را بر فيل مسلَّط گردانيده است كه بر او هجوم\r\n","description":"","footnote":"","page_name":" 111 ","page_number":123},
  {"content":"\r\nآورند آن را هلاك مىكنند ، و از اين جهت فيل را دو گوش بزرگ داده است كه پشه را از خود دفع نمايد ، و آن را مانند خرطوم فيل خرطوم داده است بلكه قويتر با آن كه چشم آن از خوردى به مرتبه ايست كه نمىتوان ديدن ، چنان كرده است كه به آن آسمان و زمين را مىبيند و به آن ادراكى داده است كه در شب تار مىبيند و مىفهمد كه در كجا خرطوم آن فرو مىرود ، و كجا خون بيشتر دارد و با نهايت حرصى كه دارد از جوع ، همين كه به آن جا رسيد سر خرطوم كه مشتمل است بر سمّى بر آن موضع گذاشت ، و آن زهر آن عضو را سست نمود و خرطوم خود را فرو برد و خون بدن آدمى را مىمكد . و نهايت ملاحظه مىكند كه مبادا دستى در دفع آن دراز شود ، همين كه حركتى از دست ديد فى الحال مىپرد و غالب اوقات انتظار خواب آدمى مىكشد چون مىبايد كه در وقت خواب مطلبش بهتر بفعل مىآيد ، و با آن كه اگر جمعى باشند در حضور آن شخص نمىفهمند كه بخواب رفته يا نه ، پشه مىيابد كه چه وقت او بخواب مىرود ، و بعد از آن بخاطر جمع مقدارى كه غذاى آنست مانند حجام كشيده مىپرد و در هوائى چند ساكن مىشود كه بنى آدم بر آن دست نيابد ، چون مىفهمد كه چون ضرر به ايشان مىرساند ايشان در دفع آن مىكوشند و با اين بنايى كه در احتياط دارد به تسبيح و تمجيد خداوند خود مشغولست .\r\nو فوائد وجودش بسيار است از آن جمله خونهاى زيادتى را از بدن آدمى مىكشد تا دفع بيماريها شود لهذا در جاهايى كه پشه بسيار است بيمارى كمتر است . فائده ديگر آن كه بندگان الهى ضعف خود را مشاهده نمايند كه از دفع اضعف حيوانات از خود عاجزند و به اين نيشهايى كه خورند ياد كنند نيشهاى مارها و عقربهاى جهنم را ، و بوجود آن و بدايع صنع و قدرتى كه در آن جاى داده است استدلال كنند بر وجود واجب الوجود و بر علم و قدرت و ارادهء او و بر آن كه خالق آن نمىبايد مشابهتى به مخلوق داشته باشد به هيچ وجه ، و مع هذا در\r\n","description":"","footnote":"","page_name":" 112 ","page_number":124},
  {"content":"\r\nطرفة العينى صد هزاران هزار از آن مىآفريند ، و بر نمرودى كه دعوى الوهيت مىكند با صد هزاران هزار لشكر او مسلط گردانيده در طرفة العينى همه را هلاك مىگرداند تا عظمت و جلال خود را با ضعف مخلوقات بر عالميان ظاهر سازد .\r\nو همچنين اگر بنده فكر كند در هر ذره از ذرات مىيابد كه دليل بر وجود اويند و هر گز عاقلى باور نمىكند كه خانه بىبنا ساخته شود ، يا كشتى بىكشتىبان راه رود و نزد همه عقلا ظاهر است كه ممكنى كه ذاتش مقتضى نيستى است چون تواند كه چيزى را وجود دهد .\r\nبيت\r\nذات نايافته از هستى بخش * چون تواند كه شود هستى بخش\r\nمجملا چون حق سبحانه و تعالى مصلحت بندگان خود را مىداند ارشاد ايشان به امثال اين براهين نموده است نه به برهان دور ، و تسلسل ، و نه به برهان تطبيق و تضايف ، كه عالمى را به ضلالت در آورده ، و از خداوند خود دور ساخته به سبب متابعت يونانيان ، بلكه حق سبحانه و تعالى مقرّر ساخته كه چون بندگان او ، او را به آيات و آفاق و انفس بشناسند و مشغول عبادت او شوند ، درهاى معرفت خود به روى ايشان بگشايد تا به مرتبه علم اليقين ، و عين اليقين ، و حق اليقين رسند ، و نور يقين را در دلهاى ايشان بيندازد .\r\nچنان كه منقولست در خبر صحيح از حضرت امام جعفر صادق صلوات الله عليه كه روزى حضرت سيد الانبياء و المرسلين از نماز صبح فارغ شدند ، نظر فرمودند به جانب جوانى كه در مسجد سر به زير انداخته است از نعاس به سبب بيدارى شب ، و رنگ او زرد شده ، و بدن او ضعيف و نحيف گشته از كثرت عبادت ، و چشمها فرو رفته از بسيارى رياضت . حضرت فرمودند كه اى حارثه چه حال دارى ؟ در جواب گفت كه الحمد لله صاحب يقين شده‌ام حضرت فرمودند هر چيزى را دليل و علامتى است چه دليل دارى كه دلالت بر\r\n","description":"","footnote":"","page_name":" 113 ","page_number":125},
  {"content":"\r\nيقين تو كند ؟ در جواب گفت يقين من يا رسول الله سبب غم آخرت شده است ، و غم دنيا را از دل من برده ، شبهاى مرا به بيدارى و روزها مرا به گرسنگى و تشنگى داشته است ، و چنان شده است كه گويا مىبينم كه قيامت برپا شده است ، و عرش را بر پاى داشته‌اند از جهة حساب خلايق ، و همه خلايق محشور شده‌اند در آن صحرا از جهة حساب و من در ميان ايشانم ، و چنان مىبينم كه جماعتى در نعيم جنت متنعّمند ، و بر تختهاى تكيه داده‌اند و چنان مىبينم كه اهل جهنّم را عذاب مىكنند ، و صداى ايشان در گوش من است . پس حضرت رو به اصحاب كرده فرمود كه اين بنده است كه حق سبحانه و تعالى دل او را بنور ايمان منور گردانيده ، و به او فرمودند كه بر اين حال كه هستى باش ، و ترك اين مكن . پس حارثه گفت يا رسول الله چون دنيا بر من تنگ شده و اشتياق به آن عالم زياد شده است از حق سبحانه و تعالى بطلب كه مرا شهادت روزى فرمايد .\r\nحضرت دعا كرد و در آن چند روز غزوهء پيش آمد و در آن جنگ به جوار رحمت ايزدى پيوست . و از اين باب اخبار بسيار است .\r\nحاصل آن كه امثال اين يقين بجز از عبادت راهى ندارد كما قال الله تعالى * ( وَالَّذِينَ اهْتَدَوْا زادَهُمْ هُدىً ) * « 1 » يعنى جماعتى كه هدايت مىيابند به كردن اعمال صالح حق سبحانه و تعالى زياده مىفرمايد هدايت ايشان را به حقايق و علوم الهيه و معارف يقينيه .\r\nو حضرت سيد المرسلين صلَّى الله عليه و آله و سلم فرمود كه در شب معراج خداوند عالميان فرمود : كه هر كه دوستى از دوستان مرا خوار كند چنان است كه با من محاربه نموده است ، و بندگان مقرب من نمىشوند به چيزى كه محبوبتر باشد نزد من از اداى واجبات ، و بتحقيق كه نزديك مىشود بنده به من\r\n\r\n","description":"","footnote":"\r\n« 1 » آيه : 17 - سورهء محمد .\r\n","page_name":" 114 ","page_number":126},
  {"content":"\r\nبه كردن مستحبات عبادات از ذكر و فكر ، و مراقبت تا آن كه محبوب مىشود ، و چون محبوب من شد ، به من مىشنود ، و به من مىبيند ، و به من مىگويد ، و به من حركت مىكند . اگر دعا كند اجابت مىكنم دعاى او را و اگر سؤال كند عطا مىكنم هر چه را خواهد . حاصل كه همه فعل او مع الله و با لله مىشود ، و اين رتبه نهايت رتبه مقربان است كه به مرتبه عيان فايض مىگردند ، و نمىتوان ادراك اين معنى كردن تا حاصل نشود .\r\nو در احاديث بسيار واقع شده است كه معرفة الله فطرى است چنان كه حق سبحانه و تعالى فرموده است كه * ( فِطْرَتَ الله الَّتِي فَطَرَ النَّاسَ عَلَيْها ) * « 1 » يعنى حق سبحانه و تعالى همه آدميان را بر فطرت اسلام آفريده است ، و همه را نور معرفت كرامت كرده نمىبينى كه نمىدانى كى خداوند خود را شناختى با آن كه جزم دارى كه خداوندى دارى ، گوييا از لوازم عطاى عقل است چنان كه عقل بتدريج كامل مىشود تا حين بلوغ ، و همچنين معرفت حق سبحانه و تعالى چون دلايل وجود خود را ظاهر ساخته است و اين يك معنى است از معانى\r\n« من عرف نفسه فقد عرف ربّه »\r\nيعنى همين كه آدمى خود را شناخت به عقل خداوند خود را البته مىشناسد .\r\nمعنى ديگر آن كه هم چنان كه آدمى علم بوجود خود به همرسانيد خواهد دانست كه البته او را موجدى است چه محال است كه خود به خود به همرسند و چه ظاهر است كه مادر و پدر در ايجاد اين كس دخل ندارند بسيار است كه فرزند مىخواهند ، و نمىشود و بسيار است كه نمىخواهند و مىشود ، و پسر مىخواهند دختر مىشود دختر مىخواهند پسر مىشود ، إلى غير ذلك مما لا يخفى .\r\nمعنى ديگر آنست كه هر كه تفكر كند در غرايب صنع و بدايع حكمت كه\r\n\r\n","description":"","footnote":"\r\n« 1 » آيه : 29 - سورة الروم .\r\n","page_name":" 115 ","page_number":127},
  {"content":"\r\nحق سبحانه و تعالى در خلق انسان فرموده و او را نمونه عالم كبير كرده است از مجردات و ماديات روح كه از عالم قدس است به اين بدن مربوط گردانيده ، و عقل كه از عالم جبروت است وزير او كرده ، و حواس باطن و حواس ظاهر را از خدمتكاران او گردانيده ، و او را قوت نطق كرامت كرده كه ما فى الضمير خود را ظاهر كند به عبارات فصيحه ، و قوت حافظه را خزينه دار او ساخته كه صد هزاران از علوم و حقايق را از جهة او حفظ نمايد و قوت متفكره را پيك او كرده كه هر چه خواهد از مجهولات به اندك زمانى از جهة او معلوم گرداند ، و همچنين ساير قوى و آلات كه او را كرامت نموده كه در مجلَّدات بسيار نمىگنجد و صد هزاران از علما كه فكرها كرده‌اند به عشر عشير آن نرسيده‌اند ، چنان كه باب حكمت ربّ العالمين فرموده است فيما نقل عنه .\r\nشعر\r\nدواؤك فيك و ما تشعر * وداؤك منك و ما تبصر\r\nوتحسب انّك جسم صغير * وفيك انطوى العالم الاكبر\r\nوأنت الكتاب المبين الَّذى * بأحرفه يظهر المضمر\r\nيعنى دواى دردهاى تو در تست و تو شعور ندارى و دردهاى تو همه از تست و تو نمىبينى ، و تو مىپندارى كه اين جسم خوردى ، و حال آن كه پنهانست در تو عالمى كه از همه عوالم الهى بزرگتر است كه آن روح و عقل است و توئى كتاب ظاهر كننده كه حق سبحانه و تعالى فرموده است كه * ( وَلا رَطْبٍ وَلا يابِسٍ إِلَّا فِي كِتابٍ مُبِينٍ ) * « 1 » يعنى هيچ تر و خشكى نيست يعنى مجرّد و مادّى يا جميع مكونات مگر آن كه همه در كتاب مبين هست ، پس حضرت فرمودند كه حرفهاى كتاب تو ظاهر مىسازد علم و قدرت و حكمت و\r\n\r\n","description":"","footnote":"\r\n« 1 » آيه 59 - انعام .\r\n","page_name":" 116 ","page_number":128},
  {"content":"\r\nاراده و ساير كمالات الهيّه را چون انسان را رتبه جامعيّت كرامت كرده است ، و حق سبحانه و تعالى فرموده است كه * ( سَنُرِيهِمْ آياتِنا فِي الْآفاقِ وَفِي أَنْفُسِهِمْ حَتَّى يَتَبَيَّنَ لَهُمْ أَنَّه الْحَقُّ ) * « 1 » يعنى به زودى مىنماييم به ايشان به اندك تفكَّرى دلايل ذات و صفات خود را در عالم آفاق و انفس ايشان تا بر ايشان ظاهر شود كه حق خداوند عالميانست و ما بقى همه باطل است\r\n* الا كُلُّ شَيءٍ ما خَلَا الله باطِلٌ *\r\nپس هر گاه خود را شناخت به اين عنوان خداوند خود را البته خواهد شناخت به صفات جمال و جلال .\r\nبيت\r\nنه فلك راست مسلَّم نه ملك را حاصل * آن چه در سر سويداى بنى آدم از اوست\r\nمعنى ديگر آن كه حق سبحانه و تعالى انسان را مظهر صفات كماليّه خود ساخته است از علم و قدرت و امثال آن و اگر اينها را نمىداشت نمىفهميد علم و قدرت و ساير كمالات الهى را چنان كه در خبر است كه حق سبحانه و تعالى به حضرت داود عليه السلام فرمود كه من گنجى بودم مخفى خلق را آفريدم تا شناخته شوم و چون ظاهر شد كه رتبهء انسانى رتبه ايست كه از همه رتبه ها حتى از رتبه ملائك بالاتر است بحسب قابليت و استعدادات عظيمه كه او را كرامت كرده‌اند تا به مرتبه مىرسد كه در آينه روح او جلوه گر مىشود صفات كماليه الهى كه به علمى كه از حق سبحانه و تعالى بر او فايز مىگردد اشيا را مىداند ، و به افاضه الهى سخن مىگويد كه به قدرت الهى كارفرما و مدبّر امور او مىگردد و هر گاه به اين رتبه رسيد و خود را شناخت بزرگى حق سبحانه و تعالى را خواهد شناخت با صفات كماليه جماليه و جلاليه و نعم ما قال .\r\n\r\n","description":"","footnote":"\r\n« 1 » آيه 53 - فصلت .\r\n","page_name":" 117 ","page_number":129},
  {"content":"\r\nبيت\r\nدر جستن جام جم جهان پيمودم * روزى ننشستم و شبى نغنودم\r\nز استاد چو وصف جام جم بشنودم * خود جام جهان نماى عالم بودم\r\nو آيات و احاديث در اين باب بسيار است .\r\nمعنى ديگر آن كه چون آدمى علم بوجود خود دارد و آدمى نفس ناطقه است نه اين بدن مع هذا نمىداند كه سياهست يا سفيد در بدنست يا بيرون بدن بزرگست يا كوچك بلكه به هيچ يك از اين صفات موصوف نيست چون مجرد است و تعلقى به اين بدن دارد مثل تعلَّق عاشق به معشوق پس وجود نفس معلوم او هست و حقيقت آن معلوم او نيست ، همچنين مىداند بالبديهه وجود واجب الوجود را و حقيقتش را دانستن محالست و بعبارة اخرى اگر تو نفس خود را توانى شناختن خداى خود را بشناس و نعم ما قال الحكيم الغزنوي :\r\nبيت\r\nبه خودش كس شناخت نتوانست * ذات او هم به دو توان دانست\r\nاى شده از نهاد خود عاجز * كى شناسى خداى را هر گز\r\nچون تو در نفس خود زبون باشى * عارف كردگار چون باشى\r\nداند اعمى كه مادرى دارد * ليك چون به وصف در نارد\r\nذات او را نبرد راه ادراك * عقل را جان و دل در آن ره چاك\r\nنه بزرگيش هست ز افزونى * ذات او برز چندى و چونى\r\nبا مكان آفرين مكان چه كند * آسمان گر بر آسمان چه كند\r\nعقل رهبر و ليك تا در او * فضل او مر تو را برد بر او\r\nعقل عقل است و جان جانست او * ز آن چه زان برتر است آنست او\r\nبا تقاضاى نفس و عقل و حواس * كى توان بود كردگار شناس ؟\r\nمعنى ديگر آن كه هر كه نفس خود را شناخت به مذلت ، خداوند خود را\r\n","description":"","footnote":"","page_name":" 118 ","page_number":130},
  {"content":"\r\nمىشناسد به عزت ، و هر كه خود را شناخت به فقر و احتياج خداوند خود را شناخت به غنى و عدم احتياج ، و هر كه خود را شناخت به فنا و عدم خداوند خود را شناخت به بقا و قدم ، و على هذا القياس از صفات متضاده و جميع اين معانى حق است و مىتواند بود كه همه مراد حضرت امير المؤمنين صلوات الله عليه باشد ، بلكه اگر كسى تفكر كند از اين معانى به معانى ديگر راه مىبرد چنان كه جمعى از طالبان معرفت الهى شبى از اين شكسته معنى اين حديث را استفسار نمودند تا قريب به سحر مذكور مىشد از معانى و بعضى شمرده بودند هفتاد معنى گفته بودم و الله تعالى يعلم .\r\nديگر در معرفت ضرور است كه بداند كه صفات ذاتيه الهى عين ذات مقدس او است چنان كه احاديث متواتره بر اين مضمون وارد شده است به اين معنى كه ذات غير صفات ايشانست و نفس ناطقه مخلوق عالم مىشود ، و آن چه ما بعلم مىدانيم حق سبحانه و تعالى بذات مىداند و ليكن لازم نيست كه بداند چگونه مىداند چون علم عين ذاتست و دانست ذات از محالاتست به اخبار متواتره و اتفاق عقلا ، همچنين صفاتى كه عين ذاتند دانستن آنها نيز از محالات است ، و مىبايد بداند كه علم الهى بجميع مكنونات قبل از وجود ايشان مثل علم اوست به اينها بعد از وجود ايشان و نه چنين است كه بر علم او چيزى بيفزايد بعد از وجود علم او احاطه كرده است همه اشياء موجوده و معدومه را و قدرت او نيز محيط است به همه اشياء و بداند كه حق سبحانه و تعالى سميع و بصير و مدركست و مستغنى كه مسموعات و مبصرات و مدركات همه نزد او ظاهر است ، و عالم است به همه اشياء ، و حيات الهى عبارت است از وجود و تعالى شأنه كه عين ذات او نيست بلكه ذات مقدس او محض وجود است ، و وجوب وجود او بمعنى تأكد وجود است نه معنى زايد بر آن .\r\nو اراده الهى بنا بر احاديث صحيحه كثيره عبارتست از تعلق قدرت الهى\r\n","description":"","footnote":"","page_name":" 119 ","page_number":131},
  {"content":"\r\nبه ايجاد اشياء و اين معنى از صفات ذات و نه به اين معنى است كه چيزى در نفس ذات حادث مىشود چنان كه در مخلوق مىباشد .\r\nو كلام الهى عبارتست از خلق حروف در هوا و غير آن از اجسام و مىبايد بداند كه حق سبحانه و تعالى جسم نيست و جسم چيزيست كه طول و عرض و عمق داشته باشد و هر جسمى خواه لطيف باشد مانند ملائكه و جن و هوا و خواه كثيف باشد مانند انسان و يا حيوانات و مكان و جهة و غير آن و هر چه محتاجى را ممكن است و با وجوب وجود منافات دارد .\r\nو همچنين عرض نيست و در دنيا ديدنى نيست به اين جهت چون اينها همه مستلزم احتياج است و محالست كه او را توان ديدن در دنيا و عقبى چون تا چيزى جسم كثيف نباشد در عقبى و دنيا ديده نمىشود و اينها همه مستلزم احتياج است و آن مستلزم امكان و بر اين مضامين احاديث متواتره وارد شده است با ادلَّه بسيار كه در اين كتاب خواهد بود خواهد شد إن شاء الله .\r\nو چون انبياء مؤيد به معجزات همه خبر دارند كه حق سبحانه و تعالى واحد بالذاتست و به هيچ وجه تعدّد و تكثر در ذات مقدس او نيست در دلالت وحدت كافى است .\r\nو در وصيت امير المؤمنين صلوات الله عليه وارد است كه اگر خداى ديگر مىبود هر آينه كتاب و پيغمبرى مىفرستاد چون لطف بر حق سبحانه و تعالى واجبست و بعثت انبياء و ارسال رسل لطف است پس عدم اينها دلالت بر عدم وجود بلكه عدم امكان وجود شريك مىكند و براهين بسيار بر هر يك از اين مطالب هست كه محتاجست به مقدمات بسيار بر اينها اكتفا نموده شد .\r\nو مىبايد كه اعتقاد بوجود انبياء داشته باشد مجملا همچنين به كتابهاى ايشان مجملا كه حق سبحانه و تعالى بر بسيارى از انبيا كتابها فرستاده است خصوصا حضرت سيد المرسلين صلَّى الله عليه و آله ، و واجبست كه بداند\r\n","description":"","footnote":"","page_name":" 120 ","page_number":132},
  {"content":"\r\nپيغمبرى آن حضرت را و آن كه معصوم است از صغاير و كباير و سهو و نسيان و آن كه آن حضرت خاتم پيغمبرانست چون آن حضرت دعوى نبوّت فرمود و بر طبق دعوى خود معجزات بسيار نموده از آن چه در احاديث مذكور است از هزار متجاوز است و بهترين آن معجزات قرانست كه جميع فصحاء عرب عاجز شدند از آن كه سوره در برابر آن بياورند همگى جنگ را معارضه اختيار نمودند با آن كه هر يك در اتيان به خطب يد طولى داشتند ، و\r\nوجوه اعجاز قرآن بسيار است :\r\nاول : فصاحت الفاظش\r\nبا آن كه خطب حضرت امير المؤمنين صلوات الله عليه در مرتبه ايست كه جميع فصحاى عرب و بلغاى عجم معترفند كه بشر مثل آن نمىتواند ادا نمود اگر آيه از قرآن مجيد در آنجا بوده باشد مانند ياقوتيست كه بر لوح طلايى سوار كرده باشند .\r\nدويم : قوانين\r\nاسلوبش كه بر وجهى است كه جميع فصحاء از آن در عجباند نه پيش از آن حضرت و نه بعد از او كسى را دست نداد شبيه آن .\r\nسيم : اخبار از مغيباتش از اخبار انبيا و سلف ،\r\nبا آن كه اكثر اهل كتاب اخبار گذشتگان از آن حضرت مىپرسيدند جواب ايشان بر وجهى مىداد كه در كتب الهيه بود و سبب اسلام ايشان مىشد با آن كه در نزد عالمى تردد نكرده بود و درسى نخوانده بود .\r\nچهارم : اخبار از مغيبات آينده اش\r\nمثل سوره انَّا اعْطَيْناكَ الْكَوْثَرَ كه نازل شد از جهة آن كه آن حضرت را كفار قريش ابتر مىگفتند به سبب آن كه فرزندان ذكور حضرت فوت شدند و در كتب انبياء سابق بود كه اولاد او بسيار خواهند بود و حضرت از گفته ايشان غمگين شد حق سبحانه و تعالى بشارت فرمود به كثرت اولاد ، و اتباع ، و ملك و علماء امّت ، و فرمود كه * ( إِنَّ شانِئَكَ هُوَ الأَبْتَرُ ) * يعنى دشمنان تو ابتر و بىنسل خواهند بود ، و چنان شد كه عالم از\r\n","description":"","footnote":"","page_name":" 121 ","page_number":133},
  {"content":"\r\nفرزندان آن حضرت پر شد با آن كه بىنهايت از ايشان شهيد كردند و اثرى از بنى اميه و بنى عبّاس و بنى ابى جهل و بنى ابى يوسف و بنى مروان نمانده . ملك آن حضرت مشرق و مغرب را احاطه نمود و علماء امت آن حضرت از ائمه معصومين و اولاد و اتباع ايشان بىنهايت شده اخبارى كه از مغيباتى كه در قرآنست از آن چه عقول خلايق به آن مىرسد بسيار است و آن چه ائمه معصومين از قرآن به وقوع آن خبر دادند و واقع شد و خواه شد بىشمار از آن جمله حكايت فتح مكه و ساير فتوح كه سوره فتح مشتملست بر آن ، و غلبه روم كه در سوره روم است ، و كشف اسرار منافقان كه در بسيارى از سوره ها است ، و اخبار از آن كه دين آن حضرت بر همه اديان غالب خواهد شد و ساير خبرهايى كه در اين مقام گنجايش آن ندارد ، و إن شاء الله در تفسير قرآن بيان خواهد شد و بسيارى را مفسران ذكر كرده‌اند .\r\nپنجم : اشتمال قرآنست بر علوم اولين و آخرين\r\nو با آن كه زياده از صد هزار تفسير نوشته‌اند و هر كدام به قدر قابليت خود از آن حقايق يافته‌اند صد هزار يك آن را نيافته‌اند و آن چه بر اين حقير واقع شد اين بود كه در اوايل طلب علوم مشغول كتب تفسير بودم و مجمع البيان و كشاف و تفسير قاضى با بسيارى از تفاسير در نظر بود و مطالعه مىكردم با رياضات شاقه و مىخواستم كه از حقايق قرانى بهره بيابم در آن اثناى شبى سنهء دست داد حضرت سيّد المرسلين را در واقعه ديدم كه نشسته است تنها و بنده در خدمت اويم بخاطر رسيد كه خوب تفكَّر نما در كمالات آن حضرت هر چند ملاحظه بيشتر مىنمودم انوار آن حضرت در ترقى بود به مرتبه كه عالم را فرو گرفت و من از دهشت آن واقعه بيدار شدم بخاطر رسيد كه چون در اخبار وارد شده است كه\r\n« كان خلقه القرآن »\r\nبايد تفكر در معانى قرآن كنم ، شروع نمودم در تدبر آيه كه به آن رسيده بودم شروع شد در كشف حقايق آن آيه و هر چند تفكر\r\n","description":"","footnote":"","page_name":" 122 ","page_number":134},
  {"content":"\r\nمىنمودم بيشتر ظاهر مىشد تا آن كه علوم لا تحصى و لا تعد به يك بار ريخت ، كه اگر مدت عمر شرح شمهء از آن كنم نتوانم ، و همچنين هر آيه را كه ملاحظه مىنمودم فايض مىشد علوم بسيار ، و به عزت حق سبحانه و تعالى قسم كه اغراق نكرده‌ام ، مجملا از اين جهة اعجاز قرآن اوضح من الشّمس است با آن كه آن حضرت امّى بود ، و همين اعجاز كافى است كه حضرت امير المؤمنين و ساير ائمه معصومين نزد كسى تعلم ننمودند به غير از آن حضرت و علوم ايشان را حصر نمىتوان نمود و همه را واضح مىساختند از قرآن .\r\nو اخبار متواتره وارد است در آن كه قرآن مشتمل است بر علوم اولين و آخرين و علم آن نزد ائمه اهل بيت بود ، و سنيان نيز در اين خلافى ندارند مگر خوارج عليهم اللَّعنه ، اگر چه خوارج نيز آن حضرت را اعلم مىدانستند .\r\nششم : اشتمال قرآنست بر شريعت مقدسه\r\nحضرت سيّد المرسلين صلَّى الله عليه و آله كه اگر عالم بان عمل نمايند هر آينه احوال ايشان منتظم باشد ، و الحق اين اقوى معجزات است نزد عقلاى منصفين و هر كه تدبر نمايد در هر حكمى از احكام شرعى عقل حكم مىكند كه چنين مىبايد و إن شاء الله پاره از آن مذكور خواهد شد .\r\nهفتم : خواص سور و آيات قرانى است\r\nاز آن جمله آية الكرسى تنها معجزه است از جهة محافظت نفس و مال و عرض و دين قطع نظر از اشتمال او بر معارف الهيه ، و همچنين سوره حمد و به وحدانيت الهى كه بسيار بيمارى را كه اطبّا همگى عاجز شده بودند و محتضر بودند هفتاد مرتبه حمد خوانده‌ام و شفا يافته‌اند ، اين معنى بر اكثر اهل اصفهان ظاهر است ، و همچنين آيات ديگر بواسطه مطالب ديگر . بلكه اعتقاد بنده اينست كه هر آيه از قرآن معجز است بوجوه بسيار .\r\nهشتم : آن كه هر چند بيشتر خوانند رغبت به آن بيشتر مىشود\r\nو ايمان مؤمنان\r\n","description":"","footnote":"","page_name":" 123 ","page_number":135},
  {"content":"\r\nدر زيادتى مىشود و علم علماء در وفور بخلاف ساير كتب كه اگر دو بار بخوانند ملال حاصل مىشود ، و وجوه اعجاز قرآن بسيار است نزد اهل ايمان و از جمله ساير معجزات آن حضرت كه از هزار متجاوز است شق قمر است كه در قرآن متواتر هست ، و اگر نمىبود لا اقل كفارى كه مسلمان شدند به شك مىافتادند و اقلا نقل مىكردند منافقان كه غلط است با آن كه نقل كرده‌اند شكوك عمر بن الخطاب را كه در جنگ حديبيّه با حضرت سيد المرسلين صلَّى الله عليه و آله در مجادله آمد كه تو گفتى * ( لَتَدْخُلُنَّ الْمَسْجِدَ الْحَرامَ إِنْ شاءَ الله آمِنِينَ مُحَلِّقِينَ رُؤُسَكُمْ وَمُقَصِّرِينَ ) * « 1 » يعنى البته داخل خواهيد شد در مسجد الحرام اگر خدا خواهد ايمن از دشمنان سرها تراشيده و تقصير مو و ناخن كرده و چون صلح نمودند كه برگردند ، و سال ديگر كفار مكَّه را خالى كنند و حضرت با اصحاب داخل شده سه روز در مكه باشند عمر برخاست كه من شك در نبوت تو نداشتم و الحال صاحب شك شدم تو گفتى كه ما داخل خواهيم شد و نشديم حضرت فرمودند : كه من نگفتم كه امسال داخل خواهيد شد گفتم كه داخل خواهيد شد إن شاء الله ، سال ديگر داخل خواهيد شد ، و نزد ابو بكر رفت و همين سخن را گفت و همين جواب شنيد اگر شق قمر نمىبود اقلا عمر مىگفت كه غلط است .\r\nديگر خبر دادن حضرت امير المؤمنين را كه عن قريب قتال خواهى كرد با ناكسان كه با تو بيعت كنند و بيعت خود را بر هم زنند و با جايران و مارقين و اين خبر در كتب عامه و خاصه متواتر است ، و آن حضرت كه از قتال مارقين كه خوارج نهروان بودند برگشتند شهيد شدند .\r\nو ديگر خبر شهادت حضرت امير المؤمنين را كه در شب نوزدهم ماه\r\n\r\n","description":"","footnote":"\r\n« 1 » آيه 27 - الفتح .\r\n","page_name":" 124 ","page_number":136},
  {"content":"\r\nرمضان چهلم از هجرت من واقع خواهد شد ، و هميشه حضرت مىفرمودند و همين خبر را همه از آن حضرت روايت نموده‌اند به تواتر و همچنين خبر شهادت امام حسين و خبر صلح حضرت امام حسن ، و خبر ملاقات جابر انصارى حضرت امام محمد باقر عليه السّلام را ، و خبر شهادت حضرت امام رضا صلوات الله عليه در خراسان و دفن آن حضرت در آنجا ، و خبر امامت ائمه اثنى عشر . و خبر پادشاهى بنى اميّه هزار ماه در سوره انَّا انزَلناه ، و خبر امارت فرزندان عباس ، و شهادت ائمه بر دست ايشان كه همه اينها متواتر است ، و ديگر اخبار كه إن شاء الله در اين كتاب مذكور خواهد شد .\r\nديگر مرده زنده كردن حضرت ، و به طعام قليل خلق كثير را اطعام نمودن و اين معنى بسيار واقع شد ، ديگر نالهء ستون حنّانه . ديگر سخن گفتن سنگ و ريگ و شهادت دادن بر نبوت آن حضرت و اين نيز بسيار واقع شد ، ديگر آب از ميان انگشتان آن حضرت در آمدن و هفت صد كس با شتران ايشان سيراب شدن ، ديگر بزغاله زهر آلوده به سخن در آمدن ديگر سوسمار به سخن در آمدن و شهادت بر نبوت آن حضرت دادن و ساير معجزات كه اينجا گنجايش ذكر آنها ندارد .\r\nو ديگر معجزات حضرات ائمه معصومين صلوات الله عليهم هر يك از حد حصر بيرونست هم چنان كه دليل امامت ايشانست دليل نبوّت سيد المرسلين نيز هست .\r\nديگر كرامات اولياء هر يك از صد هزاران هزار ولىّ كه در اعصار و امصار بوده‌اند و كراماتى كه در اين عصر بر بسيارى از مردم ظاهر شد همه دليل حقّيت مذهب آن حضرت است ، و چون اين مقام گنجايش بيش از اين نداشت بر اين اختصار شد .\r\nديگر أيّها الاخ في الله بر تو باد به ملاحظه حق هر كه باشد ، و زنهار كه نظر نكنى به كثرت كه كثرت كفار بيش از مسلمانانست و كثرت مخالفان بيشتر از\r\n","description":"","footnote":"","page_name":" 125 ","page_number":137},
  {"content":"\r\nشيعيان است و فسّاق بيشتر از صلحايند و جهال اكثر از علمااند ، و علماء باطل بيش از علماء حقند و در قرآن مجيد حق سبحانه و تعالى در بسيار جا مدح قلت فرموده است ، و در بسيار آيه مذمت كثرت ، و چون بسيار از علماء اشتباهات كرده‌اند و در روضة المتقين حقرا بيان كرده‌ام بر وجهى كه دفع شبهات شده است و نام كسى را نبرده‌ام كه مبادا غيبت باشد و اميدوارم كه همه بر اجتهادات و سعيها كه از جهت رضاى الهى نموده‌اند مثاب بوده باشند و چون در اين شرح حسب الامر الاعلى فرموده‌اند كه مذاهب علما را نقل كنم و بعد از آن آن چه بخاطر اين ضعيف رسيده باشد بيان نمايم علاجى ندارم و لا بد بذكر آنها خواهم نمود و اشاره به اغلاط خواهم كرد استدعا از اخوان مؤمنين آنست كه بر اين بنده مؤاخذه ننمايند ، و هفوات اين شكسته را به نظر شفقت اصلاح فرمايند . « فليس المعصوم الَّا من عصمه الله تعالى من أنبيائه و أوصيائه و ما توفيقى الَّا با لله و هو حسبي و نعم الوكيل و نعم المولى و نعم النّصير »\r\n.\r\n","description":"","footnote":"","page_name":" 126 ","page_number":138},
  {"content":"\r\nدر شروع بشرح كتاب من لا يحضره الفقيه\r\nكه از مصنفات سعيد شيخ فقيه ابو جعفر محمد بن علىّ بن الحسين بن موسى بن بابويه قمى رحمة الله عليهم اجمعين است .\r\nبسم الله الرّحمن الرّحيم يعنى استعانت يا تبرك مىجويم در افتتاح كتاب يا در تاليف آن باسم واجب الوجود بالذاتى كه مستجمع جميع كمالاتست و بخشاينده است در دنيا و عقبى به نعماى ظاهره بر همه عالميان از مؤمنان و كافران ، و مهربانست بر مؤمنان در دنيا به توفيقات و هدايات و در آخرت به ادخال ايشان در بهشت در اعلى درجات .\r\nبدان كه حق سبحانه و تعالى چون كتاب خود را مفتتح به بسم الله نمود ارشاد نموده است ايشان را كه در ابتداء كتب خود بلكه جميع افعال خود افتتاح به آن نمايند .\r\nو در خبر مشهور از حضرت سيد المرسلين صلَّى الله عليه و آله وارد شده است كه هر امرى كه اهتمامى ايشان او باشد و در آن امر ابتدا به بسم الله يا\r\n","description":"","footnote":"","page_name":" 127 ","page_number":139},
  {"content":"\r\nباسم الله نكنند آن امر عاقبت ندارد و به اتمام نمىرسد .\r\nو از حضرت امام جعفر صادق صلوات الله عليه منقول است كه ترك مكن بسم الله الرّحمن الرّحيم را و اگر چه بعد از آن شعرى باشد يعنى در نوشتن يا اعمّ از نوشتن و خواندن يا در همه كارها حتى در خواندن شعر كه مذموم است .\r\nو از آن حضرت منقولست كه اين آيه اعظم آيات قرآنست .\r\nو از حضرت سيّد المرسلين صلَّى الله عليه و آله منقول است كه چون بنده بگويد « بسم الله الرّحمن الرّحيم »\r\nدر اول كارش خداوند عالميان مىفرمايد كه بنده من ابتدا به نام من كرد بر من لازم است كه تمام كنم كارهاى او را و مبارك گردانم جميع احوال او را .\r\nو از حضرت امام ابى الحسن على بن موسى الرضا صلوات الله عليهما روايت است كه « بسم الله الرّحمن الرّحيم »\r\nاقربست باسم اعظم الهى از سياهى چشم به سفيدى آن و آن كه صريح نفرمودند كه اسم اعظم هست يا نيست حق سبحانه و تعالى را حكمتى است كه همه كس نداند مگر مقربان او مبادا جمعى به اندك آزردگى كه از شخصى به همرسانند باسم اعظم آن شخص را هلاك كنند ، و گاه باشد كه ندانستن سبب اين باشد كه از همه اسماء منتفع گردند چنان كه شب قدر و ساعت استجابت دعا و اولياء الله مخفيند و الله تعالى يعلم .\r\nو از حضرت سيّد المرسلين صلَّى الله عليه و آله منقولست كه چون معلم به كودك مىگويد بگو « بسم الله الرّحمن الرّحيم »\r\nخداوند عالميان براتى مىنويسد از جهة كودك ، و براتى مىنويسد از جهة پدر و مادر او و براتى از جهة معلم او كه همه را از آتش دوزخ آزاد نمودم .\r\nو در احاديث صحيحه از حضرات سيّد المرسلين و ائمه طاهرين سلام الله عليهم وارد شده كه فرمودند در تفسير « بسم الله الرّحمن الرّحيم »\r\nكه باء :\r\n","description":"","footnote":"","page_name":" 128 ","page_number":140},
  {"content":"\r\nبهاء و حسن ذاتى الهى است ، و سين : سنا و رفعت الهيست ، و ميم : ملك و پادشاهى الهى است ، و الله : يعنى خداوند و آفريده گار هر چيزى ، و رحمن : يعنى بخشاينده بر جميع خلايق ، و رحيم : يعنى بخشاينده بر مؤمنان و بس .\r\nو در روايتى وارد شده است كه ميم : مجد و عظمت الهى است .\r\nو در حديث كالصحيح است كه از حضرت امام على بن موسى الرضا صلوات الله عليها پرسيدند كه بسم الله\r\nچه معنى دارد حضرت فرمودند كه معنيش آنست كه داغ بندگى بر جبين روح خود مىگذارم از جهة حق سبحانه و تعالى كه تا زنده باشم بنده باشم و بندگى كنم .\r\nو در حديث كالصحيح از حضرت امام جعفر صادق صلوات الله عليه روايتست كه از آن حضرت پرسيدند از « بسم الله الرّحمن الرّحيم »\r\nحضرت فرمودند كه باء : بها و خوبيهاى الهى است ، و سين : سنا و بلند مرتبگى الهى است ، و ميم : ملك و سلطنت الهى است ، و الف الله : آلاء و نعماء الهى است و لام آن لازم و واجب گردانيدنست بر خلايق كه ائمه معصومين را دوست دارند و ايشان را امام خود دانند ، و هاء : هوان و خواريست بر مخالفان محمّد و آل محمّد را صلوات الله عليهم اجمعين ، و رحمن : بخشنده است بر جميع عالميان .\r\nو رحيم : بخشنده است بر مؤمنان و بس .\r\nو در حديث كالصحيح منقولست كه شخصى از مجلس حضرت امير المؤمنين صلوات الله عليه برخاست و گفت يا امير المؤمنين خبر ده مرا از معنى « بسم الله الرّحمن الرّحيم »\r\nپس حضرت فرمودند كه الله : أعظم اسماء الهى است و آن اسمى است كه غير حق سبحانه و تعالى را به آن اسم نمىتوان خواندن و كسى نيز خود را به اين نام مسمى نكرده است ، آن شخص گفت كه الله چه معنى دارد ؟ حضرت فرمودند كه معنى آن اين است كه در همه حوائج و شدايد پناه به او مىبرد مخلوقى كه وقتى اميد او از جميع خلايق بريده شود و\r\n","description":"","footnote":"","page_name":" 129 ","page_number":141},
  {"content":"\r\nو سيلهاى او از غير حق سبحانه و تعالى گسسته شود پس گوييا حق سبحانه و تعالى مىفرمايد كه چون ابتدا كنيد بهر كارى از صغير و عظيم بگوئيد « بسم الله الرّحمن الرّحيم »\r\nيعنى استعانت مىجويم و يارى مىخواهم در اين كار و همه كارها از خداوندگارى كه سزاوار نيست بندگى كردن غير او را آن خداوندى كه فريادرس بىچارگان است هر گاه به او استغاثه نمايند ، و اجابت كننده داعيان است هر وقت كه او را بخوانند . رحمانى است كه روزى خود را مبسوط گردانيده بر ما بندگان ، رحيم است بر ما در دين ما و دنياى ما و آخرت ما خداوندا سبك و آسان گردان تحمل اين بار را بر ما كه سهولت به جا آوريم ، و باز رحمت كرده است بر ما به آن كه ما را جدا ساخته است از دشمنان او .\r\nپس حضرت فرمود كه حضرت رسول خدا صلَّى الله و آله فرمود كه هر كه را مهمى پيش آيد و بگويد « بسم الله الرّحمن الرّحيم »\r\nاز روى اخلاص و حضور قلب البته حق سبحانه و تعالى حاجت او را در دنيا برمىآورد و يا ذخيره مىگرداند مطلوب او را نزد خود تا در روز قيامت به او رساند ، و آن چه نزد حق سبحانه و تعالى مىماند بهتر و باقىتر است از جهة مؤمنان از آن چه در دنيا به ايشان مىرسد و اخبار بسيار در فضيلت « بسم الله الرّحمن الرّحيم »\r\nوارد شده است و همچنين در معانى و حقايق آن .\r\nو علماء و در باى بسم الله\r\nدو احتمال داده‌اند يكى آن كه باء بمعنى ملابسه و مقارنه باشد و در اين صورت معنى آن آنست كه از روى ميمنت و تبرك : ابتدا مىكنم به نام الهى كه كارى كه مقرون به نام او نباشد آن كار مبارك نيست .\r\nو دويم آن كه بمعنى استعانت باشد كه تا بنده بداند كه هيچ عملى از اعمال خير يا مطلقا بىاستعانت باسم الهى از بنده صادر نمىشود يا عاقبت ندارد .\r\nو احاديث از ائمه معصومين صلوات الله عليهم بر اين معنى وارد شده است و بناى اين دو معنى بر مسأله خلق اعمال است چون معتزله را گمان آنست\r\n","description":"","footnote":"","page_name":" 130 ","page_number":142},
  {"content":"\r\nكه بنده در به اعمال خود مستقل است معنى اول را اختيار كرده‌اند و اشاعره چون افعال را از حق سبحانه و تعالى مىدانند معنى ثانى را اختيار نمودند و چون شيعه را اعتقاد آنست كه هر دو مذهب باطل است بلكه فعل از بنده است و بىتوفيق الهى از بنده صادر نمىشود معنى ثانى بمذهب ايشان انسب است .\r\nو ديگر خلافست كه مراد از اسم الله لفظ الله ، يا مطلق اسماء الهى است يا معنى كه ذات الهى باشد اكثر اخبار دلالت بر آن دارد كه بنده استعانت بذات الهى مىجويد در بسمله و بعضى دلالت بر لفظ دارد با آن كه الفاظ اسماء نيز تأثيرات دارند بلكه حروف اسماء نيز مؤثّرند چنان كه گذشت كه باء : بها و حسن الهى است ، و سين : سنا و رفعت الهى است ، و اخبار ديگر وارد شده است كه هر يك از حروف تهجّى معنى دارد .\r\nو از آن جمله در حديث كالصحيح از حضرت امير المؤمنين صلوات الله عليه وارد شده است كه شخصى از حضرت سيد المرسلين صلَّى الله عليه و آله سؤال كرد از تفسير ابجد ، پس حضرت فرمود : كه ياد گيريد تفسير ابجد را كه در آن معانى عجيبه هست واى بر عالمى كه تفسير آن را نداند ، پس گفتند كه يا رسول الله چه معنى دارد پس حضرت فرمودند كه الف : آلاء و نعماء الهى است و حرفى از اسماء الهى است و باء : بهجت و كمالات الهى است ، و جيم : جنت الهى است و جمال و جلال الهى است و جمال صفات ثبوتيه و جلال : صفات سلبيه است كه گذشت ، و دال : دين الهى است ، و اما هوّز پس هاء : هاى هاويه جهنم است كه درك الاسفل است و جاى منافقانست پس واى بر كسى كه در هاويه افتد .\r\nو اما واو : پس ويل است اهل جهنم را يعنى واى بر ايشان ، يا چاهى است عميق كه قعرش هزار ساله را هست . و اما زاء : پس آن زاويه و گوشه ايست در جهنّم پناه به خدا از شر آن زاويه ، و اما حاء حطى : پس آن حطوط و افتادن\r\n","description":"","footnote":"","page_name":" 131 ","page_number":143},
  {"content":"\r\nگناهانست از استغفار كنندگان در شب قدر ، و آمدن جبرئيل است با فرشتگان در شب قدر تا طلوع صبح . و اما طاء : پس طوبى است و آن نام درختى است در بهشت و مانند آفتاب در خانه شيعيان شاخها كشيده است ، و در هر شاخى از آن ميوها و نعمتها هست كه نه چشمها ديده و نه گوشها شنيده و نه در خاطر كسى خطور كرده باشد امثال آن نعمتها و آن درخت را حق سبحانه و تعالى بيد قدرت خود آفريده است و آن را جانى داده است كه مىشناسد شيعيان و مراتب ايشان را ، و بهشتيان كه در خلوت خانهاى خود نشسته باشند آن را از بيرون بينند كه شاخهاى آن آويخته است و هر قسم زينتى از پوششها و زرينه آلات كه خواهند ، و هر قسم ميوه كه خواهند از آن درخت چينند و اين درخت ثمره شجره محبت اهل بيت است سلام الله عليهم پس طوبى از ايشانست و حسن مآب كه مرجع نيكوست مخصوص شيعيان ايشان است .\r\nو اما ياء : پس اشاره بيد قدرت و تسلط الهى است بر خلايق ، كه حضرت فرمودند كه حاشا كه حق سبحانه و تعالى دست داشته باشد چنان كه بعضى از كفار او را جسم مىدانند ، بلكه يد او عبارتست از قدرت او يا نعمت او كه فايض است بر خلايق .\r\nو امّا كلمن : پس كاف عبارتست از كلام الهى كه آن چه فرموده است تبديل نمىتوان كرد آن را به غير آن . و پناهى به غير از خداوند تعالى نيست .\r\nو اما لام : پس عبارتست از الهام و نزول اهل بهشت بر يكديگر از جهة زيارت و تحيت و سلام و ملامت كردن اهل جهنّم است يكديگر را در ميان خود .\r\nو امّا ميم : پس عبارتست كه از ملك و پادشاهى الهى كه آن را زوال نيست و دوامى ملك او فنا راه ندارد .\r\nو اما نون : پس آنست كه حق سبحانه و تعالى فرموده است كه * ( ن وَالْقَلَمِ وَما\r\n","description":"","footnote":"","page_name":" 132 ","page_number":144},
  {"content":"\r\nيَسْطُرُونَ ) * پس قلم قلمى است از نور و نون دواتى است از نور و مركب آن نيز از نور است كه در لوح محفوظ نوشته مىشود و ملائكه مقرّبان بران گواهند و شهادت الهى كافى است و ليكن بواسطه اتمام حجة بر معاندان ملائكه را گواه گردانيده است .\r\nو اما صاد سعفص : پس عبارتست از صاعى به صاعى يعنى يكمن به يك من يعنى هر چه مىكنى از خير و شر همان را جزاى تو خواهند داد ، و حق سبحانه و تعالى ظلم بر بندگان نمىخواهد .\r\nاما قرشت : يعنى حق سبحانه و تعالى همه را مىميراند و در روز قيامت محشور مىگرداند و در ميان ايشان به عدالت حكم خواهد فرمود .\r\nو از حضرت امام محمد باقر صلوات الله عليه مرويست كه چون حضرت عيسى متولد شد هر روز آن مقدار ترقى مىفرمود كه ديگران در دو ماه ترقّى نمايند تا آن كه هفت ماهه شد حضرت مريم او را به نزد معلَّم برد و چون در برابر معلم نشست معلم گفت كه بگو « بسم الله الرّحمن الرّحيم » حضرت گفتند پس معلم گفت كه بگو ابجد پس عيسى سر بالا كرد و گفت مىدانى كه ابجد چه معنى دارد معلَّم خواست كه او را بزند به معلَّم گفت كه مرا چه مىزنى اگر مىدانى بگو و اگر نه از من بپرس تا تفسيرش را بيان كنم معلم گفت بيان كن پس حضرت عيسى عليه السّلام فرمودند كه : الف : الاء و نعماى الهى است ، و باء :\r\nبهجت و حسن ذاتى الهى است ، و جيم : جمال و صفات كماليه الهى است . و دال : دين الهى است . هوز : هاء هول جهنم است ، واو : ويل است از جهة اهل دوزخ ، زاء : زفير و فرياد اهل جهنم است ، حطى : انداختن گناهانست از توبه كاران ، كلمن : كلام الهى است كه مبدل نمىشود ، سعفص : جزاست كه هر چه مىكنى همان را جزا مىدهند از خير و شر ، قرشت : خلايق را مىميراند و حشر مىفرمايد در قيامت معلَّم به مريم گفت كه دست پسر ترا بگير و به بر كه احتياج\r\n","description":"","footnote":"","page_name":" 133 ","page_number":145},
  {"content":"\r\nبه معلم ندارد و چنين بود حكايت حضرت صاحب الامر بلكه جميع ائمه صلوات الله عليهم در حال صغر .\r\nو در حديث معتبر از بهترين جوانان اهل بهشت جميعا حضرت امام حسين صلوات الله عليه منقول است كه يهودى به نزد حضرت رسول الله صلَّى الله عليه و آله آمد و حضرت امير المؤمنين صلوات الله عليه حاضر بودند يهودى پرسيد كه چه فايده است در حروف هجا ؟ پس حضرت رسول خدا صلَّى الله عليه و آله به امير المؤمنين صلوات الله عليه فرمود كه يا على جواب او را بده و حضرت دعا فرمود كه خداوندا على را توفيق كرامت فرما كه جواب دهد و درست جواب دهد ، پس حضرت امير المؤمنين صلوات الله عليه فرمودند كه هر حرفى از حروف هجا اسمى است از اسماء حق سبحانه و تعالى پس الف * ( الله لا إِله إِلَّا هُوَ الْحَيُّ الْقَيُّومُ ) * است يعنى خداوند عالميان خداوندى است كه به غير از او خداوندى نيست ، زنده ايست كه هميشه بوده است و هست و خواهد بود ، قيّومى است كه واجب الوجود بالذاتست و قوام و وجود و ثبات خلايق به اوست .\r\nاما باء : يعنى باقيست بعد از فناى خلايق و أما تاء : پس توّاب است يعنى توفيق دهنده توبه و قبول كننده توبه تائبان است . و اما ثاء : پس ثابت است و قايم بذات خود و ثابت دارندهء مؤمنان است بقول ثابت ايمان در حيات و ممات ايشان .\r\nو اما جيم : يعنى جل ثناؤه يعنى ثناى او از آن اعظم است كه خلق توانند گفت ، و تقدست اسماؤه ، و اسماء او از آن اقدس است كه كسى به كنه او تواند رسيد ، يا شباهتى باشد اسامى او را با اسامى مخلوقات هر چند بحسب لفظ بر غير او اطلاق كنند .\r\nو اما حاء : پس اشاره است به حقيقت و ثبات و دوام الهى و اشاره است باسم حىّ كه زنده است بذات و باسم حليم كه بردبار است از بندگان و زود\r\n","description":"","footnote":"","page_name":" 134 ","page_number":146},
  {"content":"\r\nايشان را نمىگيرد بر گناهان ايشان .\r\nو اما خاء : پس عالم است به آن چه بندگان مىكنند آن را .\r\nو اما دال : پس ديان دين است : يعنى دين حقرا او قرار داده است ، يا ثواب دهنده است نيكوكاران متدين را ، يا جزا دهنده است بندگان را بر خير و شر ايشان .\r\nو اما ذال : پس اشاره است به ذو الجلال و الاكرام يعنى او راست جلال و عظمت و از اوست اكرام و انعام نه از غير او و جمعى گفته‌اند كه جلال صفات تنزيهيه و سلبيه است و اكرام صفات ثبوتيه ذاتيه كه عين ذاتست .\r\nو اما راء : پس رؤف و مهربانست با بندگان . و اما زاى : فزين المعبودين است يعنى كسانى را كه بندگى مىكنند ايشان را نيست نسبتى بجناب اقدس او و نسبتى نيست او را به ايشان من حيث الذات و الصّفات الجماليه و الجلاليه ، يا آن كه چيزهائى را كه مىپرستند به گمان باطل آن كه خداست مىپرستند و اگر نه چه احتمال داشت كه كسى غير حق سبحانه و تعالى را بپرستد هر چند در آن پرستيدن كافرند چون بزرگى خدا را ندانسته‌اند .\r\nو اما سين : پس اشاره است به آن كه سميع است و بصير ، عالم است به آن چه بندگان مىگويند و دانا است به آن كه مىكنند ، يا سميع است و اجابت كننده دعوات داعيانست و بصير است كه اگر نخوانند او را و نطلبند باز بحسب استعدادات و قابليات و استحقاقات هر چه بايد مىدهد .\r\nو اما شين : پس شاكر است بندگان مؤمن خود را به آن كه ثوابهاى عظيم مىدهد يا ايشان را در ملأ اعلى به خوبى ياد مىكند يا جزاى شكر شاكران را به ايشان بر وجه اتم و اكمل كرامت مىفرمايد .\r\nو اما صاد : پس صادقست در وعدهائى كه به مطيعان كرده است و فوق آن را مىدهد و وعيدى كه به كافران كرده است از عذاب ابدى خلاف آن نخواهد\r\n","description":"","footnote":"","page_name":" 135 ","page_number":147},
  {"content":"\r\nفرمود .\r\nو اما ضاد : پس اشاره است بضارّ نافع يعنى ضررهايى كه بخلق مىرساند همه نفع است يا ضرر و نفع مىرساند بحسب حكمت و مصلحت .\r\nو اما طاء : پس عبارتست از طاهر مطهر يعنى پاك است از هر چه لايق ذات مقدس او نيست و پاك كننده مؤمنان است از صفات رذيله و اعمال قبيحه به توبه و تفضل و پاك كننده كافرانست از لوث شرك و كفر به توفيق ايمان و اسلام .\r\nو اما ظاء : پس ظاهر مظهر است يعنى وجود او ظاهر است به آيات غير متناهى و هر ذره از ذرات وجود را دليل هستى و علم و قدرت و حيات و ارادت و رحمت وجود و كرم خود گردانيده است و ظاهر گردانيده است اشياء را و از كتم عدم به دايرهء وجود در آورده است تا دلالت كنند بر وجود او و صفات او يا تسبيح و تحميد و عبادت او كنند چنان كه فرموده است كه * ( وَإِنْ مِنْ شَيْءٍ إِلَّا يُسَبِّحُ بِحَمْدِه وَلكِنْ لا تَفْقَهُونَ تَسْبِيحَهُمْ ) * « 1 » يعنى نيست چيزى مگر آن كه به تسبيح و تحميد الهى مشغول است و ليكن شما نمىفهميد ايشان را .\r\nو اما عين : يعنى عالم است به افعال و احوال بندگانش .\r\nو اما غين : پس او غياث و فريادرس محتاجان و بىچاره گانست از همه خلايق و هر كه استغاثه كند به درگاه او خواه مؤمن و خواه كافر به فرياد ايشان مىرسد .\r\nو اما فاء : پس فالق و شكافنده دانه ها و تخمهاست كه از آنها مىرويانند نباتات و اشجار را .\r\nو اما قاف : پس قادر است بر همه ممكنات و همه خلايق .\r\n\r\n","description":"","footnote":"\r\n« 1 » آية - 44 الأسراء .\r\n","page_name":" 136 ","page_number":148},
  {"content":"\r\nو اما كاف : پس كافى و كفايت كننده مهمّات خلايق است و او را كفوى و نظيرى نيست و او را پدر و فرزند نيست چنان كه نصارى مىگويند .\r\nو اما لام : پس لطيف است و لطفها و شفقتهاى او بر بندگان عظيم است ، يا قدرت و علم او احاطه نموده است ايشان را .\r\nو اما ميم : پس مالك الملك است و هر كرا مىخواهد پادشاه مىگرداند و از هر كه مىخواهد باز مىگيرد .\r\nو اما نون : پس نور و روشن كننده آسمانهاست به كواكب از نور عرش يا همه را بنور وجود منوّر گردانيده از عرش عظمت و جلال يا هدايت كننده اهل آسمانهاست بنور معرفت كه اكتساب نمودند از حضرت سيّد المرسلين و ائمه طاهرين كه عرش اعظم الهىاند صلوات الله عليهم .\r\nو اما واو : پس واحديست كه به هيچ گونه تعدد و تكثر در ذات و صفات او نيست و صفات او عين ذات اوست ، و محلّ حوادث نيست كه خوشحال شود يا آزرده يا حركت داشته باشد يا سكون زيرا كه اينها از صفات جسمانيات است پس هر جا واقع شده است رضا و غضب عبارتست از ثواب و عقاب ، و صمديست واجب الوجود كه همه ممكنات روى احتياج بسوى او دارند .\r\nو اما ها : پس او هدايت كننده خلايق است به فرستادن پيغمبران و كتابها و توفيقات و تأييدات .\r\nو اما لام ألف : پس اشاره است به لا إله الَّا الله وحده لا شريك له ، يعنى نيست خداوند بجز الله تعالى و حال آن كه يگانه است در ذات و صفات و او را در اين معنى شريكى نيست و اين كلمه ايست كه هر كه آن را از روى اخلاص بگويد بهشت او را واجب شود و اخلاص آنست كه اين كلمه او را از محرمات الهى نگاه دارد .\r\nو اما يا : پس اشاره است بانكه دست قدرت و نعمت الهى مبسوط است\r\n","description":"","footnote":"","page_name":" 137 ","page_number":149},
  {"content":"\r\nبر خلايق پس چون حضرت امير المؤمنين صلوات الله عليه تمام فرمود حضرت سيّد المرسلين صلَّى الله عليه و آله فرمودند كه يا على آن چه گفتى حق سبحانه و تعالى بان راضى بود و قول اوست ، پس يهودى مسلمان شد و در حديث كالصحيح از حضرت ابى الحسن على بن موسى الرضا صلوات الله عليه وارد شده است ، كه اول چيزى كه حق سبحانه و تعالى آفريد تا خلايق توانند كتابت كردن و ما فى الضمير خود را از علوم و حقايق در آن درج كردن حروف معجم بود ، و از آباء بزرگوار خود به من رسيده است از حضرت امير المؤمنين صلوات الله عليهم كه الف : الاء الهى است ، و باء : بهجت الهى است ، و تاء : تمام شدن امامت است به قائم آل محمد صلوات الله عليهم ، و ثاء :\r\nثواب مؤمنان است بر اعمال صالحه ايشان . و جيم : جمال و جلال الهى است ، و حاء : حلم الهى است از گناه كاران . و خاء : خمول و بىاعتبارى گناه كارانست نزد حق سبحانه و تعالى ، و دال : دين الهى است ، و ذال : از ذو الجلال است ، و راء : از رؤف رحيم است . و زاء : از زلزله هاى قيامت است ، و سين : سناى الهى است ، و شين : عبارت است شاء الله ما شاء و اراد يعنى حق سبحانه و تعالى آفريد هر چه را خواست و اراده نمود شما نمىتوانيد بر خلاف مشيت الهى كارى كردن ، و صاد : از صدق وعده الهى است در آن كه مؤمنان را بر صراط بگذراند چون برق جهنده و نگاه داشتن ظالمانست در صراط بواسطه عقوبت ، و ضاد :\r\nضلال و گمراهى مخالفان محمد و آل محمد است صلوات الله عليهم و لعنة الله على اعدائهم و مخالفيهم ، و طاء : طوبى است از جهة مؤمنان و بازگشت خوبست ايشان را ، و ظاء : ظن خوب مؤمنان است به حق سبحانه و تعالى و ظن بد كافران است به حق جل و علا ، و عين : از عالم است ، و غين : از غنى است ، و فاء :\r\nفوح و رايحه بد جهنم است .\r\nو قاف : قرآنست كه بر حق سبحانه و تعالى است كه جمع كند و حفظ كند\r\n","description":"","footnote":"","page_name":" 138 ","page_number":150},
  {"content":"\r\nآن را از جهة خلايق ، و كاف : از كافى است ، و لام : از لغو كافرانست ، در دروغهايى كه بر حق سبحانه و تعالى بسته‌اند يعنى باطل است و بقائى ندارد . و ميم : ملك الهى است روزى كه پادشاهى جز او نباشد و فرمايد حق سبحانه و تعالى كه امروز پادشاهى از كيست پس ارواح پيغمبران و ائمه هدى گويند كه پادشاهى از يگانه قهاريست كه همه را ميرانيد پس حق سبحانه و تعالى فرمايد كه امروز همه را حشر خواهم نمود و جزا خواهم داد هر نفسى را به آن چه كرده است از خير و شر و كسى را ظلم نخواهند كرد چون حساب كننده خداوند است و به زودى حساب خلايق خواهد كرد و با هر يك سخن گويد چنان كه آن كسرا خيال اين باشد كه همين با او سخن مىكند و بس .\r\nو نون : نوال و عطاى الهى است با مؤمنان ، و نكال و عذاب الهى است با كافران . و واو :\r\nويل است مر عاصيان را ، و هاء : هوان و خوارى ايشان است .\r\nو لام الف : لا إله الَّا الله است كه كلمه اخلاص است ، و هر كه اين كلمه را از روى اخلاص بگويد بهشت او را واجب شود ، و ياء :\r\nيد و دست قدرت و نعمت الهى است كه عالميان را فرا گرفته است و منزه است از آن كه جسم باشد .\r\nپس حضرت فرمود كه حق سبحانه و تعالى اين قرآن را به اين نحو حروفى فرستاد كه متداولست بر زبان عرب و فرمود كه اگر جمع شوند آدميان و جنيان همه و خواهند كه قرآنى مثل اين قرآن بياورند نمىتوانند آورد و اگر چه همه هم را مدد نمايند ، و همين آيه از معجزات قرآنست كه حق سبحانه و تعالى خبر داد كه نمىتوانند و نتوانستند با آن كه حكماى فصيح زبان كافر بودند و در مقام رد اسلام بودند و نتوانستند كه يك سوره بياورند : و آن كه در اين اخبار مذكوره بحسب ظاهر مخالفتى هست در واقع مخالفت نيست زيرا كه مىتواند بود كه هر حرفى اشاره به چند اسم بوده باشد ، و در هر حديثى نيز اشاره به اسمى كرده باشند و چون معانى حروف علمى است عظيم و جمعى كثير كتابها در آن تصنيف\r\n","description":"","footnote":"","page_name":" 139 ","page_number":151},
  {"content":"\r\nكرده‌اند خواستم كه مستمسك به آن نصوص اهل البيت باشد با آن كه بناى قرآن و دعوات و احاديث بر اينهاست و بر عالميان ظاهر شود كه الفباى علوم اهل البيت است . پس قياس بدان دارد كه باقى علوم ايشان را و در آن چه مذكور شد بر سبيل اختصار علوم و حقايق بسيار مندرج است بيان نكردم تا موجب ملال نشود و بر سبيل اجمال اشاره به بعضى از آنها شد كه جمعى كه اهليت دارند بفهمند و به علوم ديگر برسند چنان كه اين راه گشوده شد در تفسير من عرف نفسه .\r\nديگر هم چنان كه افتتاح كتب به بسمله مطلوبست چنان كه گذشت ، هم چنان مطلوبست كه در هر كارى سيّما در تأليف و تصنيف كتب افتتاح به حمد الهى نمايند ، چنان كه مفتاح كتب الهى بعد از بسمله حمد له است گويا بندگان را تعليم مىفرمايد كه در افتتاح جميع كارها بعد از بسمله حمد الهى به جا آوريد تا آن مبارك باشد و به اتمام خواهد رسيد و همچنين حضرت سيد المرسلين و ائمه طاهرين صلوات الله عليهم در خطب افتتاح به حمد الهى مىنمودند چنان كه در خطب متواتره منقولست با آن كه در بسيار حديث معتبر از حضرت امام جعفر صادق عليه السّلام وارد شده است كه محبوبترين اعمال حمد الهى است .\r\nو در حديث مشهور از حضرت سيد المرسلين صلَّى الله عليه و آله وارد است كه هر امرى كه اعتنائى بشأن او باشد و افتتاح آن به حمد الهى ننمايند آن امر عاقبت ندارد و به اتمام نمىرسد\r\n\r\nبنا بر اين مصنف گفت كه :\r\n( اللَّهمّ انّي احمدك و اشكرك ) يعنى خداوندا تو را حمد مىكنم و تو را شكر مىكنم اصل اللهم يا الله است حرف لام را حذف نموده‌اند و ميم را به عوض آن آورده و اختيار اين اسم از آن جهت است كه الله اعظم اسماى الهى است و اگر بعنوان ندا او را ياد كنند بهتر است سيما هر گاه ندا به منزلهء جزو كلمه\r\n","description":"","footnote":"","page_name":" 140 ","page_number":152},
  {"content":"\r\nشده و الله انسب است به دعاها به اعتبار جامعيتى كه او را هست چون اسم ذاتى است كه مستجمع جميع كمالاتست پس اگر آن را به واسطهء طلب رزق بخوانند بمنزله يا رازق است . و اگر بواسطه مغفرت بخوانند بمنزله يا غفور است ، و اگر بواسطه دفع دشمن بخوانند بمنزله يا منتقم است . و از اين است كه جمعى از اين جهت آن را اسم اعظم الهى مىدانند پس دعا كردن بان اولى است ، و مناسبت دعا در اين مقام استعانت است بجناب اقدس احديت الهى در حمد و شكر و غير از آن چه بعد از اين مذكور خواهد شد ، و حمد ثنائى است به زبان بر صفات كمال اختيارى ، و شكر كاريست به ازاء نعمت كه دلالت مىكند بر تعظيم منعم آن كه به زبان باشد يا بدل باشد يا به اعضا و جوارح باشد ، پس جميع اعتقادات و عبادات شكر مىتواند بود ، پس اگر آنها را بواسطه شكر نعمتها به جا آرى صحيح است بنا بر مذهب جمعى از علماء ، و احوط آنست كه از جهت محض فرموده الهى به جا آورند ، و شكر كامل آنست كه بنده جميع نعمتهاى و داده هاى الهى را صرف نمايد در آن چه از جهت آن داده است ، و تفصيل آن در باب حقوق خواهد آمد إن شاء الله تعالى .\r\nو در حديث صحيح از حضرت امام به حق ناطق جعفر صادق عليه السّلام منقولست كه هر گاه حق سبحانه و تعالى انعام فرمايد نعمتى بر بنده خواه اندك و خواه ، بسيار و آن بنده بگويد الحمد للَّه ربّ العالمين\r\nشكر آن نعمت كرده است .\r\nو در حديث كالصحيح از آن حضرت وارد شده است كه هر گاه حق سبحانه و تعالى نعمتى را بر بنده انعام فرمايد ، و بنده بدل بداند كه انعام از جانب حق سبحانه است و حمد الهى را بر زبان جارى سازد هنوز كلام او تمام نشده باشد كه حق سبحانه و تعالى امر فرمايد به فرشتگان سماوات كه روزى او را زياد كند .\r\nو در حديث حسن كالصحيح از آن حضرت منقولست كه شكر هر نعمتى هر چند آن نعمت عظيم باشد آنست كه حق سبحانه و تعالى را به آن حمد نمايد .\r\n","description":"","footnote":"","page_name":" 141 ","page_number":153},
  {"content":"\r\nو از آن حضرت منقولست همين كه بداند كه آن نعمت از حق سبحانه و تعالى به او رسيده است شكر آن نعمت كرده است ، و فرمودند : كه شكر نعمتهاى الهى \r\nبه اين است كه بنده بايد بگويد الْحَمْدُ لِلَّه ربِّ الْعَالَمِينَ ، و آيات و اخبار در امر به حمد و شكر و فضايل آن بسيار است ، و معنى الحمد للَّه\r\nآن است كه جميع حمد و ثناها مخصوص حق تعالى است چون جميع كمالات مخصوص اوست . و اگر بندگان را كمالى باشد از حيثيت علم يا عمل آن نيز به عطا و توفيق حضرت إله است ، و بهترين شكرها اعتراف به عجز از اداى حمد و شكر است ، چنان كه سيد حامدان فرمود كه خداوندا من احصا نمىتوانم كرد ثناى ترا و تو چنانى كه خود ثناى خود كرده‌اى .\r\nحديث معتبر از امام جعفر صادق عليه السّلام وارد شده است كه خداوند عالميان وحى نمود به حضرت موسى : كه يا موسى نعمتهاى مرا شكر كن چنان كه شكر من است . حضرت موسى گفت : الهى چگونه من حق شكر تو را به جا آورم كه شكر هم از نعمتهاى تست آن نيز محتاج به شكر ديگر است و شكر ديگر ، پس خطاب رسيد كه يا موسى چون دانستى عاجزى از شكر من حق شكر مرا به جا آوردى .\r\nو منقولست كه اين خطاب به حضرت داود عليه السّلام شد ، داود گفت الهى چگونه حق شكر تو را به جا آورم حال آن كه اعضاء و جوارحى كه به آن شكر مىكنم از نعمتهاى تست و شكر آن را مىبايد كرد و همچنين شكر شكر را إلى غير النهاية ، خطاب رب العزة رسيد به اين شكر راضى شدم . پس محتمل كه أشكرك شكرا باشد مثل الشكر لله و يا اين معنى داشته باشد كه شكر تو مىكنم ، با آن كه مىدانم كه شكر نعمتهاى حق تعالى را بر خود ، و يا مىدانم كه شكر تو به جا نمىتوانم آورد ، و اين را تو شكر ناميده و وجه آن كه به جمله فعليه ادا كرده است اينست كه دلالت بر تجدد او دارد ، و گوييا مىگويد كه چون كمالات تو\r\n","description":"","footnote":"","page_name":" 142 ","page_number":154},
  {"content":"\r\nغير متناهى است و همچنين نعمتهاى تو ، آنا فآنا حمد و شكر تو به جا مىآورم اگر چه تاسى به قرآن و خطب نموده بلفظ خود بگويد الحمد للَّه انسب بود اين دلالت بر دوام با عموم الف و لام و اشعارى بر عجز داشت كه حمد او را به او گذاشته بود و نعم ما قال الشاعر :\r\nآنجا كه كمال كبرياى تو بود * عالم نمى از بحر عطاى تو بود\r\nما را چه حد حمد و ثناى تو بود * هم حمد و ثناى تو سزاى تو بود\r\n( وأومن بك ) يعنى اعتقاد به وحدانيت تو دارم و اظهار ايمان خود بامر تو مىكنم يا در ازدياد ايمان به عبادت و طاعت تو مىكوشم . و اين عبارت در خطب منقوله هست بنا بر اين اين را ذكر نمود ، در اكثر خطب بلفظ جمع است بعنوان :\r\nنؤمن بك .\r\nو همچنين عبارات ما بعد و جمع بهتر است از جهة آن كه ايمان و توكل و عبادت خود را با ديگران منضم مىسازد تا شايد مقبول شود . و وجه افراد مىتواند بود كه اين باشد كه افعال من قابل آن نيست كه با افعال ديگران منضم سازم مبادا به تشأم من از آنها نيز مردود گردد .\r\nو ايمان در لغت بمعنى تصديق است يعنى باور داشتن و در اصطلاح عبارتست از تصديق بوجود حق سبحانه و تعالى و تصديق به وحدانيت او و تصديق به صفات ثبوتيه و سلبيه ، و تصديق به نبوّت سيّد المرسلين و هر چه او آورده است و از جناب الهى بخلق رسانيده است ، و از آن جمله است تصديق به امامت ائمه اثنى عشر صلوات الله عليهم ، و ساير اعتقاداتى كه گذشت در فايده دوازدهم ، و شك نيست كه اين اعتقادات در كار است ، و در جزويت اعمال فعليه و تركيه خلافست .\r\nاخبار متواتره از رسول خدا و ائمه هدى صلوات الله عليهم وارد شده است : كه ايمان اقرار است به زبان ، و اعتقاد است به جنان و عمل است به اركان و\r\n","description":"","footnote":"","page_name":" 143 ","page_number":155},
  {"content":"\r\nامثال اين خبر . و بسيارى از آيات نيز بر اين معنى دلالت ظاهرى دارد ، و ليكن اكثر متكلمين علما همه را تأويل نموده‌اند به آن كه ايمان كامل آنست كه بنده مطلقا مخالفت الهى نكند ، و فايده در اين ظاهر مىشود كه فاسقى را كه اعتقاداتش صحيح باشد جايز است او را مؤمن گفتن يا نه ؟ و حق اين است كه ايمان مشترك لفظى است بر همه اطلاق مىكند ، و گاهى مؤمن مىگويند و مطلق اثنى عشرى مىخواهند ، و گاه مؤمن مىگويند و كسى را مىخواهند كه مرتكب كباير نشود ، و گاه مؤمن مىگويند و كسى را مىخواهند كه صغيره و كبيره نكند ، و گاهست اطلاق مىكند بر كسى كه اقرار ظاهرى از او صادر شود حتى بر منافقانى كه به ظاهر مسلمان باشند و اگر چه در واقع كافر باشند و اين اطلاقات در قرآن مجيد و اخبار بسيار واقع شده است .\r\n( واتوكَّل عليك ) يعنى توكل مىكنم بر تو ، و در جميع امور اعتماد بر تو دارم ، و كارهاى خود را به تو مىگذارم كه بفضل خود همه را كفايت نمائى يا آن كه در اعمال توفيقم روزى كنى ، كه آن چه خوب باشد به جا آورم و آن چه بد باشد ترك نمايم ، و در امر معاش آن چه مرا ضرور است برسانى ، و نگذارى كه دشمنان بر من مسلط شوند و فى الحقيقه بامر حق سبحانه و تعالى همه را به او مىگذاريم چون امر به توكل فرموده است در آيات بسيار و اخبار بىشمار از آن جمله حق سبحانه و تعالى فرموده است * ( وَعَلَى الله فَلْيَتَوَكَّلِ الْمُؤْمِنُونَ ) * « 1 » يعنى بايد كه مؤمنان توكل بر خداوند كنند . ديگر فرموده است كه اگر ايمان داريد توكل بر خداوند كنيد ، و فرموده است كه هر كه توكل بر حق سبحانه و تعالى كند پس خدا او را بس است .\r\nو در حديث صحيح از حضرت امام محمد باقر عليه السّلام وارد شده\r\n\r\n","description":"","footnote":"\r\n« 1 » آيه 12 - ابراهيم .\r\n","page_name":" 144 ","page_number":156},
  {"content":"\r\nاست كه اول مراتب كمال اسلام است ، بعد از آن ايمان است ، بعد از آن تقوى است ، بعد از آن يقين است ، و يقين بسيار كميابست . راوى پرسيد كه يقين كدام است ؟ حضرت فرمود كه توكل بر حق سبحانه و تعالى است ، و تسليم و گردن نهادنست فرمانهاى الهى را ، و راضى بودنست به قضاهاى الهى ، و تفويض جميع امور است به حق سبحانه و تعالى ، و ظاهر آنست كه تفويض آنست كه يقين در نهايت كمال بوده باشد چنان كه مؤمن آل فرعون در وقتى كه گريخت از فرعون گفت : تفويض مىنمايم كار خود را به خدا ، پس حق سبحانه و تعالى او را از شر فرعون و لشكر او حفظ نمود و بحسب ظاهر توكل است .\r\nو در حديث كالصحيح از حضرت امام محمد باقر عليه السّلام وارد شده است كه حضرت سيد المرسلين صلَّى الله عليه و آله در سفرى بودند ، جماعتى از سواران به آن حضرت رسيدند و سلام كردند حضرت فرمودند كه شما كيستيد ؟\r\nهمه گفتند : مؤمنانيم يا رسول الله حضرت فرمود كه حقيقت ايمان شما چيست و چه دليل بر آن داريد ؟ گفتند : دليلش آن كه رضا داده‌ايم به قضاى الهى ، و گردن نهاده‌ايم امر الهى را ، و تفويض امور خود به او كرده‌ايم . پس حضرت فرمود كه اين جماعت عالمند و حكيمند ، و نزديكست رتبه ايشان به رتبه پيغمبران ، اگر در اين معنى صادقيد پس بنا مكنيد آن چه را در آن ساكن نخواهيد شد ، و جمع نكنيد آن چه را نخواهيد خورد ، و بترسيد از خداوندى كه بازگشت شما بسوى او خواهد بود .\r\nو در حديث كالصحيح از امام موسى كاظم عليه السّلام منقولست در تفسير توكل كه مراتب توكل بسيار است ، يك مرتبه آنست كه در جميع چيزها توكل بر او كنى ، و هر چه بر سر تو آورد از بلا و محنت راضى باشى ، و بدانى كه هر چه خيرتست بر سر تو مىآورد ، و بدانى كه حكم حكم اوست پس توكل بر او كنى ، و تفويض امور خود به او كنى و به او واگذارى ، و در همه امور اعتماد به غير\r\n","description":"","footnote":"","page_name":" 145 ","page_number":157},
  {"content":"\r\nاو نكنى .\r\nو ديگر منقولست به اسانيد متكثره معتبره از حضرت امام جعفر صادق عليه السّلام كه حق سبحانه و تعالى در بعضى از كتب منزله فرموده است كه به حق عزت و جلال ، و بزرگوارى و بلند مرتبگى كه بر عرش عظمت دارم قسمت مىخورم كه هر بنده كه اميد از غير من داشته باشد قطع نمايم اميد او را ، و او را به مراد خود نرسانم ، و او را خوار گردانم نزد عالميان ، و از قرب خود او را دور سازم ، و او را به درد هجران خويش مبتلا سازم ، آيا اين بنده در دفع و رفع شدايد و سختيها اميد از غير من دارد ؟ و حال آن كه سختيها و رفع آن بيد قدرت منست ، آيا اين بنده اميد منافع از غير من دارد و فكر درى غير در من مىكند ؟ و حال آن كه كليد همه ابواب بدست منست ، و درگاه رحمت من باز است از جهة داعيان من ، كرا مصيبتى روى داد و به درگاه من آمد كه من رفع مصيبت او نكردم ؟ و كدامين بنده كار بزرگى داشت و به درگاه من آمد كه كار او را نساختم ، اگر تأخيرى در رسيدن ايشان به مطلوب شود عين مصلحت ايشانست ، و مطلوب ايشان را از براى ايشان حفظ نمودم كه در وقت بهتر به ايشان رسانم ، چرا بحفظ من راضى نيستند ، و من آسمانها را پر كرده‌ام از فرشتگانى كه ملال ندارند از تسبيح و تقديس من ، و ايشان را امر كرده‌ام كه در به روى بندگان من نبندند ، و دعاهاى ايشان را عرض نموده مستجاب كنم ، چرا اعتماد به گفته من نمىكنند ؟ آيا نمىدانند كه بلايى را كه من فرستم كسى نمىتواند آن را دفع نمودن غير من يا باذن من چرا بنده من غافل است از من نمىبيند كه من به او نطلبيده احسانها كرده‌ام ، الحال كه از او باز گرفته‌ام از ديگرى سؤال مىكند ، هر گاه من نطلبيده دهم اگر بطلبند نخواهم داد ؟ آيا بنده مرا بخيل مىداند ؟ آيا هر جود و كرمى از من نيست ؟ آيا عفو و رحمت بدست من نيست ؟ آيا هر مرادى از من بر نمىآيد ؟ و اگر برآورم كه مىتواند قطع كرد غير من ؟ آيا آرزومندان نمىترسند از من كه\r\n","description":"","footnote":"","page_name":" 146 ","page_number":158},
  {"content":"\r\nآرزو از غير من مىكنند ؟ پس اگر همه اهل آسمانها ، و اهل زمين آرزوهاى خود را عرض نمايند و من هر يك را بدهم ، آن چه همه آرزو كرده‌اند از ملك من به قدر عضو ذرهء كم نمىگردد ، و چگونه كم شود ملكى كه من خداوند آن باشم بدا حال جمعى كه از رحمت من نااميد مىشوند ، و بدا حال كسانى كه عصيان من مىكنند و ملاحظه نمىنمايند كه من مطلعم بر افعال ايشان . و امثال اين اخبار بسيار است پس بر بنده لازم است كه جميع امور خود را به خداوند گذارد ، و بر آن چه حق سبحانه و تعالى بر سر او آورد راضى و خوشنود باشد ، و بداند كه حق سبحانه و تعالى عالم است ، و بىنياز است ، و كريم و رحيم است پس هر چه مىكند عين حكمت و مصلحت وجود است .\r\nو در حديث قدسى صحيح وارد شده است از حضرت سيد المرسلين صلَّى الله عليه و آله ، كه حق سبحانه و تعالى مىفرمايد : كه جمعى از بندگان من هستند كه مصلحت دين ايشان در توانگرى و فراخى روزى و تندرستى است ، ايشان را توانگر مىگردانم ، و روزى ايشان را فراخ مىسازم ، و بدنهاى ايشان را صحيح مىدارم تا دين ايشان صحيح باشد به طاعت و عبادت و تصدقات و خيرات و مبرات كه از ايشان بفعل آيد ، و جمعى از بندگان من هستند كه مصلحت دين ايشان در فقر و فاقه و بيماريست ، امتحان و ابتلاء مىفرمايم ايشان را به فقر و مسكنت و بيمارى تا دين ايشان صحيح شود به سبب صبر و رضا به قضا ، و تضرع و زارى . و من اعلم و داناترم به آن چه صلاح حال بندگان مؤمن در آنست .\r\nو بسا باشد كه جمعى از مؤمنان سعيها نمايند در بندگى من ، و شبها از بسترهاى خواب لذيذ خود بيرون آيند و به عبادت من مشغول شوند و تعبها كشند در بندگى من ، و من يك شب و دو شب نگذارم كه بيدار شوند ، و ايشان را بخواب برم تا صبح از جهة شفقت بر ايشان ، كه مبادا برخيزند و به عجب مبتلا شوند ، و چون صبح بيدار شوند و با خود در جنگ و جدل باشند كه عبادت\r\n","description":"","footnote":"","page_name":" 147 ","page_number":159},
  {"content":"\r\nشب از ايشان فوت شده ، و اگر مىگذاشتم كه به عبادت برمىخواستند ، هر آينه به عجب مبتلا مىشدند ، و فريفتهء اعمال خود مىشدند ، و به سبب آن هلاك مىشدند به آن كه از خود راضى مىشدند ، و گمانشان اين بود كه از همه عبادت كنندگان در گذشته‌اند ، و از تقصير بيرون آمده‌اند ، و در اين صورت از من دور افتاده بودند ، و گمانشان اين بود كه به من و رحمت من نزديك شده‌اند .\r\nزنهار كه اعتماد نكنند عابدان بر اعمالى كه از جهة ثواب من مىكنند كه اگر مدّت عمر در عبادت و بندگى من باشند ، با تعب بىشمار و مجاهدت بسيار ، هر آينه آن چه شرط بندگى منست به جا نياورده‌اند در آن چه مىطلبند از كرامتهاى من ، و نعيم جنات من ، و مراتب عاليه كه از جهة ايشان مقرر ساخته‌ام ، و عبادت ايشان باعث اين نعمتها نمىشود ، بلكه مىبايد كه اعتماد ايشان بر رحمت غير متناهى من باشد ، و فرح ايشان از فضل من باشد ، و اطمينان قلوب ايشان بحسن ظن بر من باشد نه بر عملشان كه در اين صورت رحمت من ايشان را فرا مىگيرد ، و رحمت من ايشان را مىرساند به رضاى من ، و عفو من خلعت مغفرت بر ايشان مىپوشاند ، به درستى كه منم خداوند رحمن و رحيم و من به رحمانيّت مسمايم .\r\n( واقرّ بذنبى إليك ) يعنى اقرار مىكنم به گناهان خود نزد تو كه خداوندى ، و ذكر اقرار به گناهان بعد از ذكر توكل بنا بر تأسى و متابعت حضرت سيّد المرسلين و ائمه طاهرين است صلوات الله عليهم كه در اكثر خطب فرموده‌اند ، و چون خطب را مقدمهء مطالب مىساخته‌اند كه از جناب اقدس الهى لفظا يا معنى طلب مىنموده‌اند خيريت عاقبت آن مطلب را ، مناسب است كه توكل بر خداوند نمايند تا هر چه خير باشد چنان كند ، و اعتراف به گناهان نمايند كه ما قابليت استجابت دعا نداريم به سبب گناهان بسيارى كه از ما صادر شده است ، قطع نظر از آن كه اقرار به گناهان سبب مغفرت و استجابت دعوات و برآمدن\r\n","description":"","footnote":"","page_name":" 148 ","page_number":160},
  {"content":"\r\nحاجاتست .\r\nچنان كه در احاديث صحيحه وارد شده است از حضرت امام جعفر صادق عليه السّلام كه چون مطلبى داشته باشى اوّل حمد و ثناى الهى به جا آور ، و صلوات بر محمّد و آل او بفرست ، و بعد از آن اعتراف به گناهان خود بكن ، و بعد از آن حاجت خود را بطلب ، و اگر حاجت نطلبند اينها طلب حاجتست ، و چون در افتتاح به تصانيف مطلوب اختتام آنست هر چند طلب ننمايند خطبه مشتمله بر اينها سبب اختتام آنست . و مصنف را سهوى واقع شده است كه صلوات كه اهم مطالب است در خطبه ذكر نكرده است ، و ممكن است كه از نساخ سهو شده باشد ، و همچنين شهادتين ، و ليكن اشعارى به آن نموده است كه :\r\n( واشهدك انّي مقرّ بوحدانيّتك ) يعنى ترا گواه مىگيرم بر خود كه اقرار مىكنم به وحدانيت تو ، و اقرار به وحدانيت مفاد كلمهء اولى از شهادتين است ، و كلمه اولى بدون ثانيه تمام نيست پس اشاره بهر دو در ضمن اين اقرار نموده است ، و وحدانيت الهى آنست كه حق سبحانه و تعالى را واحد من جميع الوجوه داند در ذات و صفات ، بانكه صفات ذاتيه الهى را عين ذات داند ، و ذات الهى را عين وجودش داند ، و وجودش را عين وجوب وجود داند .\r\nچنان كه در اخبار متواتره از ائمه هدى صلوات الله عليهم وارد شده است و منقول است كه روزى در جنگ جمل اعرابى به خدمت حضرت امير المؤمنين صلوات الله عليه آمد و عرض نمود كه آيا مىگويى كه الله تعالى واحد است ؟\r\nاصحاب حضرت همه رو به اعرابى كردند كه اينجا چه وقت اين سؤال است و همه گرفتار جنگند و حضرت پريشان خاطر است . حضرت فرمود كه بگذاريد او را كه هر چه خواهد سؤال كند كه مطلب اعرابى همين مطلوب است كه ما از اين قوم داريم ، و غرض ما از اين جنگ آنست كه ايشان را به وحدانيت الهى باز گردانيم چون خروج بر امام زمان شركست ، پس حضرت فرمودند كه اى\r\n","description":"","footnote":"","page_name":" 149 ","page_number":161},
  {"content":"\r\nاعرابى واحد چهار معنى دارد ، دو معنى را اطلاق نمىتوان كرد بر جناب اقدس الهى ، و دو را مىتوان كرد و اما آن چه را اطلاق بر آن حضرت جايز نيست :\r\nاول آنست كه بمعنى واحد عددى باشد ، زيرا كه چيزى را كه ثانى نباشد واحد نمىگويند نمىبينى كه كافر مىشوند جمعى كه مىگويند : انّ الله ثالث ثلثه . يعنى خداوند عالميان سيمين سه خداست ، و آن جماعت نصارىاند كه قايلند به خدا ، و عيسى ، و مريم و اين عبارت را معانى بسيار گفته‌اند به آن كه واحد در اعداد بمعنى يكمست ، و احد بمعنى يكيست ، و يكم را در جائى اطلاق مىكنند كه دويم داشته باشد ، و چون حق سبحانه و تعالى را نظيرى نيست كه او يكمش باشد واحد به اين معنى بر او اطلاق نمودن جايز نباشد .\r\nيا آن كه واحدى كه بر جناب اقدس الهى اطلاق نمودن جايز است واحد من جميع الوجوه است ، و اين معنى در غير جناب او نيست ، و مخصوص ذات اقدس اوست پس اين وحدت در شما نمىآيد . يا آن كه واحدى را تصور مىتوان كرد ، و جناب اقدس او را به هيچ وجه تصوّر نمىتوان كرد . يا آن كه واحدى كه بر جناب اقدس اطلاق مىنمايند با كثرت منافات ندارد بخلاف غير او ، زيرا كه واجب الوجود است ، و وجود است ، و علم است ، و قدرتست ، و حيات است ، و سمع است ، و بصر است ، و ادراك است ، وجود است و همه يك ذاتست و يك معنى است بخلاف غير او . يا چون وحدت او نيز عين ذات اوست و چنان كه ذات او معلوم و مدرك احدى نيست وحدت او نيز مدرك احدى نيست و نعم ما قال الحكيم الغزنوي .\r\nاحد است و شمار از و معزول * صمد است و نياز از او مخذول\r\nآن احد نى كه عقل داند و فهم * و آن صمدنى كه حس شناسد و وهم\r\nنمىبينى كه همين كه تصور وحدت الهى مىكنى واهمه خدائى را مىسازد در جهتى از جهة تو قرار مىدهد ، و چگونه خداى ساخته و هم خدا باشد .\r\n","description":"","footnote":"","page_name":" 150 ","page_number":162},
  {"content":"\r\nو از حضرت امام محمد باقر صلوات الله عليه و ساير ائمه معصومين صلوات الله عليهم در روايات متواتره وارد شده است كه هر چه را كه تصوّر نماييد به وهمهاى خود كه نهايت دقت بكنيد در تنزيه او ، او مخلوقى است مثل شما بلكه ساخته شماست ، و حق سبحانه و تعالى از آن منزه است كه مثل شما باشد ، يا ساخته شما باشد . و ديگر معانى دقيقه ذكر كرده‌اند كه عقل به آن نمىرسد ، و نمىتوان به آن رسيدن الَّا بنور كشف بعد از رياضات و مجاهدات بسيار .\r\nدويم از معانى كه اطلاق آن بر حق سبحانه و تعالى روا نيست كه وحدت او را وحدت نوعى دانند ، چنان كه گويند كه او يكى است از مردمان يعنى يك نوع است از جنسى ، اين نيز بر حق سبحانه و تعالى جايز نيست زيرا كه تشبيه است ، و ذات مقدس او از آن اعلى است كه او را به مخلوقات شباهتى باشد و اين كلام را نيز معانى بسيار گفته‌اند :\r\nيكى آن كه به معانى اولى برگردد چون او را مشابهتى به غير او نيست نمىتوان او را با خلق در شمار آوردن . ديگر آن كه مقرر است كه نوع ماهيتى است كه در تحت ماهيتى ديگر داخل باشد تحقيقا او تقديرا ، و اگر از آن ماهيت سؤال كنند بما هو آن در جواب گفته شود مثلا انسان حقيقتى دارد كه دارد كه آن حيوان ناطق است ، و اين حقيقت در تحت حيوان مطلق كه جنس اوست داخل است . و چون پرسند كه حقيقت انسان چيست ؟ در جواب گفته مىشود حيوان ناطق . و چون حق سبحانه و تعالى را با احدى شركت نيست نه در ذات ، و نه در ذاتيات ، و نه در صفات هر آينه اين وحدت را بر او اطلاق نتوان كرد ، زيرا كه اگر شركت باشد پس ناچار است از مميزى كه او را تميز دهد از ساير شركاء ، پس مركَّب خواهد بود از جنس و فصل ، و هر مركَّبى محتاجست به اجزاء ، و هر محتاجى ممكن است .\r\n","description":"","footnote":"","page_name":" 151 ","page_number":163},
  {"content":"\r\nو همچنين اگر ماهيت الهى جل شأنه ، ماهيتى باشد نوعى كه متصور شود بعنوان كلى و اگر چه آن كلى منحصر در فرد باشد به اين معنى نيز اطلاق نمىتوان كرد ، بلكه او را شريك نيست ، و محال است شريك او در ذهن و خارج ، و داخل نيست در تحت هيچ نوعى و جنسى ، و لهذا تعبير از ذات مقدس او بواجب الوجود وارد نشده است در هيچ آيه و حديثى ، و دور نيست كه از اين جهة باشد كه تا متوهم نشود كه كلى است چون در لغت واجب الوجود كلى است .\r\nو اما آن دو معنى واحد كه اطلاق مىتوان نمود بر ذات مقدس او ، يكى آنست كه يگانه است و او را نظيرى نيست چون در ذات و صفات او نظيرى نيست ، چنان كه مىگويند فلان عالم وحيد عصر خود است يعنى نظير و همتا ندارد .\r\nدويم آن كه احدى المعنى است يعنى واحد من جميع الوجوهست يعنى منقسم نمىشود نه در وجود ، و نه در عقل ، و نه در وهم همچنين است حق سبحانه و تعالى . پس اگر قايل به صفات زايد شوند قايل بهشت خدا شده‌اند و همچنين است احوال معتزله كه قايلند به عالميت الهى و قادريت و اين معنى را نه موجود مىدانند و نه معدوم ، و آن چه بر ايشان لازم مىآيد بدتر است از آن چه بر اشاعره لازم مىآيد و احاديث بسيار در اين باب واقع شده است و مقام گنجايش بيش از اين ندارد اگر چه همه مراد مصنف است چون كتابى عظيم در اين باب تصنيف نموده است اگر و چون مصنف اعتقاد به صفات ثبوتيه ندارد ظاهرا از آنها ذكر نكرد و صفات سلبيّه را ذكر نمود بانكه گفت :\r\n( ومنزّهك عمّا لا يليق بذاتك ممّا نسبك اليه من شبّهك و الحد فيك ) يعنى ترا پاك و منزه مىدانم از آن چه لايق ذات مقدس تو نيست از چيزهائى كه نسبت به تو داده‌اند كسانى كه ترا تشبيه به انسان كرده‌اند و ملحد\r\n","description":"","footnote":"","page_name":" 152 ","page_number":164},
  {"content":"\r\nشده‌اند در واقع آن كه از حق عدول نموده‌اند بباطل چون در لغت الحاد بمعنى ميل است يا بمعنى مصطلح كه انكار خداوندى و دورى تو كرده‌اند ، زيرا قايل شده خدائى كه خدا نيست .\r\nبدان كه مراد شيخ عليه الرحمه ردّ است بر سنيان كه اكثر ايشان حق سبحانه و تعالى را جسم و موجود مىدانند مثل حنابله و شافعيه . و در كتاب ملل و نحل كه تصنيف شهرستانى است و در شرح مواقف سيد شريف ، و در بسيارى از كتاب علما از ايشان نقل كرده هفتاد و دو مذهب را ، و از هر مذهبى از اين هفتاد و دو ، كفرها و زندقه ها نقل كرده‌اند . اگر چه آن چه نسبت به شيعه داده‌اند در جسميت بودن خداوند تعالى ، و آن چه از كتابهاى شيعه در ميانست نديده‌ايم كه كسى از شيعه و العياذ با لله به اين مذاهب باطله قايل باشد ، و آن كه نسبت اينها را به بعضى از قدما داده مثل هشام بن الحكم ، و هشام بن سالم اگر راست باشد مذهب سابق بر تشيع ايشان بوده است چنان كه در فهرست كتاب خواهد آمد .\r\nديگر از مذهب باطله زيادتى صفات الهى است بر ذات الهى كه اشاعره و معتزله به آن قايل شده‌اند ، و اشاره به آن شده در مقدمه مجملا مىآيد . و حق سبحانه و تعالى به هيچ وجه شبيه به مخلوق ندانند ، نه در ذات و نه در صفات ، بلكه نه در افعال . و احاديث متواتره از ائمّه معصومين صلوات الله عليهم اجمعين نقل شده است كه اقل معرفت الهى آنست كه حق سبحانه و تعالى را منزه دانى از تعطيل ، و تشبيه .\r\nتعطيل آنست كه منزه و مبرا دانى چرا كه عقل تو به او نرسد ، يا نگويى كه بىكار است . چنان كه جمعى از كما قايلند كه حق سبحانه و تعالى عقل اول را آفريده است و بس ، و تمام ايشان معتقد نيستند ، و بلكه مىگويند از خدا به همرسيده است و قديم است مثل خدا ، بلكه مىبايد كه اعتقاد كنى كه حق سبحانه و تعالى فرموده است كه * ( كُلَّ يَوْمٍ هُوَ فِي شَأْنٍ ) * يعنى هر روز در\r\n","description":"","footnote":"","page_name":" 153 ","page_number":165},
  {"content":"\r\nكاريست . يك شمه كارهاى الهى آنست كه يك قافله از حيوانات را در رحمها در مىآورد ، و يك قافله از انسان را از رحم بيرون مىآورد ، و يك قافله ديگر را مىميراند ، ربّ العالمين است كه همه را تربيت مىفرمايد ، رزاقى است كه همه بر سر خوان بىدريغش نشسته‌اند و نعمتهاى او را مىخورند ، آسمانها را او در گردش دارد هر يك را به حركتى خاص ، قاضى الحاجات است كه هر كه حاجتى به او عرض نمايد حاجات آنها را بر مىآورد ، و يك برگى از درختى نمىافتد و بيان كارهاى الهى در كتاب عقل مبين است هر كه اندك بصيرتى دارد مىداند .\r\nدويم تشبيه است كه خداوند عالميان را نه جسم كثيف ، و نه جسم لطيف و ديدنى ندانند ، و در مكان و زمان ندانند ، و از قبيل اعراض ندانند ، و قايل به حلول نشوند چنان كه نصارى مىگويند روح خدا در رحم مادر عيسى ، و قائل به اتحاد نباشد چنان كه جمعى از نصارى قايلند كه خدا با عيسى يكى شد با آن كه اصل اتحاد محال است و حلول عرض را از محال است و محتاج است به جسم ، و هر محتاجى ممكن است .\r\nو جميع اينها در اخبار اهل بيت بعنوان متواتره واقع شده است و آن كه در آيات و اخبار ائمه عليهم السلام است كه ظاهر آنها جسميّت است از آن جهت است كه حق سبحانه و تعالى با بندگان به زبان ايشان سخن گفته است ، و در ميان عرب و عجم و ترك و ديلم هندى متعارفست مجازات ، و هر كلامى كه مجازى نداشته باشد لطافت ندارد . چنان كه متعارفست كه مىگويند فلانى خوش دستى دراز كرده است يعنى تسلطى بر مردمان به همرسانيده است ، و دست پادشاه بالاى دستهاست يعنى اقتدار او بالاى همه است و على هذا القياس .\r\nو به اخبار متواتره و آياتى كه در قرآن مجيد واقع شده است در اخبار اهل البيت تأويل آن واقع شده است ، و حضرات ائمه معصومين مكرر فرموده‌اند ، و در قرآن حق سبحانه و تعالى خود فرموده است * ( لَيْسَ كَمِثْلِه\r\n","description":"","footnote":"","page_name":" 154 ","page_number":166},
  {"content":"\r\nشَيْءٌ ) * « 1 » يعنى هيچ چيز از ممكنات شباهت به حق سبحانه و تعالى ندارد ، و باز فرموده است كه * ( لا تُدْرِكُه الأَبْصارُ ) * « 2 » يعنى بصرها يا بصيرتها ادراك او نتوانند نمود ، و خود فرموده است * ( وَما قَدَرُوا الله حَقَّ قَدْرِه ) * « 3 » يعنى بندگان بزرگى الهى را ادراك نكرده‌اند و نمىتوانند كرد چون حق تعالى شأنه خود نقيض خود بفرمايد ؟ زيرا كه اگر اين صفات با صفات شبيه باشد ، شبيه اجسام و مخلوقات خود خواهد بود . و إن شاء الله در محل خود با همه تأويلات مذكور خواهد شد .\r\n( واقول انّك عدل فيما قضيت حكيم فيما أمضيت ) يعنى مىگويم و اعتقاد دارم كه تو عادلى در آن چه قضا فرمودهء ، و حكيمى در آن چه امضاء كردهء و جارى ساختهء . و بر بندگان مسأله ذاتيست كه حسن و قبح اشياء عقلى است يعنى عقل در فهميدن بعضى از چيزها مستقل است مثل آن كه عقل مىيابد كه حق سبحانه و تعالى عادل است به آن كه ظلم بر وى محال است و بظلم ظالمان راضى نيست ، زيرا كه كسى ظلم مىكند كه نداند كه ظلم بد است ، يا احتياج بظلم كردن داشته باشد و حق سبحانه تعالى عالم است و غنى و بىنياز . با آن كه حق سبحانه و تعالى به كرات و مرات در قرآن مجيد ياد فرموده است كه من ظلم بر بندگان خود نمىكنم ، و بظلم ايشان راضى نيستم ، و ظالمان را لعنت فرموده است پس چون تواند بود كه افعال بندگان فعل الهى باشد و همه اين ظلمها و فسقها را حق سبحانه و تعالى كند ، و باز ايشان را در جهنم عقاب كند .\r\nآخر چه فايده خواهد داشت فرستادن پيغمبران و كتابها با آن كه حق سبحانه و تعالى زياده از هزار جا در قرآن مجيد افعال را نسبت به بندگان داده\r\n\r\n","description":"","footnote":"\r\n« 1 » آية 9 - الشورى .\r\n« 2 » آية 103 - الانعام .\r\n« 3 » آيهء 91 - سورة الانعام .\r\n","page_name":" 155 ","page_number":167},
  {"content":"\r\nاست ، و امر و نهى فرموده است ، و بر فعل خيرات ثواب قرار داده است ، و بر بديها عقوبت مقرر فرموده است . و اكثر سنيّان بر مذهب اشعرىاند و قايلند كه همه فعل الهى است و عقل را از ميانه برداشته‌اند و فارغ شده‌اند .\r\nو اما آن چه در قرآن و اخبار وارد شده است كه ظاهر آن جبر است بر سبيل مجاز واقع شده است ، و تأويل آن مىبايد كرد مثل ساير چيزها كه همه قايلند بتأويل آنها و همچنين قضا و قدر و امضاء كه در آيات و اخبار بسيار واقع شده است كه واجب است ايمان به قضا و قدر و امضاء ، و شيخ مصنف اخبار بسيار نقل نموده است در مذهب قدريه و آن كه حضرات فرموده‌اند كه قدريه مجوس اين امّتند ، و مراد از قدريه معتزله‌اند كه بنده را مستقل مىدانند در اعمال ، و توفيق الهى را دخل نمىدهند . و اخبار بسيار در تكفير اشاعره . نيز واقع شده است و اخبار بسيار واقع شده است كه جبر باطل است ، و تفويض كه اختيار محض است باطل است ، و ليكن واسطه ميان هر دو حق است به آن كه فعل از بنده است و توفيق از حق سبحانه و تعالى . و اخبار بسيار واقع شده است كه قضا و قدر عبارت است از علم الهى در آن چه تعلق به اعمال مكلفان دارد ، و هر چه بنده را در آن دخلى نيست مثل تندرستى و بيمارى و زندگانى و مردن و امثال اينها به قضاى حتمى است و اخبار بسيار وارد شده است كه در اين باب غور مكنيد چون معنى بسيار دقيق است .\r\nو فرق ميان قضا و قدر و امضاء آنست كه اول حق سبحانه و تعالى قضا مىفرمايد مرض يا موت را ، و ممكن است كه به تصدقات و خيرات بر طرف شود و به زودى . و اگر نكرد كارى كه سبب دفع قضا شود مقدر مىشود مرض يا موت و در اين صورت بسيار مشكل است اما ممكن است ، و اگر دفع نكرد به تصدقات و تضرعات بسيار امضاء مىشود و در اين مرتبه نادر است كه مندفع شود ، و ليكن امكان دارد ، مثل آن كه ابتداى بيمارى دفع آن به زودى ممكن است به فصد و\r\n","description":"","footnote":"","page_name":" 156 ","page_number":168},
  {"content":"\r\nامساك و چون فصد و امساك نكردند و بيمار سنگين شد معالجه مشكل مىشود ، و چون محتضر مىشود مشكلتر و در باب شب قدر احاديث خواهد آمد .\r\nو غرض صدوق از اين عبارت آن است كه ما اعتقاد به عدالت الهى داريم ، و ايمان بقضاء و قدر داريم ، و به اعتقاد صدوق قضا و قدر عبارتست از علم الهى ، و علم الهى علت فعل نمىشود . چنان كه علم منجم به كسوف سبب كسوف نيست بلكه چون كسوف مىشد منجم دانست كه مىشود . و به اين معنى در كتب خود تصريح نموده است خصوصا در كتاب توحيد و تأويلات ديگر كرده است قضا و قدر را ، و ليكن از مجموع اخبارى كه ذكر نموده است ظاهر مىشود آن چه مذكور شد ، و اگر كسى اعتقاد كند كه قضا و قدر حق است ، و بنده مجبور نيست ، و به او مفوض نيست كه هر چه خواهد كند ، و ليكن حقيقت آن را نداند ، و در آن فكر ننمايد كافى است ، و بر او حرجى نيست و الله تعالى يعلم .\r\nديگر از آن چه لازم است به آن اعتقاد داشتن آنست كه حق سبحانه و تعالى را حكيم داند ، و حكيم در لغت راست گفتار ، و درست كردار است ، و در اصطلاح آنست كه هر چه كند رعايت مصلحتى در آن بفرمايد ، و كارى را عبث نكند چنان كه فرموده است كه * ( أَفَحَسِبْتُمْ أَنَّما خَلَقْناكُمْ عَبَثاً ) * « 1 » يعنى آيا مىپنداريد كه ما شما را عبث آفريده‌ايم . ديگر فرموده است كه * ( وَما خَلَقْتُ الْجِنَّ وَالإِنْسَ إِلَّا لِيَعْبُدُونِ ) * « 2 » يعنى نيافريدم جنّيان و آدميان را مگر از جهت آن كه مرا بندگى كنند . و امثال اين آيات در قرآن مجيد بسيار است و در احاديث بسيار نيز وارد شده است اين مضامين .\r\nو اشعرى را اعتقاد آنست كه افعال الهى معلَّل به غرض نيست و اگر نه لازم مىآيد كه حق سبحانه و تعالى به اين افعال كامل شود و قبل از آن ناقص بوده\r\n\r\n","description":"","footnote":"\r\n« 1 » آيه 115 - المؤمنون .\r\n« 2 » آيه 56 - الذاريات .\r\n","page_name":" 157 ","page_number":169},
  {"content":"\r\nباشد . و جواب او اينست كه اگر غرض راجع شود بجناب اقدس الهى استكمال لازم مىآيد و كسى به اين قايل نيست . بلكه غرض راجع به بنده مىشود و آن نفع بندگان است .\r\nو اخبار متواتره وارد شده است از حضرات سيد المرسلين و ائمه طاهرين سلام الله عليهم كه حق سبحانه و تعالى نمىكند مگر آن چه اصلح است به حال بندگان او ، و كفر است كه بندگان اعتراض بر افعال الهى كنند ، بلكه اگر بگويند كه اگر حق سبحانه و تعالى ما را غنى مىكرد بهتر بود ، يا اگر فرزند ما را نمىميراند بهتر بود ، دغدغه ارتداد مىشود مگر آن كه قصدشان اين باشد كه نفع مادر آن بيشتر بود بحسب ظاهر ، اگر چه بحسب واقع آن چه حق سبحانه و تعالى كرده است بهتر است ، و ليكن اولى و احوط آن است كه امثال اين عبارت را بر زبان جارى نسازند .\r\nچنان كه در احاديث صحيحه وارد شده است از حضرات ائمه طاهرين سلام الله عليهم كه اگر جمعى خداوند عالميان را بيگانگى بپرستند ، و عبادات نماز و روزه و حج را همه به جاى آورند ، و با اين همه خوبيها چيزى را كه خدا و رسول كرده باشند بگويند كه اگر چنين نمىكردند بهتر بود ، و همچنين اگر اين اعتقاد داشته باشند هر چند به زبان نياورند مشرك و كافر مىشوند . نمىبينى كه حق سبحانه و تعالى مىفرمايد : كه نه به حق پروردگار تو كه ايمان نمىآورند ، و در زمرهء مؤمنان داخل نمىشوند تا ترا حكم نسازند در هر نزاعى كه در ميان ايشان واقع شود ، و تو هر حكمى كه كنى ايشان راضى باشند ، و اصلا از حكم و سخن تو دل گير نشوند ، و گردن نهند حكم ترا گردن نهادنى نيكو .\r\nو در حديث صحيح وارد شده است از حضرت امام زين العابدين صلوات الله عليه كه صبر نمودن و از حق سبحانه و تعالى راضى بودن سر همهء عبادتها است و هر كه در بلاها و تكاليف الهى صبر كند و خشنود باشد از حق\r\n","description":"","footnote":"","page_name":" 158 ","page_number":170},
  {"content":"\r\nسبحانه و تعالى در هر چيزى كه بر سر او آورد خواه محبوب او باشد يا مكروه ، البته حق سبحانه و تعالى خير او را در آن كند در دنيا و عقبى .\r\nو حضرت امام جعفر صادق صلوات الله عليه فرمودند كه داناترين مردمان به حق سبحانه و تعالى كسى است كه راضىتر باشد بقضاء الهى .\r\nو ايضا در حديث صحيح از آن حضرت وارد شده است كه چون حق سبحانه و تعالى وحى نمود به حضرت موسى بن عمران على نبينا و عليه السّلام كه نزد من هيچ چيز و هيچ كس دوستتر از بندهء مؤمن من نيست ، و هر چه پيش او مىآورم خير او در آنست ، و هر چه از او باز مىگيرم خير او در آنست ، پس مىبايد كه صبر كند بر بلاهاى من ، و شكر كند نعمتهاى مرا ، و راضى شود به قضاهاى من تا من او را در زمرهء صديقان داخل گردانم ، هر گاه با اينها عمل نموده باشد به آن چه من از او طلب كرده‌ام و اطاعت نموده باشد امر مرا .\r\nو از آن حضرت بطريق صحيح وارد شده است كه تعجب دارم از حال مؤمن كه هر چه هست حق سبحانه و تعالى بر سر او مىآورد و خير او در آنست ، و اگر او را به مقراض ريزه ريزه كنند خير او در آنست و اگر پادشاه مشرق و مغرب شود خير او در آن است .\r\nو از آن حضرت منقولست كه هر گز حضرت سيد المرسلين صلَّى الله عليه و آله چيزى را كه واقع شده بود نمىفرمودند كه اگر غير اين مىبود بهتر بود و فرمودند كه من ضامنم كه هر كه در خاطر او در نيايد مگر رضا به قضا ، هر دعايى كه بكند البته مستجاب شود ، بلكه اگر دعا نكند نيز حق سبحانه و تعالى آن چه خير اوست نزد او مىآورد . چنان كه در حديث صحيح از آن حضرت ( ص ) وارد شده است كه هر كه رو كند به آن چه محبوب الهى است از عبادت و صبر و رضا و امثال اينها ، حق سبحانه و تعالى نيز رو كند به آن چه محبوب اوست در دنيا و عقبى ، و هر كه پناه به حق سبحانه و تعالى برد حق سبحانه و تعالى او را در پناه خود\r\n","description":"","footnote":"","page_name":" 159 ","page_number":171},
  {"content":"\r\nدرآورد و كسى كه چنين باشد اگر عالم سرنگون شود به او ضررى نمىرسد . و آيات و اخبار در اين باب فوق حد و حصر است .\r\n( لطيف لما شئت )\r\nيعنى هر چه اراده مىفرمايى نسبت به بندگان خود همه محض لطف است و احسان و فضل نسبت به ايشان . و اين معنى انسب است به سابق و لاحق و محتمل است كه مراد صدوق اين باشد كه علماء شيعه لطف را بر حق سبحانه و تعالى واجب مىدانند ، و آن فعلى است كه بندگان را به طاعت نزديك گرداند ، و از معصيت دور سازد ، و چون حق سبحانه و تعالى از روى حكمت بندگان را از جهت بندگى آفريده است ، پس هر چه ايشان را به بندگى نزديك سازد لازم است كه بفرمايد ، و الا غرض الهى بفعل نخواهد آمد ، و مىبايد كه لطف به حد الجاء نرسد . چنان كه خود فرموده است كه * ( أَنْ لَوْ يَشاءُ الله لَهَدَى النَّاسَ جَمِيعاً ) * « 1 » يعنى اگر حق سبحانه و تعالى مىخواست كه به جبر بندگان را هدايت فرمايد مىتوانست جبر نمودن كه همه خوب باشند و ليكن حكمتش اقتضا كرده است كه به اختيار خود هدايت را اختيار نمايند تا مستحق ثواب شوند ، چون ثواب نفعى است كه مقارن تعظيم و اجلال بوده باشد و عقلا قبيح است كه تعظيم و اجلال كسى كنند كه مستحق آن نباشد .\r\nو همين مضمون از حضرت امام على بن موسى الرّضا صلوات الله عليه وارد شده است . و از جملهء الطاف الهى فرستادن پيغمبران و كتابهاست ، و لهذا حق سبحانه و تعالى اول حضرت آدم را پيغمبر فرمود ، و بعد از آن از نسل او خلق را آفريد ، و هيچ زمانى نبود كه پيغمبرى يا وصى پيغمبرى نبوده باشد ، و از اينجاست كه فرموده است كه * ( إِنِّي جاعِلٌ فِي الأَرْضِ خَلِيفَةً ) * « 2 » و در اخبار بسيار از ائمه اطهار سلام الله عليهم وارد شده است كه مراد الهى اين است كه من\r\n\r\n","description":"","footnote":"\r\n« 1 » آيه 31 - الرعد .\r\n« 2 » آيه 30 - البقرة .\r\n","page_name":" 160 ","page_number":172},
  {"content":"\r\nمقرر ساختم كه در زمين هميشه خليفه از جانب من بوده باشد ، و مراد از اين آيه همين حضرت آدم نيست و بس و اين معنى نيز مناسبت دارد به آن چه بعد از اين مىگويد :\r\n( لم تخلق عبادك لفاقة ) يعنى نيافريدى بندگان خود را از جهت احتياجى كه به ايشان داشته باشى ، يعنى ما كه قائليم به حكمت قايل نيستم به استكمال ، بلكه قائليم كه خداوند عالميان بىنياز است از ايشان و از عبادات ايشان ، و غرض او از خلق و تكاليف محض افاضه وجود است كما قال المولوي :\r\nمن نكردم خلق تا سودى كنم * بلكه تا بر بندگان جودى كنم\r\nو همين مضمون در حديث قدسى وارد شده است از طرق خاصه و عامه و بسند قوى از حضرت امام جعفر صادق صلوات الله عليه منقولست كه از آن حضرت پرسيدند كه چرا حق سبحانه و تعالى خلايق را آفريد ؟ حضرت فرمودند : كه حق سبحانه و تعالى خلايق را عبث نيافريده است ، و ايشان را مهمل نگذاشته است ، بلكه ايشان را آفريده است تا ظاهر سازد قدرت خود را و تا ايشان را به عبادات مكلف سازد تا مستوجب رضاى الهى شوند و ايشان را نيافريد كه نفعى از ايشان به او رسد يا دفع مضرتى ازو بكنند ، بلكه ايشان را آفريد تا نفع به ايشان رساند و ايشان را در جنت و نعيم ابدى درآورد .\r\n( ولا كلَّفتهم الَّا دون الطَّاقة ) يعنى اعتقاد دارم كه بندگان خود را تكليف نفرمودى به او امر و نواهى مگر كمتر از طاقت ايشان چه ظاهر است كه بندگان در شبانه روزى هزار ركعت نماز مىتوانستند كرد ، و هميشه روزه مىتوانستند گرفت ، و هر سال حج مىتوانستند كرد ، و در شبانه روزى هفده ركعت نماز واجب گردانيد ، و در سالى يك ماه روزه واجب ساخت ، و در عمرى يك مرتبه حج طلب نمود وجوبا ، و اينست مضمون آيه كه * ( لا يُكَلِّفُ الله نَفْساً إِلَّا وُسْعَها ) * يعنى حق سبحانه و تعالى تكليف نمىفرمايد بندگان خود را\r\n","description":"","footnote":"","page_name":" 161 ","page_number":173},
  {"content":"\r\nمگر به چيزى كه بر ايشان آسان باشد و دشوار نباشد ، يا به آن چه تكليف نموده است بيشتر از آن نيز مىتوانست كرد اين جمله نيز رد است بر جمعى از سنيان بلكه اكثر ايشان كه اعتقاد ايشان آنست كه حق سبحانه و تعالى تكليف ما لا يطاق كرده است چون بندگان را اختيارى نيست و كردهء ايشان كردهء حق سبحانه و تعالى است و مع هذا ايشان را تكليف كرده است .\r\n( وانّك ابتدأتهم بالنّعيم رحيما ) يعنى اعتقاد دارم كه ابتدا كردى خلايق را به نعمتها بىآن كه ايشان كارى كرده باشند كه مستحق آن شده باشند ، بلكه رحمتت ، اقتضا كرد كه ايشان را از كتم عدم بوجود آوردى ، و صد هزار احسان و انعام به ايشان بكنى ، هر چند شكر اين نعمتها واجب بود اگر شكر طلبيدى از آن جهت بود كه مستحق نعمتهاى غير متناهى تو شوند نه آن كه به ازاء نعمتهاى تو باشد ، و الا تكليف ما لا يطاق مىبود ، كجا بنده قدرت دارد كه نعمتهاى ترا ادراك تواند كرد چون به او ندادهء احاطهء به امور غير متناهى ، چه جاى آن كه تواند شكر كمترين نعمتى از نعمتهاى تو را كردن كما قلت * ( وَإِنْ تَعُدُّوا نِعْمَتَ الله لا تُحْصُوها ) * « 1 » يعنى اگر خواهيد كه بشماريد نعمتهاى الهى را نمىتوانيد شمردن و نمىتوانيد رسيدن به آن كه اگر ممكن بود احصاى آن نيز ممكن مىبود .\r\n( وعرّضتهم للاستحقاق حكيما ) يعنى خلايق را در معرض استحقاق مثوبات غير متناهى درآوردى از روى حكمت يعنى تا مستحق ثواب نمىشدند قبيح بود كه ايشان را ثواب بدهى چون ثواب نفعى است كه از روى تعظيم و اجلال كرامت فرمايد و بدون آن كه ايشان عبادات و طاعات به جا آورند استحقاق آن بهم نمىرسيد ، پس تكاليف فرمود تا به سبب عمل به آنها مستحق\r\n\r\n","description":"","footnote":"\r\n« 1 » آيه 34 - ابراهيم .\r\n","page_name":" 162 ","page_number":174},
  {"content":"\r\nثواب شوند و اينها همه ثمرات لطف الهيست چنان كه گذشت . و رد است بر اشاعره كه قايل به استحقاق نيستند بر خلاف آيات قرآن مجيد كه همه جا حق سبحانه و تعالى فرموده است * ( جَزاءً بِما كانُوا يَعْمَلُونَ ) * و امثال آن . و چون تكاليف را ناچار بود از آلتى چند كه بدون آن ممكن نبود و تكليف ما لا يطاق بود و اول و اهم آنها عقل بود ذكر كرد كه :\r\n( فاكملت لكلّ مكلَّف عقله ) پس كامل گردانيدى از براى هر مكلفى عقل او را ، پس مجنون و طفل را تكليف نفرمود چون قابليت خطاب و فهم تكليف نداشتند . و مراد ازين عقل عقلى است كه مدار تكليف بر آنست ، و غالب اوقات قريب به بلوغ تمام مىشود ، و كمالش را نهايت نيست ، و پارهء از آن به تجربه ها زياده مىشود ، و بيشترش به تحصيل علم با عمل كه به مرتبه روح مقدس مىشود ، و در اين مرتبه از جناب اقدس الهى فايض مىگردد عقلى كه به آن حقايق اشيا را كما هى ادراك مىتواند كرد و مىكند ، و در اين صورت البته متوجه دنيا و ما فيها بلكه متوجه بهشت و نعيم آن نيز نمىشود ، بلكه لمحه‌اى از معشوق حقيقى به ديگرى نمىپردازد ، و اكثر برآنند كه عقل نفس ناطقه است ، يا مراتب نفس است ، يا جوهريست مجرد كه بمنزله و زير نفس است ، و آن بحسب مراتبى كه دارد اسامى آن مختلف مىشود ، و روح نيز به سبب آن كامل مىشود .\r\nو انواع مراتب هر دو چهار است . اما عقل پس در مرتبهء اول او را عقل هيولانى مىنامند ، و آن مرتبه قابليت محض است كه هيچ كمال علمى او را بالفعل نگرديده باشد ، عقل هيولانى كه قبل از بلوغ دارد و محض قابليت است و بعد از آن عقل بالملكه است و بتدريج به سبب تحصيل كمالات عقل مستفاد مىشود ، و بعد از آن عقل بالفعل .\r\nو همچنين اول مراتب نفس در عمل نفس اماره است ، و ديگرى لوامه است ، و ديگرى ملهمه است ، و ديگرى مطمئنه است . و چون مراتب عقول و\r\n","description":"","footnote":"","page_name":" 163 ","page_number":175},
  {"content":"\r\nنفوس با يك ديگر است بعضى تصور وحدت هر دو كرده‌اند ، بلكه از بعضى اخبار نيز ظاهر مىشود وحدت آن ، ليكن ظاهر آنست كه بر سبيل مجاز است ، و مراتب اصناف هر دو بىنهايت است چه جاى افراد هر دو ، و ممكن است كه مراد از عبارت همه مراتب بوده باشد ، و در هر مرتبه كمالى كه او را حاصل مىشود از جناب اقدس الهى است ، و بحسب هر مرتبهء او را تكاليف هست .\r\nچنان كه در اخبار معتبره از حضرت سيد المرسلين صلَّى الله عليه و آله وارد شده است كه ما گروه انبيا مأموريم كه با مردم در خور عقل ايشان سخن گوييم ، و هيچ شك نيست كه هر چند كمالات بيشتر مىشود تكاليف به آن نسبت زياده مىشود .\r\nچنان كه وارد است در اخبار بسيار از حضرات ائمه معصومين صلوات الله عليهم كه ثواب به مقدار عقل است ، و عقاب به نسبت عقل ، و دقت در حساب روز قيامت بحسب عقل است ، و جميع كمالات به كمال عقلست ، و به سبب متابعت عقلست كه آدمى بهتر از فرشتگان مقرب مىشود ، و به سبب مخالفت عقل از حيوانات بدتر مىشود ، و آيات و احاديث در اين باب از حصر بيرون است و بعضى از آن نيز در اين كتاب خواهد آمد .\r\n( وأوضحت له سبيله ) يعنى واضح و ظاهر ساختى از براى هر مكلف راه او را يعنى به سبب اكمال عقل راه خير و شر را دانستند به آن كه دانستند خداوندى دارند عالم ، و قادر و حكيم و لطيف ، و هر چه آفريده است عبث نيافريده است . و دانستند كه نعمتهاى الهى بر ايشان بىشمار است و شكر نعمت واجب است و نمىدانند كه چگونه شكر نعمت منعم را بايد كردن ، و محتاجند به كسانى كه از ايشان بهتر باشند و ربطى بجناب اقدس الهى داشته باشند ، و ربطى به ايشان تا نيكو بشناسند به سبب ايشان خداوند خود را ، و مرادات او را از خلق ، و آن جماعت انبياء و اوصيايند ، و به عقل فهميده‌اند كه هر كه اين دعوى كند نمىتوان\r\n","description":"","footnote":"","page_name":" 164 ","page_number":176},
  {"content":"\r\nتصديق نمودن تا كارى چند از ايشان صادر نشود كه مقدور بشر نباشد و كار حق سبحانه و تعالى باشد . و دانستند كه قبيح است كه حق سبحانه و تعالى اظهار معجزه بر دست كاذبى بكند ، يا كسى را مقتدا كند كه معصوم نبوده باشد ، و امثال اين امور كه اگر عقل نباشد ممكن نيست تصديق پيغمبران و اوصياى ايشان سلام الله عليهم . و محتملست كه مراد مصنف از اين ظاهر ساختن ارسال رسل و انزال كتب باشد ، و جمله آينده تفصيل اين اجمال بوده باشد ، و معنى اول أوفق است به طريقهء متكلمين ، و ثانى به نهج محدثين .\r\n( و لم تكلَّف مع عدم الجوارح ما لا يبلغ الَّا بها ) يعنى تكليف نكردى بدون اعضا و جوارح چيزى را كه نتوان آن را به جا آوردن بدون جوارح ، پس تا دل ندادى تكليف به ايمان ، و رضا به قضا ، و معارف ، و اخلاص ، و محبت ، و توكل ، و تفويض ، و تسليم و امثال اينها از تكاليف قلب نفرمودى . و همچنين تكاليف زبان ، و چشم ، و گوش ، و دست ، و پا را نفرمودى تا اين اعضا را احسان نفرمودى . چنان كه تكليف نفرمود بنى آدم را كه به پرد بدون پر و بال ، و غرض عمده بيان آنست كه تكليف ما لا يطاق نفرمودى ردا على الاشاعره و همچنين آن كه گفته است :\r\n( ولا مع عدم المخبر الصّادق ما لا يدرك الَّا به ) يعنى و تكليف نفرمودى بدون خبر دهنده راست گوى ، بىدغدغه كه آن معصوم است از انبيا و اوصيا صلوات الله عليهم چيزى را كه بدون مخبر صادق به آن نتوان رسيدن ، يعنى در تكاليف عقليه محتاج به مخبر صادق نبوديم ، بلكه مخبر صادق را به عقل دانسته‌ايم كه مخبر صادق است ، و ليكن در كيفيت معارف و تكاليف عقل مستقل نبود ، تا انبيا نفرستادى آن تكاليف را نكردى . كما قال الله * ( وَما كُنَّا\r\n","description":"","footnote":"","page_name":" 165 ","page_number":177},
  {"content":"\r\nمُعَذِّبِينَ حَتَّى نَبْعَثَ رَسُولًا ) * « 1 » يعنى ما هر گز عذاب نكرده‌ايم امتى را تا به ايشان رسولى نفرستاديم و هر گز نبود كه پيغمبرى نباشد از زمان آدم تا حال چنان كه كه گذشت كه اول آدم را آفريدند ، و ديگر فرزندانش را مكلف ساختند .\r\n( فبعثت رسلك مبشّرين و منذرين ) يعنى لطف بر تو واجب بود ، و تكليف بحسب حكمت لازم ، و بدون وجود انبيا ممكن نبود ، پس فرستادى پيغمبران خود را در حالتى كه بشارت دهندگان بودند مطيعان را به ثواب ، و بيم دهندگان بودند مخالفان را از عقاب ، يعنى اين هم از لطف بود كه پيغمبران ترغيب و ترهيب كنند . چون طبيعت بشر مايلست به شهوات نفسانى و لذات جسمانى بشارت را بمنزله مهار نفس گردانيدى كه ايشان را به ترغيبات بسوى بهشت و مراتب عاليه كشاند ، و انذار و بيم به منزلهء تازيانه باشد نفوس را كه ترسند و مخالفت نكنند ، و اگر اين بشارت و انذار نمىبود بسيار نادر بود كه كسى اطاعت نمايد ، و جمعى كه خود را مخلص مىدانند غير انبياء و اوصياء اگر خاطر جمع به وعدها و بيم وعيدها نمىداشتند ظاهر مىشد كه اطاعت ايشان در چه مرتبه مىبود و چه جاى ديگران .\r\nو اخبار بسيار وارد شده است كه حق سبحانه و تعالى صد و بيست و چهار هزار پيغمبر فرستاد در عرب و عجم بلكه ظاهرا جائى نباشد كه نبى نفرستاده باشد .\r\nو منقولست از حضرت امام رضا صلوات الله عليه كه كيخسرو از پادشاهان عجم سيصد پيغمبر را شهيد كرد ، و قبور انبيا در اين بلاد هست ، و آن چه بر مكلَّف لازم است آنست كه اعتقاد به پيغمبران و كتابها مجمل داشته باشد چنان كه گذشت .\r\n\r\n","description":"","footnote":"\r\n« 1 » آيه 15 - الاسراء .\r\n","page_name":" 166 ","page_number":178},
  {"content":"\r\n( وأمرتهم بنصب حجج معصومين ) يعنى امر كردى پيغمبران را كه نصب نمايند بعد از خود اوصيائى چند را كه معصوم بوده باشند .\r\nعلامه حلى در كتاب الفين هزار برهان ذكر كرده است كه لازم است كه امام معصوم بوده باشد ، و چون عصمت امريست كه بر آن اطلاع ممكن نيست مگر حق سبحانه و تعالى را پس ناچار است از نص نبى يا وصى معصوم بر او . و در آيات و روايات هست كه همه انبياء وصيت نموده‌اند ، و وصى از براى خود مقرر ساختند ، على الخصوص پيغمبر آخر الزمان صلَّى الله عليه و آله كه در غدير خم و غير آن نصوص متواتره فرمود بر امامت ائمه اثنا عشر چنان كه خواهد آمد در باب وصيت ، و در آنجا مجملى مذكور خواهد شد .\r\n( يدعون إلى سبيلك بالحكمة و الموعظة الحسنة ) يعنى حال آن كه حجج يا انبياء و حجج كار ايشان اين بود كه خلق را دعوت مىنمودند ، و مىخواندند به راه معرفت و عبادت تو به حكمت و موعظه نيكو . مشهور آنست كه مراد از حكمت كتاب الله است ، و مراد از موعظه سنت نبى الله است صلى الله عليه و آله ، و بعضى گفته‌اند كه حكمت اصول دين است كه دلايل او معلوم است ، و موعظه فروع دين است ، يا آن كه حكمت آنست كه با علما به براهين سخن گويد ، و موعظه حسنه با عوام به خطابيات . و اظهر آنست كه حكمت عبارتست از آن كه ايشان را بحسب مصلحت وقت هدايت نمايد گاهى به دلايل ، و گاهى به شمشير ، و موعظه حسنه نصيحتهاى مشتمل بر وعد و وعيد است و الله تعالى يعلم .\r\n( لئلَّا يكون للنّاس عليك حجّة بعدهم ) يعنى پيغمبران مؤيد به معجزات فرستادى با كتابها و با بشارت و انذار از روى حكمت و موعظه هاى نيكو تا نبوده باشد آدميان را حجتى بر تو بعد از فرستادن پيغمبران ، و نگويند كه اگر پيغمبران مىفرستادى هر آينه ما ايمان مىآورديم و بندگى مىكرديم ، و اين\r\n","description":"","footnote":"","page_name":" 167 ","page_number":179},
  {"content":"\r\nعبارات مقتبس است از آيات چنان كه حق سبحانه و تعالى فرموده است كه * ( رُسُلًا مُبَشِّرِينَ وَمُنْذِرِينَ لِئَلَّا يَكُونَ لِلنَّاسِ عَلَى الله حُجَّةٌ بَعْدَ الرُّسُلِ ) * « 1 » و ديگر فرموده است كه * ( ادْعُ إِلى سَبِيلِ رَبِّكَ بِالْحِكْمَةِ وَالْمَوْعِظَةِ الْحَسَنَةِ ) * « 2 » و ديگر فرموده است كه :\r\n* ( لِيَهْلِكَ مَنْ هَلَكَ عَنْ بَيِّنَةٍ وَيَحْيى مَنْ حَيَّ عَنْ بَيِّنَةٍ ) * « 3 »\r\nو مصنف در اين آيه واوى زياد كرده است تا عطف باشد بر لئلا يعنى اينها كرد تا اگر كسى هلاك شود و بكفر يا فسق بعد از بينه و اتمام حجت بوده باشد ، و اگر كسى حيات يابد به ايمان و عبادت بعد از تمامى حجت بوده باشد كه به اختيار خود اختيار نجات ابدى كرده باشد تا هر يك را استحقاق ثواب و عقاب بهم رسيده باشد ، و در آيه معنى ديگر گفته‌اند كه ما حجت تمام كرديم تا اگر كسى بميرد و بجهنم يا بهشت رود و حجت بر او تمام شده باشد ، و اگر كسى زنده بماند خواه خوب ، و خواه بد حجت بر او تمام شده باشد . و معنى اول موافق است با روايات اهل البيت ، و در اين جا البته معنى اول مراد مصنف است ، و آيات بر اين مضمون بسيار است ، و همهء اين آيات دلالت مىكند بر آن كه حسن و قبح عقلى است ، نه چنان كه اشاعره مىگويند كه هر چه حق سبحانه و تعالى مىكند خوبست اگر همه انبياء را بجهنم كند حاكمست ، و اگر همه كفار را به بهشت كند خداوند است ، اگر چنين مىبود چه احتياج به اينها بود كه بكند تا برو حجت نباشد با آن كه بسيار جائى ازين باب فرموده است ، و عمده غرض مصنف رد بر ايشانست ، و ازين جهت فراموش كرده است صلواتى را كه در خطب لازمست ، و امكان دارد بعد از لفظ معصومين گفته باشد و از قلم نساخ ساقط شده باشد .\r\n\r\n","description":"","footnote":"\r\n« 1 » آيه 165 - النساء .\r\n« 2 » آيه 125 - النحل .\r\n« 3 » آيه 42 - الانفال .\r\n","page_name":" 168 ","page_number":180},
  {"content":"\r\n( فعظمت بذلك منّتك على بريّتك ) يعنى پس عظيم شد نعمت تو به سبب اين انعامها بر مخلوقات تو كه از محض رحمت آفريدى ، و عقل دادى ، و پيغمبران و كتابها فرستادى تا ايشان را دعوت نمايند به قرب ، و معرفت ، و عبادت ، و بندگى تو تا مستحق ثوابهاى غير متناهى تو شوند ، هر چند نعمتهاى غير متناهى به ايشان دادهء ، اما به اين نعمت عظمى هيچ نعمت نمىرسد ، يا آن كه هر نعمتى كه دادهء همه را از جهت معرفت و عبادت دادهء چون غرض از خلق عبادت است ، پس همهء نعمتها در اين داخل است ، پس چگونه كسى وصف عظمت اين نعمت تواند كرد . و ممكن است كه منت را بمعنى متعارف بگيريم و اين معنى از مخلوق قبيح است ، چون بنده‌اند و نعمتها همه از حق سبحانه و تعالى است . چنان كه تكبر از ايشان قبيح است از جهة آن كه كبريا مخصوص حضرت اوست ، اما از حق سبحانه و تعالى نيكو است هم تكبر و هم منت ، لهذا در قرآن مجيد همه جا منت مىنهد بر بندگان به نعمتهايى كه به ايشان كرامت كرده است ، و از اين جهت خود را منان فرموده است . و محتملست كه بمعنى منعم باشد اما هر دو خوبست و اعم بهتر است .\r\n( وأوجبت عليهم حمدك ) يعنى به سبب اين نعمتهاى عظيمه حمد خود را بر ايشان واجب گردانيدى ، و از آن جمله در شبانه روزى ده مرتبه سوره حمد واجب گردانيد در نمازها ، بلكه مىبايد هميشه بنده رطب اللسان بوده باشد به حمد الهى ، چنان كه گذشت كه حمد بهترين عبادات است . و ممكن است كه أوجبت به سكون تا خوانده شود ، و ضمير راجع به منت بوده باشد يعنى اين نعمت عظيم بر بندگان واجب ساخت حمد ترا ، و بنا بر اين مجاز خواهد بود چون نعمت سبب حمد است ، پس گويا او واجب گردانيده است حمد را ، پس چون ظاهر ساخت عظمت نعمت الهى را مناسب اين بود كه شكر كند حق سبحانه و تعالى را كه مناسبت به اين نعمت داشته باشد گفت :\r\n","description":"","footnote":"","page_name":" 169 ","page_number":181},
  {"content":"\r\n( فلك الحمد عدد ما احصى كتابك و احاط به علمك ) يعنى پس مخصوص تست جميع حمدها و ترا مخصوص مىگردانم به همهء محامد ، چون همه كمالات مخصوص ذات مقدس تست بعدد آن چه احصاء نموده است آن را كتاب تو كه قرآن باشد ، و جميع علوم در قرآن هست يا لوح محفوظ باشد و آن نيز چنين است ، و به همين دو قول تفسير شده است در آيهء كه مراد صدوق از اين عبارت اشاره به آن است كه * ( وَلا رَطْبٍ وَلا يابِسٍ إِلَّا فِي كِتابٍ مُبِينٍ ) * و بعدد آن چه علم تو به آن احاطه كرده است ، و هر دو خصوصا آخر البته غير متناهى است ، پس باز اى نعمتهاى غير متناهى شكر غير متناهى به جا آورده ، و ظاهر آنست كه لام الحمد از جهت استغراق باشد ، يعنى جميع حمدها مخصوص ذات اقدس تست ، و اگر از براى جنس نيز بوده باشد استغراق مفهوم مىشود از جهت لام اختصاص لك با تقديم او چون مرتبه اش لفظا تاخير است ، و اگر چه بحسب معنى چون مشتملست بر كاف ضميرى كه راجع به حق سبحانه و تعالى است و مناسب تقديم است .\r\nو مؤيد عمومست آن كه منقولست در حديث صحيح از حضرت امام جعفر صادق صلوات الله عليه كه نعمت هر چند عظيم باشد همين كه بنده گفت الحمد لله اداى شكر آن نعمت كرده است . و در حديث كالصحيح منقولست كه آن حضرت از مسجد بيرون آمدند و اسب حضرت گم شده بود ، حضرت فرمودند : كه اگر حق سبحانه و تعالى اين اسب را به من رساند من شكر كنم او را آن چه حق شكر او باشد ، پس اندك زمانى شد كه آن را به خدمت حضرت آوردند ، حضرت الحمد لله بر زبان راندند ، شخصى از حضار گفت فداى تو گردم نفرمودى كه من حق شكر الهى به جا آورم ؟ حضرت فرمود كه نشنيدى كه الحمد للَّه گفتم و خصوصا هر گاه با اين تتمه باشد چنان كه در دعاها از حضرات ائمه معصومين واقع شده است اين تتمه .\r\n","description":"","footnote":"","page_name":" 170 ","page_number":182},
  {"content":"\r\nو در اخبار بسيار وارد شده است كه هر گاه بنده بگويد\r\n« الحمد للَّه ربّ العالمين كثيرا على كلّ حال كما هو اهله و مستحقّه »\r\nكاتبان عمل عاجز مىشوند ، و عرض مىكنند كه خداوندا اين بنده چنين حمدى كرد و ما نمىتوانيم رسيد بحمدى كه تو اهل آن و مستحق آنى تا در نامهء عمل او آن را بنويسيم ، خطاب مىرسد كه چنين است و مخلوقى احصاى اين نمىتوانند كرد ، شما هر چه گفته است بنويسيد من مىدانم مقدار آن را و ثواب آن را . و عبارت مصنف مشتمل است برين معنى زيرا كه علم الهى احصاء كرده است حمدى را كه مستحق آنست با چيزهاى ديگر كه مستحق آنست از تسبيح ، و تهليل ، و تكبير و غير آن اگر چه آنها نيز به حمد برمىگردد .\r\n( وتعاليت عمّا يقول الظَّالمون علوّا كبيرا ) يعنى تو برترى از آن چه ستم كاران بر خود ترا به آن وصف مىكنند در ذات ، و صفات و افعال ، بلندى بالاتر از آن كه عقل به آن رسد كما قال الحكيم الغزنوي رضى الله عنه :\r\nپاك از آنها كه غافلان گفتند * پاكتر ز آن چه عاقلان گفتند\r\nو اشاره ايست به آن كه اگر نسبتهاى بد بجناب اقدس او دهند ستم بر خود كرده‌اند كه خداوند خود را نشناخته‌اند ، و خود را مستحق عذاب ابدى كرده‌اند ، و اين عبارت نيز مقتبس است از آيه كريمه * ( سُبْحانَه وَتَعالى عَمَّا يَقُولُونَ عُلُوًّا كَبِيراً ) * « 1 » و صدوق اين قسم تصرفات در آيات را تجويز نمىكند ، چون اين تصرفات را حضرات ائمه معصومين صلوات الله عليهم كرده‌اند او متابعت ايشان كرده است .\r\nشعر\r\nمنزه ذاتش از چند و چه و چون * تعالى شانه عمّا يقولون\r\n\r\n","description":"","footnote":"\r\n« 1 » آيه 49 - الاسراء .\r\n","page_name":" 171 ","page_number":183},
  {"content":"\r\n( قال الشيخ الامام السّعيد الفقيه ابو جعفر محمّد بن عليّ بن الحسين بن موسى بن بابويه القميّ مصنّف هذا الكتاب قدّس الله روحه ) ظاهر آنست كه اين عبارت مصنف بوده باشد و مقرر بوده است كه اسم خود را مىگفتند ، و ليكن غالب اوقات تعريفات را شاگردان زياد مىكرده‌اند ، يعنى چنين گويد بزرگ امام ، و پيشواى در حديث ، سعادتمند عالم ابو جعفر محمد ، پسر على پسر حسين ، پسر موسى ، پسر بابويه قمى كه اين كتاب را تصنيف نمود است ، و مقول قول او اما بعد است ، و ممكن است كه امام سعيد اشاره باشد به آن كه دعا كردهء حضرت صاحب الامر است .\r\nچنان كه شيخ نجاشى نقل نموده است كه على بن الحسين پدر شيخ به عراق عرب آمد و ملاقات كرد حسين بن روح را كه نايب حضرت صاحب الزمانست ، و سؤالهايى كه داشت از او پرسيد ، بعد از آن كتابتى به على بن جعفر بن اسود داد كه او نيز از وكلاى حضرت بود كه كتابت او را به حسين بن روح برساند ، و رقعهء به حضرت صاحب الامر نوشت و در آن رقعه از حضرت استدعاى فرزند نمود .\r\nحضرت نوشتند در آن رقعه كه دعا كرديم و حق سبحانه و تعالى ترا در اين زودى دو پسر خواهد داد خير و نيكوكردار ، پس حق سبحانه و تعالى به او كرامت نمود محمد و حسين را ، و ابن بابويه هميشه در مجالس افتخار مىنمود كه من به دعاى حضرت متولد شده‌ام ، و الحق كه نفعى كه ازين دو پسر به عالميان رسيد از كسى نرسيد .\r\nمصنف قريب به سيصد كتاب در حديث تصنيف كرد كه يكى از آنها اين كتابست ، و بسيارى از كتاب او الحال هست ، و از حسين فرزندان بسيار بهم رسيد همه محدث و فاضل ، و احوال بعضى از ايشان را شيخ منتجب الدين در رجال خود ذكر كرده است ، و نجاشى ذكر كرده است كه محمد بن بابويه شيخ شيعه است و مجتهد شيعه است ، و همه علما و محدثان اهل خراسان ازو استفادهء\r\n","description":"","footnote":"","page_name":" 172 ","page_number":184},
  {"content":"\r\nعلم مىنمودند ، و در اوايل سن به عراق عرب آمد ، و جميع علماء عراق پيش او درس خواندند ، و از او اجازه گرفتند ، و شيخ طوسى نيز مدح بسيار كرده است او را ، و گفته است كه جليل القدر بود ، و احاديث را در حفظ داشت ، و ضبط حديث نيكو كرده بود ، و در ميان علماى قم كسى مثل او نبود در حفظ و كثرت علم و مجتهد بود . و ابن طاوس نيز مدح بسيار كرده است ، و توثيق او كرده است ، بلكه جميع علما توثيق او كرده‌اند ، چون همه حكم به صحت أحاديث صحيحه او كرده‌اند ، و بالجمله اين شيخ ركنى است از اركان دين ، بلكه اكثر علما تابع اويند چنان كه در محال خود مذكور خواهد شد إن شاء الله تعالى .\r\n( امّا بعد فانّه لمّا ساقني القضاء إلى بلاد الغربة و حصّلنى القدر بها بأرض بلخ من قصبة ايلاق ) اما بعد از حمد حق سبحانه و تعالى پس به درستى كه چون قضا مرا گشايند به بلاد غربت و قدر به سبب غربت به زمين بلخ انداخت در قصبه ايلاق « 1 » و ظاهرا ايلاق قصبه ايست از قصبهاى بلخ ، و محتملست كه مراد اين باشد كه بلخ از قصبهاى ايلاقست ، و ايلاق تركستان باشد . و ظاهر گفته مصنف آنست كه قضا و قدر دخل دارند در امثال اين امور و بنده را اختيارى نباشد ، و ليكن مصنف اين اعتقاد ندارد بلكه معنى او موافق اعتقاد او اينست كه چون در علم الهى گذشته بود كه من به غربت افتم به اختيار خود ، و به شهر بلخ بمانم به اختيار خود چنان شد ، و علم الهى علت نمىشود و اگر كسى در امثال اين امور قايل به قضاى حتمى شود مفسدهء ندارد ، و ليكن اخبار اختيار عام است .\r\n\r\n","description":"","footnote":"\r\n« 1 » ايلاق بر وزن قيماق : نام شهرى است از ختا و قلماق . منوچهرى در اين شعر چنين مىگويد : و اگر خان را به تركستان فرستد مهر گنجورى - پياده از بلاساغون دوان آيد به ايلاقش . ايلاق بفتح اول در تركى بمعنى خليج است .\r\n","page_name":" 173 ","page_number":185},
  {"content":"\r\nو در خصوص سفر نيز وارد شده است بروايت عامه و خاصه كه شخصى از اهل عراق داخل شد بر حضرت امير المؤمنين عليه السلام و گفت يا امير المؤمنين خبر ده ما را كه اين سفرى كه كرديم بواسطه جنگ اهل شام كه آن سفر صفين بود آيا به قضا و قدر الهى بود ؟ حضرت فرمودند كه بلى اى شيخ و الله كه بر بلندى بالا نرفتيم و به پستى به زير نرفتيم مگر آن كه به قضا و قدر الهى بود ، پس آن شيخ گفت : كه حق سبحانه و تعالى مزد ما را بدهد چون ما مجبور بوديم و اختيارى نداشتيم استحقاق ثوابى نداريم مگر فضل الهى كارى بكند .\r\nحضرت فرمودند كه چنين مگو اى شيخ ، تو گمان كردى كه قضائيست لازم ، و قدريست واجب اگر چنين باشد باطل شود ثواب و عقاب ، و امر و نهى و زجر ، و فائده نداشته باشد وعده و وعيد الهى ، و كسى كه بد كند او را ملامت نتوان كرد و كسى كه خوب كند او را مدح نتوان كرد ، و هر آينه نيكوكار اولى خواهد بود به ملامت ، و بد كار اولى خواهد بود به مدح ، اين گفتگوى بت پرستان و دشمنان خداوند رحمن است ، و گفتگوى قدريّه اين امت و مجوس اين امت است ، اى شيخ حق سبحانه و تعالى اختيار داد بنده را ، و تكليف نمود ، و نهى كرد و تحذير نمود ، بر اندك عبادتى ثواب بسيار مىدهد ، و كسى را چنان نكرده است كه بىاختيار عصيان او بكند ، يا بىاختيار اطاعت او بكند ، و آسمان و زمين را و هر چه در ميان هر دو است باطل نيافريده است ، اين گمان آن جماعتى است كه كافرند ، پس ويل از براى آن جماعت است كه كافر شده‌اند ، و مراد از ويل آتش جهنّم است . پس آن شيخ برخواست و شعرى چند در مدح آن حضرت خواند .\r\nو عبد الله عباس نيز اين خبر را روايت كرده است و در آخر آن نقل كرده است كه شيخ گفت يا امير المؤمنين پس قضا و قدر كدامست ؟ كه ما را برد ، و بلندى و پستى نرفتيم مگر به قضا و قدر . حضرت فرمود : كه آن امر و حكم\r\n","description":"","footnote":"","page_name":" 174 ","page_number":186},
  {"content":"\r\nالهيست كه فرموده بود كه ما به اين جهاد برويم ، نمىبينى كه حق سبحانه و تعالى فرموده است * ( وَقَضى رَبُّكَ أَلَّا تَعْبُدُوا إِلَّا إِيَّاه ) * « 1 » يعنى پروردگار تو حكم فرموده است كه عبادت مكنيد مگر او را و آن كه حضرت فرمودند : كه نيكوكار سزاوارتر است به ملامت ، و بدكار اولاست به مدح ، دور نيست كه از آن جهت باشد كه نيكوكاران مفتخرند به عبادات خود غالبا و آنها از ايشان نيست ، و بدكاران هميشه غمناكند بواسطه اعمال قبيحه و آن از ديگريست ، و يا آن كه چون بىاختيار آن جماعت را خوبيها داده‌اند ، و اينها را بديها بايد كه تدارك هر دو بضد آن كرده شود يا آن كه هر گاه تجويز اين قسم باطلى گرديد عقل از ميان برخواست ، و هر گاه عقل نباشد جزا نيز بر ضد عقل خواهد بود .\r\n( وردها الشّريف الدّين ابو عبد الله المعروف بنعمه و هو محمّد بن الحسن بن اسحاق بن الحسن بن الحسين بن اسحاق بن موسى بن جعفر بن محمّد بن علىّ بن الحسين بن عليّ بن ابى طالب عليهم السّلام ) يعنى كه من داخل بلخ شدم و وارد بلخ شد ، يا شده بود پيش از من سيد متدين ابو عبد الله كه مشهور بود به نعمه ، و اسم او محمد پسر حسن بود و در بعضى از نسخ حسين پسر اسحاق پسر حسن ، و در بعضى از نسخ حسين پسر حسين پسر اسحاق پسر امام ابو الحسن موسى بن جعفر كه پنج پشت به حضرت مىرسانيد ، و باقى ائمه را تيمّنا و تبركا ذكر كرده است ، و مراد از شريف در عرف عرب كسى است كه از اولاد على و فاطمه صلوات الله عليهم باشد ، و گاه هست كه اطلاق مىكنند بر اولاد حضرت امير المؤمنين عليه السّلام اگر چه از اولاد حضرت فاطمه صلوات الله عليها نبوده باشد ، و گاه هست بر مطلق بنى هاشم اطلاق مىكنند .\r\nاما نزد عجم شريف كسى را مىگويند كه مادرش سيّد باشد و پدرش سيّد\r\n\r\n","description":"","footnote":"\r\n« 1 » آيه 23 - الاسراء .\r\n","page_name":" 175 ","page_number":187},
  {"content":"\r\nنبوده باشد ، بنا بر اين است كه سادات مكَّه معظمه و مدينه مشرفه را شرفا مىگويند باصطلاح اول ، و دين صفت مشبّهه است يعنى دين دار و صالح ، و نعمه لقب اوست ، ظاهرا اصلش نعمة الله بوده است بواسطه تخفيف جلاله را انداخته‌اند ، و تا به وقفها شده است ، و ابو عبد الله كنيت او است ، و كنيت لفظى است كه در اول اواب ، يا امّ ، يا ابن ، يا بنت بوده باشد مثل ابو عبد الله و ابن عبد الله در مرد ، يا امّ عبد الله و بنت عبد الله در زن .\r\nو كنيت نهادن مرد را به ابو فلان و زن را بأمّ فلان مستحب است در روز هفتم ولادت تفألا بالخير كه فال خوبى است ، و معنيش آنست كه إن شاء الله بزرگ خواهد شد و فرزندى بهم خواهد رسانيد كه عبد الله نام خواهد داشت اگر ابو عبد الله باشد ، يا على اگر ابو على كنيت كنند ، و همچنين در دختر ام سلمه نام مىگذارند به فال خير كه خدا او را پسرى خواهد داد سلمه نام خواهد داشت ، و ابن و بنت از روى فال نيست بلكه باسم پدر يا مادر مىخوانند مثل محمد فرزند حضرت امير المؤمنين كه او را ابن الحنفيه مىنامند به واسطهء آن كه ظاهر شود كه از حضرت فاطمه صلوات الله عليها نبوده است بلكه مادرش از اسيران لشكر مسيلمه كذاب بود حضرت او را آزاد فرمود ، و زن كرد بعد از اسلام او ، و از او محمد به همرسيد و او بسيار بزرگ است .\r\nو متعارف علماى ما به مقتضاى اخبار بسيار چنان بوده است كه هر وقت كه اسم رسول خدا مذكور مىشده است صلَّى الله عليه و آله مىگفتند ، و چون اسم ائمه هدى صلوات الله عليهم مذكور مىشده است صلوات مىفرستاده‌اند و مىنوشته‌اند ، و سنيان آل را به واسطهء عداوت ايشان مىاندازند ، و چون اظهار عداوت اهل بيت نزد ايشان نيز كفر است مىگويند كه على رغم شيعه مىاندازيم با آن كه در جميع صحاح سته احاديث بسيار نقل كرده‌اند كه چون آيه * ( إِنَّ الله وَمَلائِكَتَه يُصَلُّونَ عَلَى النَّبِيِّ يا أَيُّهَا الَّذِينَ آمَنُوا صَلُّوا عَلَيْه وَسَلِّمُوا\r\n","description":"","footnote":"","page_name":" 176 ","page_number":188},
  {"content":"\r\nتَسْلِيماً ) * « 1 » نازل شد يعنى به درستى كه حق سبحانه و تعالى ، و فرشتگان او صلوات مىفرستند بر پيغمبر ، اى جماعتى كه ايمان آورده‌ايد صلوات بر آن حضرت فرستيد ، و گردن نهيد حكم او را گردن نهادنى نيكو ، اصحاب گفتند يا رسول الله سلام بر ترا دانستيم كه چگونه بكنيم ، صلوات را چگونه بفرستيم ، حضرت فرمود كه كه بگوئيد كه اللَّهمّ صلّ على محمّد و على آل محمّد .\r\nو در بعضى از روايات بخارى و آل محمد است به جاى على .\r\nكما صلَّيت على ابراهيم و آل ابراهيم يا و على آل ابراهيم مجملا شايد كه زياده از پنجاه سند باشد كه در همه آل هست . و جمعى گفته‌اند كه حق سبحانه و تعالى نبى را فرمود و حضرت آل را داخل كرد تا ظاهر شود كه مراد الهى نبى و آل است ، و چون همه كنفس واحده بودند اكتفا به نبى كرد ، و حضرت رسول الله صلَّى الله عليه و آله اشعار فرمودند كه صلوات من بى صلوات بر آل من صحيح نيست .\r\nو در احاديث صحيحه از طرق اهل بيت سلام الله عليهم وارد شده است كه حضرت سيّد المرسلين صلَّى الله عليه و آله فرمودند : كه هر كه صلوات بر من مىفرستد و بر آل من نفرستد بوى بهشت به او نمىرسد با آن كه بوى بهشت از پانصد ساله راه مىآيد .\r\nو صاحب كشاف و غير او ذكر كرده‌اند كه آيه و حديث دلالت بر جواز صلوات مىكند بر همه كس ، و ليكن چون شعار رفضه شده است كه بر ائمه خود صلوات مىفرستند بنا بر اين ما و علماى ما منع كرده‌ايم . الحمد للَّه كه على رغم رفضه دين اسلام و ايمان را از دست دادند و كافر شدند ، و در كفر همه سنيان همين معنى بس است كه حق سبحانه و تعالى مودت اهل البيت را مزد رسالت\r\n\r\n","description":"","footnote":"\r\n« 1 » آيه 56 - سورة الاحزاب .\r\n","page_name":" 177 ","page_number":189},
  {"content":"\r\nحضرت سيد المرسلين صلَّى الله عليه و آله نموده ، و ايشان بدل مودت عداوت كردند .\r\nلهذا گاهى علماى ما رضوان الله عليهم بعد از ذكر اهل بيت صلوات الله عليهم صلوات نمىفرستاده‌اند بلكه سلام مىفرستاده‌اند از جهت تقيه از سنيان ، و ليكن بنده در روضة المتقين اين رعايت نموده‌ام كه بعوض سلام صلوات فرستاده‌ام و گمان ندارم كه صدوق سلام فرستاده باشد چون كتابهاى تصانيف صدوق را كه قريب به زمان او نوشته‌اند اكثر اوقات اسم ائمه را با تعظيم و صلوات ياد مىكنند ، پس ممكنست كه او يا شيعيان تقيه نموده باشند ، و اليوم الحمد للَّه كه به دولت ابد قرين تقيه در ايران ، بلكه در جميع بلاد بر طرف شده است چرا اين رعايت بايد نمود .\r\nعلى اى حال اكثر علماى عامه و خاصه گفته‌اند كه مراد از صلوات آنست كه حق سبحانه و تعالى دين آن حضرت را رواج دهد در عالم ، و امت او را غالب گرداند بر ساير امم ، و در روز قيامت شفيع امت بوده باشد ، و امثال نفعهايى كه به امت برگردد ، و الا رتبه آن حضرت به مرتبهء رسيده است كه فوق آن مرتبه در قوت امكانى نمانده است كه از جهت آن حضرت صلَّى الله عليه و آله طلب توان نمود ، و چيزى كه از صلوات به آن حضرت عايد مىگردد فرح آن حضرت است به ثواب غير متناهى از جهت مصلى بر آن حضرت چنان كه خواهد آمد .\r\nو فاضل دوانى ذكر كرده است كه چون آن حضرت را شفاعت كبرى كرامت كرده‌اند اين خصوصيتى بر روز قيامت ندارد ، بلكه آن حضرت شفيع كاينات است در افاضه جود از مبدأ فياض بدليل\r\nلولاك لما خلقت الافلاك . ) *\r\nپس صلوات بر آن حضرت استفاضه كمالات است از جهت مواد قابله كاينات . و به گفته مولانا اين سخن ازو نيست ، بلكه از انوار تربت باب مدينه علم بر او فايض گشته است ، در زوراء در حين زيارت آن حضرت با ساير تحقيقات كه\r\n","description":"","footnote":"","page_name":" 178 ","page_number":190},
  {"content":"\r\nمذكور است در آن رساله قدسيه . و اگر بر رسول خدا يا ائمه هدى صلوات الله عليهم سلام فرستند نيز قريب بمعنى صلوات است زيرا كه حق سبحانه و تعالى فرموده است كه * ( تَحِيَّةً مِنْ عِنْدِ الله مُبارَكَةً طَيِّبَةً ) * « 1 » . يعنى تحيتى است كه از جانب حق سبحانه و تعالى است و با بركت است و نيكوست .\r\nو هم چنان كه صلوات بر مردم مختلف مىشود باختلاف قابليات سلام نيز چنين است ، و ليكن سلام طلب سلامتى است از حق سبحانه و تعالى از جهت شخصى كه برو سلام مىكنند ، و اين سلامتى اعم است از سلامتى نفس او از جميع صفات ذميمه ، و سلامتى بدن او از جميع امراض ، و سلامتى دنيا و آخرت ، و چون حضرات نبى و ائمه صلوات الله عليهم مستغنيند از اين دعا ، دعا از جهت دين آن حضرت و امت آن حضرت و شيعيان ايشان خواهد بود .\r\nو در اخبار اهل بيت وارد شده كه سلام اسم الهى است يعنى حق سبحانه و تعالى سالم است و منزه است از هر چه لايق بذات و صفات و افعال او نبوده باشد ، و لهذا جبرئيل كه سلام الهى را به حضرت سيد المرسلين صلَّى الله عليه و آله مىرسانيد حضرت مىفرمودند كه : و على ربّى السلام . پس سلام بر نبى و ائمه نيز بدين منوالست كه فى الحقيقه ثناى ايشانست كه ايشان از همه نقايص مطهرند و متصف بجميع كمالاتند ، و چون ضرور بود تبيين اين معنى بواسطه كثرت صلوات و سلامى كه وارد مىشود در اخبار مجملى ذكر كرد ، و تفصيل آن مرتبه مرتبه ظاهر خواهد شد در اثناى شرح إن شاء الله .\r\nو اين عليهم السلامى كه مذكور شد ممكن است كه سلام بر معصومين باشد و بس چنان كه غالب اوقات سلام بر غير ايشان نمىفرستند تا فرقى باشد ميان ايشان و غير ايشان ، و ليكن در صورت اجماع اگر قصد همه كنند و از حق\r\n\r\n","description":"","footnote":"\r\n« 1 » آيه 61 - النور .\r\n","page_name":" 179 ","page_number":191},
  {"content":"\r\nسبحانه و تعالى در هر يك به قدر استعداد آن كس طلب نمايند ، ظاهرا بد نباشد و از آن جمله حضرت ابو طالب است كه به اجماع علماى از شيعه أو مسلمان بود ، و حضرت سيد المرسلين صلَّى الله عليه و آله بر او نماز گذارد ، با آن كه آن حضرت ممنوع بود از نماز بر منافقان فكيف بر كافر . و اين معنى نيز با ادله خواهد آمد إن شاء الله تعالى .\r\n( فدام بمجالسته سرورى و انشرح بمذاكرته صدرى و عظم بمودّته تشرّفي لأخلاق قد جمعها إلى شرفه ) پس دايم شد به سبب همنشينى او خوشحالى من و منور شد سينه من به سبب درس خواندن او نزد من از علوم او چون او فاضل بود ، و لهذا از روى آداب درس او را مذاكره ناميد ، و به سبب دوستى او مرا ، يا دوستى من او را ، مشرف شدن من به زياده شد بر مشرف شدن به صحبت او كه چون محبت بهم رسيد من بزرگ شدم نه از جهت رتبهء دنيوى اگر چه داشت و ليكن آن منظور نبود بلكه از جهت خلقهاى نيكو بود كه با سيادت جمع كرده بود .\r\n( من ستر و صلاح و سكينة ، و وقار ، و ديانة ، و عفاف ، و تقوى ، و اخبات ) و آن اخلاق حسنه ستر بود ، يعنى مستور بودن عيوب ، يعنى عيبى ظاهرا نداشت و كسى كه مكلف به باطن نيست يا ساتر عيوب مردمان بود ، و مقرر ساخته بود كه كسى در مجلس او حرف غيبت نگويد ، يا هر دو ، و صلاح داشت و آن عبارتست از كردن فرايض و نوافل و اجتناب از صغاير و كباير بلكه مكروهات نيز ، و سكينه داشت كه هميشه دلش به ياد الهى بود ، وقار و طمأنينه داشت كه از سخنان ناخوش و غير آن از جا در نمىآمد بلكه از بلاها نيز .\r\nو بعضى گفته‌اند كه سكينه از بدنست ، و وقار از دل . اما اول اظهر است چون حق سبحانه و تعالى همه جا در قرآن سكينه را بدل نسبت داده است و ديانت داشت يعنى مذهب حق ائمه اثنا عشر با تقيد به شرع در مرتبه اعلى داشت ،\r\n","description":"","footnote":"","page_name":" 180 ","page_number":192},
  {"content":"\r\nو عفت داشت و آن اجتناب است از شبهات و ماكل و مشرب و منكح ، و تقوى داشت و آن ملكه پرهيزكاريست از محرمات و مكروهات بلكه مباحات ، و افعال او همه از براى خدا بود ، و اخبات داشت و آن خضوع و خشوع بدن و قلب است بذكر الهى .\r\n( فذاكرنى بكتاب صنّفه محمّد بن زكريّا المتطبّب الرّازىّ ، و ترجمه بكتاب من لا يحضره الطَّبيب و ذكر انّه شاف فى معناه ) پس گفتگو كرد با من يا به ياد من آورد كتابى را كه تصنيف كرده بود او را محمد پسر زكريا متطبب يعنى علم طب را مىدانست و به كار مىفرمود ، و يا آن كه طبيب نبود و ليكن طب را بر خود بسته بود چون طبيب عرفا بمعنى شافى است و شفا از حق سبحانه و تعالى است ، و رازى بود يعنى از اهل رى . و عرب در نسبتها به شهرها در بعضى جاها تغييرات به زياد و كم مىدهند ، در رى و مرو ، زائى زياد مىكنند و مروزى و رازى مىگويند . و محمد بن زكريا آن كتاب طب را من لا يحضره الطبيب ناميده بود يعنى اين كتاب طبيب است كسى را كه طبيب نزد او نباشد ، و سيد نعمه گفت كه اسم با مسمى است يعنى در واقع كتابيست تمام و واضح كه كتاب طبيب مىتواند بود ، و اين دلالت مىكند كه سيد نعمه در علم طب نيز ماهر بوده است .\r\n( وسألني ان أصنّف له كتابا فى الفقه و الحلال و الحرام و الشّرائع و الاحكام ) و از من سؤال كرد سيد كه تصنيف كنم از جهت او كتابى در فقه و حلال و حرام ، و راههاى دين و احكام الهى . و ظاهرا مراد مصنّف از فقه عبادات است ، و از حلال و حرام تجارات است و اطعمه و اشربه ، و از شرايع نكاح و طلاق و توابع آن است ، و از احكام قصاص و ديات و حدود و ميراث است ، و احتمالات ديگر هست ، اما آن چه مذكور شد انسب است با ترتيبى كه كرده است اين كتاب را .\r\n","description":"","footnote":"","page_name":" 181 ","page_number":193},
  {"content":"\r\nو مشهور ميان مجتهدين ما آنست كه فقه عبارت است از جميع احكام شرعى فرعى كه بخصوص هر يك استدلال بر آن نمايند از مدارك آن به حيثيتى كه از ضروريات مذهب نباشد . اما در عرف محدثين اخبارى را كه به آن عمل نمايند فقه است .\r\nو علماء فقه را بر چهار قسم كرده‌اند به آن كه يا مقصد از آن آخرت است و بس و آن عبادات است مثل : نماز و روزه ، و زكات و خمس ، و حج و جهاد و امر بمعروف و نهى از منكر . و اگر مقصود آخرت فقط نباشد پس صيغه در آنجا ضرور است يا نه ، اگر ضرور باشد اگر از دو كس ضرور است آن را عقود مىگويند مثل : انواع تجارات و نكاح ، و اگر از يك طرف ضرور است آن را ايقاعات مىنامند مثل طلاق و توابع آن ، و نذر و توابع آن ، و اگر صيغه در كار نيست آن را احكام مىنامند مثل حدود و ميراث ، و قصاص و ديات . و ديگر تقسيمات كرده‌اند فايده بر آن مرتب نيست و الله تعالى يعلم .\r\n( موفيا على جميع ما صنّفت فى معناه ، و اترجمه بكتاب من لا يحضره الفقيه ليكون اليه مرجعه و عليه معتمده و به اخذه و يشترك فى اجره من ينظر فيه و ينسخه و يعمل بمودعه ) كه مشتمل بوده باشد اين كتاب بر جميع مسايل كتبى كه تصنيف كرده‌ام در فقه و حلال و حرام و شرايع و احكام ، يا در فقه كه شامل همه باشد ، و التماس نمود كه نام نهم اين كتاب را بكتاب من لا يحضره الفقيه . يعنى اين كتاب فقيه و عالمست كسى را كه عالمى نداشته باشد يا دستش به او نرسد ، و غرض سيد از اين التماس اين بود كه رجوع به اين كتاب كند ، و اعتمادش برين باشد و به اين عمل نمايد و تا سيد شريك بوده باشد در ثواب هر كه نظر كند در اين كتاب و بنويسد اين را ، و عمل نمايد به آن چه در اين كتاب ذكر نموده‌ام زيرا كه چون سيد باعث تصنيف اين كتاب است ، پس هر كه از اين كتاب منتفع مىشود سيد در ثوابش شركت دارد بىآن كه از\r\n","description":"","footnote":"","page_name":" 182 ","page_number":194},
  {"content":"\r\nثواب او چيزى كم شود چنان كه گذشت .\r\nو احاديث بسيار نيز واقع شده است از حضرات رسول خدا و ائمه هدى سلام الله عليهم كه هر كه سنت خيرى بگذارد ، هر كه عمل به آن كند از ثواب ايشان بهره خواهد داشت تا روز قيامت . و شك نيست كه مراد از عبارت اين است . و ليكن بنا بر اين معنى ضمير اجره از نساخ سهوا زياد شده است ، و ممكن است كه مبهمى باشد كه مفسرش لفظ من باشد مثل ربّه رجلا ، و ممكن است كه على سبيل القلب باشد ، تعظيما للسيد ، و ممكن است كه مراد اين باشد كه تا ديگران نيز ثواب ببرند چنان كه سيد مىبرد و لازمش افتاده باشد كه به سبب ثواب ديگران سيد نيز مثاب خواهد بود ، و ممكن است كه ضمير راجع بكتاب باشد و معنى آن اين است كه تا شريك باشد سيد در مزد و ثواب كتاب كسانى را كه نظر مىكنند در آن ، و بنا بر اين من منصوب به نزع خافض خواهد بود يعنى مع من و الله تعالى يعلم .\r\n( هذا مع نسخه لأكثر ما صحبني من مصنّفاتى ، و سماعه لها ، و روايتها عنّى و وقوفه على جملتها ، و هى مائتا كتاب و خمسة و اربعون كتابا فاجبته ادام الله توفيقه إلى ذلك لأنّي وجدته اهلا له ) يعنى اين التماس تصنيف من لا يحضر بعد از آن بود كه نوشته بود اكثر آن چه با من بود از تصانيف من ، و من برو خوانده بودم و شنيده بود اكثر آن را ، و بر همه مجملا مطلع شده بود چون احاديث قريب به يك ديگرند ، يا آن كه اجازهء مجموع را از من گرفته بود و مطالعه كرده بود ، و هر چه مشكل بود از من پرسيده بود ، و تصانيف من يا آن چه با من بود از تصانيف من دويست و چهل و پنج كتاب بود ، و باقى را بعد از اين تصنيف كرده خواهد بود بنا بر احتمال اول ، و بنا بر ثانى ما بقى با او نبوده است ، پس اجابت نمودم التماس او را ، حق سبحانه و تعالى توفيق او را مستدام بدارد ، و ازين جهت التماس او را قبول نمودم كه سزاوار اين بود كه\r\n","description":"","footnote":"","page_name":" 183 ","page_number":195},
  {"content":"\r\nالتماسش را قبول كنم ، يا اهليت اين تصنيف داشت .\r\n( وصنّفت له هذا الكتاب بحذف الاسانيد لئلَّا يكثر طرقه ) و تصنيف كردم و جمع كردم احاديث اين كتاب را يا از جهت التماس او و نفع او تصنيف كردم ، و اسانيد اخبار را انداختم به آن كه گفتم قال الصادق ، يا متن حديث را نقل كردم بعنوان فقه تا مبادا طرق او و سند او موجب زيادتى حجم كتاب شود و سبب عدم رغبت بعضى شود .\r\nو محتملست كه مراد اين باشد كه بعضى از اسناد خود را در خبر ذكر كردم به حضرت ، هر چند هر خبر را به سندهاى بسيار داشتم از حضرت كه متواتر شده بود نزد من . و اين معنى من حيث العبارة اظهر است اما ظاهرا مراد او اولست به قرينه .\r\n( وان كثرت فوائده ) يعنى هر چند فوايد سند بسيار بود ، بنا بر احتمال دوم ضمير مؤنث مناسب بود كه راجع به اسانيد باشد .\r\nو فوايد سند آنست كه خود مىداند كه از كدام كتاب است در وقت تعارض ترجيح مىتواند داد ، و اگر سهوى شده باشد زود رجوع به آن كتاب مىتواند كرد ، و ديگران بعد از وفات او عمل به او مىتوانند كرد ، و در حال حيات نيز فضلا عمل مىتوانند كرد ، و هر گاه كسى شكى داشته باشد ، يا نسخ مغلوطه به همرسد رجوع به اصل آن مىتوان كرد ، ديگر عمل بحديث با اسناد كرده خواهد بود كه اقلش استحبابست و غير اين از فوايد بسيار .\r\nو بعد از آن ازين رأى برگشته است ، و وسطى را اختيار نموده است كه اسم صاحب كتاب را ذكر كند ، و در فهرست سند خود را به آن كتاب ذكر كند ، و بنا بر اين به قدر كتاب بلكه دو برابر كتاب مختصر شده است ، و فايدهء سند به حال خود مانده است ، و يك جزوى كه تصنيف كرده بود به اين معنى ملهم شد كاش از سر مىگرفت كه همه مسند مىشد ، و ليكن به توفيق الله همه اسانيد مرسلات و\r\n","description":"","footnote":"","page_name":" 184 ","page_number":196},
  {"content":"\r\nفتاوى او را بهم رسانيدم ، و در روضة المتقين اشاره به آن كرده‌ام مگر نادرى كه اهتمامى بشأن آن نبود و إن شاء الله در اين شرح اشاره نيز به نادر خواهد شد .\r\n( و لم اقصد فيه قصد المصنّفين فى ايراد جميع ما رووه بل قصدت إلى ايراد ما افتى به و احكم بصحّته ، و اعتقد فيه انّه حجّة فيما بينى و بين ربّى تقدّس ذكره و تعالت قدرته ) و مانند مصنفان ديگر نكردم كه هر چه به ايشان مىرسد از روايات در تصانيف خود ذكر مىكنند خواه صحيح باشد و خواه نه ، و خواه به آن عمل كنند و خواه نه ، بلكه قصد دارم كه بياورم در اين كتاب هر چه را به آن فتوى مىدهم ، و حكم الهى مىدانم ، و جزم به صحت آن دارم كه معصوم فرموده است ، و در آن اعتقاد دارم كه حجت است ميان من و پروردگار من كه مقدس و منزه است ذكر او از آن كه به ياد امثال ما گذرد ، يا اسم او را بر غير او توان اطلاق نمودن هر چند هر دو يك لفظ باشد ، امّا معنى هر دو متباين است ، چنان كه عالم را بر جناب اقدس الهى اطلاق مىكنند و عين ذات مقدس است ، و بر مخلوق كه اطلاق مىكنند معنى عرضى است كه مدرك مىشود ، و قدرت او متعالى است از آن كه توان ادراك يا وصف آن كردن و اين دو جملهء اخر ثنائيه است .\r\nو آن كه صدوق گفته است كه فتوى به آن چه در اين كتابست مىدهم ، به سبب اين علما هر حديثى را كه او در اين كتاب نقل نموده است از مذهب او نقل نموده‌اند ، و مذهب او مىدانند مگر نادرى كه دو سه جائى باشد كه از مذهب او نقل ننموده‌اند .\r\nو آن كه گفته است كه حكم به صحت جميع اين احاديث مىكنم موافق اصطلاح متقدمين است ، چنان كه شيخ بها الدين محمد رحمه الله تعالى در مشرق الشمسين ذكر كرده است . و از جاهاى ديگر نيز ظاهر مىشود كه مراد ايشان از صحت آنست كه معلوم شود انتساب آن خبر بائمه معصومين سلام الله عليهم ، و\r\n","description":"","footnote":"","page_name":" 185 ","page_number":197},
  {"content":"\r\nعلم ايشان حاصل شده است يا به تواتر ، يا با آن كه آن خبر را در اكثر اصول ايشان كه چهار صد اصل بوده است ذكر كرده باشند ، و آن چنان بوده است كه كتب احاديث كه در زمان حضرات ائمه هدى سلام الله عليهم مصنف شده بود بسيار بود .\r\nاز آن جمله ابن عقده در كتاب رجال خود اسامى اصحاب مصنف حضرت امام جعفر صادق عليه السّلام را ذكر كرده است كه چهار هزار مصنف بودند ، و چهار هزار كتاب ايشان يا بيشتر چون بعضى كتب متعدد داشته‌اند از هر كتابى ، بعد از آن كه احوال آن شخص را ذكر كرده است چند حديث از كتاب او نقل نموده است به ترتيب كتب فقه ، و اين كتاب عظيمى بوده است كه نزد مشايخ ما بوده است .\r\nو همين شيخ كتابهاى بسيار تصنيف نموده است در تفصيل كتابهاى اصحاب حضرت امام محمد باقر و غير آن حضرت سلام الله عليهم ، و حافظ احاديث بوده است ، و نقل كرده است كه آن چه در حفظ دارم از احاديث با سند صد و بيست هزار حديث است ، و آن چه سند آن را در خاطر ندارم سيصد هزار حديث است .\r\nابن نوح كه زمان او را دريافته است ، و ثقه و معتمد است ، و استاد شيخ طوسى است در رجال كتابى تصنيف نموده است و مصنفين اصحاب حضرات را در آنجا ذكر كرده است ، و بسيارى را در آنجا ذكر كرده است كه ابن عقده كتابهاى ايشان را نداشته ، و ابن نوح داشته است و به اين نسبت كه حساب كنيم به آن چه شيخ طوسى از علماى حديث و كتب ايشان را ذكر كرده است ، و شيخ نجاشى نيز در فهرست خود ياد كرده است از حصر بيرونست .\r\nاز جابر جعفى منقولست كه هفتاد هزار حديث از اسرار حضرت امام محمد باقر بخاطر دارم ، و محمد بن مسلم سى هزار . و همچنين كه پارهء از آن در\r\n","description":"","footnote":"","page_name":" 186 ","page_number":198},
  {"content":"\r\nفهرست مذكور خواهد شد و در شرح نيز بسطى داده‌ام كه تا غايت هيچ كس از علما نكرده بودند .\r\nمجملا از ميان اين كتابهاى بسيار چهار صد كتاب را انتخاب نمودند و آنها را اصول ناميدند ، و در فهرست إن شاء الله مذكور خواهد شد . و چون اين چهار صد اصل معتمد ايشان بود اگر خبرى را در اصول بسيار مىديدند حكم به صحت آن مىكردند ، يعنى البته حضرت فرموده است . و همچنين حكم به صحت خبرى مىكردند كه بطرق متعددهء از ائمه صلوات الله عليهم منقول بود ، و ايشان را از آن طرق علم حاصل مىشد . يا مىيافتند خبرى را در اصول جمعى كه علما اجماع كرده بودند بر تصديق ايشان مثل زراره ، و محمد بن مسلم ، و فضيل بن يسار .\r\nيا اجماع كرده بودند كه هر خبرى كه صحيح شود كه ايشان گفته‌اند صحيح است مثل صفوان بن يحيى ، و يونس بن عبد الرحمن ، و احمد بن محمد بن ابى نصر بزنطى . يا اجماع نموده بودند كه عمل به روايات ايشان مىتوان كرد مثل عمار ساباطى ، و حفص بن غياث ، و غياث بن كلوب ، و سكونى و امثال ايشان كه شيخ الطائفه در عدّه ذكر كرده است ايشان را ، و در مواضع خود ياد خواهيم كرد إن شاء الله .\r\nيا حديثى را مىيافتند در يكى از كتبى كه بر حضرات ائمه معصومين صلوات الله عليهم عرض نموده بودند ، و حضرات تحسين فرموده بودند ايشان را مثل كتاب عبيد الله بن على حلبى كه بر حضرت امام جعفر صادق عليه السّلام عرض نمودند ، و كتاب يونس بن عبد الرحمن ، و فضل بن شاذان را كه بر حضرت امام حسن عسكرى عرض نمودند . مجملا چيزهائى كه سبب علم ايشان بود بسيار بود ، و چون به واسطهء تسلط سلاطين جور بسيارى از آن كتب از دست رفت ، علماء ما اين اصطلاح را وضع كردند كه در فايده يازدهم مذكور شد انتهى .\r\n","description":"","footnote":"","page_name":" 187 ","page_number":199},
  {"content":"\r\nو ليكن هيچ دغدغه نيست كه اخبارى كه اين سه عظيم شأن در اين چهار كتاب نقل كرده‌اند از آن كتب برداشته‌اند . محمد بن بابويه كه در اينجا ، و در فهرست ذكر كرده است . و شيخ الطائفه نيز در آخر تهذيب و استبصار نقل كرده است . و محمد بن يعقوب كلينى اگر چه نگفته است كه از آن كتب نقل كرده‌ام ، و ليكن از تتبع ما را جزم بلكه يقين بهم رسيده است كه از آن كتب روايت كرده است بوجوه بسيار ، از آن جمله خبرى كه شيخ صدوق ، و شيخ الطائفه مثلا از كتاب حسن بن محبوب ، يا حسين بن سعيد روايت كرده‌اند به اسانيد خود به همين كتب ، همان خبر را كلينى روايت نموده است به همان سند و غير آن از ايشان به همان متن .\r\nو جزم داريم كه جمعى كه در سند كتابهاى ايشان ذكر كرده است مشايخ اجازه اين كتابها بوده‌اند كه به واسطهء اتصال سند ذكر كرده‌اند ، و چون قريب العهد و الزمان بودند به ايشان يقينا كتب آن مشايخ نزد ايشان مثل اين كتابها بوده است نزد ما ، كه همه علم داشته‌اند كه آن كتب از آن مشايخ بوده است . و جمعى از متأخرين اصحاب رحمهم الله تعالى به واسطهء عدم تتبع اين معنى را نيافته بودند حكم بضعف بسيارى از اخبار كرده‌اند ، با آن كه محمد بن يعقوب رضى الله عنه در ديباچه كافى ذكر كرده است كه اخبار كافى آثار صحيحه است از اهل البيت صلوات الله عليهم . و ابن بابويه نيز حكم به صحت اين اخبار نموده است .\r\nو جزم داريم كه صحتى كه ايشان مىگويند آنست كه يقينا معصوم فرموده‌اند ، و صحت نزد متأخرين اين معنى دارد كه راويان ثقه و معتمدند ، و گاه باشد كه ظن نيز بهم نرسد ازين خبرها باصطلاح ايشان پس معنى كلام اين دو بزرگ اينست كه يقينا اين خبرها از معصوم است كه گويا ايشان از معصوم شنيده‌اند . و هيچ دغدغه نيست كه حكم به صحت ايشان بهتر است از حكم به صحت متأخرين .\r\n","description":"","footnote":"","page_name":" 188 ","page_number":200},
  {"content":"\r\nو آن كه رعايت اصطلاح متأخرين كرده‌ايم از آن جهت است كه چون اكثر فضلا به طريقهء ايشان مأنوس شده‌اند موجب تنفر ايشان نشود ، با آن كه در وقت معارضه احاديث بواسطه ترجيح به اصحيّت فايده دارد ، چنان كه در مقبوله عمر بن حنظله گذشت . و هر كه تتبع كند خواهد دانستن آن چه را ذكر كرده‌ام ، بلكه ظاهر مىشود از بسيار جا كه ابن بابويه حديث غير صحيح را در هيچ كتابى از كتابهاى خود نقل نكرده است ، چنان كه در كتاب عيون اخبار الرضا حديثى نقل مىكند در جميع بين الاخبار ، بعد از آن ذكر مىكند كه در سند اين حديث محمد بن عبد الله مسمعى هست ، و شيخ ما محمد بن الحسن بن الوليد به او بىاعتقاد بود ، و من از اين جهت اين حديث را نقل كردم در اين كتاب كه من اين حديث را بر شيخ خواندم در كتاب رحمة سعد بن عبد الله ، شيخ تقرير نمودند به واسطهء آن كه به سندهاى ديگر به شيخ رسيده بود ، بنا بر اين من نقل نمودم ، و اگر نه هر چه شيخ ما به آن اعتقاد ندارد من آن را ذكر نمىكنم ، و گمان ما آنست كه شيخ او بسيار از حد در رفته است در دقت رجال ، مع هذا هر گاه اين مقدار دقّت نموده باشند ، دقّت ما بعد ايشان بىوجه است .\r\nو شيخ الطائفه نقل كرده است كه صدوق نقد رجال و حديث به مرتبهء كرده است كه فوق آن متصور نيست ، و همچنين محمد بن يعقوب كلينى تا آن كه كلينى كافى را در عرض بيست سال تصنيف نمود ، كه مىخواست كه هر خبرى كه در آنجا نقل كند علم داشته باشد كه از معصوم است ، و بسيار است كه كلينى خبرى را مرسلا روايت مىكند ، و همان خبر را ابن بابويه يا شيخ طوسى به اسانيد صحيحه كثيره روايت كرده‌اند در كتب خود .\r\nو در روضة المتقين در اكثر جاها به آن اشعار نموده‌ام ، بلكه بسيار جاهست كه متأخرين علما حكم كرده‌اند كه در اين باب حديثى نيست ، يا حديث صحيحى نيست باصطلاح ايشان ، بنده ذكر كرده‌ام احاديث صحيحهء در آن باب\r\n","description":"","footnote":"","page_name":" 189 ","page_number":201},
  {"content":"\r\nو إن شاء الله تعالى به همه اشعار خواهد شد در اين شرح ، چنان كه در روضه به آن اشعار نموده‌ام ، و استدعاى بنده از فضلا آنست كه آن چه بنده نقل مىكنم به آن رجوع نمايند مكرر تا خاطر ايشان جمع شود .\r\n( و جميع ما فيه مستخرج من كتب مشهورة عليها المعوّل و إليها المرجع ) و جميع احاديثى كه در اين كتاب بيرون آورده‌ام از كتابهاى مشهورى كه اعتماد علماى شيعه بر آن كتب است ، و اگر مسأله ايشان را ضرور شود رجوع به اين كتب مىكنند . و ظاهر مشهور متواتره است كه از مصنفان آن كتب متواتر بوده است . و از اصول أربعمائة است يا امثال آن و صدوق در آخر اين كتاب فهرست كتب را ذكر كرده است ، و از چهار صد كس سه چهار كسى كم روايت كرده است ، و شايد دو سه كسى را نام برده باشد در فهرست كه در اصل كتاب نام ايشان را ذكر نكرده است .\r\nممكن است كه از آن كتابها حديث نقل كرده باشد مرسلا ، و از جمعى حديث نقل كرده است در اصل كه در فهرست ايشان را ياد نكرده است ، بنده سند آن را از كتابهاى صدوق ، و كلينى ذكر كرده‌ام ، و همچنين بسيارى از اخبار را مرسل روايت كرده است و سند آن را ذكر نكرده است ، يا بعنوان فتوى ذكر كرده است سندهاى آن را هم يافته‌ام اكثر آن را از كتابهاى صدوق ، و پارهء از كلينى يافته‌ام ، مگر بسيار نادرى كه نيافته باشم و از ده نمىگذرد ، و چون خاطر او جمع بوده است ذكر سند نكرده است . نمىدانست كه چنين زمانه خواهد شد كه اعتماد نكنند ، اگر چه اكثر علماى سلف قول صدوق را نص حضرات مىدانند چون از ارباب نص است ، و اجتهاد در غير نص را جايز نمىداند ، و هر جا اجتهاد كرده است و سهو كرده است در اجتهاد ، علما آن را ذكر كرده‌اند ، و مذكور خواهد شد إن شاء الله .\r\n( مثل كتاب حريز بن عبد الله السّجستاني ) مانند كتاب حريز پسر\r\n","description":"","footnote":"","page_name":" 190 ","page_number":202},
  {"content":"\r\nعبد الله سيستانى ، و ظاهرا مراد از كتاب جنس است كه بر قليل و كثير اطلاق مىكنند ، و او از اصحاب حضرت امام محمد باقر و حضرت امام جعفر صادق است ، و كتب بسيار تصنيف نموده است ، و شيخ طوسى در فهرست گفته است كه كتابهاى او همه از اصول است . و ممكن است كه مراد او كتاب صلاة او باشد كه حماد بن عيسى به حضرت امام جعفر صادق صلوات الله عليه عرض نمود كه من كتاب حريز را دارم و به آن عمل مىكنم . حضرت فرمودند كه باكى نيست اگر چه ممكن است كه مراد حماد نيز جنس باشد ، و سند صدوق به اين كتاب بيست و هشت سند صحيح است .\r\n( وكتاب عبيد الله بن عليّ الحلبيّ ) كه ثقه است و معتمد اصحاب بود ، و كتابى بزرگ تصنيف كرد در آن چه از حضرت امام جعفر صادق صلوات الله عليه شنيده بود ، بعد از اتمام عرض نمود بر حضرت ، و حضرت تحسين فرمودند ، كه سنيان چنين كتابى ندارند ، و اين كتاب متواتر بود از او ، و جميع علما به آن عمل مىنمودند چون حضرت تحسين فرموده بودند . و صدوق طرق صحيح بسيار دارد به اين كتاب از آن جمله هفت طرق صحيح و يك حسن ، و پنج قوى و شيخ طوسى از صدوق پنج طريق صحيح دارد ، و به طرقى ديگر نيز دارد .\r\n( وكتب علىّ بن مهزيار الاهوازى ) و كتابهاى على سى و سه كتاب بوده است كه نزد صدوق بوده است ، و ثقه و معتمد بوده است ، و به خدمت حضرات امام رضا ، و امام محمد تقى ، و امام على نقى صلوات الله عليهم رسيده بود ، و منصب وكالت حضرات را داشت ، و حضرات فرمانها كه به او مىنوشتند تعظيم او مىفرمودند ، و كتب او معتمد اصحاب بود . و اهواز شهريست قريب بحويزه .\r\n( وكتب الحسين بن سعيد ) و كتابهاى حسين بن سعيد اهوازى سى\r\n","description":"","footnote":"","page_name":" 191 ","page_number":203},
  {"content":"\r\nكتاب بود و همه اصحاب به كتب او عمل مىكردند و او ثقه و عظيم الشأنست ، و به خدمت حضرت امام رضا ، و امام محمد تقى و امام على نقى رسيده بود ، و از ايشان احاديث شنيده بود ، و اخبار كتب او در كتب مشايخ ما بسيار است و معمول عليها است ، و طرق ابن بابويه به كتابهاى او ، و على بن مهزيار ، و فضلاى آينده بسيار است ، و صحيح همه را در فهرست ذكر كرده است ، و در آنجا بيان خواهيم كرد إن شاء الله تعالى .\r\n( ونوادر احمد بن محمّد بن عيسى ) و كتاب نوادر احمد كتابى بزرگ بوده است در همه باب ، و نوادرش ناميده است كه احاديث او همه نفيس بوده است ، و صحيح و معتمد اصحاب بود و خود بزرگ قميان بود ، و ثقه و جليل القدر و عظيم الشأن ، و به خدمت حضرات ثلثه متقدمه صلوات الله عليهم رسيده بود ، و از ايشان اخبار روايت كرده است .\r\n( وكتاب نوادر الحكمة تصنيف محمّد بن احمد بن يحيى بن عمران الاشعرى ) و اين كتاب بزرگى بوده است در جميع ابواب اصول و فروع ، و معتمد اصحاب بوده است و ليكن ابن وليد از جمعى كه در آن كتابند و اسامى ايشان را ذكر كرده است روايت نمىكرده است ، و ابن بابويه نيز متابعت او نموده است در آنها ، و از جمعى ديگر روايت مىكند كه او ، و ابن وليد اعتماد به آنها دارند ، و او ثقه و معتمد است .\r\n( وكتاب الرّحمة لسعد بن عبد الله ) و سعد شيخ علما شيعه بود ، و ثقه و جليل القدر ، و به خدمت حضرت امام حسن عسكرى عليه السّلام رسيده بود ، و حضرت صاحب الامر را ملاقات كرده بود ، و كتب او خصوصا كتاب رحمة معتمد بود .\r\n( وجامع شيخنا محمّد بن الحسن ابن الوليد رضى الله عنه ) و اين كتاب عظيم بود مسمى به جامع و معتمد علما بوده ، و خود ثقه و عظيم الشأن بود\r\n","description":"","footnote":"","page_name":" 192 ","page_number":204},
  {"content":"\r\nبه مرتبهء كه صدوق با نهايت فضيلت دست از تقليد او برنداشته است چنان كه خواهد آمد .\r\n( ونوادر محمّد بن ابى عمير ) و كتاب نوادر او نيز كتابى عظيم بود ، و او نزد علماى شيعه و سنى بزرگ بود ، و كسى به عبادت و تقوى و عدالت و اعتماد به او نمىرسيد ، و بسيار بزرگست و به خدمت حضرت امام موسى كاظم و حضرت امام رضا عليهما السلام رسيده بود ، و احاديث بسيار از ايشان روايت كرده بود ، و از صد شيخ عظيم الشأن كه اصحاب حضرت امام جعفر صادق صلوات الله عليه بودند حديث بسيار شنيده بود ، و علما اجماع كرده‌اند كه هر چه صحيح شود كه او روايت نموده است صحيح است و ما بعد او را ملاحظه نمىنمايند ، و لهذا مراسيل او را قبول مىكنند ، و نود و چهار تصنيف داشت .\r\n( وكتاب المحاسن لأحمد بن ابى عبد الله البرقىّ ) و اين كتاب نزد ماهست و چنان كه مشايخ نقل كرده‌اند بسيار بزرگ و ثقه و معتمد عليه بوده است ، آن چه الحال هست شايد ثلث آن باشد و به غير ازين كتاب نود و سه كتاب ديگر تصنيف نموده است در فنون علوم ، و اسامى اين كتابها و ساير كتابهاى علماء ما در فهرستهاى اصحاب رجال موجود است .\r\n( ورساله ابى رضى الله عنه إليّ ) چون صدوق در قم اخبار بسيار اخذ كرد از پدرش و ابن وليد و ساير مشايخ قم ، به سفر رفت به واسطهء زيادتى علم و طلب حديث ، پدرش رسالهء به او نوشت كه به آن عمل نمايد ، و صدوق رساله پدرش را بمنزله نص مىداند چون از غير نص نمىنوشتند و عمل نمىكردند ، ازين جهت رساله را متفرق ساخته است در اين كتاب ، و در هر بابى چيزى از آن را نقل مىكند با آن كه مؤيد آن از اخبار متواتره داشته است ، و اما خواسته است كه رعايت حق پدر كند ، تيمنا آن را ذكر كرده است و شيخ و بزرگ اهل قم بود در عصر خود و همه رجوع به او مىنمودند ، و اعدل و اوثق آن زمان بود ، و\r\n","description":"","footnote":"","page_name":" 193 ","page_number":205},
  {"content":"\r\nحكايت او پارهء مذكور شد و خواهد آمد ، و او را كتب بسيار بود كه ابن بابويه از او روايت مىكند .\r\n( وغيرها من الاصول و المصنّفات الَّتى طرقى إليها معروفة فى فهرست الكتب الَّتى رويتها عن مشايخى و اسلافى رضى الله عنهم ، و بالغت فى ذلك جهدى مستعينا با لله ، و متوكَّلا عليه ، و مستغفرا من التّقصير ، و ما توفيقى الَّا با لله ، عليه توكَّلت ، و اليه أنيب ، و هو حسبى و نعم الوكيل ) و اخبار اين كتاب را بيرون آورده‌ام ازين كتابهاى مذكور ، و از غير اين كتابها از اصول كه اصول أربعمائة است ، يا مطلق كتب معتمده ، و از مصنفاتى كه غير اصول أربعمائة است ، يا كتب فقهى محدثين كه سندها را مىانداختند و حديث را بعنوان كتب فقهى نقل مىكردند چنان كه مصنف در اوايل اين كتاب كرده است ، و شيخ الطائفه در نهاية كرده است ، و سندهاى من معروف است در فهرست ، و ياد بودى كه كرده‌ام در آخر كتاب كه ذكر نموده‌ام در آنجا كتابهائى را كه روايات به من كرده‌اند مشايخ و استادان من از كتب خود ، و كتب پيشينيان از علماى ما كه حق سبحانه و تعالى از ايشان راضى و خوشنود باشد ، و در اين كتاب بذل جهد خود نمودم ، و نهايت سعى كردم كه از آن كتب معتمده همه را بيرون آوردم ، و هر چه علم به صحت آن داشتم در اين كتاب ذكر نمودم در حالتى كه استعانت و ياورى از خداوند خود خواستم ، و توكل برو كردم كه هر چه خير من در آن باشد نزد من آورد ، و طلب آمرزش مىكنم از جناب اقدس او و اگر تقصيرى از من شده باشد يا شود ، و نيست توفيق من مگر از خداوند عالميان ، برو توكل كردم و رجوع من از تقصيرات يا در جميع امور به اوست ، و او بس است مرا و نيكو وكيلى است كه اگر جميع كارها به او گذارند بر وجه احسن مىسازد .\r\nو رويت در اصطلاح محدثين مجهول و مخفف مىباشد يعنى شيخ به من\r\n","description":"","footnote":"","page_name":" 194 ","page_number":206},
  {"content":"\r\nروايت كرده است و من مروى شده‌ام ، و بعنوان معلوم لحن عوام است كه از اصطلاح بىخبرند ، و گاه هست مشدد مىخوانند تا دلالت كند بر كثرت روايت ، اما در كتب نديده‌ام كه مشدد بوده باشد .\r\nو چون عبادات مقدم است بر غير آن از ابواب فقه به واسطهء آن كه در آن قرب بندگان بجناب اقدس الهى حاصل مىشود ، و اهم و افضل عبادات نماز است ، و بنا بر اين هميشه همه كس به آن مكلفند بوجوب عينى تقديم آن لازم بود ، و چون نماز مشروط است به طهارت ، و بىطهارت صحيح نيست تقديم آن لازم بود ، و چون طهارت به آب حاصل مىشود مصنف آن را مقدم داشت و گفت :\r\n","description":"","footnote":"","page_name":" 195 ","page_number":207},
  {"content":"\r\nكتاب الطهارة\r\n« باب المياه »\r\n","description":"","footnote":"","page_name":" 196 ","page_number":208},
  {"content":"\r\n\r\nباب المياه :\r\n( و طهرها و نجاستها ) و مياه جمع ماء است يعنى اين بابيست در بيان اقسام آبها و احكام آن ، و پاكى آبها و نجاست آن كه كدام آب پاك است و كدام نجس است و اگر نجس شود چگونه پاك مىشود و چيزهاى ديگر را از آب چگونه پاك بايد كرد و چون محدث از حديث نقل مىكند و احاديث در كتب حديث منتشر بود ، و صدوق از هر كتاب حديثى ذكر كرده است ، و اول كسى كه كارى كند بسيار مشكلست كه به نحوى كه بايد بشود لهذا ضبطى چنان كه بايد ندارد مگر چيزى را كه از خود نقل مىكند فى الجمله مضبوطست .\r\n\r\n( قال الشّيخ السّعيد الفقيه ابو جعفر محمّد بن عليّ بن الحسين بن موسى بن بابويه القميّ الفقيه مصنّف هذا الكتاب رحمة الله عليه انّ الله تبارك و تعالى يقول : ) * ( وَأَنْزَلْنا مِنَ السَّماءِ ماءً طَهُوراً ) * « 1 » مرتبه ديگر نام خود را ياد كرد تا ظاهر شود كه اين سخنان از اوست و مىگويد كه به درستى كه خداوندى كه بزرگوار است ، و فيض و بركت او بر عالميان فايض است ، و متعالى است از آن كه ادراك او توان نمود ذات او را ، يا كيفيت فيض او را ، مىفرمايد : در قرآن مجيد كه ما فرستاديم از جانب آسمان آبى كه پاك كننده شماست از نجاست حدث و خبث .\r\n\r\n","description":"","footnote":"\r\n« 1 » آيه 48 - فرقان .\r\n","page_name":" 197 ","page_number":209},
  {"content":"\r\nو طهور در لغت عرب بمعنى ما يتطهر به آمده است يعنى چيزى كه به آن پاك كنند كثافت و نجاست را ، چنان كه غسول بمعنى ما يغسل به است ، و وضو بمعنى ما يتوضأ به است و در اين آيه مراد است به قرينه آيه سيم ، و به قرينه اخبار صحيحه بسيار كه در همه استعمال طهور بمعنى مطهر كرده‌اند و خواهد آمدن .\r\nو لفظ ماء اگر چه بحسب ظاهر افاده عموم نمىكند ، و ليكن چون حق سبحانه و تعالى در مقام امتنانست بر بندگان اگر از جهت عموم نباشد بىفايده مىشود ، پس ظاهر آيه اينست كه آبهايى را كه از آسمان فرستاده‌ايم پاك كننده شماست ، و تنكير آن به واسطهء تعظيمست يعنى آبى فرستاده‌ايم و چگونه آبى كه سبب حيات عالميان است و طهور است و چگونه طهورى كه هر قسم نجاستى كه از حدث و خبث باشد به آن زايل مىشود .\r\n( ويقول عزّ و جلّ * ( وَأَنْزَلْنا مِنَ السَّماءِ ماءً بِقَدَرٍ فَأَسْكَنَّاه فِي الأَرْضِ وَإِنَّا عَلى ذَهابٍ بِه لَقادِرُونَ\r\n« 1 » و ديگر خداوندى كه عزيز و جليل است از آن كه بذات مقدس و تفضلات او توان رسيدن مىفرمايد كه ما از جانب آسمان آبى فرستاديم به اندازه احتياج خلايق ، و آن را در زمين ساكن ساختيم ، و ما اگر خواهيم آبها را مىتوانيم بردن كه همه هلاك شوند . و اين آيه نيز چون در او منّتى است كه حق سبحانه و تعالى بر خلايق گذاشته است ، دلالت مىكند كه آبهايى كه در چشمها و چاهها و رود خانه هاست همه از جانب آسمان آمده است ، و ظاهر است كه اگر چند سال باران نيايد آب در هيچ چاهى و چشمهء نمىماند ، و اگر يك سال باران نيايد بسيار كم مىشود ، و اين معنى قطع نظر از آيه از مجرباتست .\r\nويقول عزّ و جلّ : * ( ويُنَزِّلُ عَلَيْكُمْ مِنَ السَّماءِ ماءً لِيُطَهِّرَكُمْ\r\n\r\n","description":"","footnote":"\r\n« 1 » آيه 18 - المؤمنون .\r\n","page_name":" 198 ","page_number":210},
  {"content":"\r\nبِه ) * « 1 » و تتمه اش اينست كه * ( وَيُذْهِبَ عَنْكُمْ رِجْزَ الشَّيْطانِ ) * و باز حق جل و على مىفرمايد كه خداوند شما هميشه بتدريج از جانب آسمان آبى مىفرستد تا شما را به آن پاك كند از حدث ، و نجاست شيطان كه منى است از شما زايل گرداند ، يا جنابت كه به سبب احتلامى كه به واسطهء تخييلات شيطان شما را حاصل شده به سبب آب از شما زايل سازد .\r\nو در تفاسير و احاديث از ائمه معصومين وارد شده است كه اين آيه وقتى آمد كه در بدر بودند و اصحاب آن حضرت صلَّى الله عليه و آله به واسطهء كثرت عدد دشمنان ، و قلت ايشان غمگين بخواب رفتند ، و اكثر به تخييل شيطان محتلم شدند و قريش بر سر آب فرود آمده بودند ، و مسلمانان آب نداشتند كه غسل كنند ، حق سبحانه و تعالى به دعاى حضرت بارانى فرستاد و كوهها پر از آب شد ، و همگى محتلمان غسل كردند و ازالهء نجاست منى كردند . و آيه اگر چه در بدر نازل شد اما حكمش عام است به اجماع مسلمين با آن كه در اين آيه بلفظ تطهير نازل شده است و بنفسها دلالت بر تطهير آب باران مىكند و آن آيه مؤيد اين آيه است و بر عكس .\r\n\r\n( فاصل الماء كلَّه من السّماء و هو طهور كلَّه ) پس از اين سه آيه ظاهر شد كه اصل آبها از آسمانست حتى آبهاى زمين ، و مطلق آب طهور و مطهر است ، و تطهير نيست الا از حدث كه نجاست حكمى است ، و در رفع آن احتياج به نيّت قربت هست ، و خبث نجاست عينى است كه در رفع او احتياج به نيت قربت نيست اگر چه از جهت حصول ثواب محتاج است به نيت ، و اگر تطهير اعم باشد از ازاله نجاست عينى و حكمى و از ازاله كثافت همان ازاله نجاست به همه احتمالى داخل خواهد بود .\r\n\r\n","description":"","footnote":"\r\n« 1 » آية 11 - الانفال .\r\n","page_name":" 199 ","page_number":211},
  {"content":"\r\nبدان كه صدوق رحمه الله در خاطر داشته كه در هر مطلبى آياتى كه نازل شده است ذكر كند ، و بعد از آن اخبار را نقل كند ، بعد از اين از اين معنى برگشته است كه مشكلست استدلال به آيات نمودن تا از ائمه هدى صلوات الله عليهم منقول نشده باشد ، مبادا افترائى بسته شود بر حق سبحانه و تعالى ، و ليكن فرقى نيست ميان آيه و حديث بلى اگر دلالت آيه ظاهر نباشد نقل نبايد كرد ، مع هذا احاديث بسيار از حضرت سيد المرسلين و ائمه طاهرين منقولست كه هر گاه خبرى به شما رسد از ما ، آن خبر را بر قرآن مجيد عرض كنيد اگر موافق قرآن باشد به آن عمل كنيد و اگر مخالف قرآن باشد طرح كنيد . و محتملست كه مراد از اين اخبار اخبار غير معلوم باشد و نزد متقدمين چون اخبار معلوم داشتند احتياج اين معنى نداشتند ، و اليوم البته خوبست استدلال به قرآن مجيد بلكه واجبست مهما أمكن ، و إن شاء الله اين حقير ذكر خواهد كرد در هر بابى آن چه از آيات وارد شده است .\r\n( وماء البحر طهور ، و ماء البئر طهور ) يعنى ظاهر شد از آيات كه مطلق آب مطهر است پس آب نيز مطهر بوده باشد ، و آب چاه نيز مطهر بوده باشد اما آب دريا پس كسى از مسلمانان خلاف در مطهريت آن نكرده است مگر سعيد بن مسيب ، و عبد الله بن عمرو عاص از سنيان كه ايشان گفته‌اند كه اگر غير از آب دريا باشد از آب دريا طهارت واقع نسازند ، و اجماع سنى و شيعه بر خلاف اين هر دو واقع است و احاديث از رسول خدا صلوات الله عليه و آله وارد شده است بر آن كه آب دريا طهور است يعنى مطهر .\r\nو كلينى رحمه الله يك حديث صحيح نقل كرده است و يك حديث كالصحيح از حضرت امام جعفر صادق صلوات الله عليه كه آب دريا طهور است . و از اين حديثها علما استدلال كرده‌اند بر آن كه آب نمك مطهر است ، و به نمك آب مضاف نمىشود چون آب دريا آب نمك است ، و خالى از اشكالى\r\n","description":"","footnote":"","page_name":" 200 ","page_number":212},
  {"content":"\r\nنيست زيرا كه فرقست ميان نمك ذاتى و عارضى ، شايد ذاتى مؤثر در اضافه نباشد و عارضى باشد ، و ليكن خلافى صريح از علما نديده‌ام ، پس اگر در صحراى نمك آبى ايستاده باشد و شور باشد و كر باشد ازاله نجاست ، و وضو ، و غسل توان كردن ، خصوصا هر گاه آن آب را نمك آب نگويند كه در اين صورت بىدغدغه است ، و اگر نمك آب گويند و آبى ديگر بهم رسد بهتر آنست كه به آن آب طهارت كنند هر چند به مجاورت نمك شور شده باشد كه اين شورى ضرر ندارد .\r\nو اما آب چاه كه طهور است گر بكشند از چاه و به آن ازاله حدث يا خبث كنند بىدغدغه مطهر است ، و همچنين اگر يك كر آب از چاه بكشند اگر نجاست بر آن وارد شود نجس نمىشود ، بلكه آن نجس را پاك مىكند هر گاه عين آن زايل شود ، اما اگر نجاستى در چاه افتد اكثر قدماى اصحاب چاه را نجس مىدانند ، و اكثر متأخرين پاك مىدانند ، و پاك بودن اظهر است چنان كه خواهد آمدن ، و چون ظاهر آيات مطهريت مطلق آبست پس هر حديثى كه دلالت بر طهارت آب چاه كند موافق آيه خواهد بود و عمل به آن لازمست و الله تعالى يعلم . و ظاهرا مراد صدوق از مطهريت چاه معنى اولست چنان كه خود در امالى تصريح به آن كرده است .\r\n( وقال الصّادق جعفر بن محمّد صلوات الله عليهما كلّ ماء طاهر الَّا ما علمت انّه قذر ) يعنى حضرت فرمودند كه هر آبى پاك است تا ندانى كه نجس شده است يا نجس است . و محمد بن يعقوب كلينى ، و شيخ طوسى بعنوان صحيح و قوى همين مضمون را روايت نموده‌اند از آن حضرت صلوات الله عليهما به اين عبارت كه\r\n« الماء كلَّه طاهر حتى يعلم انّه قذر . »\r\nو شيخ بعنوان موثق از آن روايت كرده است كه\r\n« كلّ شىء نظيف حتّى تعلم انّه قذر . »\r\nو همه يك مضمونست و دلالت مىكند بر آن كه اگر به آبى رسيم و ندانيم\r\n","description":"","footnote":"","page_name":" 201 ","page_number":213},
  {"content":"\r\nكه بولست يا آب ، پاك است يا نجس حكم به پاكى آن مىكنيم هر چند ظن نجاست نيز باشد ، چنان كه در راهها از ناودانها در صبحى آبى ريخته شود مظنون آنست كه بولست و ليكن چون علم نداريم حكم به طهارت آن مىكنيم ، مگر آن كه بوى بول كند و قراين ضم شود كه علم بهم رسد كه نجس است اجتناب مىكنيم .\r\nو اكثر علما گفته‌اند كه اگر دو عادل شهادت دهند بر نجاست آبى حكم به نجاست آن مىكنيم ، چون شارع گواهى عدلين را به منزلهء علم نموده است ، و ليكن مشكل است چون در خصوص نجاست وارد نشده است كه قول عدلين معتبر است . و اگر يك عادل يا چند غير عادل بگويند كه اين آب نجس است عمل بقول ايشان لازم نيست مگر آن كه جمعى كثير بگويند ، يا قليلى بگويند و قرائن منضم شود كه علم حاصل شود حكم به نجاست مىكنيم ، و احوط آنست كه به سبب گفته دو عادل به نجاست آب ، بلكه يك عادل نيز اجتناب كند اگر آبى ديگر بهم رسد ، و الا از اين آب طهارت بگيرد و چون به آبى ديگر رسد احتياطا آن مواضع را بشويد و الله تعالى يعلم .\r\n( وقال صلوات الله عليه الماء يطهّر و لا يطهّر ) يعنى و حضرت صادق صلوات الله عليه فرمودند چون اسم آن حضرت از پيش گذشت است و قانون همه خصوصا صدوق آنست كه ضمير راجع باشد به معصومى كه از پيش گذشته باشد . و مؤيد اين معنى است كه كلينى رضى الله عنه همين خبر را بروايت قوى از آن حضرت روايت كرده است ، و گفته است كه آن حضرت فرمود : كه حضرت سيد المرسلين صلوات الله عليه و آله فرمودند كه آب تطهير همه چيز مىكند حتى آب را ، و از چيزى ديگر پاك نمىشود .\r\nو طريق اين حديث به قانون متأخرين صحيح نيست ، و ليكن چون كلينى و صدوق حكم به صحت احاديث كتابهاى خود كرده‌اند ، علما به اين حديث عمل نموده‌اند با تأييدات ديگر ، پس اگر كرى متغير شود ، به نجاست نجس مىشود ، و\r\n","description":"","footnote":"","page_name":" 202 ","page_number":214},
  {"content":"\r\nاگر كرى ديگر آب برو ريزند كه ازاله تغير او بكند پاك مىشود به اجماع ، و اگر خود به خود تغيرش زايل شود ، يا چيزها بيندازند كه تغيرش مرتفع شود اشهر ميان علما آنست كه پاك نمىشود تا كرى برو ريزند يا باران بر آن به بارد ، يا آب روان به او متصل شود .\r\nو بعضى از علما گفته‌اند كه پاك مىشود ، اما اگر كمتر از كر باشد و متغير شده باشد به نجاست ، و تغيرش به چيزى غير آب ، يا خود به خود زايل شود بىدغدغه پاك نمىشود . و احوط در كر آنست كه چون زوال تغيير آن به غير آب بشود كرى آب برو ريزند دفعة ، يا باران بيايد يا به آب روان متصل شود ، و قبل از اين تطهير استعمال نكنند .\r\nو بنا بر آيات و احاديث عامه كه آب مطهر است جمعى گفته‌اند كه لازم نيست كه كر آب يك دفعه بر آن بريزند ، پس اگر متصل شود بكر كافيست . و همچنين اگر آب ظرفى نجس باشد و به آب كر ، يا آب روان فرو برند پاك مىشود اگر چه آب به همه جزو آن نرسد . حتى آن كه بعضى از علما گفته‌اند كه اگر شيشه گلابى نجس شده باشد ، همين كه بكر فرو برند پاك مىشود چون آب مطهر همه چيز هست ، و ليكن خلاف احتياط است ، اما اگر شيشه گلاب را در كر ريزند كه آب شود همه پاك مىشود هر چند بوى آن كر بگردد از گلاب ، مگر آن كه آن قدر گلاب در كر بريزند كه آب نيز گلاب شود ، و عرفا گويند كه گلاب است ، پس اگر گلاب پاك باشد آب حوض پاك هست و پاك كننده نيست . و اگر گلاب نجس باشد خلافست ميان علما بعضى مىگويند كه چون بكر رسيد پاك شد ، و چون آب را گلاب كرد از مطهريت مىافتد نه از طهارت . و بعضى مىگويند كه تا گلاب آب نشود پاك نمىشود پس نجس باشد ، احوط اجتنابست .\r\nو آبى كه از فواره به حوض نجس آيد از كر ، اگر چه سطح مساوى نباشد حوض پاك مىشود . و بعضى بر عكس نيز قايل شده‌اند كه اگر حوض پائين پاك\r\n","description":"","footnote":"","page_name":" 203 ","page_number":215},
  {"content":"\r\nباشد ، و حوض بالا نجس ، بالا پاك مىشود ، اما خلاف مشهور و خلاف احتياط است و الله تعالى يعلم . پس چون صدوق آيات و احاديث مطهريت آب را ذكر كرد ، و آن كه اصل در آب طهارت است ، و اگر چه اخبار متواتره بر طهارت وارد شده بود به همين اكتفا نمود ، و مسايل بر آن متفرع ساخت به آن كه گفت :\r\n\r\n( فمتى وجدت ماء ، و لم تعلم فيه نجاسة فتوضّأ منه و اشرب ) پس هر گاه بيابى آبى را ، و در آن آب نجاستى نبينى يا علم بهم نرسد كه نجس است پس جايز است از آن آب وضو گرفتن و آشاميدن . اما اگر آب از شخصى باشد و خبر دهد كه آب من نجس است مشهور آنست كه استعمال نمىتوان كرد به اعتبار آن كه صاحب يد است ، و قول صاحب يد مطلقا مسموع است ، و در اين صورت نيز حكم به نجاست كردن مشكل است اگر چه احوط اجتنابست به نحوى كه گذشت .\r\n( وان وجدت فيه ما ينجّسه فلا تتوضّأ و لا تشرب الَّا فى حال الاضطرار فتشرب منه و لا تتوضّأ منه و تتيمّم ) و اگر در آب چيزى باشد كه سبب نجاست آب باشد پس از آن آب وضو مساز ، و مياشام مگر در حالت ضرورت مثل آن كه تشنه باشد در صحرايى و به غير از آب نجس چيزى نداشته باشد ، و خوف هلاك داشته باشد ، پس در اين صورت جايز است آشاميدن به قدر ضرورت كه نميرد ، و ليكن طهارت به اين آب جايز نيست بلكه بدل وضو تيمم مىكند و به آب نجس وضو نمىسازد به اجماع علما .\r\n( الَّا ان يكون الماء كرّا فلا باس بان تتوضّأ منه و تشرب ، وقع فيه شيء ام لم يقع ما لم يتغيّر ريح الماء فان تغيّر فلا تشرب و لا تتوضّأ منه ) اما اگر يك آب كر باشد بس مىتوانى وضو ساختن و آشاميدن خواه چيزى از نجاسات در آن باشد و خواه نباشد ، مگر آن كه بوى آب متغير شده باشد به نجاست و همچنين رنگ و مزه نيز اگر متغير شده باشد از نجاست پس در اين\r\n","description":"","footnote":"","page_name":" 204 ","page_number":216},
  {"content":"\r\nصورت آن آب را مخور و از آن آب وضو مساز .\r\nو ظاهر اين كلام آنست كه آب قليل به سبب ملاقات نجاست نجس مىشود ، و آب كر نجس نمىشود مگر با تغير ، و در جزو اخير اجماع علماست در غير آب چاه ، و در آب چاه خلافى است كه خواهد آمد . و اگر آب كمتر از كر جارى باشد و آن آبيست كه از چشمه بيرون آيد ، و او را در عرف چاه نگويند خلافست . اكثر علما برآنند كه چشمه به ملاقات نجاست نجس نمىشود ، و حكم كر دارد ، و علامه كريّت شرط كرده است در آن ، و اين قول احوط است ، و اول اظهر است . و در نجس شدن آب قليل كه كم از كرّ است كه نابع نباشد اگر چه روان باشد مثل آب برف و آبى كه از چاه مىكشند و روان مىشود خلافست ، علماء ما غير ابن ابى عقيل قايلند به نجاست ، و ابن ابى عقيل قايلست به آن كه آب قليل نجس نمىشود تا متغير نشود به ملاقات . و ظاهر كلام سيد مرتضى فرقست ميان آن كه نجاست داخل آب شود آن را نجس مىداند ، و اگر آب بر نجاست وارد شود نجس نمىداند . و اين قول قوى است اگر چه احوط اجتنابست مطلقا .\r\n\r\n( والكرّ ما يكون ثلاثة اشبار طولا ، فى عرض ثلاثة اشبار ، فى عمق ثلاثة اشبار ) يعنى كر مقداريست از آب كه طول آن سه شبر باشد ، در عرض سه شبر ، در عمق سه شبر كه مجموع بيست و هفت شبر باشد ، چون سه در سه نه است ، و نه در سه بيست و هفت است و اين مذهب قميان است در كر ، و مشهور ميان علما سه و نيم ، در سه و نيم در سه و نيم است كه مجموع آن چهل و دو شبر و هفت ثمن شبر باشد ، چون سه در سه نه است و سه در نيم يك و نيم است ، و نيم در سه يك و نيم است ، و نيم در نيم ربع ، مجموع دوازده شبر و ربع شبر مىشود ، و دوازده را در سه مىزنيم سى و شش مىشود ، و دوازده در نيم شش ، و ربع در سه و نيم سه ربع و نيم مىشود ، و سه ربع و نيم چيزى هفت ثمن آن چيز است . و ابن جنيد مىگويد كه تخمينا كر صد شبر است . و قطب راوندى\r\n","description":"","footnote":"","page_name":" 205 ","page_number":217},
  {"content":"\r\nمىگويد كه سه و نيم سه مرتبه ده و نيم است قايل بضرب نيست . اين دو قول آخر وجهى ندارد ، و قول قميان قوىتر است بحسب جمع بين الاخبار ، و قول مشهور به احتياط اقربست .\r\nو روايت صحيحى وارد شده است از اسماعيل ابن جابر كه عرض نمودم به حضرت امام جعفر صادق صلوات الله عليه كه چه مقدار آب چيزى او را نجس نمىكند . حضرت فرموده : كه دو ذراع در عمق ، در يك ذراع و يك شبر سعت و فراخى . وسعت را غالبا اطلاق مىنمايد در طول و عرض ، پس بحسب ظاهر عمق چهار شبر مىشود ، و هر يك از طول و عرض سه شبر مىشود و حاصل ضرب سى و شش شبر مىشود ، و اگر سعة را مدور اخذ كنيم بيست و هفت شبر مىشود موافق مذهب قميان ، و اگر آبى سى و شش شبر باشد ، و نجاست بر او وارد شود بنده حكم به نجاست آن آب نمىكنم ، بنا بر اين حديث صحيح به اتفاق علما بلكه بيست و هفت شبر را نيز به ملاقات نجاست نجس نمىدانم ، و ليكن در اين باب احتياط مىكنم و در سى و شش شبر احتياط را لازم نمىدانم و الله تعالى يعلم .\r\n( وبالوزن ألفا و مائتي رطل بالمدنيّ ) و كر بحسب وزن هزار و دويست رطل مدينه است ، و بحسب مشهور هزار و دويست رطل عراقى است ، و رطل مدينه يك و نيم رطل عراق است ، و اين خلاف بنا بر آنست كه در حديث صحيح متفق عليه وارد شده است كه حضرت امام جعفر صادق صلوات الله عليه فرمودند : كه مقدار كر آبى كه چيزى او را نجس نكند هزار و دويست رطل است . صدوق و جمعى گفته‌اند كه چون ظاهر آنست كه حديث را آن حضرت در مدينه فرموده‌اند ظاهر آنست كه اطلاق رطل منصرف شود به رطل مدينه . و اكثر گفته‌اند كه حضرات ائمه معصومين صلوات الله عليهم رعايت بلد راويان بيشتر مىنمودند چنان كه خواهد آمد در مبحث فطره كه صاع\r\n","description":"","footnote":"","page_name":" 206 ","page_number":218},
  {"content":"\r\nو مد را بنحو عراق فرمودند .\r\nمع هذا در حديث صحيح ديگر وارد شده است كه محمد بن مسلم از آن حضرت صلوات الله عليه روايت نموده است كه كر ششصد رطل است ، و محمد بن مسلم طايفى است ، و رطل آن تابع رطل مكه است ، و رطل مكه دو برابر رطل عراق است ، و از اين حديث ظاهر مىشود كه رعايت بلد راوى مىفرموده‌اند ، و تاييد حديث هزار و دويست رطل عراقى مىكند جمعا بين الاخبار ، با آن كه رطل عراقى قريب است به اشبار بنحو مشهور ، و رطل مدنى از دو برابر بيشتر مىشود خصوصا بر مذهب مصنف ، پس در اينجا اظهر عراقى است ، و مىبايد كه صدوق زيادتى را حمل بر استحباب كند اگر چه ظاهر كلامش تخيير است بلكه تخيير ميان اين دو و قلَّتين .\r\nو سيد ابن طاوس رضى الله عنه گفته است كه مكلف مخير است در عمل بجميع اخبارى كه در كر وارد شده است ، و خالى از قوت نيست و ليكن راجع مىشود قول او به آن كه كمتر از همه كر است و زيادتيها بر سبيل استحباب است . و ابن ابى عقيل مىگويد كه اين اختلاف بسيار در روايات قرينهء آنست كه رعايت كرد نمودن سنت است ، زيرا كه در واجبات اين قسم اختلافات نادر است . و سخن او خالى از قوت نيست اگر چه مخالف احتياط است غالبا .\r\n( وقال الصّادق صلوات الله عليه اذا كان الماء قدر قلَّتين لم ينجّسه شيء و القلَّتان جرّتان ) يعنى حضرت صلوات الله عليه فرمودند : كه هر گاه آب به قدر دو قله باشد چيزى او را نجس نمىكند و قله سبو است ، و ظاهرا تفسير از راوى باشد ، و ممكن است كه از حضرت باشد ، و اين را شيخ روايت نموده است از حضرت كالصحيح با اين زيادتى ، و حمل بر تقيه كرده است چون شافعى قائل است بقلتين ، و علما حمل نموده‌اند بر آن كه مراد از قله سبوهاى هجر است ، و هر سبوى تخمينا پنج مشك آب مىگيرد ، و ده مشك يا\r\n","description":"","footnote":"","page_name":" 207 ","page_number":219},
  {"content":"\r\nكر هست خصوصا بر مذهب قميان .\r\nو در روايتى كالصحيح از حضرت صادق صلوات الله عليه پرسيده‌اند كه اگر سبويى نه صد رطل آب داشته باشد نجس مىشود . حضرت فرمودند : كه بلى .\r\nو اين حديث دلالت مىكند كه قلتين ممكنست كه يك كر و نصف كر باشد . و در روايتى كالصحيح از آن حضرت وارد شده است كه فرمودند كه مقدار كر مثل اين خم است و اشاره فرمودند به خمى از خمهائى كه در مدينه مشرفه مىباشد ، و آب در آن مىكنند .\r\nو در روايت صحيح از زراره منقول است كه هر گاه آب زياده از راويه باشد چيزى او را نجس نمىكند اگر چه مردهء كه در آن افتاده باشد از هم به پاشد ، مگر آن كه بوى آب بگردد به نجاست . و اين روايت را حمل كرده‌اند كه با زيادتى كر باشد ، و يا آن كه چون راويها كه بر شتر بار مىكنند ممكنست كه كر باشد . و جمعى از علما گفته‌اند كه اختلاف مقادير به اعتبار كثرت و قلت نجاست است و الله تعالى يعلم . و اصحاب بر سه شبر و نيم شبر اكثر مردمان در سه شبر و نيم ، در سه شبر و نيم است . يا هزار و دويست رطل عراقى ، و رطلى نود و يك مثقال شرعى است ، و مثقال شرعى على الظاهر سه ربع مثقال صيرفى متعارف است كه به من شاهى شصت و هشت من و يك چاريك است .\r\nو بر احتمالى كه مثقال شرعى مثقال مشهور باشد نود و يك من شاهى مىشود و شبرى تخمينا يك من و سه چهار يك شاه آب مىگيرد ، و بنا بر آن هفتاد من شاه مىشود ، و اين قريبست با مثقال شرعى . و اختلاف بسيار در آب مىباشد بحسب سنگينى و سبكى بنا بر اين جمعى كثير از علماء وزن را اعتبار نمودند و اختلاف اشبار را حمل بر اختلاف آبها نموده‌اند كه اگر آب سبك باشد سه شبر و نيم اعتبار مىكند و اگر سنگين باشد سه شبر ، و اگر وسط باشد سى و شش شبر ، و اين قول نيز بعيد است بلكه اظهر مذهب سه شبر است ، و\r\n","description":"","footnote":"","page_name":" 208 ","page_number":220},
  {"content":"\r\nزيادتى محمولست بر استحباب و الله تعالى يعلم .\r\n\r\n( ولا باس بالوضوء و الغسل من الجنابة و الاستياك بماء الورد ) يعنى باكى نيست وضو ساختن ، و غسل جنابت كردن ، و مسواك كردن به گلاب .\r\nو در بعضى نسخ لفظ منه است بعد از بالوضوء ، و بنا بر اين نسخه معنى اين مىشود كه باكى نيست وضو و غسل كردن از آب قلتين ، و همچنين باكى نيست مسواك كردن به گلاب به آن كه مسواك را در گلاب اندازند ، و مسواك كنند تا دهان خوشبو شود . و ظاهرا نساخ زياده كرده باشند تا مذهب صدوق موافق مذهب مشهور شود ، و ليكن صدوق در كتابهاى ديگر ذكر كرده است قول خود را ، از آن جمله در ذكر مذهب اماميه اين عبارت را ذكر كرده است .\r\nو محمد بن يعقوب كلينى اين روايت را از يونس نقل نموده است كه به حضرت ابى الحسن على بن موسى الرضا صلوات الله عليه عرض نمودم كه بماء ورد غسل مىتوان كرد ، و به آن وضو مىتوان ساخت از جهت نماز . حضرت فرمودند : كه باكى نيست . و شيخ طوسى نقل كرده است كه اجماع شيعه است كه به آب گلاب ، و غير آن از آبهاى مضاف وضو و غسل نمىتوان كرد ، پس اين خبر را طرح مىبايد كرد ، و حمل بر تقيه مىبايد كرد خصوصا اخبار حضرت امام رضا صلوات الله عليه را ، چون وقتى كه تشريف به خراسان آوردند اكثر اوقات جمعى كثير از سنيان در مجلس آن حضرت مىبودند ، لهذا تقيه در اخبار آن حضرت بيشتر است از سائر ائمه صلوات الله عليهم اجمعين .\r\nو محتملست كه مراد از آب گل آبى باشد كه گل در آنجا انداخته باشند يا گلاب در آنجا كرده باشند كه خوشبو شده باشد و ليكن گلاب نشده باشد مجملا در حال اختيار عمل به اين حديث مشكلست . و از صدوق نقل نموده‌اند كه او قايلست در حال اضطرار ، و احوط آنست كه اگر آب نباشد وضو و غسل به گلاب بكند ، و تيمّم با آن ضم كند . و اكثر علما گفته‌اند كه حديث ضعيف\r\n","description":"","footnote":"","page_name":" 209 ","page_number":221},
  {"content":"\r\nاست چون در سند سهل بن زياد است و ليكن اين سهل است چون شيخ نقل كرده است كه اين حديث در اصول مكرر شده است ، و بسيار روايت كرده‌اند ، و ليكن همه به يونس مىرسانند . و بعد از اين صدوق ذكر خواهد كرد آب مضاف را كه به آن وضو نمىتوان ساخت ، و در آنجا روايات مذكور خواهد شد إن شاء الله .\r\nو الماء الَّذى تسخّنه الشّمس لا يتوضّأ به و لا يغتسل به من الجنابة و لا يعجن به لأنّه يورث البرص ) * يعنى آبى را كه آفتاب گرم كرده باشد وضو به آن نمىتوان ساخت ، و غسل جنابت از آن آب نمىتوان كرد ، و خمير از آن نمىتوان كرد زيرا كه سبب پيسى مىشود . و كلينى رضى الله عنه از رسول خدا صلَّى الله عليه و آله روايت كرده است به اسناد قوى كه حضرت فرمود : كه آبى را كه آفتاب گرم كرده باشد وضو به آن مسازيد ، و غسل از آن مكنيد ، و خمير به آن مكنيد كه مورث برص است .\r\nو شيخ طوسى بطريق قوى از حضرت امام موسى كاظم صلوات الله عليه روايت كرده است كه حضرت سيد المرسلين صلَّى الله عليه و آله داخل شد بر عايشه و او آفتابه خود را در آفتاب گذاشته بود ، حضرت فرمود چرا گذاشتهء گفت مىخواهم كه سر و بدن خود را بشويم . حضرت فرمود : كه ديگر چنين مكن كه مورث برص است . و اين دو خبر را حمل بر كراهت نموده‌اند از جهت خبرى كه از حضرت امام جعفر صادق صلوات الله عليه وارد شده است كه باكى نيست وضو ساختن از آبى كه در آفتاب گذاشته باشند ، اگر چه ممكن است كه حمل كنند بر آن كه هنوز گرم نشده باشد . و اكثر علما ذكر كرده‌اند كه مخصوص ظرف است و از آب نهر و چشمه و امثال آن ضرر ندارد هر چند بسيار گرم شده باشد ، و نقل اجماع نيز كرده‌اند بر اين معنى ، و ظاهر اخبار اعم است از هر ظرفى و بعضى گفته‌اند كه كراهت در ظرف مس و امثال آنست ، و در بلاد حارّه است نه مطلقا ، چون واقعهء عايشه چنين بود ، و ليكن خبر اول عام است .\r\n","description":"","footnote":"","page_name":" 210 ","page_number":222},
  {"content":"\r\nو جمعى اين نهى را ارشادى مىدانند ، و مراد از امر و نهى از شادى طلبى است كه فايده اش دنيوى باشد ، و ثواب اخروى نداشته باشد چون حضرات فرمودند كه مورث برص است ، لكن ظاهر امر اول شرعيست ، و منافات ندارد كه فايدهء دنيوى نيز بر آن مترتب شود ، چنان كه در اخبار بسيار وارد شده است در حج كه سبب توانگرى است مجملا جزم نمودن خوب نيست ، اگر بر سبيل احتمال گويند جا دارد ، و مذهب ابن بابويه ظاهر نيست كه حرام مىدانند يا مكروه ، چون او نيز بر وفق حديث نهى نموده است ، و اظهر كراهت است جمعا بين الاخبار و جمعى از علما گفته‌اند كه مكروه است همه استعمالات حتى آن كه اگر گرميش زايل شده باشد نيز مكروه دانسته‌اند ، و اين بهتر است و به اطاعت اقرب .\r\n\r\n( ولا باس ان يتوضّأ الرّجل بالماء الحميم الحارّ ) و باكى نيست وضو ساختن از آبى كه به آتش گرم شده باشد ، هر چند بسيار گرم باشد . اخبار صحيحه وارد شده است كه غسل به آب گرم مىتوان كرد . و باز اخبار وارد شده است كه هر چيزى مباح است تا نهى وارد شود ، و نهى وارد نشده است از وضو ساختن به آب گرم . و ممكنست كه به صدوق خبرى رسيده باشد به اين مضمون ، و كسى از مسلمانان در اين خلاف نكرده است مگر مجاهد از سنيان ، و چون خلاف اجماع است سنيان نيز اعتبارى به سخن او نكرده‌اند ، و ممكنست كه غرض صدوق رد بر او باشد .\r\n\r\n( ولا يفسد الماء الَّا ما كان له نفس سائله ) يعنى آب را نجس نمىكند حيوان مرده مگر حيوانى كه خون روان از رگ داشته باشد . و همين عبارت را شيخ روايت كرده است از حضرت امام جعفر صادق صلوات الله عليه بعنوان موثق و قوى ، و مضمون اين عبارت وارد است در احاديث بسيار و در خبر موثق وارد شده است از آن حضرت صلوات الله عليه كه اگر مار ، يا عقرب ، يا\r\n","description":"","footnote":"","page_name":" 211 ","page_number":223},
  {"content":"\r\nوزغ كه چلپاسه « 1 » باشد داخل آب شوند و زنده بيرون آيند از آن آب اجتناب مىبايد كرد ، و اين اولى است ، و بر تقدير مردن بطريق أولى خصوصا مار كه جمعى گفته‌اند كه رگهاى ضعيف دارد ، و ميته آن نجس است اگر چه ظاهر طهارتست تا علم به نجاست بهم رسد .\r\n( وكلَّما وقع فى الماء ممّا ليس له دم فلا باس باستعماله و الوضوء منه مات فيه او لم يمت ) يعنى هر چيزى كه در آب افتد كه او را خون روان نباشد چون مگس ، و پشه ، و حشرات الارض باكى نيست كه آن آب را استعمال نمايند ، و وضو از آن بسازند خواه بميرند ، يا زنده بيرون آيند . و همين مضمون در اخبار معتبره متكثره وارد شده است از حضرت امام جعفر صادق صلوات الله عليه ، و عمل اصحاب بر اينست كه ميته حيوانى نجس است كه نفس سائله داشته باشد ، و هر چه نفس سائله ندارد ميته آن پاك است .\r\n( فان كان معك إناءان فوقع فى احدهما ما ينجّس الماء و لم تعلم فى أيّهما وقع فاهرقهما جميعا و تيمّم ) پس اگر با تو دو ظرف آب باشد ، و در يكى از آنها نجاستى واقع شده باشد ، و ندانى كه در كدامين واقع شده است پس هر دو را بريز و تيمم كن . و اين مضمون را كلينى و شيخ رضى الله عنهما در دو حديث موثق كالصحيح روايت كرده‌اند از آن حضرت . و در سؤال واقعست كه آبى ديگر بهم نمىرسد حضرت امام جعفر صادق صلوات الله عليه مىفرمايند :\r\nكه هر دو را بريزد و تيمم كند .\r\nو عمل اصحاب بر اينست ، و خلافى ندارند مگر در ريختن كه واجب\r\n\r\n","description":"","footnote":"\r\n« 1 » چلپاسه با پاى فارسى بر وزن تلواسه : نوعى از ضب است كه سوسمار باشد . و آن را وزغه ( بفتح اول و ثانى و غين نقطه دار ) نيز گويند ، و آن كوچكترين اجناس سوسمار است ، و بعضى گويند حربا عبارت از اوست ، و او عقرب را درست فرو مىبرد و گوشت او سم قاتل است اگر در شراب افتد و بميرد آن شراب هلاك كننده باشد .\r\n","page_name":" 212 ","page_number":224},
  {"content":"\r\nاست چون در هر دو حديث امر به ريختن شده است ، و مع هذا صادق است كه آب پاك دارد و چون يقينا يكى از اين دو ظرف پاك است و حق سبحانه و تعالى فرموده است : كه اگر آب نيابيد تيمم كنيد . و اكثر بر عدم وجوبند ، و حمل نموده‌اند امر به ريختن را بر مجاز يعنى به سبب اشتباه طاهر به نجس ، طاهر حكم نجس دارد مجملا دغدغه نيست در اين كه اگر خوف تشنگى نداشته باشد ريختن و تيمم كردن بهتر است ، اما اگر خوف عطش خود ، يا توابع خود داشته باشد ريختن حرامست .\r\n( ولو انّ ميزابين سالا ميزاب بول و ميزاب ماء فاختلطا ثمّ اصاب ثوبك منه لم يكن به باس ) و اگر آن كه دو ناودان روان شود يك ناودان بول ، و يك ناودان آب و به يك ديگر مخلوط شوند و از اين آب مخلوط به جامهء تو رسد باكى نيست . اين عبارت را شيخان بعنوان قوى از حضرت امام جعفر صادق صلوات الله عليه روايت كرده‌اند و علما حمل نموده‌اند حديث را بر آن كه در وقت آمدن باران به يك ديگر مخلوط شوند ، و آب باران متغير نشود از بول ، چنان كه غالب اين مىباشد كه ناودان از باران روان مىشود و آب باران اضعاف بول مىباشد . و مؤيد اين حمل آن كه شيخان بعنوان حسن كالصحيح از آن حضرت روايت نموده‌اند كه هر گاه دو ناودان روان شود و يكى از بول ، و يكى از آب باران و به يك ديگر مخلوط شوند ، و به جامهء شخصى رسد به او ضرر ندارد يعنى نجس نمىشود .\r\n( و سال هشام بن سالم ابا عبد الله صلوات الله عليه عن السّطح يبال عليه فتصيبه السّماء فيكف فيصيب الثّوب فقال لا باس به ما اصابه من الماء اكثر منه ) و سؤال كرد هشام پسر سالم از حضرت امام جعفر صادق صلوات الله عليه كه هر گاه پشت بامى را بر آن بول كنند هميشه ، و باران بيايد و از آنجا قطره قطره به زير آيد و به جامه ما رسد چونست ؟ حضرت\r\n","description":"","footnote":"","page_name":" 213 ","page_number":225},
  {"content":"\r\nفرمود : كه باكى نيست آن چه از آب باران به آن مىرسد بيشتر از بول است كه بر آنجا كرده‌اند . و اين خبر باصطلاح متأخرين صحيح است يعنى جمعى كه از ابن بابويه تا به حضرت روايت مىكنند همه اعتقادشان صحيح است ، و عادلند ، و معتمد عليه‌اند ، و اگر چه در اخر همه را يك جا خواهيم گفت ، اما در روضة التزام كرده‌ايم كه در وقت نقل خبر هم اشارهء به آن بكنيم تا سبب تذكار مبتدى شود ، و ايشان را ملكه حاصل شود در اينجا نيز اين رعايت خواهيم كرد به عبارت مختصر .\r\nو كلينى رضى الله عنه روايت نموده است بعنوان قوى كالصحيح از حضرت امام جعفر صادق صلوات الله عليه كه راوى عرض نمود كه من به راهى مىروم و از ناودان مىريزد آبى در وقتى چند كه غالب اوقات مردمان در آن وقت از خواب بيدار شده‌اند و بول مىكنند يعنى گمان من اينست كه آن چه بر من ريخته است بولست . حضرت فرمودند باكى نيست سؤال مكن و مپرس كه اين چه چيز بود كه ريختيد .\r\nديگر پرسيدم كه گاه هست باران مىآيد و آب بر من مىريزد از آن ، و متغير است و آثار كثافت يا نجاست را مىبينم يعنى در آن بام هست و ديده‌ام ، و قطرات بر من مىچكد يا بر زمين مىريزد ، و از آنجا بر من ترشح مىكند ، و گاه هست بر پشت بام بول مىكنند و باران كه مىآيد قطره قطره به زير مىآيد و به جامهاى ما مىريزد . حضرت مىفرمايد كه باكى نيست و مشو آن را از جامه و بدن كه هر چه آب باران به او مىرسد پاك است .\r\nحاصل اين اخبار اينست كه آب باران حكم آب روان دارد ، و بهر چه رسيد پاك مىكند ، و در وقت آمدن اگر به نجاسات رسد تا متغير به نجاست نشود پاك است و تغيرى كه واقع شده است در حديث مراد از آن تغير از كثافتها نيست كه لازمهء پشت بامها مىباشد .\r\n( وسئل صلوات الله عليه عن طين المطر يصيب الثوب فيه\r\n","description":"","footnote":"","page_name":" 214 ","page_number":226},
  {"content":"\r\nالبول و العذرة و الدّم فقال طين المطر لا ينجس ) و سؤال كردند از حضرت صادق صلوات الله عليه از گل باران كه به جامه مىرسد و در آن بول ، و غايط ، و خون هست چنان كه متعارف است ، و در كوچها مىباشد . حضرت فرمودند كه گل باران از اين نجاسات نجس نمىشود يا جامهء شما را نجس نمىكند .\r\nو حمل كرده‌اند كه در حال آمدن باران مراد است اگر عين نجاسات باشد و بعد از باران اگر عين نجاسات نمانده باشد باران آن را پاك كرده است ، و در حال آمدن هر چند نجاست باشد ضرر ندارد و سرايت به گل نمىكند چون باران به منزلهء آب روان است . و آيات گذشت كه آب آسمان مطهر است .\r\n( وسأل علىّ بن جعفر اخاه موسى بن جعفر صلوات الله عليهما عن البيت يبال على ظهره و يغتسل من الجنابة ثمّ يصيبه المطر أيؤخذ من مائه فيتوضّأ به للصّلاة فقال اذا جرى فلا باس به ) بسند صحيح روايت نموده است على بن جعفر كه سؤال كرد از برادرش حضرت امام موسى كاظم صلوات الله عليهما كه هر گاه خانهء بر پشت بام او هميشه بول كنند ، و غسل جنابت كنند « و غالب اوقات سؤال غسل جنابت از جهت ازاله منى است » و باران مىآيد آيا از آن آب باران وضو مىتوان ساخت از جهت نماز ، حضرت فرمودند كه هر گاه باران آن مقدار بيايد كه جارى شود باكى نيست ، و بام را پاك مىكند و آب آن نيز پاك است .\r\nو محتملست كه مراد اين باشد كه تا باران مىآيد آن آب پاك است ، اما اول اظهر است و موافق احاديث ديگر است . و اين حديث بحسب مفهوم دلالت مىكند كه اگر باران جارى نشود پاك نمىكند چنين جائى را كه بسيار بول كرده باشند ، و ازاله منى كرده باشند .\r\nو شيخ طوسى استدلال كرده است به اين حديث كه تا باران از ناودان روان\r\n","description":"","footnote":"","page_name":" 215 ","page_number":227},
  {"content":"\r\nنشود جائى و چيزى را پاك نمىكند و احوط اينست ، اما اظهر آنست كه هر گاه نجاست را فرو گيرد كه به همهء جاى آن برسد پاك مىكند بانكه زمين تر شود ، و اگر نجاستى باشد كه عينى داشته باشد تا آن عين زايل نشود پاك نمىشود ، اما آب پاك است اگر متغير نشده باشد به نجاست و الله تعالى يعلم .\r\n( وساله عن الرّجل يمرّ فى ماء المطر و قد صبّ فيه خمر فاصابت و در تهذيب فاصاب ثوبه هل يصلَّى فيه قبل ان يغسله فقال لا يغسل ثوبه و لا رجله و يصلَّى فيه و لا باس ) ديگر سؤال مىكند از حضرت صلوات الله عليه كه هر گاه شخصى بگذرد به آب بارانى كه در آنجا شراب ريخته باشند ، و آن شراب به جامهء او رسد « و بنا بر نسخهء تهذيب آن آب باران به جامهء او رسد » آيا در آن جامه نماز مىتواند كرد پيش از آن كه جامه اش را بشويد . پس حضرت فرمودند كه جامه اش را نشويد ، و پايش را نشويد ، و در آن جامه نماز كند و باكى نيست .\r\nو اين هر دو حديث را شيخ طوسى رحمه الله نيز بسند صحيح روايت كرده است و لفظ اصاب به صواب اقرب است بنا بر مشهور كه آن نجاست خمر است ، و اما بنا بر رأى ابن بابويه كه طهارت خمر است دو احتمال دارد ، اظهرش آنست كه چون باران مىآيد شراب مستحيل شده است ، و پاك شده است بنا بر آن باكى نيست ، و محتمل است كه عين شراب باقى باشد و جايز باشد نماز موافق احاديثى ديگر كه در اين باب وارد شده است ، و خواهد آمدن . اما به اين حديث استدلال بر طهارت نمىتوان كرد ، چون محتملست كه به واسطهء باران پاك شده باشد ، و اصابت بر سبيل مجاز باشد ، بلكه اين اظهر است خصوصا هر گاه نسخه اصاب نيز باشد .\r\n\r\n( وسأل عمّار السّاباطَّى ابا عبد الله صلوات الله عليه عن القيء يصيب الثّوب فلا يغسل فقال لا باس به ) و بسند موثق معتبر روايت كرده\r\n","description":"","footnote":"","page_name":" 216 ","page_number":228},
  {"content":"\r\nاست از عمّار كه او سؤال نمود از حضرت امام جعفر صادق صلوات الله عليه كه اگر قى به جامه رسد و نشويند چونست . حضرت فرمودند كه باكى نيست . و ظاهر مىشود كه اگر قى ديگران باشد هم قصورى ندارد .\r\nو ليكن شيخ به سندى ديگر موثق از عمار روايت كرده است كه از حضرت صلوات الله عليه سؤال نمود كه هر گاه شخصى در جامهء خودش قى كند آيا جايز است كه نشويد آن را و نماز كند در آن ؟ حضرت فرمودند كه باكى نيست . و ممكن است كه عمار دو مرتبه سؤال كرده باشد يك بار مطلق و يك بار مقيد .\r\nو ليكن مشهور حمل مطلق است بر مقيد ، و استدلال نمىتوان كردن بر جواز نماز در قى ديگران . با آن كه خواهد آمد حديث زراره كه ظاهرش اينست كه در فضلهء حيوان غير ماكول اللحم نماز نمىتوان كرد ، و در آنجا مفصل بيان خواهد شد إن شاء الله تعالى .\r\nو على اى حال دلالت مىكند بر طهارت قى چنان كه اكثر علماى ما بر آنند ، و بعضى قايل شده‌اند به نجاست قى ، و دليلى ظاهر نيست با آن كه اصل در اشياء طهارت است . و اين خبر مؤيد است با عمل اكثر بر آن ، اما فرمودهء حضرت كه باكى نيست اشعارى به كراهت دارد قطع نظر از آن كه نظافت جامه مطلوبست شرعا ، چنان كه خواهد آمد إن شاء الله .\r\n\r\n( وقال رسول الله صلى الله عليه و آله و سلم كلّ شىء يجترّ فسؤره حلال و لعابه حلال ) يعنى هر حيوانى كه نشخوار كند و برگرداند آن چه را خورده است ، « و آن حيوانات مأكول اللحمند » پس باز مانده او حلال است ، و آب دهانش اگر داخل آب شده باشد حلال است . و اين خبر را شيخ بسند موثق از عبد الله بن الحسن المثنى و او از پدرش حسن مثنى از حضرت امام حسن از رسول خدا صلَّى الله عليه و آله روايت كرده است .\r\nو شكى نيست در منطوق حديث ، اما مفهوم حديث دلالت مىكند كه\r\n","description":"","footnote":"","page_name":" 217 ","page_number":229},
  {"content":"\r\nهر حيوانى كه نشخوار نكند سؤرش حلال نيست ، و لعابش حلال نيست ، و به اين مفهوم عمل كرده‌اند بعضى از علما ، و اين قول ضعيف است زيرا كه دلالت مفهوم ضعيف است خصوصا مفهوم صفت ، سيما با معارضه احاديث صحيحه كه دلالت مىكند بر طهارت سؤر حيوانى كه حلال گوشت نباشد ، با آن كه مفهوم حديث آنست كه سؤر غير مأكول اللحم حلال نيست ، و هر چه مكروهست حلال نيست زيرا كه حلال و مباح آنست كه مساوى الطرفين باشد و مكروه تركش راجحست .\r\n( واتى اهل البادية رسول الله صلَّى الله عليه و آله فقالوا يا رسول الله صلَّى الله عليه و آله انّ حياضنا هذه تردها السّباع و الكلاب و البهائم فقال لهم صلى الله عليه و آله لها ما اخذت افواهها و لكم ساير ذلك ) شيخ طوسى روايت نموده است اين خبر را بسند قوى از حضرت امام محمد باقر صلوات الله عليه كه حضرت رسول الله صلَّى الله عليه و آله در سفر بر سر آبى رسيدند ، پس اهل باديه به خدمت آن حضرت آمدند و گفتند يا رسول الله به درستى كه اين حوضهاى ما درندگان و سگان و شتر و گاو و گوسفند آب آن را مىآشامند چون است ؟ پس حضرت فرمودند كه آن چه آنها مىخورند از ايشان است ، و باقى از شما ، يعنى پاك است .\r\nو ظاهر آنست كه حوضهاى ايشان حوضهاى بزرگ بوده است ، و چندين كر آب داشته است ، چنان كه الحال نيز هست حوضهاى عظيم كه بر سر يكى از آن حوضها كه مشهور است به بركه عمرو عبد ود فرود آمديم ، و دو روز در آنجا بوديم ، و قافله زياده از بيست هزار نفس بودند ، بعد از برخواستن تخمينا يك شبر كم شده بود . پس از اين حديث استدلال نمىتوان كرد بر طهارت قليل به اين كه حضرت نپرسيد كه كر هست يا نه ، زيرا كه ظاهر حديث آنست كه آن حوضها مشاهد بود ، و اقل مرتبه محتملست كه كر بوده باشد ، قطع نظر از آن كه\r\n","description":"","footnote":"","page_name":" 218 ","page_number":230},
  {"content":"\r\nظاهر چنين حوضها كه شتر و گاو و گوسفند ايشان همه از آنها آب مىخورده‌اند آنست كه اضعاف مضاعفه كر بوده باشد .\r\n( وان شرب من الماء دابّة او حمار او بغل او شاة او بقرة او بعير فلا باس باستعماله و الوضوء منه ) يعنى اگر بخورد از آب خواه آب كر ، و خواه آب كم از كر ، اسبى : يا الاغى : استرى ، يا گوسفندى ، يا گاوى ، يا شترى پس باكى نيست استعمال آن آب كردن ، و از آن وضو ساختن . و مراد از سؤر بازمانده حيوانست ، و علما تفسير كرده‌اند كه سؤر چيزيست كه بدن حيوانى كه حياة در آن عضو حلول كرده باشد به آن برسد ، و غالب آنست كه در آب استعمال مىكنند ، و در غير آب از خوردنيها نيز استعمال مىكنند . چنان كه حضرت رسول الله صلَّى الله عليه و آله فرمود كه : سؤر المؤمن شفاء پس طعامى را كه بازمانده مؤمن است شفاست .\r\nو روايت كرده است شيخ طوسى عليه الرحمه بسند صحيح از جميل كه گفت سؤال كردم از حضرت امام جعفر صادق صلوات الله عليه از سؤر دواب كه اسب ، و استر ، و الاغ باشد ، و از سؤر گوسفند ، و گاو آيا از آن وضو مىتوان ساخت و مىتوان خورد ؟ حضرت فرمودند كه باكى نيست .\r\nو ديگر روايت كرده است بسند صحيح از ابو العباس كه سؤال كردم از حضرت امام جعفر صادق صلوات الله عليه از فضل ، و بازمانده گربه ، و گوسفند ، و گاو ، و شتر ، و الاغ و اسب ، و استر ، و حيوانات وحشى ، و درندگان و هر چه بود از حيوانات سؤال مىكردم ، و حضرت مىفرمود كه باكى نيست تا رسيدم به سگ . حضرت فرمود كه رجس و نجس است ، از بازمانده سگ وضو مساز ، و آن آب را بريز ، و اول آن ظرف را به خاك بشوى ، ديگر به آب . و امثال اين اخبار بسيار است كه دلالت مىكند بر طهارت سؤر هر حيوانى غير از سؤر سگ ، و خوك ، و كافر . و احاديث بسيار واقع شده است در كراهت سؤر الاغ ، و استر ، و\r\n","description":"","footnote":"","page_name":" 219 ","page_number":231},
  {"content":"\r\nسباع و غير آن هر چه گوشت آن را نخورند به مفهوم نه صريحا و بعضى را صدوق ذكر خواهد كرد .\r\n\r\n( فان وقع وزغ فى اناء فيه ماء أهريق ذلك الماء ) پس اگر چلپاسه در ظرفى افتد كه آب داشته باشد ، يا داخل شود و بيرون آيد آن آب را بايد ريخت . و همين عبارت در حديث صحيح وارد شده است و ظاهرا ريختن آب بواسطه زهر است ، نه از جهت نجاست ، چون نفس سائله ندارد . و اخبار گذشت كه هر چه نفس سائله ندارد پاك است .\r\nو در حديث صحيح وارد شده است از على بن جعفر كه گفت سؤال كردم از برادرم موسى بن جعفر صلوات الله عليهما از عظايه كه نوعيست از وزغه و در خانها مىباشد به شكل مار و دست و پا دارد شبيه به آدميست و از مار و وزغه كه از آن بزرگتر است و در صحراها مىباشد ، و آن را چلپاسه ، و آفتاب پرست مىگويند كه هر گاه اينها در آب روند ، و نمىرند در آب آيا از آن آب وضو مىتوان ساخت ؟ حضرت فرمودند كه باكى نيست .\r\nپس جمع مىتوان كرد به آن كه امر به ريختن از جهت اين باشد كه مبادا كسى آن آب را بخورد و سم به او ضرر رساند ، اما وضو توان ساخت يا ريختن آب از روى استحباب باشد ، و وضو ساختن مكروه باشد چنان كه اكثر علما گفته‌اند ، يا اگر بميرد آب را بايد ريخت و اگر نميرد نه ، و اين جمع ظاهرتر است اگر چه ريختن بهتر است و الله تعالى يعلم .\r\nو وزغ شامل اين هر دو هست و شامل لحكه نيز هست كه از اينها خوردتر است و در صحراها مىباشد و انگشت عروسانش مىگويند . و اما آن چه در فارسى آن را وزغ مىگويند عرب آن را ضفدع مىگويد ، و نزد علماء شيعه كراهت ندارد ، و جمعى از سنيان آن را نجس مىدانند و جمعى مكروه .\r\n\r\n( وان وقع فيه كلب او شرب منه أهريق الماء و غسل الاناء ثلث\r\n","description":"","footnote":"","page_name":" 220 ","page_number":232},
  {"content":"\r\nمرّات مرّة بالتّراب ، و مرّتين بالماء ، ثمّ يجفّف ) و اگر سگى در آب افتد ، يا از آب بخورد آن آب را مىريزند ، و آن ظرف را سه مرتبه مىشويند ، يك مرتبه به خاك و دو مرتبه به آب ، بعد از آن ظرف را خشك مىكنند .\r\nبدان كه احاديث صحيحه وارد شده است در نجاست سگ مطلقا خواه شكارى باشد ، يا غير شكارى اما سگ آبى پس احوط اجتنابست اگر چه جزم به نجاست آن مشكل است ، و جندبيدستر كه خصيهء سگ آبى است خلافى نيست در حرمتش ، و اگر طلا كرده باشند نماز جايز نيست در آن على المشهور ، نه به اعتبار نجاست بلكه به اعتبار آن كه جزو حيوان غير ماكول اللحم است ، اما شستن ظرف را سه مرتبه نديده‌ام در حديثى الا از محقق در معتبر كه حديث ابو العباس سابق را نقل كرده است ، و در آخر حديث ذكر كرده است : ثم بالماء مرّتين . و همچنين علامه و در نسخ تهذيبى كه نزد ماست لفظ مرتين نيست ، شايد در نسخه ايشان بوده باشد . و صدوق تعميم كرده است و وقوع كلب را نيز داخل كرده است ، و مشهور ولوغ است كه آب خوردن باشد بسر زبان و بس . و در حديث لا تتوضأ بفضله واقع شده است و غالب اينست كه فضل را در ولوغ استعمال مىكنند .\r\nو بنا بر تفسيرى كه علما سؤر و فضل را كرده‌اند آنست كه جسم حيوانى ملاقى او شده باشد ، و تعميم صدوق انسب است . و در بعضى از اخبار بعنوان ولوغ واقع شده است و در بعضى شرب واقع شده است كه آن هم ولوغ است ، و اين معنى سبب تقييد اكثر است به ولوغ ، و ليكن تعميم احوط است پس اگر مويى از سگ در ظرفى افتد نجس مىشود بنا بر مذهب مشهور ، و بنا بر مذهب سيد مرتضى نجس نمىشود ، و او ذكر كرده است كه هر چه حيات در آن حلول نكرده است پاك است ، و ظاهر احاديث نجاست است .\r\nاما شستن اول به خاك بعضى از علما از لفظ غسل چنين يافته‌اند كه آبى\r\n","description":"","footnote":"","page_name":" 221 ","page_number":233},
  {"content":"\r\nداخل خاك كنند و بر ظرف بمالند ، و بعضى به خاك تنها اكتفا مىكنند ، احوط جمع است به آن كه اول به خاك تنها بمالند ، ديگر به گل بمالند بعد از آن اگر به آب قليل شويند دو مرتبه بشويند ، و اگر به آب روان يا كر بشويند يك مرتبه كافيست . و آن كه گفته است در آخر كه خشك كنند در حديثى نديده‌ام ، و ظاهر آنست كه صدوق حديثى ديده باشد در خشك كردن و خشك كردن اولى است اگر به آب قليل شسته باشند ، و بعوض خاك چيزى ديگر صحيح نيست هر چند تأثيرش بيشتر باشد ، مثل ريزه آهن چون نص در خاك وارد شده است ، و اين حكم مخصوص سگ است ، اما خوك و كافر اين حكم را ندارند ، و بعضى خوك را ملحق به سگ گردانيده‌اند بواسطه اخوت و بطلانش ظاهر است .\r\n\r\n( وامّا الماء الآجن فيجب التّنزّه عنه الَّا ان يكون لا يوجد غيره ) و اما آبى كه خود به خود گنديده باشد پس واجبست اجتناب از آن نمودن در وضو و غسل ، مگر آن كه آبى ديگر بهم نرسد كه در آن صورت وضو و غسل به آن مىتوان كردن .\r\nو شيخان بسند حسن كالصحيح از حضرت امام جعفر صادق صلوات الله عليه روايت كرده‌اند كه حضرت فرمودند كه به آب گنديده وضو مىتوانى ساخت مگر آن كه آبى ديگر بهم رسد كه در اين صورت از آن گنديده اجتناب كن . و ظاهر خبر استحبابست ، و صدوق وجوب فهميده است ، و ممكن است كه مراد او استحباب مؤكد باشد ، و اين اطلاق در عرف قدماء شايع است ، و نمىتوان حمل كردن بر متغير به نجاست زيرا كه به نجس در حال ضرورت وضو نمىتوان ساخت به اجماع ، و حديث إناءين مشتبهين نيز شاهد است .\r\n\r\n( ولا باس بالوضوء بماء يشرب منه السّنّور و لا باس بشربه ) و باكى نيست وضو ساختن از آبى كه گربه از آن خورده باشد ، و باكى نيست كه آن آب را بخورند .\r\n","description":"","footnote":"","page_name":" 222 ","page_number":234},
  {"content":"\r\nو در اخبار صحيحه وارد شده است كه سؤر آن را مىتوان خورد ، و وضو به آن مىتوان ساخت ، چون از اهل خانه است ، و اجتناب از آن مشكلست ، و از جمله سباع است ، و سباع پاكند بنا بر اين گربه از جمله ما لا يؤكل مستثنى است .\r\n( وقال الصّادق صلوات الله عليه انّي لا امتنع من طعام طعم منه السّنور و لا من شراب شرب منه ) حضرت فرمودند كه من اجتناب نمىنمايم از طعامى كه گربه دهان به آن رسانيده باشد ، و نه از آبى كه او خورده باشد از آن .\r\nو در حديث صحيح از آن حضرت صلوات الله عليه وارد است كه در كتاب حضرت امير المؤمنين صلوات الله عليه مذكور است كه گربه از جمله سباع است و باكى نيست در سؤر او ، و مرا از حق سبحانه تعالى شرم مىآيد كه نخورم طعامى را به سبب خوردن گربه از آن . و در حديث صحيحى ديگر وارد است كه حضرت امير المؤمنين صلوات الله عليه مىفرمودند كه از سؤر گربهء وضو بسازيد البته زيرا كه او از اسباع است . و از اين اخبار ، و غير اينها ظاهر مىشود كه مكروهست اجتناب از سؤر آن .\r\n 
  ]\r\n( ولا يجوز الوضوء بسؤر اليهوديّ و النّصرانيّ و ولد الزّنا و المشرك و كلّ من خالف الاسلام و اشدّ من ذلك سؤر النّاصب ) و جايز نيست وضو ساختن از سؤر يهودى كه ملت حضرت موسى دارند ، و نصرانى كه تابع حضرت عيسىاند ، و ولد الزنا كه معلوم باشد كه از زناست ، و مشرك كه نسبت دهد شريك را به حق سبحانه و تعالى ، و هر كه بر خلاف دين مسلمانان باشد از ساير كفار ، و بدتر از همه سؤر ناصبى است كه عداوت بيكى از ائمه معصومين صلوات الله عليهم داشته باشد .\r\nو كلينى رضى الله عنه روايت كرده است بسند قوى كه حضرت امام جعفر صادق صلوات الله كراهت داشتند از سؤر ولد الزنا ، و سؤر يهودى ، و نصرانى ، و مشرك ، و هر كس كه بر خلاف دين اسلام باشد ، و كراهتش از سؤر\r\n","description":"","footnote":"","page_name":" 223 ","page_number":235},
  {"content":"\r\nناصبى بيشتر بود .\r\nو صدوق اين خبر را عمل نموده است و كراهت را بمعنى حرمت برده است ، چون جمعى كثير از علماى ما نقل اجماع كرده‌اند بر نجاست جميع كفار ، و ناصبى نيز كافر است ، چون منكر ضرورى است از ضروريات دين اسلام ، و همه مسلمانان مودّت اهل البيت را واجب مىدانند به نص قرآن ، و اخبار متواتره ، و دغدغه و خلافى نيست در همه مگر در ولد الزنا .\r\nو آن چه اين ضعيف از تتبع كلام اهل البيت يافته‌ام مراد ايشان از ولد الزنا اعادى اهل البيت است و چون صريح نمىتوانستند حكم به نجاست آن سگان كردن به اين عبارت بيان مىفرمودند . و ظاهر است كه ولد الزناى يقينى بهم نمىرسد غالبا چنان كه خواهد آمد اخبار در مبحث حدود ، و در اين كتاب نيز خواهد آمد روايات متواتره كه در زمان حضرت سيد المرسلين صلى الله عليه و آله آزمايش حلال زاده و حرامزاده به دوستى و دشمنى امير المؤمنين صلوات الله عليه مىكردند ، و اكثر دشمنان ايشان نزد اهل سنت نيز ظاهر است كه اولاد زنا بوده‌اند .\r\nو زمخشرى در ربيع الابرار حكايت معاويه را نقل كرده است كه از زنا به همرسيده ، و همچنين زياد ابن ابيه ، و عمرو عاص ، و عمر بن الخطاب و غير ايشان كه در كتب ايشان مسطور است ، و عمده عداوت امير المؤمنين صلوات الله عليه است كه اقوى دلايل است بر آن .\r\nو بنا بر آن چه جمعى از علما قايل شده‌اند به نجاست ولد الزنا مثل سيد مرتضى ، و ابن ادريس به متابعت ابن بابويه ، دور نيست كه مراد ايشان نيز اينها باشند ، و اگر غير اينها مراد ايشان باشد چنان كه ظاهر كلام ايشان بر آن دلالت دارد دليلش ظاهر نيست . و اين حديث دلالت بر كراهت بمعنى اعم دارد كه در كفار بر سبيل حرمت باشد ، و در ولد الزنا بمعنى كراهت ، با آن كه صدوق نگفته\r\n","description":"","footnote":"","page_name":" 224 ","page_number":236},
  {"content":"\r\nاست كه نجساند بلكه گفته است كه وضو نمىتوان ساخت از سؤر ايشان ، و اين دلالت بر نجاست ندارد چنان كه خواهد آمد در جاهاى ديگر كه خواهد گفت وضو نمىتوان ساخت ، مع هذا پاك مىداند مثل غساله حمام ، و جنب ، و ازاله نجاست و ساير آن چه خواهد آمد ، و در سؤر يهود و نصارى خلافى كرده‌اند ، اكثر علماى ما سؤر اينها را نجس مىدانند و بعضى پاك و احاديث خواهد آمد .\r\n( وماء الحمّام سبيله سبيل الماء الجارى اذا كانت له مادّة ) و آب حمام حكم آب روان دارد اگر او را ماده باشد . بدان كه در حديث صحيح از حضرت امام جعفر صادق صلوات الله عليه وارد شده است كه آب حمام بمنزله آب روانست .\r\nو در حديث صحيح از صفوان ، از منصور ، از بكر بن حبيب ، از حضرت امام محمد باقر صلوات الله عليه وارد شده است كه باكى نيست به آب حمام هر گاه ماده داشته باشد ، و اگر چه بكر بن حبيب را توثيق نكرده‌اند ، و مذمت نكرده‌اند اما چون حديث در كتاب صفوان بوده است ، و اجماع عصابه على تصحيح ما يصح عنه بوده است ، بنا بر اين اصحاب جميعا به آن عمل نموده‌اند ، و بعضى از متأخرين كه متفطن به اين معنى نشده‌اند بحث بر علما كرده‌اند كه چرا به اين حديث عمل كرده‌اند . با آن كه مؤيد اين حديث است احاديث ديگر مجملا خلافى نيست در آن چه صدوق گفته است ، و ليكن خلافست كه آيا ماده شرط است كه كر باشد يا نه ، محقّق ذكر كرده است كه در كار نيست كريّت ماده ، و اكثر برآنند كه شرط است و اگر نه فايده نخواهد داشت . و مراد از آب حمام آب كم از كريست كه در حوضهاى صغير مىباشد ، يا در حوض بزرگ تا كر نشده باشد ، و در حال آمدن از ماده اگر حوضهاى صغار نجس باشد پاك مىشود ، و اگر كسى ازاله نجاست از آن بكند پاك مىشود ، و از اين بابست هر گاه آب خزينه را بقلتين سر دهند پس اگر خزينه يك آب كر داشته باشد ، و متصل بيايد تا تمام بقلتين\r\n","description":"","footnote":"","page_name":" 225 ","page_number":237},
  {"content":"\r\nآيد اگر قلتين نجس باشد يا كسى ازاله نجاست كند پاك مىشود ، و ظاهرا لازم نيست كه ماده از كريت نيفتد هر گاه آب بالا و پائين هر دو با هم كر باشد خوب است ، و ظاهرا مراد محقق اينست چنان كه بعضى از او نقل نموده‌اند ، و بنا بر اين اكثر علما شريك اويند . و ظاهرا غير حمام نيز اين حكم داشته باشد ، و تساوى سطوح شرط نباشد ، چنان كه در حمام به اجماع شرط نيست . و از اين اخبار ظاهر مىشود كه در آب روان كريت در كار نباشد ، چون آب روان ماده از زمين دارد ، و ماده زمين نيز ماده است به نص حديث صحيح كه خواهد آمد .\r\nو در حديث معتبر از حضرت امام جعفر صادق صلوات الله عليه وارد شده است كه فرمودند كه غسل مكن از جائى كه غساله حمام در آنجا جمع مىشود كه در آنجا غساله ولد الزنا هست ، و او پاك نيست تا هفت پشت ، و در آنجا غساله دشمنان اهل بيت هست كه بدتر از ولد الزنايند ، زيرا كه حق سبحانه و تعالى نجستر از سگ در ميان حيوانات نيافريده است ، و ناصبى كمتر از سگ است . راوى عرض مىكند كه پس در حوضهاى حمام چگونه غسل كنيم ؟\r\nو حال آن كه در آنجا غسل مىكنند جنب كه بدنش منى دارد ، و اطفال نجس ، و يهودى ، و نصرانى ، و مجوسى . حضرت فرمودند كه آب حمام مثل آب نهر است كه بعضى بعضى را پاك مىكند ، يعنى اگر نهرى متغير شود به نجاست هر گاه آن مقدار آب بيايد كه تغييرش را زايل كند پاك مىشود . همچنين اگر حوضهاى كم از كر حمام نجس شود همين كه متصل شد بماده پاك مىشود ، و اخبار ديگر خواهد آمد إن شاء الله .\r\n 
  ]\r\n( وقال الصّادق صلوات الله عليه فى الماء الَّذى تبول فيه الدّواب ، و تلغ فيه الكلاب ، و يغتسل فيه الجنب انّه اذا كان قدر كرّ لم ينجّسه شىء ) يعنى از آن حضرت سؤال نمودند از آبى كه در آن بول مىكنند اسب ، و استر ، و الاغ ، و سگان از آن مىخورند ، و جنب در آنجا غسل مىكند ، و\r\n","description":"","footnote":"","page_name":" 226 ","page_number":238},
  {"content":"\r\nازاله نجاست مىكند چه حال دارد ؟ حضرت فرمودند كه هر گاه آب به قدر يك كر باشد چيزى آن را نجس نمىكند ، وسايل محمد بن مسلم است چنان كه شيخان بعنوان صحيح روايت نموده‌اند كه او سؤال كرد و حضرت جواب فرمودند كه :\r\nاذا كان الماء قدر كرّ لم ينجّسه شىء ) *\r\nو همين عبارت را شيخان ، و غير ايشان از خاصه و عامه ، از حضرات سيد المرسلين ، و ائمه معصومين صلوات الله عليهم روايت كرده‌اند به اسانيد صحيحه كه مىتوان گفت كه معنى كر از ايشان متواتر است ، و اجماع علماى اسلام است بر آن كه هر گاه آب به مقدار يك كر باشد نجس نمىشود ، اما در مفهومش خلافست كه اگر كمتر باشد نجس مىشود يا نه ، اكثر اهل اسلام بر نجاستاند ، و قليلى بر طهارت ، و بنا بر قول قليل مفهومش مستحب است ، و بسيار بعيد است ، ديگر خلاف در كميت كر است و آن گذشت .\r\n 
  ]\r\n( وقال الصّادق صلوات الله عليه كان بنو اسرائيل اذا اصاب احدهم قطرة بول قرضوا لحومهم بالمقاريض و قد وسّع الله عزّ و جلّ عليكم باوسع ما بين السّماء و الارض و جعل الماء طهورا فانظروا كيف تكونون . ) حضرت فرمودند كه فرزندان يعقوب هر گاه قطره بولى به بدن ايشان مىرسيد گوشت بدن خود را با مقراض مىبريدند و حق سبحانه و تعالى بر شما واسع و فراخ ساخته است به مقدارى كه واسعتر است از ميان آسمان و زمين ، به آن كه آب را مطهر گردانيده است از جهت شما امت محمد صلَّى الله عليه و آله ، پس تأمّل كنيد كه حق سبحانه و تعالى هر گاه بر شما تكاليف را چنين آسان گردانيده است ، بايد كه شما شكر نعماى الهى به جا آوريد ، و مساهله ننماييد در اطاعت او با اين سهولت ، و بايد كه اجتناب از بول نيكو بكنيد .\r\nو ظاهرش آنست كه تطهير آب فردى از افراد توسعه باشد به اين معنى كه در همهء تكاليف كار را بر شما تنگ نكرده است ، يكى از توسعها تطهير آبست\r\n","description":"","footnote":"","page_name":" 227 ","page_number":239},
  {"content":"\r\nچنان كه احاديث توسعه خواهد آمد . و در تورات محرفى كه الحال در دست يهودانست ، در سفر پنجم آن قدر از تكاليف شاقه هست كه وصف نتوان كرد ، و اكثر يهودان كشتىاند قول خودشان ، و اين حديث و احاديث صحيح بسيار دلالت مىكنند بر آن كه طهور بمعنى مطهر است ، و مراد الهى از طهور در آيه مطهر است نه طاهر . و اين حديث را صدوق و شيخ بسند صحيح روايت كرده‌اند .\r\nو سنيان نيز در صحاح اين حديث را از حضرت سيد المرسلين صلَّى الله عليه و آله روايت كرده‌اند ، و ظاهر است كه غير مخرج بول را مقراض مىكرده‌اند .\r\n( فان دخلت حيّة فى حبّ ماء و خرجت منه صبّ من الماء ثلاثة أكفّ و استعمل الباقى و قليله و كثيره بمنزلة واحدة ) . پس اگر داخل شود مارى در خم آبى ، و از آنجا بيرون آيد سه كف آب از آن مىريزد و باقى را استعمال مىكنند ، خواه آب كم باشد و خواه بسيار . اين حديث را شيخ بسند صحيح روايت نموده است ، و شيخان بسند موثق كالصحيح از حضرت امام جعفر صادق صلوات الله عليه روايت نموده‌اند كه هر گاه مارى داخل شود در خم آبى ، و بيرون رود اگر آبى ديگر داشته باشد اين آب را بريزد .\r\nو در عقرب نيز دو حديث موثق وارد شده است كه هر گاه داخل آب شود آن آب را بريزند و همه محمولست بر استحباب از جهت حديث صحيح على بن جعفر و غير آن كه از پيش گذشت ، پس اگر نريزند بد نيست ، و اگر سه كف بريزند خوب است ، و اگر همه را بريزند بهتر خواهد بود .\r\n( ولا باس بان يستقى الماء بحبل اتّخذ من شعر الخنزير ) و باكى نيست آب كشيدن از ريسمانى كه از موى خوك تابيده باشند . اين حديث را شيخ بسند صحيح روايت نموده است از حضرت امام جعفر صادق صلوات الله عليه ، و چون احاديث صحيحه وارد شده است در نجاست خوك اين حديث را تأويل كرده‌اند كه هر گاه آب را از جهت زراعت ، و سقى حيوانات كشند به موى\r\n","description":"","footnote":"","page_name":" 228 ","page_number":240},
  {"content":"\r\nخوك باكى نيست ، چون متعارف بلاد عراقى عرب ، و مدينه مشرفه اين بوده است ، و الحال نيز متعارف است . و ظاهر حديث مؤيد مذهب سيد مرتضى است كه موى سگ ، و خوك ، و كافر را نجس نمىداند . و اگر نجس باشد چاه به ملاقات نجاست نجس نمىشود ، و اين اظهر است اگر چه شيخ حمل كرده است به آن كه ريسمان به آب نرسد و ليكن بعيد است .\r\n 
  ]\r\n( وسئل الصّادق صلوات الله عليه عن جلد الخنزير يجعل دلوا يستقى به الماء فقال لا باس به ) . و شيخ اين روايت را بسند صحيح على الظاهر از زرارة روايت كرده است كه او از حضرت سؤال كرد از پوست خوكى كه او را دلو كنند و آب بكشند . حضرت فرمود كه باكى نيست . و اين خبر را بعضى حمل بر تقيه كرده‌اند مثل خبر سابق ، و بعضى حمل نموده‌اند كه آب بواسطه زراعت بكشند ، يا سقى حيوانات و ظاهر اين خبر نيز آنست كه چاه به ملاقات نجاست نجس نشود و الله تعالى يعلم .\r\n( وسئل الصّادق صلوات الله عليه عن جلود الميتة يجعل فيها اللَّبن و الماء و السّمن ما ترى فيه فقال لا باس بان تجعل فيها ما شئت من ماء او لبن او سمن و تتوضّأ منه و تشرب و لكن لا تصلّ فيها ) و از آن حضرت صلوات الله عليه سؤال كردند از پوستهاى حيوان مرده كه در آنجا شير و آب و روغن مىكنند شما چه اعتقاد داريد ؟ حضرت فرمودند كه باكى نيست كه هر چه خواهيد در آنجا بكنيد از آب و شير ، و روغن و از آن آب وضو بسازيد ، و بخوريد ، و ليكن در آن پوست نماز مكنيد . اين خبر را نديده‌ام در كتابى به غير از اين كتاب ، و ظاهرا چون اين خبر بنا بر تقيه وارد شده است به قرينه آن كه از راى حضرت سؤال كرده ، و سنيان اين نحو گفتگو با حضرات مىكرده‌اند ، علما در كتب خود نياورده‌اند .\r\nو احاديث بسيار وارد شده است كه دلالت بر نجاست ميته حيوان\r\n","description":"","footnote":"","page_name":" 229 ","page_number":241},
  {"content":"\r\nصاحب نفس سائله مىكند و بعضى گذشت ، پس ناچار است از حمل آن بر ميته سوسمار ، چون مدار اعراب بر آنست و آب ، و روغن ، و شير در آن مىكنند ، و بنده ديده‌ام بسيار بلكه كم است كه در غير آن كنند ، و اگر بر تقيه وارد شده باشد نيز ظاهرا قصد حضرت همين باشد ، و نهى كه وارد شده است از نماز بر سبيل استحبابست ، و الله تعالى يعلم .\r\n\r\n( ولا باس بالوضوء بفضل الجنب و الحائض ما لم يوجد غيره ) و باكى نيست وضو ساختن از بازماندهء جنب ، و حايض ما دام كه آبى ديگر يافت نشود كه اگر يافت شود اولى آنست كه از آن بسازد و از اين نسازد .\r\nبدان كه اخبار بسيار بعضى صحيح و بعضى حسن وارد شده است بر نهى از وضو ساختن از فضل جنب ، و حايض خصوصا حايض . و اخبار معتبره نيز بر جواز وارد شده است ، و به تفصيل نيز وارد شده كه اگر حايض ، و جنب متهم باشند بعدم اجتناب از نجاسات از ايشان اجتناب نمايند و الا فلا و مراد از جنب زن جنب است .\r\nو اكثر علما به تفصيل قايلند و صدوق به اين تفصيل قايلست كه ذكر كرده است و اولى آنست كه اگر آبى ديگر يافت شود از آن وضو نسازند ، و اگر به غير از فضل و سؤر جنب ، و حايض نباشد جنب غير متهم مقدم است بر حايض غير متهم و اگر هر دو متهم باشند جنب مقدم است بر حايض متهمه و الله تعالى يعلم . و جنب مرد را اجتناب از او نمىكنند ، و اگر مرد متهم باشد بعدم احتراز از نجاسات ، بعضى قايل شده‌اند به استحباب اجتناب از او و بعضى قائل شدند به استحباب اجتناب از هر متهمى و بد نيست اجتناب ، اما قصد قربت و مشروعيت مشكل است چنان كه خواهد آمد .\r\n\r\n( فان توضّأ رجل من الماء المتغيّر او اغتسل او غسل ثوبه فعليه اعادة الوضوء و الغسل و الصّلاة و غسل الثّوب و كلّ انية صبّ فيها\r\n","description":"","footnote":"","page_name":" 230 ","page_number":242},
  {"content":"\r\nذلك الماء ) پس اگر شخصى وضو سازد از آبى كه متغير باشد به نجاست ، يا غسل كند ، يا جامه را از آب نجس بشويد و نماز كند كه واجب است كه وضو ، و غسل را اعاده كند ، و نماز را اعاده كند خواه عمدا كرده باشد يا نسيانا يا جاهلا چون نماز مشروط است به طهارت ، و هر گاه وضو و غسل باطل باشد نماز هم باطل است ، و اعادهء نماز مىكند در وقت ، و خارج وقت و اما اگر جامه را باب نجس شسته باشد ، و عمدا نماز كرده باشد باطل است ، و در وقت و خارج وقت اعاده مىكند ، و اگر جاهل مسأله باشد ، و چنين كرده باشد مشهور ميان علما آنست كه حكم عامد دارد ، و در وقت و خارج وقت اعاده مىكند ، و بهتر آنست كه اگر در خارج وقت قضا كند به قصد احتياط قضا كند .\r\nو اگر شخصى جاهل به نجاست آب باشد و جامه را شسته باشد ، و بعد از نماز در آن جامه ظاهر شود كه نجس بوده است ، مشهور آنست كه در وقت و خارج وقت هيچ يك قضا نمىكند . و بعضى گفته‌اند كه در وقت اعاده مىكند ، و اين قول احوط است ، اما اظهر عدم وجوب قضاست مطلقا ، و اگر نجاست را ديده باشد در آب و فراموش كرده ازاله نجاست به آن كرده باشد ، در اين صورت مشهور آنست كه در وقت اعاده مىكند ، و در خارج وقت قضا نمىكند ، و اگر احتياطا در خارج نيز قضا كند بهتر است ، و بعضى گفته‌اند كه در وقت نيز اعاده واجب نيست ، و خالى از قوت نيست و ليكن البته اعاده نمودن بهتر است و اين احكام خواهد آمد . و ظاهرا مراد صدوق عامد است ، و در عامد خلافى نيست كه در همه صور اعاده و قضا مىكند ، و هر ظرفى كه آب نجس در آن كرده باشند ، و جامهء را كه به آب نجس شسته باشند البته مرتبه ديگر مىشويند ، و تطهير مىدهند و بر اين مضامين مذكوره اخبار بسيار وارد شده است ، و اكثر آن خواهد آمد .\r\n\r\n( فان دخل رجل الحمّام و لم يكن عنده ما يغرف او ما يغترف به\r\n","description":"","footnote":"","page_name":" 231 ","page_number":243},
  {"content":"\r\nو يداه قذرتان ضرب يده فى الماء و قال بسم الله و هذا ممّا قال الله عزّ و جلّ * ( وَما جَعَلَ عَلَيْكُمْ فِي الدِّينِ مِنْ حَرَجٍ ) * « 1 » و كذلك الجنب اذا انتهى إلى الماء القليل فى الطَّريق و لم يكن معه اناء يغرف او يغترف به و يداه قذرتان يفعل مثل ذلك ) بدان كه هر جا « او » گفته مىشود معنيش آنست كه نسخه ديگر چنين است كه مذكور مىشود بعد از آن پس اگر شخصى داخل حمام شود و ظرفى نداشته باشد كه از آنجا آب بردارد و دستهاى او قذر باشد يعنى كثيف ، يا نجس دست به آب زند و بگويد بسم الله و غسل كند ، و اين حكم داخل است در عموم قول حق سبحانه و تعالى كه فرموده است : كه حق جل و علا در دين شما حرجى و تنگى قرار نداده است . و همچنين است حكم جنب هر گاه در راه به آب قليلى رسد ، و ظرفى نداشته باشد كه از آن ظرف آب بردارد ، و بر دستهاى خود بريزد ، و دستهاى او قذر باشد چنان مىكند كه اول كرد يعنى بسم الله مىگويد و آب برمىدارد ، و غسل مىكند .\r\nبدان كه چون قذر را اطلاق مىكنند بر چركن و نجس پس اگر آب حمام كر باشد بهتر آنست كه دست را بيرون بشويند ، و بعد از آن غسل كنند ، و چون ظرفى ندارد بسم الله تدارك آن سنت مىكند ، و در اين صورت آب قليل راه را حمل مىكنيم كه كر باشد ، يا اندكى زياده از كر و همان در دست نجس داخل كردن خوف انفعالى در آن هست .\r\nچنان كه در حديث از محمد بن اسماعيل بن بزيع وارد شده است كه من نوشتم به شخصى كه از حضرت امام رضا صلوات الله عليه سؤال كند كه آبهاى غدير جمع مىشود از آب باران ، يا از چاه مىكشند ، و مردمان در آنجا استنجا مىكنند ، يا جنب غسل مىكند در چه مرتبه جايز نيست ؟ پس حضرت فرمودند\r\n\r\n","description":"","footnote":"\r\n« 1 » آيه 77 سورة الحج .\r\n","page_name":" 232 ","page_number":244},
  {"content":"\r\nكه تا ضرور نشود از چنين آبى وضو مساز . پس ممكنست كه كر باشد و كراهت داشته باشد داخل شدن به آن جاست ، و يا كم از كر باشد ، و قذر را حمل كنيم بر چركن كثيف ، و ممكنست كه مراد از بسم الله به سلمه شروع باشد يعنى بسم الله بگو و شروع كن .\r\nو كلينى رضى الله عنه بسند حسن كالصحيح روايت كرده است از حضرت امام جعفر صادق صلوات الله عليه كه شخصى از آن حضرت سؤال كرد كه هر گاه جنب به آب قليلى رسد در راه و خواهد كه غسل كند ، و ظرفى نداشته باشد كه به آن آب بردارد ، و دستهاى او قذر باشد چه كند ؟ حضرت فرمود كه دست در آب كند ، و دست را بشويد ، و بعد از آن غسل كند اين از آن چيزيست كه خداوند عالميان فرموده است كه حق سبحانه و تعالى بر شما تنگ نكرده است كار دين را .\r\nو از اين باب احاديث وارد شده است ، و ظاهرش آنست كه اگر ممكن باشد رعايت كريت مىبايد كرد ، و اگر نه كار را بر خود و ديگران تنگ نمىبايد كرد ، و ليكن علما همه را تأويل كرده‌اند چنان كه گذشت . و در اين حديث بسم الله نبود ، و حكايت حمام نبود ، البته به صدوق حديثى رسيده بوده است اگر چه همين حديث كافى است در حكم حمام بنا بر طريقه متأخرين ، و ليكن قانون متقدمين نيست كه چنين كنند ، و ايشان تابع نصاند .\r\n\r\n( وسئل علىّ صلوات الله عليه [ او سئل الصّادق ( ص ) 
  ] أيتوضّأ من فضل وضوء جماعة المسلمين احبّ إليك او يتوضّأ من ركو ابيض مخمّر فقال لا بل من فضل وضوء جماعة المسلمين فانّ احبّ دينكم إلى الله الحنيفيّة السّمحة السّهلة ) از آن حضرت پرسيدند كه آيا نزد شما وضو ساختن از بازمانده آب وضوى جماعت مسلمانان بهتر است ، و شما آن را دوستتر مىداريد ؟ يا وضو ساختن از حسينى پاكيزه سر بسته كه دست كسى به آن\r\n","description":"","footnote":"","page_name":" 233 ","page_number":245},
  {"content":"\r\nنرسيده باشد . حضرت فرمودند كه نه ، بلكه محبوبتر آنست كه از بازمانده آب وضوى مسلمانان باشد ، به درستى كه محبوبترين دين شما نزد حق سبحانه و تعالى ملت حنيفيه خوش آينده سهل و آسانست ، و وسواس مطلوب شارع نيست ، و حنيفيه ملت حضرت ابراهيم على نبينا و عليه السلام است كه مايل است از افراط و تفريطى كه حضرت موسى و عيسى داشتند بحسب مصلحت زمان ايشان ، لهذا اين امت را حق سبحانه و تعالى امت وسط ناميده است ، و چون دين حضرت ابراهيم با اين دين متفق است در اين معنى اين دين را حنيفيه مىگويند .\r\nو وجهى ديگر آن كه در اصول دين سيما در رفع شرك متفقند چون حضرت ابراهيم بت شكنى كرد ، حضرت سيد المرسلين نيز سيصد و شصت بت قريش را در هم شكست . و وجهى ديگر آن كه چون عرب محبت دين حضرت ابراهيم در دلهاى ايشان جا كرده بود ، حضرت به واسطهء تاليف قلوب ايشان مىفرمودند كه من بر دين حضرت ابراهيمم . و ازين حديث ظاهر شد كه وسواس از دين آن حضرت نيست بلكه دين شيطان است .\r\nچنان كه در حديث صحيح از حضرت امام جعفر صادق صلوات الله عليه منقولست كه نزد آن حضرت عرض نمودند كه شخصى هست كه مبتلا به وضو و نماز است يعنى از جهت طهارت يقينى آب وضوء سعى بسيار مىنمايد ، و جامهاى خود را مكرر آب مىكشد ، يا بواسطه نيّت نماز و وضو نيز تعب بسيار مىكشد ، و عرض نمودند كه مرديست عاقل . حضرت فرمودند كه چه عقل دارد و حال آن كه اطاعت شيطان مىكند . راوى پرسيد كه چون اطاعت شيطان مىكند ؟\r\nحضرت فرمودند كه از خودش بپرسيد كه اين وسواس از كيست ؟ خواهد گفت كه از شيطانست . لهذا مىبينيد جمعى را كه در نهايت بلا هستند همين كه مبتلا به وسواس شدند دقتى چند مىكنند كه بخاطر فضلا نمىرسد چون معلم ايشان\r\n","description":"","footnote":"","page_name":" 234 ","page_number":246},
  {"content":"\r\nشيطان است . و همين احاديثى كه مذكور شد و مىشود در اين باب كافيست از براى رفع وسواس .\r\n\r\n( فان اجتمع مسلم مع ذمّى فى الحمّام اغتسل المسلم من الحوض قبل الذّمىّ ) پس اگر مسلمانى در حمام با ذمى مجتمع شوند اول مسلمان غسل بكند ، ديگر ذمى بواسطه شرف مسلمان و از جهت آن كه حوض را نجس نكند چون حوضهاى ايشان غالبا كم از كر بوده است ، چنان كه در بلاد عامه غالب اين است كه حوض صغير دارند ، و پيچى دارد كه هر وقت مىخواهند آب را از خزانه داخل اين حوضها مىكنند .\r\n\r\n( ولا يجوز التّطهير بغسالة الحمّام لأنّه يجتمع فيه غسالة اليهوديّ و المجوسىّ و النّصرانيّ و المبغض لال محمّد صلوات الله عليهم و هو اشرّهم ) و جايز نيست وضو و غسل كردن به غساله حمام ، در آن آبيست كه از غسل ايشان ريخته مىشود ، و جمع مىشود در منجلاب زيرا كه اين آبيست كه جمع مىشود از آب غسل يهودان ، و گبران ، و نصرانيان ، و دشمنان آل محمد صلوات الله عليهم ، و اينها بدتر و نجسترند از يهود و نصارى و مجوس .\r\nو بر اين مضمون چند روايت وارد شده است از ائمه هدى صلوات الله عليهم بلفظ لا تغتسل كه نهى است ، و احتمال كراهت نيز دارد ، و اگر دانيم كه كفار در آنجا غسل كرده‌اند اجتناب لازم است ، با آن كه چهار پنج خبرى كه بر نهى وارد شده است هيچ يك صحيح نيست باصطلاح متأخرين ، غايتش دو خبرش در كافى است ، و كلينى حكم به صحت آن كرده است . و يك خبر موثق كالصحيح را صدوق در علل الشرائع ذكر كرده است ، پس احوط اجتنابست مطلقا خواه ديده باشد غسل اينها را ، يا نديده باشد .\r\nو جمعى كثير از علما از اين جهت حمام را نجس مىدانند تا علم به طهارت آن بهم نرسد ، و در اينجا تغليب ظاهر كرده‌اند بر اصل ، و اكثر متأخرين حمل بر\r\n","description":"","footnote":"","page_name":" 235 ","page_number":247},
  {"content":"\r\nكراهت كرده‌اند ، و بهتر اجتناب است ، اگر چه اظهر طهارتست تا علم به نجاست بهم رسد .\r\n\r\n( وسئل ابو الحسن موسى بن جعفر صلوات الله عليهما عن مجتمع الماء فى الحمّام من غسالة النّاس يصيب الثّوب منه ، فقال لا باس به ) از آن حضرت سؤال نمودند كه آبى كه در حمام جمع مىشود از آب غسل مردم اگر به جامه رسد آيا ازاله بايد كرد . حضرت فرمودند كه باكى نيست و نجس نيست . و اين حديث را شيخان رضي الله عنهما روايت كرده‌اند بسند قوى ، و مؤيد آن احاديث بسيار وارد شده است .\r\nاز آن جمله شيخ بسند صحيح روايت نموده است از محمد بن مسلم كه من حضرت امام محمد باقر صلوات الله عليه را ديدم كه از حمام بيرون آمدند ، و چون به منزل تشريف آوردند پاى مبارك را شستند ، و فرمودند كه چون در راه نجاست يا كثافت بود پا را شستم ، و اگر نه آب حمام نجس نيست .\r\nو در حديث موثق كالصحيح از زراره منقولست كه من مكرر ديدم كه حضرت امام محمد باقر صلوات الله عليه از حمام بيرون آمدند ، و پاهاى مبارك را نشستند ، و نماز گذاردند .\r\nو در حديث صحيح از محمد بن مسلم منقول است كه به حضرت عرض نمودم كه در حمام جنب ، و غير جنب غسل مىكنند من از آب حمام غسل كنم .\r\nحضرت فرمودند كه بلى من غسل كردم ، و چون به خانه آمدم پا را شستم بواسطه كثافت راه ، نه بواسطه نجاست حمام .\r\nو در حديث موثق كالصحيح منقولست از حنان كه شخصى از حضرت امام جعفر صادق صلوات الله عليه سؤال نمود كه من سحر به حمام مىروم و غسل مىكنم ، و ديگران نيز غسل مىكنند ، و از آب غسل ايشان بر من ترشح مىكند .\r\nحضرت فرمودند كه آيا آب حمام جارى نيست ؟ من گفتم بلى . حضرت فرمودند كه باكى نيست .\r\n","description":"","footnote":"","page_name":" 236 ","page_number":248},
  {"content":"\r\nو از اين حديث ظاهر مىشود كه حمامات مدينه مشرفه چنين بوده است كه هميشه اندك آبى از خزينه به صحن حمام روان بوده است . چنان كه منقولست كه بالفعل در شام و غير آن چنين است ، و هميشه آب روان بتدريج داخل خزانه مىشود ، و از آنجا داخل مىشود در صحن ، پس ممكنست كه نشستن پاها از اين جهت بوده باشد .\r\nو آن چه ظاهر مىشود از اين اخبار و غير اينها كه آب حمام و صحن اندرون ، و بيرون همه پاك است ، و كراهتى كه دارد بواسطه غساله است كه چون از بدن ريخته مىشود مكروهست مرتبه ديگر به آن غسل كردن ، مگر آن كه علم به نجاست به همرسد ، و بر تقدير علم به نجاست ظاهرا به آب ريختن پاك شود ، و چون هميشه حمامات را مكرر مىشويند ، بر تقدير نجاست پاك هم مىشود ، پس حكم به نجاست نتوان كرد ، و اگر كسى گويد كه علم عادى هست به نجاست زمين حمام ، و اهل حمام از دلاك و جامه دار و سقا ، همين علم به نجاست اكثر مردمان هست .\r\nو در زمان حضرات ائمه معصومين صلوات الله عليهم نجاسات بيشتر بوده است چون در مدينه مشرفه آب روانى نبود ، و حوضها نبود ، و منافقان و خوارج و نواصب بسيار بودند ، و طهارت خانه نبود كه به آن جا روند ، اكثر اوقات در شبها در راهها قضاى حاجت مىكردند ، و چند چاهى كه در آنجا بود همه از آن چاهها آب مىكشيدند ، و مىخوردند ، و غسل و وضو مىكردند ، و اين وسواسها ، و طهارت يقينى از شيطان به همرسيد كه مردمان را از عبادت الهى باز آورد ، تا دشمن همه عالم شوند ، و حكم به نجاست همه كس كنند ، و همه كس دشمن ايشان شوند . مجملا طهارت و نجاست حقيقت واقعى ندارد ، بلكه تكليف ظاهريست ، و تا علم به نجاست بهم نرسد كه تواند قسم خوردن كه اينجا نجس است حكم به نجاست نمىتوان كردن و الله تعالى يعلم .\r\n","description":"","footnote":"","page_name":" 237 ","page_number":249},
  {"content":"\r\n( ولا باس بالوضوء بالماء المستعمل و كان النّبيّ صلى الله عليه و آله اذا توضّأ اخذ النّاس ما يسقط من وضوئه فتوضّأوا به ) و در تهذيب به جاى فتوضّأوا فيتوضّئون به است يعنى باكى نيست وضو ساختن از آبى كه از اعضاى وضو ريخته باشد ، و مقرر بود كه چون حضرت سيد المرسلين صلى الله عليه و آله وضو مىساختند مردمان آب وضو آن حضرت را تيمنا و تبركا برمىداشتند ، و وضو مىساختند .\r\nو اين حديث را شيخ مسندا از زراره روايت كرده است ، و چون كتاب زراره نزد صدوق بوده است ، ظاهرش آنست كه صدوق از آنجا نقل كرده باشد ، يا از كتاب بزنطى ، و در سند شيخ ضعفى هست به احمد بن هلال ، و ظاهر آنست كه احمد از اين كتب روايت مىكند ، و لهذا ارباب حديث اعتماد نموده‌اند بر مرويات او از كتاب مشيخه حسن ابن محبوب ، و كتاب نوادر ابن ابى عمير .\r\nو غرض از نقل اين خبر رد است بر سنيان كه اكثر ايشان آب غساله وضو را نجس مىدانند ، با آن كه خود نقل كرده‌اند اين را كه آب وضوى آن حضرت را بواسطه تيمن مىبردند ، و اگر نجس مىبود حضرت البته ايشان را منع مىفرمودند ، و اگر آب وضوى آن حضرت پاك بود ، و آب وضوى مردم نجس هر آينه مىبايست يك بار بفرمايند كه نجس است ، و از آن اجتناب بكنيد ، حتى آن كه بسيار حديثى بر آن حضرت بستند ، و در يكى از كتب حديث ايشان نيست كه حضرت حكم به نجاست كرده باشد ، يا اجتناب از آن كرده باشد .\r\n\r\n( والماء الَّذى يتوضّأ به الرّجل فى شىء نظيف فلا باس ان ياخذه غيره فيتوضّأ به ، فامّا الماء الَّذى يغسل به الثّوب ، او يغتسل به من الجنابة ، او تزال به نجاسة فلا يتوضّأ به ) و آبى كه كه شخصى به آن آب وضو ساخته باشد در ظرف پاكيزه ، پس باكى نيست كه شخصى ديگر از آن\r\n","description":"","footnote":"","page_name":" 238 ","page_number":250},
  {"content":"\r\nآب بردارد و وضو بسازد ، اما آبى كه به آن جامه را مىشويند و بعد از فشردن از جامه مىريزد ، يا به آن غسل جنابت مىكنند و از بدن مىريزد ، يا به آن ازاله نجاست از بدن يا ظروف و امثال آن مىكنند ، پس به آن آب وضو نمىتوان ساخت .\r\nشيخ طوسى رضي الله عنه اين روايت را نيز ذكر كرده است به سندى كه در آن احمد بن هلالست از حسن بن محبوب ، از عبد الله بن سنان ، از حضرت امام جعفر صادق صلوات الله عليه كه آن حضرت فرمود كه باكى نيست وضو ساختن از آب مستعمل ، و اما آبى كه به آن جامه را مىشويند ، يا غسل جنابت مىكنند جايز نيست كه وضو و امثال آن از آن بسازند . و اما آبى كه رو ، و دست شسته باشند در ظرف پاكى ، پس باكى نيست كه ديگرى بردارد و وضو بسازد از آن .\r\nو روايت سابق را از حضرت همين روايت كرده است كه هر گاه حضرت وضو مىساخت مردمان آبى را كه از بدن حضرت مىريخت برمىداشتند و وضو مىساختند . و در اصطلاح آب مستعمل آب پس مانده است ، نه آب از بدن ريخته ، پس چون نظر مىكنى هر دو روايت صحيح وارد شده است و تغييراتى كه صدوق داده در آن روايت و در اين روايت همه مضر است .\r\nبنا بر اين است كه نقل حديث به همان لفظ بهتر است ، و اعتماد بر فتاوى نمىتوان كرد ، و از اين جهت هر جا كه چنين واقع شده است ضرور است نقل آن خبر ، تا سبب اشتباه ديگران نشود ، اگر چه شايبهء از تكرار هست ، اما وجهش اينست تا حمل بر سهو اين مقصر نشود ، و كسى كه تتبع احاديث كرده است مىداند كه سهوها بسيار شده است از مصنفان ، يا از ناسخان .\r\nو همين معنى سبب اين شده است كه جمعى عمل به خبر واحد نمىكنند ، و ليكن به توفيق الله تعالى در روضه همه را درست كرده‌ام ، بىآن كه نام كسى را ببرم كه غلط كرده است ، چون دغدغه خبث مىشود ، مع هذا ممكنست كه از محدثين نشده باشد ، و از ناسخين شده باشد ، و در اين شرح نيز اشاره به آن\r\n","description":"","footnote":"","page_name":" 239 ","page_number":251},
  {"content":"\r\nمىشود ، چون اظهار غلط واجبست از جهة آن كه افترا بر خدا و رسولست .\r\nو در احاديث صحيحه وارد شده است كه هر گاه غلطى كرده باشند ، واجب است بر عالم كه اظهار كند ، و الا لعنت خدا بر او است ، در روز قيامت او را لجام مىكنند بلجام آتشين ، و يقين كه امثال صدوق معاقب نخواهند بود بر امثال اينها ، چون سهوا واقع شده است ، و سهو مغتفر است چنان كه خواهد آمد .\r\nاما آن كه واقع شده است كه از غساله جنب و غساله نجاست وضو و غسل نمىتوان كردن ، اعتقاد صدوق ، و شيخ مفيد و شيخ طوسى در اكثر كتبش آنست كه جايز نيست و اكثر علما مكروه مىدانند و اين اظهر است اگر چه احوط آنست كه در حال اختيار وضو و غسل بان نكنند و در حالى كه به غير از اين آب ابى نباشد اظهر آنست كه وضو و غسل به اين آب مىكنند و احتياطا تيمم ضم مىكند و كراهت غساله در صورتى است كه اب كم از كر باشد و در كر خلافى نيست بحسب ظاهر كه غسل و وضو مىتوان كرد .\r\nو احاديث صحيحه بر آن وارد شده است و حديثى كه بر نهى وارد شده است محمول بر تقيه است بلكه اكثر علما اين حديث را نيز حمل بر تقيه كرده‌اند و ليكن حمل بر كراهت اولى است و جمعى از علما الحاق كرده‌اند غساله هر غسلى را به غساله غسل جنابت كه به آن رفع حدث شود مثل حيض و نفاس و استحاضه و مسّ ميت و وجهش ظاهر نيست بلكه بحسب ظاهر قياس است و اجتناب اولاست از جهت خروج از خلاف جمعى كه به آن قايل شده‌اند چون ممكنست كه به ايشان حديثى رسيده باشد و بما نرسيده باشد و الله تعالى يعلم .\r\nو اما غساله نجاست پس دغدغه در آن نيست كه رفع حدث به آن نمىتوان كرد چنان كه در اين حديث وارد شده و نقل اتفاق علما نيز بر آن كرده‌اند اما در حكم آن خلافى است عظيم ميان علما پس اكثر علما قايلند به نجاست آن و حديث صحيحى بر آن دلالت نكرده است بحسب آن چه تتبع كرده‌ام و علما نيز\r\n","description":"","footnote":"","page_name":" 240 ","page_number":252},
  {"content":"\r\nگفته‌اند .\r\nو در كيفيت نجاست نيز خلاف كرده‌اند كه هر گاه مثلا در جائى كه هفت بار بايد شستن اگر در مرتبه هفتم آن غساله را در ظرفى كنند بعضى گفته‌اند كه آن ظرف را يك مرتبه مىبايد شست چون نجاستش سبك شده است و در مرتبه اول هفت بار و در مرتبه دوم شش بار و على هذا القياس .\r\nو بعضى گفته‌اند كه در هر مرتبه هفت بار مىبايد شستن و جمعى گفته‌اند كه در مرتبه اول شش بار و در مرتبه دوم پنج بار و در مرتبه هفتم پاك است و بعضى گفته‌اند كه در همه مراتب پاك است و اين قول اقوى است و قول دوم احوط است ، و بعد از آن قول اول و بعد از آن قول سيم و الله تعالى يعلم\r\n\r\n( وسئل الصّادق صلوات الله عليه عن ماء شربت منه دجاجة فقال ان كان فى منقارها قذر لم يتوضّأ منه و لم يشرب و ان لم يعلم فى منقارها قذر توضّأ منه و اشرب ) سؤال كرده شد از حضرت صادق صلوات الله عليه از آبى كه مرغ خانگى از آن خورده باشد آيا نجس است چون عذره مىخورد گاه گاهى حضرت فرمودند كه اگر در منقارش نجاست باشد از آن آب وضو نمىتوان ساخت و نمىتوان خورد چون آب قليل به ملاقات نجاست نجس مىشود و اگر معلوم نباشد نجاستى در منقارش از آن آب وضو بساز و بخورد هر چند ديده باشى كه عذره خورده است چون در حيوانات زوال عين نجاست كافيست و احتياج به آب كشيدن آن نيست و اين حديث را شيخ طوسى روايت كرده است به همين عبارت بسند موثق از عمار ساباطى و اين خبر دلالت مىكند بر آن كه اب قليل به ملاقات نجاست نجس مىشود .\r\n\r\n( وكلّ ما اكل لحمه فلا باس بالوضوء و الشرب من ماء شرب منه ) و هو حيوانى كه گوشت او را خورند باكى نيست وضو ساختن و خوردن از بازماندهء آن و اين مضمون در همان حديث عمار وارد شده است با آن چه مىآيد\r\n","description":"","footnote":"","page_name":" 241 ","page_number":253},
  {"content":"\r\nشيخ گفته است كه اين حديث دلالت مىكند بر آن كه آن چه گوشت آن حرام باشد سؤر آن را نتوان وضو ساختن و خوردن و دلالت مفهوم وصف ضعيف است خصوصا با وجود احاديث صحيح بسيار بر آن كه سؤر سباع پاك است و اگر دلالتى باشد بر كراهت دلالت خواهد داشت چنان كه از بعضى اخبار ظاهر مىشود كه مكروه باشد و على اى حال سؤر آدم و گر به مستثناست و چنان كه گذشت .\r\n\r\n( ولا باس بالوضوء من ماء شرب منه باز او صقر او عقاب ما لم ير فى منقاره دم فان راى فى منقاره دم لم يتوضّأ منه و لم يشرب ) و باكى نيست وضو ساختن از آبى كه از آن خورده باشد باز يا چرخ يا شاهين ما دام كه در منقارش خون ديده نشود پس اگر در منقارش خون ديده شود وضو نمىتوان ساختن و نمىتوان خوردن و شيخ طوسى قائلست كه سؤر همه مرغان پاك است خواه حلال گوشت و خواه حرام گوشت از جهت اخبار بسيار غير خبر عمار .\r\n\r\n( فان رعف رجل فامتخط فصار ذلك الدّم قطرا صغارا فاصاب إناءه و لم يستبن ذلك فى الماء فلا باس بالوضوء منه و ان كان شىء بيّن فيه لم يجز الوضوء منه ) پس اگر شخصى خون از بينى او بيايد پس بتكاند آن را پس آن خون قطره ها خرد شود و به ظرف برسد و در آب چيزى ظاهر نباشد باكى نيست وضو ساختن از آن و اگر چيزى ظاهر باشد جايز نيست وضو كردن از آن اين حديث صحيح على بن جعفر است كه روايت كرده است از برادرش امام موسى كاظم صلوات الله عليه .\r\nو شيخان اين تتمه را نيز روايت كرده‌اند كه على بن جعفر گفت كه و نيز از آن حضرت سؤال كردم كه هر گاه شخصى در اثناى وضو خون در دماغش سر كند و يك قطرهء در آن ظرف ريزد آيا صحيح است وضو ساختن از آن آب\r\n","description":"","footnote":"","page_name":" 242 ","page_number":254},
  {"content":"\r\nحضرت فرمودند كه نه و صدوق تغيير داده است عبارت حديث را به تغييرى كه ضرر ندارد بدان كه جمعى از علماء از اين حديث استدلال كرده‌اند بر آن كه خون ريزه كه چشم ادراك آن نتواند كرد آب قليل را نجس نمىكند و ليكن حق آنست كه دلالت ندارد بر آن و محتملست كه مراد سائل اين باشد كه چون به ظرف رسيده است ظاهرش آنست كه به آب رسيده باشد آيا عمل به ظاهر كنيم يا چون اصل عدم رسيدنست به آب عمل به اصل كنيم حضرت فرمودند كه پاك است و عمل به اصل طهارت و عدم وصول نجاست كنيد بلكه مىتوان گفت كه اين معنى اظهر است به قرينه تتمه .\r\nو از اين بابست هر گاه شخصى بول كند و بولش ترشح كند و يقين داند كه بول به بدنش رسيده است اما شك داشته باشد كه به جامه اش رسيده است يا نه و امثال اين مسائل كه تغليب اصل كرده‌اند بر ظاهر بسيار است بلكه در نجاسات به غير از اين از ائمه معصومين صلوات الله عليهم وارد نشده است مگر بر سبيل استحباب مثل اجتناب از سؤر حايض متهمه .\r\n\r\n( والدّجاجة و الطَّير و اشباههما اذا وطئ شىء منها العذرة ثمّ دخل الماء فلا يجوز الوضوء منه الَّا ان يكون الماء كرّا ) و ماكيان و مرغ پرنده و امثال اينها هر گاه بر عذره راه روند و پاى اينها نجس شود و عين نجاست باقى باشد و داخل اب شوند جايز نيست از آن آب وضو ساختن مگر آن كه آن آب كر باشد و اين عبارت مضمون حديث صحيح على بن جعفر است كه از برادرش حضرت امام موسى كاظم صلوات الله عليه روايت نموده است و دلالت مىكند بحسب ظاهر بر آن كه آب قليل به ملاقات نجاست نجس مىشود مثل اخبار صحيح بسيار كه خواهد آمد بعضى از آن .\r\n\r\n( فان سقط فى راوية ماء فارة او جرذ او صعوة ميتة فتفسّخ فيها\r\n","description":"","footnote":"","page_name":" 243 ","page_number":255},
  {"content":"\r\nلم يجز شربه و لا الوضوء منه و ان كان غير متفسّخ فلا باس بشربه و الوضوء منه و تطرح الميتة اذا خرجت طريّة و كذلك الجرّة و حبّ الماء و القربة و اشباه ذلك من أوعية الماء ) پس اگر در راويهء آب كه مشك بزرگ است موشى بيفتد يا جرذ كه موشى صحرايى است يا صعوه كه مشهور است به دم جنبان و اينها بميرند در آن راويه و از هم به پاشند جايز نيست خوردن و وضو ساختن از آن اب و اگر از هم نپاشيده باشند باكى نيست به خوردن و وضو ساختن از آن آب و مرده هر گاه تازه باشد مىاندازند و همچنين سبو و خم آب و مشك و امثال آن از ظروف آب .\r\nو اين حديث منقولست از زراره و در سندش على بن حديد است و حال او معلوم نيست و ظاهر آنست كه مصنف از كتاب زراره نقل كرده باشد و طريق صدوق به زراره صحيح است ، و به اين حديث استدلال كرده‌اند بر مذهب ابن ابى عقيل كه آب قليل به ملاقات نجاست نجس نمىشود اما دلالت ندارد و صريحا بلكه ظاهرش آنست كه ميته نجس نباشد چنان كه ظاهر مذهب صدوقست و در پيش گذشت و خواهد آمد .\r\nو با تفسخ نجس است از جهت نجاساتى كه در اندرون آنست و در وقتى كه از هم پاشيد داخل آب مىشود بخلاف آن كه آن را تازه درآورند مجملا مذهب صدوق خالى از قوت نيست چون حديث صحيح صريحى بر نجاست نديده‌ام و ليكن بر حرمت خوردن آن احاديث وارد شده است .\r\nچنان كه منقولست از حضرت امام محمد باقر صلوات الله عليه كه شخصى به نزد آن حضرت آمد كه موشى در خم روغن يا روغن زيت افتاده است آن روغن را مىتوان خورد حضرت فرمود كه مخور پس آن شخص گفت كه موشى چه باشد كه به سبب آن يك خم روغن را بريزم حضرت فرمود كه تو موش را سبك نكردى دين خود را سبك ساختى و در واقع سبك است كه اگر دين تو\r\n","description":"","footnote":"","page_name":" 244 ","page_number":256},
  {"content":"\r\nقوى مىبود چنين سخنى نمىگفتى يا آن كه رده گفتى زيرا كه حق سبحانه هر ميته را حرام گردانيده است و ملاقى ميته بر رطوبت حكم ميته را دارد .\r\nو ليكن جمعى كثير از علما ما نقل اجماع نموده‌اند بر نجاست ميته كه نفس سائله داشته باشد و هيچ شكى نيست كه اجتناب احوط است و حديث متن را تاويلات بعيده كرده‌اند كه ذكر آن مناسب نيست .\r\n\r\n( فان وقعت فأرة او غيرها من الدّواب فى بئر ماء فماتت فعجن من مائها فلا باس بأكل ذلك الخبز اذا اصابته النّار و قال الصّادق ( ع ) اكلت النّار ما فيه ) پس اگر موشى يا غير آن از حيوانات در چاه آبى بيفتد و بميرند و از آن آب خمير كنند باكى نيست آن نان را خوردن چون به آتش رسيده است و آتش از مطهرات است و حضرت امام جعفر صادق صلوات الله عليه فرمودند كه آتش خورد آن چه در آن نان بود از نجاست واقعى يا وهمى .\r\nبدان كه جزو اول اين حديث را شيخ روايت كرده است بسند قوى و ظاهرش آنست كه آب چاه نجس مىشود بانكه حيوانى در آن بميرد و دلالت مىكند بر آن كه آتش از مطهراتست و محتمل است كه مراد از آن كراهت بوده باشد و چنين كراهتى را آتش زايل كند و اين معنى اظهر است .\r\nو جزء دوم را شيخ روايت كرده است به سندى كالصحيح بلكه صحيح چون مرسل ابن ابى عمير است و مراسيل او مانند مسانيد است چون او إرسال نمىكند مگر از ثقات از حضرت امام جعفر صادق صلوات الله عليه كه از آن حضرت سؤال كردند كه هر گاه نانى را پخته باشند و بعد از آن ظاهر شود كه حيوان مرده در آن ابى كه از آن اب خمير كرده‌اند بوده است حضرت فرمود كه باكى نيست آتش خورد آن چه در آن بود ، و ممكنست كه آن موش آخر افتاده باشد و چون راوى گمانش اين بوده است كه پيشتر افتاده بوده است و به سبب اين معنى كراهتى داشته است حضرت رفع كراهت او به اين فرموده باشد و مراد\r\n","description":"","footnote":"","page_name":" 245 ","page_number":257},
  {"content":"\r\nاين باشد كه آتش چنين نجاستى را كه وهمى باشد پاك مىكند .\r\nو مؤيد اين معنى است آن كه شيخ در حديث صحيحى مثل اين حديث در صحت بلكه بهتر روايت نموده است كه از حضرت امام جعفر صادق صلوات الله عليه پرسيدند كه اگر خميرى را باب نجس كرده باشند او را چه كنند حضرت فرمودند كه بفروشند آن را به جمعى كه خوردن ميته را حلال مىدانند يعنى به كفار بفروشند .\r\nو به مثل اين سند روايت كرده است كه حضرت فرمودند كه دفن كنند و جمع ميانه اين اخبار آنست كه چون اول نجاستش به محض وهم بود تجويز خوردن فرمودند يا آن كه اگر در واقع نجس بوده است به آتش پاك شده بود چون پخته بودند .\r\nو در اين دو خبر نيست كه پخته بودند شايد پختن سبب نجاست تنور شود و علاج آن كندن تنور است بنا بر اين فرمودند كه بفروشند يا دفن كنند و محتملست كه اول جايز باشد و يكى از اين دو سنت باشد و دفن كردن در صورتيست كه نتوان خمير را بخورد حيوانات دادن يا به استعمالى كه در آن طهارت شرط نبوده باشد كردن و الا آن مقدم است كه اسراف نشود .\r\nو كلينى در حديث صحيح حسن كالصحيح از آن حضرت صلوات الله عليه روايت كرده است كه هر گاه حيوان ميته و ذبح كرده بهم مشتبه شود بفروشد هر دو را به كفار وزرش حلال است و ظاهرا عمل به اين كردن بهتر باشد و خواهد آمد اخبار صحيحه در رفاه إن شاء الله .\r\n\r\n( فان وقعت فارة فى خابية فيها سمن او زيت او عسل و كان جامدا اخذت الفارة مع ما حولها و استعمل الباقى و اكل ) پس اگر موشى در خم روغن گوسفند و گاو يا در روغن زيت يا غسل افتد و اينها سخت باشند و روان نباشند آن موش مرده را با اطراف آن برمىدارند و باقى را استعمال\r\n","description":"","footnote":"","page_name":" 246 ","page_number":258},
  {"content":"\r\nمىكنند و مىخورند و اين مضمون در حديث صحيح و حسن كالصحيح و موثق وارد شده از حضرت امام جعفر صادق صلوات الله عليه و كسى در اين خلاف نكرده است .\r\n( وكذلك اذا وقعت فى الدّقيق و اشباهه ) و همچنين است هر گاه موش درآرد و امثال آن بميرد موش را با اطراف آن برمىدارند و باقى را استعمال مىكنند و بر اين مضمون حديث موثقى وارد شده است و اكثر علما حمل بر استحباب كرده‌اند و بعضى گفته‌اند كه اگر چيزى برسد به حيوانى مرده آن چيز نجس مىشود و اگر چه خشك باشد و اين قول ضعيف است و اخبار صحيحه بر خلاف اين وارد شده است و خواهد آمد و ليكن چون ممكنست كه اجزاء موش از فضله و رطوبت و بول داخل آرد شده باشد بهتر آنست كه اطراف آن را بردارند .\r\n( فان وقعت الفارة فى دهن غير جامد فلا باس بان يستصبح به ) پس اگر موشى در روغنى افتد كه روان باشد باكى نيست كه آن روغن را در چراغ كنند و بسوزانند و اين مضمون در حديث صحيح و حسن كالصحيح از حضرت امام جعفر صادق صلوات الله عليه وارد شده است و نديده‌ام حديثى كه دلالت كند بر آن كه اين روغن را در زير اسمان بسوزانند و جمعى از علماء چنين گفته‌اند شايد به ايشان حديثى رسيده باشد پس اگر در زير سقف نسوزانند احوط است و اين حكم در صورتى است كه روغن يا پيه نجس شده باشد اما اگر از دنبه حيوان مرده باشد يا دنبهء حيوان زنده را بريده باشند از روغن آن استعمال جايز نيست مطلقا چنان كه در حديث صحيح از حضرت امام جعفر صادق صلوات الله عليه وارد شده است كه مطلقا انتفاعات از ميته حرامست و احاديث معتبره بر خصوص دنبه نيز واقع شده است و بعموم نيز وارد شده است و بعضى از آنها خواهد آمد در اطعمه .\r\n","description":"","footnote":"","page_name":" 247 ","page_number":259},
  {"content":"\r\n\r\n( فان وقعت فأرة فى حبّ دهن فاخرجت قبل ان تموت فلا باس بان يدّهن منه و يباع من مسلم ) پس اگر موشى داخل خمى از روغن شود و موش را درآورند پيش از آن كه بميرد باكى نيست كه آن روغن را بر خود بمالند و به مسلمانان بفروشند و به اين مضمون حديث صحيح از حضرت امام موسى كاظم صلوات الله وارد شده است . و از حضرت امام جعفر صادق صلوات الله عليه در حديث صحيح قريب به اين وارد شده است ، و هر دو دلالت مىكنند بر آن كه موش پاك است .\r\nو در حديث صحيح وارد شده است از على بن جعفر كه گفت سؤال كردم از برادرم حضرت امام موسى كاظم صلوات الله عليه كه هر گاه موشى در آب رود و از آنجا درآيد و بر روى جامها راه رود آيا نماز در آن جامها مىتوان كرد حضرت فرمودند كه هر چه را ببينى كه تر كرده است آن را بشوى و هر چه را نبينى و اثرش ظاهر نبوده باشد آبى بر آنجا نضح كن يعنى بريز يا به پاش و حمل كرده‌اند علما اين خبر را بر استحباب بواسطه نماز .\r\n( وسئل الصّادق صلوات الله عليه عن بئر استقي منها و توضّئ به و غسل به الثّياب و عجن به ثمّ علم انّه كان فيها ميتة فقال لا باس و لا يغسل منه الثّوب و لا تعاد منه الصّلاة ) از آن حضرت صلوات عليه پرسيدند از چاهى كه از آنجا آب بكشند و وضو سازند و جامه بشويند و خمير بكنند و بعد از آن بدانند كه در آن حيوان مرده بوده است حضرت فرمودند كه باكى نيست و جامه را نمىشويند و نماز را اعاده نمىكنند .\r\nاين حديث را كلينى و شيخ بسند موثق كالصحيح روايت كرده‌اند و قريب به اين معنى در دو روايت صحيح و دو روايت كالصحيح بل الصحيح و در اخبار قويه نيز وارد شده است كه همه در اين مضمون مشتركند كه اگر بدانند بعد از نماز و غسل ثوب كه ميته در چاه بوده است اعاده نماز و وضو و شستن جامه\r\n","description":"","footnote":"","page_name":" 248 ","page_number":260},
  {"content":"\r\nنمىكنند و همگى دلالت مىكند بحسب ظاهر بر آن كه آب چاه به ملاقات ميته نجس نمىشود .\r\nو ممكنست كه حمل كنند بر آن كه مراد راويان از علم ظن بوده است كه چون الحال ديده‌اند گمان كرده‌اند كه پيشتر افتاده بوده است و ليكن اين گمان بد است به فضلاى اصحاب آن حضرت كه علم را از ظن فرق نكرده باشند و دلالت مىكند بر عدم قبول بئر نجاست را مگر با تغير ، با احاديث بسيار كه بعد از اين مذكور خواهد شد إن شاء الله در مبحث چاه .\r\n\r\n( والفأرة و الكلب اذا اكلا من الخبز او شمّاه فانّه يترك ما شمّاه و يؤكل ما بقى ) و موش و سگ هر گاه از نانى بخورند يا بو كنند پس نمىخورند از آن موضعى كه اينها بو كرده‌اند يا خورده‌اند و باقى را مىخورند چون غالب اوقات نزديك بينى هر دو تر مىباشد ، در خوردن و بوييدن سگ نخوردن به واسطهء نجاست است و در موش از جهت كراهت يا ترك هر دو از روى استحباب باشد هر چند آنجا را آب كشند و پاك شود و كراهت خوردن به واسطهء آنست كه سبب نسيان مىشود يا قائل شويم به حرمت در خوردن موش نيز هر گاه رطوبت لعاب آن در نان باقى باشد به اعتبار خباثت نه به اعتبار نجاست .\r\nو اين مضمون در حديث صحيح على بن جعفر و حديث موثق عمار وارد شده است و احاديث بسيار وارد شده است در كراهت سؤر موش و در آن كه خوردن آن سبب نسيانست و در مناهى خواهد آمد .\r\n\r\n( ولا باس بالوضوء من الحياض الَّتى يبال فيها اذا غلب لون الماء البول و ان غلب لون البول الماء فلا يتوضّأ منها ) و باكى نيست وضو ساختن از حوضهائى كه در آنجا بول مىكنند هر گاه غالب باشد رنگ آب بر رنگ بول و اگر غالب باشد رنگ بول بر رنگ آب پس از آنجا وضو نمىتوان ساختن و علما حمل كرده‌اند اين خبر را بر آن كه حوض كر باشد چون غالب\r\n","description":"","footnote":"","page_name":" 249 ","page_number":261},
  {"content":"\r\nحوضهاى ايشان آن بوده است كه اضعاف مضاعفه كر بوده است چنان كه بالفعل هست و علما را در صحت اين خبر سخنى هست چون در سند او محمد بن سنان هست از علاء بن فضيل از حضرت امام جعفر صادق صلوات الله عليه و ظاهر آنست كه صدوق از كتاب علا نقل كرده است با آن كه ظاهرا محمد بن سنان نيز نزد صدوق ثقه است چنان كه شيخ مفيد تصريح به توثيق او كرده است .\r\nو مؤيد اين حديث اخبار صحيحه هست كه مطلق است و حضرت مدار آن را بر تغير به نجاست و عدم تغير گذاشته است و چون اين اخبار مطلق است و احاديث مفصله واقع شده است متواتر كه حضرات رسول و ائمه هدى صلوات الله عليهم فرموده‌اند كه آب اگر كر است نجس نمىشود و بعضى از آن گذشت و اين حديث رد جماعتى مىكند كه مىگويند حوض و ظرف به ملاقات نجاست نجس مىشود اگر چه زياده از كر باشد و دور نيست كه مراد ايشان حوضهاى شتر باشد كه دو سه دلوى اب بيشتر نمىگيرد و غالب اوقات كه حوض مىگويند آن را مىخواهند .\r\nو مؤيد عدم نجاست حوض بخصوصه روايات معتبره وارد شده است مثل روايت صحيح صفوان بن مهران كه گفت سؤال كردم از حضرت امام جعفر صادق صلوات الله عليه از حوضهائى كه در ما بين مكه معظمه و مدينه مشرفه است كه درنده ها بر آن وارد مىشدند و سگان از آن آب مىخورند و الاغها از آن آب مىخورند و جنب در آنجا غسل مىكند و از آنجا وضو مىسازد حضرت فرمودند كه چه مقدار آب دارد من گفتم كه گاه هست كه تا نصف ساق دارد و گاه هست تا زانو دارد حضرت فرمودند كه وضو بساز از آنها چون آن حضرت آنها را ديده بودند و مىدانستند كه تا نصف ساق آن چند كر است بنا بر اين تجويز فرمودند و اگر آب قليل نجس نمىشد به سبب ملاقات هر آينه از قدر آن نمىپرسيدند و در حديث موثق كالصحيح از ابو بصير از حضرت امام\r\n","description":"","footnote":"","page_name":" 250 ","page_number":262},
  {"content":"\r\nجعفر صادق صلوات الله عليه وارد شده است كه سؤر سگ را نمىتوان خورد مگر آن كه حوض بزرگى باشد كه از آنجا آب بردارند و غير اينها از اخبار .\r\n\r\n( ولا يجوز التوضّؤ باللَّبن لأنّ الوضوء انّما هو بالماء او الصّعيد ) و جايز نيست وضو ساختن بشير زيرا كه وضو يعنى طهارت نيست مگر به آب يا خاك و بر اين مضمون احاديث معتبره وارد شده است و از اين حديث استدلالى نيز ظاهر مىشود كه گوييا حضرت مىفرمايد كه آن چه حق سبحانه و تعالى آن را مطهر گردانيده است در قرآن دو چيز است و آن آيات آبست كه گذشت و در آيه تيمّم فرموده است كه * ( فَتَيَمَّمُوا صَعِيداً طَيِّباً ) * و حق سبحانه و تعالى غير اين دو چيز را نفرموده است پس نتوان طهارت از غير اين دو چيز كردن چون طهارت حكمى است شرعى و يا اعم بگيريم از آن كه حق سبحانه و تعالى و رسولش نفرموده‌اند از غير اين دو چيز و غرض حضرت رد است بر عامه كه تجويز كرده‌اند اكثر ايشان طهارت باب مضاف را .\r\nو ديگر در احاديث صحيحه نيز وارد شده است كه خاك احد الطهورين است به همين معنى كه حق سبحانه و تعالى و رسولش صلى الله عليه و آله دو طهور قرار داده‌اند و آن آبست و خاك پس همين احاديث دليلست بر آن كه از گلاب وضو و غسل نتوان كرد و ليكن چون صدوق عمل به اين حديث كرده است تخصيص اين اخبار مىدهد به آن خبر و حق آنست كه آن خبر را حمل بر تقيه كردن بهتر است چنان كه گذشت .\r\n\r\n( ولا باس بالتّوضّؤ بالنّبيذ لأنّ النّبيّ صلى الله عليه و آله و سلم قد توضّأ به و كان ذلك ماء قد نبذت فيه تميرات و كان صافيا فوقها فتوضّأ به فاذا غيّر التّمر لون الماء لم يجز الوضوء به و النّبيذ الَّذى يتوضّأ به و احلّ شربه هو الَّذى ينبذ بالغداة و يشرب بالعشيّ او ينبذ بالعشيّ و يشرب بالغداة ) باكى نيست وضو ساختن از نبيذ زيرا كه حضرت رسول صلى الله عليه\r\n","description":"","footnote":"","page_name":" 251 ","page_number":263},
  {"content":"\r\nو آله از آن وضو ساختند و آن آبى بود كه چند دانه خرما در آنجا مىانداختند تا شورى آب را بر طرف كند و آب صاف بر لاى خرما ايستاده بود و از آن وضو مىساختند پس هر گاه خرما رنگ آب را بگرداند جايز نيست وضو ساختن از آن چون مضاف مىشود و نبيذى كه حضرت رسول خدا صلى الله عليه و آله از آن وضو مىساختند آبى بود كه در آنجا چند دانه خرما مىانداختند صباح و آخر روز يا شب مىخوردند يا شب مىانداختند و صباح مىخوردند .\r\nبدان كه أحاديث متواتره وارد شده است در حرمت نبيذ و آن كه نمىتوان به آن وضو ساختن و سنيان جايز مىدانند وضو ساختن از نبيذ را به واسطهء خبرى كه به ايشان رسيده است كه آن حضرت صلى الله عليه و آله وضو ساخت از نبيذ و احاديث صحيحه وارد شده است كه نبيذى كه حضرت وضو ساخت چنان بود كه اهل مدينه شكايت كردند به خدمت آن حضرت كه ما از آب شور مدينه مشرفه آزار مىكشيم و همه را بضعف معده و غير آن از امراض مبتلا نموده است حضرت رسول صلى الله عليه و آله فرمودند كه چند دانه خرما در ظرف آب بيندازيد و صبح كه اندازيد مگذاريد كه شب بر او بگذرد در همان شب بخوريد و شب كه اندازيد در صبح بخوريد و هر سه روز يك مرتبه ظرف را بشوييد كه مبادا سبب فساد آب شود و منجر به اسكار شود و سنيان مست كننده مىكنند و مىخورند با آن كه در صحاح سته احاديث بسيار نقل كرده‌اند كه حضرت صلى الله عليه و آله فرموده است كه هر مست كننده حرام است و عن قريب جماعتى بهم خواهند رسيد و شراب را نامى ديگر خواهند گذاشت و خواهند خورد و اين خبر را نيز سنيان بطرق متكثره از آن حضرت روايت كرده‌اند كه صبح مىانداختند و شام مىخوردند و بر عكس و مطلب صدوق اينست كه بگويد ما نيز با شما شريكم در جواز وضو نبيذ اما چنين نبيذى كه خود نقل كرده‌ايد مثل ما جواز و حرمت را .\r\n","description":"","footnote":"","page_name":" 252 ","page_number":264},
  {"content":"\r\n\r\n( فان اغتسل الرّجل فى وهدة و خشى ان يرجع ماء ينصبّ عنه إلى الماء الَّذى يغتسل منه اخذ كفّا و صبّه امامه و كفّا عن يمينه و كفّا عن يساره و كفّا عن خلفه و اغتسل منه ) پس اگر شخصى غسل كند از گودى كه آب در آنجا باشد و كم از كر باشد و ترسد كه آب غساله كه از بدنش مىريزد در آن گود داخل شود يك كف آب از جانب پيش بريزد و يك كف به جانب دست راست و يك كف به جانب دست چپ و يك كف به پشت سر و بعد از آن غسل كند از آن گود .\r\nو اين حديث را شيخ روايت كرده است به سندى معتبر و علما خلاف كرده‌اند در آن كه آب را به چهار طرف بدن مىريزد يا چهار طرف زمين ، آن كه بدن مىگويد وجهش اينست كه پيش از غسل بدن را تر كند كه در حال غسل آبى كه بريزد از بدن تجاوز نكند كه به گود رود و آن كه مىگويد مراد زمين است وجهش اينست كه زمين كه رطوبتى بهم رسانيد آب را جذب مىكند خصوصا راه مكه معظمه كه غالب سفر اصحاب از آن طرف بود و اكثر آن ريگ روانست و همين كه تر شد آب را جذب مىكند .\r\nو مولانا عبد الله رحمه الله مىگفت كه ظاهرش زمين است از جهت كثافت كه مبادا آب كثيف شود و كلين شود و سيد محمد رحمه الله مىگويد كه مراد از خبر آنست كه دست در آب زنند از چهار جانب تا كثافت آن بر طرف شود .\r\nو مؤيد اراده بدن حديث صحيح على بن جعفر است كه روايت مىكند از برادرش حضرت امام موسى كاظم صلوات الله عليه كه سؤال كردم از آن حضرت كه هر گاه شخصى به آبى رسد در جوئى يا گودى آيا غسل جنابت مىتواند كرد يا وضو از براى نماز مىتواند ساخت هر گاه غير از آن آب نيابد و حال آن كه آب مقدار يك صاع نبوده باشد از جهت غسل و يك مد نباشد از جهت وضو و متفرق باشد چه كند و حال آن كه مىترسد كه درنده ها از آن آب\r\n","description":"","footnote":"","page_name":" 253 ","page_number":265},
  {"content":"\r\nخورده باشند .\r\nحضرت فرمود كه هر گاه دست او پاك باشد يك كف آب بردارد و به پشت خود بريزيد و يك كف پيش و يك كف از دست راست و يك كف از دست چپ پس اگر ترسد كه آب كافى نباشد سرش را سه مرتبه بشويد پس بدنش را دست بمالد مانند روغن مالى با جريان كه همين كافيست و اگر خواهد وضو بسازد رو را بشويد و هر دو دست را مسح كند بعنوان دهن با جريان و مسح سر تا پاها بكشد و اگر آب متفرق باشد و تواند كه جمع كند فبها و اگر نه از اينجا و از آنجا غسل كند و اگر در يك جا باشد و اندكى باشد كه از براى غسل كافى نباشد باكى نيست كه غسل كند و آب غسل به آنجا رود كه مجزيست .\r\nظاهرا مراد از رفتن آنست كه چون كمست و مضطر است از غسالهء غسل بقيه اعضاى غسل را بشويد و دلالت مىكند بر آن كه غساله پاك است و در حالت اختيار خوب نيست كه از غساله غسل كند .\r\nو در حديث صحيح از كاهلى مرويست كه من از حضرت امام جعفر صادق صلوات الله عليه شنيدم كه فرمود كه هر گاه به آبى رسى كه قليل باشد پس آب به پاش از دست راست خود و از دست چپ خود و از پيش روى خود و وضو بساز .\r\nو ظاهر اين حديث زمين است چون از براى وضو به بدن ريختن فايد ندارد و ظاهر اين خبر نيز دلالت مىكند كه ريختن از جهت آنست كه آب كثيف نشود چون غساله وضو بىدغدغه مطهر است .\r\nو در حديث موثق كالصحيح از ابو بصير منقولست كه به حضرت امام جعفر صادق ( ع ) عرض نمودم كه به سفر مىرويم و مبتلا مىشويم به غديرهاى باران كه در گوشهاى قريه ها مىباشد و در آن آب عذره مىباشد و اطفال در آنجا بول مىكنند و حيوانات بول مىكنند و سرگين مىاندازند پس حضرت فرمودند كه\r\n","description":"","footnote":"","page_name":" 254 ","page_number":266},
  {"content":"\r\nاگر از اينها كراهتى داشته باشى دست باب زن كه اينها دور روند و وضو بساز كه در دين اسلام حرج و تنگى نيست چون حق سبحانه و تعالى فرموده است كه * ( ما جَعَلَ عَلَيْكُمْ فِي الدِّينِ مِنْ حَرَجٍ ) * « 1 » يعنى حق سبحانه و تعالى در دين اسلام هيچ تنگى مقرر نساخته است و از اين حديث سيد محمد رحمه الله آن را حل كرده است و اين معنى ربطى به آن ندارد پس از مجموع ظاهر شد تخيير ميان ريختن به بدن يا ريختن به زمين پس اگر آب وفا كند بهر دو به پاشد و الا بهر يك خوبست و الله تعالى يعلم .\r\n\r\n( فان انتضح على ثياب الرّجل او على بدنه من الماء الَّذى يستنجى به فلا بأس بذلك و ان ترشّش من يده فى الاناء او انصبّ فى الارض و وقع منه فى الاناء فلا بأس به ) پس اگر ترشح كند بر جامه شخصى يا بر بدنش از آبى كه به آن مخرج بول و غايط را مىشويد باكى نيست و اگر از دستش ترشح كند در ظرف يا به زمين بريزد و از آنجا ترشح در ظرف باكى نيست خلاصه اش آنست كه آب استنجا پاك است بلكه پاك كننده از خبث .\r\nو اين مضمون در اخبار معتبره وارد شده است .\r\nاز آن جمله در حديث صحيح منقولست كه از حضرت امام جعفر صادق صلوات الله عليه پرسيدند كه اگر جامهء شخصى باب استنجا افتد آيا جامه نجس مىشود حضرت فرمودند كه نه نجس نمىشود و در حديث حسن كالصحيح وارد شده است كه راوى عرض نمود كه من از بيت الخلا بيرون مىآيم و به آب استنجا مىكنم پس جامه‌ام مىافتد بر آب استنجا حضرت فرمودند كه باكى نيست .\r\nو در حديث كالصحيح بل الصحيح مرويست كه كه از آن حضرت راوى\r\n\r\n","description":"","footnote":"\r\n« 1 » آيه 78 - الحج .\r\n","page_name":" 255 ","page_number":267},
  {"content":"\r\nپرسيد كه استنجا مىكنم و جامه‌ام در آب استنجا مىافتد و حال آن كه جنبم حضرت فرمود كه باكى نيست و ظاهرش آنست كه قيد جنابت از آن جهت مىكند كه غالب اوقات جنب نجاست منى دارد و ازاله منى نيز كرده است پس بنا بر اين ظاهر مىشود كه غساله نجاست پاك باشد مطلقا و آن چه مظنون است آنست كه آب استنجا نيز مثل ساير نجاسات باشد و احاديث نهى را غساله غسل جنابت كراهتش از جهت منى باشد نه از جهت غسل خصوصا اگر نجاست منى ضرر مىداشت مىبايست حضرات ائمه هدى صلوات الله عليهم بيان مىكردند كه اگر بدنت منى داشته باشد آب نجس است ترك استفصال در حكايت حال مفيد عمومست چنان كه در اصول مبيّن شده است با آن كه وارد شده است از ايشان صلوات الله عليهم كه\r\nاسكتوا عمّا سكت الله عنه ) *\r\nيعنى هر چه را حق سبحانه و تعالى نفرموده باشد شما از آن ساكت باشيد .\r\nو در ميان علما خلافست كه آب استنجا پاك است يا معفو است حديث صحيح اول صريح است در طهارت و دو حديث ديگر ظاهر است در طهارت و حق طهارت است و اكثر علما ذكر كرده‌اند كه طهارت آب استنجا مشروط است به آن كه متغير نشده باشد به نجاست چون اجماعست كه هر آبى كه متغير مىشود به نجاست نجس است .\r\nو ديگر آن كه بر نجسى وارد نشود چون ملاقى نجس نجس است و ليكن مىبايد قيد كردن كه نجاستى نباشد كه از آب استنجا پاك شود چنان كه سنگى نجس باشد و بر بالاى آن سنگ استنجا كنند و آب از اطراف بدر رود و به عددى كه در كار است در اين صورت سنگ نيز پاك مىشود و كسى كه آب قليل را به ملاقات نجس نجس نمىداند اين قيد را نمىكند و قيدهاى ديگر وجهى ندارد مثل آن كه آب زياد نشود از استنجا و اين معقول نيست چرا كه هر گاه اجزاى نجاست داخل اين آب شود البته زياد مىشود مع هذا نگفته‌اند و اگر\r\n","description":"","footnote":"","page_name":" 256 ","page_number":268},
  {"content":"\r\nدر كار مىبود مىگفتند .\r\nديگر آن كه اول آب به مخرج رسد كه اگر اول دست برسد پاك نيست زيرا كه اب غساله دست منضم خواهد بود و اين نيز بىوجه است زيرا كه على اى حال دست نجس مىشود و تقييد نص است بىدليل .\r\nديگر آن كه نجاستى ديگر نباشد در مخرج مثل بواسير و اين قيد در قيد اول داخل است .\r\nديگر آن كه استنجا از غايط غير متعدى معفو است زيرا كه متعدى ازاله نجاست جائى ديگر است و اين صورتى دارد در صورتى كه بسيار تعدى كرده باشد كه بر آنها رسيده باشد مثلا ، و اگر غير متعدى آنست كه اصلا مخرج آلوده نشده باشد مثل ترياكيان در اين صورت معلوم نيست نجاست آن تا محتاج به ازاله باشد و الله تعالى يعلم و احتياط بد نيست در همه .\r\n( وكذلك فى الاغتسال من الجنابة ) يعنى در غسل جنابت همچنين است يعنى آب غساله غسل نجس نيست به اجماع پس اگر به جامه كسى بريزد پاك است يا اگر ترشحى بكند و قطرهء چند در آن آبى بريزد كه از آن غسل مىكند باكى نيست و اين را صدوق خواهد گفت و به اين نحوى كه ذكر كرده است ظاهرش آنست كه حديثى كه ديده باشد و اگر چه ممكنست كه از اين احاديث سابقه و لاحقه استنباط كرده باشد .\r\n\r\n( وان وقعت ميتة فى ماء جار فلا بأس من [ با خ 
  ] الوضوء من الجانب الَّذى ليس فيه الميتة ) و اگر حيوان مردهء در آب روان باشد پس باكى نيست وضو ساختن از جانبى كه در آن جانب مرده نباشد چون آب جارى به ملاقات نجاست نجس نمىشود پس اگر جانبى كه ميته در آن جانب باشد متغير شده باشد چنان كه غالب تغيّر است از آن جانب وضو نمىتوان ساخت لزوما و اگر متغير نباشد اجتناب بر سبيل كراهت است و على اى حال در آن جانبى كه\r\n","description":"","footnote":"","page_name":" 257 ","page_number":269},
  {"content":"\r\nميته نيست وضو نمىتوان ساخت .\r\nو حمل بر جارى كرده‌اند حديث صحيح را كه منقولست از حريز از حضرت امام جعفر صادق صلوات الله عليه كه هر گاه آب غالب باشد بر بوى مرده از آن آب وضو بساز و بخور و اگر آب متغير شده باشد و مزه اش گشته باشد وضو مساز و مخور .\r\nو همچنين حديث كالصحيحى كه از آن حضرت صلوات الله عليه منقولست كه عرض كردند كه هر گاه شخصى به آبى برسد و در آن آب حيوان مرده افتاده باشد و گنديده باشد چه كند حضرت فرمود كه اگر گنديده باشد پس وضو نسازد و نخورد و چون در اين دو خبر حضرت نپرسيدند كه آب چه مقدار بود حمل بر آب چشمه كرده‌اند ، يا كر .\r\n\r\n( وسئل الصّادق صلوات الله عليه عن الماء السّاكن تكون فيه الجيفة قال يتوضّأ من الجانب الاخر و لا يتوضّأ من جانب الجيفة ) و از آن حضرت سؤال كردند كه آب ايستاده كه مردار در آنجا باشد حضرت فرمودند كه از جانب ديگر وضو بسازد و از جانب مردار وضو نسازد و اين حديث را كلينى مسندا روايت كرده است از آن حضرت صلوات الله عليه با زيادتى آن كه و ارادهء استنجا نيز دارد ، پس جواب حضرت كه وضو مىسازد شامل استنجا نيز مىبايد باشد تا جواب مطابق سؤال باشد و وضو را بمعنى لغوى اطلاق نموده‌اند در اين صورت و مراد از آب ساكن غير آب چشمه و چاهست .\r\n( وسئل الصّادق عن غدير فيه جيفة فقال ان كان الماء قاهرا لها لا يوجد الرّيح منه فتوضّأ و اغتسل ) و از آن حضرت صلوات الله عليه سؤال كردند از آب گودى ايستاده و جمع شده از آب باران كه در آن حيوان مرده افتاده باشد چه كنند حضرت فرمودند كه اگر آب غلبه كند بر بوى مردار و\r\n","description":"","footnote":"","page_name":" 258 ","page_number":270},
  {"content":"\r\nنگنديده باشد وضو و غسل بكن از آن آب و اين حديث را كلينى بسند صحيح روايت كرده است از آن حضرت و در آخرش غسل نيست و شيخ طوسى احاديث بسيار به اين مضمون روايت كرده است بعضى صحيح است و بعضى كالصحيح و همه را حمل كرده‌اند بر آن كه كر باشد .\r\nو محتملست كه فرق باشد ميان آب باران و آب چاهى كه در حوض كنند با آن كه آب باران چون حكم آب روان دارد كريت در آن شرط نباشد و در آب چاه كريت شرط باشد و ليكن اين مذاهب را صريحا از كسى نديده‌ام و بعضى از معاصران چنين قائل بودند و به اين تفصيل جمع ميان اخبار نجاست و طهارت قليل مىتوان كرد بىتكلَّفى چنان كه اصحاب تكلف بسيار كرده‌اند و الله تعالى يعلم .\r\n\r\n( و من اجنب فى سفر و لم يجد الَّا الثّلج فلا باس بان يغتسل به و لا باس بأن يتوضّأ به ايضا يدلك به جلده ) و كسى كه جنب شود در سفرى و بهم نرسد مگر برف پس باكى نيست كه به آن غسل يا وضو كند به آن كه بمالد بر بدن تا آب شود و جريان حاصل شود و اقل جريان آنست كه آب حركت كند و اگر چه آن قدر باشد كه از ته مويى به ته موى ديگر حركت كند و اگر چه به مدد دست باشد و اين در صورتيست كه خوف ضرر نباشد و الا تيمّم مىكند و به اين تفصيل جمع كرده‌اند علما ميان روايات معتبره كه در برف وارد شده است و صحيح على بن جعفر نيز دلالت مىكند بر آن .\r\n\r\n( ولا باس ان يغرف الجنب الماء من الحبّ بيده ) و باكى نيست كه جنب دست در اندرون خم كند و بدست آب از آنجا بردارد يعنى هر گاه دستش پاك باشد جنابت سبب نجاست آب نمىشود و بر اين مضمون اخبار صحيحه وارد شده است .\r\n\r\n( وإن اغتسل الجنب فنزا الماء من الارض فوقع فى الاناء او سال\r\n","description":"","footnote":"","page_name":" 259 ","page_number":271},
  {"content":"\r\nمن يديه فى الاناء فلا بأس به\r\nو اگر غسل كند جنب در زمين پاكى و بدنش پاك باشد و چون غسل كند و آب به زمين ريزد ترشح كند از زمين و در ظرف آبى كه از آنجا غسل مىكند بچكد يا از بدنش ترشح كند قطره چند و در آن ظرف ريزد باكى نيست و بر تقديرى كه از غساله جنب وضو و غسل نتوان كرد اين قطرات ضرر ندارد و بىدغدغه چون غساله پاك است بىدغدغه و بر اين مضمون روايات صحيحه و موثقه وارد شده است و كسى خلاف نكرده است ليكن بعنوان سيلان واقع شده است چنان كه صدوق گفته است و ليكن ظاهرا مراد صدوق نيز قطرات است و الله تعالى يعلم .\r\n\r\n( ولا باس بان يغتسل الرجل و المرأة من اناء واحد و لكن تغتسل بفضله و لا يغتسل بفضلها ) و باكى نيست كه مرد و زن از يك ظرف غسل كنند و ليكن بهتر آنست كه در آب برداشتن اول مرد آب بردارد و ديگر زن چنان كه در حديث صحيح فضلا كه آن زراره و محمد بن مسلم و ابو بصير است روايت كرده‌اند از حضرت امام محمد باقر و امام جعفر صادق صلوات الله عليهما و خواهد آمد و حاصل مراد آنست كه سؤر جنب نجس نيست بلكه طاهر و مطهر است .\r\nو بر اين مضمون أخبار صحيحه وارد شده است اما تقدم مرد بر زن در اين صحيحة الفضلا واقع شده است و بس و دور نيست كه از جهت اشرفيت مرد باشد بر زن و رعايت ادب زن باشد نسبت به مرد پس لازم باشد كه در همه جا زن نسبت به شوهر خود رعايت ادب بكند چنان كه خواهد آمد در نكاح .\r\n\r\n\r\n( واكبر ما يقع فى البئر الانسان فيموت فيها فينزح منها سبعون دلوا و اصغر ما يقع فيها الصّعوة فينزح منها دلو واحد و فيما بين الانسان و الصعوة على قدر ما يقع فيها ) و بزرگترين چيزى كه در چاه مىافتد كه شارع از جهت آن دلو قرار داده\r\n","description":"","footnote":"","page_name":" 260 ","page_number":272},
  {"content":"\r\nاست آدمست خواه بزرگ و خواه كوچك و خواه مرد و خواه زن و خواه مسلمان و خواه كافر على الظاهر كه اگر بميرد در چاه هفتاد دلو مىكشند و كوچكترين چيزى كه در چاه افتد صعوه است كه از افراد گنجشك است در لغت عرب و دم جنبانك مىگويند آن را اگر در چاه بميرد يك دلو مىكشند و از آدمى تا صعوه بحسب جثه زياد و كم مىشود و ظاهر آنست كه به تخمين مكلف باشد در بزرگى و كوچكى و عدد ما بين يك تا هفتاد سگ به سى دلو مناسبت دارد ، و خوك به پنجاه دلو ، و گربه به هفت دلو و امثال اين و همين قرينه استحباب نزح است و جمعى از علما ذكر كرده‌اند كه غرض حضرت بيان ضابطه كلى نيست كه ما براى خود استنباط توانيم نمود بلكه در تفاصيلش رجوع به اخبار ديگر مىبايد كرد .\r\nو اين خبر موثق عمار ساباطى است و علما عمل به اين حديث كرده‌اند اگر چه عمار فطحى است ليكن ثقه و معتمد است و ليكن ظاهر آنست كه امثال اين اخبار اگر مؤيدات از اخبار ديگر داشته عمل مىكرده‌اند و يا آن كه ايشان در زمان حضرت امام جعفر صادق صلوات الله عليه روايت كرده بودند و در آن وقت مذهب ايشان صحيح بوده است و چون ايشان بعد از حضرت از مذهب عدول كردند از ايشان روايت نمىكردند و نهايت اجتناب مىنمودند از ايشان .\r\nو ليكن اخبارى كه از ايشان شنيده بودند در حالت ايمان و عدالت نقل مىكرده‌اند و به اين خبر عمل نموده‌اند و خلافى نكرده‌اند مگر در كافر كه بعضى گفته‌اند كه كل آب را مىبايد كشيد چون حضرت نجاست مردن را فرموده است و بس و نجاست كفر را نفرموده است و چون اخبار ديگر وارد شده است كه چاه به ملاقات نجاست نجس مىشود پس بايد كه در جائى كه نصى وارد نشده\r\n","description":"","footnote":"","page_name":" 261 ","page_number":273},
  {"content":"\r\nباشد كلّ را بكشند و جمعى گفته‌اند كه در ما لا نص فيه « 1 » چهل دلو مىكشند و بعضى سى دلو گفته‌اند بنا بر اين دو قول هفتاد دلو كافيست و ابن طاوس عليه الرحمه گفته است كه در ما لا نص فيه هيچ نمىكشيم چون شارع نفرموده است كه بكشيد و بنا بر قول او نيز هفتاد دلو كافيست و حق آنست كه اين مسأله از ما لا نص فيه نيست چون حضرت فرموده است كه از جهت انسان هفتاد دلو بكشند .\r\nو بدان كه در نجاست آب چاه به ملاقات نجاست هر گاه متغير شود به نجاست كه رنگ يا بو يا مزه اش به نجاست بگردد خلافى نيست كه نجس مىشود و اگر متغيّر نشود چهار قولست مشهور ميان قدما نجاست است و وجوب نزح و بعضى نجس نمىدانند و كشيدن آن را واجب مىدانند تعبدا - « 2 » و بعضى نجس نمىدانند و كشيدن آن را سنت مىدانند و اين قول اكثر متأخرين است و بعضى گفته‌اند كه اگر آب چاه كر باشد نجس نمىشود و الا نجس مىشود .\r\nو آن چه اظهر است نزد بنده طهارتست و احتياط در نزح است به نحوى كه مذكور خواهد شد و آن رواياتى كه مذكور خواهد شد ظاهر خواهد شد دليل طهارت و اگر چه صدوق عمل به خبر عمار نموده است كه اكثر هفتاد دلو است و ليكن كر را ذكر كرده است بنا بر آن كه كر زياده از هفتاد دلو نيست چون نقل كرده‌اند كه مىبايد دلوى دو صاع آب بگيرد و مشهور ميان علما آنست كه دلو معتاد آن چاه اعتبار دارد و اگر آن چاه دلو معتادى نداشته باشد دلوى كه اكثر مردم آن بلد به آن كشند معتبر است و ظاهر نمىشود كه صدوق چاه را به ملاقات نجاست\r\n\r\n","description":"","footnote":"\r\n« 1 » يعنى چيزهائى كه از شارع بخصوص آن مقدارى وارد نشده باشد كه بكشند . منه قدس سره .\r\n« 2 » يعنى چون شارع فرموده است به جاى مىآوريم و حكمتش بر ما ظاهر نيست . منه قدس سره .\r\n","page_name":" 262 ","page_number":274},
  {"content":"\r\nنجس مىداند يا نه و بر تقدير عدم نجاست آيا نزح را واجب مىداند يا نه .\r\nو ظاهر عبارتى كه در اول كتاب گفت كه ماء البئر طهور اينست كه پاك داند اگر چه محتملست كه مرادش اين باشد كه چون بكشند ازاله نجاست به آن مىتوان كردن چنان كه سياق كلام بر آن دلالت مىكند و به اين معنى اشاره نموده است در امالى و گفته است كه آب چاه طهور است ما دام كه چيزى از نجاسات در چاه نيفتد كه باعث نجاست چاه شود و ظاهرا توقف داشته باشد از جهت تعارض روايات چنان كه در روايت صحيح از محمد بن اسماعيل بن بزيع وارد شده است كه حضرت امام رضا صلوات الله عليه فرمودند كه آب چاه واسع و فراخست هيچ چيز آن را نجس نمىكنيد تا متغير نشود به نجاست و همين حديث را نيز بعنوان مكاتبه روايت كرده است .\r\nو در روايت صحيحى ديگر از آن حضرت صلوات الله عليه نقل كرده است كه حضرت فرمود كه آب چاه واسع است يعنى ماده دارد يا فراخ است حكم آن از حيثيت عدم نجاست و هيچ چيز آن را فاسد نمىكند مگر آن كه بوى آن يا مزه آن متغير شود كه در آن صورت آن مقدار آب مىكشند تا بوى آن زايل شود و مزه اش خوب شود زيرا كه ماده دارد كه از زمين بيرون مىآيد و همين علت در آب چشمه جاريست بلكه اولى هر گاه پيش آن باز باشد و روان باشد .\r\nديگر در حديث صحيح از حضرت امام جعفر صادق صلوات الله عليه منقولست كه جامه را نمىشويند و اعاده نماز نمىكنند از جهت هر چيزى كه در چاه افتاده باشد مگر آن كه بوى آن به نجاست متغير شود پس اگر متغير شده باشد جامه را مىشويند و اعاده نماز مىكنند و آب چاه را مىكشند و در اين باب اخبار بسيار خواهد آمد .\r\nو جمعى كه قايل به نجاست چاه شده‌اند به ملاقات نجاست عمده ادله ايشان آنست كه شارع طريق تطهير چاه را به نزح مقرر فرموده است و در بعضى اخبار\r\n","description":"","footnote":"","page_name":" 263 ","page_number":275},
  {"content":"\r\nبلفظ تطهير واقع شده است اگر نجس نمىشد نزح مقرر نمىساخت و جوابش آنست كه ممكنست كه مراد از تطهير تنظيف و پاكيزگى باشد تا جمع ميان اخبار شده باشد با آن كه اختلاف عظيمى كه در نزح وارد شده است قرينه استحباب است كه حضرات ائمه معصومين نظر به حال سايلان مىكرده‌اند هر يك كه استكراه ايشان بيشتر بوده است بيشتر مىفرموده‌اند و هر كه كمتر بوده است كمتر .\r\nو جمعى كه قايل به تفصيل شده‌اند دو حديث موافق ايشان است هر دو بد نيست كه يكى موثق عمار است و يكى قوى كالصحيح حسن بن صالح است و اين دو خبر را نيز حمل بر استحباب مىتوان كرد كه اگر كر باشد استحباب اجتناب كمتر است و اگر كمتر از كر باشد بيشتر و قولى كه نجس نمىشود و نزح واجبست تعبدا نيز جمعى است ميان اخبار طهارت و اوامر به نزح و احوط آنست كه مقدّرات را بكشند و تا نكشند استعمال آن نكنند و اگر عمل به طهارت كنند و نكشند ظاهرا معاقب نبوده باشند و الله تعالى يعلم .\r\n\r\n( فان وقع فيها فأرة و لم تتفسّخ ينزخ منها دلو واحد و ان انفسخت فسبع دلاء ) پس اگر موشى در چاهى افتد و بميرد و از هم نپاشد يك دلو مىكشند و اگر از هم به پاشد هفت دلو مىكشند .\r\nبدان كه چون صدوق عمل بحديث عمار نموده است فأره را از بابت صعوه يك دلو قايل شده است . و اما اخبار صحيحه بسيار بر سه دلو واقع شده است و هفت دلو ، و در حديثى ضعيف واقع شده است كه اگر از هم به پاشد هفت دلو بكشند . اكثر علماء به اين عنوان قايل شده‌اند كه اگر از هم نپاشد سه دلو ، و اگر از هم به پاشد هفت دلو و احاديث صحيحه در خصوص فأره واقع شده است كه سبب نجاست چاه نمىشود .\r\nو در بعضى اخبار معتبره وارد شده است كه چهل دلو بكشند و در بعضى اخبار تمام آب را بكشند و آنها محمولست بر آن كه موشى بسيار در چاه افتاده\r\n","description":"","footnote":"","page_name":" 264 ","page_number":276},
  {"content":"\r\nباشد چنان كه مدار بر اينست در چاههاى راه مكه معظمه و آب متغير شده باشد چهل دلو مىكشند اگر تغييرش زائل شود فبها و إلَّا آن قدر مىكشند كه تغييرش زايل شود و بهتر آنست كه تمام آب را بكشند أما آن چه مظنون بنده است آنست كه در مطلق فاره اگر آب متغير شده باشد آن مقدار مىكشند كه تغيير آن زائل شود و سنت است كه تمام آب را بكشند و با عدم تغير كشيدن واجب نيست و سنت است كه سه دلو بكشند و بهتر هفت دلو است و بهتر چهل دلو و الله تعالى يعلم .\r\n\r\n( فان وقع فيها حمار ينزح منها كرّ من ماء ) و اگر الاغى در چاه افتد و بميرد يك كر آب مىبايد كشيد و بر اين مضمون حديث معتبر كالصحيح وارد شده است و اكثر علما به اين عمل كرده‌اند ، و در احاديث صحيحه وارد شده است از براى دابه كه غالبا در روايات بر اسب و استر و الاغ استعمال مىكنند و بعضى اوقات با اينها منظم است گاو و گوسفند و شتر كه چند دلوى آب بكشند .\r\nو مظنون آنست كه سه دلو كافيست نهايتش ده دلو و كر اولى است و كل بهتر است چون در حديث صحيحى وارد شده است از حضرت امام جعفر صادق صلوات الله عليه كه اگر در چاه بميرد جانورى كوچك يا جنبى در آب رود هفت دلو بكشند و اگر گاو نر يا چيزى كه در جثه مثل او باشد بميرد يا شراب در چاه ريخته شود كل آن را بكشند پس در الاغ اگر كل را بكشند بهتر است .\r\n\r\n( وان وقع فيها كلب نزح منها ثلاثون دلوا إلى اربعين دلوا ) و اگر سگى در چاه افتد و بميرد سى دلو مىكشند تا چهل دلو يعنى اقل آن سى است و اكثرش چهل و در ميانه هر چه بيشتر باشد بهتر است ، و به اين نحو خبرى نديده‌ام و قولى نشنيده‌ام .\r\nو در موثقه سماعه سى دلو است يا چهل دلو و در حديث ديگر بيست يا سى يا چهل است .\r\n","description":"","footnote":"","page_name":" 265 ","page_number":277},
  {"content":"\r\nو در احاديث صحيحه وارد شده است چند دلوى كه اقلش سه است و در اخبار صحيحه پنج دلو و هفت دلو واقع شده است و اظهر آنست كه پنج كافيست و بهتر از آن هفت است و اولى از آن بيست يا سى يا چهل است و در بعضى روايات كل واقع شده است و محمول است بر آن كه اگر متغير شده باشد سنت است كل و واجب آن مقدار است كه تغيير آن بر طرف شود .\r\nچنان كه در اخبار صحيحه وارد شده است كه اگر آب چاه متغير نشده باشد باكى نيست و چيزى نمىبايد كشيد و اگر متغير شده باشد آن قدر بكشند كه تغيير او زايل شود و مظنون همين است و بواقى مستحب است ، و اگر سگ زنده بيرون آيد از چاه مشهور آنست كه هفت دلو مىكشند و بر اين مضمون حديث صحيحى وارد شده است و ظاهرا سه و پنج نيز كافى باشد استحبابا و الله تعالى يعلم .\r\n\r\n( وان وقع فيها سنّور نزح منها سبع دلاء ) و اگر گربه در چاه افتد از آن چاه هفت دلو مىكشند اگر بميرد . و بر اين مضمون اخبار صحيحه وارد شده است با سگ و ليكن چون صدوق بنا را بر حديث عمار گذاشته است سى تا چهل را به سگ داده است و هفت را به گربه چون جثه او كوچكتر است و ظاهر آنست كه در گربه سه دلو كافى باشد و پنج بهتر و هفت بهتر و بيست بهتر چون حديث صحيح در مطلق ميته وارد شده است كه بيست دلو بكشند و ديگر سى يا چهل بهتر اگر متغير نشده باشد و الا آن قدر كه تغيير زايل شود و كل بهتر است .\r\n\r\n( وان وقع فيها دحاجة او حمامة نزح منها سبع دلاء ) و اگر در چاه بميرد مرغ خانگى يا خروس با كبوتر هفت دلو آب مىكشند و در روايات صحيحه در اين ، و در مطلق طير كه از كبوتر باشد تا شتر مرغ وارد شده است هفت دلو و پنج دلو و چند دلو و هيچ دلو پس كشيدنها مستحب است و هفت\r\n","description":"","footnote":"","page_name":" 266 ","page_number":278},
  {"content":"\r\nدلو بهتر است و اگر مطلق پرنده را حتى گنجشك هفت دلو بكشند بهتر است چون در لغت اطلاق مىكنند طاير را بر هر پرنده و طير جمع آنست اگر چه گاهى اطلاق مىكنند آن را بر واحد .\r\n\r\n( وان وقع فيها ثور او بعير او صبّ فيها خمر نزح الماء كلَّه ) و اگر بميرد در چاه شترى يا گاو نرى يا ريخته شود در آن شرابى كل آب را مىكشند ، و بعير شامل شتر كوچك و بزرگ و نر و ماده هست و در آن اخبار صحيحه وارد شده است كه جميع را بكشند و خبرى كالصحيح هست كه شتر نر را يك كر بكشند و احاديث چند دلو از براى مطلق دابه هست .\r\nو احاديث صحيحه وارد شده است كه هيچ چيز نمىبايد كشيد از جهت هيچ چيز تا متغير نشود پس اخبار كل را حمل بر تغيير آب مىتوان كرد و حمل بر استحباب و الا واجب در صورت تغير آن قدريست كه تغير زايل شود و همچنين ثور و خمر را و احوط در خمر آنست كه تمام را بكشند اگر چه يك قطره باشد و بعضى در چند قطره بيست دلو گفته‌اند و سى نيز در روايت واقع شده است .\r\nو اكثر علما گفته‌اند كه حكم خمر دارد نبيذ كه شراب خرما و شراب عسل و شراب شكر و امثال اينهاست از چيزهاى كه مست كننده است و از حلويات مىگيرند و همچنين فقاع و آن بوزه است كه از حبوبات مىگيرند مثل جو و ذرت و برنج و بعضى ملحق به اينها ساخته‌اند عصير عنبى را كه شيره انگور است هر گاه بجوشد و غليان كند دو ثلثش به جوشيدن نرفته باشد ، و مستند ايشان آنست كه احاديث متواتره وارد شده است كه اينها نيز حكم شراب دارند ليكن چون ظاهرش اينست كه حكم شراب دارد در حرمت مشكل است داخل كردن آنها در اين حكم اگر چه احوط است .\r\n\r\n( وان قطر فيها قطرات من دم استقى منها دلاء ) و اگر چند قطره\r\n","description":"","footnote":"","page_name":" 267 ","page_number":279},
  {"content":"\r\nخون در چاه ريزد چند دلو آب بكشند در حديث صحيح على بن جعفر وارد است كه از برادرش حضرت امام موسى كاظم صلوات الله عليه سؤال مىكند از شخصى كه مرغ خانگى يا كبوترى را بكشد و در چاه افتد آيا جايز است كه از آب آن چاه وضو بسازند حضرت فرمودند كه چند دلوى بكشد و بعد از آن وضو بسازد .\r\nو در صحيحه محمد بن اسماعيل منقولست كه به شخصى كتابتى نوشتم كه به حضرت امام رضا صلوات الله عليه عرض نمايد كه هر گاه چاهى در خانه باشد از جهت وضو ساختن پس چند قطره بول يا خون در آن چاه ريزد يا مانند پشكلى از فضله آدمى در چاه افتد چه چيز آن چاه را پاك مىكند تا حلال باشد وضو ساختن از براى نماز از آب آن چاه پس حضرت به خط مبارك خود در كتابت من نوشتند كه چند دلوى آب مىكشند ، و فرمودند كه آب چاه واسع است چيزى او را نجس نمىكند تا متغير نشود و ظاهر اين دو خبر آنست كه سه دلو كافى باشد استحبابا و اكثر علما ده دلو گفته‌اند و اين احوط است و حديث سى دلو خواهد آمد و آن بهتر است و الله تعالى يعلم .\r\n\r\n( وان بال فيها رجل استقى منها اربعون دلوا ) و اگر مردى كه بالغ باشد در چاه بول كند چهل دلو آب مىكشد و اين روايت موثقه على بن ابى حمزه است و علما عمل به اين كرده‌اند .\r\nو در صحيحه فضلا وارد شده است كه تمام آب را بكشند و آن بهتر است اگر چه ظاهرش آنست كه مستحب باشد يا چاه به آن متغير شده باشد و اظهر آنست كه چهل دلو نيز مستحب است و از پيش گذشت كه از براى قطرات بول چند دلو كافيست .\r\n\r\n( وان بال فيها صبىّ قد اكل الطَّعام استقى منها ثلث دلاء و ان كان رضيعا استقى منها دلو واحد ) و اگر كودكى كه غذاى او بر شيرش غالب\r\n","description":"","footnote":"","page_name":" 268 ","page_number":280},
  {"content":"\r\nباشد بول كند در چاه سه دلو آب مىكشند و اگر شيرخواره باشد كه شيرش بر غذا غالب باشد يك دلو مىكشند و در روايت كالصحيح وارد شده است كه براى بول صبى هفت دلو مىكشند و اكثر اصحاب به آن عمل كرده‌اند .\r\nو در روايت موثق وارد شده است كه از براى فطيم يك دلو مىكشند و فطيم آنست كه او را از شير باز كرده باشند و علما حمل كرده‌اند بر طفلى كه قريب به آن باشد كه از شير باز كنند مجازا و در صحيحة الفضلا تمام آبست ، و محمول بر استحباب است .\r\n\r\n( فان وقع فى البئر زنبيل [ و خ زبّيل در هر دو جا 
  ] من عذرة رطبة او يابسة او زنبيل من سرقين فلا بأس بالوضوء منها و لا ينزح منها شىء ) اين مضمون حديث صحيح على بن جعفر است پس اگر در چاه افتد زنبيلى از فضله آدمى كه تر باشد يا خشك باشد يا زنبيلى از سرگين در چاه افتد پس باكى نيست كه وضو بسازند و از آب چاه چيزى نكشند و اين تتمه نيست در حديث و ليكن ظاهر حديث است .\r\nو نزديك به اين معنى روايت كرده است عمار ساباطى كه از حضرت امام جعفر صادق صلوات الله عليه سؤال كردند از چاهى كه در آن بيفتد زنبيلى عذره خشك يا تر حضرت فرمودند كه باكى نيست هر گاه آب چاه بسيار باشد و ظاهرا تقييد به آب بسيار از آن جهت كه اگر آبش كم باشد به نجاست متغير مىشود و اين دو حديث نيز دلالت مىكند بر طهارت آب چاه يعنى به ملاقات نجاست نجس نمىشود و ليكن چون بحسب ظاهر منافات دارد با حديث آينده صدوق تأويل كرده است به آن كه هذا اذا كانت فى زنبيل و لم ينزل منه شىء فى البئر يعنى آن كه گفتيم باكى نيست موافق حديث در صورتيست كه از آن چه در زنبيل است از عذره داخل آب چاه نشود و اگر آن تتمه را داخل نمىكرد جمع مىتوانست كردن كه باكى نيست پاك مىشود به نزح چهل يا پنجاه دلو و اين\r\n","description":"","footnote":"","page_name":" 269 ","page_number":281},
  {"content":"\r\nتاويلات وقتى در كار است كه حديثى ديگر نباشد و پيش گذشت احاديث بسيار كه دلالت بر طهارت آب چاه مىكرد و اين دو حديث نيز مثل آنهاست و ممكن است كه صدوق چاه را با اين نجاسات نجس داند و به سبب مردن حيوان نجس نداند مگر وقتى كه از هم به پاشد و نجاسات اندرونى بيرون آيد چنان كه در پيش اشاره به آن شد .\r\n\r\n( ومتى وقعت فى البئر عذرة استقى منها عشر دلاء فان ذابت فيها استقى منها اربعون دلوا إلى خمسين دلوا ) و هر گاه در چاه افتد عذره آدمى ده دلو دلو آب بكشند پس اگر از هم به پاشد در چاه چهل دلو بكشند تا پنجاه دلو بكشند به نحوى كه در سگ گذشت و روايت قوى است و در آن واقع است چهل يا پنجاه و نه تا پنجاه و اگر چه در روايت ضعفى است علما به آن عمل كرده‌اند و قايل به پنجاه شده‌اند كه بيشتر بهتر و پيش گذشت در صحيحه ابن بزيع كه چند دلوى مىكشند و يا چيزى نمىكشند و در صحيحه على ابن جعفر نيز گذشت الحال پس اظهر استحباب نزح است و چند دلو كه اقلش سه است كافيست و به اين روايت عمل نمودن بهتر است و الله تعالى يعلم .\r\n\r\n( والبئر اذا كان إلى جانبها كنيف فان كانت الارض صلبة فينبغى ان يكون بينهما خمسة اذرع و ان كانت رخوة فسبعة اذرع ) و چاه هر گاه در جانب آن آن خانه باشد كه چاله اش به آب رسيده باشد پس اگر زمين سخت باشد سزاوار آنست يعنى سنت است كه در ميانه چاه و چاله پنج زرع باشد به گز دست و اگر زمين سست باشد پس سنت هفت كز است و همين مضمون را كلينى در روايت قوى نقل كرده است و به جاى صلبه كوه گفته است . به جاى رخوه سهل گفته كه دامن كوه باشد و صدوق چنين فهميده است كه حضرت صلوات الله عليه بر سبيل مثال گفته است و علما متابعت او كرده‌اند و ممكنست كه روايتى ديگر به صدوق رسيده باشد به همين عبارت كه نقل كرده باشد آن را .\r\n","description":"","footnote":"","page_name":" 270 ","page_number":282},
  {"content":"\r\nو در روايات معتبره كه يكى از آنها حسن كالصحيح است وارد شده است كه حضرات ائمه معصومين صلوات الله عليهم جهت را اعتبار فرموده‌اند و در روايتى واقع شده است كه ظاهر آن بلندى و پستى قرار است به اين معنى كه مقر آب مختلف مىباشد هر گاه چاه را كنده باشند سه كز و به آب رسيده باشد ممكنست كه چاله را سه كز و نيم كنده به آب رسيده باشد بنا بر اين چاه بالاست و از آب چاه به چاله مىآيد نه بر عكس و اين را تجربه كرديم .\r\nو فوقيت جهت چنان كه از روايت معتبره ظاهر مىشود آنست كه مجراى همه چشمها از جانب شمالست و آن از قطب شماليست تا مغرب اعتدال پس اگر چاه در آن طرف باشد و چاله در طرف جنوب باشد و آن مقابل شمالست از قطب جنوبى تا مشرق اعتدال بلند است چون آبها از آن جانب مىآيد پس اول به چاه مىرسد و ديگر به چاله و بر عكس چاله فوقست .\r\nو اگر چاه در طرف صبا باشد و آن از قطب شمالى است تا مشرق اعتدال چاله در طرف دبور باشد مقابل آن از مغرب اعتدال تا قطب جنوبى و بر عكس مساويند پس احتمالات هيجده مىشود زيرا كه زمين يا سست است يا سخت و بر هر احتمالى يا مقر چاه بلند است يا چاله يا مساويند و دو در سه شش صورت مىشود و اين شش را در سه صورت جهت زديم كه فوقيت چاهست يا فوقيت چاله يا تساوى هيجده صورت مىشود و چون اگر يكى از اين سه باشد پنج كز كافيست پس نه صورت پنج ذرعست كه زمين صلب است و سه صورت فوقيت قرار چاه نيز پنج ذرع است و در سه صورت تساوى مقر و تحتيت آن دو صورتش فوقيت جهت است پس چهارده صورت پنج ذرع كافيست و چهار صورت هفت ذرع است به اندك تاملى ظاهر مىشود كه تقسيم به بيست و چهار صورت بىوجهست چون تساوى جهت را دو صورت كرده‌اند يكى آن كه چاه در مغرب باشد و چاله در مشرق و بر عكس و هر گاه هر دو\r\n","description":"","footnote":"","page_name":" 271 ","page_number":283},
  {"content":"\r\nيك حكم داشته باشد و داخل تساوى باشد پس دو صورت كردن بىفايده خواهد بود و اين تحديد مشهور است و در بعضى از روايات در طرف قلت سه و چهار واقع شده است و در طرف كثرت دوازده واقع شده است در جهت و يا تساوى جهت هفت ذرع واقع شده است و در بعضى از نسخ نه ذرع پس اگر در چهارده صورت پنج ذرع باشد و در باقى دوازده بهتر است و اگر در طرف قلت هفت ذرع باشد بهتر و الله تعالى يعلم .\r\n( وقال الرّضا صلوات الله عليه ليس يكره من قرب و لا بعد بئر يغتسل منها و يتوضّأ ما لم يتغيّر الماء ) و حضرت صلوات الله عليه فرمودند كه نجس نمىگرداند قرب و بعد بالوعه چاهى را كه از آن چاه غسل كنند و وضو سازند ما دام كه آب چاه متغير نشود .\r\nو اين حديث را كلينى بسند حسن از محمد بن القسم ثقه كه كتاب او نزد صدوق بوده است و طريق صدوق به او حسن كالصحيح است روايت كرده است از ابو الحسن الرضا صلوات الله عليه كه پرسيدند از آن حضرت از چاهى كه ميان آن و چاله پنج كز باشد يا بيشتر حضرت فرمودند كه ضرر ندارد قرب و بعد چاله به چاه وضو مىتوان ساخت و غسل مىتوان كرد ما دام كه آب چاه متغير نشود .\r\nو چون صدوق خواسته است كه اختصار كند باعث اختلال معنى شده است اما مآل هر دو معنى يكيست و ظاهرش آنست كه چاه به ملاقات نجاست نجس نمىشود تا متغير نشود و ممكنست كه مراد اين باشد كه تا متغير نشود علم به وصول نجاست حاصل نمىشود غالبا و اول اظهر است .\r\n( و روى عن ابى بصير انّه قال نزلنا فى دار فيها بئر إلى جنبها بالوعة ليس بينهما الا نحو من ذراعين فامتنعوا من الوضوء منها فشقّ ذلك عليهم فدخلنا على ابى عبد الله فاخبرناه فقال توضّأوا منها فانّ لتلك البالوعة مجارى تصبّ فى واد ينصبّ فى البحر ) طريق صدوق\r\n","description":"","footnote":"","page_name":" 272 ","page_number":284},
  {"content":"\r\nبه ابو بصير موثق است و او ذكر كرده است كه جمعى در خانه فرود آمديم كه در آن خانه چاهى بود كه در جنب آن چاله بود كه فاصله ميان چاه و چاله تقريبا دو ذرعى بود پس يارانى كه با من بودند وضو نساختند از آب آن چاه و كار بر ايشان مشكل شد كه مىبايست آب را از بيرون بياورند پس همه به خدمت حضرت امام جعفر صادق صلوات الله عليه رفتيم و واقعه را عرض نموديم پس حضرت فرمودند كه از آن چاه وضو بسازيد كه آن چاله را راهى هست بجويى كه آن جو به دريا مىريزد .\r\nبدان كه محتملست كه در مدينه مشرفه بيت الخلاها را بهم راه داده باشند در زير زمين چنان كه چاههاى نجف اشرف همه بهم راه دارند و همه سر به دريا گذارند چون دريا نزديك است و ممكنست كه مراد اين باشد كه چون آب زير زمين بهم راه دارند و به دريا نيز اتصال دارند كنايه از ماده باشد كه چون هر دو ماده دارند دير متغير مىشود و تا متغير نشود نجس نمىشود .\r\n\r\n( ومتى وقع فى البئر شىء فغيّر ريح الماء وجب ان ينزح الماء كلَّه فان كان كبيرا و صعب نزحه فالواجب ان يتكارى عليه اربعة رجال يسقون منها على التراوح من الغدوة إلى الليل ) و هر گاه چيزى در چاه افتد و بوى آب را متغير سازد واجبست كه جميع آب را بكشند پس اگر آب بسيار باشد و مشكل باشد كشيدن آب آن چاه واجبست كه كرايه كنند چهار كس را كه آب بكشند به عنوانى كه يكديگر را راحت دهند از صبح تا شام .\r\nو اين معنى در حديث كالصحيح واقع شده است و صدوق از آن خبر برداشته است چون در آن خبر مىپرسد از حضرت صلوات الله عليه از سگ و موش و خوك حضرت مىفرمايد كه كل آب را بكشند پس اگر آب غلبه كند تراوح كنند پس آن كه واقع شده است در اينها كه كل را بكشند حمل مىبايد كرد بر صورت تغيّر آب تا جمع شود در ميان اخبار چنان كه شيخ نيز چنين كرده\r\n","description":"","footnote":"","page_name":" 273 ","page_number":285},
  {"content":"\r\nاست و ليكن چون تمام كشيدن را سنت مىدانيم همچنين تراوح را سنت مىدانيم .\r\nو آن چه ظاهر مىشود از دو خبر صحيح و دو خبر حسن كالصحيح و دو خبر قوى كالصحيح و يك خبر موثق كالصحيح و دو خبر قوى كالصحيح آنست كه هر گاه متغير شود چاه آن قدر بكشند كه بوى بد او زايل شود و ظاهر همه اين اخبار آنست كه چاه به ملاقات نجاست نجس نمىشود زيرا كه تا تغير هست نجاست هست و چون تغير زايل شد چنانست كه سگ را از چاه بيرون برند پس اگر نجس مىشد مىبايست كه بعد از تغير چهل دلو بكشند لهذا بعضى كه قايلند به نجاست استيفاى مقدر به اين معنى را قايلند و جمعى ديگر به اين معنى قايلند كه تمام كنند اين مقدار را به آن كه اگر در سگ سى دلو بكشند و تغير زايل شود ده دلو ديگر مىكشند چنان كه محقق در معتبر قائل شده است به اين معنى .\r\nو اما كيفيت تراوح پس جمعى گفته‌اند كه دو كس بكشند به اين عنوان كه يكى در چاه رود و دلو را به زودى پر كند و ديگرى از بالا بكشد و اينها كه مانده شوند استراحت كنند و دو كس ديگر بكشند به همان عنوان و اقلا مىبايد كه چهار كس باشد كه اگر بيشتر ضرر ندارد و بعضى گفته‌اند كه هر دو بر لب چاه ايستاده بكشند و سه كس كافيست بواسطه راحت دادن بانكه يكى مدد يكى بدهد و يكى استراحت كند و همچنين تا شام و اگر شش كس باشند احوط است كه يكى اندرون چاه باشد و دو كس بالا و اين سه كس ديگر كه مانده شوند سه كس ديگر تا عمل بهر دو قول كرده باشند .\r\nو مشهور آنست كه همه به نماز جمعه مىتوانند رفت و همچنين به نماز جماعت و با هم چيزى مىتوانند خورد و بهتر آنست كه در وقت استراحت چيزى بخورند و باز مشهور آنست كه روز صوم اعتبار دارد بانكه اول صبح بلكه اندكى پيشتر از باب مقدمه مشغول نزح شوند و تا شام بلكه اندكى بعد از شام داخل كنند .\r\n","description":"","footnote":"","page_name":" 274 ","page_number":286},
  {"content":"\r\nو بعضى گفته‌اند كه اين دقتها در كار نيست روز فعله كافيست و فروع بسيار در اين مسأله ذكر كرده‌اند و احتياط ظاهر است و گمان بنده آنست كه زوال تغير كافى است و اينها بر سبيل استحباب است و الله تعالى يعلم ديگر مشهور آنست كه هر جا كه تمام آب را بايد كشيد و متعذر باشد تراوح مىبايد كرد و وجهش پر ظاهر نيست چنان كه گذشت كه همه جا نزح بر سبيل استحباب است .\r\n\r\n( وامّا ماء الحمّات فان النّبي صلى الله عليه و آله انّما نهى ان يستشفى بها و لم ينه عن التّوضّؤ بها و هى المياه الحارّة الَّتى تكون فى الجبال يشمّ منها رائحة الكبريت و قال صلى الله عليه و آله انّها من فيح جهنّم ) و اما آبهاى گرم پس به درستى كه حضرت رسول خدا صلى الله عليه و آله نهى فرمود كه طلب شفا از آن نكنند و نهى نفرمود كه از آن وضوء نسازند و آن آبهاى گرمى است كه در كوهها پيدا مىباشد و بوى گوگرد مىدهد و حضرت فرمودند كه اين آبها از نسيم و بوى جهنم است و غرض از نهى استشفا آنست كه بندگان الهى در هر حالى پناه به جانب اقدس او برند بلكه غرض الهى از بلاها همين است كه بندگان از خداوند خود دفع بلاها را طلب كنند و به سبب استجابت دعوات و تضرعات اعتقادات ايشان به خدا و رسول و ائمه زياد شود و سبب محبت و قرب الهى شود .\r\nو لهذا مخلص مانند ابراهيم به حضرت جبرئيل گفت امّا إليك فلا در وقتى كه مىخواستند او را در آتش اندازند همه فرشتگان خود را عرض نمودند در مدد و قبول نفرمود تا آن كه روح الامين رسيد و گفت هل لك من حاجة آيا ترا حاجتى هست حضرت فرمود كه اما به تو ندارم گفت از آن كه دارى بطلب حضرت گفت كه او عالم است به حال من چه احتياج است به سؤال من .\r\nو اين معنى مخصوص جمعى از مقربان است و جمعى ديگر حسب الامر تا ديگران متابعت كنند به زبان دعا مىكنند و در دل به او گذاشته‌اند و دعاى ايشان\r\n","description":"","footnote":"","page_name":" 275 ","page_number":287},
  {"content":"\r\nمشروط است به رضاى الهى كه اگر حق سبحانه و تعالى مصلحت داند مستجاب سازد و الا فلا و اين حديث را كلينى بطرق متعدده نقل كرده است .\r\n\r\n( وان قطر خمر او نبيذ فى عجين فقد فسد و لا بأس ببيعه من اليهود و النّصارى بعد ان يبيّن لهم و الفقّاع مثل ذلك ) و اگر قطره خمر يا نبيذ از شرابهاى ديگر در خميرى افتد آن خمير فاسد و ضايع مىشود از جهت حرمت و نجاست على المشهور و در اين صورت باكى نيست كه بيهودان و گبران عيسوى مذهب بفروشند به شرط آن كه بگويند به ايشان كه اين عيب دارد و فقاع كه بوزه است نيز همين حال دارد .\r\nو حديثى در اين باب وارد شده است از حضرت امام رضا صلوات الله عليه بسند قوى و احاديث بسيار وارد شده است در حرمت بيع خمر پس ممكنست كه جمع كنيم به آن كه در اينجا شراب نفروخته است چون شراب مستهلك شده است كه بلكه خمير نجس فروخته است و دور نيست كه اظهار اين عيب از اين جهت باشد كه شرعا ايشان نيز مكلفند به نخوردن و اگر بخورند گناهان ايشان زياده شود و احوط آنست كه نفروشد بلكه دفن كند يا بخورد حيوانات دهد چنان كه گذشت .\r\n\r\n( وسأل عمّار بن موسى السّاباطىّ ابا عبد الله صلوات الله عليه عن الرّجل وجد فى إنائه فأرة و قد توضّأ من ذلك الاناء مرارا او اغتسل منه او غسل ثيابه و قد كانت الفأرة متسلَّخة فقال ان كان رآها فى الاناء قبل ان يغتسل او يتوضّأ او يغسل ثيابه ثمّ فعل ذلك بعد ما رآها فى الاناء فعليه ان يغسل ثيابه و يغسل كلَّما اصابه ذلك الماء و يعيد الوضوء و الصّلاة و ان كان انّما رآها بعد ما فرغ من ذلك و فعله فلا يمسّ من الماء شيئا و ليس عليه شيء لأنّه لا يعلم متى سقطت فيه ثم قال لعلَّه ان يكون انّما سقطت فيه تلك السّاعة الَّتى رآها )\r\n","description":"","footnote":"","page_name":" 276 ","page_number":288},
  {"content":"\r\nطريق صدوق به عمار موثق است كالصحيح و او از حضرت صلوات الله عليه سؤال كرد از شخصى كه در ظرفش موشى بيابد و حال آن كه از آن ظرف مكرر وضو ساخته باشد يا غسل كرده باشد يا جامها را شسته باشد و مع هذا موش هم از هم پاشيده باشد كه ظاهرش اين باشد كه مدتى پيش از اين در آن ظرف مرده باشد .\r\nپس حضرت صادق صلوات الله عليه فرمودند كه اگر اين موش را در آن ظرف ديده باشد پيش از غسل يا وضو يا شستن جامه و بعد از ديدن موش اين كارها كرده باشد پس لازمست كه جامها را بشويد و هر چه را اين آب به آن رسيده است بشويد و وضو را اعاده كند كه باطل بوده است وضوى سابق و نماز را اعاده كند كه نمازش صحيح نبوده است و اگر اين موش را بعد از آن ديده باشد كه اين كارها كرده باشد ديگر ملاقات نكند بعد از اين آن آب را بر او چيزى نيست به سبب آن چه كرده است و اعاده وضو نمىكند زيرا كه علم ندارد كه اين موش كى در اين ظرف افتاده است ، شايد موشى از هم پاشيده در اين ساعت در آن ظرف افتاده باشد و پيشتر نيفتاده باشد .\r\nحاصل آن كه در نجاست علم يقينى مىبايد و علم عادى اعتبار ندارد چنان كه در اينجا علم عادى هست مع هذا اعتبار نفرمودند و مؤيد اين خبر اخبار بسيار هست كه بعضى از آنها خواهد آمد .\r\n\r\n( وسأل علىّ بن جعفر اخاه موسى بن جعفر صلوات الله عليهما عن الرّجل الجنب هل يجزئه من غسل الجنابة ان يقوم فى المطر حتّى يغسل رأسه و جسده و هو يقدر على ماء سوى ذلك فقال اذا غسله اغتساله بالماء أجزأه ذلك ) و بسند صحيح سؤال كرد على از برادرش حضرت امام موسى كاظم صلوات الله عليه از مردى كه جنب باشد آيا كافيست او را از جهت غسل جنابت كه در باران بايستد تا سر و بدنش را بشويد و حال\r\n","description":"","footnote":"","page_name":" 277 ","page_number":289},
  {"content":"\r\nآن كه آبى ديگر بهم رسد كه به آن غسل كند پس حضرت صلوات الله عليه فرمودند كه هر گاه به نحوى كه از آب غسل مىكند از باران غسل كند كافيست .\r\nو ظاهرش آنست كه نيّت غسل كند و اوّل قصد شستن سر بكند و ديگر بدن يا بعد از آن قصد جانب راست و بعد از قصد جانب چپ كند يا اگر باران عظيم باشد كه بىفاصله عرفى به همهء اعضاء بعنوان جريان برسد كافيست ، و بدل غسل ارتماسى خواهد بود .\r\nو باز بسند صحيح از برادرش سؤال مىكند كه هر گاه شخصى خواهد كه وضو بسازد و به آب باران اعضاى وضو را بشويد آيا مجزيست حضرت فرمودند كه اگر بنحو وضو بشويد صحيح است و مجزى است به آن كه نيت بكند و اول رو را به باران دارد تا شسته شود و ديگر دست راست ديگر دست چپ بعد از آن مسح سر به آب وضو كند كه آب باران داخل آن نشود كه آب جديد شود و همچنين مسح پاها .\r\nو از اين باب است آن چه علما ذكر كرده‌اند كه هر گاه شخصى در ميان حوضى يا نهرى باشد رو را بر آب زند بعد از نيت و ديگر دست راست و ديگر دست چپ را و بعد از آن مسح سر و پاها كند به عنوانى كه به آب جديد نباشد بلكه اگر زير آب باشد و نيت بكند و اول رو را از آب بيرون آورد و بعد از آن دست راست را بيرون آورد و ديگر دست چپ را به قصد شستن صحيح است به شرط آن كه مسح به آب جديد نباشد .\r\n\r\n( و روى اسحاق بن عمّار عن ابى عبد الله عليه السّلم انّ ابا جعفر عليه السّلم كان يقول لا بأس بسؤر الفأرة اذا شربت من الاناء ان يشرب منه و يتوضّأ منه ) و بسند كالصحيح روايت كرده است اسحاق از حضرت امام جعفر صادق صلوات الله عليه كه حضرت امام محمد باقر صلوات الله عليه و آله مىفرمودند كه باكى نيست به بازمانده موش هر گاه از ظرفى آب خورده باشد ، آن\r\n","description":"","footnote":"","page_name":" 278 ","page_number":290},
  {"content":"\r\nآب را مىتوان خورد و مىتوان وضو ساخت و پيشتر گذشت كه مكروه است سؤر فاره ، و لا بأس منافات با كراهت ندارد بلكه مؤيد كراهت است .\r\nو در حديث صحيح از حضرت امام جعفر صادق صلوات الله عليه وارد شده است كه از آن حضرت سؤال نمودند از موش و عقرب و امثال اينها اگر به آبى روند زنده در آيند آيا از آن آب مىتوان خورد و وضو مىتوان كرد حضرت فرمودند كه سه كف آب از آنجا بريزند و باقى را بخورند و وضو سازند و ظاهرا به سبب اين سه كف ريختن كراهت تخفيف يابد ، و ممكن است كه زايل شود بالكلية .\r\n\r\n( والوزغة اذا وقعت فى البئر نزح منها ثلث دلاء ) هر گاه چلپاسه در چاه افتد از آن سه دلو آب مىكشند و بر اين مضمون سه حديث وارد شده است و شيخ زين الدين عليه الرحمة ذكر كرده است كه حديث ندارد از روى غفلت .\r\n( واذا ذبح رجل طيرا مثل دجاجة او حمامة فوقع بدمه فى البئر نزح منها دلاء ) و اگر شخصى مرغى را بكشد مثل مرغ خانگى يا كبوتر و با آن خون به چاه افتد از آن چاه چند دلو بكشند و بر اين مضمون صحيحه على بن جعفر و موثقه عمار دلالت مىكند و قريب به اين گذشت .\r\n( وسئل علىّ بن جعفر صلوات الله عليهما عن رجل ذبح شاة فاضطربت فوقعت فى بئر ماء و أوداجها تشخب دما هل يتوضّأ من تلك البئر قال ينزح منها ما بين ثلثين دلوا إلى اربعين دلوا ثم يتوضّأ منها ) و سؤال كرد على پسر حضرت امام جعفر صادق صلوات الله عليه از برادرش از شخصى كه گوسفندى را بكشد و دست و پا بزند تا خود را به چاه اندازد و خون از رگهاى او روان باشد و خونها در چاه رود آيا از آن آب چاه وضو مىتوان ساختن حضرت فرمودند كه از سى دلو تا چهل دلو بكشند و بعد از آن وضو بسازند و سند صدوق به على بن جعفر صحيح است و ظاهرش آنست\r\n","description":"","footnote":"","page_name":" 279 ","page_number":291},
  {"content":"\r\nكه هر گاه گوسفندى در چاه رود آب چاه را متغير مىسازد و چون اين مقدار آب بكشند تغيير آن بر طرف مىشود و اگر متغير نشده باشد نزح مستحب خواهد بود .\r\nبدان كه در خون قليل و كثير خلافى عظيم هست در ميان علما و اكثر بر آنند كه از براى قليل ده دلو مىكشند و از جهت كثير پنجاه دلو و اخبارى كه در خون وارد شده است در قليل دلاء اندكست و در كثير حديث على بن جعفر و اقوال اكثر دليل ندارد و آن چه صدوق گفته است حق است و اگر از جهت خونهاى غير خون گوسفند پنجاه دلو بكشند با كثرت بهتر است .\r\nو اكثر علما گفته‌اند كه از جهت خون حيض و نفاس و خون استحاضه و خون نجس العين جميع آب را مىكشند و آن نيز دليلى ندارد و ظاهر آن خونها نيز مثل ساير خونها بوده باشد و اگر همه را بكشند احوط است و همچنين هر چه نصى در آن نباشد مثل منى و بول زن و بول صبيه و ملاقات كافر چاه را به آن كه برود در چاه و بيرون آيد و همچنين خوك اگر زنده بيرون آيد يا فضله سگ و گربه و ساير فضلات نجس غير فضله انسان بهتر آنست كه تمام آب را بكشند اگر چه اظهر آنست كه واجب نيست و الله تعالى يعلم .\r\n( وسأل يعقوب بن عثيم ابا عبد الله عليه السّلام فقال له بئر ماء فى مائها ريح يخرج منها قطع الجلود فقال ليس بشيء لأنّ الوزغ ربّما طرح جلده انّما يكفيك من ذلك دلو واحد ) از آن حضرت صلوات الله عليه سؤال نمود كه چاه آبى داريم و بو كرده است و پارهاى پوست بيرون مىآيد كه ظاهرش آنست كه حيوانى در چاه مرده باشد چه كنيم حضرت فرمود كه باكى نيست گاه باشد كه پوست چلپاسه باشد كه در زندگى مىاندازد مثل مار يك دلو كافيست كه بكشى .\r\nو اين حديث نيز دلالت مىكند كه احتمالات دور كافيست بواسطه عدم\r\n","description":"","footnote":"","page_name":" 280 ","page_number":292},
  {"content":"\r\nنجاست يا عدم نزح وجوبا يا استحبابا و چون كراهتى در خاطرش بود حضرت فرمودند كه يك دلو آب بكشد و سند صدوق به يعقوب صحيح است ، و كتابش معتمد است ، بنا بر اين كالصحيح است به آن كه در سند ابن ابى عمير هست و اجمعت العصابة بر او هست يعنى اجماع شيعه است كه هر گاه از يكى از بيست كس كه اسامى ايشان در مقدمه گذشت صحيح شود كه ايشان حديث را گفته‌اند ، آن حديث صحيح است و بنا بر اين صدوق حكم كرده است به صحت خبرهاى او و امثال او .\r\n( وسأل جابر بن يزيد الجعفىّ ابا جعفر عليه السّلام عن السّام ابرص يقع فى البئر فقال ليس بشيء حرّك الماء بالدّلو ) جابر از حضرت امام محمد باقر صلوات الله عليه سؤال كرد از چلپاسه كه در چاه افتد حضرت فرمودند كه قصور ندارد آب را حركت ده به دلو يعنى دلو را باب زن كه اگر زهرى به آب داده باشد متفرق شود و ضرر نرساند يا كنايه باشد از يك دلو آب كشيدن .\r\nو آن كه در اين دو حديث حركت آب و يك دلو واقع شده است از آن جهت است كه وزغه نمرده است و سه دلوى كه پيش گذشت در صورتيست كه در چاه مرده باشد و هفت دلوى كه مىآيد در صورتيست كه از هم پاشيده باشد پس منافاتى نيست در ميان اين اخبار .\r\nو جابر ثقهء عظيم الشأنست و كتاب او نزد صدوق بوده است و از كتاب او روايت كرده است و سندى كه ذكر كرده است در فهرست به جابر در آن ضعفى هست باصطلاح متأخرين و چون كتاب از مشاهير كتب بوده است سند را تيمنا ذكر كرده و جعفى قبيله است از قبايل عرب كه در يمن مىباشد .\r\nو در فهرست احوال همه اصحاب اصول مذكور خواهد شد و جابر از اصحاب اصول است و مراد از اصول چهار صد اصل است كه علما شيعه از ميان\r\n","description":"","footnote":"","page_name":" 281 ","page_number":293},
  {"content":"\r\nچندين هزار كتاب كه در زمان حضرات ائمه معصومين صلوات الله عليهم تصنيف كرده بودند آن چهار صد كتاب را اعتبار كردند و آنها را اصول ناميدند چنان كه در مقدمه گذشت و بواسطه تذكار ذكر كرده مىشود بعضى از اوقات .\r\nو يك صنف از اصناف وزغه را سام ابرص مىگويند و آن را عجم آفتاب پرست مىگويند چون غالب اوقات در صحرا رو به آفتاب دارد و سام ابرص يعنى صاحب زهر پيس ، هم زهر دارد و هم بدنش سياه و سفيد است گوييا پيسى دارد .\r\n( وسأله يعقوب بن عثيم عن سام ابرص وجدناه فى البئر قد تفسّخ فقال انّما عليك ان تنزح منها سبع دلاء فقال له فثيابنا قد صلَّينا فيها نغسلها و نعيد الصّلاة قال لا ) و يعقوب از حضرت امام محمد باقر صلوات الله عليه سؤال كرد چون آن حضرت از پيش گذشته بود و احتمال حضرت امام جعفر صادق صلوات الله عليه نيز دارد و چون پيشتر از آن حضرت احوال چاه پرسيده بود كه سام ابرصى را در چاه يافتم كه از هم پاشيده بود حضرت فرمود كه بيش از اين بر تو نيست كه هفت دلو آب بكشى پس عرض نمود كه جامهائى كه به آن آب شسته‌ايم مرتبه ديگر بشوييم و نماز را اعاده كنيم حضرت فرمودند كه نه و ظاهر از نزح از جهت زهر باشد نه از جهت نجاست .\r\n( والعظاية اذا وقعت فى اللبن حرّم اللَّبن و يقال انّ فيها السّمّ ) كه آن نيز از اصناف وزغه است و اكثر اوقات در معموره مىباشد مار مالى مىگويند اگر در شير افتد آن شير حرام مىشود و مىگويند كه زهر دارد و چون در شير مىافتد زهر خود را بشير مىدهد و تجربه كرده‌ايم كه تأثير زهرش در شير بيشتر از چيزهاى ديگر است و اين عبارت موثقه عمار است .\r\nو در تهذيب و قال است و اين اظهر است كه حضرت صادق ( ع ) فرموده باشد و متعارف نيست كه بفرمايند كه همچنين مىگويند مگر وقتى كه\r\n","description":"","footnote":"","page_name":" 282 ","page_number":294},
  {"content":"\r\nاعتقادى به آن سخن نداشته باشند و اگر اعتقادى نمىداشتند حكم به حرمت شير نمىگردند و ظاهرا اين غلط از نساخ باشد نه از صدوق و مؤيد حديث عمار است حديث صحيحى ديگر كه حضرت فرمودند كه چيزى كه وزغه در آنجا افتد از آن منتفع نمىتوان شد .\r\n\r\n( وان وقعت شاة و ما اشبهها فى بئر ينزح منها تسعة إلى عشر دلاء ) و اگر گوسفندى يا چيزى كه در جثه مثل گوسفند باشد در چاه بميرد نه دلو مىكشند تا ده دلو و اين روايت موثق اسحاق ابن عمار است از حضرت امام جعفر صادق صلوات الله عليه اما روايت تسع او عشر است و تغيير او به الى در سه جا واقع شد و ظاهرا از نساخ باشد و اگر در آن چه گذشت توجيهى مىتوانست كرد اما در اينجا توجيه نمىتوان كرد و ممكن است كه مراد صدوق در هر سه جا اشاره به اين باشد كه نهايت آن چه در اينجا در كار است دهست در اينجا و پنجاه است و چهل است در سابق و الله تعالى يعلم .\r\n\r\n( وقال الصّادق صلوات الله عليه كانت فى المدينة بئر فى وسط مزبلة فكانت الرّيح تهبّ فتلقى فيها القذر و كان النّبيّ صلَّى الله عليه و آله يتوضّأ منها ) فرمودند كه در مدينه چاهى بود در ميان مزبله و آن محل انداختن سرگين حيوانات است پس بسيار بود كه باد مىآمد و از اين كثافتها در چاه مىريخت و حضرت ( ص ) از آنجا وضو مىساختند و اين حديث دلالت ظاهرى دارد بر طهارت چاه و صريح نيست زيرا كه سرگين مطلقا نجس نيست مگر سرگين حيوانى كه گوشت او را نخورند و شايد كه چنين سرگينى در آنجا نبوده باشد بلكه ظاهر آنست كه سرگين را در ماكول اللحم اطلاق مىكنند مع هذا منقول است كه حضرت فرمود آنجا را پر كردند .\r\n( وسأل محمّد بن مسلم ابا جعفر صلوات الله عليه عن البئر يقع فيها الميتة فقال ان كان لها ريح نزح منها عشرون دلوا ) محمد بن مسلم\r\n","description":"","footnote":"","page_name":" 283 ","page_number":295},
  {"content":"\r\nبسند معتبر از حضرت امام محمد باقر صلوات الله عليه سؤال كرد از چاهى كه در آن چاه مردارى بيفتد پس حضرت فرمودند كه اگر آن ميته بد بو شده است بيست دلو آب بكشند و اين حديث بسند صحيح وارد شده است و اكثر اوقات حديث محمد ابن مسلم كه در اين كتاب است در كلينى يا تهذيب هست بسند صحيح و سند اين كتاب قوى است و ظاهرا صحيح باشد زيرا كه سند به علاء بن رزين رسيده است و صدوق طرق صحيحه به علا دارد و با آن كه كتاب محمد بن مسلم كه از اركان اربعه است در شهرت مانند آفتاب بوده است مع هذا صدوق حكم به صحت آن كرده است و ليكن علما به اين حديث عمل نكرده‌اند چون مجملست و احاديث مفصله بر خلاف اين هست و ظاهرا عمل توان كرد در ميته كه بخصوص آن از حضرت منقول نباشد و الله تعالى يعلم .\r\n\r\n( وسأل كردويه الهمداني ابا الحسن موسى بن جعفر صلوات الله عليهما عن بئر يدخلها ماء الطَّريق فيها البول و العذرة و ابوال الدّوابّ و ارواثها و خرؤ الكلاب فقال ينزح منها ثلاثون دلوا و ان كانت مبخرة ) بضم ميم و كسر خا يا بفتح ميم و خا ، و كردويه از حضرت ( ص ) سؤال نمود كه چاهى كه داخل مىشود در آن چاه آب راه و در آن آب هست بول و عذره آدمى و بولهاى حيوانات و سرگين حيوانات و فضله سگها پس حضرت فرمودند كه از آن چاه سى دلو بكشند و اگر چه چاه بد بو شده باشد .\r\nو شيخ طوسى بسند صحيح همين حديث را روايت كرده است از كردويه و به جاى ماء الطريق ، فيها ماء المطر ذكر كرده است و دور نيست كه تغيير از نساخ شده باشد يا كردويه مكرر گفته باشد يا مكرر عرض نموده باشد و على اى حال مراد از آب راه نيز آب باران است و سند ابن بابويه به كردويه كالصحيح است و حال او ظاهر نيست و ليكن چون صحيح است از ابن ابى عمير علما به آن عمل كرده‌اند .\r\n","description":"","footnote":"","page_name":" 284 ","page_number":296},
  {"content":"\r\nو شبهه كرده‌اند كه هر گاه بواسطه بول چهل دلو بايد كشيد و بواسطه عذره چهل يا پنجاه و بواسطه فضله سگ تمام آب را چگونه همه كه جمع شوند سى دلو بايد كشيد و جواب گفته‌اند كه چون آب باران با اينها جمع شده است شايد حكم نجاست اينها را تخفيف داده شده باشد با آن كه آب چاه مبناى آن بر اختلاف متفقات و اتفاق مختلفات است چنان كه گذشت و ظاهرش آنست كه اين اختلافات دليل طهارت است .\r\nو چون جمعى قايل به نجاست شده‌اند بر ايشان اين اشكالات و غير اين وارد شده است از آن جمله هر گاه يك كر از آب چاه بكشند به اجماع علما به ملاقات نجاست نجس نمىشود و اگر همين كر در اندرون چاه باشد با صد كر ديگر و ماده داشته باشد كه صد هزار كر بوده باشد كه هر چند كشند بيرون آيد اگر گربه بول كند در آن همه نجس شود و همه را بايد كشيد و جواب گفته‌اند كه احكام شرعى به عقل درست نمىشود و نمىبينى كه اگر شخصى هزار فسق بكند يا بگويد كه من نمىدانم كه حضرت سيد المرسلين ( ص ) رسول است در آن فسوق كافر نمىشود و با اين كلمه كافر مىشود .\r\nو اين اشكالات از اين جهت است كه مدار اكثر بر تقليد پيشينيان است بلكه شيخ طوسى رحمه الله چنان كه سيد ابن طاوس رحمه الله ذكر كرده است كه بعد از شيخ طوسى مفتى على التحقيق بهم نرسيد بلكه همگى مقلد شيخند اين همه احاديث صحيحه را طرح نموده‌اند و دست به احاديث ضعيفه زده‌اند چون شيخ گفته است كه اگر به اين حديث عمل كنيم به همه عمل كرده‌ايم و اگر به آن احاديث عمل كنيم اينها را طرح مىبايد كرد و غافل شده‌اند كه عكس است مثلا اگر عمل به طهارت چاه كنيم اين اخبار را حمل بر استحباب خواهيم كرد و به همه عمل كرده‌ايم و اگر به نجاست قايل شويم اخبار طهارت را همه ترك كرده‌ايم و اگر گويند كه احتياط اين است در اين حرفى نيست و ليكن احتياط واجب\r\n","description":"","footnote":"","page_name":" 285 ","page_number":297},
  {"content":"\r\nنيست و الله تعالى يعلم .\r\n\r\n( ولا يجوز الرّجل ان يبول فى الماء الرّاكد فامّا الماء الجارى فلا بأس ان يبول فيه و لكن يتخوّف عليه من الشّيطان ) و جايز نيست كه شخصى بول كند در آب ايستاده اما آب جارى پس باكى نيست كه در آنجا بول كنند و ليكن خوف اين هست كه شياطين بر اين كس مسلط شوند و ديوانه يا فاسق شود .\r\nشيخ طوسى حديث صحيحى نقل كرده كه حضرت امام جعفر صادق صلوات الله عليه فرمودند كه باكى نيست كه شخصى در آب روان بول كند و مكروهست كه در آب ايستاده بول كند .\r\nو در حديث موثقه ابن بكير روايت كرده است كه باكى نيست بول در آب جارى و در حديثى تقييد كرده به آن كه باكى نيست بول در آب جارى اگر روان باشد يعنى مثل چشمه ايستاده نباشد .\r\nو در حديث قوى از آن حضرت صلوات الله عليه روايت كرده است كه حضرت فرمود كه جايز است در آب بول كردن و ليكن خوف تسلط شيطان هست .\r\nو در روايتى موثق كالصحيح وارد شده است كه از آن حضرت حضرت پرسيدند كه در آب جارى بول مىتوان كرد حضرت فرمودند كه باكى نيست .\r\nو در روايتى ديگر وارد است كه حضرت امير المؤمنين صلوات الله عليه نهى كرد از بول كردن در آب جارى مگر در حالت ضرورت و فرمود كه آب را اهلى هست .\r\nو در حديث صحيحى از حضرت صادق وارد شده است كه بول مكن در آب ايستاده كه هر كه بول كند و به او برسد بلايى ملامت نكند مگر خود را و اگر برسد به او بلايى از آن خلاصى ندارد مگر آن كه خدا خواهد .\r\n","description":"","footnote":"","page_name":" 286 ","page_number":298},
  {"content":"\r\nو شيخ طوسى و جمعى كثير از علما استدلال كرده‌اند به اين اخبار بر آن كه آب جارى به ملاقات نجاست نجس نمىشود و آب ايستاده اگر كم از كر است نجس مىشود در جائى كه حضرت بلفظ كراهت فرموده است ، و اگر كر است نجس نمىشود آنجا حضرت فرموده‌اند كه باكى نيست و نجاست باكست .\r\nو ليكن مشكل است استدلال كردن به اين اخبار بلكه ظاهر اين اخبار آنست كه چون آب اهلى دارد از ملك و جن اگر ايستاده باشد و كسى بول كند گويا بر سر ايشان بول كرده است و سبب تسلط جنيان مىشود بر او و اگر روان باشد كراهت دارد و ليكن نه مثل ايستاده است مثل آن كه جمعى به راه روند و بولى از ناودان بر سر ايشان آيد يا در مجلسى نشسته باشند و كسى بر سر ايشان بول كند فرق بسيار هست و مقام اقتضاى اين معنى مىكند نه طهارت و نجاست و الله تعالى يعلم .\r\n\r\n( وقد روى أنّ البول فى الماء الرّاكد يورث النّسيان ) و در روايات بسيار وارد شده است كه بول كردن در آب ايستاده سبب فراموشى است و آن هم از شيطان است و ظاهر اين اخبار آنست كه در آب بول كردن بد است پس اگر بيرون آب بول كند و آن بول باب رود و يا بول در ظرفى باشد و در آب ريزند كراهتش كمتر است و بهتر آنست كه در آب ايستاده نريزند و اولى آنست كه غايط در آب نكنند و نريزند بلكه ساير نجاسات مثل خون و منى اگر چه جزم به كراهت اينها مشكلست و الله تعالى يعلم حقائق احكامه .\r\n","description":"","footnote":"","page_name":" 287 ","page_number":299},
  {"content":"\r\n\r\nباب ارتياد المكان للحدث\r\nو السّنّة فى دخوله و الاداب فيه إلى الخروج منه\r\nبابى است در بيان مسائل طلب كردن جائى از جهت بول و غايط و طريقه حضرت سيد المرسلين در داخل شدن در بيت الخلاء و مستحباتى كه در آنجا مىبايد به جا آوردن تا وقت بيرون آمدن از آنجا .\r\n\r\n( قال الصّادق صلوات الله عليه كان رسول الله صلى الله عليه و آله اشدّ النّاس توقّيا للبول و عن البول حتّى انّه كان اذا اراد البول عمد إلى مكان مرتفع من الارض او مكان يكون فيه التّراب الكثير كراهيّة ان ينصح عليه البول ) حضرت صادق فرمودند كه حضرت رسول از همه كس احترازش از بول بيشتر بود يا بواسطه بول كه مبادا ترشح كند نهايت احتياط مىفرمودند تا آن كه هر گاه اراده بول مىكردند به جاى بلند مىرفتند يا به جايى كه خاك نرم بسيارى بود مىرفتند كه مبادا بول ترشح كند .\r\nو اين حديث را شيخ در حسن كالصحيح روايت كرده است و كلينى به اسناد قوى از حضرت سيد المرسلين صلى الله عليه و آله روايت كرده است كه از جمله علم يا از علامات علم آدميست كه از جهت بول خود جائى طلب كند كه ترشح نكند .\r\nو شيخ به اسناد قوى از سليمان جعفرى روايت كرده است كه شبى\r\n","description":"","footnote":"","page_name":" 288 ","page_number":300},
  {"content":"\r\nدر خدمت حضرت امام رضا صلوات الله عليه بودم در دامن كوهى پس چون آخر شب شد حضرت برخواستند و دور شدند و بر بلندى برآمدند و بول كردند و وضو ساختند و فرمودند كه از فقه و علم مرد است كه طلب كند موضعى از جهت بولش و جامه خود را انداختند و بر بالاى او نماز شب گذاردند و در احاديث كثيره صحيحه وارد شده است از حضرت سيد المرسلين صلى الله عليه و آله كه بيشتر عذاب قبر از جهت استخفاف و سهل دانستن بولست و از كج خلقى است .\r\n\r\nو كان رسول الله صلى الله عليه و آله و سلَّم اذا اراد دخول المتوضّإ قال اللَّهمّ انّي اعوذ بك من الرّجس النّجس الخبيث المخبث الشّيطان الرّجيم اللَّهمّ أمط عنّى الأذى و اعذنى من الشّيطان الرّجيم و اذا استوى جالسا للوضوء قال اللَّهمّ أذهب عنّى القذى و الاذى و اجعلنى من المتطهّرين و اذا تزحّر او انزحر قال اللَّهمّ كما اطعمتنيه طيّبا فى عافية فاخرجه منّي خبيثا فى عافية\r\nو دأب حضرت سيد المرسلين صلى الله عليه و آله چنين بود كه چون اراده داشت كه داخل متوضا شود اين دعا را مىخواندند و ترجمه دعا اينست كه خداوندا پناه به تو مىآورم از شر رجس كه اعمال قبيحه باطنه دارد و نجس است كه اعمال قبيحه ظاهره دارد و چون قدرت بر تجسم دارد ممكنست كه بدنش در آن حال نجس باشد چون كافر است و خبيث و بد طينت است يا اعمال قبيحه مىكند و مخبث است يعنى مردمان را به اعمال بد مىدارد يا مصاحبان بد دارد كه شياطين جن و انسند ، اگر مراد از اين شيطان بزرگ باشد .\r\nو اگر جنس شياطين جن و انس مراد باشد معنى اول مراد است و اين اظهر است ، و شيطان است يعنى دور است از رحمت الهى يا متمرد است از فرمان الهى و رجيمست يعنى رانده شده است از بهشت يا آسمانها يا آن كه در\r\n","description":"","footnote":"","page_name":" 289 ","page_number":301},
  {"content":"\r\nوقت فرستادن او را به زمين فرشتگان او را سنگ باران كردند يا سنگهاى لعنت بر او انداختند خداوندا دور كن از من چيزهاى ناخوش را كه آن فضلات ثلث است كه اكثر آزارها و مرضها از حبس شدن بول و غايط و ريح است و چنان كه بديها و فضلات ظاهرى را از من دور مىكنى از شر شيطان رجيم و گمراهيهاى او كه سبب نجاستهاى معنويست مرا در پناه خود درآور .\r\nو ممكنست كه مراد از جمله ثانيه نفس اماره باشد كه بدترين شياطين است چنان كه حضرت سيد المرسلين صلى الله عليه و آله فرمودند كه دشمنترين دشمنان نفس تست كه در ميان دو پهلوى تو است هر چند شيطان عدو مبين است به گفته الهى و چون درست بنشيند از جهت وضو يعنى سبب وضو كه بول و غايط است و از اين جهت متوضا مىگويند آنجا را يعنى محل سبب وضو يا محل وضو چون متعارف بوده است كه در همان جا وضو مىساخته‌اند يا مراد از وضو استنجا و شستن موضع است و اول اظهر است به قرينه دعا كه حضرت خواندند .\r\nو ترجمه اش اينست كه خداوندا از من دور كن و دفع كن نجاست بول و غايط را تا دفع شود از من آزارهايى كه از لوازم احتباس آنست يا اذى عبارت از صفات رذيله است كه سبب آزار روح است از حقد و حسد و كبر و عجب و امثال اينها و بگردان مرا از جماعتى كه پاكيزگانند از جميع رذايل نفسانى و جسمانى از گناهان ظاهر و باطن يا با طهارت صورى طهارت معنوى منضم گردان به عصمت خود ، و چون زحيرى و پيچش شكمى باشد و بعضى از علما گفته‌اند كه چون وقت خروج غايط شود اين دعا بخوانند و ترجمه اش اين است كه خداوندا هم چنان كه به من خورانيدى طعامهاى نيكو با عافيت بدن و گوارا ساختى پس فضله خبيث او را از من دفع كن با عافيت بدن نه مانند اسهال و ادخال پس تامل كن در شفقتهاى الهى كه مىخواهد كه بندگان در هيچ حالى از\r\n","description":"","footnote":"","page_name":" 290 ","page_number":302},
  {"content":"\r\nاو غافل نباشند و در حديث صحيح از حضرت امام جعفر صادق صلوات الله عليه وارد شده است كه چون داخل شوى بگو بسم الله اللَّهمّ انّي اعوذ بك من الخبيث المخبث الرّجس النّجس الشّيطان الرّجيم و چون بيرون آيى بگو الحمد للَّه الَّذى عافاني من الخبيث المخبث و أماط عنّى الأذى و چون خواهى كه وضو بسازى بگو اشهد ان لا إله الَّا الله اللهمّ اجعلنى من التوّابين و اجعلنى من المتطهّرين و الحمد للَّه ربّ العالمين و بهتر آنست كه اين دعا را هم بخواند و اگر دعاى اول را خواند بسم الله را با آن ضم كند .\r\nو كان صلوات الله عليه أو و كان علىّ عليه السّلام يقول ما من عبد الَّا و به ملك موكَّل يلوى عنقه حتّى ينظر إلى حدثه ثمّ يقول له الملك يا ابن ادم هذا رزقك فانظر من اين اخذته و إلى ما صار فعند ذلك ينبغى او فينبغى للعبد عند ذلك ان يقول اللهمّ ارزقنى الحلال و جنّبنى الحرام\r\nو حضرت سيد المرسلين و بنا بر نسخه حضرت امير المؤمنين صلوات الله عليه و صدوق در علل بسند قوى از حضرت امام جعفر صادق صلوات الله عليه اين حديث را روايت كرده است و دعاى آخر را ذكر نكرده است و ليكن عامه از حضرت سيد المرسلين صلى الله عليه و آله روايت كرده‌اند اين خبر را مىفرمودند كه هر بنده كه هست فرشته موكلست به او كه گردن او را كج كند تا نظر بحدث خود كند پس ملك به او مىگويد اى فرزند آدم عاقبت روزى تو اين شد پس ببين كه چه سعىها نمودى در تحصيل آن و عاقبت به كجا رسيد سزاوار آنست كه بنده در اين حالت متوسل بجناب اقدس الهى شود و بگويد كه خداوندا روزى كن مرا روزى حلال و حفظ كن مرا از خوردن حرام .\r\nو كلينى و صدوق رضي الله عنهما بسند قوى كالصحيح روايت كرده‌اند از زيد شحام كه من نزد حضرت امام جعفر صادق صلوات الله عليه بودم كه شخصى به خدمت آن حضرت آمد و مسايل پرسيد پس حضرت فرمود كه هر چه\r\n","description":"","footnote":"","page_name":" 291 ","page_number":303},
  {"content":"\r\nاحدى به آن احتياج دارد كه از فرزندان آدم البته حكم آن از خداوند و رسول آمده است و جمعى خاص آن را مىدانند كه ايشان ائمه معصومينند آن شخص گفت از رسول خدا چه رسيده است در امر دخول خلا حضرت فرمود كه ذكر خدا بكند و پناه برد به خدا از شر شيطان رجيم و چون فارغ شود بگويد\r\nالحمد للَّه على ما اخرج منّي من الأذى فى يسر و عافية . ) *\r\nپس آن شخص گفت در اين چه چيز وارد شده كه آدمى كه به خلا مىرود البته نظر بفضله خود مىاندازد حضرت فرمود كه هر كه هست و دو ملك موكل اويند و چون در آنجا قرار گرفت آن دو ملك گردن او را كج مىكنند و به او مىگويند كه اى فرزند آدم نظر كن به آن چه جفاها مىكشيدى در تحصيل آن عاقبت به كجا رسيد .\r\nپس از اين خبر ظاهر شد كه ملكى كه در متن واقع شده است مراد از آن جنس است كه شامل دو نيز هست با آن كه هر جا دو هست يكى نيز هست و ممكنست كه اين دو ملك دو ملكى باشند كه هميشه با بنى آدمند از جهت كتابت اعمال خير و شر او و آن يك ملك از جهت همين كار مقرر شده باشد و اين دو ملك نيز مدد او كنند و الله تعالى يعلم .\r\nو فايده ديگر از جهت نظر كردن رفع تكبر است چنان كه در احاديث صحيحه از ائمه هدى صلوات الله عليهم وارد شده است كه عجب دارم از فرزند آدم كه اول او نطفه منى نجس بىاعتبار است و آخر او جيفه مردار و در ما بين ظرف نجاسات است و مع هذا تكبر مىكند .\r\n\r\nو لم ير للنّبيّ صلى الله عليه و آله و سلَّم قطَّ نجو او نجو قط لأنّ الله تبارك و تعالى وكَّل الارض بابتلاع ما يخرج منه\r\nو هر گز كسى فضله آن حضرت را نديد زيرا كه حق سبحانه و تعالى زمين را موكل گردانيده بود كه فرو برد آن چه را جدا شود از آن حضرت و در آخر كتاب\r\n","description":"","footnote":"","page_name":" 292 ","page_number":304},
  {"content":"\r\nخواهد آمد به سندى موثق كالصحيح كه زمين موكل بود كه فرو برد آن چه را كه از حضرات ائمه معصومين صلوات الله عليهم جدا شود و اين معنى از خصايص نبى و امام است صلوات الله عليهم .\r\n\r\nو كان امير المؤمنين صلوات الله عليه اذا اراد الحاجة وقف على باب المذهب ثمّ التفت عن يمينه و عن يساره إلى ملكيه فيقول أميطا عنّى فلكما الله علىّ ان لا احدّث بلسانى شيئا حتىّ اخرج إليكما\r\nو هميشه آن حضرت صلوات الله عليه كه اراده قضاى حاجت داشتند بر در آب خانه مىايستادند و نظر به جانب راست و چپ خود مىكردند به جانب ملكين و مىفرمودند كه دور شويد از من كه از جهت شما خدا را بر خود گواه مىگيرم يا للَّه علىّ\r\nمىگويم كه خداى راست بر من كه حكايتى بد بر زبان جارى نسازم تا به نزد شما آيم و از نوشتن خوبيها گذشتم و دور نيست كه تخصيص زبان از آن جهت باشد كه غالبا در آنجا كارى كه مىتوان كرد به زبان است و شيخ اين حديث را بسند كالصحيح روايت كرده است از حضرت امام جعفر صادق صلوات الله عليه و در آنجا لفظ بلسانى نيست و ظاهرا اين زبان درازى را قلم صدوق كرده است يا نساخ .\r\nو كان صلوات الله عليه اذا دخل الخلاء يقول الحمد للَّه الحافظ المؤدّى فاذا خرج مسح بطنه و قال الحمد للَّه الَّذى اخرج عنّي أذاه و ابقى فى جسدى قوّته فيا لها من نعمة لا يقدر القادرون قدرها\r\nو چون آن حضرت داخل خلا مىشده‌اند اين دعا را مىخواندند كه ترجمه اش اينست كه جميع ثناها و ستايشها مخصوص ذات مقدس خداوندى است كه مستجمع جميع كمالات است و حافظ است آن چه را حفظ مىبايد و دفع مىكند آن چه را دفع مىبايد كرد . و چون از خلا بيرون مىآمدند دست بر شكم مىماليدند و مىفرمودند اين دعا را كه ترجمه اش اينست كه جميع محامد مخصوص ذات\r\n","description":"","footnote":"","page_name":" 293 ","page_number":305},
  {"content":"\r\nاقدس خداونديست كه همه خوبيها مخصوص اوست و از جمله نعمتهاى او نسبت به من اينست كه آن چه خوردم فضلات آن را از من دفع كرد و قوت آن را در بدن من باقى گذاشت پس اين چه نعمتى است كه هيچ كس نمىتواند شكر اين نعمت را به جا آورد چون هيچ كس بزرگى اين نعمت را ادراك نمىتواند نمود .\r\nبدان كه چون در دعاها أنسب آنست كه هر مطلبى كه بنده را بوده باشد بجناب ايزد متعال خداوند خود را به اسمى بخواند كه مناسب آن مطلب باشد و چون در اين مقام دو نعمت عظيم هست يكى قوت ماسكه كه غذا را در معده حفظ كند و نگذارد كه بيرون آيد تا هضم شود و حق سبحانه و تعالى معده را مانند ديگى كرده است و حرارتى در آن مقرر فرموده است كه در اندك زمانى هر غذائى كه در آن وارد شود طبخ نمايد و بعد از طبخ آن چه زبده و خلاصه غذاست آن را به جگر فرستد و از آنجا خون شده بخارى لطيف از آنجا بدل رود و از آنجا به عروقى كه در بدن متحركست و آن صد و هشتاد رگست كه آنها را شرايين مىگويند جارى شود و آن چه خونست از عروقى كه دهن آنها متصلست به جگر به قسمت الهى هر رگى را آن چه بايد داد بدهد و همچنين صفرا و بلغم و سودا را در كل بدن جارى سازد و اين اخلاط اربعه را در هر عضوى آن چه ضرور است جزو بدن فرمايد و هر چه زياده باشد دفع نمايد و آن چه فضله غذا است آن چه فضله آبست بول كرده در بولدان در آورد و با آن كه سوراخ آن بذكر باز است قوت ماسكه كرامت فرموده است كه تا آدمى اراده بول نكند دفع نشود .\r\nو آن چه فضله طعامست از روده ها روان گردانيده تا قرب مخرج آيد و قوت ماسكه حفظ نمايد و چون اراده نمايد قوت دافعه آن را دفع نمايد پس اگر در قوت ماسكه ضعفى بهم رسد سلس البول و اسهال مىشود و اگر در قوت دافعه ضعفى بهم رسد حبس البول و قولنج و ساير امراض حاصل مىشود و\r\n","description":"","footnote":"","page_name":" 294 ","page_number":306},
  {"content":"\r\nهمچنين در هر هضمى از چهار هضم كه در بدن مقرر ساخته است ماسكه و دافعه مقرر ساخته است و تفصيل اينها را در كتب طب ملاحظه بايد نمود .\r\nمجملا چون اكثر بلكه همه امراض از ضعف قوت ماسكه و دافعه است و حفظ بدن به اين دو قوت است و قوت اين دو قوت از حق سبحانه و تعالى است بنا بر اين چون حمد و ثناى الهى مناسب اين مقام حافظ و مؤدى بود به آن ستايش الهى فرمود و هر چند طلب نكرد حفظ آن چه ضرور است و دفع آن چه در كار است اما حمد طلب است چنان كه هر گاه پادشاهى را مدح كنند مگر رفع معنى آن طلب بخشش است هر چند به زبان نياوردند و در وقت بيرون آمدن چون اينها دفع شده بود و لازم بود شكر اين نعمتها شكر كرد و اظهار نمود كه كرا قوت و يارائى شكر چنين نعمتها هست تا شكر آن را به اظهار عجز از شكر به جا آورده باشد و اين نعمت از حيثيتهاى بسيار عظيم است يكى آن كه حفظ بدن سبب قوت عبادات و طاعاتست كه به سبب آن به مراتب عاليه مىرسد ديگر آن كه بنده با اين ضعف و بىچارگى و مخالفت الهى حق سبحانه و تعالى ترتيب او مىفرمايد در همه امرى حتى در حفظ غذا و دفع اذى پس شكر لازم است با آن كه شكر نعمت سبب مزيد نعمتست در دنيا و عقبى .\r\nو بايد كه بدانيد كه در هر كلمه از قرآن و احاديث رموز و اشارات بسيار هست مىبايد كه از آن غافل نشوند و به بعضى از آنها اشاره مىشود و باقى را به تدبر مىتوان يافت و مىبايد دانست كه كتب احاديث مانند كتب فقها نيست كه در آنجا مكرر عيب است بلكه در احاديث مكرر مطلوب است بواسطه وجوه بسيار از جمله آنها آنست كه حضرات ائمه معصومين هر كسى را در خور استعداد او دعايى تعليم نموده‌اند و مجموع را ذكر مىكنند كه اگر كسى را مقدور باشد همه را بخواند و الا آن چه مقدور باشد . و گاه باشد كه اسم اعظم الهى در دعايى باشد كه ما ندانيم با آن كه هر دعايى خاصيتى چند دارد كه ديگرى ندارد ، و در هر\r\n","description":"","footnote":"","page_name":" 295 ","page_number":307},
  {"content":"\r\nدعايى اشاراتى چند هست كه در ديگرى نيست و همچنين در احاديث احكام بلكه در آيات قرآنى كه بحسب ظاهر مكرر شده است در واقع مكرر نيست حتى بسم الله الرحمن الرحيم كه صد و چهارده جا واقع شده در هر جا معنى مخصوصى دارد و ارباب قلوب به رياضات و مجاهدات به اين اشارات فايض شده‌اند و مىشوند .\r\nو در حديث صحيحى وارد شده است كه چون حضرت امير المؤمنين صلوات الله عليه از بيت الخلا بيرون مىآمدند اين دعا را مىخواندند كه\r\nالحمد للَّه الَّذى رزقني لذّته و ابقى فى جسدى و اخرج عنّى اذاه يا لها نعمة ) *\r\nسه مرتبه محتملست كه مجموع را سه مرتبه خوانده باشند يا عبارت لها نعمة را سه مرتبه خوانده باشند و اين مشهورتر است .\r\nو عبارتى كه اكثر علما ذكر كرده‌اند جمع كرده‌اند ميان اين دو حديث و گفته‌اند كه بخواند كه\r\nالحمد للَّه الَّذى عرّفنى لذّته و ابقى فى جسدى قوّته و اخرج عنّى اذاه فيا لها من نعمة فيا لها من نعمة فيا لها من نعمة لا يقدر القادرون قدرها ) *\r\nو اگر بگويند يا لها نعمة را سه بار نيز خوبست و اگر تواند همه عبارات را بخواند نور على نور است و الله تعالى يعلم .\r\nو كان الصادق صلوات الله عليه اذا دخل الخلاء يقنّع رأسه و يقول فى نفسه و در تهذيب و يقول سرّا فى نفسه بسم الله و با لله و لا إله الَّا الله ربّ اخرج عنّى الاذى سرحا به غير حساب و اجعلنى لك من الشّاكرين فيما تصرفه عنّى من الاذى و الغمّ الَّذى لو حبسته عنّى هلكت لك الحمد اعصمني من شرّ ما فى هذه البقعة و اخرجنى منها سالما و حل بينى و بين طاعة الشّيطان الرّجيم\r\nو شيخ طوسى روايت كرده است اين خبر را بسند قوى كه آن حضرت\r\n","description":"","footnote":"","page_name":" 296 ","page_number":308},
  {"content":"\r\nصلوات الله عليه چون داخل خلا مىشدند و اين نام خلا دلالت بر اين دارد كه مىبايد خلوت باشد و كسى آنجا نباشد سر خود را به مقنعه مىپوشيدند و آهسته مىخواندند يا در خاطر مىگذرانيدند اين دعا را .\r\nو ترجمه اش اينست كه به يارى نام حق سبحانه و تعالى و به استعانت بذات اقدس او داخل خلا مىشوم و اعتماد به او دارم چون خداوندى جز او نيست پروردگارا اين فضلات را از من بيرون آور به زودى و حساب اين نعمت را از من مخواه يا هر چند مستحق اين انعام نيستم تو كريمى اين نعمت را به تفضل عطا فرما و توفيقم كرامت كن كه از جمله شكر كنندگان تو باشم به سبب اين نعمت كه اين بلا و غم را از من دفع مىكنى كه اگر دفع نكنى هلاك خواهم شد تراست جميع ثناها و خوبيها و غير تو را نيست خداوندا مرا حفظ كن از شر شياطينى كه در اين موضع مىباشند و مرا از شر ايشان به سلامت بيرون بر و مگذار كه من اطاعت شيطان مردود كنم و ظاهر اين حديث آنست كه سر پوشيده شود به عنوانى كه رو هم پوشيده شود به حيثيّتى كه بخارات كثيفه داخل دماغ نشوند پس اگر عمامه نيز بر سرش باشد سنت است كه جامه بر بالاى آن بر سر اندازد .\r\nو ينبغى للرّجل اذا دخل الخلاء ان يغطَّى رأسه اقرارا بأنّه غير مبرّئ نفسه من العيوب\r\nو سزاوار آنست كه چون شخصى خواهد كه داخل خلا شود سر را به پوشاند و گويا سر پوشانيدن از روى حياست و اقرار مىكند بنده كه نفس من برى نيست از عيوب و عيوب من بسيار است بنا بر اين سر را مىپوشانم .\r\nو اين معنى در تقنيع پيشتر است اگر چه سر برهنه نيز دلالت بر قلت حيا مىكند و چون صدوق از ارباب نصوص است و تا نصى به او نرسيده باشد چنين حكمى نمىكند ظاهرش آنست كه او نصى ديده باشد اما بما نرسيده است بلى در وصاياى حضرت سيد المرسلين صلى الله عليه و آله كه به ابو ذر كرده است اشاره\r\n","description":"","footnote":"","page_name":" 297 ","page_number":309},
  {"content":"\r\nبه اين معنى هست .\r\nو يدخل رجله اليسرى قبل اليمنى فرقا بين دخول الخلاء و دخول المسجد\r\nو سنت است كه چون داخل خلا مىشود و پاى چپ را مقدم دارد بر پاى راست تا فرق شود ميان داخل شدن مسجد و داخل شدن خلا يعنى چون مسجد مقام شريف است مناسب آنست كه پاى راست كه اشرف است از پاى چپ آن را مقدم دارد در حالت دخول و خواهد آمدن حديث آن و چون خلا جاى كثيف است پاى چپ به آن انسب است .\r\nو ظاهر اين عبارت نيز عبارت حديث است و نكته ايست از جهت تقديم پاى چپ و يا علت تقديم همين باشد و اگر از صدوق باشد قياسيست باطل و حاشا كه او قياس كند و لهذا علما همه متابعت او كرده‌اند در اين حكم و ساير احكامى كه او گفته است چون از ارباب نص است و الله تعالى يعلم .\r\nو يتعوّذ با لله من الشّيطان الرّجيم لأنّ الشّيطان اكثر ما يهمّ بالإنسان اذا كان وحده\r\nو سنت است كه در وقت داخل شدن در خلا پناه به حق سبحانه و تعالى برد از شر شيطان مردود و به آن كه عبارات منقوله را بگويد يا هر عبارتى كه باشد و ليكن مىبايد در دل درآورد اين معنى را نه محض لفظ باشد از آن جهت كه اكثر اوقات كه شيطان بر آدمى دست مىيابد گاهيست كه تنها باشد چنان كه احاديث بسيار در مذمت تنهائى وارد شده است و خواهد آمد .\r\nو در حديث كالصحيح وارد شده است از حضرت امام جعفر صادق صلوات الله عليه كه اشد و سختترين تسلطهاى شيطان در وقت تنهائى آدميست و بلفظ اجرى نيز وارد شده است يعنى در تنهائى جرات شيطان بر آدمى بيشتر است .\r\nو اذا خرج من الخلاء اخرج رجله اليمنى قبل اليسرى\r\nو چون خواهد كه از خلا درآيد پاى راست را بر چپ مقدم دارد عكس مسجد كه در\r\n","description":"","footnote":"","page_name":" 298 ","page_number":310},
  {"content":"\r\nوقت بيرون آمدن از مسجد پاى چپ را مقدم مىدارد و ظاهرش آنست كه مجموع اين يك حديث باشد و در اين حديث استعاذه نيز باشد .\r\nو وجدت به خط سعد بن عبد الله حديثا اسنده إلى الصادق صلوات الله عليه قال من كثر عليه السّهو فى الصّلاة فليقل اذا دخل الخلاء بسم الله و با لله اعوذ با لله من الرّجس النّجس الخبيث المخبث الشّيطان الرّجيم\r\nو يافتم به خط سعد كه استاد استادان صدوق است و حال او گذشت حديثى را كه اسناد او را رسانيده بود از مشايخ تا به حضرت امام جعفر صادق صلوات الله عليه كه آن حضرت فرمودند كه هر كه در نماز سهو بسيار كند بايد كه چون داخل خلا شود اين دعا را بخواند تا سهو او زايل شود و دعا و شرحش گذشت و آن كه صدوق و جاده را اعتبار كرده است ظاهرا محض و و جاده نبوده است بلكه جميع روايات سعد را اجازه از پدرش داشته است و چون با اجازه بمعنى اخص و جاده جمع شده بود وجدت گفت يا آن كه اين كتاب متواتر بوده است از سعد و علم داشته است كه از اوست در اين صورت نيز اعتماد مىتوان كرد چنان كه در مقدمه گذشت احاديثى كه دلالت بر اين مىكند و الا بر تقديرى كه و جاده را ذكر كنند قصور ندارد نقل كردن و ليكن نمىتوان گفت كه ميان من و خدا حجت است و الله تعالى يعلم .\r\nو قال ابو جعفر الباقر صلوات الله عليه اذا تكشّف او اذا انكشف كما فى يب احدكم لبول او لغير ذلك فليقل بسم الله فانّ الشّيطان يغضّ بصره عنه حتّى يفرغ\r\nفرمودند كه هر گاه عورت شما باز شود از جهت بول كردن يا غير آن بايد كه بسم الله بگوئيد تا شيطان نظرش به عورت شما نيفتد چون بسم الله مىگوييد او چشم خود را بهم مىگذارد تا وقتى كه عورت خود را به پوشيد بعضى گفته‌اند كه مراد از اين چشم بر هم گذاشتن آنست كه شما را به وسوسهاى فاسد نمىاندازد و شيخ رحمة الله اين حديث را بسند صحيح از حضرت سيد\r\n","description":"","footnote":"","page_name":" 299 ","page_number":311},
  {"content":"\r\nالمرسلين روايت كرده است تا يغض بصره بدون زيادتى و امثال اين احاديث بسيار است شرط ايمان آنست كه تصديق كنند و كارى بتأويل آن نداشته باشند چنان كه در آيات و احاديث بسيار واقع شده است كه هر چه علم شما به آن نرسد رد مكنيد .\r\n\r\nو قال رجل لعليّ بن الحسين صلوات الله عليهما اين يتوضّأ الغرباء فقال يتّقون شطوط الانهار و الطَّرق النّافذة و تحت الاشجار المثمرة و مواضع اللَّعن فقيل له و اين مواضع اللَّعن قال ابواب الدّور\r\nعرض كردند كه غريبان در كجا خانه به ادب خانه روند چون خانه ندارند حضرت صلوات الله عليه فرمودند كه اجتناب كنند از آن كه بول و غايط كنند در كنار نهرها و راههايى كه تردد در آن كنند و در زير درختان ميوه دار و در مواضع لعن يعنى جاهائى كه مردمان نفرين كنند پرسيدند كه مواضع لعن كجاست حضرت صلوات الله عليه و آله فرمودند كه درهاى خانها .\r\nممكنست كه مراد حضرت از درهاى خانها مثال باشد و لفظ اول بر عموم خود باشد چنان كه اكثر علما چنين فهميده‌اند پس تختگاها و امثال آن از جاهائى كه سبب ايذاى مسلمانان باشد مكروه باشد .\r\nو ممكنست كه مراد حضرت در اينجا همين درهاى خانها باشد و آنها را از عمومات ايذاى مؤمنان و قبح آن استخراج نمايند و محتملست كه مراد از موضع لعن اين باشد كه حق سبحانه و تعالى و فرشتگان لعن مىكنند چنان كه خواهد آمد در مثل اين .\r\nو بنا بر اين حمل كرده‌اند كه در جائى از در خانه كه ملك شخصى باشد بىرضاى او حرامست و مستحق لعنست و اگر ملك نباشد و مكروه باشد ممكن است كه ملعون باشد يعنى از رحمت الهى دور باشد و بنا بر آن كه معنى آن اين باشد كه مردمان لعن مىكنند ظاهر نمىشود كه لعن ايشان خوب باشد\r\n","description":"","footnote":"","page_name":" 300 ","page_number":312},
  {"content":"\r\nشايد از اين حيثيت بد باشد كه سبب گناه ديگران مىشود چون اكثر مردمان آن تقوى ندارند كه خود را در امثال اينجاها ضبط نمايند .\r\nو اين حديث را كلينى و شيخ بسند صحيح از آن حضرت صلوات الله عليه و آله روايت كرده‌اند و به جاى لفظ يتقون تتقى ذكر كرده‌اند و معنى يكيست .\r\nو فى خبر آخر لعن الله المتغوّط فى ظلّ النّزال و المانع الماء المنتاب و السّاد الطَّريق المسلوك\r\nو در حديث ديگر وارد شده است كه شيخان او را بسند قوى كالصحيح روايت كرده‌اند از حضرت سيد المرسلين صلى الله عليه و آله كه حق سبحانه و تعالى لعن كرده است كسى را كه غايط كند در سايه كه قافله در آنجا منزل مىكنند خواه كاروانسرا باشد يا زير درخت باشد و دويم كسى را كه منع نمايد مردم را از آب مباحى كه در چاهها و چشمه ها مردمان به نوبت بر آن وارد مىشوند يا اين كه ملك جماعتى باشد و هر روز يا هر شب نوبت شخصى باشد صاحب نوبت را منع كردن حرامست و كسى كه راه شارع مردمان را سد كند به آن كه ديوارى بكشد كه تردد نتوانند كرد يا راه زنى كند يا راه دارى بگيرد كه سبب آن شود كه كسى از آن راه نرود و در كافى و در تهذيب به اين عبارت است كه اين سه طايفه ملعونند و محتمل است كه مراد اين باشد كه مردمان لعن ايشان مىكنند نه خداى تعالى\r\nو فى خبر آخر من سدّ طريقا بتر الله عمره\r\nو در حديث ديگر وارد شده است كه هر كه راهى را ببندد و حق سبحانه و تعالى عمر او را قطع كند و كوتاه گرداند و چون در آن خبر سد طريق بود به اين تقريب اين حديث را ذكر كرده\r\nو سئل الحسن بن علىّ صلوات الله عليهما ما حدّ الغائط قال لا تستقبل القبلة و لا تستدبرها و لا تستقبل الرّيح و لا تستدبرها\r\nو سؤال كرده شد از آن حضرت صلوات الله عليه كه آداب ادب خانه\r\n","description":"","footnote":"","page_name":" 301 ","page_number":313},
  {"content":"\r\nچه چيز است حضرت فرمودند كه رو به قبله مكن و پشت به قبله مكن و رو به باد مكن كه ترشح مىكند و پشت به باد مكن كه از زير جامه نيز ترشح مىكند غالبا يا تعبدا كه وجه آن ظاهر نيست و اين حديث را شيخان بسند قوى روايت كرده‌اند و صدوقان حكم به صحت آن كرده‌اند و مؤيد جزو اول آن احاديث بسيار وارد شده است و دغدغه نيست كه حضرات ائمه معصومين صلوات الله عليهم نهى از استقبال و استدبار قبله فرمودند و ليكن خلاف است كه نهى بر سبيل حرمتست يا كراهت يا در صحراها حرام است و در بناها مكروه و يا در صحراها مكروهست و در بناها جايز چون حديثى صحيح وارد شده است كه محمد بن اسماعيل ابن بزيع نقل كرده است كه من داخل خانه حضرت امام رضا صلوات الله عليه شدم در آن خانه بيت الخلائى بود رو به قبله پس گذاشتن حضرت آن را به حال خود دليل آنست كه جايز است نشستن رو به قبله يا پشت به قبله بر تقديرى كه حضرت نساخته باشد و تقرير حضرت حجت است و جواب گفته‌اند كه اگر حضرت نفرموده باشد كشتن از آن را حجت است و حال آن كه همين ابن بزيع در حديث صحيح ديگر روايت كرده است كه من داخل خانه حضرت شدم و در آنجا كنيف رو به قبله بود و حضرت فرمود كه هر كه برابر قبله بول كند سهوا و به خاطرش رسد كه رو به قبله است و بگردد از جهت تعظيم و اجلال قبله از آنجا برنخيزد تا حق سبحانه و تعالى او را بيامرزد . مجملا چون حديث بما نرسيده است كه صريح باشد در حرمت يا كراهت در چنين جاها جزم به هيچ طرف نمىكنيم و احتياط مىكنيم و الله تعالى يعلم\r\nو فى خبر آخر لا تستقبل الهلال و لا تستدبره\r\nو در خبرى ديگر وارد شده است كه رو به ماه و پشت به ماه مكن بخاطر ندارم كه اين خبر را در جاى ديگر ديده باشم كه پشت به ماه مكروه باشد و خواهد آمد در مناهى نبى صلى الله عليه و آله كه حضرت نهى فرمودند از آن كه در حال خلا فرج اين كس ظاهر باشد بر آفتاب و ماه\r\n","description":"","footnote":"","page_name":" 302 ","page_number":314},
  {"content":"\r\nبانكه شعاع آنها بر فرج افتد و كلينى مرسلا روايت كرده است كه رو به آفتاب و ماه مكن و شيخ نيز مسندا بسند قوى و بسند موثق كالصحيح از حضرت امام جعفر صادق صلوات الله عليه روايت كرده است كه حضرت سيد المرسلين صلى الله عليه و آله فرمودند كه كسى بول نكند به اين عنوان كه فرجش ظاهر باشد بر ماه يعنى رو به ماه بول نكند كه شعاع ماه بر فرج او افتد\r\nو من استقبل القبلة فى بول او غايط ثمّ ذكر فتحرّف عنها اجلالا للقبلة و فى يب و تعظيما لها لم يقم من موضعه حتّى يغفر الله له\r\nو ترجمه اش را ذكر كرده‌ايم قبل از متن و همين عبارت حضرت است به اندك تغييرى كه لفظ او غايط زياده شده است و لفظ و تعظيما لها ساقط شده است و دور نيست كه نقل بالمعنى كرده باشد يا حديثى ديگر باشد يا نساخ زياده و كم كرده باشند و الله تعالى يعلم .\r\nو منقولست بروايت شيخين كه ابو حنيفه ملعون از خدمت حضرت امام جعفر صادق صلوات الله عليه بيرون آمد و حضرت امام موسى كاظم صلوات الله عليه در اوايل بلوغ ايستاده بودند ابو حنيفه از حضرت پرسيد كه شخصى كه غريب باشد و به شهر شما رسد و خواهد كه قضاى حاجت كند چه كند حضرت فرمودند كه در حوالى ديوارهاى مساجد منشين و همچنين در كنار نهرها و زير درختان ميوه دار و منزلهاى قافله و رو به قبله مكن در حال بول و غايط و جامه ات بالا كن و هر جا خواهى بنشين و در روايات بسيار وارد شده است كه رو به مشرق و يا به مغرب كن در خلا و اين بهتر است و بعضى گفته‌اند كه واجبست\r\n\r\nو دخل ابو جعفر الباقر صلوات الله عليه الخلاء فوجد لقمة خبز فى القذر فاخذها و غسلها و دفعها إلى مملوك كان معه و قال تكون معك لا كلها اذا خرجت فلمّا خرجت صلوات الله عليه قال للمملوك اين اللَّقمة قال اكلتها يا ابن رسول الله فقال إنّها ما استقرّت فى\r\n","description":"","footnote":"","page_name":" 303 ","page_number":315},
  {"content":"\r\nجوف احد إلَّا وجبت له الجنّة فاذهب فانت حرّ للَّه فانّى اكره ان استخدم رجلا من أهل الجنّة\r\nآن حضرت صلوات الله عليه داخل خلا شدند ديدند كه لقمه نان در آنجا افتاده بود آن لقمه را برداشتند و شستند و به غلامى دادند كه با تو باشد كه چون بيرون آيم بخورم پس چون حضرت بيرون آمدند فرمودند كه كو لقمه غلام گفت كه يا ابن رسول الله آن را خوردم حضرت فرمودند كه هر كه چنين لقمه را بخورد كه از جاهاى كثيف يا نجس برداشته باشد بعد از شستن آن بهشت او را واجب شود برو كه ترا آزاد كردم از براى خدا كه مرا خوش نمىآيد كه شخصى كه از اهل بهشت باشد او را بعنوان بندگى خدمت فرمايم غرض از ذكر اين حديث آنست كه دلالت مىكند بر آن كه در بيت الخلا چيزى خوردن خوب نباشد چون حضرت فرمودند كه بيرون آيم و بخورم هر چند در وقت بول كردن نبود و ظاهر مىشود كه در آن وقت بطريق اولى خوب نباشد و دلالت مىكند كه مردمان صالح را خدمت فرمودن خوب نباشد و ظاهر آنست كه در آنجا كرى نبوده است بلكه به آب قليل شسته باشند اما ظاهر نيست كه بواسطه نجاست شسته باشند يا بواسطه كثافت پس اگر نانى در راهها افتاده باشد و آن را بردارند بهتر آنست كه بشويند و بخورند مگر آن كه در مثل صحرايى باشد كه بحسب ظاهر زمينش پاك بوده باشد و اين حديث دلالت مىكند بر آن كه سنت است تعظيم نان كردن چنان كه منقولست در اخبار بسيار از حضرت سيد المرسلين و ائمه طاهرين صلوات الله عليهم كه عزّت نان بداريد كه از عرش تا فرش و اكثر اهل زمين در آن كار كرده‌اند تا نان شده است يعنى افلاك و كواكب و ملائكه علوى و سفلى و آدميان و حيوانات و اگر نان حاضر شود انتظار نان خورش نكشند و نان را زير كاسه و امثال آن نگذارند و نان را بو نكنند و از كارد پاره نكنند و اگر نان و گوشت حاضر شود اول نان بخورند و لقمه نان را يا بيشتر در راهها نيندازند و پا بر بالاى آن نگذارند و به نان استنجا نكنند و\r\n","description":"","footnote":"","page_name":" 304 ","page_number":316},
  {"content":"\r\nاخبار معتبره وارد شده است كه جمعى به نان استنجا مىكردند حق سبحانه و تعالى ايشان را به بلاى قحطى مبتلا كرد تا عاقبت همان نانها را با فضلات خوردند و فرزندان خود را خوردند ، و نان جو را تعظيم بيشتر از نان گندم مىبايد كرد و علما ذكر كرده‌اند كه استنجا به نان حرام است اما موضع پاك مىشود و اگر العياذ با لله به تربت حضرت امام حسين صلوات الله عليه استنجا كند بدنش از نجاست فضله پاك مىشود و به نجاست كفر نجس مىشود و تربت خاك ضريح مقدس است يا خاكى را كه از كربلاى معلى مهر و تسبيح كرده باشند و يا بواسطه تيمن و شفا برداشته در روضه گذاشته باشند و از آنجا آورده باشند يا خاكى را كه از حوالى آن حضرت به قصد تيمن و شفا برداشته باشند هر چند در روضه نگذاشته باشند على المشهور بين الاصحاب و إن شاء الله در باب زيارات و اطعمه خواهد آمد احاديث تربت\r\n\r\nو نهى رسول الله صلَّى الله عليه و آله ان يطمّح الرّجل ببوله فى الهواء من السّطح او من الشّيء المرتفع\r\nو نهى فرمودند كه شخصى بول كند در هوا از پشت بام يا جاى بلندى كه بسيار بلند باشد و ظاهرا چون ملائكه و جن در هوا مىباشند سبب آزار ايشان مىشود و به قدرى از بلندى كه ترشح نكند خوبست اگر خاك نرم نباشد و اگر باشد خاك بهتر است و اين حديث به دو سند قوى كالصحيح منقول است و علما به آن عمل نموده‌اند و خلافى نديده‌ام .\r\nو قال صلوات الله عليه البول قائما من غير علَّة من الجفاء\r\nو حضرت رسول صلى الله عليه و آله فرمودند كه ايستاده بول كردن خلاف آداب عقلاست بلكه كار حيوانات است و در مناهى آن حضرت صلوات الله عليه خواهد آمد كه حضرت كراهت داشتند از حدث كردن ايستاده و حدث شامل بول و غايط هست و در اينجا مراد هر دو است و ليكن اكثر جاها نام غايط را بواسطه قباحت نمىبرند و بول مىگويند و بسيار است كه نام بول را نمىبرند\r\n","description":"","footnote":"","page_name":" 305 ","page_number":317},
  {"content":"\r\nو كنايه ديگر مىفرمايند چنان كه خواهد آمد و احاديث سابقه نيز دلالت مىكند بر كراهت ايستاده كه حضرت فرمودند كه جائى اختيار كنند كه ترشح نكند و علت ترشح در اينجا نيز هست با قباحت فعل و از حضرت امام جعفر صادق صلوات الله عليه سؤال نمودند كه جايز است ايستاده بول كردن حضرت فرمودند كه بلى و ليكن خوف اين هست كه شيطان او را ديوانه كند مجملا دغدغه در كراهت آن نيست .\r\n\r\nو الاستنجاء باليمين من الجفاء ظاهر\r\nجز و خبر سابق است كه حضرت سيد المرسلين صلى الله عليه و آله فرموده است كه استنجا بدست راست كردن خلاف آداب عقلا است چون به آن چيزى مىخورند و در حال وضو بر محاسن مىكشند و از آن حضرت منقول است كه دست راست از براى رويست و دست چپ از براى فرج است و ظاهر هر دو حديث سكونيست و كلينى است اين عبارت را به اسناد سكونى از حضرت روايت كرده است و در روايت كالصحيح از آن حضرت صلى الله عليه و آله نقل كرده است كه آن حضرت نهى فرمودند از استنجا كردن بدست راست\r\nو قد روى انّه لا باس اذا كانت اليسار معتلَّة\r\nو در روايتى واقع شده است كه باكى نيست استنجا بدست راست كردن هر گاه دست چپ را علتى باشد مثل آن كه كوتاه باشد يا مريض باشد و كلينى نيز به اين عنوان نقل روايت كرده است و اگر روايت نيز نباشد عمومات * ( ما جَعَلَ عَلَيْكُمْ فِي الدِّينِ مِنْ حَرَجٍ ) * و امثال آن كافيست از جهت رفع كراهت\r\n\r\nو سال هشام بن سالم ابا عبد الله صلوات الله عليه فقال له اغتسل من الجنابة و غير ذلك فى الكنيف الَّذى يبال فيه و عليّ نعل سنديّة فاغتسل و عليّ النّعل كما هى فقال ان كان الماء الَّذى يسيل من جسدك يصيب اسفل قدميك فلا تغسل قدميك\r\nو بسند صحيح سؤال نمود از حضرت امام جعفر صادق صلوات الله عليه\r\n","description":"","footnote":"","page_name":" 306 ","page_number":318},
  {"content":"\r\nكه من غسل جنابت يا غير آن مىكنم در ميان آن خانه كه در آنجا بول مىكنند اما كفش سندى مولتانى كه كناره دار است در پا دارم و با كفش غسل مىكنم كه پاى من نجس نشود آيا غسل صحيحست حضرت صلوات الله عليه فرمودند كه اگر آب غسل به كف پايت مىرسد در ميان كفش احتياج به شستن پاها مرتبه ديگر نيست و از مفهوم حديث در مىآمد كه اگر آب نمىرسد مىبايد شست و اين حديث را كلينى و شيخ بسند قوى از هشام روايت كرده‌اند تا اينجا پس آن چه صدوق بعد از اين گفته است ممكن است كه از جزو حديث باشد يا مفهوم را از كلام خود نقل كرده باشد و مضمون حديثى باشد كه شيخان روايت كرده‌اند بسند صحيح از حماد از بكر بن كرب كه گفت سؤال كردم از حضرت امام جعفر صادق صلوات الله عليه كه اگر كسى غسل جنابت كند آيا بعد از غسل پاهاى خود را مىشويد حضرت ( ص ) فرمودند كه اگر در جائى غسل مىكند كه آب غسل به زير پاى او مىرسد به آن كه زمين كل نداشته باشد و بر روى زمين پاك صاف غسل كند پس اگر مرتبه ديگر پاها را نشويد باكى نيست و اگر پاهاى او در ميان آب فرو رفته باشد پس بايد كه پاهاى خود را بشويد و ظاهرا مراد از آب كل است يعنى در ميان كل فرو رفته باشد و آب به زير پا نرسد و احتمال دارد كه ظاهر خبر مراد باشد به آن كه در ميان آب غسل ترتيبى كند و آب بردارد و به اعضاى خود ريزد پس هر چه را آب ريخته است به قصد غسل صحيح است و هر چه به قصد غسل آب به آن جا نرسانيده است از غسل مجزى نيست پس آن كه حضرت صلوات الله عليه فرمودند كه بشويد در اين صورت يك احتمال آنست كه پاها را از آب بيرون آورد و آب بر او ريزد به قصد غسل و اين صورت بىدغدغه صحيح است و يك احتمال آنست كه اگر در ميان آب نيز حركت دهد به قصد غسل كافى باشد و احتمال ديگر آن كه حركت دادن و نيت بدون حركت هر يك كافى باشد و حق اينست كه همه خوب است به ترتيبى كه مذكور\r\n","description":"","footnote":"","page_name":" 307 ","page_number":319},
  {"content":"\r\nشد پس بنا بر اين اگر كسى غسل ترتيبى در ميان حوض كند بانكه اول سر و گردن را در ميان آب بشويد و هر چه از بدنش از آب بيرون باشد و آن چه در ميان آب باشد بيرون آورد و آب بريزد يا نيت كند و حركت دهد صحيح است .\r\nو كذلك اذا اغتسل الرّجل فى حفرة و جرى الماء تحت رجليه لم يغسلهما و ان كانت رجلاه مستنقعتين فى الماء غسلهما\r\nو همچنين هر گاه شخصى غسل كند در گودى و روان شود آب غسل در زير پايهاى او نشويد پاها را و اگر پاهاى او فرو رفته باشد در آب بشويد پاها را و اين حديث را صدوق در اينجا ذكر كرده است بواسطه آن كه در ادب خانه غسل مىتوان كرد و مناسب آن بود كه در باب غسل ذكر كند چنان كه ديگران كرده‌اند اما اين معنى از كلام ايشان مفهوم نمىشود و از كلام صدوق مفهوم مىشود و تفصيل حلش پيشتر مذكور شد چون مطلب ذكر عبارت حديث بود و بيان دو احتمال و بحسب عبارت اظهر آنست كه تتمه حديث هشام باشد و الا تدليس است و نسبت آن به صدوق جايز نيست و ليكن چون در اوايل كتاب سخن او با حديث در هم است و خود ذكر كرده است كه همه فتواى اوست و ميان او و حق سبحانه و تعالى حجت است اگر چنين كند تدليس نيست اما بعد از آن كه شروع مىكند در بيان احاديث به عنوانى كه ملهم شده است بعد از اين اگر چنين چيزى از او واقع شود لايق نيست و نشده است مگر نادرا .\r\n\r\nو سئل الصّادق صلوات الله عليه عن الرّجل اذا اراد ان يستنجى كيف يقعد قال كما يقعد للغائط\r\nسائل عمار است و طريق صدوق به عمار موثق است هر چند در طريق شيخين سهل هست و ليكن امر او سهل است چنان كه گذشت از حضرت صلوات الله عليه سؤال كرد كه هر گاه شخصى خواهد كه استنجا كند چگونه بنشيند حضرت صلوات الله عليه فرمودند كه\r\n","description":"","footnote":"","page_name":" 308 ","page_number":320},
  {"content":"\r\nچنان كه از براى غايط مىنشيند و ظاهر عموم مساوات كه از لفظ ما فهميده مىشود آنست كه در حال استنجا نيز عورتين خود را از ناظر محترم به پوشاند واجبا و رو به قبله و پشت به قبله نكند احتياطا و رو به آفتاب و ماه نكند و پشت به ماه نكند و رو و پشت به باد نكند استحبابا همچنين در باقى مكروهات نشستن مثل آن باشد و اكثر ذكر نكرده‌اند حال استنجا را و جمعى كه ذكر كرده‌اند بر سبيل استحباب ذكر كرده‌اند الَّا ستر عورتين كه آن واجبى است بر سر خود و دخلى در خلا و استنجا ندارد لهذا صدوق ذكر نكرد وجوب ستر عورتين را از ناظر محترم چنان كه همه فقها ذكر مىكنند و در اخبار نيز وارد نشده است و علما كه ذكر كرده‌اند از اين جهت ذكر كرده‌اند كه چون واجب است ستر عورتين و در اينجا آدمى عورت خود را باز مىكند مناسبت داشت كه ذكر كنند ذكر كرده‌اند و صدوق در مبحث حمام ذكر خواهد كرد و چون حمام احكام بسيار دارد .\r\nو اخبار بسيار در آن وارد شده است و متعارف فقها نيست كه در كتب مختصره آن را ذكر كنند و به اين وجوه دفع اعتراضات از صدوق شد .\r\n\r\n( وقال ابو جعفر صلوات الله عليه اذا بال الرّجل فلا يمسّ ذكره بيمينه ) حضرت امام محمد باقر صلوات الله فرموده است كه هر گاه شخصى بول كند دست راست خود را به ذكرش نرساند در وقت استبرا و غيره . و اين خبر را مسند نديده‌ام ، و عامه در صحاح خود بطرق متعدده از ابو قتاده از سيد المرسلين صلى الله عليه و آله روايت كرده‌اند ، و جمع كثير از علما ذكر كرده‌اند كه مراسيل صدوق در حكم مسانيد است چون ذكر كرده است كه ميان من و خدا حجت است و از كتب معتمده ذكر كرده‌ام خصوصا هر گاه جزما بگويد : قال ابو جعفر صلوات الله عليه مثلا ، بخلاف آن كه بگويد : روى عن ابى جعفر صلوات الله عليه اگر چه ظاهر آنست كه نزد او يكسان است .\r\n\r\n( وقال صلوات الله عليه طول الجلوس على الخلاء يورث\r\n","description":"","footnote":"","page_name":" 309 ","page_number":321},
  {"content":"\r\nالباسور ) حضرت امام محمد باقر صلوات الله عليه فرمودند كه بسيار نشستن و مكث كردن در ادب خانه سبب بواسير است و به نون نيز خوانده‌اند و ناسور مقعد بواسير است ، و صدوق و شيخ اين خبر را بسند كالصحيح از آن حضرت روايت كرده‌اند ، و ليكن شيخ ذكر كرده است كه حضرت فرموده كه لقمان به پسرش اين را گفت كه اين را بر در ادب خانه نوشتند .\r\nو ممكن است كه محمد بن مسلم راوى اين خبر است دو مرتبه از حضرت شنيده باشد و ظاهر خبر كراهت است به اين معنى كه اگر ترك اين معنى بكنند از براى حق سبحانه و تعالى ثواب خواهند داشت . و محتملست كه نهى ارشادى باشد چون فايده اش دنيويست و در اين صورت وقتى صواب دارد كه قصد كند كه اگر صحيح باشم عبادت الهى خواهم كرد بىمشقت ، و من حيات و صحت را از براى عبادت خدا مىخواهم در اين صورت ثواب خواهد داشت .\r\nاما اين نيت در نهايت صعوبتست بلكه آدميست كه صحت بدن را فى نفسها مىخواهد مگر مخلصين مانند حضرت ابراهيم على نبينا و آله و عليه الصلاة و السلام كه مامور شد به آن كه بگويد كه نماز خود و حج خود و زندگانى خود مردن خود را از جهت رضاى او مىخواهم و إن شاء الله در نماز خواهد آمد و غرض از بيان اين آن است كه فرق ميان احكام ارشاديه و تكليفيه بكنند ، و احاديث بسيار وارد شده است در ارشاديه خصوصا در اطعمه و اشربه .\r\n\r\n( وسأل عمر بن يزيد ابا عبد الله صلوات الله عليه عن التّسبيح فى المخرج و قرائة القرآن فقال لم يرخّص فى الكنيف اكثر من آية الكرسىّ و يحمد الله ، او آية الحمد للَّه ربّ العالمين ) و سؤال كرد از حضرت از تسبيح در مخرج كه محل خروج فضلات است و از خواندن قرآن در آنجا پس حضرت فرمودند كه حق سبحانه و تعالى يا حضرت رسول الله\r\n","description":"","footnote":"","page_name":" 310 ","page_number":322},
  {"content":"\r\nصلى الله عليه و آله رخصت نداده‌اند در كنيف بيشتر از آية الكرسى را و حمد حق سبحانه و تعالى مىتواند كرد و آيه الحمد للَّه رب العالمين را مىتواند خواند .\r\nبدان كه سند صدوق به عمر پسر يزيد صحيح است و اين عمر ثقه و عظيم الشأن است . و شيعيان بواسطه تقيه از بنى اميه اين نامها مىگذاشتند و فايده نيز داشته است از براى ديگران كه وقتى تقيه كنند قصد ايشان كنند مثلا هر گاه ضرور شود قسم خوردند كه ، عمر را دوست مىداريم يا يزيد و ابو بكر را و مرادشان اين جماعت باشد حتى آن كه حضرت امير المؤمنين صلوات الله عليه فرزندان خود را به نام ابو بكر و عمر و عثمان كرده بودند و هر سه در كربلا شهيد شدند رضى الله عنهم .\r\nو شيخ طوسى رحمه الله اين حديث را كالصحيح روايت كرده است تا به آيه و تتمه الحمد للَّه رب العالمين را ذكر نكرده است و بنا بر اين مراد آنست كه خواندن يك آيه كراهت ندارد ، و بنا بر نسخه مصنف ظاهرش آنست كه جايز است در خلا هر چه مشتمل بر حمد و ثناى الهى باشد پس مطلق ذكر بهر اسمى كه باشد خوب باشد و دعاهايى كه گذشت اكثر مشتمل بر حمد است خوب خواهد بود و اين عبارت احتمال اين معنى دارد كه آية الكرسى كه خواند به قصد حمد بخواند به آن كه و يحمد الله حال باشد و از آنجا نيز بيرون مىآيد كه هر حمدى توان خواند .\r\nو همچنين عبارت او آية الحمد للَّه رب العالمين نيز احتمال دارد كه مراد اين باشد كه هر آيه مشتمل بر حمد و ثناى الهى باشد توان خواند ، و اما معنى اول اظهر است و معنى ثانى بعيد نيست به اعتبار اخبارى كه بعد از اين مىآيد .\r\nو ممكنست كه مراد اين باشد كه چون آية الكرسى بخواند حمد الهى بكند ، يا آيه الحمد للَّه رب العالمين بخواند چون در آية الكرسى به نحوى كه نازل شده در روايات اهل البيت بعد از « العظيم و الحمد للَّه رب العالمين » هست ، و\r\n","description":"","footnote":"","page_name":" 311 ","page_number":323},
  {"content":"\r\nبعد از * ( لَه ما فِي السَّماواتِ وَما فِي الأَرْضِ ) * وارد شده است * ( وَما بَيْنَهُما وَما تَحْتَ الثَّرى ) * عالم الغيب و الشهادة الرحمن الرحيم * ( مَنْ ذَا الَّذِي يَشْفَعُ عِنْدَه ) * » إلى آخرها .\r\nو اين روايت را على بن ابراهيم ، و كلينى ، و شيخ طبرسى ، و سيد ابن طاوس ، و غير ايشان ذكر كرده‌اند ، و مىنامند اين را به آية الكرسى على التنزيل و الله تعالى يعلم .\r\n( و من سمع الاذان فليقل كما يقول المؤذّن ) و كسى كه اذان بشنود در خلا بايد كه حكايت قول مؤذن بكند ، و اين نيز مستثنى است از آن چه خواهد آمد كه سخن نگويد . و بر اين مضمون حديث صحيح وارد شده است ، و چند حديث كالصحيح كه در حالت خلا هر چه مؤذن بگويد او نيز بگويد . و حديثى معتبر وارد شده است كه سبب زيادتى روزى است پس ظاهر شد كه شهيدان رضى الله عنهما كه نفى نص كرده‌اند چون من لا يحضر ، و ثواب الاعمال ، و علل الشرائع را نداشته‌اند معذور بوده‌اند و در باب اذان خواهد آمد و اگر آهسته مثل حديث نفس بگويند بهتر است چنان كه گذشت .\r\n( ولا يمتنع من الدّعاء و التّحميد [ او التّمجيد 
  ] من اجل انّه على الخلاء فانّ ذكر الله حسن على كلّ حال ) ترك نكند دعا و حمد الهى را ، و بر نسخه ديگر تمجيد و تعظيم الهى را به اعتبار آن كه در خلاست زيرا كه ذكر الهى خوب است و مطلوب است در همه احوال .\r\n\r\n( ولمّا ناجى الله عزّ و جلّ موسى بن عمران قال موسى يا ربّ أبعيد أنت منّي فاناديك ، ام قريب فاناجيك ؟ فأوحى الله جلّ جلاله اليه انا جليس من ذكرني فقال موسى يا ربّ انّي اكون فى احوال أجلَّك ان اذكرك فيها فقال يا موسى اذكرنى على كلّ حال ) و چون مناجات كرد حق سبحانه و تعالى با موسى ، موسى گفت : اى پروردگار من آيا تو از من دورى تا دعا و ذكر را بلند بگويم يا نزديكى كه آهسته بگويم ؟ پس\r\n","description":"","footnote":"","page_name":" 312 ","page_number":324},
  {"content":"\r\nوحى كرد خداوندى كه عظمت او از آن اعظم است كه وصف توان كرد ، به موسى كه اى موسى من همنشين كسانىام كه به ياد منند پس موسى گفت اى پروردگار من ، من در حالتى چند مىباشم كه ترا از آن عظيمتر مىدانم كه ترا در آن حالتها ياد كنم پس خداوند عالميان فرمود كه در هر حالى كه باشى مراد ياد كن و بذكر من مشغول باش .\r\nبدان كه از ابتداى و من سمع الاذان تا به اين جا يك حديث است كه صدوق در علل ذكر كرده است ، به اندك تغييرى بحسب لفظ به سندى معتبر .\r\nو به سندى صحيح روايت كرده است از حضرت امام محمد باقر صلوات الله عليه كه به محمد بن مسلم فرمودند كه ترك مكن ذكر الهى را در هيچ حالى ، و اگر بشنوى كه مؤذن اذان مىگويد و تو در خلا باشى هر چه مؤذن مىگويد تو آن را بگو .\r\nو در روايت صحيحى ذكر كرده است كه زراره گفت كه من به آن حضرت صلوات الله عليه عرض نمودم كه من چه گويم وقتى كه اذان را بشنوم . حضرت فرمودند كه هر كه ذكر الهى بگويد تو نيز بگو .\r\nو در حديث معتبرى ذكر كرده است از حضرت امام موسى كاظم صلوات الله عليه كه از آن حضرت پرسيدند كه چه علت دارد كه سنت است آدمى را كه چون اذان را بشنود هر چه مؤذن بگويد او را بايد گفت اگر چه در حالت بول و غايط باشد ؟ حضرت فرمودند كه سبب زيادتى رزق مىشود .\r\nو كلينى رضى الله عنه به سندى كالصحيح از حضرت امام جعفر صادق صلوات الله عليه روايت كرده است كه باكى نيست در ذكر الهى اگر چه بول كنى ، به درستى كه ذكر الهى در همه احوال خوب است پس بايد كه ترا ملال بهم نرسد از ذكر الهى .\r\nو به سندى صحيح از حضرت امام محمد باقر صلوات الله عليه روايت كرده است\r\n","description":"","footnote":"","page_name":" 313 ","page_number":325},
  {"content":"\r\nكه حضرت موسى گفت : الهى مجلسى چند واقع مىشود كه من ترا از آن عزيزتر و عظيمتر مىدانم كه در آن مجالس ياد كنم ، خطاب رسيد كه اى موسى ذكر من خوب است در همه احوال .\r\nو به سندى صحيح از آن حضرت روايت كرده است كه در توراتى كه يهوديان آن را تغيير نداده‌اند و نزد ما هست مذكور است كه حضرت موسى سؤال كرد كه اى پروردگار من آيا تو به من نزديكى تا با تو راز خود را آهسته بگويم ، يا دورى كه فرياد كنم ؟ خداوند عالميان وحى كرد به او كه اى موسى من همنشين كسانىام كه به ياد منند ، پس موسى گفت كه خداوندا كه در ستر تو خواهد بود روزى كه سترى نباشد مگر ستر تو ؟ يعنى به غير از سايه عرش تو سايه نباشد ، و همگى در آفتاب قيامت گرفتار باشند . حق سبحانه و تعالى فرمود كه كسانى كه در دار دنيا مرا ياد كنند و من ايشان را در دنيا و عقبى به همه الطاف ياد كنم ، و جمعى كه از جهت رضاى من با يك ديگر دوستى كنند من نيز ايشان را دوست دارم ، پس اين جماعتند كه هر گاه مىخواهم عذابى به اهل زمين بفرستم به بركت ايشان نمىفرستم ، و از اين باب احاديث بسيار است در ذكر الهى و مطلب از ذكر اينها آن بود كه اسانيد اين اخبار را بعنوان صحيح ياد كنم با فوايد بىشمار .\r\nاما آن كه حضرت موسى گفت كه آيا دورى يا نزديك دو احتمال دارد يكى آن كه كيفيت ذكر و دعا را طلبيده باشد كه آيا بلند ذكر كنم مانند كسانى كه دورند و ملاحظه بعد خود كنم كه چون آن چه مىبايد از قرب الهى در من نيست مناسب آنست كه بنحو دوران دعا كنم ، يا ملاحظه قرب تو كنم بفضل و رحمت كه هر چند كه ما دوريم اما رحمت تو نظر به همه عالميان نزديك است .\r\nدوست نزديكتر از من به من است * وين عجبتر كه من از وى دورم\r\n","description":"","footnote":"","page_name":" 314 ","page_number":326},
  {"content":"\r\nو آهسته ياد كنم مانند نزديكان و بنا بر اين احتمال جواب نيز دو احتمال دارد يكى آن كه در مناجات اين معنى را رعايت مىبايد كرد كه اگر بنده به ياد منست من در دل ويم ، چنان كه در حديث قدسى وارد شده است كه آسمان و زمين گنجايش من ندارند و دل بنده مؤمن گنجايش من دارد ، چنان كه از بعضى از مقربان بارگاه ايزدى منقول است كه اگر عرش و آن چه را عرش فرا گرفته است هزار هزار مرتبه بزرگتر در گوشه دل عارف باشد گنجايش آن را دارد و چون چنين نباشد كه دل مؤمن عرش رحمان است به اين معنى كه دل محل معرفت و محبت الهى است چنان كه در تفسير آيه * ( إِنَّا عَرَضْنَا الأَمانَةَ ) * گفته است : و ديگرى گفته است : كه\r\nآسمان بار امانت نتوانست كشيد * قرعه فال به نام من ديوانه زدند\r\nو ديگرى گفته است :\r\nنه فلك راست مسلم نه ملك را حاصل * آن چه در سرّ سويداى بنى آدم از اوست\r\nو اگر دلش محل معرفت من نيست گو فرياد زن كه فايده ندارد . و وجهى ديگر چنان كه منقولست از حضرت امام رضا صلوات الله عليه آنست كه چون بنى اسرائيل أولا سؤال كردند كه ما مىخواهيم كه كلام الهى را بشنويم كه با تو سخن مىگويد و از ميان هفتصد هزار مرد جنگى هفتاد كس را انتخاب كردند كه با حضرت موسى به كوه طور روند . پس حضرت موسى استدعا نمود كه خداوندا تو مىدانى لجاجت بنى اسرائيليان را ، و بواسطه همين معنى آمده‌اند خداوندا با من چنين سخن بگو كه ايشان بشنوند پس به دعاى موسى حق سبحانه و تعالى با موسى سخن گفت چنان كه آن هفتاد كس شنيدند ، بعد از آن گفتند كه ما سخنى\r\n","description":"","footnote":"","page_name":" 315 ","page_number":327},
  {"content":"\r\nشنيديم اما چه دانيم كه اين سخن الهى است تو چنان كن كه ما خدا را به بينيم تا خاطر ما جمع شود و تصديق رسالت تو از روى يقين بكنيم .\r\nحضرت موسى فرمود كه خداوند عالميان مجرد است و محالست ديدن او اگر غرض حجتست و برهان ، حجتها و برهانها تمام كردم بر عالميان . گفتند اينها فايده ندارد ما ايمان به تو نمىآوريم تا خدا را نه بينيم . پس صاعقه آمد و هر هفتاد كس سوختند . پس حضرت موسى گفت خداوندا من چگونه به نزد بنى اسرائيليان بروم كه منتخب ايشان همه مرده باشند خواهند گفت تو ايشان را بردى و كشتى ، پس به دعاى حضرت موسى خداوند عالميان ايشان را زنده گردانيد ، باز شروع در مطلب اول كردند و بعد از معارضات بسيار گفتند تو باسم خود طلب كن و تو ببين و ما را خبر ده كه چگونه است تا معرفت ما چنان كه بايد بجناب اقدس او حاصل شود .\r\nخطاب رسيد كه يا موسى سؤال كن من ترا مؤاخذه نمىنمايم به جهالت اين قوم ، پس حضرت موسى سؤال نمود كه * ( رَبِّ أَرِنِي أَنْظُرْ إِلَيْكَ ) * خداوندا خود را به من نما من ترا ببينم خطاب رسيد كه هر گز مرا نمىتوانى ديدن و ليكن نظر به كوه كن اگر كوه قرار گيرد تو مرا مىتوانى ديدن ، پس حق سبحانه و تعالى آيتى از آيات خود را بر كوه تجلى كرد كوه از هم پاشيده شد و در اطراف عالم متفرق گشت ، و پاره بزرگترش نجف اشرف است كه تلى است كه نسبت به آن زمينها يك منار بلندتر است ، و حضرت موسى بيهوش شد و چون به هوش آمد از اين سخن استغفار نمود و گفت خداوندا تو مىدانى كه من مىدانستم كه ترا نمىتوان ديدن و من بر اين ايمانم .\r\nپس ممكنست كه ايشان طلبيده باشند قرب و بعد را ، و حضرت موسى به ايشان گفته باشد كه حق سبحانه و تعالى از قرب و بعد صورى منزه است ، و اين هر دو از لوازم جسم است ، و ايشان مبالغه كرده باشند و بامر الهى حضرت\r\n","description":"","footnote":"","page_name":" 316 ","page_number":328},
  {"content":"\r\nموسى اين سؤال كرده باشد چنان كه منقولست كه چنين بود ، و ليكن چون سند اين نقل ثابت نيست بعنوان صحيح بلكه از مشايخ شنيده‌ام بنا بر اين بر سبيل احتمال ذكر كردم .\r\nو وجهى ديگر ذكر كرده‌اند كه ممكن است كه حضرت موسى خواهد كه به اين وسيله رتبهء خود را بيابد كه آيا از مقربانست يا از دوران ، و جواب مجمل شنيد كه همان در ميان خوف و رجا باشد ، و اين وجه وجيه تر است و الله تعالى يعلم . و باقى حقايق و معارفى كه از اين اخبار مفهوم مىشود به فكر تو گذاشتيم كه از اين مقالات پى به آنها برى با تضرع و زارى از جناب اقدس الهى ، از آن جمله تفكر كن در عنايات الهى كه مىخواهد كه بنده در بيت الخلايى ياد او نباشد گاهى به اين نوازشها او را مىنوازند ، و گاهى ملايك را مىفرمايند كه سر ترا به زير افكنند و بگويند كه نظر كن به آن چه از تو بيرون آمده است از طعامهاى لطيف و شرابهاى لذيذ كه به مجرد چند ساعت مصاحبت تو چنين گندى بهم رسانيده كه تصور آن نمىتوان كرد .\r\nباز مىگويند به او كه اى فرزند آدم تو هميشه مصاحب يكمن از فضلات خبيثه هستى كه اگر اندكى بر رخت تو باشد در نظرها چنان بىاعتبار مىشوى كه مدت العمر هر كه آن را ديده باشد نمىخواهد كه با تو همنشينى كند ، و تفضل الهى را ملاحظه كن كه اين فضلات با اين تعفن را چنان كرده است كه گند آن ظاهر نشود با آن كه حايل آن را پوستى كرده است ، و اگر در غير شكم باشد هيچ چيز حايل آن نمىتواند شد با آن كه اينها چيزهاى سهل است . آن صفات ذميمه كه در تو مخزون است به صد هزار مرتبه از اينها گنديده تر است و آثار آن گندها نزد علماى ربانى ظاهر است ، و ليكن ستاريت الهى از ايشان نيز مخفى ساخته است به آن كه ايشان را مشغول خود گردانيده كه به ديگرى نپردازند .\r\nباز تفكر كن در آن كه اخس حيوانات كه سگ و خوك است فضله آنها\r\n","description":"","footnote":"","page_name":" 317 ","page_number":329},
  {"content":"\r\nاين مقدار تعفن ندارد كه فضله انسان دارد و حكمت الهى در اين تعفن آنست كه نظر به خست خود كند و تكبر و عجب را از سر بيندازد ، و كبريا را مخصوص جناب اقدس او داند چنان كه اكثر اينها از ائمه معصومين صلوات الله عليه منقولست و از خوف تطويل ذكر آن اخبار نكردم .\r\n\r\n( ولا يجوز للرّجل ان يدخل الخلاء و معه [ او عليه 
  ] خاتم عليه اسم الله ، او مصحف فيه القرآن فان دخل و عليه خاتم عليه اسم الله تعالى فليحوّله عن يده اليسرى اذا اراد الاستنجاء ) و جايز نيست كسى را كه داخل خلا مىشود كه با او بوده باشد انگشترى كه بر آن اسم خداى تعالى باشد ، يا نوشتهء كه در آنجا قرآن باشد اگر چه يك آيه باشد ، پس اگر داخل شود و انگشترى كه بر آن اسم الهى باشد با خود داشته باشد پس مىبايد كه از دست چپ بيرون آورد در وقت استنجا چون استنجا بدست چپ مىكند و خوف رسيدن نجاست به آن هست .\r\nو روايت نموده است شيخ طوسى بسند موثق از عمار كه حضرت امام جعفر صادق صلوات الله عليه فرمودند كه جنب دست نمالد و مس نكند درهم و دينارى را كه اسم الهى بر آن باشد و استنجا نكند در حالتى كه انگشترى در دست داشته باشد كه اسم الهى در آن باشد ، و جماع نكند هر گاه چنين انگشترى در دست او باشد ، و داخل خلا نشود هر گاه در دست او باشد .\r\nو به سندى ديگر قوى از آن حضرت صلوات الله عليه روايت كرده است كه از آن حضرت سؤال كرد شخصى كه اگر كسى انگشترى در دست داشته باشد كه اسم الله بر آن باشد و خواهد كه داخل خلا شود چونست ؟ حضرت فرمودند كه من دوست نمىدارم اين را گفت كه اگر اسم محمد بر آن باشد ، گفت باكى نيست .\r\nعلما از اين فهميده‌اند كه اگر اسم حضرت رسول الله صلى الله عليه و آله\r\n","description":"","footnote":"","page_name":" 318 ","page_number":330},
  {"content":"\r\nبر آن باشد كراهت دارد و ليكن كمتر از آن كه اسم الله بر آن باشد ، و ملحق ساخته‌اند به آن اسامى ائمه معصومين و اسامى پيغمبران ديگر را چون منافات به تعظيم دارد اگر مقصود از آن اسم ايشان باشد مثل آن كه نوشته باشد محمد رسول الله ، اما گر اسم هم نام ايشان باشد مثل محمد ، على قصور ندارد بخلاف اسم الله كه مطلقا خوب نيست كه با او باشد مثل عبد الله هر چند اسم شخصى باشد همان الله اسم الهى است بهر حالى كه باشد ، مگر آن كه از اسامى مشتركه باشد مثل محمد كريم ، و محمد رحيم كه قصور ندارد . و دور نيست كه مراد حضرت از حديث دوم اين باشد ، و علما ذكر كرده‌اند كه اگر نجاست به اينها رسد حرامست چون منافى تعظيم ايشان است ، و از اينجا استنباط كرده‌اند كه نمىبايد كه با خود ببرد قرآن را يا آيهء از قرآن را اگر اسم خدا داشته باشد البته و الا باز منافى تعظيم قرآن است ، و ظاهرش آنست كه صدوق استنباط نكرده باشد بلكه حديثى بر اين مضمون ديده باشد .\r\nو در حديث موثق از آن حضرت صلوات الله عليه منقولست كه مكروهست كه با خود برد در خلا شاهى سفيد را مگر آن كه آن را در جائى بسته باشد ، يا در كيسه سر بسته باشد و ظاهرا كراهت به اعتبار آنست كه در شاهى سفيد اسم خدا و رسول منقوش مىبوده است چنان كه الحال هست .\r\n\r\n( وكذلك اذا كان عليه خاتم فصّه من حجارة زمزم نزعه عند الاستنجاء ) و همچنين هر گاه انگشترى داشته باشد كه نگينش از سنگ ريزه چاه زمزم باشد در حال استنجا از دست بيرون آورد .\r\nشيخان رضى الله عنهما در حديث صحيحى روايت كرده‌اند كه يكى از وكلاى حضرت امام حسن عسكرى صلوات الله عليه به حضرت عرض نمود كه چه مىفرمايد در نگين انگشترى كه از سنگ ريزه چاه زمزم باشد حضرت\r\n","description":"","footnote":"","page_name":" 319 ","page_number":331},
  {"content":"\r\nفرمودند كه باكى نيست و ليكن در وقت استنجا از دست بيرون آورد .\r\nو ظاهرا صدوق و ساير علما چنين فهميده باشند كه سؤال راوى از بردن انگشترى ببيت الخلا باشد ، و حضرت فرموده باشد كه باكى نيست ، و حال آن كه حرف ادخال خلا در روايت نيست بلكه ظاهرش آنست كه راوى مىپرسد كه چون چاه زمزم داخل مسجد الحرام است ، و سنگ ريزه هيچ مسجدى را بيرون نمىتوان برد از آن مسجد خصوصا مسجد الحرام چنان كه خواهد آمد ، و حضرت فرموده باشد كه قصور ندارد . و اين از جمله قمامه چاه هست كه چون چاه را پاك مىكنند گلهاى آن را بيرون مىبرند و از آنجا مردمان سنگ ريزه ها مىيابند و تيمنا و تبركا نگين انگشترى مىكنند ، و از اين حيثيت رخصت داده باشند ، و ليكن آن چه علما گفته‌اند به احتياط اقرب است و الله تعالى يعلم .\r\nپس بايد كه آن نگين را باز در مسجد الحرام اصلى برند و بيندازند در آن ، و مشهور آنست كه به مساجد ديگر مىتوان انداختن و إن شاء الله خواهد آمد .\r\nو شهيد رحمه الله ذكر كرده است كه در بعضى از نسخهاى قديمه كافى ديدم كه بدل زمزم زمرد بود بنا بر اين اشكالات دفع مىشود ، و ظاهر آنست كه آن نسخه غلط بوده است ، چون لفظ حجاره را بر جواهر در لغت عرب استعمال نمىكنند اگر چه در لغت عجم استعمال مىكنند ، مع هذا در كل كتب احاديث صحيحه بلفظ زمزم است ، و اگر اين راه باز شود آخر اعتماد بر هيچ حديثى نتوان كرد ، چه ممكنست تبديل لفظى به نقيض يا ضد آن ، و در لا يجوز محتملست كه لا را نساخ زياد كرده باشند و در يجوز انداخته باشند و على هذا القياس .\r\n\r\n( واذا فرغ الرّجل من حاجته فليقل الحمد للَّه الَّذى أماط عنّى الأذى و هنّأنى طعامى و شرابى و عافاني من البلوى ) پس چون فارغ شود و قضاى حاجت او بشود بگويد كه شكر مر خداوندى را سزاوار است كه\r\n","description":"","footnote":"","page_name":" 320 ","page_number":332},
  {"content":"\r\nاين فضلات را از من دور گردانيد و گوارا ساخت در من و جزو بدن من گردانيد خوردنى و آشاميدنى مرا و مرا از بلاها عافيت كرامت نمود . و دعاهاى ديگر گذشت ، و ظاهرا صدوق اين دعا را از جهت فارغ شدن ذكر كرده است ، و دعاهاى گذشته از جهت بيرون آمدن پس مكرر نباشد اگر چه معانى همه قريب به يك ديگرند و يكى از اينها كافى است و جمع اولى است .\r\n\r\n( والاستنجاء بثلاثة احجار ، ثمّ بالماء فان اقتصر على الماء اجزأه ) يعنى فرد كامل استنجاى غايط آنست كه سه سنگ پاك بمالند ، بعد از آن به آب بشويند پس اگر اكتفا به آب كنند كافيست ، دغدغهء در اين نيست كه جمع كردن ميان سه سنگ ماليدن و بعد از آن به آب شستن آن مقدار كه عين و أثر غايط زايل شود اكملست ، و اگر اكتفا به آب كند و سنگ نمالد نيز بهتر است از اكتفا به سنگ كردن و بر اين مضمون احاديث صحيحه وارد شده است ، و اجماع علما است و اكتفاى به سنگ خواهد آمد .\r\n\r\n( ولا يجوز الاستنجاء بالرّوث و العظم لأنّ وفد الجانّ جاؤا إلى رسول الله صلَّى الله عليه و آله فقالوا يا رسول الله متّعنا فاعطاهم الرّوث و العظم فلذلك لا ينبغى ان يستنجى بهما ) و جايز نيست استنجا به سرگين و استخوان كردن زيرا كه جمعى از جنيان به رسالت از جانب جنيان به خدمت حضرت سيد المرسلين آمدند و گفتند كه يا رسول الله ما را بهرهء بده يعنى از جهت خوردن ما چيزى مقرر ساز كه بنى آدم آن را نجس نكنند و ما از آن بهره مند توانيم شد . پس حضرت صلى الله عليه و آله سرگين حيوانات و استخوان را مقرر فرمودند ، بنا بر اين است كه سزاوار نيست كه استنجا به اين هر دو بكنند ، از عبارت لا يجوز صدوق حرمت ظاهر مىشود ، و از لا ينبغى كراهت .\r\nو در حديث معتبرى كه باصطلاح متأخرين ضعيف است اما عمل به آن\r\n","description":"","footnote":"","page_name":" 321 ","page_number":333},
  {"content":"\r\nكرده‌اند منقول است از حضرت امام جعفر صادق صلوات الله عليه كه از آن حضرت سؤال كردند از استنجا به استخوان ، يا پشكل شتر ، يا چوب حضرت فرمودند كه اما استخوان و سرگين پس آن طعام جنيانست و آن را با حضرت سيد المرسلين صلوات الله عليه و آله شرط كرده‌اند پس صلاحيت ندارد كه به آن استنجا كنند و ظاهر شرط آنست كه بنى آدم به اينها استنجا نكنند تا ما با ايشان كارى نداشته باشيم ، و ظاهر لا يصلح حرمت است بنا بر اين اكثر علما به حرمت آن رفته‌اند ، و جمعى مكروه مىدانند به اعتبار ضعف سند و عدم صراحت متن خبر در حرمت .\r\nو سنيان به اسانيد متكثره در صحاح خود از سلمان رضى الله عنه روايت كرده‌اند كه كفار بما مىگفتند كه پيغمبر شما همه چيزى را به ياد شما مىدهد حتى طهارت خانه رفتن را من گفتم بلى ما را نهى كرده است از آن كه استنجا بدست راست كنيم ، يا رو به قبله كنيم ، و نهى كرده است از استنجا به سرگين و استخوان ، و از آن كه به كمتر از سه سنگ استنجا كنيم ، و احتياط در تركست .\r\n\r\n( وكان النّاس يستنجون بالأحجار فاكل رجل من الانصار طعاما فلان بطنه فاستنجى بالماء فانزل الله تبارك و تعالى فيه * ( إِنَّ الله يُحِبُّ التَّوَّابِينَ وَيُحِبُّ الْمُتَطَهِّرِينَ ) * « 1 » فدعاه رسول الله صلَّى الله عليه و آله فخشى الرّجل ان يكون قد نزل فيه امر يسوؤه فلمّا دخل قال له رسول الله صلَّى الله عليه و آله هل عملت فى يومك هذا شيئا قال نعم يا رسول الله اكلت طعاما فلان بطنى فاستنجيت بالماء ، فقال له ابشر فانّ الله تبارك و تعالى قد انزل فيك * ( إِنَّ الله يُحِبُّ التَّوَّابِينَ وَيُحِبُّ الْمُتَطَهِّرِينَ ) * فكنت أنت اوّل التّوابين و اوّل المتطهّرين ، و يقال انّ هذا\r\n\r\n","description":"","footnote":"\r\n« 1 » آيه 222 سورة البقرة .\r\n","page_name":" 322 ","page_number":334},
  {"content":"\r\nالرّجل كان البراء بن معرور الانصارى ) صدوق مضمون اين حديث را كالصحيح از حضرت امام جعفر صادق صلوات الله عليه روايت كرده است كه مردم استنجا به سنگ مىكردند چون به سركه خرماى ترش شيرين است مىخوردند و مانند پشكل از ايشان جدا مىشد .\r\nپس شخصى از انصار يعنى مسلمانان مدينه مشرفه كه نصرت حضرت سيد المرسلين صلى الله عليه و آله كردند طعامى خورد كه آن كدو بود و شكمش روان شد و به آب استنجا كرد ، پس حق سبحانه و تعالى اين آيه را فرستاد كه به درستى كه حق سبحانه و تعالى دوست مىدارد توبه كاران را و دوست مىدارد پاكيزگان را .\r\nپس حضرت او را طلبيد و آن مرد ترسيد كه مبادا در شأن او آيهء عذابى آمده باشد از جهت اين كارى كه كرده بود بىرخصت حضرت به عقل خود يا به عموماتى كه از حضرت باور رسيده بود در تطهير آب چنان كه در همين حديث هست فى استنجائه بالماء پس چون داخل شد حضرت صلى الله عليه و آله به او فرمود كه آيا امروز كارى كرده ؟ گفت بلى يا رسول الله آش كدوى خوردم و شكمم روان شد و استنجا به آب كردم ، پس حضرت فرمود كه گوارا باد ترا كه حق سبحانه و تعالى در مدح تو آيه فرستاده است بشارت باد ترا و آيه را خواندند كه خداى تبارك و تعالى دوست مىدارد توبه كاران را ، و دوست مىدارد پاكيزه گان را پس تو اول توبه كارانى و اول پاكيزگانى . و شنيده‌ام كه اين مرد بر ابن معرور انصارى بود .\r\nو اين خبر بحسب ظاهر دلالت مىكند بر آن كه حسن و قبح اشيا عقلى باشد و استنجاى غير متعدى مانند پشكل به سنگ و غيره باشد ، و متعدى به آب باشد و چون اين عمل خير را از جهت رضاى الهى كرد حق سبحانه و تعالى گناهان او را آمرزيد ، يا آن كه سنت حسنه گذاشت كه هر كه به اين عمل كند او در ثواب\r\n","description":"","footnote":"","page_name":" 323 ","page_number":335},
  {"content":"\r\nايشان شريك باشد پس اين عمل را سبحانه و تعالى به منزل توبه گردانيده .\r\nو ممكن است كه توبه بمعنى لغوى مستعمل باشد يعنى رجوع به خدا ، يا آن كه در آن روز عمل قبيحى كرده باشد و از آن توبه كرده باشد ، اما اول اظهر است به اعتبار آن كه او را اول توابين ناميد و معنى ثانى نيز محتملست و در هر يك از اينها بحث مىتوان كرد اما منافات با ظاهر ندارد . و محتملست كه چون از كرده خود پشيمان بود و تايب شده بود كه بىرخصت شارع كارى نكند هر چند خوب بود حق سبحانه و تعالى مدح هر دو فعل او كرده باشد چنان كه جاى ديگر فرموده است كه خوبان كارهاى خوب مىكنند و دلهاى ايشان خايف است از آن كه مبادا مقبول نشود و چيزهايى كه زياد كردم در همين حديث بود و از كلام صدوق افتاده بود ، و از كلام كلينى رضى الله عنه ظاهر مىشود كه استنجاى سنگ را منسوخ مىداند و سنگ را ذكر نكرده است .\r\nو بسند صحيح روايت كرده است از حضرت امام جعفر صادق صلوات الله عليه در تفسير آيه * ( إِنَّ الله يُحِبُّ التَّوَّابِينَ وَيُحِبُّ الْمُتَطَهِّرِينَ ) * .\r\nكه آن حضرت فرمودند كه مردمان استنجا به خرقه ، و سنگها مىكردند بعد از آن حضرت شستن را مقرر ساخت و اين شستن عمل بسيار خوبيست پس حضرت سيد المرسلين صلى الله عليه و آله به آن امر فرمودند و خود نيز به جا آوردند شستن را و حق سبحانه و تعالى نيز در كتاب خود فرستاده كه * ( إِنَّ الله يُحِبُّ التَّوَّابِينَ وَيُحِبُّ الْمُتَطَهِّرِينَ ) * .\r\nو شيخ طوسى نيز حديثى صحيح از آن حضرت روايت كرده است كه حضرت رسول الله صلى الله عليه و آله به انصاريان فرمودند كه حق سبحانه و تعالى شما را به خوبى ياد كرده است شما چكار مىكنيد ؟ گفتند كه ما استنجا به آب مىكنيم .\r\n\r\n( و من اراد الاستنجاء فليمسح بإصبعه من عند المقعدة إلى\r\n","description":"","footnote":"","page_name":" 324 ","page_number":336},
  {"content":"\r\nالأنثيين ثلاث مرّات ثمّ ينتر ذكره ثلاث مرّات ) و كسى كه خواهد استنجا كند از بول و خود را بشويد بايد اول استبرا كند به آن كه انگشت خود را و بهتر انگشت ميان دست چپ است از پيش سوراخ مقعد به قوت بكشد تا زير خصيتين سه مرتبه پس بكشد ذكرش را سه مرتبه و بعد از آن خود را بشويد .\r\nو قريب به اينست آن چه كلينى روايت كرده است بسند حسن كالصحيح از محمد بن مسلم كه عرض نمودم به حضرت امام محمد باقر صلوات الله عليه كه هر گاه شخصى بول كند و آب نداشته باشد حضرت فرمودند كه مىفشارد بيخ ذكر را تا طرف آن سه مرتبه و مىكشد به قوت طرف آن را پس اگر بعد از آن چيزى ظاهر شود بول نيست و ليكن از رگهاى پشت است و وذى است ، يا ودى است .\r\nو اين عبارت را دو احتمال هست يكى آن كه مراد از طرف ذكر باشد چنان كه در لغت عرب آمده است و ظاهرا صدوق اين معنى را فهميده باشد ، و ليكن در كشيدن ذكر سه مرتبه واقع نشده است دور نيست كه يك مرتبه كافى باشد ، و بعضى طرف را بمعنى سر ذكر گفته‌اند .\r\nو بنا بر اين دو احتمال دارد يكى آن كه مراد از بيخ ذكر قريب به مقعد باشد پس شش مرتبه ظاهر مىشود سه مرتبه تا زير خصيتين ، و سه مرتبه ، ذكر را ، و مراد از نتر : نتر سر حشفه است چنان كه جمعى از علما گفته‌اند كه سنت است كه حشفه را نيز بيفشارد و بيفشاند تا بولى كه در آنجا هست بريزد .\r\nو احتمال ديگر آنست كه از بيخ ذكر آن چه ظاهر است بكشد تا سر ذكر و بعد از آن بفشارد سر ذكر را و همين حديث را شيخ از كلينى روايت نموده است در تهذيب و استبصار ، و در تهذيب به جاى طرفه ذكره نقل كرده است ، و در نسخ استبصار بعضى چنين است و بعضى إلى رأس الحشفة است و ظاهرا اين خلافها از نساخ شده است .\r\n","description":"","footnote":"","page_name":" 325 ","page_number":337},
  {"content":"\r\nو شيخ روايت كرده است بسند صحيح از حضرت امام جعفر صلوات الله عليه كه فرمودند كه هر گاه شخصى بول كند سه مرتبه ذكرش را مىفشارد ، و بعد از آن اگر آبى ظاهر شود و تا ساق او برسد قصور ندارد . و اين حديث نيز محتملست كه مراد نه مرتبه كشيدن باشد چنان كه گفته شد ، يا از بيخ ذكر تا سر ذكر بكشد كه سه مرتبه باشد ، و احتمال شش نيز دارد كه سر ذكر نيز داخل باشد .\r\nو در حديث حسن كالصحيح نيز روايت كرده است از آن حضرت صلوات الله عليه كه پرسيدند از آن حضرت كه اگر شخصى بول كند و خود را بشويد بعد از آن ترى به بيند چه حكم دارد ؟ حضرت فرمودند كه اگر بعد از بول فشرده است ميان مقعد و خصيتين را سه مرتبه ، و فشرده است ميان هر دو را ، و بعد از آن خود را شسته باشد اگر آن مقدار آب بيرون آيد كه به ساق پاى او برسد پروا نكند كه قصور ندارد .\r\nو آن چه در اين حديث واقع شده است كه ميان هر دو را فشرده باشد ظاهرش آنست كه مراد ميان خصيتين و سر ذكر باشد و به قرينه مقامى و قباحت نام آن را نبرده باشد ، و محتملست كه تاكيد اول باشد پس اگر سه مرتبه از مقعد تا سر ذكر فشرده باشد اگر آبى بيايد بىدغدغه بول نيست ، و اگر ذكر تنها را فشرده باشد ، يا ما بين مقعد و خصيتين تنها را فشرده باشد محل دغدغه است اگر چه اظهر آنست كه يكى از اينها كافى باشد ، و احوط هر دو است ، اكمل آنست كه حشفه را نيز سه مرتبه بفشارد تا هيچ دغدغه نباشد و الله تعالى يعلم .\r\n( فاذا صبّ الماء على بدنه للاستنجاء فليقل الحمد للَّه الَّذى جعل الماء طهورا و لم يجعله نجسا ) و چون آب را بريزد بر بدن از جهت استنجا و مراد از بدن دست چپ است و در بعضى از نسخ يديه است يعنى بر دستها ريزد و ظاهرا هر دو نسخه غلط نساخ است و يده مىبايد چنان كه خواهد آمد در وضوى حضرت امير المؤمنين صلوات الله عليه پس بايد كه اين دعا را بخواند\r\n","description":"","footnote":"","page_name":" 326 ","page_number":338},
  {"content":"\r\nكه جميع ثناها مخصوص خداوندى است ، يا جميع شكرها خداوندى را سزاست كه آب را مطهر گردانيده است و اين آب را نجس نگردانيده است كه آب استنجا باشد ، يا همه آبها را نجس نگردانيده است تا از همه منتفع شويم در آشاميدن و تطهير بدن و ثياب و ساير طهارات .\r\nو بنا بر اين احتمال نيز اشاره دارد بعدم تنجس . اما حل اول اظهر است چه اين امور از طهورا مستفاد مىشود و مىبايد كه غافل نشويد از آن كه امثال اين اخبار دلالت مىكند كه طهورى كه در قرآن مجيد واقع شده است بمعنى مطهر است چون در مقام تطهير بدن از نجاست واقع شده است به عبارت قرآن مجيد ، و اكثر فضلا از اينها غافل شده‌اند ، و بحث ملعون ابو حنيفه را قوى مىدانند كه طهور مبالغه طاهر است و ملاحظه نكرده‌اند كه به اجماع لغويين طهور بمعنى ما يتطهر به آمده است .\r\nو احاديث متواتره وارد شده است بر آن كه طهور به اين معنى است نه بمعنى مبالغه در طاهر ، با آن كه ليطهركم نيز به قرينه اينست كه طهور به اين معنى است چون يك جا فرموده است كه * ( وَأَنْزَلْنا مِنَ السَّماءِ ماءً طَهُوراً ) * . و جائى ديگر فرموده است كه * ( وَيُنَزِّلُ عَلَيْكُمْ مِنَ السَّماءِ ماءً لِيُطَهِّرَكُمْ بِه ) * . با آن كه همين آيه كافيست اما حضرات ائمه معصومين صلى الله عليهم اين آيه را مستند مىسازند چون عموم آن بيشتر است و بعد از اين نيز خواهد آمد .\r\n( ويصبّ على احليله من الماء مثلى ما عليه من البول يصبّه مرّتين هذا ادنى ما يجزى ) و مىريزد بر مخرج بول از آب دو مثل آن چه بر آن مانده است از بول چون غالب اوقات يك قطره مىماند پس دو قطره كافى باشد ، اما دو مرتبه مىريزد و اين كمترين آبيست كه مجزيست و اگر سه مرتبه بريزد بهتر است از جهت صحيحه زراره كه حضرت سه مرتبه استنجا مىكردند از جهت بول و از غايط به كلوخ و خرقه استنجا مىكردند و عبارت صدوق\r\n","description":"","footnote":"","page_name":" 327 ","page_number":339},
  {"content":"\r\nمضمون حديث كالصحيح ، يا صحيح على المشهوريست كه نشيط بن صالح از حضرت امام جعفر صادق صلوات الله عليه سؤال مىكند كه در استنجاى بول چه مقدار آب كافيست ؟ حضرت صلوات الله عليه فرمودند كه دو برابر ترى كه بر حشفه مانده است ، و دو برابر غالبا يك قطره است ، صدوق دو قطره فهميده است و در اين حديث و احاديث ديگر استنجا دو مرتبه بما نرسيده است .\r\nاما در احاديث تطهير بدن و جامه از بول وارد شده است كه دو مرتبه آب بريزد ، يا دو مرتبه بشويد . و ظاهرا صدوق از آن اخبار حكم كرده است به ريختن دو بار ، و ليكن مشكل است استدلال به آن اخبار زيرا كه مدار استنجا بر تخفيف است بنا بر مشهور . ميان اصحاب ، مع هذا نشيط خبرى ديگر روايت كرده است از بعضى از استادان خودش از حضرت صلوات الله عليه كه مجزيست در استنجاى بول كه بشويد او را به مثل خودش .\r\nو مىتوان اين خبر را حمل بر قطره كنند اگر چه آن چه ظاهرتر است آنست كه مراد حضرت اينست كه مىبايد در استنجاى بول محض آب باشد ، چون بول آبست آب را آب پاك مىكند نه سنگ ، و از روى تقيه بعنوان يجزى فرموده‌اند و از اين باب در مكالمه حضرات بسيار خواهد آمد ، و هر گاه اين معنى نيز مراد باشد دلالت دارد كه هر گاه آن قدر آب باشد كه اقل غسل بفعل آيد كافى باشد پس به يك قطره بزرگ نيز اقل غسل بفعل مىآيد .\r\nو مؤيد آن كه يك مرتبه كافى است احاديث معتبره بسيار كه بعضى صحيح است و بعضى كالصحيح وارد است كه حضرات آبى ريختند و در هيچ خبر وارد نشده است كه دو بار ريخته باشند ، و بنا بر آن كه دو بار ضرور باشد جمعى از علما گفته‌اند كه فاصله حكمى كافيست به آن كه آبى بريزند اگر چه به يك كف باشد كه اولى و آخرى و وسطى داشته باشد پس ريختن اول و آخر دو مرتبه مىشود و ميانه اگر دخل در طهارت نداشته باشد البته دخل در عدم نخواهد داشت و آب\r\n","description":"","footnote":"","page_name":" 328 ","page_number":340},
  {"content":"\r\nريختنهاى حضرات را از اين باب اخذ كرده‌اند .\r\nو ليكن اين استدلال ضعيف است زيرا كه اكثر امور شرع تعبديست و عقول را در آن مدخلى نيست نمىبينى كه اگر چيزى نجس باشد و آبى كم از كر باشد اگر يك كف آب از آنجا بردارند و بر آن نجس ريزند پاك مىشود ، و اگر آن نجس را در آن آب اندازند كل آب نجس مىشود و با آن كه آن آب هزار مثل آن كف باشد .\r\nبلى چون در حديث زراره سه مرتبه واقع شده است احوط و اولى آنست كه سه مرتبه آب بريزند هر چند علما عمل به آن حديث نكرده‌اند بعنوان وجوب بلكه حمل بر استحباب كرده‌اند و ما نيز جزم بوجوب آن نداريم اما مىگوييم كه اگر كسى عمل به تعدد كند بارى به آن حديث عمل كردن بهتر است از اين استدلالات ضعيفه و الله تعالى يعلم .\r\n( ثمّ يستنجى من الغائط و يغسل حتّى ينقى ما ثمّ ) پس خود را مىشويد از غايط و آن قدر مىشويد كه تا پاك شود نجاستى كه در ظاهر دبر است .\r\nروايت كرده‌اند شيخان به سندى حسن كالصحيح از حضرت ابو الحسن على بن موسى الرضا صلوات الله عليه كه از آن حضرت سؤال كردند كه آيا استنجا را حدى هست كه چند مرتبه بايد شست ؟ حضرت فرمودند كه نه آن قدر مىبايد شست كه مخرج پاك شود . راوى گفت كه پاك مىشود اما بويى مىماند حضرت فرمودند كه نظر به بو نمىبايد كرد يعنى بو ضرر ندارد .\r\nو همچنين اگر بويى در دست بماند ضرر ندارد مگر آن كه آبى كه بر آن موضع بماند ، يا بر دست بماند متغير باشد به نجاست كه در اين صورت نجس است و موضع نيز به تبعيت آن نجس خواهد بود . و ليكن اين فرض نادر است و از لفظ ثمّ ظاهر مىشود كه مذهب صدوق آن است كه اول استنجا بول مىكند ، ديگر استنجاى غايط .\r\n","description":"","footnote":"","page_name":" 329 ","page_number":341},
  {"content":"\r\nو بر اين مضمون اشعار دارد روايات بسيار از صحيح و موثق و حسن كه بعنوان ترتيب ذكرى اول استنجاى بول را ذكر كرده‌اند ، و ديگر غايط و بعضى از علما بر عكس قايلند به اعتبار موثقه عمار كه از حضرت امام جعفر صادق صلوات الله عليه روايت كرده است كه از آن حضرت پرسيدم كه اگر كسى خواهد كه استنجا كند به كدام يك از مخرجين ابتدا كند ؟ حضرت فرمودند كه اول به مقعد ، بعد از آن بذكر . و اكثر علما قايلند به آن كه مخير است ميان هر دو .\r\nو محتملست جمع كردن ميان اخبار به آن كه اگر به آب استنجا كند اول مخرج غايط را بشويد ديگر بول را ، و اگر به سنگ استنجا كند بر عكس چنان كه بعضى از اخبار اشعار به آن دارد و دور نيست كه حكمت تقديم استنجاى غايط آن باشد كه مخرج پاك شود تا در استبرا دستش آلوده نشود و بنا بر اين وجهى ديگر ظاهر مىشود در جمع كه اگر متعدى باشد اول غايط را و الا بر عكس ، و اين احتمالات از جهت رفع تناقض است در اخبار كه ممكن است چنين مطلوب باشد و راويان فهميده باشند و الا به اينها عمل نمودن مشكل است پس تخيير اولى است و الله تعالى يعلم .\r\n( والمستنجي يصبّ الماء اذا انقطعت درّة البول ) و كسى كه خواهد استنجا كند صبر كند تا سيلان بول منقطع شود بعد از آن آب بريزد و دور نيست كه در اين صورت استبرا در كار نباشد چنان كه مجربست كه اگر بعد از اين استبرا بكند چيزى بيرون نمىآيد و مكرر اين ملاحظه كرده‌ام و ظاهر يصب الماء آنست كه يك مرتبه كافى باشد . و همين مضمون را شيخان بسند صحيح از حضرت امام جعفر صادق صلوات الله عليه روايت كرده‌اند كه آن حضرت فرموده‌اند كه چون سيلان بول منقطع شود آب بريز .\r\nو احاديث معتبره كالصحيح نيز بر اين مضمون وارد شده است .\r\n\r\n( و من صلَّى فذكر بعد ما صلَّى انّه لم يغسل ذكره فعليه ان يغسل\r\n","description":"","footnote":"","page_name":" 330 ","page_number":342},
  {"content":"\r\nذكره و يعيد الوضوء و الصّلاة ) و كسى كه نماز كند و بعد از نماز به خاطرش رسد كه استنجا بول نكرده بود پس بر اوست كه استنجا بكند و وضو و نماز را اعاده كند و بر اين مضمون حديث صحيح و موثق و قوى وارد شده است كه اعاده وضو بكند با استنجا و اعاده صلاة .\r\nو احاديث صحيحه و حسنه و موثقه نيز وارد شده است كه اعاده استنجا و نماز بكند و اعاده وضو نكند پس ناچار است از آن كه اعاده وضو را حمل بر استحباب كنيم و در اعاده نماز نيز احاديث بسيار از طرفين وارد شده است و مشهور وجوب اعاده صلاة است .\r\nو حديث صحيحى وارد شده است كه در وقت اعاده مىكند و در خارج وقت اعاده نمىكند ، و طريق جميع به اين عنوان بد نيست اما اگر به اين نحو جمع كنيم كه اعاده در وقت و خارج هر دو بر سبيل استحباب است اظهر است ، اگر چه احوط آن است كه در هر دو صورت اعاده كند .\r\nو مظنون آنست كه فرق نيست ميان نجاست حدثين و غير آن ، و مشهور اين است كه فرقست كه در استنجا قايلند كه نماز را اعاده مىكند در وقت و خارج وقت ، و در ساير نجاسات در وقت اعاده مىكند و در خارج وقت اعاده نمىكند و ظاهرا فرقى نباشد و الله تعالى يعلم .\r\n\r\n( و من نسى ان يستنجى من الغائط حتّى صلَّى لم يعد الصّلاة ) و كسى كه فراموش كند استنجاى غايط را تا نماز كند اعاده نماز نمىكند و بر اين مضمون موثقه عمار وارد شده است و موثقه سماعه وارد شده است كه اعاده مىكند و صحيحه على بن جعفر وارد شده است كه اگر در اثناى نماز باشد اعاده كند ، و اگر از نماز فارغ شده باشد اعاده نكند .\r\nو ظاهرا عبارت صدوق اشعارى به اين تفصيل دارد كه گفته است كه حتى صلى يعنى از نماز فارغ شده باشد ، و عمل به اين حديث اظهر است ، و اگر چه\r\n","description":"","footnote":"","page_name":" 331 ","page_number":343},
  {"content":"\r\nاعاده احوط است خصوصا در وقت ، و نهايت احتياط آنست كه در خارج وقت نيز قضا كند .\r\n\r\n( ويجزئ فى الغائط الاستنجاء بالحجارة و الخرق و المدر ) و كافى است در استنجاء غايط كه موضع را پاك كند به سنگ و كهنه و كلوخ و بر اين مضمون احاديث صحيحه وارد شده است و خلافى ظاهرا نيست در ميان علما در اكتفا به سه سنگ و سه كلوخ و سه كهنه و در كمتر خلاف است كه اگر به يك سنگ ، يا دو سنگ پاك شود آيا اتمام آن به سه سنگ لازم است مشهور لزوم است .\r\nو همچنين خلاف است كه اگر به سه طرف يك سنگ خود را پاك كند آيا كافيست يا سه سنگ مىبايد ، و همچنين اگر سه طرف جامه را بر خود مالد خلاف است ، احوط آنست كه سه عدد باشد خصوصا سنگ . و خلافى نيست كه اگر به سه سنگ پاك نشود زياده لازم است تا پاك شود .\r\nو سنت است كه به طاق تمام كند پس اگر به چهار سنگ پاك شود سنگى ديگر بر خود بمالد تا پنج شود . و مشهور آنست كه در اين جا زوال عين كافى است بخلاف استنجاى به آب كه در آنجا زوال عين و اثر هر دو مىبايد ، و اثر عبارت است از اجزائى صغار كه به غير از آب غالبا زايل نشود . پس اگر اثر بماند و عرق كند و زير جامه رنگ بردارد مثلا نماز مىتواند كرد اما خلاف است كه پاك است يا نجس است و عفو است .\r\nو آن چه از اخبار صحيحه ظاهر مىشود آن است كه تا آب مقدور باشد اكتفا به سنگ نكند ، و خلافى نيست در آن كه استنجاى مخرج بول را به آب مىبايد كرد و به كلوخ و غير آن عبث است ، و در استنجاى غايط دغدغه در اين نيست كه جمع ميان سنگ و آب بهتر است و در صورت جمع لازم نيست كه سه سنگ باشد همين كه عين زايل شود اگر چه به يك سنگ باشد سنت به عمل آمده است اگر چه سه سنگ بهتر است .\r\n","description":"","footnote":"","page_name":" 332 ","page_number":344},
  {"content":"\r\n( وقال الرّضا صلوات الله عليه فى الاستنجاء يغسل ما ظهر على الشّرج و لا يدخل فيه الانملة ) و بسند صحيح منقول است كه حضرت امام رضا صلوات الله عليه فرمودند كه در استنجا مىشويد آن چه را كه ظاهر است از حلقه دبر و انگشت به اندرون نمىكند . و به سند موثق از حضرت امام جعفر صادق صلوات الله عليه نيز وارد شده است ، و خلافى نيست ميان علما در آن كه واجب نيست اندرون را شستن و همچنين در ذكر . و اما در فرج زنان مىبايد كه بشويند آن چه را باز مىشود در وقت نشستن نه در وقت ايستادن على المشهور .\r\n\r\n( ولا يجوز الكلام على الخلاء لنهي النّبيّ صلَّى الله عليه و آله عن ذلك ) و جايز نيست يعنى مكروه است حرف زدن در حالت بول و غايط ، يا وقتى كه نشسته باشد از جهت آن زيرا كه رسول خدا صلى الله عليه و آله نهى كرده است از سخن گفتن در آن حال .\r\nروايت است به سند كالصحيح از حضرت ابو الحسن على بن موسى الرضا صلوات الله عليه كه حضرت سيد المرسلين صلى الله عليه و آله نهى فرمودند از آن كه شخصى در خلا باشد و از او چيزى سؤال كنند كه او جواب دهد يا با او سخن گويد مجملا با كسى سخن گفتن بد است ، و نهى حضرت دلالت ندارد بر حرمت زيرا كه آن حضرت صلى الله عليه و آله نهى از مكروهات كرده‌اند ، چنان كه از محرمات كرده‌اند چنان كه خواهد آمد مناهى آن حضرت كه اكثر آن مكروهات است .\r\nو ظاهرا لا يجوز قدما نيز صريح در حرمت نيست چنان كه صدوق و شيخ مفيد بسيار از اين باب گفته‌اند خصوصا در استنجاء و ليكن احتمال هر دو دارد و على اى حال نهى حضرت دلالت بر آن مىكند كه با كسى سخن نگويد نه آن كه سخن نگويد مگر آن كه مراد صدوق نيز اين باشد چون نادرست است كه كسى با خود سخن گويد و ليكن حديث آينده مطلق است .\r\n","description":"","footnote":"","page_name":" 333 ","page_number":345},
  {"content":"\r\n( و روى انّ من تكلَّم على الخلاء لم تقض حاجته ) و در روايتى واقع شده است كه هر كه در حالت خلا سخن كند حاجتش برآورده نمىشود و ظاهرا مراد همين حاجت باشد يعنى فضله بيرون نمىآيد زيرا كه مىبايد كه طبيعت متوجه دفع آن باشد وقتى كه متوجه چيز ديگر مىشود آن دفع نمىشود و سبب طول جلوس مىشود .\r\nو دور نيست كه نهى حضرت شامل كلام نفسى نيز باشد ، و مجرب است كه اگر كسى در آنجا مشغول فكرى شود با خود در سخن باشد قضاى حاجتش نمىشود . و محتمل است كه قضاى حاجت شامل اين حاجت و غير اين حاجت باشد ، و مراد اين باشد كه سخن كردن سبب اين است كه هيچ حاجت او بر آورده نشود چون مخالفت حضرت رسول صلى الله عليه و آله كرده است .\r\nو اين روايت را صدوق در علل به سند قوى از حضرت امام جعفر صادق صلوات الله عليه روايت نموده است كه فرمودند كه سخن مگو در خلا كه هر كه سخن مىگويد در آنجا حاجتش برآورده نمىشود . و ظاهر روايت دلالت بر اين دارد كه در وقتى كه نشسته باشد مكروه است پس اگر پيش از نشستن يا بعد از آن سخن بگويد ضرر ندارد چنان كه گذشت در حكايت لقمه كه حضرت به غلام خود فرمود كه با تو باشد تا من درآيم ، و از اين حكم استثنا كرده‌اند ذكر را . و احاديث در آن گذشت و همچنين اگر ضرور شود سخن گفتن مثل كارى كه فوت شود اگر نگويد و عمومات آيات و اخبار دلالت بر اين مىكند .\r\nمثل : و ما جعل عليكم فى الدّين من حرج .\r\n\r\n( وانّ النّبيّ صلَّى الله عليه و آله قال لبعض نسائه مرى النّساء المؤمنات ان يستنجين بالماء و يبالغن فإنّه مطهّرة للحواشي و مذهبة للبواسير ) و بتحقيق و به درستى و راستى كه آن حضرت صلى الله عليه و آله به بعضى از زنان خود فرمودند كه امر كن زنان مؤمنه را كه استنجا به آب بكنند ، و مبالغه كنند\r\n","description":"","footnote":"","page_name":" 334 ","page_number":346},
  {"content":"\r\nدر شستن و خوب بشويند كه آب بسيار دخيل است در پاك كردن اطراف دبر ، و بسيار مؤثر است در دفع و رفع بواسير .\r\nمضمون اين حديث را كلينى و شيخ به سند صحيح روايت كرده‌اند از حضرت امام جعفر صادق صلوات الله عليه و ظاهرش آن است كه امر مستحب باشد نه واجب ، به قرينهء فوايدى كه حضرت ذكر فرموده است ، و اين كه خطاب با زنان فرمود مردان نيز شريكند و در اين حكم چنان كه اكثر خطابها با مردان است و زنان شريكند .\r\nو دلالت مىكند بر آن كه خبر واحد حجت باشد و عمل به آن توان كرد با وجود قدرت بر علم خصوصا نسبت به زنان كه مشكل است ايشان را به واسطهء مسائل بيرون آمدن پس اگر شوهر ايشان مسأله از عالم بشنود و به ايشان بگويد مىتوانند به آن عمل نمودن چنان كه مدار بر اين بوده است در زمان حضرت سيد المرسلين و ائمه معصومين صلوات الله عليهم اجمعين .\r\n\r\n( ولا يجوز التغوّط فى فيء النّزّال و تحت الاشجار المثمرة ) و جايز نيست قضاى حاجت نمودن در سايه‌اى كه قافله در آنجا منزل مىكنند ، و در زير درختان ميوه دار . و ممكن است مراد از فيء نزال منزل قافله باشد ، و فيء بمعنى مرجع باشد چنان كه در حديث سؤال ابو حنيفه گذشت كه در منازل قافله به قضاى حاجت نرود .\r\nو مراد از مثمره آنست كه بالفعل ميوه داشته باشد چون در همان حديث بلفظ مساقط ثمار واقع شده است يعنى جائى كه محل افتادن ميوه باشد ، و اشعارى دارد به آن كه يك مفسده آنست كه مبادا سبب نجس شدن ميوه باشد .\r\nو در حديث قوى از حضرت سيد المرسلين صلى الله عليه و آله منقول است كه آن حضرت نهى فرمود از آن كه به قضاى حاجت روند در كنار چاهى كه از آن آنجا آب كشند ، يا در كنار نهرى كه از آنجا آب بردارند ، يا در زير\r\n","description":"","footnote":"","page_name":" 335 ","page_number":347},
  {"content":"\r\nدرخت ميوه دارى كه ميوه داشته باشد .\r\n( والعلَّة فى ذلك ما قال ابو جعفر الباقر صلوات الله عليه انّ للَّه تبارك و تعالى ملائكة و كلَّهم بنبات الأرض من الشّجر و النّخل فليس من شجرة و لا نخلة الا و معها من الله عزّ و جلّ ملك يحفظها و ما كان منها و لو لا انّ معها من يمنعها لأكلتها السّباع و هو امّ الارض اذا كان فيها ثمرتها و انّما نهى رسول الله صلَّى الله عليه و آله ان يضرب احد من المسلمين خلاءه تحت شجرة او نخلة قد اثمرت لمكان الملائكة الموكَّلين بها قال و لذلك تكون الشّجر و النّخل أنسا اذا كان فيه حمله لأنّ الملائكة تحضره ) و علت كراهت يا عدم جواز آنست كه مصنف به سند كالصحيح در علل روايت كرده است كه حضرت امام محمد باقر صلوات الله عليه فرمودند كه الله تبارك و تعالى را فرشتگانى چند هست كه موكل ساخته است ايشان را به آن چه از زمين مىرويد از درختهاى ميوه و درختان خرما ، پس هر درختى كه هست از درختان ميوه و درختان خرما البته الله تبارك و تعالى ملكى مقرر ساخته است كه محافظت آن درخت و ميوه هاى آن درخت بكند و اگر نه حفظ اين فرشتگان باشد هر آينه اينها را بخورند درندگان و جانوران زمين وقتى كه ميوه داشته باشند .\r\nو از اين جهت است كه حضرت رسول خدا صلى الله عليه و آله نهى فرمودند از آن كه احدى از مسلمانان به قضاى حاجت رود در زير درخت ميوه ، يا درخت خرمائى كه ميوه داشته باشد از جهت فرشتگانى كه موكلند به آن درختان ، پس حضرت فرمود كه از اين جهت است كه درختان ميوه ، و خرما در وقت بار برداشتن انسند و مؤمنان مىخواهند كه در زير آن درختها ساكن شوند هر چند ميوهء آنها نرسيده باشد يا ميوهء نخواهند بلكه از جهت فرشتگانى كه در آنجا حاضرند به آنها انس دارند .\r\n","description":"","footnote":"","page_name":" 336 ","page_number":348},
  {"content":"\r\nو اين خبر نيز دلالت مىكند بر آن كه كراهت در وقت ميوه است پس در جائى كه مثمره مطلق واقع شده باشد حمل بر مقيد بايد كرد ، و ليكن جمعى كثير از علما گفته‌اند كه چون حضرت مطلق فرموده است و مقيد پس در مطلق كراهت باشد و در مقيد كراهت بيشتر باشد ، پس هر درختى كه ميوهء بردارد خواه در وقت ميوه و خواه غير آن وقت مكروه باشد در زير آن قضاى حاجت كردن . و ليكن در وقت ميوه كراهت آن شديدتر باشد ، بلكه محتمل است كه در وقت ميوه حرام باشد چون سبب تضييع مىشود و اسراف حرام است ، و سبب هتك حرمت آن نيز مىشود و در غير وقت مكروه باشد .\r\nو از كلام صدوق اين ظاهر مىشود و نيز ظاهر مىشود كه حرام است در منازل قافله ، و اگر كاروانسرا باشد محتمل است حرمت آن چون واقف وقف كرده است كه مردمان در آنجا منزل و استراحت كنند ، وقف نكرده است كه بيت الخلا كنند قطع نظر اين كه بسيار است كه مردمان در شبها مىآيند و عالمى نجس مىشود و موجب ايذاى ايشان و لعن ايشان هست و الله تعالى يعلم .\r\n\r\n( و من لا ينقطع بوله و يغلبه فاللَّه اولى بالعذر فليتّق علَّته ما استطاع و ليتّخذ خريطة ) كسى كه بول او منقطع نشود و غلبه كند بر او كه نتواند دفع آن كردن پس چون بلاها را حق سبحانه و تعالى داده است پس او اولى است به اين كه عذر بنده را به پذيرد و معذور دارد بنده را يعنى البته معذور است نزد حق سبحانه و تعالى و با اين حال نماز مىتواند كرد و مىبايد بكند ، پس بايد كه از بول اجتناب كند تا ممكنش باشد و نگذارد كه به جامه و بدنش برسد ، و بايد كيسه بدوزد از كرباس پنبه دار مشمع يا از امثال آن كه بول از آنجا بيرون نيايد ، و ذكر خود را در آن كيسه كند كه همين ذكرش نجس باشد و تعدى به جاى ديگر نكند .\r\nبدان كه كلينى رضى الله عنه به سند كالصحيح روايت كرده است از منصور\r\n","description":"","footnote":"","page_name":" 337 ","page_number":349},
  {"content":"\r\nبن حازم كه عرض نمودم به خدمت حضرت امام جعفر صادق صلوات الله عليه كه هر گاه شخصى سلس البول داشته باشد و قادر نباشد بر حبس بول چه كند ؟\r\nحضرت فرمودند كه هر گاه قدرت بر حبس آن نداشته باشد حق سبحانه و تعالى اولى است به آن كه او را معذور دارد از مخلوقين و ايشان معذور مىدارند بندگان خود را در چيزى كه بنده ايشان قدرت بر آن نداشته باشد اكرم الاكرمين و ارحم الراحمين\r\nچگونه معذور ندارد پس كيسهء با خود نگاه دارد كه بول تعدى نكند .\r\nو شيخ طوسى رحمه الله از آن حضرت صلوات الله عليه به اسناد صحيح روايت كرده است كه از آن حضرت سؤال كردند از سلس البول حضرت فرمودند كه در وقت نماز كيسهء با خود نگاهدارد كه بول تعدى نكند .\r\nو به سند موثق كالصحيح از آن حضرت سؤال كردند كه اگر شخصى از ذكرش قطره قطره بول يا خون آيد چه كند ؟ حضرت فرمودند كه كيسهء با خود نگاهدارد و وضو بسازد و نماز بكند كه اين بلاييست و آزمايشى است كه به آن مبتلا شده است و وضو را اعاده نكند مگر از حدثى كه از آن وضو مىسازد و ظاهرا مراد آنست كه به سبب سلس البول وضو را اعاده نكند اگر بول بعنوان متعارف ، يا غايط ، يا باد از او صادر شود وضو بسازد و بعد از اين حديث حريز خواهد آمد .\r\n\r\n( و من بال و لم يتغوّط فليس عليه الاستنجاء و انّما عليه غسل ذكره ، و من تغوّط و لم يبل فليس عليه أن يغسل ذكره و انّما عليه ان يستنجى ) و كسى كه بول كرده باشد و غايط نكرده باشد استنجاى غايط بر او واجب نيست بلكه ذكرش را مىشويد و بس ، و كسى كه غايط كرده باشد و بول نكرده باشد بر او استنجاى بول لازم نيست و اين عبارت حديث موثق عمار است كه از حضرت امام جعفر صادق صلوات الله عليه روايت كرده است و\r\n","description":"","footnote":"","page_name":" 338 ","page_number":350},
  {"content":"\r\nحضرت رد بر جماعتى از سنيان فرموده‌اند در جزو اخير كه لازم مىدانند ، و جزو اول را ذكر فرموده‌اند كه بمنزله دليل باشد گوييا مىفرمايند كه شما قايليد كه اگر كسى بول كرده باشد استنجاى غايط لازم نيست از جهة آن كه استنجا ازاله نجاست است و نجاست در مخرج غايط نيست پس هر گاه شما در آنجا قايليد همان دليل در عكس آن جاريست و اين بحث الزامى است .\r\n\r\n( و من توضّأ ثمّ خرجت منه ريح فليس عليه الاستنجاء و انّما عليه اعادة الوضوء ) و كسى كه وضو بسازد و بعد از آن بادى از او بيرون آيد استنجا بر او واجب نيست بلكه اعاده وضو مىكند و بس . روايت كرده است عمار بسند موثق كه از حضرت امام جعفر صادق صلوات الله عليه سؤال كردم كه اگر شخصى بادى از او جدا شود استنجا مىكند حضرت فرمودند كه نه .\r\n\r\n( و روى انّ ابا الحسن الرّضا صلوات الله عليه كان يستيقظ من نومه فيتوضّأ و لا يستنجى و قال كالمتعجّب من رجل سمّاه بلغنى انّه اذا خرجت منه ريح استنجى ) روايت كرده است شيخ رحمه الله بسند صحيح از سليمان جعفرى كه من ديدم آن حضرت را صلوات الله عليه كه از خواب بيدار مىشدند پس وضو مىگرفتند و استنجا نمىفرمودند و مىفرمودند از روى تعجب از شخصى كه حضرت نام او را بردند كه به من خبرى رسيده است كه فلانى هر گاه بادى از او جدا مىشود استنجا مىكند . و چون نزد عامه خواب ناقض است به اعتبار آن كه وقتى كه آدمى بخواب رفت قوت ما سكه ضعيف مىشود و باد از او جدا مىشود ، چنان كه ظاهر كلام صدوق نيز اين است چنان كه خواهد آمد ، پس آن شخص از جهت خواب نيز وضو مىكرده است كه سبب خروج ريح است بنا بر اين حضرت بعد از خواب اين را فرمودند .\r\nو ممكن است كه غرض حضرت اين باشد كه بيان فرمايد كه استنجا از براى بول و غايط است نه براى خواب و باد ، و خواب را به وضو ساختن و عدم\r\n","description":"","footnote":"","page_name":" 339 ","page_number":351},
  {"content":"\r\nاستنجا بيان فرمودند ، و بيان عدم استنجا از جهت ريح را به آن تعجب بيان فرمودند و الله تعالى يعلم .\r\n","description":"","footnote":"","page_name":" 340 ","page_number":352},
  {"content":"\r\n\r\nباب اقسام الصلاة\r\nاين بابى است در بيان اجزاى نماز و در اين جا دو مجاز است يكى آن كه اجزا ، را اقسام گفتن مجاز است چون اقسام را در افراد استعمال مىكنند ، و علاقه تجوز آن كه گويا هر جزوى از اين اجزا ، نمازيست بر سر خود . و دويم طهارت را جزو ناميدن مجاز است و وجه اين مجاز آن است كه چون طهارت شرط صلاة است و نماز بدون آن صحيح نيست پس گويا جزو اعظم صلاة است .\r\n\r\n( وقال الصّادق صلوات الله عليه الصّلاة ثلاثة اثلاث ، ثلث طهور ، و ثلث ركوع و ثلث سجود ) كلينى روايت كرده است به سند حسن كالصحيح و جمعى اين قسم حديث را صحيح مىدانند كه ابراهيم بن هاشم در آن است از حضرت امام جعفر صادق صلوات الله عليه كه نماز سه جزو دارد ، يك ثلث آن طهور است كه عبارت است از وضو و غسل و تيمم و ازاله نجاست از جامه و بدن و مصلى و غير آن چنان كه بعضى از آنها گذشت و بعضى خواهد آمد .\r\nو ثلثى ديگر ركوع است و ثلثى ديگر سجود است ، و اجزاء نماز اگر چه بيشتر است اما چون اهتمام بشأن ركوع و سجود بيشتر است لهذا حق سبحانه و تعالى در قرآن مجيد امر به آن فرموده است كه * ( ارْكَعُوا وَاسْجُدُوا ) * اين دو جزء را فرمودند تا مكلف اهتمام بشأن اين دو جزو بيشتر داشته باشد و غرض از ذكر طهارت با دو جزو اعظم آن است كه مكلف اهتمام بشأن طهارت داشته باشد كه منزله جزو اعظم نماز است بلكه ثلث نماز است ، و يا آن كه مسايل\r\n","description":"","footnote":"","page_name":" 341 ","page_number":353},
  {"content":"\r\nطهارت ثلث مسايل نماز است ، و چون نيكو تأمل نمايند چنين است و الله تعالى يعلم .\r\n","description":"","footnote":"","page_name":" 342 ","page_number":354},
  {"content":"\r\n\r\nباب وقت وجوب الطهور\r\nو اين بابيست در بيان وقت واجب شدن طهارت . و علما از آيه استدلالات كرده‌اند مناسب آنست كه اول تفسير آيه كرده شود و آن چه از آن استنباط كرده‌اند مذكور شود و بعد از آن شروع در حديث شود چنان كه وعده شد .\r\n\r\nقال الله تبارك و تعالى * ( يا أَيُّهَا الَّذِينَ آمَنُوا إِذا قُمْتُمْ إِلَى الصَّلاةِ فَاغْسِلُوا وُجُوهَكُمْ وَأَيْدِيَكُمْ إِلَى الْمَرافِقِ وَامْسَحُوا بِرُؤُوسِكُمْ وَأَرْجُلَكُمْ إِلَى الْكَعْبَيْنِ وَإِنْ كُنْتُمْ جُنُباً فَاطَّهَّرُوا وَإِنْ كُنْتُمْ مَرْضى أَوْ عَلى سَفَرٍ أَوْ جاءَ أَحَدٌ مِنْكُمْ مِنَ الْغائِطِ أَوْ لامَسْتُمُ النِّساءَ فَلَمْ تَجِدُوا ماءً فَتَيَمَّمُوا صَعِيداً طَيِّباً فَامْسَحُوا بِوُجُوهِكُمْ وَأَيْدِيكُمْ مِنْه ما يُرِيدُ الله لِيَجْعَلَ عَلَيْكُمْ مِنْ حَرَجٍ وَلكِنْ يُرِيدُ لِيُطَهِّرَكُمْ وَلِيُتِمَّ نِعْمَتَه عَلَيْكُمْ لَعَلَّكُمْ تَشْكُرُونَ ) * « 1 » .\r\nترجمه اش اينست كه اى گروهى كه ايمان به خدا و رسول خدا و ائمه هدى صلوات الله عليهم آورده‌ايد هر گاه به نماز برخيزيد و اراده نماز داشته باشيد پس بشوييد رويهاى خود را ، و دستهاى خود را تا مرفقها ، و مسح كنيد بعضى از سرهاى خود را و پاهاى خود را تا كعبها ، و اگر جنب باشيد پس غسل جنابت\r\n\r\n","description":"","footnote":"\r\n« 1 » آيهء 8 - سورة المائدة .\r\n","page_name":" 343 ","page_number":355},
  {"content":"\r\nبكنيد ، و اگر بيمار باشيد ، يا مسافر باشيد ، يا از ادب خانه بيرون آمده باشيد ، يا با زنان مجامعت كرده باشيد و آبى نيابيد پس تيمم كنيد از خاك پاك : يا زمين پاك ، و بعضى از رويهاى خود و دستهاى خود را از آن مسح كنيد كه خداوند عالميان نمىخواهد كه كارها را بر شما تنگ كند ، و ليكن مىخواهد كه شما را پاك گرداند و نعمت خود را بر شما تمام كند تا شايد شما شكر او را به جا آوريد .\r\nاما استنباطاتى كه علما كرده‌اند از يك يك از اين فقرات أولا حق سبحانه و تعالى چون بار تكليف از جهت مصالح بندگان بر دوش ايشان گذاشته است ايشان را مخاطب ساخته است به خطاب دل نواز خود تا به سبب لذت مخاطبه سنگينيها همه سبك شود .\r\nديگر به خطاب * ( يا أَيُّهَا الَّذِينَ آمَنُوا ) * . مخاطب ساخت و اكثر اوقات يا را در منادى بعيد اطلاق مىكنند و با آن كه حق سبحانه و تعالى از قرب و بعد جسمانى منزهست گوييا بندگان را مىفرمايد كه اى دوران از بساط قرب من خبر نداريد كه چه قسم خوانى از نعمت قرب خود گسترانيده‌ام بياييد .\r\nديگر تأكيد آن بلفظ أيّ و هاء تنبيه فرموده است گويا مىفرمايد كه از خواب غفلت بيدار شويد . ديگر ايشان را به وصف ايمان ياد فرمود گويا مىفرمايد كه اگر راست گوييد در دعوى ايمان اين اعمال را به جا آوريد تا اعمال شما تصديق اقوال شما كند .\r\nديگر بلفظ آمنوا كه جمله فعلى است و دلالت بر تجدد و حدوث مىكند آورد و نفرمود يا أيّها المؤمنون . تا اشعار فرمايد كه مىبايد ايمان شما در تزايد باشد چنان كه حق سبحانه و تعالى وصف مؤمنان فرموده است كه * ( وَإِذا تُلِيَتْ عَلَيْهِمْ آياتُه زادَتْهُمْ إِيماناً ) * « 1 » . يعنى مؤمنان جمعىاند كه چون آيات الهى\r\n\r\n","description":"","footnote":"\r\n« 1 » آيهء 2 - سورة انفال .\r\n","page_name":" 344 ","page_number":356},
  {"content":"\r\nبر ايشان خوانده مىشود ايمان ايشان زياده مىشود و اشعاريست به آن كه كمال شما در ايمانست و كمال ايمان در عباداتست پس مردانه در عبادات من بكوشيد .\r\nديگر بلفظ جمع عامى آورد تا شامل حاضران و غايبان و موجودان و كسانى كه موجود خواهند شد إلى يوم القيام بوده باشد ، و چون قرآن موجود است إلى يوم القيام خود خطاب مىكند همه را چنان كه خلايق همه در علم الهى موجودند كل فى وقته . و اكثر تكاليف را حق سبحانه و تعالى مصدر به اين خطاب ساخته است تا هوشمندان از لذت اين خطاب زنده شده مشغول آن تكاليف گردند .\r\n* ( إِذا قُمْتُمْ إِلَى الصَّلاةِ ) * . مشهور ميان علما آنست كه مراد آنست كه اذا اردتم القيام چون هر گاه اراده نماييد كه نماز را به جا آوريد . و از حضرت امام جعفر صادق صلوات الله عليه منقولست بسند كالصحيح كه مراد اينست كه : اذا قمتم من النّوم\r\n. يعنى هر گاه از خواب برخيزند وضو بسازيد . و اكثر علما از اين حديث غافل شده‌اند با آن كه در ورق دوم تهذيبست ، و اذا اگر چه در لغت از جهت عموم نيست و ليكن عرفا از آن عموم مىفهمند . و قمتم بنا بر مشهور چند احتمال دارد : يكى قيام نماز است . و دوم به جا آوردن نماز است چنان كه مىگويند فلانى قيام بامر الهى كرد يعنى به جا آورد خواه ايستاده و خواه نشسته . و سيم رفتن بسوى مصلى است از جهت نماز و اين معنى مناسب حديث است كه گذشت و لفظ صلاة محتملست كه مراد از آن نماز واجب باشد . و در اين صورت وضو واجب خواهد بود يا اعم از واجب و سنت باشد وضو نيز اعم خواهد بود .\r\n* ( فَاغْسِلُوا وُجُوهَكُمْ ) * لفظ فا در جزاء اذا واقع شده است يعنى هر گاه به نماز برخيزيد پس رو را بشوييد واجبا از براى نماز واجب و پيش از وقت نماز\r\n","description":"","footnote":"","page_name":" 345 ","page_number":357},
  {"content":"\r\nواجب نيست پس درآمد كه بعد از وقت نماز وضو واجبست و اين معنى است كه در اين باب مطلوب است و حديث نيز بر اين معنى دلالت مىكند .\r\nديگر چون خداوند عالميان فرمود كه چون برخيزيد به نماز رو را بشوييد ظاهرش آنست كه بشوييد از براى نماز ، پس نيت استباحت يا رفع حدث درآمد بحسب ظاهر مكالمه .\r\nديگر فرمود كه بشوييد رو و دستها را ، و مسح كنيد سر و پاها را ظاهرش آنست كه شستن و مسح كردن دو حقيقتاند مقابل يك ديگر ، پس هر جا كه بايد شست مىبايد كه جريان آب بشود چنان كه اخبار بسيار خواهد آمد تا شستن متحقق گردد ، و اقلش جريانست يعنى روان شدن آب و همين كه از ته مويى به ته مويى ديگر حركت كند شستن بفعل آمده است .\r\nديگر فرموده است * ( وُجُوهَكُمْ ) * ظاهرش آنست كه جمعيت به اعتبار مكلفين است يعنى همهء روها را بشوييد يعنى هر يك روى خود را بشوييد . و آن كه ايشان را با هم جمع فرموده است اشعارى دارد كه مؤمنان كنفس واحده‌اند مىبايد همه با هم وضو بسازند تا با هم نماز جماعت كنند ، و جماعت وضوى ايشان نيز بفعل آيد كه در اول وقت همگى متوجه مقدمات نماز شوند و آن كه فرمود كه رو را بشوييد در عرف چنين مىفهمند كه كل رو را بايد شست خصوصا هر گاه ما بقى را همه مقيد ببعض ساخته و رو را مطلق گذاشته باشد كه اين دليل اراده كل وجه است .\r\nو جمعى گفته‌اند كه وجه از مواجه است پس هر گاه دو كس روبروى هم نشسته باشند هر چه از روى يك ديگر مىبينند آن رواست ، و حق اينست كه اشتباه كرده‌اند و بر عكس است زيرا كه مواجه روبرو نشستن است ، او را از وجه گرفته‌اند نه بر عكس .\r\nبنا بر اين است كه حضرت امام محمد باقر صلوات الله عليه بيان آن\r\n","description":"","footnote":"","page_name":" 346 ","page_number":358},
  {"content":"\r\nفرموده است كه مراد الهى آن مقدار است كه ابهام و وسطى برو بگردد و اگر از ظاهر قرآن در مىآمد حضرت مىفرمودند و ائمه هدى از بطن قرآن همه چيز را مىدانند ، اما اگر كسى چند رو داشته باشد همه را مىشويد بنا بر قول همه اگر اصلى و زايد از هم جدا نباشد ، و اگر ممتاز باشد بعضى گفته‌اند كه اصلى را مىشويد ، و بعضى گفته‌اند همه را بواسطه ظاهر آيه كه بلفظ جمع آورده است .\r\nو محتملست كه جمعيت آيه اشاره باشد به آن كه با روى بدن روى دل را بشوييد به توبه و انابت از معاصى ، و تعلقاتى كه مانعند دل را از صلاة حقيقى كه حق سبحانه و تعالى فرموده است از حال حضرت ابراهيم كه گفت : « وجّهت وجهى »\r\n. و يقينيست كه در آن آيه مراد وجه قلب است . و همچنين روى عقل را بشوييد از ادناس تفكرات باطله تا متوجه جناب اقدس الهى به گفته او شود كه :\r\n* ( ويَتَفَكَّرُونَ فِي خَلْقِ السَّماواتِ وَالأَرْضِ ) * .\r\nو روى روح را بشويند از چركينيهائى كه او را حاصل شده است از توجه او به غير معشوق حقيقى و على هذا القياس روى سر و روى خفى ، و روى اخفى را بشويند از غير او ، و لهذا سيد العارفين ، و قبلة الواصلين و امام المحبين ، و مقتدى المصطفين على بن الحسين زين العابدين در حالت وضو متغير مىشدند به مرتبهء كه اصحاب خوف فجأه داشتند و از آن حضرت سبب آن را سؤال مىنمودند حضرت مىفرمودند كه نمىدانيد كه به عبادت كه مشغول مىبايد شد و با كه گفتگو مىبايد كرد .\r\nو همچنين منقول است كه خطاب به حضرت عيسى صلى الله عليه رسيد كه يا عيسى ظاهرت را از براى بندگى من بشوى ، و باطنت از براى عبادت من از همه كدورات باطنيه پاك كن و خواهد آمد ، و همچنين باقى اعضاى ظاهر و باطن هر يك شستنى خاص دارد ، و ممكنست جمعيت اشاره به آنها باشد .\r\n* ( وَأَيْدِيَكُمْ إِلَى الْمَرافِقِ ) * و بشوييد دستهاى خود را تا مرفق . اكثر\r\n","description":"","footnote":"","page_name":" 347 ","page_number":359},
  {"content":"\r\nعلماى عامه و خاصه إلى را بمعنى مع گرفته‌اند چون همه نقل اجماع كرده‌اند بر آن كه واجب است شستن مرفق و اگر بمعنى انتها گيرند دخول مرفق از ايشان فوت مىشود ، و بعضى كه بمعنى انتها گرفته‌اند بعضى متعلق به مغسول گرفته‌اند چون دست را بر چهار معنى اطلاق مىكنند در يك جا چهار انگشت مراد است كه حق سبحانه و تعالى فرموده است كه * ( وَالسَّارِقُ وَالسَّارِقَةُ فَاقْطَعُوا أَيْدِيَهُما ) * « 1 » يعنى دست دزدان را ببريد خواه مرد ، و خواه زن .\r\nو با جماع شيعه چهار انگشت غير ابهام مراد است چنان كه احاديث خواهد آمد . و اطلاق مىكنند بر دست تا بند دست ، و بر دست تا مرفق ، و بر دست تا كتف پس حق سبحانه و تعالى خواست كه بيان فرمايد كه كدام دست را بايد شست فرمود كه دست تا مرفق را بشوييد تا آن احتمال بدر رود .\r\nو بعضى ديگر از سنيان انتهاء غسل گرفته‌اند و گفته‌اند كه تا مرفق را بشوييد كه مرفق را داخل كنيد ، و ابتدا از همه جا مىتوان كرد اما اگر ابتدا از سر دست باشد و انتها به مرفق بهتر خواهد بود چون اجماع شيعه و سنيان است كه ابتدا از سر دست واجب نيست .\r\nو كلينى بسند قوى كالصحيح روايت كرده است كه حضرت امام محمد باقر صلوات الله عليه فرمودند كه تنزيل آيه من المرافق است يعنى چنين نازل شده است ، يا إلى بمعنى من است و آن چه ظاهر است قطع نظر از احاديث آنست كه در شستن رو و دستها ابتدا و انتها از آيه ظاهر نمىشود بلكه آيه در شستن آنها معلوم الدلاله است و در ابتدا و انتها مجملست تا از اخبار ظاهر شود و از طرفين دلايل گفته‌اند و همه منظور فيه است ، و آن چه در شستن رو مذكور شد در دستها جاريست .\r\n\r\n","description":"","footnote":"\r\n« 1 » آيهء 42 - سورة المائدة .\r\n","page_name":" 348 ","page_number":360},
  {"content":"\r\nديگر * ( وَامْسَحُوا بِرُؤُوسِكُمْ ) * اما مسح پس ظاهر آن دست ماليدن است پس اگر دست ماليده شود بر سر آن مقدار كه رطوبت آن بسر برسد كافيست ، و در زيادتى مشهور آنست كه به مرتبه اقل غسل نرسد ، و اكثر اوقات بعد از مسح سر كه پا را مسح مىكشند اقل غسل بلكه اضعاف آن متحقق مىشود و دور نيست كه ضرر نداشته باشد ، اما اگر آب سر دست را بتكاند تا كم شود و بعد از آن مسح بكشد احوط است ، و اما « باء » پس در حديث وارد شده است كه بمعنى تبعيض است يعنى بعضى از سر را مسح كشيد . و در احاديث صحيحه وارد شده است كه پيش سر را مسح كشند و تفصيل آن در اخبار ظاهر خواهد شد .\r\nو ديگر * ( وَأَرْجُلَكُمْ إِلَى الْكَعْبَيْنِ ) * نصف قراء بر جّراند و نصف ايشان بر نصب . و در حديث كالصحيح از حضرت امام محمد باقر صلوات الله عليه منقول است كه جبرئيل نياورده است مگر جر را ، و بنا بر جر عطف خواهد بود بر رؤسكم\r\nيعنى بعضى از پاها را مسح كنيد تا كعبين ، و بنا بر نصب عطف خواهد بود بر محل جارو مجرور كه آن نصب است به مفعوليت ، پس گويا حق سبحانه و تعالى مىفرمايد كه سر را مسح كنيد و پا را مسح كنيد .\r\nوالى در اينجا همان احتمالات دارد و ظاهرش آنست كه پاى تا كعبين را مسح كنيد تا موافق إلى المرافق باشد ، و اگر بمعنى انتها بگيريم نيز بد نيست ، و ليكن احاديث صحيحه دلالت مىكند بر معنى اول و خواهد آمد .\r\nو همچنين در كعب خلاف عظيمى هست كه در ضمن اخبار مبين خواهد شد و از ترتيب ذكرى الهى جمعى ترتيب در آورده‌اند بوجوه بسيار و ليكن دلالت جزمى ندارد و عمده احاديث است كه خواهد آمد پس از عموم « اذا » چنين ظاهر شد كه هر گاه به نماز برخيزيد وضو بسازيد ، و به اجماع شيعه و سنى واجب نيست .\r\nپس بعضى قايل بعموم مجاز و اشتراك شده‌اند و گفته‌اند كه مراد اينست كه\r\n","description":"","footnote":"","page_name":" 349 ","page_number":361},
  {"content":"\r\nاگر وضو نداشته باشيد وضو بسازيد بر وجه وجوب ، و اگر وضو داشته باشيد وضو بسازيد بر وجه استحباب و خواهد آمد كه تجديد وضو مستحب است .\r\nو بعضى تقدير مىكنند كه هر گاه به نماز برخيزيد و محدث باشيد بحدث اصغر وضو بسازيد ، و اگر محدث باشيد بحدث جنابت غسل كنيد ، و بنا بر حديث از اين آيه مراد اينست كه هر گاه از خواب برخيزيد وضو بسازيد و وضو از احداث ديگر از آيه ديگر و احاديث ظاهر مىشود و هيچ تجوز نمىبايد كرد .\r\n* ( وإِنْ كُنْتُمْ جُنُباً فَاطَّهَّرُوا ) * بنا بر حديث عطف خواهد بود بر جمله اول كلام كه * ( إِذا قُمْتُمْ ) * باشد يعنى وضو را از براى نماز بسازيد ، و اگر جنب باشيد غسل كنيد و در اين صورت غسل جنابت واجب لنفسه خواهد بود پس پيش از دخول وقت نماز غسل واجب خواهد بود و ليكن بوجوب موسع كه تأخير آن جايز است تا آخر وقت به مقدار غسل و نماز و بعد از آن واجب مضيق مىشود .\r\nو بنا بر مشهور عطف خواهد بود بر : « ان كنتم محدثين »\r\nمقدر و معنى آن چنين مىشود كه هر گاه به نماز برخيزيد اگر محدث بحدث اصغر باشيد وضوء بسازيد و اگر جنب باشيد غسل كنيد و در اين صورت غسل نيز مثل وضو واجب لغيره خواهد بود از جهت نماز و پيش از دخول وقت سنت خواهد بود ، و بعد از آن واجب و بنا بر اين تقدير وضو با غسل جنابت نخواهد بود و غسل خواهد بود و بس به قرينهء مقابله با غسل .\r\nو حق اينست كه آيه در اين معانى مجملست و محتمل الامرين رجوع به احاديث مىبايد كرد ، و تتمه آيه با بسيارى از تحقيقات خواهد آمد ، و در باب تيمم اكثرش مذكور خواهد شد ، و آن چه در اين باب از تحقيقات هست يك كتاب عظيمى از براى آن مىبايد نوشت و ليكن مجملى كه ضرور بود ذكر كردم و الله تعالى يعلم .\r\n","description":"","footnote":"","page_name":" 350 ","page_number":362},
  {"content":"\r\n( قال ابو جعفر الباقر صلوات الله عليه اذا دخل الوقت وجب الطَّهور و الصّلاة و لا صلاة الَّا بطهور ) حضرت فرمودند كه هر گاه داخل مىشود وقت نماز يا چون داخل مىشود وقت نماز واجب مىشود وضو و غسل و تيمم و نماز ، و نمازى صحيح نيست بىمطهر .\r\nو محتملست كه مراد از طهور اعم از مطهر از حدث باشد يا خبث و اين اظهر است اگر چه معنى اول اشهر است ، و ظاهر مفهوم شرط آنست كه پيش از دخول وقت هم چنان كه نماز واجب نيست طهور نيز واجب نيست چنان كه ظاهر آيه نيز اين بود و گذشت و ظاهر\r\nو لا صلاة الَّا بطهور ) *\r\nنفى صحت است اگر چه بسيار جا به اين عبارت از جهت نفى كمال واقع شده است مثل\r\nلا صلاة لجار المسجد الا فى المسجد ) *\r\nچنان كه خواهد آمد .\r\nو ليكن اجماع مسلمانان است از خاصه و عامه كه نماز بىطهور با قدرت بر آن نماز نيست ، و خلافى كه شده است در صورتيست كه آب و خاك نباشد ، احوط آنست كه بعنوان ادا به جا آورد و بعد از طهور قضا كند .\r\n","description":"","footnote":"","page_name":" 351 ","page_number":363},
  {"content":"\r\n\r\nباب افتتاح الصلاة و تحريمها و تحليلها\r\nبابيست در آن چيزى كه اول نماز است و آن چيزى كه چون او را به جا آورد آن چيز حرام مىكند بسيار چيزى را كه پيش از نماز جايز بود ، و آن چيزى كه چون آن را به جا آورند آن چه حرام شده بود حلال مىشود .\r\n( قال امير المؤمنين صلوات الله عليه افتتاح الصّلاة الوضوء و تحريمها التّكبير و تحليلها التّسليم ) فرمودند كه افتتاح نماز وضو است يعنى گويا بمنزله جزو صلوات است ، و تحريم آن تكبير است لهذا آن را تكبير احرام مىگويند يعنى تا تكبير احرام نگفته باشند هر عملى مىتوان كرد از حدث و استدبار و كلام و امثال اينها و چون راى اكبر گفته شد همه حرام مىشود ، و تكبير احرام تكبيريست كه بعد از نيت گفته مىشود ، و چون سلام واقع شد حلال مىشود آن چه حرام شده بود ، و ظاهرش وجوب هر سه است .\r\nو جمعى كثير از علما قايل به استحباب سلام شده‌اند ، و سلام را افضل افراد مخرج مىدانند يعنى اگر سخن بگويد يا پشت به قبله كند مثلا از نماز بيرون مىآيد اما بهتر آنست كه سلام بگويد از جهت خروج از صلاة و اكثر علما بر اينند و إن شاء الله در سلام خواهد آمد .\r\nو اين حديث را عامه و خاصه از حضرت امير المؤمنين صلوات الله عليه روايت كرده‌اند و همگى تلقى به قبول كرده‌اند اگر چه در كتب عامه مرسلست ، و در كتب خاصه نيز مرسل است الا در كافى كه مسند است اما باصطلاح متأخرين ضعيف است .\r\n","description":"","footnote":"","page_name":" 352 ","page_number":364},
  {"content":"\r\n\r\nباب فرايض الصلاة\r\n( فرائض الصّلاة سبع « 1 » الوقت و الطَّهور و التّوجّه و القبلة و الرّكوع و السّجود و الدّعاء ) فريضهاى نماز عبارت است از چيزى چند كه نماز بدون آن صحيح نباشد اعم از آن كه شرط باشد يار كن و محتملست كه مراد از آن چيزى چند باشد كه حق سبحانه و تعالى آنها را در قرآن مجيد ياد كرده باشد اعم از آن كه واجب باشد يا سنت و فرايض نماز هفت است :\r\nاول :\r\nوقتست و حق سبحانه و تعالى در قرآن مجيد ياد كرده است و در مبحث اوقات خواهد آمد و اگر كسى عمدا يا سهوا يا جهلا نماز را تمام پيش از وقت به جا آورد باطلست ، و اگر بعضى را در وقت دريابد تفصيل آن خواهد آمد پس از وقت فى الجمله شرطيت دارد .\r\nدويم :\r\nطهور است و در باب پيش گذشت .\r\nسيم :\r\nتوجه است و محتملست كه مراد از آن نيت باشد ، و احاديث و آيات در وجوب آن وارد شده است و مذكور خواهد شد ، و در ركنيت و شرطيت آن خلاف است اگر چه به شرط اشبه است و على اى حال نماز به ترك نيت مطلقا باطل است .\r\nو محتملست كه مراد از توجه تكبير احرام باشد چون به آن داخل نماز\r\n\r\n","description":"","footnote":"\r\n« 1 » سبعة خ\r\n","page_name":" 353 ","page_number":365},
  {"content":"\r\nمىشويم يا هر دو چون تلازم هست شرعا در ميان ايشان ، و بهر دو داخل نماز مىشود و آيه توجه بعد از هر دو خوانده مىشود با دعاهاى توجه و مع هذا حق سبحانه و تعالى فرموده است كه * ( وَكَبِّرْه تَكْبِيراً ) * و فرموده است * ( وَرَبَّكَ فَكَبِّرْ ) * يعنى خداوند را به بزرگى ياد كن .\r\nچهارم :\r\nقبله است و حق سبحانه و تعالى آيات در آن باب فرستاده است و خواهد آمد ، و فى الجمله شرطيتى دارد كه اگر عمدا بر خلاف قبله نماز كرده باشد نمازش باطلست ، و اگر سهوا كرده باشد يا جهلا در وقت اعاده مىكند ، و بعضى در خارج نيز گفته‌اند و خواهد آمد .\r\nپنجم و ششم :\r\nركوع و سجود است و حق سبحانه و تعالى هر دو را ياد كرده است در قرآن بعنوان امر وجوبى و هر دو ركنست و خواهد آمد .\r\nهفتم :\r\nدعاست بعضى گفته‌اند كه قنوتست و واجب است چنان كه صدوق قايلست به آن ، و بنا بر قولى كه فريضه را اعم از واجب و سنت گيريم همين بس است كه حق سبحانه و تعالى در قرآن مجيد به آن امر كرده است و خواهد آمد ، و بعضى گفته‌اند كه سوره حمد است كه به ترك آن عمدا نماز باطل مىشود و بنا بر اين فريضه را بمعنى واجب مىبايد گرفت نه واجبى كه از قرآن ظاهر شده باشد اگر چه علما از آيه استدلال كرده‌اند اما ضعيف است ، و حديث صحيح بر خلاف قول ايشان هست ، و مذكور خواهد شد . و ممكن است كه اعم از همه بگيريم ، و شامل قنوت و سوره حمد و دعاهاى توجه و غير آن باشد و الله تعالى يعلم .\r\n","description":"","footnote":"","page_name":" 354 ","page_number":366},
  {"content":"\r\n\r\nباب مقدار الماء للوضوء و الغسل\r\nدر بيان مقدار آبست از جهت وضو و غسل و اقل واجب آن آن مقدار است كه مسماى شستن بفعل آيد و بيشترش از جهت وضو يك مد است ، و از جهت غسل يك صاع و زياده اسراف است و ظاهرا اسراف مكروه باشد مگر در جائى كه جمعى به آن احتياج داشته باشند كه در آن صورت اسراف حرامست و تفصيل آن خواهد آمد إن شاء الله تعالى .\r\n\r\n( قال ابو الحسن موسى بن جعفر صلوات الله عليهما للغسل صاع من ماء و للوضوء مدّ من ماء و صاع النّبيّ صلَّى الله عليه و آله خمسة امداد و المدّ وزن مائتين و ثمانين درهما و الدّرهم ستّة دوانيق و الدّانق وزن ستّ حبّات و الحبّة وزن حبّتين من شعير من اوساط [ اوسط 
  ] الحبّ لا من صغاره و لا من كباره ) فرمودند كه از جهت غسل يك صاع آب مىبايد و از جهت وضو يك مد آب مىبايد ، و صاع حضرت سيد المرسلين صلى الله عليه و آله پنج مد است ، و مدى وزن دويست و هشتاد درهم ، و درهمى شش دانك است و دانگى وزن شش حبه طلا است و حبه طلا وزن دو دانه جو است از جوهاى ميانه نه از بزرگها و نه از كوچكهاى دانه جو .\r\nو اين حديث را شيخ طوسى به دو سند قوى از سليمان بن خفض مروزى روايت كرده است از حضرت امام ابو الحسن صلوات الله عليه ، و ظاهرا صدوق گمان كرده است كه ابو الحسن اولست ، و گمان بنده آنست كه ابو الحسن هادى\r\n","description":"","footnote":"","page_name":" 355 ","page_number":367},
  {"content":"\r\nاست صلوات الله عليهما ، و احتمالى دارد كه ابو الحسن امام رضا باشد اما بعيد است . و حضرت امام موسى صلوات الله عليه بسيار بعيد است .\r\nو چون ظاهر شد كه حديث اوست طريق صدوق بكتاب او صحيح است و او را اگر چه در كتب رجال ذكر نكرده‌اند و ليكن صدوق ذكر كرده است در عيون كه او متكلم خراسان بود و نظير خود نداشت و مأمون او را حاضر ساخت كه با حضرت صلوات الله عليه مباحثه نمايد و بحث بسيار كرد و شيعه شد .\r\nو محتملست كه پيشتر نيز شيعه بوده باشد و بواسطه مصلحت آن مباحثات را كرده باشد و ليكن بعيد است لهذا روايت او از حضرت امام موسى بعيد است ، و بعد از آن هر مسأله كه داشت به خدمت حضرت امام محمد تقى ، و امام على نقى ، و امام حسن عسكرى صلوات الله عليهم مىفرستاد و استفسار مىكرد .\r\nمجملا حديث او را حسن مىدانيم و ليكن اين حديث او مخالفت دارد با احاديث صحيحه كه در صاع و مد وارد شده است و صدوق در باب غسل و وضو چون از مستحبات است به اين روايت عمل نموده است ، و در باب فطر عمل به احاديث مشهور كرده است اگر چه احاديث مشهوره در باب وضو و غسل وارد شده است .\r\nو ليكن محتملست كه مخير باشد آدمى ميان هر دو و از آن جمله شيخ رحمه الله بسند صحيح از زراره از امام محمد باقر صلوات الله عليه روايت كرده است كه حضرت رسول خدا به يك مد از آب وضو مىساختند و به يك صاع آب غسل مىكردند و مدى يك رطل و نيم است و صاعى شش رطل يعنى به رطل مدينه كه يك رطل و نيم عراقى است پس صاع نه رطل عراقى باشد ، و مد دو رطل و ربع عراقى باشد كه چهار يك صاع باشد .\r\nو روايت كرده است بسند صحيح از محمد بن احمد بن يحيى الاشعرى\r\n","description":"","footnote":"","page_name":" 356 ","page_number":368},
  {"content":"\r\nثقه از جعفر همدانى كه جعفر با ما در راه حج همراه بود به من گفت كه نوشتم به حضرت امام على نقى صلوات الله عليه عريضهء و به پدرم كه از وكلاى حضرت بود دادم كه به خدمت حضرت برد و نوشته بودم كه فداى تو گردم به درستى كه علماى ما خلاف كرده‌اند در صاع بعضى مىگويند كه بصاع مدينه است ، و بعضى مىگويند كه بصاع عراقست پس حضرت به خط مبارك خود به من نوشت كه صاع شش رطل است به رطل مدينه و نه رطلست به رطل عراق ، و ديگر از على بن بلال روايت كرده است كه او نيز به خدمت صاحب الامر ، يا امام حسن عسكرى نوشت و همين جواب آمد .\r\nو ديگر شيخ روايت كرده است به اسناد موثق از سماعه كه گفت از آن حضرت صلوات الله عليه سؤال كردم از مقدار آبى كه از جهت غسل كافيست حضرت فرمودند كه حضرت رسول الله صلى الله عليه و آله غسل فرمودند به يك صاع و وضو كردند به يك مد و صاعى در زمان حضرت صلى الله عليه و آله پنج مد بود ، و مدى يك رطل و سه وقيه بود ، و وقيه هفت مثقال است كه ده درهم باشد پس مجموع صد و پنجاه درهم مىشود كه قريب به يك رطل مدينه است و با آن پنج رطل شش رطل مدينه مىشود ده نارى كمتر تقريبا كه نه رطل عراقى باشد و اگر وقيه را چهل درهم حساب كنيم كه بر آن نيز اطلاق مىكرده‌اند و رطل را رطل عراقى حساب كنيم چهل و دو مثقال صيرفى زياده مىشود .\r\nو احاديث صحيحه از زراره ، و محمد بن مسلم ، و ابو بصير از حضرت امام محمد باقر و امام جعفر صادق صلوات الله عليه وارد شده است كه حضرت سيد المرسلين صلى الله عليه و آله به يك صاع غسل مىفرمودند ، و به يك مد وضو مىساختند .\r\nو در حديث صحيح از معاوية بن عمّار از حضرت امام جعفر صادق\r\n","description":"","footnote":"","page_name":" 357 ","page_number":369},
  {"content":"\r\nصلوات الله عليه وارد شده است كه آن حضرت به يك صاع آب غسل مىفرمودند ، و اگر بعضى از زنان با آن حضرت غسل مىكردند يك مد بر آن مىافزودند .\r\nو بر اين مضمون نيز احاديث صحيحه وارد است ، پس ظاهر شد كه صاعى نه رطلست و رطلى نود و يك مثقالست و هر ده درهم هفت مثقال است ، پس رطلى صد و سى درم باشد و چون حساب درهم بنا بر مذهب مشهور شش دانك است ، و هر دانگى هشت دانه جو ، و جو اختلاف در آن بهم مىرسد بحسب شهرها در بزرگى و كوچكى بلكه در هر شهرى بحسب زمينها مختلف مىشود تا آن كه شيخ بها الدين محمد طاب ثراه هر تصنيفى كه مىكردند يك مرتبه ترازو مىآوردند و جو را مىكشيدند و به آن حساب مىنوشتند ، و لهذا دو تصنيف او موافق نيست و هر جائى مقدارى قرار داده است .\r\nو اين ضعيف را بخاطر رسيد كه علماى خاصه و عامه ذكر كرده‌اند كه دينار در جاهليت و اسلام تغيير نيافت و دينار اشرفى است ، و اشرفيهاى قديم ديدم كه به همين وزن اشرفيهاى حال بود كه چهار دانك و نيم مثقال صيرفى مشهور است و به آن حساب كرديم درهم را هر صاعى ششصد مثقال و چهارده مثقال و ربع مثقال شد بمثقال صيرفى و بنا را بر آن گذاشتيم در جميع مقاديرى كه گذشت و خواهد آمد إن شاء الله .\r\nو اگر رطل را مدنى حساب كنيم و دينار را صيرفى حساب كنيم دو برابر مشهور مىشود كه يكمن شاهى و بيست و هشت مثقال و نيم باشد ، و نزديك مىشود به تحديدى كه مصنف كرده است و ممكنست كه اين صاع پنج مدى باشد كه حضرت با زوجه خود غسل مىفرموده باشند ، و آن قريب به دو صاع مىشود زيرا كه بنا بر مشهور صاعى هزار و صد و هفتاد درم است .\r\nو بنا بر آن چه صدوق گفته است دو هزار و صد درم مىشود پس بنا بر اين حمل مىكنيم صاع پنج مدى را به صاعى كه حضرت با زوجه خود غسل كرده\r\n","description":"","footnote":"","page_name":" 358 ","page_number":370},
  {"content":"\r\nباشند ، و اگر نه صاعى چهار مد است چنان كه گذشت ، و از آن چه گفته شد همه تحديدات به سهولت معلوم مىشود .\r\n( وقال رسول الله صلَّى الله عليه و آله الوضوء مدّ و الغسل صاع و سيأتي اقوام بعدى يستقلَّون ذلك فاولئك على خلاف سنّتى و الثّابت على سنّتى معى فى حظيرة القدس ) و حضرت صلى الله عليه و آله فرمودند كه آب وضو يك مد است و آب غسل يك صاع است ، و عن قريب جمعى بعد از من خواهند آمد كه اين مقدار آب را كم شمارند ، و آب بسيار ريزند و اسراف كنند ، « و آن جماعت وسواسيانند كه آبهاى رود خانه را نيز كم مىشمارند » و آن جماعت بر خلاف سنت منند ، و هر كه ثابت قدم باشد بر سنت من با من خواهد بود در حظيره قدس كه جاى پيغمبران و اوصياى ايشانست بلكه جاى پيغمبر ما است صلى الله عليه و آله و اوصياى او صلوات الله عليهم .\r\n( وسئل ابو الحسن الرّضا صلوات الله عليه عن رجل احتاج إلى الوضوء للصّلاة و لم يقدر على الماء فوجد ماءً به قدر ما يتوضّأ به بمائة درهم او بألف درهم هل يجب عليه ان يشتريه و يتوضّأ به او يتيمّم فقال بل يشترى قد اصابنى مثل ذلك فاشتريت و توضّأت و ما يسرّنى بذلك مال كثير [ يا و ما يسؤنى يا و ما يشترى 
  ]\r\nباختلاف نسخ اين كتاب و كلينى و تهذيب . و شيخان بسند صحيح روايت كرده‌اند از حضرت امام رضا صلوات الله عليه كه از آن حضرت صلوات الله عليه سؤال كردند كه هر گاه شخصى محتاج بوده باشد به وضو از جهت نماز به آن كه محدث باشد و بر آب قادر نباشد پس آبى به مقدار وضو فروشند به صد درهم ، يا هزار درهم آيا واجب است كه آن آب را به آن بهاء بخرد و وضو بسازد يا تيمم كند ، حضرت صلوات الله عليه فرمودند كه بلكه مىبايد بخرد چنين واقعه مرا دست داد و خريدم و وضو ساختم و آن چه مرا مسرور و خوشحال مىگرداند مال بسيار است يعنى\r\n","description":"","footnote":"","page_name":" 359 ","page_number":371},
  {"content":"\r\nهر چند بيشتر بدهم خوشحالتر مىشوم چون رضاى الهى در اين است ، يا آن چه سبب سرور من است مال بسيار است يعنى ثواب بسيار .\r\nو بنا بر نسخهء و ما يسوءنى يعنى آزرده نمىسازد مرا مال بسيار چون مىدانم كه رضاى او در آنست ، يا اسراف نمىدانم كه سبب غم من شود . و بنا بر نسخهء و ما يشترى يعنى آن چه به آن مىخرند مال بسيار است چرا كسى مضايقه نمايد يكى را مىدهند و غير متناهى مىگيرند در دنيا و عقبى ، يا مال بسيار مىبايد داد كه رضاى الهى را حاصل كنند و الله يعلم .\r\nو علما خلاف كرده‌اند بعضى گفته‌اند كه اين حديث دلالت بر جواز خريدن مىكند نه بر وجوب ، و بر تقديرى كه دلالت كند بر مثل حضرتى كه دنيا و ما فيها از او بود سهلست پس اگر كسى ضرر به حال او نرسد واجبست او را خريدن ، و اگر كسى همين زر را داشته باشد و مايه تجارت او باشد و اگر بخرد محتاج شود بر او واجب نيست به عمومات :\r\n* ( و ما جَعَلَ عَلَيْكُمْ فِي الدِّينِ مِنْ حَرَجٍ ) * « 1 » * ( يُرِيدُ الله بِكُمُ الْيُسْرَ وَلا يُرِيدُ بِكُمُ الْعُسْرَ ) * « 2 » يعنى حق سبحانه و تعالى كار دين را بر شما تنگ نكرده است ، و حق سبحانه و تعالى آسانى شما را مىخواهد و دشوارى شما را نمىخواهد و امثال اين از آيات و اخبار كه بعضى گذشت و اين قول خالى از قوت نيست و محتملست كه اگر صاحب توكل باشد بايدش خريد و الا فلا و الله تعالى يعلم .\r\nو بر اين قياس كرده‌اند كه هر گاه دلو و رسن يافت نشود و آن را نيز به بهاى بسيار فروشند بايد خريد ، و همچنين اگر بعوض رسن منديلهاى نفيس ده تومانى فروشند يا داشته باشند و اگر ريسمان آب چاه كند از ماليت بيفتد اگر ضرر به حال او نرسد مىبايد خريدن ، يا ريسمان كردن ، اما اگر ظالمى بر سر آب\r\n\r\n","description":"","footnote":"\r\n« 1 » آيه 77 - سورة الحج .\r\n« 2 » - آيه 181 - سورة البقرة .\r\n","page_name":" 360 ","page_number":372},
  {"content":"\r\nباشد و اگر اين كس بر سر آب رود يك فلس از اين كس به زور بگيرد واجب نيست زيرا كه معاونت آن ظالم كرده است بر ظلم اين آن و حق سبحانه و تعالى فرموده است كه * ( وَلا تَعاوَنُوا عَلَى الإِثْمِ وَالْعُدْوانِ ) * « 1 » يعنى معاونت و يارى مكنيد ظالمان را بر گناه و ظلم و به تفصيل در باب تيمم مذكور خواهد شد إن شاء الله تعالى .\r\n\r\nو قال ابو جعفر صلوات الله عليه اغتسل رسول الله صلَّى الله عليه و آله و زوجته من خمسة امداد من اناء واحد ، فقال له زرارة كيف صنع فقال بدء هو و ضرب بيده فى الماء قبلها فانقى فرجه ثمّ ضربت هى فانقت فرجها ثمّ افاض هو و افاضت هى على نفسها حتّى فرغا و كان [ فى يب فكان 
  ] الَّذى اغتسل به النّبيّ صلَّى الله عليه و آله ثلاثة امداد و الَّذى اغتسلت به مدّين و انّما أجزأ عنهما لأنّهما اشتركا فيه جميعا و من انفرد بالغسل وحده فلا بدّ له من صاع\r\n( شيخ رحمه الله روايت كرده است بسند صحيح از زراره ، و محمد بن مسلم ، و ابو بصير از حضرت امام محمد باقر ، و حضرت امام جعفر صادق صلوات الله عليهما كه حضرت رسول خدا صلى الله عليه و آله غسل كردند با زوجه خود از پنج مد آب كه در يك ظرف بود . پس زراره گفت كه بچه عنوان غسل كردند ؟ حضرت صلوات الله عليه فرمودند كه حضرت اول دست بر آب زدند پيش از زوجه و عورت خود را شستند ، ديگر زوجه آب برداشت و خود را شست ديگر حضرت آب بر سر ريختند ديگر زوجه آب بر سر ريخت تا فارغ شدند ، پس آن چه حضرت به آن غسل فرموده بودند سه مد آب بود ، و آن چه زوجه غسل كرده بودند دو مد آب بود ، و از اين جهت به پنج مد اكتفا نمودند كه به شركت غسل كردند ، و كسى كه تنها غسل كند\r\n\r\n","description":"","footnote":"\r\n« 1 » آيه 3 - سورة المائدة .\r\n","page_name":" 361 ","page_number":373},
  {"content":"\r\nناچار است از يك صاع .\r\nو احاديث صحيحه به اين مضمون بسيار است از طرق خاصه و عامه و آن كه حضرت باقر صلوات الله عليه فرمودند كه حضرت از سه مد آب غسل فرمودند ظاهرش آنست كه بعلم وحى مىدانستند ، و ممكن است كه به اعتبار جثه حضرت سيد المرسلين صلى الله عليه و آله ، و جثه‌ام المؤمنين ام سلمه تخمين فرموده باشند و اول اظهر است زيرا كه شهادت است بحسب ظاهر و بىعلم از معصوم محالست .\r\n\r\n( ولا بدّ للوضوء من ثلاث اكفّ ملءا من ماء كفّ للوجه و كفّان للذّراعين ) و ناچار است در وضو از سه كف آب ، يك كف از جهت شستن رو ، و دو كف از جهت دستها . و اين حديث را زراره بسند صحيح از حضرت امام محمد باقر صلوات الله عليه روايت كرده است با زيادتى بسيار كه إن شاء الله تعالى مذكور خواهد شد . و به اين مضمون اخبار صحيحه كثيره وارد شده است .\r\n( فمن لم يقدر الَّا على مقدار كفّ واحد فرّقه ثلاث فرق ) پس كسى كه قادر نباشد مگر بر يك كف آب آن را سه حصه كند و وضو سازد به شرط جريان به قدر دهن و آن روغن مالى است ، يا آمدن نرمه باران است بر دست كه اگر دستى بر آن بمالد آب از عضوى به عضوى ديگر برود اگر چه از ته مويى به ته مويى ديگر برسد . و اين حديث را كلينى بعنوان مرسل روايت كرده . و احاديث صحيحه وارد شده است كه در غسل و وضو مسماى جريان كافيست اگر چه مانند دهن باشد و خواهد آمد .\r\n( وقال الصّادق صلوات الله عليه انّ الرّجل ليعبد الله اربعين سنة و ما يطيعه فى الوضوء لأنّه يغسل ما امر الله عزّ و جلّ بمسحه ) و حضرت صلوات الله عليه فرمودند كه بسيار است كه شخصى چهل سال عبادت حق سبحانه و تعالى مىكند و اطاعت الهى نمىكند در وضو زيرا كه آن چه حق\r\n","description":"","footnote":"","page_name":" 362 ","page_number":374},
  {"content":"\r\nسبحانه و تعالى امر كرده است كه مسح كند آن را مىشويد ظاهر عبارت آنست كه مخالفت در وضو مىكند و وضو شرط صلاة است پس نمازهاى او همه باطل است . و احتمال ديگر دارد كه عبادت مىكند و نمىكند از جهت وضو پس عبادت كردهء او نكرده است و اين بحسب معنى اربطست ، و اول بحسب لفظ و اين مضمون را صدوق و شيخان در دو خبر قوى روايت كرده‌اند و خلافى نيست در اين بلكه از ضروريات دين شيعه است كه انكار آن كفر است .\r\n","description":"","footnote":"","page_name":" 363 ","page_number":375},
  {"content":"\r\nباب صفة وضوء رسول الله صلى الله عليه و آله :\r\nبابى است در بيان صفت وضوء حضرت سيد المرسلين صلى الله عليه و آله چون حق سبحانه و تعالى مىدانست حماقت و بلاهت منافقانى كه در خدمت آن حضرت بودند ، و مىدانست كه جمعى كه شعورى دارند بيشتر متوجه دنيا و جاه خواهند شد : خليفه از جهت آن حضرت مقرر ساخت كه معصوم باشد و خطا نكند و دروغ بر آن حضرت نه بندد ، و جميع امت از سنى و شيعه متفقند كه در ميان اصحاب حضرت سيد المرسلين صلى الله عليه و آله اعلم از حضرت امير المؤمنين صلوات الله عليه نبود ، بلكه در همه كتابهاى خود ذكر كرده‌اند كه در شهرستان علوم سيد المرسلين صلى الله عليه و آله سيد الوصيين صلوات الله عليه بود .\r\nو وقتى كه حضرت از دنيا رفت مشهور آنست كه چهار صد هزار صحابه داشت نمىدانستند كه حضرت چگونه وضو مىساخت با آن كه اكثر اوقات در برابر ايشان وضو مىساخت و خلافى نبود كه اذان چنان مىگفتند كه همه كس مىشنيدند و هر روز پنج مرتبه مىگفتند بر منارات ، مع هذا بعد از حضرت نزاع در آن واقع شد چنان كه خواهد آمد و سبب اشتباه اين شد كه چون اكثر مسلمانان ساكنان صحرا بودند و كفش نمىپوشيدند و اگر مىپوشيدند نعلين عربى در پا مىكردند و پاشنه پاى ايشان مىتركيد به وسيلهء دواى آن بر پاشنهء پاى خود بول مىكردند و با آن حال داخل مسجد مىشدند حضرت سيد المرسلين\r\n","description":"","footnote":"","page_name":" 364 ","page_number":376},
  {"content":"\r\nصلى الله عليه و آله مبالغه در نجاست بول مىفرمودند ، و مىفرمودند كه پايهاى خود را بشوييد و داخل مسجد شويد واى بر آن پاشنهاى نجس كه در جهنم خواهد بود اگر نشويند و داخل مسجد يا داخل نماز شوند . بعد از آن خلاف شد كه پا شستن جزو وضو است يا نه جمعى كه درد دين داشتند و مكرر از حضرت ديده بودند و معنى قرآن را شنيده بودند پا را مسح مىكردند به نص قرآن ، و نص آن حضرت ، و فعل آن حضرت .\r\nو جمعى از منافقانى كه منصب خلافت آن حضرت را غصب كرده بودند و مىدانستند كه اين جماعت تابع حضرت امير المؤمنين صلوات الله عليه‌اند اگر ايشان حديثى از آن حضرت صلوات الله عليه نقل مىكردند نمىشنيدند ، و عمده نقل كنندگان وضو در صحاح سنيان عثمان بن عفان ، و ابو هريره ، و عبد الله بن زيد است كه در صحاح ايشان مذكور است .\r\nآخر از جمله چهار صد هزار اصحابى كه وضوى آن حضرت را همگى مىديدند همين سه كس قول ايشان معتبر بود ، و اهل البيتى كه هميشه حضرت در خانه ايشان بود ، و اكثر وحىها در خانه ايشان نازل شد ، و حق سبحانه و تعالى آيه عصمت در شأن ايشان فرستاد ، و در دعاى مباهله محتاج به ايشان بود ، و سورهء هل اتى در شأن ايشان نازل شد . بلكه اكثر قرآن به اعتراف سنيان قول ايشان در وضو اعتبار نداشت چون آن جماعت معين ايشان بودند و اهل البيت دشمن ايشان بودند للَّه .\r\nحاصل آن كه چون حضرات ائمه معصومين صلوات الله عليهم مىديدند كه دين از دست رفته است ، و به گفته ايشان اعتماد نمىكردند فعل را با قول منضم مىساختند و خود در برابر اصحاب وضو مىساختند ، و مىفرمودند كه رسول خدا صلى الله عليه و آله اين چنين وضو مىساخت و همچنين هر جا كه ايشان آن افعال را در برابر بفعل مىآوردند و نسبت به حضرت مىدادند وجهش\r\n","description":"","footnote":"","page_name":" 365 ","page_number":377},
  {"content":"\r\nاين بود و همه خواهد آمد .\r\n\r\n( قال ابو جعفر الباقر صلوات الله عليه الا احكى لكم وضوء رسول الله صلى الله عليه و آله فقيل له بلى فدعا بقعب فيه شىء من ماء ) حضرت امام محمد باقر صلوات الله عليه فرمودند كه مىخواهيد كه بيان كنم از براى شما كه حضرت سيد المرسلين صلى الله عليه و آله چگونه وضو مىساختند ؟ صحابه گفتند بلى اى فرزند رسول خدا حضرت كاسه چوبينى طلبيدند كه آب داشت و ظاهرا از آنجا آب مىخوردند يا وضو مىساختند و حاضر بود حضرت فرمودند كه آن را بياوريد آوردند و آن كه خود برنخاستند و نياوردند از اين جهت بود كه آب طلبيدن استعانتى نيست كه مكروه باشد بلكه استعانت مكروه آنست كه آب بدست اين كس كنند و اگر خود آب بر مىداشتند بهتر بود و طلبيدن به واسطهء بيان جواز است .\r\n( فوضعه بين يديه ) پس حضرت صلوات الله عليه كاسه را گرفتند و در برابر خود گذاشتند و از اين جا ظاهر مىشود كه سنت بوده باشد كه ظرف وضو سرش باز باشد و در برابر باشد تا نسبتش بهر دو دست مساوى باشد و آن چه مشهور است ميان علما كه سنت است كه ظرف وضو در دست راست باشد تا حال حديثى بر آن مضمون نديده‌ام و علما نيز اعتراف نموده‌اند كه نديده‌اند و چون بعضى از علما ذكر كرده‌اند ديگران نيز متابعت كرده‌اند كه البته آن جماعت حديثى ديده خواهند بود .\r\nاما معلوم نيست كه در روز قيامت اين عذر را از ما قبول كنند ، بلكه ظاهرش اين است كه بر ما حجت تمام كنند و بگويند كه احاديث صحيحه به شما رسيده بود عمل نكرديد كه فلانى گفته بود البته چيزى ديده خواهد بود ، بلى اگر حديثى بر خلاف مشهور بما نرسيده باشد ممكن است كه از ما قبول كنند يا آن كه در آن نيز حرف است چون دليلى نداريم كه تقليد مردگان جايز باشد .\r\n","description":"","footnote":"","page_name":" 366 ","page_number":378},
  {"content":"\r\nو ليكن اكثر علما در سنتيها تجويز نموده‌اند به اعتبار حديث صحيحى كه شيعه و سنى از حضرت سيد المرسلين صلى الله عليه و آله نقل كرده‌اند كه آن حضرت فرمودند كه هر گاه به شخصى برسد كه فلان كار ثواب دارد و آن شخص از جهت رضاى الهى آن عمل را به جا آورد حق سبحانه و تعالى آن ثواب را مىدهد هر چند در واقع من نگفته باشم . و مضمون حديث اين است و عباراتش زياد و كم دارد بنا بر اين اكثر علما در مستحبات مساهله مىنمايند و بحديث ضعيف و قول فقيه عمل مىنمايند .\r\nو جمعى گفته‌اند كه شايد مراد حضرت صلى الله عليه و آله اين باشد كه اصلش ثابت باشد و ليكن ثوابش ثابت نباشد . مثلا نماز شب از حضرات رسول خدا و ائمه هدى صلوات الله عليهم بما رسيده است بعنوان تواتر و شخصى حديث ضعيفى ببيند كه نماز شب اين ثواب را دارد و به قصد آن ثواب آن را به جا آورد حق سبحانه و تعالى آن ثواب را مىدهد .\r\nاما اگر حديثى در نماز ضحى وارد شده باشد و عايشه يا انس بن مالك يا ابو هريره روايت كرده باشند با آن كه حضرت امام جعفر صادق صلوات الله عليه فرموده باشد كه اكثر دروغها را بر حضرت سيد المرسلين صلى الله عليه و آله اين سه نفر بسته‌اند و احاديث وارد شده باشد كه نماز ضحى بدعت است معقول نيست در چنين جاها به گفته ضعيفى حكمى بر حق سبحانه و تعالى افترا كنيم و حال آن كه حق سبحانه و تعالى در آيات بسيار فرموده باشد كه * ( فَمَنْ أَظْلَمُ مِمَّنِ افْتَرى عَلَى الله كَذِباً ) * « 1 » . كيست ظالمتر از كسى كه دروغ بر حق سبحانه و تعالى ببندد .\r\nو غير اين از آيات و اخبار كه در مقدمه ذكر نموديم مع هذا همه علماى\r\n\r\n","description":"","footnote":"\r\n« 1 » آيهء 37 - سورة الاعراف .\r\n","page_name":" 367 ","page_number":379},
  {"content":"\r\nما اين حديث زراره را عمل كرده‌اند و در كتب استدلالى ذكر كرده‌اند و حكم به صحتش كرده‌اند پس لازمست البته كه ظرف را در برابر بگذاريم اگر سرباز باشد ، و اگر مثل ابريق باشد مشهور آنست كه آن را در دست چپ مىگذارد تا آسان باشد بدست راست كردن .\r\nو گمان بنده آنست كه آن را نيز در برابر گذاشتن بهتر است چون ممكن است كه مراد حضرت مطلق ظرف باشد . مع هذا در حديث كالصحيح يا صحيح خواهد آمد در باب وضوى حضرت امير المؤمنين صلوات الله عليه كه حضرت امام رضا صلوات الله عليه ابريق را در برابر گذاشتند كه وضو بسازند .\r\n( ثمّ حسر عن ذراعيه ) پس آستين را بالا كردند و اين دلالت مىكند كه سنت باشد آستين بالا كردن تا در وقت شستن آن باز باشد و فعلى ديگر در اثناى وضو به جاى نياورد . و از اين باب است هر گاه چاقشور در پا داشته باشد خصوصا هر گاه بندش بسته باشد بهتر آن است كه بندش را باز كنند و از پا بيرون آورد تا فاصله ميان افعال وضو نشود چون دغدغه وجوب موالات بمعنى متابعت مىشود و خواهد آمد .\r\n( ثمّ غمس فيه كفّه اليمنى ) پس دست راست را در آب فرو بردند بواسطه آب برداشتن بسيار و ظاهر شد كه سنت است كه از دست راست آب رو را بردارند و فرو برند تا دست پر شود .\r\n( ثمّ قال هذا اذا كانت الكفّ طاهرة ) يعنى پس فرمودند كه آن كه دست را در ظرف كردن جايز است پيش از شستن دستها وقتى است كه دست پاك باشد يعنى اگر نجس باشد ظرف نجس مىشود چنان كه احاديث صريحه وارد است بر آن . و محتمل است كه مراد اين باشد كه اگر پاكيزه باشد و كثافت نداشته باشد شستن پيش از وضو در كار نيست يا آن كه وقتى دست در ظرف مىكنى كه دست را شسته باشى . و معنى اول اظهر است ، و احتمال دارد كه هر سه مراد باشد .\r\n","description":"","footnote":"","page_name":" 368 ","page_number":380},
  {"content":"\r\n( ثمّ غرف ملأها ماء ) پس به كف آب برداشت آن مقدار كه دست راست آن حضرت پر شد .\r\n( ثمّ وضعه على جبهته ) پس آب را بر پيشانى گذاشتند و دست برنداشتند كه مبادا همه ريخته شود .\r\n( وقال بسم الله ) و بسم الله گفتند چون اول افعال وضو است و نيت را نگفتند بنا بر آن كه نيت كار دل است و شيخ رحمه الله گفته است كه بسم الله عبارت از نيت است چون بنده استعانت از حق سبحانه و تعالى مىجويد البته بخاطر دارد كه وضو را از براى حق سبحانه و تعالى مىكند . و مؤيد اين معنى ذكر كرده است حديث صحيحى از حضرت امام جعفر صادق صلوات الله عليه كه شخصى وضو ساخت در حضور حضرت سيد المرسلين صلى الله عليه و آله و نماز گذارد پس حضرت فرمود كه وضو و نماز را اعاده كن تا سه مرتبه حضرت صلى الله عليه و آله امر به اعاده وضو و نماز فرمودند .\r\nآن شخص به خدمت حضرت امير المؤمنين صلوات الله عليه رفته واقعه خود را عرض نمود حضرت صلوات الله عليه فرمودند كه در وقت وضو بسم الله گفتى ، گفت نگفتم حضرت فرمودند كه بسم الله بگو در اين مرتبه كه وضو ساخت و بسم الله گفت و نماز كرد حضرت رسول خدا صلى الله عليه و آله نفرمودند كه اعاده كن .\r\nو اگر چه حمل اين حديث بر نيت بحسب ظاهرى بعدى دارد ، و ليكن چون امر نيت سهل است چنان كه از اخبار ظاهر مىشود پر استبعادى ندارد كه همين كه حق سبحانه و تعالى در خاطرش باشد نيت باشد زيرا كه مىداند كه اين فعل را حسب الامر او مىكند ، و احوط آنست كه ترك بسم الله نكند هر چند نيت كرده باشد تا به بركت بسم الله وضوى صحيح خالص از براى خدا بسازد . و صدوق نيز مطلقا نيت را ذكر نكرده است .\r\n","description":"","footnote":"","page_name":" 369 ","page_number":381},
  {"content":"\r\nو ليكن در اخبار صحيحه وارده شده است كه\r\nانّما الاعمال بالنّيات ، و انّما لامرئ ما نوى . ) *\r\nو مذكور خواهد شد يعنى هيچ عملى صحيح نيست بدون نيت و هر چه را نيت مىكند همان از اوست و احاديث : انما الاعمال را اگر چه كلينى بسند حسن كالصحيح روايت نموده است ، و ليكن در كتب صدوق و در ما بين اخبار بعنوان صحيح وارد شده است .\r\nو صدوق در كتب خود بسند صحيح روايت كرده است از حضرت امام جعفر صادق صلوات الله عليه كه چه چيز سبب رستگارى است در روز قيامت ؟\r\nحضرت فرمود كه نجات حاصل نمىشود مگر به آن كه با خداوند خود مكر نكنيد كه هر كه با خدا مكر كند خدا با او مكر مىكند و ايمان را از او سلب مىكند ، و اگر بفهمد با خود بد كرده است نه با خداوند خود .\r\nگفتند يا ابن رسول الله مكر با خدا كدامست ؟ حضرت صلوات الله عليه فرمودند كه مكر آنست بندگى حق سبحانه و تعالى كنند و غرض ايشان غير رضاى الهى باشد ، پس زنهار كه از خدا بترسيد و ريا مكنيد كه ريا شرك است به خدا ، گويا آن شخص را شريك خداوند خود كرده به درستى كه آن جماعتى كه ريا مىكنند ايشان را در روز قيامت به چهار نام خواهند خواند ، اى كافر ، اى مكار ، اى فاسق ، اى زيان كار عمل تو باطل شد ، و اجر تو ضايع شد ، و ترا از رحمت الهى امروز بهرهء نخواهد بود ، مزد خود را از آن كس بگير كه عبادت از جهة او مىكردى .\r\nو در حديث صحيح از حضرت امام موسى كاظم صلوات الله عليه وارد شده است از رسول خدا صلى الله عليه و آله كه جماعتى را بجهنم برند خداوند عالميان به مالك فرمايد كه آتش را بگو كه قدمهاى ايشان را نسوزاند كه به آن پاها به مساجد مىرفتند ، و روهاى ايشان را نسوزاند كه آب وضو را بر روى خود بر وجه كمال مىرسانيدند ، و دستهاى ايشان را نسوزاند كه به آن دستها دعا\r\n","description":"","footnote":"","page_name":" 370 ","page_number":382},
  {"content":"\r\nمىكردند و به درگاه من بلند مىكردند ، و زبانهاى ايشان را نسوزاند كه تلاوت قرآن بسيار مىكردند ، پس خازن جهنم به ايشان گويد كه اى اشقيا چه كار بد مىكرديد ايشان گويند كه ما اين اعمال را از براى غير خدا مىكرديم پس گويد كه حالا برويد و ثواب خود را از ايشان بگيريد .\r\nو بسند صحيح از حضرت سيد الساجدين صلوات الله عليه روايت كرده است كه بزرگى نيست قرشى و عربى را مگر به تواضع ، و بهترى نيست مگر به سبب تقوى ، و عملى نيست مگر با نيت ، و عبادتى نيست مگر با علم به درستى كه دشمنترين مردمان نزد حق تعالى كسى است كه گويد من تابع ائمه معصومينم و متابعت نكند كردهاى ايشان را .\r\nو كلينى در دو حديث صحيح از عمر بن زيد روايت كرده است كه در خدمت حضرت امام جعفر صادق صلوات الله عليه بودم كه حضرت اين آيه را خواندند كه * ( بَلِ الإِنْسانُ عَلى نَفْسِه بَصِيرَةٌ وَلَوْ أَلْقى مَعاذِيرَه ) * « 1 » بلكه آدمى بر حال خود بيناست هر چند عذرها آورد . حضرت فرمودند كه آدمى چه عذر مىتواند گفت چيزى را كه حق سبحانه و تعالى مىداند كه نه چنان است مثلا مىگويد كه من فلان را از براى رضاى خدا كردم و خدا مىداند كه دروغ مىگويد پس حضرت فرمودند كه حضرت رسول خدا صلى الله عليه و آله فرمودند كه هر چه نيت تو آنست حق سبحانه و تعالى آن را به تو مىدهد اگر خير است خير مىدهد ، و اگر شر است جزاى آن عقوبت الهى است . و از اين باب اخبار فوق حد و حصر است .\r\nو آن كه در مثل نماز و وضو حضرات ائمه هدى صلوات الله عليهم نيت را نگفته‌اند صريحا ، و در زيارت مؤمن و امثال آن احاديث بسيار متواتر در نيت\r\n\r\n","description":"","footnote":"\r\n« 1 » آيهء 13 و 14 - سورة القيامة .\r\n","page_name":" 371 ","page_number":383},
  {"content":"\r\nواقع شده است آنست كه گوييا احتمال اين نمىداده‌اند كه كسى وضو و نماز را ريا كند چه همه كس مىكنند و كارى نيست كه عاقلى از براى غير خدا بفعل آورد بخلاف زيارت مؤمن كه غالب آنست كه در آنجا مطالب بسيار مىباشد فرموده‌اند كه اگر از جهة رضاى الهى است ثواب هست و الا فلا .\r\nديگر بدان كه هر عملى را كه آن را بنحو خاصى بفعل بايد آوردن مثل وضو كه مىبايد اول رو شسته شود ، و ديگر دست راست ، ديگر دست چپ بعنوان خاصى كه ظاهر است اين قسم عملى عبادتست و عقل در آن مستقل نيست مىبايد كه از جهة رضاى الهى بفعل آورند .\r\nاما مانند ازاله نجاسات كه غرض از آن همين است كه نجاست نباشد خواه آن جامه را بيندازند و جامه پاك به پوشند و خواه نجاست را به مقراض ببرند و دور اندازند ، و خواه ديگرى ازاله كند ، و خواه در آب مغصوب ازاله كنند همه صحيح است اين را عبادت نمىگويند و در آنجا نيت در كار نيست بلى اگر كسى آن را از براى رضاى الهى بفعل آورد مثاب خواهد بود و وضو و غسل و تيمم از بابت اولند كه هر يك را شرايط بسيار هست و كيفيت خاص كه اگر به آن نحو واقع نشود باطل است .\r\nو علما ضابطه قرار داده‌اند كه هر چه فعل است يا ترك مانند فعل است نيت در آن لازم است ، و ترك كالفعل مانند صوم و احرامست كه اينها ترك چيزى چند است اما چون كف نفس هست بمنزله فعل است ، و آن چه تركست مثل ترك جميع محرمات چون غرض الهى آنست كه بفعل نيايد همين كه نكردى معاقب نيستى .\r\nاما ثواب وقتى مىدهند كه غرض از ترك آن رضاى الهى باشد مگر خصوص شراب كه احاديث در آن وارده شده است كه اگر كسى آن را ترك كند بواسطه حفظ عرض ، يا بواسطه آن كه خوردنش به آن شخص ضرر رساند ، يا\r\n","description":"","footnote":"","page_name":" 372 ","page_number":384},
  {"content":"\r\nبواسطه ريا كه مردمان او را خوب دانند حق سبحانه و تعالى همان ثواب را مىدهد كه روى تفضل نه به استحقاق . ديگر مراتب نيت بسيار است كه إن شاء الله در نيت نماز گفته خواهد شد .\r\nو اگر در وضو قصد رفع حدث يا استباحت صلاة بكند احوط است و غالبا هست زيرا كه شخصى كه وضو ندارد و وضو مىكند مطلبش همينست كه پيش از وضو نماز نمىتوان كرد وضو مىسازم تا توانم نماز كردن و همين معنى رفع حدث و استباحت صلاة است ، و اگر وقت نماز داخل شده است و وضو مىسازد مىداند كه مىبايد ساخت و حق سبحانه و تعالى به آن امر كرده است جزما و اين معنى وجوب و قربتست .\r\nو اگر بواسطه دخول مسجد مثلا وضو مىسازد و مىداند كه بىوضو نيز داخل مسجد مىتوان شد و ليكن اگر با وضو داخل شود سبب رضاى الهى است همين معنى سنت است مجملا اكثر تقييداتى كه علما كرده‌اند چيزى چند است كه البته چنان واقع مىشود و آن معنى كه داعى است بر فعل آن نيت است نه تكلم به آن و نه آن كه در خاطر بگذارند مثلا شخصى مطلبى از كسى دارد در دل مىگذراند كه چون برادر مؤمن است به ديدن او مىروم از جهة رضاى الهى و خود مىداند كه دروغ مىگويد و نه چنانست بلكه اگر آن مطلب نباشد هر گز به ديدن او نمىرود در اين صورت نيت نكرده است بلكه نيت باطل كرده است مگر آن كه تصفيه قصد خود كرده باشد و آن مطلب نيز از براى خدا خواهد بود .\r\nمثلا امتلاء كرده است و اشتها ندارد و مىداند كه چيزى خوردن ضرر دارد قصد صوم مىكند نيت كرده است ، مگر آن كه قصدش اين است كه صحت بدن را نيز از براى حق سبحانه و تعالى مىخواهم و اين معنى وقتى صحيح است كه اگر مخبر صادق خبر دهد كه مردن تو از براى تو بهتر است از زندگى و زندگى را نخواهد و مرگ را از روى صدق اختيار نمايد و اين معنى بسيار نادر\r\n","description":"","footnote":"","page_name":" 373 ","page_number":385},
  {"content":"\r\nاست مگر مخلصان را كه به رياضات بسيار به مرتبه محبت الهى رسيده باشند و عاشق شده باشند اين معنى ممكن است و الا نيت نيست بلكه خطور بال است چيزى چند در خاطرش مىگذرد و دلش از آن خبر ندارد ، يا خبر دارد و مىداند كه كاذبست .\r\n( وسيّله على اطراف لحيته ) يعنى آب را بر رو گذاشت و بسم الله گفت و دست را با آب به زودى به زير آورد كه آب بر اطراف محاسن او جارى شد ، و بهتر آنست كه رو را پيش آورد و سر را پس برد تا آب همه روى او را فرا گيرد ، و اكثر مردم آب را بر پيشانى مىزنند و دست خالى را بر روى مىكشند و آب به جايى نمىرسد ، و بعوض غسل مسح بفعل مىآورند و صحيح نيست يا مكرر آب بر رو مىريزند تا خاطر جمع شود و ليكن در آب اسراف كرده‌اند و بد است . و از آن كه حضرت آب را بر پيشانى گذاشتند و به پائين آوردند اكثر علما استدلال كرده‌اند كه واجب است كه ابتدا از بالا كنند چون در بيان وضوى واجب است و لهذا دست نشستند و مضمضه و استنشاق سنت را نفرمودند .\r\nو جمعى گفته‌اند كه چون رو شستن هر گاه خواهند به يك كف باشد از باب افعال طبيعت همه كس ابتدا از اعلى مىكنند پس ممكن است كه از باب افعال طبيعت باشد و باز در اين وضو سنتهاى بسيار هست پس جزم بوجوب مشكل است و حضرات در بيان وضو بيانى نفرموده‌اند كه ابتدا از بالا بكنند و اگر در كار بود بيان مىفرمودند .\r\nمجملا دغدغه نيست كه ابتدا از بالا بهتر است و در اين نيز دغدغه نيست كه همين كه أولا آب را به پيشانى رسانند كافى است لازم نيست كه از بالاى مو بريزند چنان كه اكثر مردمان چنين مىكنند زيرا كه حديثى كه در آن واقع شده است ابتدا از اعلى همين است و در اين حديث پيشانى است بالاتر نيست . و ظاهر اطراف لحيه آنست كه كل محاسن را آب رسانيدند و دغدغه در اين نيست كه\r\n","description":"","footnote":"","page_name":" 374 ","page_number":386},
  {"content":"\r\nمحاسن حضرت يك قبضه بوده است پس زياده از رو بوده است و شسته بوده‌اند ، پس ظاهر مىشود كه زيادتى تا يك قبضه را شستن سنت باشد پس به آب آن مسح توان كشيد و آب جديد نباشد بنا بر آن كه از اعضاى مستحبهء وضو است .\r\n( ثمّ أمرّ يده على وجهه و ظاهر جبينيه مرّة واحدة ) پس دست مبارك خود را كشيدند بر رو و آن چه ظاهر بود از دو طرف پيشانى خود و ظاهر آنست كه اول دست را با آب به زير آورده باشند و مرتبه ديگر دست كشيده باشند كه آب به همه جا رسيده باشد پس راوى گفت كه آن كار را يك مرتبه كردند يعنى آب ريختن يك مرتبه بود يا دست كشيدن يك مرتبه بود . و اول اظهر است بحسب معنى ، و ثانى اظهر است بحسب لفظ .\r\n( ثمّ غمس يده اليسرى فغرف بها ملاها ماء ثمّ وضعه على مرفقه اليمنى فامرّ كفّه على ساعده حتّى جرى الماء على اطراف اصابعه ) پس دست چپ را در آب كردند و او را پر از آب كردند و بر مرفق « بكسر ميم و فتح فا يا بر عكس » كشيدند يعنى دست را با آب به زير آوردند و دست بر دست كشيدند تا آن كه آب را جارى ساختند بر سرهاى انگشتان ، و آن كه در دستها نيز ابتدا به مرفقها كردند جمعى از علما استدلال كرده‌اند كه ابتدا از مرفق واجب باشد چنان كه در رو مذكور شد و بحث همانست و احتياط در ابتدا از اعلى است در رو ، و مرفقها در دستها ، و مرفق بند دستست كه متصل است به آن ذراع با بازو ، و از آن جهت مرفق مىگويند كه آلت رفق و استراحتست چون تكيه بر او واقع مىشود ، يا محل رفق است بنا بر فتح ميم و از كشيدن دست بر رو و دستها بعضى قايل بوجوب امرار يد شده‌اند . و از آن كه تا سر انگشتان آب را جارى ساختند ظاهر مىشود كه آبى كه پيشتر بر سر دست بوده است فايده ندارد آبى ديگر مىبايد به او برسد . و آن كه دست را خشك نكردند ظاهر مىشود كه وجود آب\r\n","description":"","footnote":"","page_name":" 375 ","page_number":387},
  {"content":"\r\nسابق ضرر ندارد ، مثل رو اگر پيشتر مضمضه و استنشاق كرده باشند و بعضى از آن تر شده باشد .\r\n( ثمّ غرف بيمينه ملاها فوضعه على مرفقه الأيسر فامرّ كفّه على ساعده حتّى جرى الماء على اطراف اصابعه ) پس از دست راست يك كف آب پر كردند و بر مرفق چپ گذاشتند و دست خود را با آب بر ساعد و ذراع كشيدند تا آب به سرهاى انگشتان ايشان رسيد . و آن كه حضرت ابتدا از مرفق نمودند معلوم نمىشود كه اصالة مرفق را مىبايد شست يا از باب مقدمه . و ظاهر آنست كه فى نفسه واجب باشد و متعارف نيست كه آن چه از باب مقدمه است بگويند ، مع هذا مشكل است كه توان يافت كه حضرت چه مقدار آن را رسانيدند ، و احوط آنست كه مرفقها شسته شود و اندكى بالاتر از باب مقدمه واجب به اين معنى كه چون تمام روى و دستها را واجب است شستن و علم به شستن آنها وقتى بهر مىرسد كه اندكى زيادتر شسته شود تا يقين شود كه همه شسته شده است ، و خلاف است كه مقدمه واجب واجبست يا لا بد است ، و كسى خلاف نكرده است كه البته مىبايد از جهة حصول ذى مقدمه مثل طى مسافت از جهت حج .\r\n( و مسح على مقدّم رأسه و ظهر قدميه ببلَّة بقيّة مائه ) بعد از آن مسح كشيدند بر پيش سر و پشت پاها ، به بقيه ترى كه از آب وضو مانده بود و اين حديث را كلينى رضى الله عنه بسند صحيح از زراره ، از حضرت امام محمد باقر عليه السّلام روايت نموده است و به جاى لفظ الايسر ، اليسرى است در كافى و آخر حديث چنين است كه :\r\n( ببلَّة يساره و بقيّة بلَّة يمناه ) يعنى مسح كشيدند به ترى دست چپ و بقيه ترى دست راست ، و بعد از آن ذكر كرده است كه زراره گفت كه حضرت امام محمد باقر صلوات الله عليه فرمودند كه خداوند عالميان واحد است و دوست مىدارد عدد طاق را ، پس بتحقيق كه كافى است ترا از\r\n","description":"","footnote":"","page_name":" 376 ","page_number":388},
  {"content":"\r\nوضو سه كف ، يك كف از جهت شستن رو ، و دو كف از جهت شستن دستها ، و حضرت فرمودند كه مسح بكش از ترى دست راست پيش سر را ، و به آن چه مانده است از ترى دست راست پشت پاى راست را مسح كن ، و به ترى دست چپ مسح پشت پاى چپ را ، بعد از آن حضرت فرمودند كه شخصى از حضرت امير المؤمنين صلوات الله عليه سؤال كرد از كيفيت وضوى حضرت سيد المرسلين صلى الله عليه و آله پس حضرت به همين عنوان بيان فرمودند ، و امثال اينها از اخبار كيفيت وضوى سيد المرسلين بسيار وارد شده است چون بعضى از آنها مشتمل بر مطالب ضروريه هست ذكر خواهد شد در موقع خود .\r\n\r\n( و روى انّ رسول الله صلَّى الله عليه و آله توضّأ ثمّ مسح على نعليه فقال له المغيرة أنسيت يا رسول الله ؟ قال بل أنت نسيت هكذا أمرني ربّى ) و در روايتى وارد شده است كه آن حضرت صلى الله عليه و آله وضو ساختند پس مسح بر نعلين عربى كشيدند يعنى دست به زير تسمه آن نكردند پس مغيره گفت آيا فراموش كردى يا رسول الله ؟ حضرت صلى الله عليه و آله فرمودند كه بلكه تو فراموش كردى همچنين امر كرد مرا پروردگار من .\r\nبدان كه محتمل است كه چون مغيره هميشه مىديد كه حضرت مسح بر پاها مىكشيد چون ديد كه حضرت مسح بر نعلين كشيدند گفت يا رسول الله فراموش كردى كه نعلين را بيرون كنى ؟ حضرت فرمودند كه تو فراموش كردى كه من پيغمبرم و نسيان نمىكنم ، يا فراموش كردى كه حق سبحانه و تعالى بعضى از پاها را فرموده است . و ممكن است كه مغيره يك مرتبه ديده باشد كه حضرت پا را از جهت نظافت شسته باشند و چون مسح كشيد اين سؤال كرد و محتمل است كه پيش از نزول سوره مائده غسل مقرر بوده باشد و منسوخ شده باشد به آيه و او آيه را شنيده باشد و فراموش كرده باشد .\r\nو على اى حال احاديث صحيحه وارد شده است بر جواز مسح بر نعلين و\r\n","description":"","footnote":"","page_name":" 377 ","page_number":389},
  {"content":"\r\nنعل عربى كه در مدينه مشرفه و اطراف آن مىبوده است و حال نيز هست يك تسمه در طول پا دارد و از بالا بسته مىشود و آن تسمه در ميان انگشت مهين و ما بعد او در مىآيد و در اين صورت استيعاب عرضى ساقط مىشود و منافات با استيعاب طولى ندارد . و جمعى نقل اجماع كرده‌اند بر آن كه استيعاب طولى مىبايد و اگر چه به يك انگشت باشد به خط غير مستقيم از سر انگشتان تا كعبين ، و اگر اعم باشد نعلين از آن چه مذكور شد و از نعل بصرى كه دو تسمه در عرض دارد استيعاب طولى نيز ساقط مىشود و معلوم نيست كه در زمان حضرات ائمه معصومين صلوات الله عليهم نعل بصرى بوده باشد پس احوط آنست كه اگر مسح كشند بر روى نعل بصرى نكشند و اگر كشند انگشت به زير تسمه كنند تا خط طولى به همرسد .\r\nو ليكن احاديث وارد شده است كه مسمى كافيست والى الكعبين كه در قرآن واقع شده است بنا بر اين بيان غايت محل مسح است نه غايت مسح چنان كه در مرفقين گذشت ، و ميان كعبين و مرفقين فرق هست زيرا كه در كعبين باى تبعيض در مضاف او مقدر است يعنى مسح كنيد بعضى از پاها را تا كعبين ، بخلاف يدين كه اغسلوا بر سر او درآمده است يعنى دستها را تمام بشوييد تا مرفقين و ليكن احوط آنست كه كل پشت پا را مسح كند چنان كه خواهد آمد .\r\n\r\n( وقال الصّادق صلوات الله عليه و الله ما كان وضوء رسول الله صلَّى الله عليه و آله الَّا مرّة مرّة ) حضرت صلوات الله عليه فرمودند و قسم ياد كردند به خدا كه نبود وضوى حضرت رسول خدا صلى الله عليه و آله مگر يك بار يك بار يعنى هر عضوى را يك بار مىشستند و اعضاى مسح را يك بار مسح مىكشيدند .\r\nبدان كه اين عبارت را كلينى و شيخ رضى الله عنهما باسم على صلوات الله عليه ذكر كرده‌اند كه\r\nو الله ما كان وضوء على صلوات الله عليه الَّا مرّة\r\n","description":"","footnote":"","page_name":" 378 ","page_number":390},
  {"content":"\r\nمرّة ) * ، و ممكن است كه آن چه صدوق ذكر كرده است حديثى ديگر باشد يا مضمون احاديث صحيحه باشد كه در كيفيت وضوى حضرت سيد المرسلين وارده شده است و همه يك مرتبه يك مرتبه است .\r\nو شيخان بسند صحيح روايت كرده‌اند از حماد كه من نزد حضرت امام جعفر صادق صلوات الله عليه نشسته بودم كه حضرت آبى طلبيدند و به يك كف آب كل رو را شستند ، ديگر يك كف برداشتند و تمام دست راست را شستند ، و كفى ديگر برداشتند و همه دست چپ را شستند . پس مسح بر سر و پاها كشيدند و فرمودند كه اين وضوى كسى است كه در وضو بدعتى نكرده باشد يعنى اگر پا را بشويند بدعت كرده‌اند چون حضرت سيد المرسلين صلى الله عليه و آله پا را نشستند ، و همچنين سه مرتبه اعضاى را شستن بلكه دو مرتبه نيز بدعت است على الظاهر .\r\nو در حديث صحيح ديگر از حضرت امام محمد باقر صلوات الله عليه وارد شده است كه فرمودند كه وضو يكى يكى است و بعد از آن بيان فرمودند كه كعب در پشت پاست .\r\nبدان كه خلافست ميان شيعه و سنى در كعب همه سنيان مگر قليلى از ايشان قايلند كه كعب قوزكست و آن استخوانى است كه از دو طرف پا ظاهر شده است ، و اجماع شيعه است كه آن كعب نيست و ليكن ميان ايشان خلافست ، اكثر علماى شيعه را اعتقاد آنست كه آن برآمدگى است كه بر پشت پاست به ساق نرسيده ، و ظاهر اين حديث و بعضى از احاديث با ايشان است ، و جمعى را اعتقاد آنست كه بند پاست اول ساق پا ، و بعضى اخبار با ايشانست ، و هر يك از اين دو طايفه احاديث معارض را تأويل مىكنند پس جماعتى كه مقدم ساق را مىدانند مىگويند كه آن هم بر پشت پاست ، و غرض حضرت رد بر سنيانست كه ايشان پهلوهاى پا را مىدانند .\r\n","description":"","footnote":"","page_name":" 379 ","page_number":391},
  {"content":"\r\nو در حديث صحيح از حضرت امام رضا صلوات الله عليه وارد است كه بزنطى مىگويد كه از آن حضرت سؤال كردم از مسح بر پاها چگونه است ؟ پس حضرت دست مبارك خود را بر انگشتان پا گذاشتند و كشيدند تا كعبين كه بر پشت پاست ، من گفتم فداى تو گردم اگر شخصى مسح كشد به دو انگشت ، حضرت فرمودند كه نه مگر به تمام دست ، و اكثر علما تمام دست را سنت مىدانند و احوط آنست كه ترك نكنند .\r\nو بسند صحيح از شيخ و به صحيح از كلينى روايت كرده‌اند از زراره و بكير كه هر دو از حضرت امام محمد باقر صلوات الله عليه سؤال كردند از كيفيت وضوى حضرت سيد المرسلين صلى الله عليه و آله پس حضرت طشتى ، يا تورى طلب فرمودند و شك از راويست يا فرمودند كه طشتى بياوريد يا تور كه ظرفيست كه از آن آب مىخورند پس دست در آب كردند و يك كف آب برداشتند و روى خود را به آن شستند .\r\nديگر دست چپ را در آب كردند و يك كف آب برداشتند و بر دست راست ريختند و آن را از مرفق تا سر دست شستند و سر بالا نشستند ، ديگر از دست راست يك كف آب برداشتند و دست چپ را از مرفق شستند بنحو دست راست بعد از آن مسح سر و پاها كشيدند به بقيه ترى كه در دست مانده و آب تازه برنداشتند ، بعد از آن فرمودند كه بر روى نعلين كه مسح كشند انگشتان خود را در زير بند نعلين نكنند .\r\nپس فرمودند كه حق سبحانه و تعالى فرموده است كه هر گاه به نماز برخيزيد روهاى خود را و دستهاى خود را تا مرفقها بشوييد پس جزوى از رو و از دستها ترك نمىتوان كردن و همه را مىبايد شستن ، بعد از آن فرمود كه مسح بكشيد بعضى از سرهاى خود را ، و بعضى از پاهاى خود را پس هر گاه اندكى از سر را ، يا اندكى از پاها را از كعبين تا سرهاى انگشتان بكشند مجزيست .\r\n","description":"","footnote":"","page_name":" 380 ","page_number":392},
  {"content":"\r\nزراره و بكير گفتند كه ما پرسيديم كه كعبها كدامست ؟ حضرت اشاره فرمودند كه اينجا يعنى مفصل نزد استخوان ساق ، پس ما گفتيم كه اينها چه چيز است ؟ حضرت فرمودند كه استخوان ساق است و كعب پائينتر است پس گفتيم حق سبحانه و تعالى آن چه خير شما باشد پيش شما آرد يك كف آب بس است بواسطه رو ، و يك كف از براى دست ، حضرت فرمودند كه بلى بس است هر گاه مبالغه كنى به آن كه كف پر بردارى و نگذارى كه آبش تمام بريزد و به همه جا برسانى بعنوان جريان اما دو كف خوب به همه جا مىرسد .\r\nو اين حديث مستند جمعى است كه مفصل را كعب مىدانند و از طرفين قابل تأويل هست اگر چه اظهر مذهب مشهور است كه استخوان پشت پاست ، و حديث اخوين كه مستند ايشانست تتمه آن را ذكر نكرده است شيخ كه حضرت فرمود كه پائينتر است ، و اگر از بالاى برآمدگى پشت پا تا مفصل را احتياطا بكشد بد نيست .\r\n( وتوضّأ النّبيّ صلَّى الله عليه و آله مرّة مرّة و قال هذا وضوء لا يقبل الله الصّلاة الَّا به ) و حضرت صلى الله عليه و آله يك مرتبه يك مرتبه وضو ساختند و گفتند كه اين وضوئى است كه حق سبحانه و تعالى نماز را قبول نمىكند مگر به اين وضو . اين حديث را علما مسندا ذكر نكرده‌اند ، و اكثر كه حديث زراره را نقل مىكنند اين تتمه را مىآوردند ، و حاصل آنست كه چون سابق بر اين معلوم نيست كه چه نحو وضو ساخته بوده است حضرت ، استدلال علما صورت ندارد .\r\nاما صدوق چون شهادت مىدهد كه در آن حديث حضرت يك مرتبه يك مرتبه شسته است بواسطه مطلب صدوق نافع است ، و ليكن ضرر دارد به آن چه خواهد گفت كه دو مرتبه ضرر ندارد اما ثواب ندارد ، و ظاهرا آن كه حضرت فرموده است كه خداى تعالى قبول نمىكند مگر به مثل اين وضو اصل افعال باشد\r\n","description":"","footnote":"","page_name":" 381 ","page_number":393},
  {"content":"\r\nبا ترتيب تا بيرون رود با شستن و مسح به آب جديد كردن و امثال آن از بدعتهايى كه حضرت سيد المرسلين صلى الله عليه و آله به وحى مىدانستند كه واقع خواهد شد .\r\n\r\n( فامّا الاخبار الَّتى رويت فى انّ الوضوء ، مرّتين مرّتين [ مرّتان ظ 
  ] فاحدها به اسناد منقطع يرويه ابو جعفر الاحول ذكره عمّن رواه عن ابى عبد الله صلوات الله عليه قال فرض الله الوضوء واحدة واحدة و وضع رسول الله صلَّى الله عليه و آله للنّاس اثنتين اثنتين ) پس چون احاديث يك مرتبه را ذكر كرد شروع كرد در تأويل احاديث دو مرتبه اما خبرهايى كه روايت كرده‌اند ، و محتمل است رويت بخوانيم يعنى به من رسيده است از علما پس يكى از آنها ، و در بعضى از نسخ به جيم واقع شده است يعنى او را مىيابم به اسناد بريده يعنى شخصى هست در ميان كه معلوم نيست كه كيست و خوبست يابد كه روايت مىكند آن را ابو جعفر احول و آن محمد بن على بن نعمان است كه مؤمن الطاق و شاه الطاقش مىگويند و ثقه و عظيم الشأن است و سند صدوق به او كالصحيح است ، و او ذكر كرده است از كسى كه او از او روايت نموده است و آن كس معلوم نيست كه محمد احول او را فراموش كرده است يا ابن ابى عمير راوى او ، و على اى حال مرسل ابن ابى عمير است و حكم مسانيد دارد و صدوق طرح نمىكند بلكه مىگويد كه چون معارض است به احاديث مسنده ، احاديث مسنده بر آن مقدم است لهذا تأويل مىكند ، و آن شخص از حضرت امام جعفر صادق صلوات الله عليه روايت كرده است كه حضرت فرمودند كه حق سبحانه و تعالى وضو را يكى يكى واجب گردانيده است و حضرت رسول خدا دو دو مقرر ساخت .\r\nو آن كه صدوق أولا طعن در هر دو خبر زده است به ارسال وقتى خوبست كه حديث مسند نباشد و حال آن كه شيخ دو حديث صحيح نقل كرده است از\r\n","description":"","footnote":"","page_name":" 382 ","page_number":394},
  {"content":"\r\nحضرت امام جعفر صادق صلوات الله عليه كه وضو مثنى مثنى است يعنى دو دو ، و در حديث كالصحيح از آن حضرت روايت كرده است يونس بن يعقوب كه گفتم كه آن وضويى كه حق سبحانه و تعالى بر بندگان واجب ساخته است بر كسى كه بول و غايط كرده باشند . حضرت فرمودند كه ذكرش را مىشويد ، و ازاله غايط مىكند ، و وضو مىسازد دو مرتبه دو مرتبه ، و غير اينها از اخبار مسنده كه بعضى از آن خواهد آمد .\r\n( وهذا على جهة الانكار لا على جهة الاخبار كانّه صلوات الله عليه يقول حدّ الله حدّا فتجاوزه رسول الله صلَّى الله عليه و آله و تعدّاه و قد قال الله عزّ و جلّ * ( وَمَنْ يَتَعَدَّ حُدُودَ الله فَقَدْ ظَلَمَ نَفْسَه ) * ) يعنى محتمل است كه حضرت بر وجه انكار فرموده باشد آن حديث را و استفهام انكارى باشد نه بر وجه اخبار از واقع كه چنين است گويا حضرت مىفرمايد كه چون چنين باشد كه حق سبحانه و تعالى يك مرتبه قرار داده باشد و رسولش صلى الله عليه و آله دو مرتبه قرار داده باشد و از حد الهى تجاوز و تعدى كرده باشد و حال آن كه حق سبحانه و تعالى فرموده است كه هر كه از حد الهى تجاوز كند بر خود ستم كرده است .\r\nو بر اين حل صدوق اعتراض وارد است به چند وجه .\r\nأولا اگر راه اين تأويلات داده شود آخر اعتماد به هيچ حديثى نتوان كرد و همه را استفهام انكارى مىتوان گرفت .\r\nدويم آن كه اگر صدوق بعد از اين ، از اين باب اخبار روايت نكرده باشد اين سخن مىتوان گفت ، در كتاب صلاة ذكر كرده است حديث صحيح زراره را كه حضرت امام محمد باقر فرمودند كه حق سبحانه و تعالى نماز را ده ركعت واجب ساخت و حضرت سيد المرسلين صلى الله عليه و آله هفت ركعت زياد كرد و غير از اين در بسيار جائى ياد كرده است كه خواهد آمد .\r\nبلكه ظاهر كلام صدوق كه در كتاب علل الشرائع در باب روزه ايام البيض\r\n","description":"","footnote":"","page_name":" 383 ","page_number":395},
  {"content":"\r\nگفته است كه اول اين روزه بود و چون حق سبحانه و تعالى تفويض به رسولش نموده بود امر دينش را حضرت سنت هر ماه سه روز پنجشنبه اول و پنجشنبه آخر و چهار شنبه اول از دهه ميان را قرار داده چون فرموده است كه * ( ما آتاكُمُ الرَّسُولُ فَخُذُوه وَما نَهاكُمْ عَنْه فَانْتَهُوا ) * « 1 » يعنى آن چه بياورد به شما رسول خدا به آن عمل كنيد و هر چه شما را از آن نهى كند بازايستيد از آن و اگر آنها را تأويل كند كه زيادتيها و نقصانها را بامر الهى مىكرد در اينجا نيز تأويل بايد كرد ، غايتش آن كه دأب علماست كه هر گاه جمع كنند ميان دو خبر يكى را تأويل مىبايد كرد و تأويل خلاف ظاهر است پس بحث نتوان كرد ، و ليكن تأويلهاى ديگر مىتوان كرد مثل آن كه مثنى مثنى را حمل كنيم بر دو كف آب ريختن .\r\nو ممكن است كه حق سبحانه و تعالى يك كف قرار داده باشد و حضرت يك كف زياد كرده باشد و بهر دو كف يك غسله متحقق شود ، و غسله آنست كه تمام شسته شود . و مؤيد اين احتمال است حديث زراره كه گذشت و حضرت فرمود كه يك كف بس است و اگر مبالغه كنى و دو كف بريزى بخاطر جمع آب به همه جا مىرسد . و مولانا عبد الله رحمه الله به اين تأويل مايل بود .\r\nو شيخ بهاء الدين محمد طاب ثراه تأويل مىكرد كه مراد از مثنى مثنى دو شستن و دو مسح است چون حق سبحانه و تعالى فرموده است كه :\r\n* ( فَاغْسِلُوا وُجُوهَكُمْ وَأَيْدِيَكُمْ إِلَى الْمَرافِقِ وَامْسَحُوا بِرُؤُسِكُمْ وَأَرْجُلَكُمْ إِلَى الْكَعْبَيْنِ ) * تا رد باشد بر سنيان كه به يك مسح و سه غسل قائلند . و مؤيد اين تأويل است آن كه سنى و شيعه از ابن عباس روايت كرده‌اند كه هميشه مىگفت كه حق سبحانه و\r\n\r\n","description":"","footnote":"\r\n« 1 » آيهء 7 - سورة الحشر .\r\n","page_name":" 384 ","page_number":396},
  {"content":"\r\nتعالى غسلتين و مسحتين مقرر ساخته است و منافقان تغيير دادند و شستن پاها را بدعت كردند و سه غسل و يك مسح شد .\r\n( وقد روى انّ الوضوء حدّ من حدود الله « 1 » ليعلم الله من يطيعه و من يعصيه ؟ و انّ المؤمن لا ينجّسه شىء ) و حال آن كه بسند صحيح روايت كرده‌اند مشايخ از زراره و محمد بن مسلم از حضرت امام محمد باقر صلوات الله عليه كه وضو حكمى است از احكام الهى و حق سبحانه و تعالى معامله آزمايندگان مىكند با خلق كه كه اطاعت او مىكند ، و كه عصيان او مىكند و بتحقيق كه مؤمن را هيچ چيز نجس نمىكند .\r\n( وانّما يكفيه مثل الدّهن ) يعنى كافى است او را از جهة وضو و غسل مثل روغن مالى ، يا نرمه باران . و از تتمه ظاهر مىشود كه مراد آنست كه اسراف نكنند در آب وضو و غسل چنان كه وسواسيان مىكنند و آن كه فرموده است كه مؤمن را چيزى نجس نمىكند يعنى به سبب حدث نجس نمىشود بلكه تعبديست كه از جهة فرمودهء الهى بكنند و مستحق ثواب شوند و اگر نكنند مستحق عقاب شوند ، و مؤمن نزد حق سبحانه و تعالى اعظم است از آن كه به سبب حدث نجس شود .\r\nو ممكن است كه عبارت را بر عموم خود بگذاريم و مراد از مؤمن روح مؤمن باشد يعنى چنين نيست كه اگر بدن يا جامه او نجس باشد ذكر الهى نتواند كرد ، و آن كه از ميان ذكرها نماز را حق سبحانه و تعالى مقرر ساخته است كه تا رفع حدث و خبث نكند متوجه آن نشود محض تعبد است كه به سبب اين بندگى او را قرب حاصل شود و مستحق مراتب عاليه شود ، پس مشخص شد كه مطلوب نيست آب بسيار ريختن و دو سه مرتبه اعضا را شستن ، و ظاهر خبر\r\n\r\n","description":"","footnote":"\r\n« 1 » [ تعالى 
  ]\r\n","page_name":" 385 ","page_number":397},
  {"content":"\r\nآنست كه حضرت از جهة حالت اضطرار فرمود باشد كه اگر آب كم باشد مغموم نباشد كه اگر آب بيشتر مىبود سببيت قرب بيشتر مىبود .\r\n( وقال الصّادق صلوات الله عليه من تعدّى فى وضوئه كان كناقضه ) و بروايت سكونى حضرت صلوات الله عليه فرمودند كه هر كه تعدى كند در وضو و زياده بشويد يا زياده آب بريزد مثل كسى است كه از مقرر كمتر كند و چنانچه كمى سبب بطلانست زيادتى نيز به قصد مشروعيت سبب بطلان است يا به منزلهء بطلان بىثوابست و در بعضى از نسخ صاد كناقصه نقطه دارد يعنى مثل كسى است كه وضوى خود را شكسته باشد اما نقصان در مقابل تعدى انسب است .\r\nو در حديث صحيح از حضرت امام محمد باقر صلوات الله عليه وارد شده است كه يكى از شما يك كف روغن برمىدارد و بكل بدن مىرساند و آب از روغن فراختر است ، و ظاهرا از باب مبالغه فرموده باشند و فراخترى از آن جهة است كه از آب رفع حدث و خبث مىشود و از روغن نمىشود .\r\nو در حديث صحيحى ديگر از آن حضرت صلوات الله عليه وارد شده است كه وضو را حديست كه هر كه از آن تجاوز كند مزد ندارد و آدمى مبالغه عبث مىكند پس شخصى گفت كه حد آن كدام است ؟ حضرت فرمودند كه حدش آنست كه رو و دستها را بشويى و سر و پاها را مسح كنى .\r\nو در حديث صحيحى وارد شده است از آن حضرت صلوات الله عليه كه فرمودند در وضو همين كه آب به بدنت برسد بس است يعنى با جريان ، و در حديث صحيحى وارد شده است از حضرت امام جعفر صادق صلوات الله عليه كه در غسل و استنجا آن قدر آب بس است كه دستت تر شود . و ظاهرا مراد از اين اخبار آنست كه آب بسيار در كار نيست چنان كه وسواسيان اسراف مىكنند ، و حكمت اقتضا مىكند كه رفع وسواس به اين مبالغات بفرمايند .\r\n","description":"","footnote":"","page_name":" 386 ","page_number":398},
  {"content":"\r\nو ممكن است كه مراد وقت ضرورت باشد چنان كه در حديث صحيح از حضرت امام جعفر صادق صلوات الله عليه وارد شده است كه فرمودند كه اگر آب باشد اسباغ كن وضو را و كامل ساز به آن كه دو مرتبه آب بر هر عضوى بريزى ، و اگر آب بهم نرسد اندك آبى كافى است و احاديث اسباغ متواتر است از حضرات رسول خدا و ائمهء هدى صلوات الله عليهم خصوصا در هواهاى سرد و آن كه سبب علو درجاتست و كفاره گناهان و خواهد آمد در وصاياى حضرت سيد المرسلين صلى الله عليه و آله .\r\n( وفى ذلك حديث اخر به اسناد منقطع رواه عمرو بن ابى المقدام قال حدّثنى من سمع ابا عبد الله صلوات الله عليه يقول انّي لا عجب ممّن يرغب ان يتوضّأ اثنتين اثنتين و قد توضّأ رسول الله اثنتين اثنتين ) و در اين باب حديثى ديگر هست مرسل كه روايت كرده است آن را عمرو بن ابى المقدام و ظاهرا صدوق از كتاب او برداشته است و حكم به صحت كتاب او كرده است و ليكن اگر مسند باشد صحيح است كه گفت خبر داد مرا كسى از حضرت امام جعفر صادق صلوات الله عليه كه من تعجب دارم از كسى كه رغبت ندارد كه وضو را دو مرتبه دو مرتبه سازد و حال آن كه رسول خدا دو بار دو بار كرد و اينجا بمعنى غسلتين و مسحتين مناسبتر است . و آن چه صدوق گفته است بد نيست به اعتبار لفظ وضو و ليكن بنا بر اين مطلوب تكرار خواهد بود\r\n( فانّ النّبيّ صلَّى الله عليه و آله كان يجدّد الوضوء لكلّ فريضة و لكلّ صلاة فمعنى هذا الحديث هو انّي لا عجب ممّن يرغب عن تجديد الوضوء و قد جدّده النّبيّ صلَّى الله عليه و آله ) پس به درستى كه رسول خدا صلى الله عليه و آله تجديد وضو مىكردند از جهة هر نماز فريضه و هر نماز سنتى پس معنى حديث اين خواهد بود كه من تعجب دارم از كسى كه\r\n","description":"","footnote":"","page_name":" 387 ","page_number":399},
  {"content":"\r\nرغبت نمىكند در تجديد وضو و حال آن كه حضرت رسول صلى الله عليه و آله تجديد مىكردند .\r\nاين عبارت فى الجمله تشويشى دارد احتمال دارد كه تعليل جزو خبر سابق باشد ، و بنا بر اين معنى كه صدوق گفته است در كار نيست زيرا كه هر گاه تعليل به تجديد باشد ظاهر اثنتين اثنتين تجديد است ، و احتمالى دارد كه بر تقدير جزئيت دلالت بر اين معنى نكند بلكه مراد دو غسله يا دو غرفه باشد و حضرت بواسطه رفع استبعاد تجديد را فرموده باشد و معنى آن اين خواهد بود كه من تعجب دارم از كسى كه دو مرتبه نمىشويد و حال آن كه حضرت دو مرتبه مىشست و تجديد مىكرد ، يا آن كه تعجب دارم از كسى كه دو مرتبه نشويد و حال آن كه آن حضرت تجديد مىكردند زيرا كه از جهة هر نماز تجديد مىكردند چون احتمالات بود معنى را گفت از جهة رفع احتمالات . و احتمال دارد كه حديث اول تمام باشد و باقى سخن او باشد و فانّ النّبي تمهيد اين معنى باشد و الله تعالى يعلم .\r\n( والخبر الَّذى روى انّ من زاد على مرّتين لم يوجر ) و خبرى كه وارد شده است كه هر كه زياده كند بر دو مرتبه ثواب ندارد . روايت كرده است شيخ بسند قوى كالصحيح از زراره از حضرت امام جعفر صادق صلوات الله عليه كه وضو دو دو است كسى كه زياده كند بر آن مأجور و مثاب نيست پس حضرت حكايت وضوى حضرت سيد المرسلين را صلى الله عليه و آله فرمودند و رو را يك مرتبه شستند و هر يك از دستها را يك مرتبه شستند و مسح سر كشيدند با پاها به زيادتى ترى كه بر دست آن حضرت صلوات الله عليه مانده بود .\r\nو كلينى بعد از روايت يك مرتبه يك مرتبه و بعد از روايت كالصحيح كه نبود وضوى على صلوات الله عليه مگر يك مرتبه يك مرتبه گفته‌اند كه اين دليل است كه وضو نمىباشد مگر يك مرتبه يك مرتبه زيرا كه حال حضرت\r\n","description":"","footnote":"","page_name":" 388 ","page_number":400},
  {"content":"\r\nامير المؤمنين صلوات الله عليه اين بود كه هر گاه او را دو طاعت پيش مىآمد آن طاعتى را اختيار مىكردند كه احوط بود و دشوارتر بود بر بدن آن حضرت .\r\nو آن چه از اهل البيت صلوات الله عليهم وارد شده است كه وضو دو مرتبه است از براى كسى وارده شده است كه يك مرتبه او را كافى نباشد و زياده خواهد دو مرتبه از جهت او فرموده‌اند پس حضرت فرمود كه هر كه زياده بر دو مرتبه كند مثاب نيست از اين جهت گفتند كه دو مرتبه نهايت مراتبى است كه در وضو توان كرد و هر كه از آن تجاوز نمايد آثم است و وضوى او صحيح نخواهد ، بود و مثل كسى خواهد بود كه نماز ظهر را پنج ركعت بكند و اگر حضرات تجويز دو مرتبه نمىكردند آن نيز در مرتبهء سه مرتبهء مىبود .\r\nپس ظاهر شد كه آن چه كلينى ذكر كرده است بهتر از افراط شيخ است كه دو مرتبه را سنت مىداند و بهتر از تفريط صدوق است كه اين همه تكلف مىكند و بنا بر طريقى كه دو مرتبه را دو غرفه بگيريم و يك مرتبه را يك غسله هيچ تكلف نمىماند پس اگر دو مرتبه آب بريزد و بعد از آن بشويد كه يك شستن بفعل آيد بهتر است ، و اگر پيشتر از آب ريختن دستى تر بر عضو وضو بمالد خشكى و چربى آن زايل شود يك مرتبه بس است و مدار اين بنده بر اين بوده است از طفوليت تا به حال و بخاطر ندارم كه محتاج به دو مرتبه باشم و اگر كسى نتواند كه چنين كند دو مرتبه آب بريزد و بعد از آن بشويد كه آب را به همهء آن عضو بعنوان جريان برساند .\r\n( يؤكَّد ما ذكرته و معناه انّ تجديده بعد التّجديد لا اجر له ) يعنى خبر سابق مؤيد اين است كه مراد تجديد است و معنى آن چنين مىشود كه تجديد بعد از تجديد اجر ندارد اگر از اين معنى كه درآورده است صدوق اين حكم را كرده است هم آن معنى در نمىآيد چنان كه گذشت و هم اين حكم صورت ندارد از جهة آن كه احاديث تجديد عام است اگر صد مرتبه تجديد كند\r\n","description":"","footnote":"","page_name":" 389 ","page_number":401},
  {"content":"\r\nثواب خواهد داشت چنان كه كلينى بسند قوى كالصحيح از حضرت امام جعفر صادق صلوات الله عليه روايت كرده است كه از وضو بر وضوء ده حسنه در نامه عمل نوشته مىشود و ديگر خواهد آمد .\r\n( كالاذان من صلَّى الظَّهر و العصر بأذان و اقامتين اجزأه و من اذّن للعصر كان افضل و الاذان الثّالث بدعة لا اجر له ) و اين تجديد مثل اذان است كسى كه نماز ظهر و عصر را به يك اذان و دو اقامت بگويد مجزى است او را و كسى كه اذان از براى عصر بگويد افضل است و اذان سيم بدعتست و اجر ندارد . ظاهرا مرادش اين باشد كه در روز جمعه نماز جمعه را به اذان و اقامت به جا مىآورد و نماز عصر را به اقامه تنها اگر اذان با آن جمع كند بهتر است و اذان ثالث بدعتست و آن آنست كه از براى جمعه اذانى ديگر بگويند چنان كه عثمان مقرر ساخت ، اما استحباب اذان از براى عصر روز جمعه صورتى ندارد بلكه اذان سيم اذان عصر است كه بعد از اذان و اقامه ظهر است بر مذهب جمعى از علما و اين قياس دو مرتبه تجديد به اذان دأب صدوق نيست بلكه دأب هيچ كس نيست .\r\n( وكذلك ما روى انّ مرّتين افضل معناه التّجديد ) همچنين حديثى كه وارد شده است كه دو مرتبه افضل است يعنى تجديد وضو افضل است . و اين هم بعيد است ، روايت كرده است شيخ بسند موثق از حضرت امام جعفر صادق صلوات الله عليه كه هر كه اعتقاد نداشته باشد كه يك مرتبه او را مجزى است بر دو مرتبه مثاب نخواهد بود و ظاهرش دو غرفه است .\r\n( وكذلك ما روى فى مرّتين أنّه اسباغ ) و همچنين روايتى كه وارد شده است كه دو مرتبه اسباغ است مراد دو تجديد است و اين نيز بعيد است بلكه ظاهر آنست كه مراد دو آب ريختن است چنان كه گذشت در حديث زراره .\r\n\r\n( و روى انّ تجديد الوضوء لصلاة العشاء يمحو لا و الله و بلى\r\n","description":"","footnote":"","page_name":" 390 ","page_number":402},
  {"content":"\r\nوالله ) و در روايتى واقع شده است كه تجديد وضو از جهة نماز خفتن محو مىكند گناهان لا و الله و بلى و الله را اگر عمدا قسم دروغ خورده باشند ، و اگر سهوا على سبيل العاده باشد و مكروهست و تجديد وضو كراهت آن را زايل مىكند . و اين روايت را صدوق بسند قوى از حضرت امام رضا صلوات الله عليه روايت كرده است .\r\n( و روى فى خبر انّ الوضوء على الوضوء نور على نور ) و در روايتى ديگر وارد شده است كه وضو بر وضو نور است بر نور . و از اين حديث استنباط كرده‌اند كه وضوى تجديدى رفع حدث مىكند به آن كه در خاطرش نباشد كه وضو ندارد و از جهة تجديد بسازد و ظاهر شود كه وضو نداشته است رفع حدث شده است ليكن مشكل است زيرا كه وضو بر وضو نيست در اين صورت و نور لازم نيست كه رفع حدث كند شايد دل منور شود به آن چنان كه ظاهر حديث است .\r\n( و من جدّد وضوءه لغير حدث جدّد الله عزّ و جلّ توبته من غير استغفار ) و هر كه تجديد وضو كند بىآن كه حدثى ديگر از او صادر شده باشد حق سبحانه و تعالى توبه او را تازه كند بىآن كه او توبه كند يعنى تجديد وضو گناهان را پاك مىكند چنان كه توبه گناهان را محو مىكند . و صدوق اين روايت را به اسناد خود از مفضل بن عمر روايت كرده است از حضرت امام جعفر صادق صلوات الله عليه .\r\n( وقد فوّض الله عزّ و جلّ إلى نبيّه صلَّى الله عليه و آله امر دينه و لم يفوّض اليه تعدّى حدوده ) چون اخبار تجديد را ذكر كرد بر سر همان سخن رفت كه چون تواند حضرت چيزى را از احكام شرعى زياد و كم كند و حال آن كه حق سبحانه و تعالى تفويض نمود به آن حضرت امر دينش را كه بخلق برساند و تفويض نكرد به آن حضرت كه از حدود الهى در گذرد و زياد و كم\r\n","description":"","footnote":"","page_name":" 391 ","page_number":403},
  {"content":"\r\nكند . و جوابش گذشت .\r\n( وقول الصّادق صلوات الله عليه من توضّأ مرّتين لم يوجر ) و آن كه حضرت صادق صلوات الله عليه فرموده است كه هر كه دو مرتبه وضو بسازد اجر ندارد شيخ در حديث قوى كالصحيح از آن حضرت روايت كرده است كه يك مرتبه فرض است و دو مرتبه ثواب ندارد و سيمين بدعت است و ظاهر اين خبر غسله است .\r\n( يعنى به انّه اتى به غير الَّذى امر به و وعد الاجر عليه فلا يستحق الاجر و كذلك كلّ اجير اذا فعل غير الَّذى استوجر عليه لم يكن له اجر ) مراد حضرت آنست كه اتيان به غير مأمور به كرده است و به غير از آن چه از جهت آن اجر مقرر شده است پس مستحق اجر نباشد ، و همچنين هر مزدورى كه به جا آورد غير آن چه او را بر آن استيجار كرده باشند او را مزدى نيست ليكن به نحوى كه خبر را ذكر كرديم فرق هست ميان دو مرتبه و سه مرتبه .\r\nو محتمل است كه در دو مرتبه ثواب بر مرتبهء دويم نداشته باشد و در سه مرتبه باطل باشد چون مسح به آب جديد كرده است اگر همه اعضاء را سه مرتبه شسته باشد و اگر دست چپ را يك مرتبه شسته باشد و باقى را دو مرتبه وضوى او صحيح است اگر مسحها را بدست چپ كند و اگر دو دست را سه مرتبه بشويد و دست چپ را يك مرتبه يا دو مرتبه دغدغه مىشود كه وضوى او فى نفسه باطل باشد چون بدعت كرده است .\r\n","description":"","footnote":"","page_name":" 392 ","page_number":404},
  {"content":"\r\n\r\nباب صفة وضوء امير المؤمنين صلوات الله عليه :\r\nاين بابى است در بيان وصف وضوى حضرت امير المؤمنين صلوات الله عليه و زيادتى اين وضو بر وضوهائى كه گذشت به آن است كه در اينجا دعاها است و اگر نه در كيفيت واجبات و بسيارى از مستحبات مثل يكديگرند . و اين حديث باصطلاح متأخرين ضعيف است اما محمد بن يعقوب و صدوق رضي الله عنهما حكم به صحت آن كرده‌اند و علما همگى به اين حديث عمل نموده‌اند و در اكثر اسانيدى كه واقع شده است اين حديث به عبد الرحمن بن كثير هاشمى مىرسد و صدوق در كتب خود مسندا روايت كرده است و به او رسانيده است مثل شيخين است .\r\nاما متن حديث و دعاها شهادت بر صحت حديث مىدهد زيرا كه مشتمل است بر حقايق بسيار كه محال است از امثال اين رواة كه توانند فهميد چه جاى آن كه وضع توانند نمود و عامه در كتب خود از آن حضرت روايت كرده‌اند و بعضى از حضرت سيد المرسلين صلى الله عليه و آله رأيت كرده‌اند با تفاوت قليلى .\r\n\r\n( قال الصّادق صلوات الله عليه بينا امير المؤمنين صلوات الله عليه ذات يوم جالس مع محمّد بن الحنفيّة اذ قال يا محمّد ايتني بإناء من ماء أتوضّأ للصّلاة فاتاه محمّد بالماء فاكفاه بيده اليمنى على يده اليسرى ) حضرت امام جعفر صادق صلوات الله عليه و سلامه فرمودند كه روزى\r\n","description":"","footnote":"","page_name":" 393 ","page_number":405},
  {"content":"\r\nحضرت امير المؤمنين صلوات الله عليه و سلامه با پسرش محمد حنفيّه نشسته بودند و او را از اين جهة به اسم مادر مىخواندند تا ظاهر شود كه از حضرت فاطمه زهرا صلوات الله عليها بهم نرسيده است و مادرش را در جنگ مسيلمه كذاب اسير كرده بودند و حضرت امير المؤمنين صلوات الله عليه او را خريد و آزاد فرمود و خواست و از او محمد بهم رسيد و او بزرگست و اعتقاد به امامت حضرت امام حسن و امام حسين و امام زين العابدين صلوات الله عليهم داشت .\r\nو در حديث صحيحى وارد شده است از حضرت امام محمد باقر صلوات الله عليه كه محمد بن حنفيّه بعد از شهادت حضرت امام حسين صلوات الله عليه با حضرت سيد الساجدين در مكه معظمه گفتگوى امامت كرد تا آن كه محاكمه را به نزد حجر الاسود بردند محمد دعا كرد و جواب نشنيد و حضرت دعا كرد و حجر الاسود به زيان فصيح گفت كه خداوندا وصيت و امامت بعد از امام حسين از تست پس محمد قايل به امامت حضرت على بن الحسين صلوات الله عليه شد و اين معنى را جمعى گفته‌اند كه محمد از جهة جمعى كرد كه او را مىگفتند تو به امامت سزاوارترى چون اسنى و هر چند محمد به ايشان مىگفت كه على بن الحسين صلوات الله عليه امام است نفع نمىكرد اين دعوى را كرد تا بر آن جماعت ظاهر شود .\r\nپس فرمودند كه يا محمد ظرف آبى بيار تا وضو بسازم از جهة نماز پس محمد بن حنفيّه آب را آوردند پس حضرت ظرف را كج كردند بدست راست و آب بدست ريختند و غرض از كج كردن ظرف آن بود كه دستها را بشويند قبل از داخل كردن در ظرف كه اگر نجاستى داشته باشد پاك شود و اگر پاكيزه نباشد پاكيزه شود چنان كه اكثر علما فهميده‌اند .\r\nو يا آن كه چون حضرت بول كرده بودند اول آب برداشتند بر مخرج بول بريزند آب را بر دست چپ ريختند كه هم پاكيزه شود و هم استنجا به آن واقع\r\n","description":"","footnote":"","page_name":" 394 ","page_number":406},
  {"content":"\r\nشود ، و يا آن كه در اين حال همين مىخواستند كه استنجا كنند و بس و هنوز دست نشسته بودند اول بر دست چپ ريختند و استنجا كردند و بعد از آن دستها را از جهة وضو شسته باشند و محمد آن را ذكر نكرده باشد .\r\nو يا آن كه آب را پيشتر ريخته باشند كه هم دست چپ شسته شده باشد و هم استنجا كرده باشند و چون مضمضه كرده باشند بدست چپ آب را بدست راست كرده باشند بيشترك كه هم دست شسته باشند و هم مضمضه كرده باشند ، و محتملست كه دست چپ نجس بوده باشد كج كرده باشند و آب بر آن ريخته باشند كه پاك شده باشد و آبى از جهة استنجا برداشته استنجا كرده باشند .\r\n( ثمّ قال بسم الله و الحمد للَّه الَّذى جعل الماء طهورا و لم يجعله نجسا ) چون مقدمه افعال وضو بود و آب را ديده بودند بسم الله را از جهة شروع گفتند و حمد را از جهة نعمت آب به جا آوردند يعنى استعانت و ياورى در جميع كارها خصوصا در وضو از جناب اقدس خداوندى مىخواهم كه جميع كمالات مخصوص اوست و مستحق عبوديت اوست يا استعانت از اسم او مىخواهم يا از اسم الله به اعتبار جامعيت كمالات يا تبرك مىجويم كه اين كار مبارك باشد چون در اول كار نام او مىبرم و پيشتر مذكور شد كه حضرات ائمه مقدسين صلوات الله عليهم باء را از براى استعانت گرفته‌اند و به تذلل اقربست .\r\nو در بعضى نسخ و با لله هست اما در فى ، و يب\r\n« 1 » نيست و خواندن بد نيست و بنا بر آن كه باشد يك احتمال آنست كه اول استعانت باسم الهى بجويند و بعد از آن بذات او ، يا آن كه و با لله حال باشد و معنى اين باشد كه استعانت بذات اقدس يا اسم مقدس مىجويم و چون نجويم كه وجود و لوازم وجود من\r\n\r\n","description":"","footnote":"\r\n« 1 » فى : اشاره است به كافى كلينى . و تهذيب : اشاره است به تهذيب شيخ طوسى . و فيهما اشاره بهر دو است . از جهت اختصار متعارف اصحاب است . منه قدس سره .\r\n","page_name":" 395 ","page_number":407},
  {"content":"\r\nهمه به او قائم است ، و جميع محامد و ثناها و ستايشها مخصوص ذات مقدسى است كه مستجمع جميع كمالات و معبود بر حق و خداوند مطلق است ، و شكر مىكنم او را به زبان و دل و اعضا و جوارح و همه را صرف بندگى او مىكنم و از جهة بندگى او دارم ، آن خداوندى كه آب را مطهر گردانيده تا نجاسات حدث و خبث را به آن ازاله كنيم و به قرب او فايز گرديم و آب را نجس نكرد كه از او منتفع نتوان شد ، يا آب استنجا و وضو را نجس نكرد كه بر ما حرج و تنگ باشد بلكه بر ما آسان كرده است همه تكاليف را سيما اين تكليف را .\r\n( قال ثمّ استنجا فقال اللَّهمّ حصّن فرجى و اعفّه ، و استر عورتى و حرّمنى على النّار ) و حضرت فرمودند كه چون آب را گرفتند دعا خواندند بعد از آن بر خود ريختند و اين دعا را خواندند و ظاهرا بول كرده بودند در وقت رفتن محمد كه آب را بياورد و دلالت مىكند كه استنجاى بول را نزد فرزند توان كرد و ظاهرا محمد در وقت استنجا پشت سر حضرت ايستاده بوده است و چون استنجاى بول لازم دارد باز شدن عورت و ديدن آن را غالبا دعايى كه مناسب آن بود خواندند كه بار خدايا فرج مرا حفظ كن از زنا و امثال آن و از آن كه نظر كسى بر فرج من افتد كه محرم نباشد چون اكثر محرمات الهى از بطن و فرج است بلكه عفيف دار او را به آن كه متوجه شبهات و مكروهات نيز نشود و به پوشان عورت مرا كه كسى را نظر به آن نيفتد .\r\nو بعضى عورتى بتثنيه خوانده‌اند يعنى عورت قبل و دبر مرا پوشيده دار از نامحرم يا عورت ظاهر و باطن مرا كه عيوب باشد از خلق به پوشان و اگر عورتى مفرد خوانند ظاهرا مراد از آن عيوب باشد چنان كه در احاديث صحيحه وارده شده است كه عورت مؤمن بر مؤمن حرام است و آن عيوب اوست يعنى حرام است تجسس عيوب مؤمنان كردن و ستر عورت ظاهر از جمله ظاهر مىشود ، و ستر عيوب اعم است از آن كه آن چه دارم از نظر خلق مخفى دار و ازاله آن نيز\r\n","description":"","footnote":"","page_name":" 396 ","page_number":408},
  {"content":"\r\nبكن كه پوشيده باشد به بهترين سترها .\r\nو در اكثر دعاها هر دو مطلوبست و چون عورت ظاهر و باطن سبب دخول جهنم مىشوند در غالب اوقات طلب كرد كه خداوندا بدن مرا بر آتش دوزخ حرام گردان به آن كه هر چه كرده‌ام ببخشى و هر چه نكرده‌ام نگذارى كه بكنم .\r\n( قال ثمّ تمضمض فقال اللَّهمّ لقّنّي حجّتى يوم ألقاك و اطلق لساني بذكراك ) حضرت فرمودند كه بعد از آن مضمضه كردند و مضمضه آنست كه آبى به دهان كنند و بگردانند اگر فرو برند آن را مضمضه بفعل آمده است ، و ليكن مشهور ميان علما آن است كه سنت است ريختن آن آب ، و آن چه بحسب عرف فهميده مىشود آنست كه ريختن آب جزو حقيقت مضمضه است ، و دغدغه در آن نيست كه ريختن بهتر است و بهتر آنست كه آن را در جميع اطراف دهان بگرداند .\r\nو مشهور آنست كه سه مرتبه مضمضه و سه مرتبه استنشاق سنت است و احاديث از عدد خالى است ، و ظاهرا سنت يك مرتبه حاصل شود و سه مرتبه بد نباشد و بهتر آنست كه اول مضمضه را واقع سازد بعد از آن استنشاق را چنان كه حضرت امير المؤمنين صلوات الله عليه واقع ساختند به ترتيب و خلافست كه مضمضه و استنشاق جزو وضواند يا سنتىاند بر سر خود و قبل از وضو سنت است كه آنها را به جا آورند مثل مسواك .\r\nظاهر روايات صحيحه عدم جزويتست پس احوط آنست كه نيت وضو را مقارن اين هر دو واقع نسازد ، و اگر بسازد اعاده نيت بكند نزد شستن رو ، و بعد از مضمضه اين دعا خواندند كه خداوندا حجة مرا تلقين من كن در هر جا كه از من سؤال كنند در قبر و محشر ، و از جمله تلقين حجت است آن كه در قيامت حق سبحانه و تعالى خواهد فرمود * ( يا أَيُّهَا الإِنْسانُ ما غَرَّكَ بِرَبِّكَ\r\n","description":"","footnote":"","page_name":" 397 ","page_number":409},
  {"content":"\r\nالْكَرِيمِ ) * يعنى اى آدمى چه چيز تو را مغرور ساخت به خداوند كريمى كه ترا آفريد و نعمتهاى غير متناهى به تو داد ، تا بنده در جواب بگويد كه كرم تو مرا مغرور ساخت كه هر چند بد مىكردم ترا احسان مىفرمودى گفتم البته در آن عالم نيز با من چنين خواهى كرد و اين سبب بخشش خواهد شد و اگر نه تلقين حجت باشد . مناسب اين بود كه بفرمايد كه ما غرّك بربّك القهّار\r\n. و امثال اين اسم از اسامى جلاليه .\r\nو ليكن در نهج البلاغه از حضرت امير المؤمنين صلوات الله عليه منقولست خطبهء در نهايت بلاغت و مىفرمايد كه حق سبحانه و تعالى حجت را بر بندگان تمام فرموده است و باز منافات ندارد كه حق الهى تمام باشد و به اعتبار سبقت رحمتى غضبى\r\nكه رحمتش بر غضب پيشى گرفته است هميشه تلقين حجت بفرمايد ، و از جمله تلقين حجت دعاها در وقت حاجات چنان كه در احاديث صحيحه وارد شده است كه هر گاه حق سبحانه و تعالى خواهد كه عطائى يا دفع بلايى از بنده بفرمايد او را ملهم مىسازد به دعا در دنيا و عقبى تا آن كه در حديث معتبر وارد شده است كه بنده سالها در جهنم معذب باشد كه به خاطرش رسد كه تو هميشه هر كارى كه داشتى توسل به محمد و آل او مىجستى پس بگويد كه الهى به حق محمد و آل محمد كه مرا از اين عذاب خلاصى ده حق سبحانه و تعالى او را خلاصى دهد .\r\nو چنان كه حضرت آدم سيصد سال مىگريست تا آخر ملهم شد به اين دعا حق سبحانه و تعالى توبه او را قبول فرمود چنان كه اين حديث نزد سنيان نيز مستفيض است از عبد الله بن عباس و غير او ، و بعضى از علما به تخفيف نون مىخوانند كه از تلقى باشد نه از تلقين چنان كه در قرآن و ادعيه ، بسيار واقع شده است و معنيش اين خواهد بود كه حجت مرا در جائى كه مرا ضرور باشد به استقبال من بفرست و هر دو خوبست اگر چه تلقين به حجت انسب است و روز\r\n","description":"","footnote":"","page_name":" 398 ","page_number":410},
  {"content":"\r\nملاقات الهى ثواب و عقاب و سؤال است و اگر نه نسبت الهى بخلق در اين عالم و آن عالم يكسان است ، و زبان مرا گويا كن بذكر خود يعنى توفيقم كرامت كن كه هميشه زبانم مشغول ذكر تو باشد يا آن كه خداوندا از من به غير از بدى نمىآيد تو جبرا مرا بذكر خود بدار .\r\nو چون مضمضه بواسطه تطهير دهانست كه ملايك متأذى نشوند از بوى بد آن و تأذى ايشان از سخنان بد بيشتر است بنا بر اين اين دعا مناسبست و فى الحقيقه دهان مخزن زبان است و زندان آن و چون اكثر بلاهاى آدمى از زبان است حق سبحانه و تعالى از جهة آن زندان دو ديوار و در مقرر ساخت يكى دندانها و دويم لبها بخلاف چشم كه از جهة آن يك حجاب مقرر فرمود كه چيزى را كه نبايد ديد چشم را بر هم نهد .\r\nو در حديث صحيح از حضرت امام زين العابدين صلوات الله عليه وارده است كه هر صباح زبان آدمى به اعضا و جوارح مىگويد كه چه حال داريد همه مىگويند كه حال ما خوبست اگر تو ما را به حال خود بگذارى و او را قسم مىدهند و مبالغه مىكنند كه زنهار كارى مكن كه ما را در بلا اندازى كارى بكن كن باعث نجات تو و ما باشد كه عقوبت ما به سبب تست و نجات ما از تست . و در حديث كالصحيح از ابو ذر رضى الله عنه منقولست كه گفت اى طالب علم اين زبان كليد همهء خوبيها و كليد همهء بديهاى است پس زبانت را مهر كن و حفظ كن چنان كه مهر بر طلا و نقره ات مىزنى و نمىگذارى كه ضايع شود و بعد از اين نيز خواهد آمد و ذكرى بمعنى ذكر است و در بعضى از نسخ بذكرك بىالف و در بعضى و شكرك را زياد كرده‌اند و بد نيست و در كافى اين زيادتى هست كه\r\nو اجعلنى ممّن ترضى عنه ) *\r\nيعنى خداوندا بگردان مرا از كسانى كه تو از ايشان راضى و خشنودى و آنها جمعىاند كه از خداوند خود خشنودند و رضا به قضاى او داده‌اند و خواهش خداوند خود را بر خواهش خود مقدم داشته اند\r\n","description":"","footnote":"","page_name":" 399 ","page_number":411},
  {"content":"\r\nو فانى فى الله شده‌اند تا به خطاب رضى الله عنهم و رضوا عنه سر افراز شده‌اند و مقدمه اين خشيت و خوفست كه فرموده است * ( ذلِكَ لِمَنْ خَشِيَ رَبَّه ) * يعنى اين رتبه به سبب خوف الهى از جهة ايشان حاصل شده است رزقنا الله و إيّاكم بجاه محمّد و آله الطَّاهرين\r\n.\r\n( ثمّ استنشق فقال اللَّهمّ لا تحرّم علىّ ريح الجنّة و اجعلنى ممّن يشمّ ريحها و روحها و طيبها ) و در بعضى از نسخ و ريحانها هست بعد از طيبها چنان كه در كافى است و در بعضى قبل از آنست پس استنشاق كردند و استنشاق آن است كه آبى پيش بينى نگاه دارند و به بالا كشند و اگر بدست بزنند چنان كه به بالا رود نيز خوبست ، و اگر هر دو را بكنند بهتر است ، و اگر بينى را بتكانند كه هر چه در آنجاست از نخامه بيرون آيد بهتر است ، و اگر بايد انگشت كردن بكند و هر چه خشك شده است در آنجا نيز بيرون آورد اكمل است ، و به آب زدن سنت بفعل مىآيد و اين زيادتيها بهتر است ، و اين مضمضه و استنشاق هر دو فى نفسها مطلوب است اگر چه وقت نماز نباشد هر گاه دهان يا بينى كثافت داشته باشند چنان كه احاديث بسيار وارد شده كه اينها از ده چيزيست كه حضرت ابراهيم عليه السّلام به آنها مداومت داشتند و حضرت سيد المرسلين صلى الله عليه و آله نيز بر آن مداومت مىنمودند .\r\nو بسند قوى از حضرت سيد المرسلين صلى الله عليه و آله منقولست كه مىبايد كه در مضمضه و استنشاق مبالغه نماييد كه سبب آمرزش گناهان شماست ، و سبب دور شدن شيطانست از شما ، و در باب مسواك خواهد آمد و بعد از استنشاق اين دعا خواندند كه ترجمه اش اين است كه خداوندا بوى بهشت را بر من حرام مكن يعنى مگذار كه از من چيزى چند واقع شود كه به سبب آن بوى بهشت حرام شود بر من مثل عقوق پدر و مادر و چيزهاى ديگر كه خواهد آمد .\r\n","description":"","footnote":"","page_name":" 400 ","page_number":412},
  {"content":"\r\nو اشاره‌اى است به آن كه حق سبحانه و تعالى بينى را از جهة اين داده است كه بوهاى خوش بهشت را بشنويم مبادا از بنده كارى صادر شود كه از آن محروم شود ، و بگردان مرا از آن جماعتى كه بوى بهشت را در بهشت شنوند يا در اين دنيا شنوند به آن كه يقين به مرتبهء رسد كه آن را شنوند ، يا از عبادات و طاعات بوى بهشت مىآيد هميشه مشغول آنها باشم تا بوهاى بهشت را و نسيمهاى خوش آن را و هر چه خوشبو باشد در آنجا هميشه استنشاق آنها كنم ، يا مراد بهشت قرب و وصال است .\r\nچنان كه حضرت سيد المرسلين صلى الله عليه و آله فرمودند كه\r\nانّ لربّكم فى ايّام دهركم نفحات الا فتعرّضوا لها ) *\r\nبه درستى كه پروردگار شما را در ايام زمانهاى شما نسيمها هست خود را در معرض آن نسيمها درآوريد و آن به رياضات و مجاهدات و كثرت ذكر و فكر حاصل مىشود ، بلكه بهشت صورى سايه بهشت معنويست .\r\nچنان كه هميشه خطاب روح افزا از جناب اقدس الهى به قابلان آن مىرسد كه :\r\n* ( يا أَيَّتُهَا النَّفْسُ الْمُطْمَئِنَّةُ ) * اى نفسى كه بذكر ماست قرار تو راجع شود از غير خدا بسوى پروردگار خودت كه هميشه تربيت تو مىكند پس داخل شود در زمرهء دوستان من و داخل شو در جنت قرب و وصال من ، بلكه آدمى را از جهة اين مرتبه آفريده‌اند و ملك و ملك را تابع او كرده‌اند و مسجود ملائكش گردانيده‌اند و بار امانت محبت و معرفت را بر دوش او گذاشته‌اند و لذاتى كه اين جمع را مىباشد وصف نمىتوان كرد ، اميد كه حق سبحانه و تعالى همه را به اين رتبه عظمى فايز گرداند بجاه محمد و آله الطاهرين .\r\n( قال ثمّ غسل وجهه فقال اللَّهمّ بيّض وجهى يوم تسودّ فيه الوجوه و لا تسودّ وجهى ثمّ تبيضّ فيه الوجوه ) پس روى مبارك خود را\r\n","description":"","footnote":"","page_name":" 401 ","page_number":413},
  {"content":"\r\nشستند و خواندند بعد از آن يا بعد از آب ريختن بر رو و اول اظهر است اين دعا را خواندند كه ترجمه اش اينست كه خداوندا سفيد كن روى مرا در آن روزى كه روهاى كفار و فجار سياه خواهد شد ، و سياه مكن روى مرا در آن روزى كه صلحا و اتقياء مؤمنين رو سفيد خواهند بود .\r\nو اين اشاره است بقول الهى جل شانه * ( يَوْمَ تَبْيَضُّ وُجُوه وَتَسْوَدُّ وُجُوه ) * « 1 » .\r\nو بعد از اين در ضمن اخبار متواتره مذكور خواهد شد كه سفيدى و نور مؤمنان بحسب اعمال ايشان خواهد بود بعضى مانند آفتاب ، و بعضى مانند سها و همچنين سياهى . و بعضى گفته‌اند كه سفيدى رو كنايه است از خوشحالى ايشان چنان كه حق سبحانه و تعالى فرموده است * ( وُجُوه يَوْمَئِذٍ ناضِرَةٌ ) * « 2 » و منافاتى نيست كه هر دو باشد .\r\nو آن كه طلبيده است سفيدى رو را در روزى كه روها سياه خواهد بود اشعارى دارد به آن كه من بحسب عمل از آن جماعتم مىخواهم كه در زمره ايشان نباشم و در اين صورت لذت بيشتر است و بر عكس اگر و العياذ با لله جمعى را رو سفيد كنى و من رو سياه باشم از اين بدتر عذابى نيست خداوندا مرا بفضل خود داخل رو سفيدان كن ، و چون رو را مىشويد بايد كه به سبب اين دعا متذكر اهوال روز قيامت باشد و ملاحظه اين معنى بنمايد كه هر گاه بحسب طبيعت قضاى حاجتى كرده باشد او را رو سياهى حاصل شده است كه جبر آن به وضو مىبايد كرد و تا خود را پاك نكند آبروى مناجات با خداوند خود ندارد ، پس ملاحظه كند كه روحى كه سالها مقرب بارگاه احديت بوده و گرفتار تعلقات جسمانى شده به همين اكتفا نكرده روى او را كه آئينه جهان نما\r\n\r\n","description":"","footnote":"\r\n« 1 » آيه 102 - سورة آل عمران .\r\n« 2 » آيه 22 - سورة القيمة .\r\n","page_name":" 402 ","page_number":414},
  {"content":"\r\nبود به زنگ معاصى سياه كرده كجا روى مناجات و قرب و جلوس بر بساط عزت او را باقى مانده باشد و تا روى او را از جميع زنگها به صيقل رياضات و مجاهدات پاك نكنند كجا بار آن بارگاه مىيابد و كجا قابل مجالست و موانست مىشود ، بلكه اگر اندك بصيرتى داشته باشد جميع سياهيهاى خود را خواهد ديد و هر گز متوجه غير خود نخواهد شد و مهما أمكن در ازاله آن كدورات خواهد كوشيد .\r\nو ممكن است كه مراد اين باشد كه جمعى كه قابليت انس تو ندارند ايشان از درگاه رانده رو سياه برمىگردند مىخواهم كه در آن حالت مردود و رو سياه نگردم حاصل آن كه اگر تعميم كنيم به نحوى كه شامل هر دو سفيدى باشد خواه در دنيا و خواه در عقبى و خواه صورى و خواه معنوى بهتر خواهد بود .\r\n( ثمّ غسل يده اليمنى فقال اللَّهمّ اعطنى كتابى بيمينى و الخلد فى الجنان بيسارى و حاسبنى حسابا يسيرا ) بعد از آن دست راست راست را شستند و اين دعا خواندند كه خداوندا نامه عمل مرا بدست راست من ده و نامه ابدى بودن در بهشت را بدست چپ من ده ، يا به آسانى ميسر گردان و مرا حساب كن حسابى آسان ، و اين دعا اشاره به آن آيه است كه * ( فَأَمَّا مَنْ أُوتِيَ كِتابَه بِيَمِينِه فَسَوْفَ يُحاسَبُ حِساباً يَسِيراً وَيَنْقَلِبُ إِلى أَهْلِه مَسْرُوراً ) * « 1 » يعنى در وقتى كه نامها پران شود هر كه نامه او را بدست راست او دهند پس عن قريب او را حساب خواهند كرد حسابى آسان و برمىگردد بسوى اهل خود خوشحال . بدان كه آيات قرآنى صريح است در آن كه حق سبحانه و تعالى دو ملك مقرر ساخته است با هر آدمى يكى بر دست راست نشسته است و حسنات بنده را مىنويسد و يكى بر دست چپ نشسته است و گناهان او را مىنويسد و\r\n\r\n","description":"","footnote":"\r\n« 1 » آيه 7 - سورة الانشقاق .\r\n","page_name":" 403 ","page_number":415},
  {"content":"\r\nچون روز قيامت برپا مىشود و همگى زنده شوند نامها پران شود خوبان را بدست راست آيد هر چه كرده‌اند و بدان را بدست چپ آيد و چون نامه بدست راست آمد به آسانى و زودى او را حساب مىكنند و براتى ديگر به او مىدهند كه ابد الآباد در بهشت خواهى بود و آن را بدست چپ او مىدهند و اين معنى در چند روايت وارد شده است .\r\nو جمعى از فضلا احتمال داده‌اند كه مراد اين باشد كه خداوندا چنان كن كه هميشه بودن در بهشت و اسباب آن را بر من آسان كن . و محتمل است كه مراد اين باشد كه از من بدى صادر نشود و همه خوبى صادر شود كه ملك از براى من عباداتى بنويسد كه به آن مستحق خلود بهشت باشم يا آن كه كار او اينست كه بديها را بنويسد چون از من بدى صادر نشود خوبى بنويسد ، يا آن كه از دست چپ چيزى صادر شود كه مستحق خلود شوم چه جاى دست راست و از جمله حساب آسانست كه بىحساب به بهشت روم بفضل تو ديگر معانى هست كه به تفكر در اين معانى آنها ظاهر مىشود .\r\n( ثمّ غسل يده اليسرى فقال اللَّهمّ لا تعطنى كتابى به شمالى و لا تجعلها مغلولة إلى عنقى و اعوذ بك ربّ من مقطَّعات النّيران ) پس دست چپ را شستند و فرمودند كه خداوندا نامه عمل مرا بدست چپ من مده و مگردان دست مرا يا دست چپ مرا غل كرده در گردن من ، چنان كه از آيات و روايات ظاهر مىشود آن است كه دستهاى كفار و فجار را در گردن ايشان غل كنند و نامه عمل را از پشت سر به ايشان دهند چنان كه در همين سوره فرموده است كه * ( وَأَمَّا مَنْ أُوتِيَ كِتابَه وَراءَ ظَهْرِه فَسَوْفَ يَدْعُوا ثُبُوراً وَيَصْلى سَعِيراً ) * « 1 » و اما آن كسى كه نامه اش از پشت سر به او دهند پس عن قريب فرياد وا\r\n\r\n","description":"","footnote":"\r\n« 1 » آيهء 10 - سورة الانشقاق .\r\n","page_name":" 404 ","page_number":416},
  {"content":"\r\nثبوراه كند و آرزوى هلاك نمايد و فايده نكند و او را آتش افروز جهنم كنند و پناه به تو مىبرم .\r\nو در بعضى از نسخ به اين عنوانست : و اعوذ بك ربّ\r\n. اما در [ كافى و تهذيب نيست 
  ] اى پروردگار من از جامهائى كه از آتش بريده باشند چنان كه حق جل و علا فرموده است كه * ( قُطِّعَتْ لَهُمْ ثِيابٌ مِنْ نارٍ ) * « 1 » يعنى از براى كفار بريده شده است جامهاى آتشين يا آن كه كنايه باشد از آن كه آتش مانند جامه ايشان را فرا گرفته باشد ، يا آن كه مراد از مقطع جبه پنبه دار است كه عربان در زمستان مىپوشند و اين نيز كنايه است از ازدحام آتش بر روى هم كه ايشان را تنك در برگيرد .\r\nو جمعى مفظعات خوانده‌اند به فا و ظاء نقطه دار ، و ظاهرا كاتب نقطه قاف را افشان كرده بوده است و در نسخه ايشان ، و ظاهرا تصحيف است ، و از مشايخ به قاف رسيده است ، و در نسخ به قاف ضبط نموده‌اند و بنا بر اين از باب افعال خواهد بود يعنى آتشهايى كه مرا بد رو كند و كار را بر من دشوار سازد ليكن قرائت دعا به قاف و طاء بىنقطه مشدد لازم است . و شيخ بهاء الدين محمد رحمه الله احتمال مىداد اما تجويز خواندن نمىكرد و اين فقرات همگى مذكر عذاب الهى است كه بنده در هر وضو ساختنى متذكر شود تا در وقت نماز با خضوع و خشوع باشد .\r\n( ثمّ مسح رأسه فقال اللَّهمّ غشّنى رحمتك و بركاتك و عفوك ) و در كافى رحمتك و بركاتك و عفوك و در تهذيب بسقوط عفوك و ظاهرا بركاتك ازين كتاب و عفوك از تهذيب از قلم نساخ افتاده باشد چون در كتب صدوق هست بنا بر اين داخل اصل نمودم پس مسح را كشيدند و فرمودند كه\r\n\r\n","description":"","footnote":"\r\n« 1 » آيهء 20 - سورة الحج .\r\n","page_name":" 405 ","page_number":417},
  {"content":"\r\nخداوندا فرا گير بر من رحمتت را مانند جامه كه بر سر گيرند ، و كنايه است از آن كه از همه بديهايى كه از جوارح من صادر شده است درگذر ، يا همه جوارح را به توفيقات خود فراگير و بركتهاى خود را از رحمتهاى معنوى و صورى شامل حال من گردان ، و عفو خود را بر من گير و بر جوارح من .\r\nو معانى بسيار گفته‌اند اظهر در رحمت نعمتهاى اخرويست ، و در بركات نعمتهاى دنيوى ، و در عفو مغفرت گناهان كه جامع جميع منافع صورى و معنوى و دنيوى و اخروى باشد . و احتمال دارد كه همين كه دانيم كه همه خوبيست از حق سبحانه و تعالى طلب توانيم كرد و تمييزش را بجناب اقدس او گذاريم و در همه دعاها اين بهتر است .\r\n( ثمّ مسح رجليه فقال اللَّهمّ ثبّتنى على الصّراط يوم تزلّ فيه الاقدام و اجعل سعيى فيما يرضيك عنّى ) و در كافى و امالى به جاى ثبتنى ثبت قدمى است و در ما بقى كتب مثل اصل است و هر دو خوبست پس مسح پاها كشيدند و فرمودند كه خداوندا مرا ثابت قدم دار يا قدمهاى مرا ثابت بدار بر صراطى كه بر جهنم كشيده شده است از مو باريكتر ، و از شمشير تيزتر ، و از آتش گرمتر ، و هزار ساله راه بلنديست و هزار ساله همواريست ، و هزار ساله سراشيب است و مؤمنان بعضى مانند برق از آن گذرند و بعضى مانند باد ، و بعضى مانند اسب دونده در خور اعمال خود .\r\nو جمعى باشند كه به سينه بر آن روند و آن را عقبه هاست عقبه نماز ، و عقبه زكات و عقبه روزه ، و عقبه حج و عمده آن عقبه ولايت اهل بيت است صلوات الله عليهم و هر كه تقصير در اين عبادات كرده باشد از عقبه آن بجهنم خواهد افتاد ، يا در آن عقبات آن قدر مىماند كه از عقوبات آن خلاص شود .\r\nو صراط مستقيم شريعت حضرت سيد المرسلين صلى الله عليه و آله معنى آن صراط است به قدر استقامت بر شرع استقامت بر آن صراط خواهد بود\r\n","description":"","footnote":"","page_name":" 406 ","page_number":418},
  {"content":"\r\nروزى كه قدمها بلغزد از آن صراط بواسطه تقصير در اين صراط ، و ممكن است كه عكس مراد باشد كه مرا ثابت بدار بر اين صراط مستقيم شرع تا فردا بر آن صراط مستقيم باشم ، و لغزش در اين دنيا به سبب فتنه ها و مخالفتها سبب لغزش در آن صراط خواهد بود ، و بگردان سعى مرا در آن چيزى كه ترا از من راضى و خوشنود مىسازد يعنى به اين پا و پاى معنوى كه عبارتست از همت مشغول رضاى او مىباشند و قدمى برندارند بر خلاف رضاى الهى .\r\n( ثمّ رفع رأسه فنظر إلى محمّد فقال يا محمّد من توضّأ مثل وضوئى و قال مثل قولى خلق الله تبارك و تعالى من كلّ قطرة ملكا يقدّسه و يسبّحه و يكبّره و يكتب الله عزّ و جلّ ثواب ذلك له إلى يوم القيمة ) پس حضرت صلوات الله عليه سر بالا كردند و نظر به محمد بن حنفيه كردند و فرمودند كه اى محمد هر كه وضو سازد مثل وضوى من كه بدعتها داخل نكند و بگويد آن چه من گفتم از دعاها بعدد هر قطره از قطره هاى آب وضوى او ، يا از اين قطره ها بيافريند ملكى كه تقديس الهى و تسبيح الهى و تكبير الهى گويند تا روز قيامت و ثواب جميع آنها از او باشد ، يا ثواب آنها را تا روز قيامت نويسند ، يا همه به آن كه تا روز قيامت ايشان عبادت كنند و ملايك ثواب آنها را از جهة اين بنده بنويسند .\r\n\r\n( وكان امير المؤمنين صلوات الله عليه اذا توضّأ لم يدع احدا يصبّ عليه الماء ، فقيل له يا امير المؤمنين لم لا تدعهم يصبّون عليك الماء فقال لا أحبّ ان اشرك فى صلاتي احدا ) روايت كرده است شيخ به اسناد قوى از آن حضرت صلوات الله عليه كه چون آن حضرت وضو مىساخت نمىگذاشت كسى را كه آب بر او ريزد پرسيدند كه يا امير المؤمنين چرا نمىگذارى كه آب بر شما ريزند حضرت فرمودند كه من دوست نمىدارم كه در بندگى حق سبحانه و تعالى كسى را شريك گردانم .\r\n","description":"","footnote":"","page_name":" 407 ","page_number":419},
  {"content":"\r\nو چون اشاره دارد به آيه كريمه صدوق آيه را ذكر كرده است با آن كه حضرت امام رضا صلوات الله عليه نيز استشهاد به آيه فرمودند چنان كه كلينى به اسناد قوى و شيخ كالصحيح روايت كرده‌اند از حسن بن على وشاء يعنى رنگرز كه گفت داخل شدم بر آن حضرت صلوات الله عليه و ابريقى در برابر حضرت بود و مىخواست كه وضوء بسازد از براى نماز من پيش رفتم كه آب را من بر دست حضرت بريزم حضرت صلوات الله عليه ابا فرمودند و نگذاشتند كه آب را من بريزم من گفتم با حضرت چرا نمىگذارى كه من آب بدست شما ريزم نمىخواهيد كه من ثوابى ببرم ؟ حضرت فرمودند كه تو ثواب ببرى و من گناه خوبست پس من گفتم چرا شما گناه ببريد ؟ حضرت فرمودند كه نشنيده كه خداوند عالميان مىفرمايد و آيه را خواندند و فرمودند كه اينك من وضو مىسازم از براى نمازى كه عبادتست و مرا خوش نمىآيد كسى را در عبادت الهى شريك گردانم .\r\n( وقال الله تبارك و تعالى * ( فَمَنْ كانَ يَرْجُوا لِقاءَ رَبِّه فَلْيَعْمَلْ عَمَلًا صالِحاً وَلا يُشْرِكْ بِعِبادَةِ رَبِّه أَحَداً ) * « 1 » و حق تبارك و تعالى فرموده است كه هر كه اميد لقاى رحمت غير متنهاى پروردگار خود دارد پس بايد كه عمل شايسته درگاه او بكند و كسى را در بندگى خداوند خود شريك نگرداند و اين شرك اعم است از شركت جلى كه غير خدا را با خدا بپرستند ، يا ريا كنند ، يا استعانت جويند در عبادت از غير حق سبحانه و تعالى .\r\nو حضرت امير المؤمنين صلوات الله عليه در لفظ ان اشرك اشاره به آيه فرموده بودند . و حضرت امام رضا صلوات الله عليه تصريح به آن فرمودند ، بنا بر اين صدوق آيه را ذكر كرد و ممكن است كه در كتابى كه صدوق خبر را از آنجا\r\n\r\n","description":"","footnote":"\r\n« 1 » آيهء 110 - سورة الكهف .\r\n","page_name":" 408 ","page_number":420},
  {"content":"\r\nروايت كرده است كه آن كتاب شهاب باشد آيه در آنجا بوده باشد ، و ليكن در علل از شهاب بن عبد ربه روايت كرده است و آيه را ذكر نكرده است و بعيد است كه بوده باشد و او ذكر نكند ، و شيخ نيز از شهاب روايت كرده است و طريق صدوق به شهاب صحيح است در اين كتاب پس ظاهر آنست كه حديث صحيح باشد هر چند در علل بعنوان صحيح روايت نكرده است باصطلاح متأخرين و الله تعالى يعلم .\r\nو ظاهر هر دو خبر اين است كه خواسته باشند كه آب بدست حضرتين صلوات الله عليهما كرده باشند و نگذاشته باشند و آب بدست كردن استعانت مكروه است بنا بر مذهب مشهور و در اين صورت مبالغه نمودن در نهى و آيه را خواندن مبالغه در كراهت خواهد بود و اگر راويان اراده ريختن آب بر عضو داشته باشند حرام است و مبالغه در موقع خود است مجملا احوط آنست كه هيچ يك را نگذارند كه بفعل آيد .\r\n\r\n( وقال ابو جعفر صلوات الله عليه مسح امير المؤمنين صلوات الله عليه على النّعلين و لم يستبطن الشّراكين ) حضرت امام باقر صلوات الله عليه فرمودند كه حضرت امير المؤمنين صلوات الله عليه مسح كشيدند بر نعلين عربى و دست به زير تسمه آن نبردند . و اين حديث را شيخ بسند صحيح ، و كلينى كالصحيح از آن حضرت روايت كرده‌اند و تفصيلش گذشت .\r\n\r\n( وكان امير المؤمنين صلوات الله عليه اذا توضّأ قال بسم الله و با لله ، و خير الاسماء للَّه ، و اكبر الاسماء للَّه ، و قاهر لمن فى السّماء ، و قاهر لمن فى الارض [ الله خ ل 
  ] الحمد للَّه الَّذى جعل من الماء كلّ شىء حىّ و احيى قلبى بالإيمان ، اللَّهمّ تب علىّ و طهّرني و اقض لي بالحسنى ، و ارنى كلّ الَّذى احبّ ، و افتح لي بالخيرات من عندك يا سميع الدّعاء ) و حضرت امير المؤمنين وقتى كه مىخواستند كه وضو بسازند اين دعا\r\n","description":"","footnote":"","page_name":" 409 ","page_number":421},
  {"content":"\r\nمىخواندند ، و اين دعايى است جامع جميع خيرات دنيا و آخرت است .\r\nاستعانت مىجويم در همه كارها خصوصا در اين وضو ساختن از نام خداوندى كه جميع كمالات مخصوص ذات مقدس اوست و بعون و يارى او شروع مىكنم ، و چون استعانت از نام او و از ذات او نجويم ؟ و حال آن كه همه اسماء خوب اسم اوست و از اوست ، و بزرگترين نامها نام اوست ، و ذات مقدسش غالب است بر هر كه در آسمانهاست و هر كه در زمينهاست . و ظاهرا نسخهء كه الله دارد از بعضى نساخ زياد شده باشد و بنا بر آن مبتدا خواهد بود و قاهر خبرش خواهد بود يا بر عكس و نخواندن آن اولى است چون موجب تشويش معناست و در اكثر نسخ نيست .\r\nبعد از تسميه شروع به حمد كرد كه جميع ثناها مخصوص ذات خداوندى است كه آب را سبب حياة هر چيز كرده است حتى زمين كه با آب زنده مىشود و زنده گردانيده است دلم را به ايمان ، خداوندا چنان كه آب را سبب پاكيزگى بدنم گردانيدى توبه‌ام كرامت فرما ، يا قبول كن توبه‌ام را تا از گناهان نيز پاك شوم ، و مقدر ساز از براى من هر چه خوبست يا عاقبت مرا بخير كن كه با ايمان از دنيا بروم و بنما به من هر چه محبوب منست در دنيا و عقبى ، و بگشا بر من در همه خوبيها را از نزد خود كه همه را به توفيق تو به جا آورم اى مستجاب كننده دعاها مستجاب كن دعاى مرا .\r\n","description":"","footnote":"","page_name":" 410 ","page_number":422},
  {"content":"\r\n\r\nباب حد الوضوء و ترتيبه و ثوابه :\r\nاين بابى است در بيان حد اعضاى وضو و بيان ترتيب اعضا و ثواب وضو .\r\n\r\n( قال زرارة بن اعين لأبي جعفر الباقر صلوات الله عليه أخبرنى عن حدّ الوجه الَّذى ينبغى ان يوضّأ « 1 » الَّذى قال الله عزّ و جلّ ) . روايت است به اسناد صحيح كه زراره پسر اعين عرض نمود به خدمت حضرت امام محمد باقر صلوات الله عليه كه خبر ده مرا از حد رويى كه در وضوء مىبايد شست كه خداوند عالميان در قرآن مجيد فرموده است كه * ( فَاغْسِلُوا وُجُوهَكُمْ . ) *\r\n( فقال الوجه الَّذى قال الله عزّ و جلّ و امر الله بغسله ) و در كافى و تهذيب بدل از همه الذي امر الله بغسله است و تكرارى نيست .\r\n( الَّذى لا ينبغى لأحد ان يزيد عليه و لا ينقص منه ان زاد عليه لم يوجر ، و ان نقص منه اثم ) پس حضرت فرمودند كه آن رويى كه حق سبحانه و تعالى فرموده است و امر به شستن آن كرده است كه نمىبايد بر او زياده كنند و نه كم كنند كه اگر زياده كنند در آن زيادتى مزدى نخواهند داشت و لغوى كرده خواهند بود ، و اگر از آن قدر كم كنند گناه كار خواهند بود چون وضو باطل خواهد بود و نماز نيز باطل خواهد بود بخلاف زيادتى كه آن چه در\r\n\r\n","description":"","footnote":"\r\n« 1 » يتوضأ . خ ل .\r\n","page_name":" 411 ","page_number":423},
  {"content":"\r\nكار است آن را شسته است و اين در صورتى است كه زيادتى را سهوا به جا آورد و يا عمدا و داند كه عبث است ، اما اگر عمدا به قصد وجوب بفعل آورد و داند كه واجب نيست مشهور آنست كه باطل است چون متلاعب به نيت است و بازى كرده است و اگر جاهل مسأله باشد و گمانش آن باشد كه زيادتى در كار است جمعى گفته‌اند كه باطل است چون وضوئى كه او قصد كرده است وضو نيست ، و ليكن ظاهر اين حديث آن است كه صحيح است و زيادتى لغو است و اين ظاهرتر است .\r\n( ما دارت عليه الوسطى و الابهام من قصاص شعر الرّأس إلى الذّقن و ما جرت عليه الاصبعان مستديرا فهو من الوجه و ما سوى ذلك فليس من الوجه ) آن رو مقدارى است كه بر آن بگردد انگشت ميانين و انگشت مهين بحسب عرض رو از رستنگاه موى سر تا ذقن بحسب طول رو ، و آن چه بر او مىگردد آن دو انگشت بعنوان مستدير پس آن از روست و غير اين در طول و عرض آن چه بيرون از اينهاست از رو نيست .\r\nپس هر گاه از ابتداى رستنگاه از ميان آن ميان انگشت مهين و ميانين را بگذارند و پائين آورند از بالا نزعتان در مىرود از حد رو و آن دو سفيديست كه از دو طرف ناصيه است كه آن موى پيش سر است و از پائينتر صدغ كه دو طرف پيشانى است كه اين دو انگشت به او نمىرسد و شقيقه مىگويند عوام آن را بدر مىرود و پيشانى داخل مىشود و آن بلنديست و از دو طرف او كه كو است و به صدغ نرسيده است جبين مىگويند و هر دو مسمى است به جبينين داخل رو مىشود .\r\nو تحديد كرده‌اند به آن كه آن چه مقابل اول گوش است تا ميخ گوش كه آن برآمدگى است كه پيش آمده است و از محاذى آن زلف بيرون مىآيد هر چه محاذى بالاى گوش است تا ميخ گوش آن صدغ است ، و از ميخ گوش تا\r\n","description":"","footnote":"","page_name":" 412 ","page_number":424},
  {"content":"\r\nمنتهاى نرمه گوش عذارش مىگويند كه زلف بر آنجا در مىآيد پيش از ريش و از پائين نرمه گوش عارض است و سفيدى ميان گوش و عذار هست كه مو بر آنجا بر نمىآيد اين چهار چيز اكثرش بلكه در اكثر مردمان همه اش از حد رو بيرون مىرود كه صدغ ، و عذار ، و عارض ، و سفيدى باشد و به ترتيب از طرفين رو كشيده است .\r\nو چون در ميان رو بينى واقع است و انگشتان كه بر روى مىگردند به خط مستقيم از طرفين به زير نمىآيند بلكه از طرفين به شكل دايره طولانى به زير مىآيند حضرت فرمودند كه دارت مستديرا يعنى بگردد بعنوان دايره چنان كه تا حال علماى ما همه چنين فهميده‌اند . و غفران پناه شيخ بهاء الدين محمد را اعتقاد اين بود كه معنى اين عبارت آن است كه دست بر رو بگردد بعنوان دايره به آن كه ميان دو انگشت را بر بلندى بينى بگذارند و هر دو انگشت را بر دور رو بگردانند و هر چه بدر رود از رو نيست و با آن كه آن چه شيخ مرحوم مىفرمودند به معما اقربست و در كلام معصومين معما كم است فايدهء بر آن مترتب نمىشود و مكرر بحث مىكرديم و به جايى نرسيد .\r\nمجملا چون اين حديث را علما همگى عمل كرده‌اند و جمعى كثير نقل اجماع بر مضمون آن كرده‌اند و بعد از آن خلاف كرده‌اند در عذار و عارض و حق اين است كه بعد از آن اجماع و حديث صحيح بىمعارض خلاف كردن وجه نداشته باشد اگر چه ظاهر خلاف ايشان به محض لفظ برمىگردد كه جمعى مىگويند كه انگشتان مىرسد و بعضى گفته‌اند كه نمىرسد .\r\nو علما همگى گفته‌اند كه اين تحديد نظر به مستوى الخلقه است يعنى جمعى كه دست و روى ايشان مناسب يكديگر باشد پس اگر رو بسيار فراخ باشد و دست تنگ رجوع مىكند به جمعى كه مستوى الخلقه‌اند كه چه مقدار از روى ايشان شسته مىشود و تا گوش از طرفين چه قدر مىماند آن قدر را\r\n","description":"","footnote":"","page_name":" 413 ","page_number":425},
  {"content":"\r\nبه نسبت به آن رو نمىشويد مثلا غالب اوقات از هر طرفى به مقدار دو انگشت كمتر مىماند و مىبينند كه روى ايشان چه مقدار است و به آن نسبت از رو مىگذارد از طرفين و ما بين را مىشويد .\r\nو همچنين عكس آن اگر شخصى انگشتان بلند داشته باشد يا روى او خورد باشد كه انگشتانش به گوش رسد يا از گوش تجاوز كند همه را نمىبايد شست بلكه از طرفين به نسبت روى مستوى الخلقه خواهد گذاشت ، پس بنا بر اين ظاهر شد كه از عذار و عارض هر مقدارى را كه دو انگشت فرا گيرد مىبايد شست و هر چه بيرون رود نبايد شست .\r\nو همچنين انزع و اغم رجوع به مستوى الخلقه مىكنند و انزع كسى است كه موى پيش سر او بسيار بالا بيرون آمده باشد . و اغم كسى كه از پيشانى پاره را گرفته باشد ايشان نيز بعنوان سابق رجوع به مستوى الخلقه مىكنند ، و اغم مو را مىشويد آن چه به زير آمده است ، و غالب احوال مستوى الخلقه آنست كه پيشانى ايشان سه انگشت و نيم سفيد مىباشد پس انزع همان مقدار را مىشويد و بالاتر را نمىشويد و اگر كسى زيادتى انزع را و عذار و عارض را به اين عنوان بشويد كه اگر مطلوب شارع باشد فبها و الا عبث باشد ظاهرا بد نباشد .\r\n( فقال له الصّدغ من الوجه فقال عليه السّلام لا ) پس زراره عرض نمود كه آيا صدغ كه موضعى است محاذى گوش تا ميخ آن و مو دارد و داخل موى سر است و زلف اطفال را از آن مو مىگذارند داخل روست و مىبايد شست حضرت فرمودند كه نه .\r\n( قال زرارة قلت له أرأيت ما احاط به الشّعر ؟ فقال كلّ ما احاط الله به من الشّعر فليس على العباد ان يطلبوه و لا يبحثوا عنه و لكن يجرى عليه الماء ) باز زراره گفت كه عرض نمودم كه مرا خبر دهيد كه آن چه را مو فرا گرفته است مىبايد شست حضرت فرمودند كه آن چه آن را مو فرا\r\n","description":"","footnote":"","page_name":" 414 ","page_number":426},
  {"content":"\r\nگرفته است ، و در بعضى از نسخ من لا يحضر و كل نسخ تهذيب لفظ الله نيست و بر تقدير بودن معنيش آنست كه هر چه را حق سبحانه و تعالى بر روى آن مو آفريده است و ته آن نمىنمايد پس بر بندگان لازم نيست كه طلب آن كنند ، و يا از آن تفتيش نمايند يعنى حق سبحانه و تعالى نفرموده است كه تخليل كنيد همين بس است كه نفرموده است شما مكنيد و مپرسيد كه كار شما مثل بنى اسرائيليان نشود كه هر چند لجاجت بيشتر كردند كار بر ايشان دشوارتر شد ، حق سبحانه و تعالى به ايشان فرمود كه گاوى بكشيد هر گاوى را كه مىكشتند صحيح بود آن قدر ابرام كردند در سؤال كه آخر نوع منحصر در فرد شد و زر بسيار دادند و خريدند .\r\nو محتمل است كه مراد حضرت همين باشد كه هر چه مو او را فرا گرفته است ته آن را واجب نيست شستن و ليكن جارى مىسازد آب را بر روى مو پس ظاهر شد كه هر گاه موى رو خواه ريش و خواه سبيل و خواه ابرو ظاهرش را مىبايد شست و شستن زير مو واجب نيست .\r\nو بر اين مضمون حديث صحيح محمد بن مسلم نيز وارد شده است و خلافى نيست كه اگر مو كثيف باشد و ته آن ننمايد ظاهر مو را مىشويند و تخليل باطن نمىكنند ، و اما اگر مو تنك باشد و ته آن نمايد آيا تخليل آن مىبايد كرد ؟ مشهور ميان علما آنست كه تخليل واجبست چون حضرت فرمود كه هر چه آن را مو فرا گرفته باشد تخليل نمىبايد كرد ، و در اينجا مو فرا نگرفته است و ظاهر آنست كه همين كه آب بريزد و دست برو كشد كافى باشد ، و ليكن احوط آنست كه تخليل بكند چون متأخرين علما نقل اجماع كرده‌اند كه هر چه ته مو پيدا باشد واجب است شستن آن ، و هر چه پيدا نيست واجب نيست به اجماع علما پس خلافى نمىماند بحسب تحقيق .\r\nو شيخ بهاء الدين محمد رحمه الله مىگفتند كه چون وجه از مواجهه است\r\n","description":"","footnote":"","page_name":" 415 ","page_number":427},
  {"content":"\r\nپس هر جا از ته مو كه در هر مجلسى از مجالس تخاطب پيدا باشد يعنى به حيثيتى باشد كه شخصى كه در برابر او ، يا در دست راست او ، يا در دست چپ او نشسته باشد ته مو پيدا باشد آنجا را به اجماع مىبايد شست و جائى از ته مو كه در بعضى از مجالس پيدا باشد ، و در بعضى پيدا نباشد آن محل خلاف است .\r\nو بعضى ذكر كرده‌اند كه اگر بعضى از جاها پيدا باشد و بعضى جا پيدا نباشد آنجايى كه پيداست البته مىبايد شستن و آن چه پيدا نيست از باب مقدمه آنجا كه پيداست مىبايد شست چون نمىتوان آب به آنجا رسانيدن تا آب به آن جاها نرسد خلاف در اين است كه آن چه از باب مقدمه مىبايد شست واجبست كه اگر نشويد بر ترك آن معاقب خواهد بود هم چنان كه بر ترك آن چه پيداست معاقب است يا همين بر ترك آن چه پيداست معاقب است و بس . و فى الحقيقه خلاف به آن مىگردد كه مقدمه واجب واجب است يا لا بد منهاست هم چنان كه خلاف شده است در هر مقدمه و هيچ كس خلاف ندارد كه مقدمه را البته بفعل مىبايد آورد فايده خلاف در عقابست و بس .\r\nو اما آن چه اظهر است آنست كه در مثل ريش كوسج كه چند مويى داشته باشد خلاف نيست و در چنين جاها كه بعضى از مواضع پيدا باشد و بعضى پنهان خلافست ، و اين اجماعى كه نقل كرده‌اند ثابت نيست پس احوط آنست كه آب برساند و اظهر آنست كه واجب نيست و الله تعالى يعلم .\r\n( وحدّ غسل اليدين من المرفق إلى اطراف الاصابع ) و مقدار و كيفيت شستن دستها آنست كه ابتدا از مرفق كند و تا سر انگشتان بشويد كه آب بعنوان جريان به همه جا برسد پس اگر گوشتى زياده باشد ، يا انگشتى يا دستى زياد باشد و پائين مرفق باشد شستن آن واجبست و اگر زيادتى بالاى مرفق باشد شستن آن واجب نيست . و احاديثى كه دلالت بر اين معنى كند گذشت و ظاهرا از اينجا كلام صدوق است و داخل حديث زراره نيست اگر چه از احاديث\r\n","description":"","footnote":"","page_name":" 416 ","page_number":428},
  {"content":"\r\nزراره درمىآيد چون احاديث زراره را صدوق و كلينى و شيخ و غيرهم ذكر كرده‌اند و اين عبارت با آن چه بعد از اين مىآيد در آن نيست .\r\n( وحدّ مسح الرّأس ان يمسح بثلاث اصابع مضمومة من مقدّم الرّأس ) و حد مسح سر و مقدار آن آنست كه مكلف مسح كشد به سه انگشت متصل به يك ديگر از مقدم سر . بدان كه اين مضمون وارده شده است در حديث صحيح و حسن كالصحيح از زراره كه حضرت امام محمد باقر صلوات الله عليه فرمودند كه زنان را از مسح سر همين بس است كه پيش سر راه مسح كشند به سه انگشت و مقنعه را از سر نيندازند . و جمعى از علما به اين استدلال كرده‌اند كه هر گاه زنان را به سه انگشت مسح كشيدن لازم باشد مردان را بطريق اولى اين مقدار مىبايد .\r\nو در حديث قوى از حضرت امام محمد باقر صلوات الله عليه وارد شده است كه مسح سر موضع سه انگشت كافى است ، و همچنين پا . و جمعى از علما به اين حديث عمل نموده‌اند و ليكن در موضع خلاف كرده‌اند ، بعضى گفته‌اند كه از طول سر سه انگشت مىبايد پس اگر به يك انگشت مسح بكشند مقدار سه انگشت را كافى است به آن كه سر انگشت را از پيش سر بگذارند و بكشند . و بعضى گفته‌اند كه از عرض مقدم سر سه انگشت كافى است پس اگر طول انگشت را به عرض سر گذارد و اندك حركتى بدهد كافى است و بعضى هر دو را گفته‌اند پس در اين صورت اگر يك انگشت را بر ناصيه كه پيش سر است بگذارد و به مقدار سه انگشت از طول سر پائين آورد كافى خواهد بود .\r\nو موافق آن چه صدوق گفته است و حديث صحيح زراره دلالت دارد آنست كه سه انگشت را بگذارد و اندكى حركت دهد تا استيعاب طولى و عرضى به سه انگشت شده باشد چنان كه جمعى از علما قايل بوجوب اين شده‌اند و اكثر علما اينها را سنت مىدانند و مقدار سر انگشت كه بسر گذارند و اندك حركتى بدهند كافى مىدانند .\r\n","description":"","footnote":"","page_name":" 417 ","page_number":429},
  {"content":"\r\nو بر گفته ايشان دلالت مىكند روايت صحيح زراره و بكير كه از حضرت امام محمد باقر صلوات الله عليه روايت كرده‌اند كه حضرت فرمودند كه هر گاه شخصى مسح كند چيزى از سر را و چيزى از پا را از ميان كعبين تا سر انگشتان مجزى و كافى است او را و گذشت .\r\nو صحيحه زراره در مبحث تيمم نيز خواهد آمد كه مسح بعضى از سر و بعضى از پاها مجزى است و اين مذهب اظهر است ، و آن چه صدوق ذكر كرده است احوط است بلكه احوط آنست كه اين مقدار سه انگشت از ناصيه باشد كه پيش سر است نه از كله سر چنان كه احاديث بسيار بر آن وارد شده است .\r\nو احوط آنست كه زياده از قدر سه انگشت در طول سر و عرض سر نكشد و اگر اندكى بالا ترك مسح بكشد بهتر است كه دستش تر نشود از آبى كه بواسطه مقدمه شستن رو اندكى از سر را شسته باشد چون غالب اوقات بيشتر از قدر مقدمه مىكشند زيرا كه دغدغه مىشود كه آب جديد باشد و چون پا را مسح كند به آب جديد مسح كرده باشد اگر چه ظاهرا اين دقت در كار نباشد بعنوان وجوب و ليكن احوط است .\r\n( وحدّ مسح الرّجلين ان تضع كفّيك على اطراف اصابع رجليك و تمدّهما إلى الكعبين فتبدأ بالرّجل اليمنى فى المسح قبل اليسرى ) و حد مسح پاها آن است كه دستها را بر سرهاى انگشتان پاها گذارى و هر دو را بكشى تا كعبين ، و ابتدا كنى در مسح به پاى راست پيش از پاى چپ .\r\nبدان كه حديث صحيح بزنطى موافق است با آن چه صدوق گفته است و احاديثى كه الحال گذشت دلالت مىكرد بر آن كه مسمى مسح كافى است چنان كه ظاهر آيه كريمه نيز بر آن دلالت مىكند پس لازم است كه حديث بزنطى را حمل بر استحباب كنيم ، و اگر چنان كه صدوق گفته است دست راست را بر سر انگشتان راست گذارد به عنوانى كه اندكى كج كند كه اكثر دست پشت پا\r\n","description":"","footnote":"","page_name":" 418 ","page_number":430},
  {"content":"\r\nرا بگيرد و حركت دهد تا كعبين بهتر است و به همه احاديث عمل كرده خواهد بود ، و اما ابتداى به پاى راست كردن خصوصا بدست راست هيچ دغدغه نيست كه بهتر است .\r\nو حديث صحيح از زراره و حديث كالصحيح محمد بن مسلم بر آن دلالت مىكند ، و احوط آنست كه ترك اين نكند اگر چه اكثر بر آنند كه واجب نيست و ابتدا به پاى چپ مىتواند كرد ، و هر دو پا را با هم مسح مىتوان كشيد ، و پاى راست را بدست چپ و پاى چپ را بدست راست مسح مىتواند كرد ، و ليكن اول احوط است و اطلاق روايات صحيحه و ظاهر آيه موافق قول اكثر است و الله تعالى يعلم .\r\n( ويكون ذلك بما بقى فى اليدين من النّداوة من غير ان تجدّد له ماء ) و مىبايد كه مسح سر و پاها از بقيه ترى آب وضو باشد بىآن كه آبى تازه بردارى . و اين مضمون را صدوق در علل الشرائع به اسانيد صحيحه ، و كلينى بسند كالصحيح در حكايت معراج از حضرت امام جعفر صادق صلوات الله عليه روايت كرده‌اند كه خداوند عالميان به حضرت سيد المرسلين صلى الله عليه و آله خطاب فرمود در تعليم وضو كه مسح كن به بقيه ترى دستها سر و پاها را و مفصل خواهد آمد إن شاء الله تعالى در باب اذان .\r\nو در حديث صحيح زراره وارد است كه حضرت امام محمد باقر صلوات الله عليه امر فرمودند كه مسح مىكشى به ترى دست راست پيش سر را و به بازمانده آن ترى پشت پاى راست را مسح مىكشى ، و به ترى دست چپ مسح مىكشى پشت پاى چپ را . و احاديث متواتره وارد شده است كه حضرات ائمه هدى در وضوى بيانى به آبى كه در دست مانده بود مسح كشيدند و آب تازه برنداشتند .\r\nو از ابن جنيد نقل كرده‌اند كه او جايز مىداند مسح به آب جديد را . و چند روايت وارد شده است كه حضرات ائمه هدى صلوات الله عليهم امر كرده اند\r\n","description":"","footnote":"","page_name":" 419 ","page_number":431},
  {"content":"\r\nبعضى را كه مسح به آب جديد بكشند و ظاهرا از اين جهة بوده است كه تقيه كنند تا آن كه از سنيان به ايشان آزارى نرسد چنان كه على بن يقطين و داود بن زربي را امر فرمودند كه بنحو سنيان وضو بسازيد سه مرتبه اعضاى وضو را بشوييد و مسح به آب جديد بكشيد و پاها را بشوييد و به سبب اين از كشتن خلاص شدند .\r\nو حكايت ايشان طولى دارد مجملا مىتوان گفت كه اينها از ضروريات دين شيعه است و هميشه ميان شيعيان و سنيان بر سر اين مسائل مباحثات عظيم واقع مىشد و دغدغه در اين نيست كه در حالت اختيار مسح به آب جديد جايز نيست و در تقيه واجبست ، و اگر هوا گرم باشد و آب كم باشد تجويز كرده‌اند مسح به آب جديد را و چنين فرضى بسيار نادر است .\r\nدر سرطان و اسد در مكه معظمه ، و ما بين الحرمين ، و در مدينه مشرفه بوديم و جائى بگرمى آنجاها نمىباشد چنان كه از جمعى كثير شنيده‌ام و كمى آب نيز با آن جمع مىشد گاهگاهى و هر گز چنين نشد كه مقدار آب مسح بر دست نماند و اگر اين فرض نادر واقع شود به آب جديد مسح بكشد و احتياطا تيممى نيز به آن وضو ضم كند .\r\n( ولا تردّ الشّعر فى غسل اليدين و لا فى مسح الرّأس و القدمين ) و برمگردان مو را در شستن به آن كه آب را از پائين به بالا برى . و ظاهرا غرض اين است كه ابتدا از مرفق مىبايد كرد . چنان كه در حديث موثق كالصحيح از زراره و بكير منقولست كه هر دو سؤال كردند از حضرت امام محمد باقر صلوات الله عليه از كيفيت وضوء رسول خدا صلى الله عليه و آله پس چون حضرت به شستن دستها رسيدند دست راست را از مرفق تا سر انگشتان شستند و آب را به مرفق بر نگردانيدند يعنى سر بالا نشستند مانند سنيان و همچنين دست چپ را تا آخر حديث .\r\n","description":"","footnote":"","page_name":" 420 ","page_number":432},
  {"content":"\r\nحاصل آن كه ظاهر حديث و كلام قدما اين است ، و ممكن است كه چون حضرت صلوات الله عليه ابتدا از مرفق كرده بودند دستها را به بالا نياوردند كه مو را پس شكسته باشند چون روى مو به جانب پايين است ، و ليكن از پس شكستن ظاهر نمىشود كه پس شكستن بد باشد مگر به اعتبار آن كه از مرفق نكنند چون در احاديث وارد شده است كه حضرت امام محمد باقر و امام جعفر صادق صلوات الله عليهما امر كرده‌اند كه ابتداى شستن از مرفق كنند .\r\nو على اى حال هيچ شك نيست كه مثل آن حضرت وضو ساختن بهتر است كه رد مو نكنند در شستن دستها و نه در مسح سر يعنى مسح سر را از بالا به زير مىآورى . و اكثر علما اين را سنت مىدانند و بعضى واجب ، و ظاهر كلام صدوق نهى است از پايين به بالا مسح كشيدن ، و وجهش آنست كه در احاديث وضوى بيانى واقع شده است كه حضرات مسح سر كشيدند و ظاهر آنست كه بعنوان متعارف از بالا به زير آمده باشند كه اگر بر خلاف متعارف مسح مىكشيدند البته آن را نقل مىكردند .\r\nو على اى حال البته حرام نيست از پائين به بالا از جهة حديث صحيح حماد بن عثمان كه روايت كرده است كه حضرت امام جعفر صادق صلوات الله عليه فرمودند كه باكى نيست مسح وضو را از بالا به پائين ، و از پائين به بالا . و حديث صحيح يونس كه گفت خبر داد مرا شخصى كه حضرت امام رضا صلوات الله عليه را در منى ديده بود كه حضرت مسح پا كشيدند يك مرتبه از انگشتان تا كعب و يك مرتبه از كعب تا انگشتان ، و فرمودند كه كار مسح پاها سهل است هر كه خواهد از پائين به بالا رود و هر كه خواهد از بالا به زير آيد كه حق سبحانه و تعالى آسان كرده است إن شاء الله .\r\nو آن كه صدوق گفته است و نه در پاها رد مو نكند ظاهرش آنست كه از كعب بكشد تا سر انگشتان زيرا كه موى پا مايل بسر انگشتانست پس اگر از\r\n","description":"","footnote":"","page_name":" 421 ","page_number":433},
  {"content":"\r\nانگشتان مسح كشد مو را پست شكسته است نه بر عكس و مطلوب صدوق اين نيست زيرا كه پيشتر گفت كه از سر انگشتان پاها مسح كند تا كعبين پس در اينجا مجاز تغليب شده است كه به تبعيت دستها و سر اين را در گفته است و قرينه مجاز آن كه پيشتر گفته است اما احتمال سهو بيشتر است .\r\nو هيچ دغدغه نيست كه در مسح پاها بهتر آنست كه از انگشتان مسح كند تا كعب چنان كه حديث حضرت امام رضا صلوات الله عليه دلالت بر آن مىكند .\r\nو ظاهر آيه نيز دلالت بر اين مىكند بر احتمالى كه مراد منتهاى مسح باشد اگر چه جمع مىتوان كرد به اين عنوان كه حديث بزنطى را حمل بر استحباب كنيم چون مشتمل است بر آن كه كل پشت پا را مسح كند و آن سنت است چنان كه اكثر علما كرده‌اند ، با آن كه در حديث صحيحى ديگر از حماد منقولست كه حضرت فرمودند كه باكى نيست كه پاها را از پايين به بالا ، و از بالا به پايين مسح كنند و ليكن احوط ابتدا از سر انگشتان است به تمام كف و الله تعالى يعلم .\r\n\r\n( وقال ابو جعفر صلوات الله عليه تابع بين الوضوء كما قال الله عزّ و جلّ ابدأ بالوجه ثمّ باليدين ثمّ امسح بالرّأس و الرّجلين و لا تقدّمنّ شيئا بين يدى شىء تخالف ما أمرت به فان غسلت الذّراع قبل الوجه فابدأ بالوجه و اعد على الذّراع و ان مسحت الرّجل قبل الرّأس فامسح على الرّأس ثمّ اعد على الرّجل ابدأ بما بدأ الله به ) اين حديث را از زراره به اسناد صحيح از حضرت امام محمد باقر صلوات الله عليه روايت كرده‌اند كه حضرت فرمودند كه متابعت كن و پى در پى يكديگر واقع ساز افعال وضو را چنان كه حق سبحانه و تعالى در قرآن مجيد فرموده است اول رو را بشوى ديگر دستها پس مسح بعضى از سر بكش و پاها را و هيچ عضوى را مقدم بر عضوى واقع مساز كه مخالفت كرده خواهى بود آن چه را به آن مامور شدهء پس اگر دست را پيش از رو شسته باشى اول رو را بشوى و يك بار ديگر دست را بشوى و اگر\r\n","description":"","footnote":"","page_name":" 422 ","page_number":434},
  {"content":"\r\nمسح پا را پيش از مسح سر كشيده باشى پس مسح سر بكش ديگر مسح پا ، ابتدا كن به آن چه حق سبحانه و تعالى به آن ابتدا فرموده است .\r\nو مؤيد اين حديث است حديث صحيح از حضرت امام جعفر صادق ، يا حضرت امام محمد باقر صلوات الله عليهما كه از آن حضرت پرسيدند ، از شخصى كه ابتدا كند بدست پيش از رو يا ابتدا كند به مسح پاها پيش از شستن دستها حضرت فرمودند كه ابتدا كند به آن چه حق سبحانه و تعالى به آن ابتدا كرده است و اعاده كند ما بعد آن را به آن كه هر چه شسته باشد بار ديگر بشويد تا به آخر .\r\nبدان كه در اين حديث امر به متابعت شده و ظاهرش آنست كه مراد ترتيب باشد و ما بعد آن تفسير آن باشد . و مؤيد اين معنى است آن كه در حديث كالصحيح وارد شده است از حضرت امام جعفر صادق صلوات الله عليه كه از آن حضرت سؤال كردند از شخصى كه فراموش كند دست و رو را حضرت فرمودند كه اعاده كند وضو را زيرا كه اعضاى وضو همه تابع يكديگرند يعنى به ترتيب است .\r\nو بعضى از علما حمل كرده‌اند امثال اين عبارت را بر موالات بمعنى متابعت يعنى مىبايد كه اعضاى وضو بىفاصله شسته شود كه اگر با فاصله شسته شود نامشروع كرده است و مستحق عقوبت الهى شده است امام در بطلان وضو خلاف كرده‌اند بعضى باطل مىدانند ، و اكثر برآنند كه اگر اين مقدار فاصله شود كه اعضاى سابق خشك شود باطل مىشود و الا فلا . و يك قول ديگر آنست كه در حال اختيار متابعت واجبست ، و در حال اضطرار مراعات خشك شدن اعضا مىكند ، و اظهر آنست كه واجب بودن متابعت دليل ندارد و ليكن احوط آنست كه فاصله عرفى نشود و اندك فاصله ضرر ندارد .\r\nديگر از اين حديث ظاهر مىشود ترتيب رو بر دستها اما ترتيب دست راست بر دست چپ ظاهر نمىشود و از احاديث آينده ظاهر مىشود ، و ليكن\r\n","description":"","footnote":"","page_name":" 423 ","page_number":435},
  {"content":"\r\nرد مذهب ابو حنيفه مىكند كه او ترتيب را واجب نمىداند و بنا بر مذهب او هفتصد و بيست نحو وضو مىتوان ساخت چون اعضاى وضو شش است و در دو عضو دو صورت دارد كه اين عضو مقدم باشد يا آن و عضو سيم كه منضم مىشود دو را در سه مىزنند شش صورت بهم مىرسد و عضو چهارم كه منضم مىشود بيست و چهار صورت مىشود و از پنجم صد و بيست و از ششم هفت صد و بيست صورت بهم مىرسد و به اين نسبت بحسب ضرب بالا مىرود و از اينجاست كه يك بيت بحسب تقديم و تاخير كلمات چهل هزار و سيصد و بيست بيت مىشود غير يكديگر مثل :\r\nعلى امام كريم عليم * تقى نقى جليل عظيم\r\n( وكذلك فى الاذان و الاقامة فابدأ بالأوّل فالاوّل فان قلت حىّ على الصّلاة قبل الشّهادتين تشهّدت ثمّ قلت حىّ على الصّلاة ) و همچنين است حكم اذان و اقامت چون حق سبحانه و تعالى به ترتيب مقرر ساخته است ابتدا كن به آن چه ، اول است ، ديگر هر چه مقدم است بر باقى پس اگر حى على الصلاة را قبل از شهادتين به گويى عمدا يا سهوا تشهد مىگويى و بعد از آن حى على الصلاة را مىگويى و ظاهرا در حديث زراره اين زيادتى بوده است كلينى و غير او آن را در باب اذان ذكر كرده‌اند و صدوق در اينجا ذكر كرده است به تبعيت روايت .\r\nو غرض حضرت رد بر مخالفين بوده است ظاهرا چون ايشان قايلند به ترتيب در اذان و اقامت به اعتبار آن كه حضرت سيد المرسلين صلى الله عليه و آله به ترتيب فرمودند پس گويا حضرت مىفرمايد كه همان دليل در وضو جاريست زيرا كه هيچ كس از سنيان نيز روايت نكرده‌اند كه آن حضرت يك بار وضو را بىترتيب واقع ساخته باشد با آن كه ترتيب قرآنى هست و سنيان نيز روايت كرده‌اند از آن حضرت صلى الله عليه و آله كه فرمودند كه ابتدا كنيد بهر چه حق\r\n","description":"","footnote":"","page_name":" 424 ","page_number":436},
  {"content":"\r\nسبحانه و تعالى به آن ابتدا فرموده است .\r\n( و روى فى حديث آخر في من بدأ به غسل يساره قبل يمينه انّه يعيد على يمينه ثمّ يعيد على يساره ) و روايت واقع شده است در كسى كه ابتدا كند به شستن دست چپ پيش از دست راست كه اعاده مىكند شستن دست راست را پس اعاده مىكند شستن دست چپ را و دلالت مىكند بر اين مضمون حديث صحيح منصور بن حازم ، و حديث حسن كالصحيح حلبى ، و حديث موثق كالصحيح ابو بصير از حضرت امام جعفر صادق صلوات الله عليه .\r\n( وقد روى انّه يعيد على يساره ) و در روايتى واقع شده است كه دست چپ را اعاده مىكند . ظاهرا مراد صدوق حديث صحيح على بن جعفر باشد كه گفت سؤال كردم از برادرم حضرت امام موسى كاظم صلوات الله عليه كه هر گاه شخصى وضو سازد و فراموش كند دست چپ را حضرت فرمودند كه همين دست چپ را مىشويد و پيشتر را نمىشوند و ليكن بسيار مستبعد است كه مراد صدوق اين باشد .\r\nو حديثى بر اين مضمون نديده‌ام و بر تقديرى كه باشد حمل مىكنم احاديث سابق را بر آن كه دست چپ را شسته و دست راست را نشسته باشد بر مىگردد و دست راست را مىشويد و بعد از آن دست چپ را مىشويد . و حديث ديگر را حمل مىكنيم بر آن كه دست راست را بعد از دست چپ شسته باشد ديگر احتياج نيست كه دست راست را بشويد چون به موقع خود واقع است و دست چپ را مرتبه ديگر مىشويد و در اين صورت اعاده دست راست مجاز مشاكله است بواسطه اعاده دست چپ با آن كه در قرآن مجيد و احاديث بسيار اطلاق كرده اعاده را بر فعل اول .\r\nو مؤيد اين جمع است حديث حسن كالصحيح حلبى از حضرت امام جعفر صادق صلوات الله عليه كه فرمودند كه هر گاه شخصى فراموش كند كه\r\n","description":"","footnote":"","page_name":" 425 ","page_number":437},
  {"content":"\r\nدست راست را بشويد و دست چپ را بشويد و مسح سر و پاها بكند و بعد از آن به خاطرش آيد كه دست راست را نشسته است دست راست را بشويد و بعد از آن دست چپ را و مسح سر و پاها بكشد . و اگر همين دست چپ را فراموش كرده باشد دست چپ را بشويد و آن چه پيش شسته است ديگر نشويد و بعد از آن فرمودند كه اعضاى وضو را تابع يكديگر كن يعنى به ترتيب واقع ساز و از اين عبارت نيز فهميده‌اند موالات بمعنى متابعت را و بعيد است مثل سابق .\r\nو محتمل است كه مراد صدوق اين حديث باشد و اين نيز بعيد است . و ممكن است كه جمع بين الحديثين به نحوى ديگر كنند كه در احاديث اول بر تقديرى كه دست راست را شسته باشد مرتبه ديگر بشويد هر گاه عمدا دست چپ را مقدم كرده باشد چون در اين صورت دست راست بعد از دست چپ كالعدم است مرتبه ديگر بايد شست و در حديث دويم سهوا شسته باشد يا جاهل مسأله باشد در اين صورت دست راست به موقع خود است دست چپ را مىشويد و بس و الله تعالى يعلم .\r\n( وقال الصّادق صلوات الله عليه اغسل يدك من البول مرّة ، و من الغائط مرّتين ، و من الجنابة ثلاثا ) و حضرت صلوات الله عليه فرمودند كه چون خواهى وضو بسازى و ظرف كمتر از كر باشد و سر باز باشد پيش از آن كه دست راست را داخل ظرف كنى اگر وضو از حدث بول باشد ظرف را كج كن و يك مرتبه دست را بشوى ، و اگر از حدث غايط باشد دو مرتبه دست را بشوى ، و اگر خواهى غسل جنابت كنى سه مرتبه دست را بشوى ، و بعد از اين شستنها داخل ظرف كن . و به اين مضمون يك حديث صحيح ، و دو حسن كالصحيح منقولست ، و اگر بول و غايط كرده باشد دو مرتبه كافى است چنان كه در حديث حسن كالصحيح وارد شده است .\r\n( وقال الصّادق صلوات الله عليه اغسل يدك من النّوم مرّة ) و\r\n","description":"","footnote":"","page_name":" 426 ","page_number":438},
  {"content":"\r\nحضرت صلوات الله عليه فرمودند كه اگر از خواب برخاسته باشى و خواهى كه وضو سازى يك مرتبه دستت را بشوى پيش از آن كه داخل ظرف كنى . مضمون اين خبر نيز در حديث حسن كالصحيح وارد شده است مثل حديث سابق ، و هيچ يك از اين دو عبارت در احاديثى كه بما رسيده است نيست ، و ظاهرا نقل بالمعنى كرده باشد چنان كه بسيار مىكند . و محتمل است كه به صدوق رسيده باشد حديثى به اين عبارت و ليكن بعيد است .\r\n( و من كان وضوؤه من النّوم و نسى فادخل يده الماء قبل ان يغسلها فعليه ان يصبّ ذلك الماء و لا يستعملها « 1 » ) و كسى كه وضوى او عقيب خواب باشد و فراموش كند و دست را در آب كند پيش از آن كه دست را بشويد پس بر او لازمست كه آن آب را بريزد و استعمال نكند .\r\nو حديثى موثقى منقولست از عبد الكريم ابن عتبه كه گفت سؤال كردم از حضرت امام جعفر صادق صلوات الله عليه كه هر گاه شخصى بول كرده باشد و دستش نجس نشده باشد آيا داخل ظرف مىتواند كرد پيش از آن كه دستش را بشويد ؟ حضرت فرمودند كه تا دست را نشويد داخل ظرف نكند . باز عرض كردم كه هر گاه از خواب برخاسته باشد و بول نكرده باشد آيا دست را داخل ظرف مىتواند كرد تا نشويد ؟ حضرت فرمودند كه نه ، زيرا كه نمىداند كه شب دستش در كجا بوده است پس بايد كه بشويد دست را .\r\nو ظاهرا مراد اين است كه چون عرب اكثر اوقات زير جامه در پا نداشتند و بسيار بود كه جنب بخواب مىرفتند و بحسب عادت دست بذكر نجس مىرسانيدند پس چون احتمال نجاست دارد بايد كه دست را بشويند . و ظاهرا اين خبر بعنوان تقيه وارد شده باشد بر تقدير صحت چون سنيان اين حديث را از\r\n\r\n","description":"","footnote":"\r\n« 1 » و لا يستعمله . خ .\r\n","page_name":" 427 ","page_number":439},
  {"content":"\r\nابو هريره در صحاح سته روايت كرده‌اند .\r\nو ممكن است كه حضرت بر سبيل طنز و سخريه فرموده باشند و از اين باب اخبار خواهد آمد ، و بر تقدير موافقت حق حضرت فرقى نفرمودند ميان بول و خواب ، در همين حديث نمىيابم كه چه چيز باعث صدوق شده است كه در خواب اين مبالغه فرموده است و در غير خواب مساهله و حق اين است كه هر دو بر سبيل كراهت است زيرا كه اخبار صحيحه وارد شده است كه جنب و غير آن دست را داخل ظرف مىتوانند كرد پيش از شستن هر گاه دست ايشان نجس نباشد ، و اگر نجس باشد آب را بريزند .\r\nو از آن جمله حديث صحيح محمد بن مسلم ، و حديث صحيح شهاب بن عبد ربه ، و حديث موثق سماعه ، و حديث قوى ابو بصير است .\r\n( فان ادخلها فى الماء من حدث البول و الغائط قبل ان يغسلها ناسيا فلا بأس به الَّا ان يكون فى يده قذر ينجّس الماء ) پس اگر دست را داخل آب كند بعد از حدث بول يا غايط پيش از آن كه دست را بشويد از روى فراموشى باكى نيست مگر آن كه در دستش نجاستى باشد كه آب را نجس كند . و احاديث صحيحه بر اين مضمون وارده شده است و ليكن فرقى نيست ميان خواب و غير آن .\r\n( والوضوء مرّة مرّة و من توضّأ مرّتين لم يوجر ، و من توضّأ ثلاثا فقد ابدع ) و وضو يك مرتبه يك مرتبه است و كسى كه دو مرتبه وضو بسازد ثواب ندارد بر مرتبه ثانى و كسى كه سه مرتبه وضو بسازد بدعت كرده است . و اين حديث را شيخ بسند قوى از حضرت امام جعفر صادق صلوات الله عليه روايت كرده است و گذشت .\r\n( و من مسح باطن قدميه فقد تبع وسواس الشّيطان ) و كسى كه مسح كشد شكم پاها را بتحقيق كه متابعت نموده است وسوسه شيطان را ، يا\r\n","description":"","footnote":"","page_name":" 428 ","page_number":440},
  {"content":"\r\nمتابعت شيطانى كرده است كه اسم او وسواس است ، و آنها جماعتىاند از سنيان كه عمل به مسح كرده‌اند موافق آيه و ليكن كل پا را از پشت و شكم مسح مىكشند به گفته شيطان كه مبادا كل در كار باشد .\r\n( وقال امير المؤمنين صلوات الله عليه لو لا انّي رأيت رسول الله صلَّى الله عليه و آله يمسح ظاهر قدميه لظننت انّ باطنهما اولى بالمسح من ظاهرهما ) و آن حضرت صلوات الله عليه فرمودند كه اگر نه اين بود كه من ديده بودم آن حضرت را صلى الله عليه و آله كه هميشه مسح بر پشت پاها مىكشيدند جاى اين بود كه من گمان كنم يا توهم كنم كه شكم پاها اولى است به مسح كشيدن از پشت پاها چون شكم پاها بر جاهاى كثيف وارد مىشود غالبا و آن سزاوارتر است به پاك كردن از پشت پائى كه نادر است ورود آن بر نجاست و كثافت .\r\nو ظاهرا حضرت اين گفتگو را با عامه مىفرمايند از روى مماشات با ايشان چنان كه حق سبحانه و تعالى فرموده است كه : بگو يا محمد كه اگر خدا را فرزندى مىبود هر آينه من پيشتر از همه كس او را عبادت مىكردم . و ليكن فرزند داشتن الهى محال است پس عبادت من او را نيز محال است و غالبا معنى لو لا اينست . و اين حديث را در غير اين كتاب نديده‌ام محتمل است كه سنيان اين را نقل كرده باشند در كتب خود از آن حضرت و صدوق از جهة رد بر ايشان نقل كرده باشد .\r\n( و من كان به فى المواضع الَّتى يجب عليها الوضوء قرحة ، او جراحة ، او دماميل و لم يؤذه حلَّها فليحلَّها و ليغسلها و ان أضرّ به حلَّها فليمسح يده على الجبائر و القروح و لا يحلَّها و لا يعبث بجراحته ) و كسى كه در مواضع وضوى او زخمى يا جراحتى يا دملى چند باشد و از گشودن و شستن آن ضررى به او نرسد پس مىبايد كه آن را بگشايد و بشويد بواسطه\r\n","description":"","footnote":"","page_name":" 429 ","page_number":441},
  {"content":"\r\nوضو ، و اگر گشودن و يا آب رسانيدن ضرر رساند پس مىبايد كه نگشايد و دستى بر بالاى آن خرقه كه بر آن شكسته يا جراحت بسته‌اند بمالد و آن را نگشايد و آزارى به آن جراحتش نرساند .\r\nتفصيلش آنست كه اگر در موضعى باشد و بسته باشند و زير آن پاك باشد و آب رسانيدن ضرر به او نرساند و ممكن باشد آب به آن رسانيدن بىگشودن آن مخير است كه آن را بگشايد يا آن موضع را در آب گذارد كه آب به آن برسد ، و اگر زير جبيره نجس باشد مىگشايد و مىشويد اگر ضرر نرساند و الا اطراف آن را مىشويد و بر روى خرقهء كه بر آن بسته‌اند مسح مىكشد اگر چه در موضع غسل باشد و اين در صورتى است كه جميع آن عضو را نه بسته باشند و الا خلافست بعضى گفته‌اند كه تيمم مىكند ، و بعضى به جبيره قايلند ، و احوط در اين صورت آنست كه جبيره كند ، و تيممى به آن ضم كند احتياطا و اگر جراحت يا دمل باشد و توان شستن به آن كه ضرر نرساند اگر چه به آب گرم باشد وضو يا غسل مىكند و مىشويد ، و اگر ضرر رساند اطراف آن را مىشويد .\r\nو در مسح بر خرقه خلافست احوط مسح است ، و اگر آب به آن عضو رسانيدن ضرر رساند تيمم مىكند ، و ظاهر بعضى از روايات صحيحه آنست كه مطلقا در زخم تيمم مىتواند كرد ، و جمع كرده‌اند به آن كه اگر ضرر رساند تيمم كند و الا جبيره كند ، و اگر با جبيره در مطلق جراحت تيممى ضم كند نهايت احتياط است .\r\n( وقد روى فى الجبائر عن ابى عبد الله صلوات الله عليه انّه قال يغسل ما حولها ) و بتحقيق كه از حضرت امام جعفر صادق صلوات الله عليه منقول است در شكسته بسته ها كه اطراف آن را مىشويد . و بر اين مضمون احاديث صحيحه وارد شده است و ليكن در احاديث حسنه كالصحيح از آن حضرت صلوات الله عليه وارد است كه مسح بر خرقه بكشد و ميان اين دو حكم\r\n","description":"","footnote":"","page_name":" 430 ","page_number":442},
  {"content":"\r\nمنافاتى نيست مگر من حيث المفهوم چون در جواب همين را فرمودند اگر مسح بر خرقه در كار مىبود البته مىفرمودند ، و ليكن منطوق مقدم است بر مفهوم و هيچ شك نيست كه احوط مسح كشيدنست .\r\n\r\n( ولا يجوز المسح على العمامة ، و لا على القلنسوة و لا على الخفّين و الجوربين ) و جايز نيست مسح كشيدن بر عمامه و كلاه مسح را ، و جايز نيست مسح پا را بر موزه ها و جورابها كشيدن چون حق سبحانه و تعالى امر فرموده است كه سر و پا را مسح كشند .\r\nو احاديث صحيحه در نهى از مسح بر اينها وارد شده است از جهة رد بر سنيان ، و ايشان از ملعون عدو الله و عدو رسوله مغيرة بن شعبه روايت كرده‌اند با آن كه در حديث از حضرت امام محمد باقر صلوات الله عليه وارد است كه چون عمر از مغيره شنيد كه من حضرت رسول را ديدم كه مسح بر عمامه و موزه كشيد و مىدانست كه مغيره كذابست اصحاب حضرت سيد المرسلين صلى الله عليه و آله را جمع كرد و از ايشان پرسيد كه اين مسأله را هيچ كس از شما ديده است كه آن حضرت مسح بر اينها كشيده باشد همه گفتند نديديم مگر مغيره كه گفت من ديدم .\r\nپس حضرت امير المؤمنين صلوات الله عليه فرمودند كه پيش از نزول سوره مائده ديدى يا بعد از آن گفت نمىدانم ، حضرت فرمود كه سوره مائده پيش از وفات حضرت به دو ماه يا سه ماه نازل شد و حكم آن منسوخ نشده است به حكم آن عمل مىبايد كرد و مسح بر اينها نمىبايد كشيد .\r\nو عايشه غوغا مىكرد كه مغيره دروغ مىگويد و مردم مىرفتند و اين مسأله را از عايشه مىپرسيدند در جواب ايشان مىگفت كه على اعلم است از او بپرسيد چون مىدانست كه حضرت انكار مىفرمودند و عبد الله بن عباس نيز تا زنده بود مبالغه در نهى مىكرد .\r\n","description":"","footnote":"","page_name":" 431 ","page_number":443},
  {"content":"\r\nو با وجود اخبار متواتره از حضرت امير المؤمنين صلوات الله عليه در نهى از آن ، كذابان اهل سنت در صحاح خود ذكر كرده‌اند كه چون از عايشه مىپرسيدند او مىگفت على اعلم است از او بپرسيد و چون از حضرت امير المؤمنين مىپرسيدند حضرت مىگفت مسح بر موزه بكشيد .\r\nو همين حديث دلالت بر كذب و افتراى ايشان مىكند زيرا كه همه قبول دارند كه عايشه منكر مسح بر خفين بود و با نهايت عداوتى كه با حضرت امير المؤمنين صلوات الله عليه داشت اگر نه اين بود كه آن حضرت نيز منكر مسح بود هر گز نمىگفت كه على اعلم است از او بپرسيد .\r\nو طريقه اين ملاعين آنست كه امثال اين چيزها كه بطلانش اظهر من الشمس است و مذهب حضرت امير المؤمنين صلوات الله عليه بر خلافش نيز اظهر من الشمس است نسبت به آن حضرت مىدهند على رغم شيعه چنان كه متعه را كه متواتر است كه مذهب حضرت امير المؤمنين است كه جايز است بلكه سنت مؤكد است نسبت به حضرت مىدهند كه آن حضرت حرام مىدانست .\r\nو حديث مدح ابو بكر را از آن حضرت در صحاح خود روايت كرده‌اند با عداوت آن حضرت با ابو بكر و عمر ، و اگر كسى اندك بصيرتى داشته باشد و صحيح بخارى و مسلم را كه ايشان اكثر اوقات مقدم مىدارند بر قرآن مجيد مطالعه كند كفر و كذب همه بر او ظاهر مىشود .\r\n( الَّا فى حال التّقيّة و الخيفة من العدوّ ، او فى ثلج يخاف منه على الرّجلين يقام الخفّان مقام الجبائر فيمسح عليهما ) مگر در حال تقيه و ترس از دشمن مثل آن كه تا مىرود كه موزه را بكشد دشمن مىرسد و به او ضرر مىرساند ، يا در برفى باشد كه خوف آن باشد كه پا را سرما ببرد كه در اين صورتها موزه بمنزله جبيره است و مسح مىكشد بر موزه ها .\r\nو بر اين مضمون حديث حسن از حضرت امام محمد باقر صلوات الله\r\n","description":"","footnote":"","page_name":" 432 ","page_number":444},
  {"content":"\r\nعليه منقولست و مؤيد آنست آيات و احاديث تقيه و ضرورت دين شيعه .\r\n( وقال العالم صلوات الله عليه ثلاثة لا اتّقى فيهنّ احدا شرب المسكر و المسح على الخفّين ، و متعة الحجّ ) و حضرت عالم يعنى معصوم كه در اينجا امام محمد باقر است صلوات الله عليه فرمودند كه سه چيز است كه در اين سه چيز من تقيه از هيچ كس نمىكنم يكى آشاميدن مست كننده از نبيذ و بوزه ، دويم مسح كشيدن بر موزه ها ، و سيم حج تمتع و چون اين حديث مخالف حديث پيشتر است ، و مخالف احاديث متواتره است كه در تقيه وارده شده است و حضرات ائمه معصومين همه تقيه كرده‌اند اين حديث را تاويلات كرده‌اند .\r\nاول زراره كه راوى اين خبر صحيح گفته است كه حضرت نفرمود كه شما تقيه مكنيد فرمود كه من تقيه نمىكنم و حضرت بهتر مىداند كه چرا تقيه نمىكند . و مخالفت دارد با اين تأويل آن كه كلينى در حديث كالصحيح روايت كرده است از حضرت امام جعفر صادق صلوات الله عليه كه حق سبحانه و تعالى نفرستاده است كه در شرب خمر تقيه هست . و بسند حسن كالصحيح از زراره از جماعتى از استادان خود كه به حضرت امام محمد باقر عرض نمودند كه در مسح بر خفين تقيه هست ؟ حضرت فرمودند كه سزاوار نيست در سه چيز تقيه كردن ، پرسيدند كه كدامست ؟ حضرت فرمودند كه شرب خمر يا شرب مسكر ، ديگر مسح بر موزه ها ، ديگر حج تمتع .\r\nو شيخ طوسى رحمه الله تأويل كرده است كه مراد آن حضرت اين است اگر كسى از من پرسد كه جايز است مسح بر خفين من نمىگويم جايز است زيرا كه همه كس مىدانند كه من جايز نمىدانم مسح بر خفين را فايده ندارد كه اين فتوى بدهم يا آن كه به آن حضرت ضرر نمىرسيده است از اين فتوى چون آن حضرت را بهترين مجتهدان مىدانستند . و مع هذا عبد الله عباس و عايشه و\r\n","description":"","footnote":"","page_name":" 433 ","page_number":445},
  {"content":"\r\nجماعتى ديگر با حضرت شريك بودند و اگر چه حضرت در فعل تقيه مىكردند در فتوى تقيه نمىكردند ، يا آن كه اگر ضررى اندك برسد متحمل آن ضرر مىبايد شد و تقيه نمىبايد كرد ، و اگر ضرر عظيم رسد تقيه مىبايد كرد .\r\nو آن چه اظهر است آنست كه عدم تقيه در شراب نبيذ از آن جهت است كه هيچ كس واجب نمىداند شرب آن را مع هذا اكثر سنيان حرام مىدانند پس اگر نخورد مىتواند گفت كه من بمذهب جمعى عمل مىكنم كه نمىخورند . و همچنين در مسح بر خفين مىتوان كندن كه پا را بشويد و پا شستن بهتر است از مسح بر موزه . و در حج تمتع ممكن است كه اين كس حج تمتع كند كه ايشان مطلع نشوند چون سنيان كه داخل مكه مىشوند طواف و سعى قدومى مىكنند و طواف و سعى عمره تمتع به نيت از آن ممتاز مىشود و نيت امر قلبى است پس اين حكم مخصوص آن حضرت نباشد .\r\nو آن كه صدوق هر دو را ذكر كرده است و وجه جمع را نگفته است ظاهرا مذهب او تخيير باشد به آن كه مكلف مخير باشد ميان تقيه و عدم تقيه كو ضرر برسد ، يا نحو زراره قايل است و چون عامه كه قايلند به مسح بر خفين اعتقاد به گفته عايشه دارند و از جهة او بسته‌اند كه حضرت سيد المرسلين صلى الله عليه و آله فرمود كه نصف دين خود را از حميرا اخذ نماييد با آن كه اين نسبت به اجلاف ته ميدان نمىتوان داد كه زنى كه به اعتقاد ايشان معشوقه آن حضرت باشد بهر كس بگويد كه دين خود را از زن من ياد گيريد از جهة الزام ايشان كه در كتابهاى سنيان هست كه به اعتقاد ايشان صحيح است صدوق از عايشه روايت كرده است .\r\n( وروت عائشة عن النّبيّ صلَّى الله عليه و آله انّه قال اشدّ النّاس حسرة يوم القيمة من راى وضوءه على جلد غيره ) يعنى روايت كرده است عايشه كه روز قيامت كسى حسرت او بيشتر باشد كه وضوى خود را بر\r\n","description":"","footnote":"","page_name":" 434 ","page_number":446},
  {"content":"\r\nپوست غير خود بيند . چون احاديث بسيار نقل كرده‌اند كه امت آن حضرت در روز قيامت رو و دستها و پاهاى ايشان سفيد نورانى خواهد بود از آثار وضو پس هر گاه ايشان مسح بر موزه كشيده باشند و روز قيامت حيوانات نيز محشور گردند چنان كه حق سبحانه و تعالى فرموده است كه * ( وَإِذَا الْوُحُوشُ حُشِرَتْ ) * « 1 » پس پوست موزه بر پشت حيوانى خواهد رفت كه موزه را از پوست آن ساخته بودند و پوست آن حيوان نورانى خواهد بود نه پاى صاحبش .\r\n( و روى عنها انّها قالت لان امسح على ظهر عير بالفلاة احبّ إليّ من ان امسح على خفّى ) و از عايشه روايت كرده‌اند سنيان كه هميشه مىگفت كه و الله كه اگر من مسح كشم بر پشت خر كوهى كه در صحرا مىباشد محبوبتر است نزد من از آن كه مسح كشم بر موزه خودم چون در آنجا تشريع نيست و اين تشريع است ، و ظاهرا غرضش اين است كه به جاى موزه مسح پشت خر كوهى كشم و در اين صورت به اين اعتبار محبوبتر است كه اگر چه هر دو صحيح نيست اما وقتى كه برپا باشد و مسح كنم توهم صحت وضو مىشود ، و سبب اضلال ديگران مىشود بخلاف مسح بر خر زنده كه اين مفسدها ندارد .\r\nو در صحاح سته خصوصا صحيح مسلم احاديث بسيار نقل كرده‌اند در باب وضو كه حضرت سيد المرسلين صلى الله عليه و آله فرمودند كه در روز قيامت بسيارى از صحابه را نگذارند كه از حوض كوثر آب بخورند و ايشان را بجهنم برند و از آثار وضو ايشان را شناسند يعنى اثر وضو بر پاى ايشان نخواهد بود من گويم الهى اين جماعت اصحاب منند خطاب رسد كه يا محمد تو مىدانى كه چه بدعتها در دين تو گذاشتند و همه بكفر اصلى خود رجوع كردند من گويم كه من بيزارم از ايشان .\r\n\r\n","description":"","footnote":"\r\n« 1 » آيه 5 - سورة التكوير .\r\n","page_name":" 435 ","page_number":447},
  {"content":"\r\nو مسلم به شش سند در اين باب اين حديث را ذكر كرده است تا ظاهر شود كه مسح بر خفين بدعت است ، و گمان بنده آنست كه نفهميد كرده است و حق سبحانه و تعالى چنين كرده است تا سبب رسوايى ايشان باشد .\r\n( و لم يعرف للنّبيّ صلَّى الله عليه و آله خفّ الَّا خفّا أهداه له النّجاشىّ و كان موضع ظهر القدمين منه مشقوقا فمسح النّبيّ صلَّى الله عليه و آله على رجليه و عليه خفّاه فقال النّاس انّه مسح على خفّيه و على انّ الحديث فى ذلك غير صحيح الاسناد ) و كسى نديده بود كه حضرت سيد المرسلين صلى الله عليه و آله موزه پا كرده باشد مگر يك موزه كه پادشاه حبشه به هديه فرستاده بود از جهة آن حضرت با چيزهاى ديگر حضرت آن را يك بار پا كردند و روى پاها از آن موزه شكافته بود پس حضرت از آن شكاف مسح بر پا كشيدند و سنيان افترا بستند كه آن حضرت مسح بر موزه پا كشيد يا جمعى نفهميدند كه دريده بود و حضرت بر پشت پا مسح كشيد گفتند كه حضرت مسح بر موزه كشيد ، يا آن كه حديث مسح بر موزه اسناد آن صحيح نيست زيرا كه راوى آن مغيره است و نفاق مغيره و فسق او بر همه كس ظاهر است .\r\nو هنوز در آن وقت مقرر نساخته بودند در پيش خود اين سخن را كه صحابه همه عدولند ، و در واقع همه عدول از حق نمودند مگر قليلى كه از خوف الهى با حضرت امير المؤمنين بر حق ماندند به سبب احاديثى كه خود در مذمت صحابه و كافر شدن ايشان روايت نموده‌اند و شايد كه از پنجاه سند متجاوز باشد كه هر يك در مواضع متفرقه از صحاح خود نقل كرده‌اند كسى كه خواهد كه خاطرش جمع شود رجوع به آنها كند .\r\nو ممكن است كه مراد صدوق حديث فرستادن نجاشى موزه را باشد يعنى اين هم معلوم نيست چه جاى آن كه حضرت صلى الله عليه و آله پا كرده باشند ، و چه جاى آن كه بر آن مسح كشيده باشند .\r\n","description":"","footnote":"","page_name":" 436 ","page_number":448},
  {"content":"\r\n( وسئل ابو الحسن موسى بن جعفر صلوات الله عليهما عن الرّجل يكون خفّه مخرّقا فيدخل يده و يمسح ظهر قدميه أيجزئه ؟ فقال نعم ) از آن حضرت صلوات الله عليه سؤال كردند از شخصى كه موزه اش دريده باشد و دستها را داخل آن سوراخ كند و پشت پاها را مسح كشد آيا مجزيست ؟\r\nحضرت فرمودند كه بلى .\r\nو كلينى و شيخ نيز اين حديث را روايت كرده‌اند به اسناد قوى و از اين حديث ظاهر مىشود كه پشت پاها را تمام لازم نباشد مسح كشيدن چون بعيد است كه چنان دريده باشد كه دست بكل پشت پا رسد و اگر چنين دريده باشند بر پا بند نمىشود .\r\n( وسئل ابو الحسن موسى بن جعفر صلوات الله عليهما عن رجل قطعت يده من المرفق كيف يتوضّأ ؟ فقال يغسل ما بقى من عضده ) اين حديث را شيخان بسند صحيح از على بن جعفر روايت كرده‌اند كه گفت سؤال كردم از آن حضرت صلوات الله عليه از شخصى كه دست او را از مرفق بريده باشند . چگونه وضو بسازد پس حضرت فرمودند كه آن چه مانده است از بازوى او بشويد آن را .\r\nو ابن جنيد به ظاهر حديث عمل نموده واجب مىداند شستن بازو را تا كتف بدل از ذراع ، و اكثر علما حمل بر استحباب كرده‌اند و بعضى گفته‌اند كه معنى حديث اين است كه چون مرفق مركب است از جزوى از ذراع و جزوى از بازو و متعارف بريدن آنست كه از بند مىبرند پس جزو بازو مانده است حضرت فرموده است كه آن جزو را بشويند . و اين احتمال بد نيست و دغدغهء در وجوب شستن اين مقدار نيست ، و ليكن احوط آنست كه تتمه را بشويد به قصد آن كه اگر مطلوب شارع بوده باشد بعنوان وجوب يا استحباب فبها و الا لغوى باشد .\r\n( وكذلك روى فى قطع الرّجل ) و همچنين روايتى واقع شده است در\r\n","description":"","footnote":"","page_name":" 437 ","page_number":449},
  {"content":"\r\nبريدن پاها يعنى ساق را مسح بكشد اگر از بند بريده باشند . و اخبار صحيحه وارد شده است كه كسى كه دست او را بريده باشند ما بقى را مىشويد يعنى اگر از تحت مرفق بريده باشند و همچنين اگر پا را بريده باشند آن چه مانده است مسح بر آن مىكشد .\r\nو ظاهرا مراد صدوق نيز اين احاديث باشد اگر چه عبارتش قاصر است ، و ممكن است كه مرادش اين باشد كه اگر پا را از كعب بريده باشند و بنا بر آن كه كعب مفصل است جزوى كه از آن مانده است مسح بكشد آن را چنان كه در حديث على بن جعفر گفته شد .\r\nو از حديث صحيح رفاعه نيز ممكن است كه اين معنى بيرون آيد چون روايت كرده است كه سؤال كردم از حضرت امام جعفر صادق صلوات الله عليه كه هر گاه شخصى را دست و پا بريده باشند چگونه وضو مىسازد ؟ حضرت فرمودند كه آنجايى كه بريده‌اند مىشويد يعنى و مسح نيز مىكشد كه شستن دست باشد و مسح در پا و پا را بظهور گذاشته باشد و تغليبا فرموده باشد .\r\nاگر چه ظاهر حديث آنست كه آن چه مانده باشد مىشويد به آن كه دست را از زند بريده باشند نه از مرفق و غالب اوقات پا را از كعب مىبرند چنان كه در مبحث دزدى و قطع طريق خواهد آمد . اما ممكن است كه عبارت را اعم بگيريم از بريدن از مرفق يا از زند و الله تعالى يعلم .\r\n\r\n( واذا توضّأت المرأة ألقت قناعها عن موضع مسح رأسها فى صلاة الغداة و المغرب و تمسح عليه ، و يجزيها فى سائر الصّلوات ان تدخل اصبعها فتمسح على رأسها من غير ان تلقى عنها قناعها ) و هر گاه زن وضو سازد مقنعه خود را بردارد از موضع مسح سرش در نماز صبح و شام و بر آن موضع مسح كشد و در باقى نمازها همين كافى است كه انگشت را در زير مقنعه داخل كند و مسح بكشد بىآن كه مقنعه را بيندازد .\r\n","description":"","footnote":"","page_name":" 438 ","page_number":450},
  {"content":"\r\nو قريب به اين عبارت گفته است شيخ مفيد عليه الرحمه و گفته است كه در نماز صبح و شام كه مقنعه را برمىدارد به سه انگشت مسح مىكشد ، و در باقى نمازها كه برنمىدارد مقنعه را به يك انگشت مىكشد .\r\nو شيخ طوسى عليه الرحمه بسند قوى از حضرت امام جعفر صادق صلوات الله عليه روايت كرده است كه حضرت فرمودند كه مسح زنان مثل مسح مردان نيست ، بلكه زنان در نماز صبح مقنعه را برمىدارند و سر را مسح مىكشند و در باقى نمازها پيش سر را مسح مىكشند . و اين روايت بر آن چه ايشان گفته‌اند دلالت ندارد و ليكن صدوق در كتاب خصال اين روايت را به اسناد قوى از جابر جعفى روايت كرده است .\r\nو كلينى رحمه الله بسند حسن كالصحيح ، و شيخ بسند صحيح از حضرت امام محمد باقر صلوات الله عليه روايت كرده‌اند كه زنان را همين كافى است كه پيش سر را به سه انگشت مسح كشند و مقنعه را از سر برندارند . و از اين اخبار ظاهر مىشود كه اگر زنان سر را باز كنند و مسح كشند بهتر است و اگر نتوانند گشودن چون سعيها مىكنند در زينت خود در نماز صبح و شام باز كنند ، و اگر اين هم مشكل باشد در نماز صبح بگشايند زيرا كه هر صبح سر خود را تازه مىبندند ، و اگر مشكل باشد انگشتان داخل كنند و به سه انگشت مسح بكشند و اگر مشكل باشد بنا بر كثرت مويى كه دارند مىبايد كه خوب بشكافند تا ميان آن ظاهر شود مسح را بر سر كشند ، يا بر مويى كه مخصوص مقدم باشد كه به كشيدن آن از حد مقدم سر بيرون نرود و چون خوب بشكافند و از ناصيه بالاتر مسح كنند پارهء بر سر مسح كرده‌اند و پارهء بر موى مخصوص مقدم كه آن بيخ مو باشد كه اگر آن را بكشند به پيشانى نخواهد رسيد و در اين صورت فضيلت مسح به سه انگشت را يافته‌اند و اگر سر را بسته باشند نمىتوانند بر بالاى ناصيه مسح كشيدن بلكه بر ناصيه مسح خواهند كشيد و در ناصيه به صد تشويش\r\n","description":"","footnote":"","page_name":" 439 ","page_number":451},
  {"content":"\r\nمقدار يك انگشت ظاهر است و بر مو كه مىكشند بيخ مو به كشيدن آن به پيشانى مىرسد و از حد مقدم مىگذرد و چون سنت است به سه انگشت مسح كشيدن و به يك انگشت كافى است در همه نمازها به يك انگشت مسح مىتوان كشيد و ليكن از ثواب سه انگشت محروم مىشود .\r\nو همچنين است مردى كه موى سر گذاشته باشد بنا بر اين است كه مبالغه از شارع شده است در شكافتن آن چنان كه در باب بعد از اين خواهد آمد و آن كه احاديث در بارهء زنان بيشتر واقع شده است سببش آنست كه زنان موى سر را مىگذارند و مردان در اغلب اوقات مىتراشند ، و بنا بر اين تحقيق همه اشكالاتى كه علما در اين باب كرده‌اند زايل شد و الله يهدى من يشاء إلى صراط مستقيم و الحمد للَّه الذي هدانا لهذا و ما كنا لنهتدي لو لا ان هدانا الله .\r\n( وقال الرّضا صلوات الله عليه فرض الله تعالى على النّاس فى الوضوء ان تبدأ المرأة به باطن ذراعها و الرّجل به ظاهر الذّراع ) حضرت امام رضا صلوات الله عليه فرمودند كه الله تعالى واجب گردانيده است بر مردمان در وضو كه زن ابتدا كند به شكم دست و مرد ابتداء كند به پشت دست ، و اين حديث را شيخان از محمد بن اسماعيل بن بزيع روايت كرده‌اند بسند قوى . و ظاهرا صدوق از كتاب محمد بن اسماعيل برداشته ، و طريق صدوق بكتاب او صحيح است و لهذا او و كلينى حكم به صحت اين خبر كرده‌اند و ظاهر فرض وجوبست .\r\nو ليكن اكثر اصحاب به استحباب قائل شده‌اند احوط آنست كه ترك نكنند و قصد وجوب و استحباب آن نكنند ، و اگر قصد وجوب كنند ظاهرا ضرر نداشته باشد چون دست شستن واجبست و اين فرد واجبست و بر تقدرى كه بر عكس اين جايز باشد از وجوب تخييرى بدر نمىرود ، و اگر در امثال اين قصد قربت كنند بىدغدغه تر است .\r\n","description":"","footnote":"","page_name":" 440 ","page_number":452},
  {"content":"\r\nو جمعى از علما از اين حديث استنباط كرده‌اند كه در غسله اولى مرد ابتدا به پشت دست كند و در ثانيه به پيش دست وزن بر عكس ، و از لفظ ابتدا در آورده‌اند چون ابتدا لازم دارد اقلا مرتبه دويم را ، و اين وجهى ندارد زيرا كه ابتدا نظر به پشت دستست و انتهاش پيش دست و همين معنى بس است از براى حصول معنى ابتدا پس اگر يك آب ريختن باشد بهتر آنست كه چون دست را با آب به زير مىآورد پارهء آب بدست مىماند آن را بر شكم دست ريزد و اگر دو غرفه بريزد غرفه اولى را بر پشت ريزد و غرفه ثانيه را بر شكم دست كه هر دو يك شستن شود .\r\n\r\n( فقال الصّادق صلوات الله عليه من ذكر اسم الله على وضوئه فكانّما اغتسل ) بسند صحيح از آن حضرت صلوات الله عليه منقولست كه هر كه بسم الله بگويد يا اسم حق سبحانه و تعالى را بر زبان آورد در حال وضو يا در ابتداى وضو چنان است كه غسل كرده باشد يعنى چنان كه غسل پاك مىكند جميع اعضا را از حدث و از گناهان ، و وضو پاك مىكند عضوى چند را كه آب به آن مىرسد از گناهان هر گاه بسم الله بگويد وضوى او مثل غسل مطهر جميع اعضاى او خواهد شد از جميع گناهان على الظاهر يا از صغاير چنان كه جمعى گفته‌اند .\r\n( و روى انّ من توضّأ فذكر اسم الله طهر جميع جسده و كان الوضوء إلى الوضوء كفّارة لما بينهما من الذّنوب و من لم يسمّ لم يطهر من جسده الا ما اصابه الماء ) و بسند كالصحيح روايت كرده است صدوق از حضرت امام جعفر صادق صلوات الله عليه كه هر كه وضو بسازد و بسم الله بگويد يا اسم الله را ياد كند جميع بدنش پاك مىشود ، و از اين وضو تا وضوى سابق يا لاحق يا هر دو گناهان او آمرزيده شود و وضوى با نام الهى بمنزله كفاره گناهان او باشد و كسى كه بسم الله يا اسم الله نگويد طاهر نشود از\r\n","description":"","footnote":"","page_name":" 441 ","page_number":453},
  {"content":"\r\nبدنش از گناهان مگر آن چه آب به آن رسيده است .\r\nو قريب به اين مضمون روايت كرده است شيخ بسند صحيح و كالصحيح از آن حضرت صلوات الله عليه و در وضوى رسول الله صلى الله عليه و آله نيز گذشت كه حضرت رسول امر كرد به اعاده وضو و نماز سه مرتبه شخصى را كه بسم الله نگفته بود . و صدوق در علل ذكر كرده است كه باب علت وجوب بسم الله در حال وضو ، و ظاهر كلامش وجوبست مگر آن كه مرادش استحباب مؤكد باشد . و در كتاب حج حديث صحيحى خواهد آمد كه به سبب وضو پاك مىشود از گناهان اعضاى وضو و بعد از اين نيز خواهد آمد در علت وضو و غسل .\r\n( وقال ابو الحسن موسى بن جعفر صلوات الله عليهما من توضّأ للمغرب كان وضوؤه ذلك كفّارة لما مضى من ذنوبه فى نهاره ما خلا الكبائر ، و من توضّأ لصلاة الصّبح كان وضوؤه ذلك كفّاره لما مضى من ذنوبه فى ليلته الَّا الكبائر ) و حضرت صلوات الله عليه فرمودند كه هر كه وضو بسازد از جهة نماز شام خواه وضو داشته باشد و خواه نداشته باشد آن وضوى او كفاره گناهانى باشد كه در آن روز كرده است مگر گناهان كبيره ، و هر كه وضو از جهة نماز صبح بسازد به دستور سابق آن وضوى او كفاره گناهان شب او شود مگر گناهان كبيره .\r\nو اين حديث را كلينى به دو سند قوى روايت كرده است از سماعه كه من در خدمت حضرت امام موسى صلوات الله عليه بودم و با حضرت نماز ظهر و عصر گزاردم و در خدمت حضرت نشسته بودم تا شام شد پس حضرت آبى طلبيدند و وضو ساختند و فرمودند كه وضو بساز عرض كردم كه فداى تو گردم وضو دارم فرمودند كه اگر چه وضو داشته باشى وضو بساز و بعد از آن فرمودند كه هر كه وضو از براى نماز شام بسازد و بعد از آن آن چه صدوق ذكر كرده است\r\n","description":"","footnote":"","page_name":" 442 ","page_number":454},
  {"content":"\r\nنقل كرده است و صدوق مقدمه خبر را ذكر نكرده است .\r\n( وقال رسول الله صلَّى الله عليه و آله افتحوا عيونكم عند الوضوء لعلَّها لا ترى نار جهنّم ) فرمودند كه بگشاييد چشمهاى خود را نزد وضو ساختن شايد كه به سبب اين معنى چشمهاى شما آتش جهنم را نبيند ، و ظاهرش آنست كه مراد اين باشد كه ملاحظه نماييد كه آب به همه جا برسد ، يا آن كه چون در حال وضو هر عضوى كارى دارد چشم نيز به اين كار مشغول باشد كه اعضاى وضو را ببيند ، يا ملاحظه كنيد كه مبادا سنيان در كمين باشند و ضررى به شما رسانند ، يا آن كه با چشم ظاهر چشمهاى باطن را بگشاييد با خلاص در نيت و اشاراتى كه گذشت .\r\nو صدوق اين خبر را به اسناد قوى از ابن عباس از آن حضرت روايت كرده است ، و مشهور آنست كه ابن عباس آب وضو را داخل چشم مىكرد به گمان آن كه چشمان از ظواهر است و كور شد . و اين حديث دلالت دارد كه آب به چشم بايد رسانيد .\r\n( وقال الصّادق صلوات الله عليه من توضّأ و تمندل كتب له حسنة ، و من توضّأ و لم يتمندل حتّى يجفّ وضوؤه كتب له ثلاثون حسنة ) و صدوق و كلينى بسند قوى از آن حضرت صلوات الله عليه روايت كرده‌اند كه هر كه وضو بسازد و به دستمال يا دستار آب وضو را خشك كند يك حسنه در نامه عمل او مىنويسند ، و اگر وضو بسازد و به دستمال پاك نكند تا آب وضو خشك شود سى حسنه در نامه عمل او مىنويسند .\r\nبدان كه از اين حديث ظاهر مىشود كه از رو پاك خشك كردن مكروه باشد و گذاشتن آن تا خشك شود سنت باشد پس اگر به دامن خود خشك كند مكروه نكرده است و ليكن خلاف سنت كرده است ، بلكه اظهر آنست كه هر دو خلاف سنت باشد چون نهى از تمندل صريحا نشده است و آن كه ترك هر سنتى\r\n","description":"","footnote":"","page_name":" 443 ","page_number":455},
  {"content":"\r\nرا مكروه گويند اصطلاح جديد است .\r\nو مؤيد عدم كراهت است در غير رو پاك حديث موثق كالصحيح از اسماعيل بن فضل كه گفت ديدم حضرت امام جعفر صادق صلوات الله عليه را كه از براى نماز وضو ساختند و از دامن پيراهن روى خود را خشك كردند و مكرر فرمودند كه اى اسماعيل چنين كن . و در حديث كالصحيح از آن حضرت صلوات الله عليه منقولست كه باكى نيست كه روى خود را به جامه خشك كند بعد از وضوء هر گاه جامه پاكيزه باشد .\r\nو در حديث صحيح از محمد بن مسلم منقولست كه سؤال كردم از آن حضرت صلوات الله عليه از پاك كردن آب وضو از منديل يعنى رو پاك پيش از آن كه خشك شود حضرت فرمودند كه باكى نيست ، و اين جواب دلالت بر كراهت مىكند بخلاف دو حديث سابق كه دلالت بر عدم كراهت مىكند خصوصا هر گاه خوف ضرر باشد در هواهاى سرد و فعل آن حضرت را حمل بر اين مىكنيم يا بواسطه بيان جواز و الله تعالى يعلم .\r\n\r\n( ولا بأس بان يصلَّى الرّجل بوضوء واحد صلوات اللَّيل و النّهار كلَّها ما لم يحدث ، و كذلك بتيمّم واحد ما لم يحدث او يصب ماء ) و باكى نيست كه شخصى به يك وضو نمازهاى شب و روز را همه بكند تا حدثى از او صادر نشود ، و همچنين به يك تيمم نمازهاى شبانه رور را مىتواند كرد تا حدثى از او صادر نشود ، يا به آب نرسد ، و اين عبارت مضمون حديث صحيح زراره است كه از حضرت امام محمد باقر صلوات الله عليه روايت كرده است و در وضو خلافى نيست ميان مسلمانان ، و در تيمم خلافى شده است كه خواهد آمد .\r\nو ليكن آن قولى كه از براى هر نماز تيممى بايد ضعيف است و حق همين است كه حضرت فرموده‌اند . و احاديث بسيار بر اين مضمون از ائمه هدى\r\n","description":"","footnote":"","page_name":" 444 ","page_number":456},
  {"content":"\r\nصلوات الله عليهم وارده شده است ، و آن كه مصنف بلفظ لا بأس گفته است با آن كه در روايت نيست تا اشعار كند به آن كه از براى هر نماز تجديد وضو مستحب است بلكه تجديد تيمم .\r\n\r\n( وقال الصادق صلوات الله عليه اذا توضّأ الرّجل فليصفق وجهه بالماء فانّه ان كان ناعسا فزع و استيقظ ، و ان كان البرد فزع فلم يجد البرد ) و آن حضرت صلوات الله عليه فرمودند كه هر گاه مردى خواهد كه وضو بسازد آب را بر رو زند كه اگر خوابش آيد خواب از سرش بدر مىرود ، و اگر سرما باشد از دهشت زدن آب سرما را نمىيابد . و اين حديث را شيخ بسند موثق از عبد الله بن مغيره روايت كرده است از مردى از آن حضرت .\r\nو بحسب ظاهر مخالفت دارد با حديث صحيح زراره كه گذشت ، و با حديث موثق كالصحيح كه از حضرت سيد المرسلين صلى الله عليه و آله منقولست كه حضرت فرمودند كه در وقت وضو آب را بر رو مزنيد كه همه مىريزد و وفا نمىكند بلكه متفرق سازيد به آن كه بر رو گذاريد و دست را با آب به زير آوريد كه آب به همه جا برسد .\r\nو جمع كرده‌اند كه خبر اول محمولست بر جواز ، و ثانى بر استحباب ، و بهتر در جمع آنست كه اگر خوابش آيد يا سرما باشد آب را بر رو بزند و الا نزند ، و اين جمع بد نيست اما عمل بحديث زراره مطلقا بهتر است و الله تعالى يعلم .\r\n( واذا كان مع الرّجل خاتم فليدره فى الوضوء و يحوّله عند الغسل و قال الصّادق صلوات الله عليه و ان نسيت حتّى تقوم فى الصّلاة فلا أمرك ان تعيد ) و هر گاه با شخصى انگشترى باشد بايد كه او را در وضو بگرداند تا آب بدست او برسد ، و بگرداند يا از دست بيرون آورد در وقت غسل . و حضرت صادق صلوات الله عليه فرمودند كه اگر فراموش كنى تا\r\n","description":"","footnote":"","page_name":" 445 ","page_number":457},
  {"content":"\r\nبه نماز برخيزى پس امر نمىكنم ترا كه اعاده نماز كنى .\r\nبدان كه مجموع مضمون حديث حسن كالصحيح است كه حسين بى ابى العلا از آن حضرت روايت كرده است و گردانيدن نزد وضو و بيرون آوردند نزد غسل را حمل بر استحباب كرده‌اند ، و اگر نه در هر دو حكم يكسانست و ممكن است كه بيرون آوردن غسل از آن جهت باشد كه در غالب اوقات منى ، يا حيض ، و نفاس و استحاضه با مغتسل هست و غالب اوقات بر انگشترى اسم خدا ، يا رسول ، يا ائمه صلوات الله عليهم مىباشد بهتر آن است كه بيرون آورد خصوصا در حمامات عامه مبادا به نجاست برسد .\r\nو محتمل آن است كه مراد از تحويل گردانيدن باشد و از جهت تفنن عبارت چنين فرموده باشند و على اى حال اگر انگشتر فراخ باشد و خاطر جمع باشد كه آب مىرسد گردانيدن سنت خواهد بود ، و اگر نرسد يا نداند كه مىرسد واجبست كه بگرداند تا آب برسد و اما آن كه حضرت فرمودند كه اگر فراموش كرده باشى گردانيدن را تا متوجه نماز شوند اعاده نبايد كرد از آن جهت است كه شك بعد از فراغ است . و احاديث صحيحه وارد شده است كه شك بعد از وضو و غسل و نماز اعتبار ندارد .\r\nو در حديث صحيح از على بن جعفر مرويست كه گفت سؤال كردم از برادرم حضرت امام موسى كاظم صلوات الله عليه كه هر گاه زنى ميل دست داشته باشد ، يا بازو بند در ذراع او باشد و نداند كه آب به زير او مىرسد يا نه حضرت صلوات الله عليه فرمودند كه حركت دهد تا آب به زير او برسد ، ديگر پرسيدم از انگشترى تنگ كه نداند آب به زير او مىرسد يا نه چه كند ؟ حضرت فرمودند كه اگر داند كه آب به ته او نمىرسد در وقت وضو بيرون آورند . و ظاهرا در آوردن بر سبيل استحباب باشد كه مبادا فراموش كند در حال وضو و نگرداند .\r\n","description":"","footnote":"","page_name":" 446 ","page_number":458},
  {"content":"\r\nو از اين حديث ظاهر شد كه فرقى در ميان وضو و غسل نيست ، و بعضى وجه گفته‌اند كه خواهد آمد در غسل كه حضرت فرمودند كه زير هر مويى جنابت است و هر كه يك مو را آب نرساند بجهنم خواهد رفت . بنا بر اين مبالغه در غسل بيشتر كردند و اين وجه سهل است زيرا كه وضو نيز چنين است . و مع هذا در اين حديث و حديث صحيح ديگر به همين مضمون وارد شده است كه در وضو بيرون آورند و الله تعالى يعلم .\r\n( واذا استيقظ الرّجل من نومه و لم يبل فلا يدخل يده فى الاناء حتّى يغسلها فانّه لا يدرى اين باتت يده ) و هر گاه شخصى از خواب بيدار شود و بول نكرده باشد پس دست راست خود را داخل ظرف نكند تا دست خود را بشويد به درستى كه نمىداند كه دستش شب در كجا بوده است . پيشتر گذشت كه حديثى كه در اين باب وارد شده است موثق است و احتمال تقيه اظهر است و الله تعالى يعلم .\r\n( وزكاة الوضوء ان يقول المتوضّئ اللَّهمّ انّي أسألك تمام الوضوء ، و تمام الصّلاة ، و تمام رضوانك و الجنّة ، فهذا زكات الوضوء ) و مقرر چنين بود در زمان حضرت سيد المرسلين صلى الله عليه و آله از جهة تمامى و كمال و ازدياد توفيقات و مثوبات اين دعا را بخوانند و ظاهرش اين است كه اين عبارت يكى از ائمهء معصومين است صلوات الله عليهم كه سندش را انداخته است مصنف ، و ترجمه دعا اين است كه : خداوندا به درستى كه من سؤال مىكنم از تو تمام شدن وضو را به آن كه قبول كنى و نقصهايى را كه در آن واقع شده باشد بفضل خود كامل كنى ، و طلب مىكنم از تو تمام كردن نماز را به آن كه توفيقم كرامت كنى كه با اخلاص و حضور قلب و ساير شرايط و اركان به جا آورم ، و از تو مىطلبم تمامى رضا و خشنودى ترا به آن كه توفيقم كرامت كنى كه جميع افعال من موافق رضاى تو باشد و از من كارى صادر نشود\r\n","description":"","footnote":"","page_name":" 447 ","page_number":459},
  {"content":"\r\nدر بقيه عمر كه مخالف رضاى تو باشد ، و از تو سؤال مىكنم بهشت صورى و مراتب عاليه آن را و بهشت معنوى كه قرب و وصال و محبت و معرفت تست .\r\nپس هر گاه اين دعا بخواند وضوى او تمام مىشود و از نقصها پاك مىشود و موجب نمو كمالات او مىشود چنان كه زكات مال سبب پاكيزگى نفس است از رذيلهء بخل ، و پاكيزگى مال است از حق فقرا ، و تمامى نفس است به كمالات و توفيقات و تأييدات الهى ، و زيادتى مال است در دنيا ، و در آخرت سبب ثواب نامتناهى است و اين چند كلمه جامع جميع خيرات دنيا و آخرت است .\r\n","description":"","footnote":"","page_name":" 448 ","page_number":460},
  {"content":"\r\n\r\nباب السواك :\r\nچون مسواك جزو وضو است حقيقة بر مذهب جمعى ، و مجازا بر مذهب جمعى ديگر و مبالغه بسيار در آن واقع شده بود در ميان ابواب وضو او را داخل ساخت و بابى على حده از جهة آن مقرر ساخت و مراد از سواك پاك گردانيدن دندانهاست از چرك و زردى بهر چه باشد ، و بهتر آن است كه بشاخهاى درختان تازه باشد ، و اكمل آن است كه به چوب اراك باشد پس به خرقه و انگشت و هر چه ازاله چرك كند سواك متحقق مىشود .\r\nو اين مسواك كردن فى نفسه سنت مؤكد است و تاكيدش بيشتر است كه پيش از شستن رو در وضو واقع سازد ، و اگر پيشتر از مضمضه و استنشاق واقع سازد دور نيست كه بهتر باشد و اگر در ضمن مضمضه انگشتان خود را به دندانها بمالد اقل مرتبه مسواك كردن بفعل آمده است ، و اگر بعد از وضو نيز واقع سازد بد نيست و پيش از نماز نيز سنت است و در وقت خواب مستحب است و در وقت بيدار شدن و برخاستن به نماز شب مبالغه در آن پيشتر است ، و چون دندانها زرد شود يا چرك بگيرد مبالغه در مسواك كردن شده است .\r\n\r\n( قال رسول الله صلَّى الله عليه و آله ما زال جبرئيل عليه السّلام يوصينى بالسّواك حتّى خشيت ان احفى او ادرد ، و ما زال يوصينى بالجار حتّى ظننت انّه سيورثه ، و ما زال يوصينى بالمملوك حتّى ظننت انّه سيضرب له اجلا يعتق فيه ) بسند صحيح از آن حضرت صلى الله عليه\r\n","description":"","footnote":"","page_name":" 449 ","page_number":461},
  {"content":"\r\nو آله منقول است كه هميشه جبرئيل مرا وصيت مىكرد و مبالغه مىنمود در مسواك كردن تا ترسيدم كه از بس كه مسواك مىكردم دندانهاى من هيچ نماند يا خونين شود دهان من ، يا دندانها همه بريزد ، يا دهان خود را خونين كنم ، يا دندانهاى خود را همه بريزم بنا بر قرائت معلوم .\r\nو مؤيد اين حديث كلينى بسند حسن كالصحيح روايت كرده است كه حضرت رسول خدا صلى الله عليه و آله فرمود كه جبرئيل وصيت و مبالغه كرد مرا به مسواك كردن آن قدر كه ترسيدم كه دندانهاى من همه بريزد ، و هميشه وصيت مىنمود مرا به رعايت حق همسايگان تا گمان كردم كه عاقبت از جهة همسايه ميراثى خواهد داد ، و هميشه وصيت و مبالغه مىنمود مرا به رعايت حال غلام و كنيز تا آن كه گمان كردم كه از جهة ايشان مدتى مقرر خواهد ساخت كه هر گاه آن مدت خدمت بكنند آزاد شوند بعد از آن ، و دغدغه نيست كه حق سبحانه و تعالى از جهة همسايه ميراث مقرر نساخته و از جهة مملوك مدت آزادى مقرر نساخته است .\r\nو كلينى رضى الله عنه خبرى مرسل از حضرت امام جعفر صادق صلوات الله عليه روايت كرده است كه هر بنده كه شيعه باشد بعد از هفت سال آزاد مىشود خواه صاحبش آزاد بكند و خواه آزاد نكند و بعد از هفت سال خدمت او حلال نيست . و اين حديث را حمل بر استحباب كرده‌اند كه سنت است كه غلام شيعه را بعد از هفت سال آزاد كنند و مكروه است بعد از هفت سال او را خدمت فرمودن .\r\n\r\n( وفى خبر آخر و ما زال يوصينى بالمرأة حتّى ظننت انّه لا ينبغى طلاقها ) و در روايتى اين زيادتى هست كه و هميشه مبالغه مىنمود مرا به رعايت زنان كه گمان كردم خوب نباشد مطلقا طلاق زنان دادن . و اخبار معتبره وارد شده است در كراهت طلاق با ملايمت اخلاق و با عدم الفت\r\n","description":"","footnote":"","page_name":" 450 ","page_number":462},
  {"content":"\r\nكراهت ندارد پس حمل لا ينبغى بر اطلاق مىبايد كرد يا بر حرمت طلاق و حال آن كه مكروه است و الله تعالى يعلم .\r\n\r\n( وقال الصّادق صلوات الله عليه نزل جبرئيل عليه السّلام بالسّواك ، و الحجامة ، و الخلال ) و بسند موثق كالصحيح از آن حضرت صلوات الله عليه منقولست كه جبرئيل مسواك و حجامت و خلال را از جهة حضرت سيد المرسلين صلى الله عليه و آله آورد يعنى گفت كه حق سبحانه و تعالى مسواك را سنت تو كرده است هميشه خصوصا در اوقات خاصه ، و حجامت را از جهة دفع زيادتى خون مقرر ساخته است ، و بعد از طعام ميان دندانها را به چوب و امثال آن پاك ساختن را سنت گردانيد و ممكن است كه چوب مسواك و شيشه حجامت و چوب خلال را آورده باشد يا آلات را با حكم آنها آورده باشد . و اول أظهر است .\r\n( وقال موسى بن جعفر صلوات الله عليهما اكل الاشنان يذيب الجسد و التّدلَّك بالخزف يبلى الجسد و السّواك فى الخلاء يورث البخر ) و بسند قوى از آن حضرت صلوات الله عليه منقول است كه خوردن اشنان مىگدازد بدن را ، و چرك كردن بدن به سفال بدن را كهنه مىكند و از طراوت مىاندازد يا پوست بدن سست مىشود و ضرر است ، و مسواك كردن در ادب خانه گند دهن مىآرد .\r\nاما خوردن اشنان ظاهرا چنان بوده است كه بعد از طعام اندرون دهان را به اشنان مىشسته‌اند و بسيار بوده است كه فرو مىبرده‌اند از آن نهى واقع شده است چنان كه در حديث كالصحيح از حضرت امام رضا صلوات الله عليه منقول است كه حضرت فرمودند كه بيرون دهان را از اشنان بشوييد كه چربى مىماند و بد بو مىشود ، اندرون دهان بد بو نمىشود .\r\nو در حديث قوى از حضرت امام رضا صلوات الله عليه منقول است كه\r\n","description":"","footnote":"","page_name":" 451 ","page_number":463},
  {"content":"\r\nراوى عرض نمود كه ما اشنان را مىخوريم حضرت فرمودند كه حضرت امام موسى كاظم صلوات الله عليه وقتى كه دهن به اشنان مىشستند لبها بر هم مىگذاشتند كه مبادا تا اشنان داخل دهن شود و فرو رود زيرا كه سبب سل و دق مىشود و منى را كم مىكند زانوها را سست مىكند .\r\nو اما چرك كردن بدن به سفال و آن گل پخته است و شكى نيست كه ماليدن آن بر غير پا خوب نيست و عرفا كف پا و پاشنه را بدن نمىگويند ، و در لغت بدن مىگويند اگر نمالد بهتر است ، و اگر سنگ بر بدن بمالد معلوم نيست كه كراهت داشته باشد اگر چه ظاهر علتى كه فرموده‌اند در آن نيز جارى است بهتر آنست كه غير پا را به سنگ نمالند .\r\nو در چند حديث معتبر وارد شده است كه خزف به بدن ماليدن پيسى مىآورد بلكه ظاهر احاديث آنست كه رفع چرك به سبوس و سدر و امثال اينها بكنند چنان كه خواهد آمد .\r\nو ظاهر حديث آن است كه در بيت الخلا مسواك كردن كراهت داشته باشد اگر چه در حال بول و غايط نباشد ، و محتمل است كه مجموع نهى ارشادى باشد و فايده اش دنيوى باشد مگر آن كه كسى ترك اينها از آن جهت كند كه چون حق سبحانه و تعالى دوست مىدارد زندگانى را از جهة عبادت يا عبادت مطلوب الهى است و هر چند آدمى زنده و صحيح است عبادت بيشتر خواهد كرد از آن جهت ترك اينها بكند مثاب خواهد بود ، و ليكن اين نيت بسيار مشكل است مگر مخلصين را .\r\n( وقال الصّادق صلوات الله عليه اربع من سنن المرسلين التّعطَّر ، و السّواك ، و النّساء ، و الحنّاء ) و بسند موثق وارده شده است از آن حضرت صلوات الله عليه كه چهار چيز از سنتهاى پيغمبرانست كه همه بر آن مداومت مىنموده‌اند اول تعطر است يعنى بوى خوش كردن . و در نسخ احاديث صدوق\r\n","description":"","footnote":"","page_name":" 452 ","page_number":464},
  {"content":"\r\nو كلينى العطر است بكسر عين يعنى بوى خوش . و اخبار متواتره در اين باب وارد شده است كه بوى خوش از سنتهاى پيغمبران است خصوصا پيغمبر ما صلى الله عليه و آله كه بسيار بر آن مداومت مىنموده‌اند و در باب روز جمعه خواهد آمد ، و همچنين زنان در باب نكاح و حنا در باب حمام .\r\n( وقال امير المؤمنين صلوات الله عليه انّ افواهكم طرق القرآن فطهّروها بالسّواك ) و از آن حضرت صلوات الله عليه منقول است كه دهانهاى شما راههاى قرآن است و قرآن از دهان بيرون مىآيد پس پاكيزه سازيد دهانهاى خود را به مسواك كردن از جهة تعظيم قرآن . و از حضرت امام جعفر صادق صلوات الله عليه بسند قوى منقول است كه چون به نماز شب برخيزيد مسواك بكنيد كه فرشته دهان خود را به دهان شما مىگذارد و هر چه مىخوانيد از قرآن و دعا به آسمان مىبرد پس بايد كه دهان شما خوشبو باشد كه سبب خوشحالى فرشته شود و سبب آزردگى اوست اگر بد بو باشد .\r\n( وقال النّبيّ صلَّى الله عليه و آله فى وصيّته لعليّ صلوات الله عليه يا علىّ عليك بالسّواك عند وضوء كلّ صلاة ) و به اسانيد صحيحه منقولست كه از جمله وصيتهائى كه حضرت سيد المرسلين صلى الله عليه و آله حضرت امير المؤمنين صلوات الله عليه را كرد اين بود كه يا على بر تو باد كه مسواك كنى نزد وضو از براى هر نمازى كه بسازى خواه واجب و خواه سنت ، و آن چه صدوق در باب وصايا نقل نموده است اين است كه نزد هر وضوئى و نزد هر نمازى مسواك كن و چون اين باب وضو است همين وضو را نقل كرد .\r\nو ممكن است كه از غير آن وصيت باشد يا نساخ انداخته باشند ، و ظاهر نزد وضو قبل از وضوست پيش از مضمضه و استنشاق چنان كه كلينى بسند صحيح از معلى بن خنيس روايت كرده است كه گفت كه از حضرت امام جعفر صادق صلوات الله عليه سؤال كردم از مسواك كردن بعد از وضو حضرت\r\n","description":"","footnote":"","page_name":" 453 ","page_number":465},
  {"content":"\r\nفرمودند كه پيش از وضو مسواك مىبايد كرد راوى گفت كه اگر فراموش كنم پيش از وضو حضرت فرمودند كه بعد از وضو مسواك كن و بعد از آن سه مرتبه مضمضه كن .\r\nو ظاهر اين حديث آنست كه پيش از مضمضه باشد چنان كه در وضوى حضرت امير المؤمنين صلوات الله عليه مضمضه و استنشاق فرمودند و بعد از آن رو را شستند مىبايد كه آن حضرت مسواك را پيشتر كرده باشند و اشعارى دارد كه مضمضه و استنشاق جزو وضو باشند .\r\nو در اين باب احاديث متعارض است در بعضى از اخبار صحيحه و حسنه و قويه وارده شده است كه مضمضه و استنشاق از وضو نيستند . و در حديث صحيحى وارد شده است كه از وضوست . و احاديث متواتره وارد است بر آن كه هر دو سنت است اكثر علما جمع كرده‌اند در ميانه اخبار به آن كه از وضو نيست يعنى از واجبات وضو نيست و از وضو هست يعنى از سنتهاى وضو است .\r\nو محتمل است كه سنتى على حده باشد قبل از وضو ، و آن كه وارد شده است كه از وضوست بر سبيل مجاز باشد چنان كه در مسواك نيز وارد شده است كه از وضو است مجازا ، و فايده خلاف در آن ظاهر مىشود كه جمعى كه قايلند كه از وضو است مىگويند كه نيت را مقارن هر يك مىتوان ساخت حتى آن كه جمعى گفته‌اند كه نيت را مقارن دست شستن سنت پيش از وضو مىتوان ساخت .\r\nو بعضى گفته‌اند كه مقارن مسواك كردن مىتوان ساخت ، و ليكن احوط آنست كه نيت را مقارن هيچ يك از اين افعال نسازد بلكه مقارن شستن رو سازد ، و اگر مقارن آنها سازد البته مقارن شستن رو نيز بسازد ، و اگر مقارن شستن رو سازد بهتر آنست كه در وقتى كه آنها را بفعل آورد قصد داشته باشد كه از جهة رضاى الهى بفعل مىآورد تا ثواب بر آن افعال داشته باشد .\r\n","description":"","footnote":"","page_name":" 454 ","page_number":466},
  {"content":"\r\nو بعضى از علما گفته‌اند كه هر گاه نيت را مقارن شستن رو دارد نيت شامل آنها كه پيش واقع ساخته است مىشود هر چند نيت آنها را نكرده باشد ، و وجهش ظاهر نيست بلكه مىبايد قصد شستن آنها نيز از براى خدا بكند تا ثواب داشته باشد و الله تعالى يعلم .\r\n( وقال صلوات الله عليه السّواك شطر الوضوء ) و حضرت سيد المرسلين صلى الله عليه و آله فرمودند كه مسواك جزو وضوست يا نصف وضوست در ثواب . و مشهور آنست كه بر سبيل مبالغه واقع شده است يعنى بمنزله جزو وضوست كه مىبايد مقارن وضو باشد و ترك آن نكنند كه اگر ترك كنند گويا وضو نساخته‌اند .\r\n( وقال الصّادق صلوات الله عليه لمّا دخل النّاس فى الدّين افواجا اتتهم الازد ارقّها قلوبا و اعذبها افواها فقيل يا رسول الله هذا ارقّها قلوبا قد عرفناه فلم صارت اعذبها افواها فقال انّها كانت تستاك فى الجاهليّة ) مصنف از وهب بن وهب مسندا روايت كرده است از آن حضرت صلوات الله عليه كه حضرت رسول خدا صلى الله عليه و آله فرمودند كه چون مردمان داخل شده‌اند در دين بعد از فتح مكه معظمه فوج فوج و گروه گروه طايفه ازد كه در يمن مىباشند و انصار از آن طايفه بودند آمدند ، از همه طوايف دلهاى ايشان رقيقتر بود و گريان و پشيمان از اعمال سابق ايام كفر ، و دهانهاى ايشان خوشبوتر بود ، پس پرسيدند از آن حضرت كه يا رسول الله آن كه فرمودى كه دلهاى ايشان تنگتر بود از آثار گريه و زارى ايشان ، يا از سبقت انصار كه از ايشان بودند بدين اسلام دانستيم ، اما ندانستيم كه چرا دهنهاى ايشان خوشبوتر بود حضرت فرمود كه از اين جهت بود كه ايشان در جاهليت و ايام كفر مسواك مىكردند .\r\nو ممكن است كه مسواك كردن ايشان سبب رقت قلوب ايشان شده باشد\r\n","description":"","footnote":"","page_name":" 455 ","page_number":467},
  {"content":"\r\nو از اين جهت حضرت صادق اين را فرموده باشند يا از آن جهت كه سبب خوشبوئى دهان ايشان بود . و ممكن است كه خوشبوئى دهان كنايه از آن باشد كه خوش كلام بودند و مسواك سبب آن مىشود .\r\nو همين روايت را در علل ذكر كرده است و به اين عنوان است كه قال الصادق صلوات الله عليه قال رسول الله عليه و آله و به جاى انّها لأنها بود و سهوا تتمه را ذكر نكرده است يا از نساخ افتاده است ، و اگر نباشد البته مراد است و اگر نه معنى صحيح نيست زيرا كه سؤال ايشان از معنى اين كلام دلالت مىكند بر اين كه حضرت رسول صلى الله عليه پيشتر فرموده باشد .\r\n( وقال صلوات الله عليه لكلّ شىء طهور و طهور الفم السّواك ) در تتمه روايت سابقه وهب از حضرت امام جعفر صادق صلوات الله عليه نقل كرده است كه فرمودند كه هر چيزى را مطهريست و مطهر دهان مسواكست ظاهرا مراد اين باشد كه چنان كه دهان را از كثافت پاك مىكند همچنين زبان را پاك مىكند از گناهانى كه از او صادر شده است و نمىگذارد كه از او صادر شود من بعد چون كلمه طهور مستلزم اين معانى هست .\r\nو از اين عبارت نيز ظاهر مىشود كه طهور بمعنى مطهر است نه طاهر بلكه در هيچ جا احتمال طاهر ندارد و بر تقدرى كه در لغت عرب بمعنى طاهر آمده باشد در عرف خدا و رسول و ائمه صلوات الله عليهم به اين معنى است البته و چند جا ذكر كردم تا مطلع باشى و بدانى كه بحثهايى كه بعضى از فضلا كرده‌اند بواسطه عدم تتبع است .\r\nو اين را نيز بدانى كه حقيقت شرعى در اكثر چيزها واقع است و عرف حضرت سيد المرسلين و ائمه طاهرين صلوات الله عليهم به مرتبهء رسيده است كه غير معانى مصطلح ايشان كسى كه تتبع كلام ايشان كرده نمىفهمد و بر تقدرى كه احتمالى رود در عرف نبى ، در عرف ائمه مطلقا احتمال نيست با آن كه ظهور\r\n","description":"","footnote":"","page_name":" 456 ","page_number":468},
  {"content":"\r\nكافى است احتياج به يقين نيست .\r\nو هر منصفى مىداند كه يقين حاصل است و جميع مراتب بحثهاى اصوليان مبتنى بر شكوكى است كه از وهم ناشى است به اعتبار كثرت مزاولت بر آن و اگر وهم را از ميان بردارند عقول در همه امور مستقل است و ليكن كار واهمه همگى باطل است و اكثر طلبه آن را دقت ناميده‌اند و به آن افتخار مىنمايند فتدبر .\r\n( وقال ابو جعفر صلوات الله عليه انّ رسول الله صلَّى الله عليه و آله كان يكثر السّواك و ليس بواجب فلا يضرّك تركه فى فرط الايّام ) و حضرت امام محمد باقر صلوات الله عليه فرمودند كه حضرت رسول الله صلى الله عليه و آله بسيار مسواك مىكردند و واجب نيست كه به ترك آن عقوبت الهى باشد بلكه سنت مؤكد است پس ضرر ندارد كه كسى آن را چند روزى ترك نمايد .\r\nو لفظ فرط را از دو روز تا پانزده روز استعمال مىكنند و ظاهرا مراد از اينجا آن است كه به سه روز نرسد و اگر برسد از آن نگذرد چنان كه در حديث كالصحيح از آن حضرت صلوات الله عليه منقولست كه مىبايد كه سه روز بر تو نگذرد كه مسواك نكنى اگر همه محض گردانيدن مسواك باشد به دندانها .\r\n( ولا باس ان يستاك الصّائم فى شهر رمضان أيّ النّهار شاء ) يعنى باكى نيست كه مسواك كند روزه دار در ماه رمضان در هر وقتى از روز كه خواهد خواه پيش از پيشين باشد و خواه بعد از آن . و اين مضمون روايت كالصحيحى است از حضرت امام جعفر صادق صلوات الله عليه .\r\nو در حديث صحيح از آن حضرت وارد شده است كه از آن حضرت پرسيدند كه آيا صايم مسواك مىتواند كرد به آب يا به چوب تر كه مزه او را بيابد ؟ حضرت فرمودند كه باكى نيست . و ليكن در حديث صحيحى ديگر وارد\r\n","description":"","footnote":"","page_name":" 457 ","page_number":469},
  {"content":"\r\nاست از آن حضرت كه به آب مسواك مىتواند كرد و به چوب تر مسواك نكند .\r\nو در حديث حسن كالصحيح وارد است كه آن حضرت فرمودند كه مكروه است صايم را كه مسواك كند به مسواك تر و فرمودند كه اگر چوب را تر كنند و ترى آن را بتكانند كه هيچ ترى نماند به آن مسواك مىتواند كرد و در حديث موثقى ديگر وارد است كه به چوب تر مسواك نكند .\r\nپس از اين احاديث ظاهر شد كه جايز است مسواك كردن ، و اگر مطلقا ترى نداشته باشد بهتر است و اگر مسواك خشك را به آب تر كنند كراهت دارد ، و اگر آبش را بتكانند كراهت كمتر مىشود ، و اگر چوب تر باشد كه تازه باشد كراهت بيشتر است و ليكن اينها همه وقتى است كه آب مسواك را فرو برد و اگر بيندازد ظاهرا كراهتش كمتر مىشود بلكه كراهت نخواهد داشت ، و اگر آب مسواك را در غير روزه نيز بيندازد بهتر است چون غالب اوقات تر بيرون مىآيد و داخل دهان مىشود ، و اكثر علما آب دهان را حرام مىدانند هر گاه از دهان بيرون آيد و اگر بعد از مسواك در روزه اگر به چوب تر يا به آب مسواك كرده باشد سه مرتبه آب دهان را بيندازد بهتر است و الله تعالى يعلم .\r\n( ولا باس بالسّواك للمحرم ) و باكى نيست مسواك كردن محرم را كه احرام به حج يا عمره بسته باشد . در حديث حسن كالصحيح ، و صحيح از حضرت امام جعفر صادق صلوات الله عليه وارد شده است كه آن حضرت فرمودند كه محرم مسواك مىتواند كرد اگر چه خون درآيد چون از سنت است . و در حديث صحيحى از آن حضرت صلوات الله عليه وارد شده است كه مسواك بكند اما چنان نكند كه خون درآيد يعنى مبالغه نكند در ماليدن و سخت نمالد كه خون درآيد .\r\nو چون بحسب ظاهر مخالفتى با حديث اول دارد يك مرتبه حمل كرده‌اند اول را بر جواز و دويم را بر كراهت ، و يا اول را به آن كه قصد نداشته\r\n","description":"","footnote":"","page_name":" 458 ","page_number":470},
  {"content":"\r\nباشد كه خون درآيد و بدر آيد و ثانى كه حرام است يا مكروه آن است كه مبالغه كند عمدا تا خون درآيد ، يا اگر از حال خود يابد كه خون درمىآيد نكند بهتر آنست چون يكى از محرمات احرام درآوردن خون است از بدن . و صدوق عمل بحديث اول كرده است و در محرمات احرام خواهد آمد .\r\n( ويكره السّواك فى الحمّام لأنّه يورث و باء الاسنان ) و مكروه است مسواك كردن در حمام زيرا كه سبب ريختن دندانها مىشود . و صدوق اين مضمون را از حضرت امام جعفر صادق صلوات الله عليه روايت كرده است بسند كالصحيح .\r\n( والسّواك من الحنيفيّة و هى عشر سنن خمس فى الرّأس و خمس فى الجسد فامّا التى فى الرّأس فالمضمضة و الاستنشاق و السّواك و قصّ الشّارب و الفرق لمن طوّل شعر رأسه و من لم يفرق شعر رأسه فرقه الله يوم القيمة بمنشار من نار و امّا الَّتى فى الجسد فالاستنجاء و الختان و حلق العانة و قصّ الاظفار و نتف الابطين ) مسواك كردن از سنتهاى حضرت ابراهيم على نبينا و آله و عليه الصلاة و السلام است كه حضرت سيد المرسلين صلى الله عليه و آله به آن مداومت مىنمودند و آن ده سنت است پنج سنت در سر است و پنج سنت در بدنست اما آن چه در سر است مضمضه ، و استنشاق ، و مسواك ، و گرفتن شارب است ، و جدا كردن موى سر است به آن كه از پيش سر آن را دو حصه كند كه پوست سر ظاهر شود ، و كسى كه موى سر را جدا نكند حق سبحانه و تعالى سرش را به ارّه آتشين جدا كند در روز قيامت . و اما آن چه در بدنست استنجاى بول و غايط است ، و ختنه كردن ، و موى پشت زهار تراشيدن ، و ناخنها گرفتن ، و موى زير بغلها را كندن است .\r\nو صدوق بسند موثق كالصحيح از حضرت امام موسى كاظم صلوات الله عليه اين حديث را روايت كرده است به اين عنوان كه حضرت فرمودند كه پنج\r\n","description":"","footnote":"","page_name":" 459 ","page_number":471},
  {"content":"\r\nسنت در سر است و پنج در بدن اما آن چه در سر است مسواك است ، و اخذ شارب ، و فرق شعر ، و مضمضه ، و استنشاق ، و اما آن چه در بدنست ختنه ، و موى پشت زهار تراشيدن ، و موى زير بغلها كندن ، و ناخنها گرفتن ، و استنجاست . و زيادتيها از صدوقست .\r\nاما آن كه از سنن حنيفيه است اخبار بسيار بر آن وارد است و اما مبالغه در شكافتن مو ممكن است كه از جهت مسح سر باشد چنان كه گذشت كه مىبايد مسح بر بشره باشد يا بر موى مخصوص بشره و آن قدرى است كه به كشيدن از حد پيش سر بيرون نرود از اطراف مقدم سر ، و اگر فرق كرده باشد مسح بر بشره واقع مىشود يا بر بيخ مو كه به كشيدن آن از اطراف بدر نمىرود .\r\nو هر گاه به مقدار دو انگشت از بالاى ناصيه بكشد اين معنى محقق مىشود زيرا كه بيخ مو تا دو انگشت از هر طرفى بدر نخواهد رفت و قدر سه انگشت سنت را مسح كشيده خواهد بود البته و جدا كردن مو به قدر يك انگشت لازم است تا مسح بر ناصيه واقع شود ، و از هم جدا كردن كل مو را سنت است اگر سه انگشت را واجب ندانيم ، و اگر نه لازمست كه آن قدر جدا كند كه سه انگشت مسح تواند كشيد ، و اگر مردان موى سر را بتراشند بهتر است و زنان را چون تراشيدن موى سر حرامست فرق لازمست چنان كه گذشت و احكام باقى خواهد آمد .\r\n( وقال الباقر و الصّادق صلوات الله عليهما صلاة ركعتين بسواك افضل من سبعين ركعة به غير سواك ) فرمودند كه دو ركعت نماز با مسواك بهتر است از هفتاد ركعت بىمسواك و كلينى اين حديث را بسند قوى از حضرت امام جعفر صادق صلوات الله عليه روايت نموده است و دور نيست كه اگر در حال وضو مسواك كرده باشد يا در وقتى ديگر كه قصدش اين باشد كه در وقت نماز با مسواك نماز كرده باشد كافى باشد .\r\n","description":"","footnote":"","page_name":" 460 ","page_number":472},
  {"content":"\r\n( وقال ابو جعفر الباقر صلوات الله عليه فى السّواك لا تدعه فى كلّ ثلاثة ايّام و لو ان تمرّه مرة واحدة ) بسند موثق كالصحيح از آن حضرت صلوات الله عليه منقول است كه فرمودند كه ترك مكن مسواك را در هر سه روز اگر هم يك بار بگردانى بر دندانها . و اولى آن است كه در وقت هر وضو و وقت هر نماز مسواك كند .\r\n( وقال النّبيّ صلَّى الله عليه و آله اكتحلوا وترا و استاكوا عرضا ) و حضرت صلى الله عليه و آله فرمودند كه سرمه را طاق بكشيد به آن كه هر چشمى طاق باشد يا مجموع طاق باشد ، و در حديث صحيح وارد است كه آن حضرت صلى الله عليه و آله چهار ميل در چشم راست مىكشيدند و سه ميل در چشم چپ . و در حديث كالصحيح از حضرت امير المؤمنين صلوات الله عليه منقولست كه هر كه سرمه كشد طاق بكشد و اين بهتر است ، و اگر طاق نباشد نيز باكى نيست .\r\nو در حديث كالصحيحى واقعست كه حضرت رسول خدا صلى الله عليه و آله چشمان مبارك را از سرمه سياه در وقت خواب طاق طاق مىكشيدند يعنى هر يك را طاق مىكشيدند پس حمل بر تخيير بايد كرد .\r\nو در حديث صحيح وارد است از حضرت امام جعفر صادق صلوات الله عليه كه شب سرمه كشيدن از براى چشم نافع است و در روز زينت است . و احاديث بسيار در فضيلت سرمه سنگ كه غالبا در حدود اصفهان مىباشد وارد شده است كه دهان را خوشبو مىكند ، و پلكهاى چشم را قوت مىدهد ، و موى پلك را مىروياند ، و چشم را تند مىكند و مدد مىكند بر آن كه سجده طولانى تواند كرد ، و دمعه را كه ريختن آب چشم است دفع مىكند ، و قوت مجامعت را زياد مىكند ، و چشم را جلا مىدهد . و حضرت فرمودند كه مسواك را به عرض دندان بكنيد زيرا كه بر طول دندان غالبا مجروح مىكند .\r\n","description":"","footnote":"","page_name":" 461 ","page_number":473},
  {"content":"\r\n( و ترك الصّادق صلوات الله عليه السّواك قبل ان يقبض بسنتين و ذلك انّ اسنانه ضعفت ) صدوق اين حديث را از مسلم كه آزاد كرده حضرت بود بسند قوى روايت كرده است كه او گفت كه آن حضرت دو سال پيش از آن كه از دنيا بروند ترك مسواك كردند چون دندانهاى آن حضرت ضعيف شده بود .\r\nو ظاهرا مبالغه‌اى كه سابق داشتند آن را ترك فرموده بوده‌اند چون مجرد انگشت ماليدن كافى است ، مگر آن كه بىقوت شده باشد به حيثيتى كه خوف داشته باشند كه از امرار نيز بيفتد يا آن كه راوى مجهول الحال است و شهادت بر نفى نيز مشكل است ، شايد حضرت در اندرون خانه مسواك مىفرموده باشند .\r\n( وسأل علىّ ابن جعفر اخاه موسى بن جعفر عليهما السّلام عن الرّجل يستاك مرّة بيده اذا قام إلى صلاة اللَّيل و هو يقدر على السّواك فقال اذا خاف الصّبح فلا بأس ) و بسند صحيح سؤال كرد على بن جعفر از برادرش حضرت امام موسى بن جعفر صلوات الله عليهما كه هر گاه شخصى يك مرتبه بدست خود مسواك كند وقتى كه به نماز شب برخيزد با آن كه قدرت بر مسواك داشته باشد خوب است . حضرت فرمودند كه اگر خوف طلوع صبح داشته باشد باكى نيست يعنى اگر ترسد كه صبح شود وقت نماز شب بگذرد بد نيست بدست مسواك كردن .\r\nو بحسب مفهوم دلالت مىكند بر آن كه در فراخى وقت اكتفا به همين نكند يعنى تا ممكن باشد فرد كامل را بفعل آورد . و كلينى رحمه الله روايت كرده است كه اقل مرتبه مسواك آنست كه انگشت خود را به دندانها بمالى كه چرك آن را ببرد .\r\n( وقال النّبيّ صلوات الله عليه و آله لو لا ان اشقّ على أمّتي لأمرتهم بالسّواك عند وضوء كلّ صلاة ) و صدوق بسند حسن كالصحيح ، و كلينى بسند قوى روايت كرده‌اند از حضرت امام جعفر صادق صلوات الله عليه\r\n","description":"","footnote":"","page_name":" 462 ","page_number":474},
  {"content":"\r\nكه حضرت رسول خدا صلى الله عليه و آله فرمودند كه اگر نه شاق مىشد بر امت من هر آينه واجب مىكردم بر امت خود مسواك كردن نزد هر نمازى را . و ظاهر اين حديث تفويض است و الا رسول خدا را كى بود كه واجب كند . و تأويل كرده‌اند كه حق سبحانه و تعالى بر زبان من بر شما واجب مىكرد .\r\nو بسند قوى از آن حضرت صلى الله عليه و آله منقول است كه مىفرمودند به اصحاب خود كه چرا دندانهاى شما زرد است چرا مسواك نمىكنيد .\r\n( و روى لو علم النّاس ما فى السّواك لأباتوه معهم فى لحاف ) و بسند موثق از حضرت امام محمد باقر صلوات الله عليه منقولست كه اگر مردمان مىدانستند كه چه ثواب بسيارى در مسواك هست هر آينه وقت خوابيدن در ميان لحاف با خود مىبردند كه چون بيدار شوند بىفاصله مسواك كنند يا آن كه در زير لحاف مسواك كنند تا خوابشان ببرد . و در بعضى از نسخ فى اللحاف است و آن اظهر است ، و ليكن در ثواب الاعمال مثل متن است .\r\n( و روى انّ الكعبة شكت إلى الله عزّ و جلّ ما تلقى من انفاس المشركين ، فاوحى الله تبارك و تعالى إليها قرّى يا كعبة فانّى مبدّلك بهم قوما يتنظَّفون بقضبان الشّجر فلمّا بعث الله عزّ و جلّ نبيّه محمّدا صلَّى الله عليه و آله نزل عليه الرّوح الامين جبرئيل عليه السّلام بالسّواك ) و روايتى واقع شده است كه كعبه شكايت كرد به خداوندى كه عزيز و جليل است از آن چه مىيافت از گند دهان كفار ، پس حق سبحانه و تعالى وحى كرد به كعبه كه بشارت باد ترا و چشمت روشن باد ، يا قرار گير و خاطر جمعدار كه من بعوض اين جماعت جمعى را خواهم آورد كه ايشان دهنهاى خود را پاكيزه سازند بشاخهاى درختان و مسواك كنند ، پس چون حق سبحانه و تعالى حضرت محمد صلى الله عليه و آله را فرستاد به رسالت جبرئيل مسواك را از جهة حضرت آورد كه امت او به آن مسواك كنند .\r\n","description":"","footnote":"","page_name":" 463 ","page_number":475},
  {"content":"\r\nو ظاهر شكايت كعبه آنست كه او را شعور باشد ، و ظاهر آيات و احاديث اين است . و بعضى تأويل كرده‌اند كه چون حق سبحانه و تعالى امر به تعظيم آن كرده است پس هر گاه تعظيم او كنند تعظيم الهى كرده‌اند ، و تحقير او تحقير الهى است پس گويا شكايت مىكند كه اينها تعظيم نمىكنند ، و اگر به ظاهر خود بگذارند و تأويل نكنند امثال اينها را ظاهرا بهتر باشد .\r\n\r\n( وقال الصّادق صلوات الله عليه فى السّواك اثنتا عشرة خصلة هو من السّنّة و مطهرة للفم ، و مجلاة للبصر ، و يرضى الرّحمن ، و يبيّض الاسنان ، و يذهب بالحفر « 1 » و يشدّ اللَّثة ، و يشهّي الطَّعام ، و يذهب بالبلغم ، و يزيد فى الحفظ ، و يضاعف الحسنات و تفرح به الملائكة ) و بطرق متكثره قويه از آن حضرت صلى الله عليه و آله منقول است كه در مسواك كردن دوازده فايد اخروى و دنيوى هست .\r\nاول : آن كه از سنت حضرت سيد المرسلين است صلى الله عليه و آله و متابعت آن حضرت موجب ثواب عظيم است .\r\nدوم : آن كه سبب پاكيزگى دهان است كه مؤمنان و فرشتگان از آن متأذى نمىشوند قطع نظر از آن كه چركنى سبب بىاعتباريست .\r\nسيم : آن كه سبب جلاء چشم است چون رطوبات فاسده دفع مىشود .\r\nچهارم : آن كه سبب خوشنودى حق سبحانه و تعالى است يعنى ثواب عظيم مىدهد .\r\nپنجم : آن كه دندانها را سفيد مىكند و چرك سبب فساد آن نمىشود با آن كه حسنى كه لازم مسواك است بهم مىرسد .\r\nششم : آن كه زردى دندان را مىبرد و بودنش سبب ريختن دندانست و\r\n\r\n","description":"","footnote":"\r\n« 1 » بالبخر . خ ل .\r\n","page_name":" 464 ","page_number":476},
  {"content":"\r\nقباحت دارد .\r\nهفتم : آن كه لثه بكسر لام و تخفيف ثا يعنى بن دندان را سخت مىكند .\r\nهشتم : آن كه اشتهاى طعام مىآورد به سبب دفع فضلات فاسده .\r\nنهم : آن كه بلغم زيادتى را دفع مىكند چون به سبب مسواك رطوبات بلغمى مرتبه مرتبه مىآيد و دفع مىشود .\r\nدهم : آن كه حافظه را زياده مىكند چون اغلب اوقات زيادتى بلغم سبب نسيان است .\r\nيازدهم : آن كه حسناتى كه از اين كس صادر مىشود بعد از آن مضاعف مىكند ، و در روايتى از اين روايات آنست كه هفتاد برابر مىشود ثواب آن . و در روايتى ديگر دو ركعت نماز را بهتر از هفتاد ركعت مىكند .\r\nدوازدهم : آن كه فرشتگان خوشحال مىشوند از آن كه بنده كار خوب مىكند و ايشان متأذى نمىشوند از بوى بد . و در روايتى ديگر آن كه راه قرآن را پاك مىكند . و در روايتى كالصحيح وارد شده است كه ريختن آب چشم را بر طرف مىكند و چشم را جلا مىدهد . و در روايت كالصحيح ديگر بلغم را مىبرد و عقل را زياده مىكند مجملا آن قدر مبالغه در مسواك وارد شده است در هيچ سنتى از سنن بخاطر ندارم كه شده باشد .\r\n","description":"","footnote":"","page_name":" 465 ","page_number":477},
  {"content":"\r\n\r\nباب علة الوضوء :\r\nيعنى چيزى كه سبب آن شده است كه حق سبحانه و تعالى وضو را مقرر ساخته است بعنوان وجوب ، يا استحباب و علتهاى شرعى گاه هست كه بسيار است ، و ليكن علت عقلى يكى بيش نمىباشد نزد اكثر علما ، و حق آن است كه آن نيز مىباشد به اين معنى كه مثلا هر گاه دو كس بطلب شخصى آيند كه هر يك مستقل باشند در عليت كه اگر هر يك تنها مىآمدند او مىرفت و برود پس رفتن او دو علت دارد و ليكن باصطلاح ايشان هر يك را جزو علت تامه رفتن مىدانند هر چند كل واحد قابليت عليت داشته باشد و در شرع نيز چنين است پس اگر علت گويند هر يك را اعتبار اين است كه فى نفسها مستقل است در سببيت قطع نظر از آن ديگرى ، و اگر جزو علت گويند به اعتبار وقوع است و جزو علت را نيز علت مىنامند مجازا پس اگر امثال اينها چند علت داشته باشد بهر دو معنى صحيح است .\r\n( جاء نفر من اليهود إلى رسول الله صلَّى الله عليه و آله فساله « 1 » عن مسائل فكان فيما سألوه أخبرنا يا محمّد لأيّ علة توضّأ هذه الجوارح الاربع و هى أنظف المواضع فى الجسد ) روايت كرده است بسند حسن كالصحيح از حضرت امام جعفر صادق صلوات الله عليه . و بسند قوى كالصحيح\r\n\r\n","description":"","footnote":"\r\n« 1 » فسألوه . خ ل .\r\n","page_name":" 466 ","page_number":478},
  {"content":"\r\nاز حضرت امام حسن صلوات الله عليه به اندك تغيير لفظى و عبارت متن عبارت سند اول است كه جماعتى از يهودان به خدمت حضرت رسول الله صلى الله عليه و آله آمدند و چند مسأله پرسيدند ، و در روايت ثانيه ده مسأله ، و از جمله سؤالات ايشان اين بود كه يا محمد بچه علت در وضو اين چهار عضو شسته مىشود و مسح كشيده مىشود چون دستها را يك عضو حساب كرده و پاها را يكى و حال آن كه اين چهار عضو پاكيزه ترين عضوهاست در بدن و مىبايست عضوى كه كثيفتر باشد شسته شود .\r\nو در حديث دويم چنين است كه در وقت سؤال ايشان جبرئيل عليه السلام در جانب راست نشسته بود و ميكائيل عليه السّلام در جانب چپ آن حضرت و به حضرت مىگفتند كه چنين جواب ايشان بده و حضرت هر چه ايشان مىگفتند جواب مىفرمودند تا عاقبت مسلمان شدند و جوابها را بيرون آوردند كه از الواح حضرت موسى نوشته بودند و موافق بود با آن چه حضرت فرموده بود .\r\nو ايشان گفتند كه در الواح چنين نوشته كه كسى اين جوابها را نخواهد داد مگر پيغمبر آخر الزمان و در وقت جواب دادن او جبرئيل در جانب راست او باشد ، و ميكائيل در جانب چپ او و وصى او در برابر او . حضرت صلى الله عليه و آله فرمودند كه چنين است جبرئيل از جانب دست راست بود ، و ميكائيل از جانب دست چپ ، و وصى من على بن ابى طالب است كه در برابر من نشسته است . و عاقبت اسلام آن يهودى سايل بر وجه كمال شد .\r\n( قال النّبيّ صلَّى الله عليه و آله لمّا ان وسوس الشّيطان إلى آدم عليه السّلام دنا من الشّجرة فنظر إليها فذهب ماء وجهه ثمّ قام و مشى إليها و هى اوّل قدم مشت إلى الخطيئة ثمّ تناول بيده منها ما [ او ممّا 
  ] عليها فاكل فطار الحلىّ و الحلل عن جسده فوضع آدم يده على امّ\r\n","description":"","footnote":"","page_name":" 467 ","page_number":479},
  {"content":"\r\nرأسه و به كى فلمّا تاب الله عزّ و جلّ عليه فرض عليه و على ذرّيّته تطهير هذه الجوارح الاربع فامره الله عزّ و جلّ به غسل الوجه لمّا نظر إلى الشّجرة و امره به غسل اليدين إلى المرفقين لمّا تناول بهما ، و امره بمسح الرّأس لمّا وضع يده على امّ رأسه ، و امره بمسح القدمين لمّا مشى بهما إلى الخطيئة ) حضرت رسول الله صلى الله عليه و آله فرمودند كه چون شيطان وسوسه كرد حضرت آدم را و قسم ياد كرد كه من شما را نصيحت مىكنم كه اگر مىخواهيد كه دايم در بهشت بمانيد از اين درخت گندم يا انگور بخوريد ، حضرت آدم متوجه شجره شد و نگاهى به آن درخت كرد آب روى حضرت آدم رفت ديگر برخاست و به جانب آن درخت روانه شد و آن اول قدمى بود كه حركت كرد به خطا و ترك اولى ، پس دست دراز كرد و از ميوه آن درخت چيد و خورد ، پس زرينها كه بر او بود و جامها كه پوشيده بود همگى از بدن حضرت آدم پريد ، پس حضرت آدم دست بر سر زد و گريان شد ، پس چون حق سبحانه و تعالى توبه حضرت آدم را قبول كرد واجب ساخت بر حضرت آدم و بر ذريت او كه اين مواضع را پاكيزه كنند به وضو ، پس حق سبحانه و تعالى او را امر كرد كه رو را بشويد چون نظر به جانب شجره كرده بود ، و امر كرد او را به شستن دستها با مرفقها چون به دستها ميوه را چيده بود ، و او را امر كرد كه مسح سر كند چون دست بر سر زده بود ، و او را امر كرد كه پاها را مسح كشد چون به اين پاها رفته بود به جانب خطا و ترك اولى .\r\nو حديث دويم اين تتمه دارد كه حضرت فرمود كه پس حق سبحانه و تعالى سنت كرد بر امت من مضمضه را تا محبت حرام را از دل ايشان بردارد و سنت كرد استنشاق را تا بو و گند آتش دوزخ را بر ايشان حرام گرداند يهودى گفت راست گفتى يا محمد پس بگو چه ثوابست كسى را كه اين وضو را به جاى آورد ؟ پس حضرت رسول خدا صلى الله عليه و آله فرمودند كه اول كه دست او\r\n","description":"","footnote":"","page_name":" 468 ","page_number":480},
  {"content":"\r\nبه آب مىرسد شيطان از او دور مىشود ، و چون مضمضه مىكند حق سبحانه و تعالى دل او را و زبان او را به حكمت منور مىسازد كه علوم الهيه در دل او ريزد و بر زبانش جارى شود ، و چون استنشاق مىكند حق سبحانه و تعالى او را از آتش دوزخ ايمن مىگرداند و روزى مىكند او را بوى بهشت ، پس چون رو مىشويد حق سبحانه و تعالى روى او را سفيد و نورانى مىكند در روزى كه بعضى از روها سفيد باشد و بعضى سياه و چون دستها را مىشويد حق سبحانه و تعالى غل آتشين كه بر دستهاى گناه كاران خواهد گذاشت بر دستهاى او حرام مىگرداند ، و چون مسح سر مىكشد حق سبحانه و تعالى گناهان را از او دور مىگرداند و چون پاها را مسح مىكشد حق سبحانه و تعالى او را بر صراط مىگذارند در روزى كه قدمها از صراط بلغزد و بجهنم افتند . يهودى گفت راست گفتى يا محمد .\r\nو اما خطاى حضرت آدم پس آن مأول است به ترك اولى و چون تكاليف مقربان نه مثل ديگران است ايشان را بر مكروه و ترك اولى عتابها مىشود كه ديگران را بر گناهان آن قدر عتاب و عقاب نمىشود . چون احاديث بسيار وارد است كه اگر بنى آدم كبيره بكند تا هفت ساعت يا نه ساعت نمىنويسند كه شايد از او پشيمانى حاصل شود و ننويسند و حضرت [ آدم 
  ] همان لمحه پشيمان شد ، و سيصد سال گريست تا توبه اش را قبول كردند .\r\nمع هذا قياس احوال خود با ايشان نمىبايد كرد كه مصلحتها هست كه همه كس بر آن اطلاع ندارند چنان كه يكى از محققان ذكر كرده است كه قبل از خلق آدم حق سبحانه و تعالى فرمود كه * ( إِنِّي جاعِلٌ فِي الأَرْضِ خَلِيفَةً ) * « 1 » حضرت را از جهة خلافت ارض آفريده بود نه از جهة سكناى بهشت ، و بهانه\r\n\r\n","description":"","footnote":"\r\n« 1 » آيه 30 - سورة البقرة .\r\n","page_name":" 469 ","page_number":481},
  {"content":"\r\nمىخواستند از جهت ارسال او به زمين لمحه او را به خود گذاشتند تا به اين وسيله او را به زمين فرستند ، و چون محبت الهى با رفاهيت جمع نمىشود مدتى او را در بوته محبت مىگداختند تا به اعلاى مراتب كمال رسيد ، نداى خلافت او را دادند چنان كه معلوم است كه او و ساير انبياء را بعد از ترك اولى رتبه خلافت داده‌اند و چون آدم مخلوق شد صد هزاران هزار فرشته به سجده او افتادند و سالها در سجده بودند و مشهور دويست سال است .\r\nو چون سر از سجده بر داشتند سيصد سال ديگر تعلم اسماء از او مىكردند و كل حوران و غلمان در مقام اطاعت و بندگى بودند و خوف آن بود كه عجبى در خاطره او بهم رسد تدارك آن به آن ترك اولى كردند تا بر او و بر عالميان ظاهر گردد كه هر كمال و خوبى كه هست از حق سبحانه و تعالى است و بقاى آن به عصمت اوست .\r\nو تا عبرتى باشد فرزندان او را كه با آن جلالت قدر به سبب ترك اولايى او را از بهشت بيرون كردند بنى آدم طمع نكنند در بهشت با صد هزاران عصيان و باز تفضل فرمودند و عبادات از جهة رفع سيئات مقرر ساختند تا بنى آدم در ميان خوف و رجا باشند ، و غير اينها از وجوهى كه إن شاء الله در تفسير قرآن از طرق اهل البيت سلام الله عليهم مذكور خواهد شد .\r\nو در حديث صحيح از حضرت امام محمد باقر صلوات الله عليه وارد است كه چون دست در ظرف مىكنى كه آب بردارى و بسم الله مىگويى هر گناهى كه آن دست كرده است همه مىريزد ، و چون رو را مىشويى هر گناهى كه از چشم و زبان كردهء همه مىريزد ، و چون دستها را مىشويى گناهان از دست راست و از دست چپ تو ريخته مىشود ، و چون مسح سر و پاها مىكشى هر گناهى كه از پاها كردهء ريخته شود .\r\n( وكتب ابو الحسن علىّ بن موسى الرّضا صلوات الله عليهما إلى\r\n","description":"","footnote":"","page_name":" 470 ","page_number":482},
  {"content":"\r\nمحمّد بن سنان فيما كتب من جواب مسائله انّ علَّة الوضوء الَّتى من اجلها صار على العبد غسل الوجه و الذّراعين و مسح الرّأس و القدمين فلقيامه بين يدى الله عزّ و جلّ و استقباله إيّاه بجوارحه الظَّاهرة و ملاقاته بها الكرام الكاتبين ) و نوشت حضرت امام رضا صلوات الله عليه در جواب سؤالى چند كه محمد بن سنان از آن حضرت كرده بود در علل شرايع نام برده است يك يك را حضرت فرمودند كه علت وضو كه به سبب آن بر بندگان الهى لازم شده است كه بشويند رو و دستها را و مسح كنند سر و پاها را آن است كه نزد حق سبحانه و تعالى به خدمت او مىايستد و روى ظاهر به كعبه مىكند و روى دل بسوى خداوند و به خدمت او قيام مىنمايد ، و چون اعضاى ظاهره متوجه كعبه است به امر او گويا روى اعضا را به جانب او كرده است ، و اگر نه حق سبحانه و تعالى در جهتى نيست كه كسى رو به او كند و به اين اعضا ملاقات مىكند فرشتگانى را كه نويسندگان اعمالند و از پيش رو مىآيند پس مىبايد كه ظاهر اين اعضا از نجاست حدث پاك باشند چون رو به پاكان دارد ، و باطن نيز از همه تعلقات جسمانى و كدورات روحانى مطهر باشد تا روى دل به جانب حق سبحانه و تعالى تواند كرد و تواند گفت كه : وجّهت وجهى للَّذي فطر السّماوات و الارض كه در باب صلاة خواهد آمد إن شاء الله تعالى ، و اين سه علت را بر سبيل اجمال بيان فرمودند و بعد از آن شروع در تفصيل كل واحد از اعضا كردند .\r\n( فيغسل الوجه للسّجود و الخضوع و يغسل اليدين ليقلَّبهما و يرغب بهما و يرهب و يتبتّل ، و يمسح الرّأس و القدمين لأنّهما ظاهران مكشوفان يستقبل بهما كلّ حالاته و ليس فيهما من الخضوع و التّبتّل ما فى الوجه و الذّراعين ) پس مىشويد رو را از جهة آن كه رو را از جهة سجود و خضوع بر زمين مىگذارد پس مىبايد كه ظاهرش پاكيزه باشد و\r\n","description":"","footnote":"","page_name":" 471 ","page_number":483},
  {"content":"\r\nبه سبب شستن از گناهان پاك شود تا قابليت قرب سجود بهم رساند چنان كه خواهد آمد كه اقرب حالات بنده به خدا در نماز حال سجود است ، و دستها را مىشويد تا ظاهرش پاكيزه شود و از گناهان مطهر گردد تا تواند كه به درگاه الهى بردارد و طلب بهشت نمايد ، يا جميع مراتب كمالات و طلب خلاصى از جهنم كند با برائت از جميع نقايص ممكنات ، و منقطع شود بالكليه از غير او ، و متوسل به او شود در حالت قنوت يا در جميع حالاتى كه آن دارد در اثناى نماز به آن كه در وقت تكبير احرام برابر دوش و گوش برد ، و در حالت قرائت در برابر زانوها باشد ، و در حالت قنوت برابر رو باشد ، و در حالت ركوع بر زانوها باشد و در حالت سجود برابر رو باشد ، و در حالت تشهد بر زانوها باشد و در هر حالتى رغبتى و ترسى و انقطاعى او را باشد .\r\nيا آن كه مراد از رغبت آن باشد كه كف دستها را به جانب آسمان كند به اميد آن كه حق سبحانه و تعالى از رحمت خود دست او را پر كند ، و رغبت در حالتى است كه رجاى او غالب باشد و اگر خوف غالب باشد رهبت به جا آورد به آن كه پشت دست را به جانب آسمان كند به قصد آن كه من مستحق رحمت او نيستم مگر فضل او شامل حال من شود ، و تضرع كند در حالتى كه خوف و رجاى او مساوى باشد به آن كه انگشت سبابه راست را به جانب راست آورد و به جانب چپ برد تا اشاره باشد به آن كه نمىداند كه فرداى قيامت از جمله اصحاب يمين خواهد بود يا از جمله اصحاب شمال و اگر تحير بر او غالب باشد تبتل كند به آن كه انگشت سبابه دست چپ را بالا كند كه آيا مرا قابليت مراتب عاليه هست بفضل او ؟ و همواره به پائين آورد كه من كجا و اين آرزو كجا ، و اگر اميد غالب باشد و تضرع و زارى تمام باشد و گريان شود هر دو دست را از سر بگذراند و بخاطر گذراند كه دست دراز مىكنم كه رحمت الهى را بگيرم ، و اين اسامى از جهة اين مراتب در احاديث صحيحه وارد شده است .\r\n","description":"","footnote":"","page_name":" 472 ","page_number":484},
  {"content":"\r\nو مسح سر و پاها مىكند كه چون سر و پاها ظاهر است و باز است و به اينها رو به كعبه دارد پس مىبايد كه اينها نيز از سيئات پاك باشند تا ظاهرشان قابليت استقبال كعبه ظاهرى داشته باشد و سر قدم و قدم سر ساخته متوجه كعبه حقيقى شوند ، و چون آن حالاتى كه رو و دستها را بود سر و پاها را نيست بنا بر اين اينها را به مسح اكتفا نمودند .\r\nو از امثال اين احاديث رتبه محمد بن سنان ظاهر مىشود چون در احاديث واقع شده است كه رتبه رجال را از رتبه احاديث بيابيد ، و نيز فرموده‌اند كه ما بر مردمان به قدر عقول ايشان سخن مىگوييم لهذا صدوق اعتماد بر او كرده است بسيار ، و شيخ مفيد توثيق او كرده است .\r\nو ليكن جمعى از اصحاب رجال كه از حقايق كمالات ائمه معصومين بىخبرند امثال اين اخبار را دليل ضعف او ساخته‌اند ، و بنده در روضة المتقين تفصيل احوال جميع مشاهير را بر وجه اكمل ياد كرده‌ام ، و اگر اجل امان دهد در فهرست اين كتاب نيز مذكور خواهد شد إن شاء الله تعالى .\r\n","description":"","footnote":"","page_name":" 473 ","page_number":485},
  {"content":"\r\n\r\nباب حكم جفاف بعض الوضوء قبل تمامه\r\nاين باب در بيان حكم خشك شدن اعضاى وضوست پيش از تمامى وضو كه سبب بطلان وضوست پس بايد كه افعال وضو را پى در پى بفعل آورد قبل از آن كه اعضا خشك شود .\r\nبدان كه خلافى نيست ميان علماى ما در آن كه در وضو موالات واجبست و ليكن خلافست كه تا چه مرتبه واجبست ، جمعى از علما موالات بمعنى متابعت را واجب مىدانند به آن كه بىفاصله مىبايد كه اعضاى وضو شسته شود به آن كه چون از شستن رو فارغ شود بىفاصله مشغول شستن دست راست شود تا به آخر وضو .\r\nو اكثر علما مراعات جفاف اعضا كرده‌اند به آن كه عضو سابق خشك نشود ، و در اينجا نيز خلاف كرده‌اند بعضى گفته‌اند كه شرط است سابق خشك نشود اگر سابق بر سابق خشك شود ضرر ندارد ، و جمعى گفته‌اند هيچ عضوى از اعضاى سابق تماما خشك نشود اگر بعضى از عضو خشك شود ضرر ندارد .\r\nو بعضى گفته‌اند كه هيچ جزوى از اجزاى اعضاى سابق نيز خشك نشود و در اين صورت كار مشكلتر از موالات بمعنى متابعت مىشود . و بعضى گفته‌اند كه مىبايد همه خشك نشود تمام كه اگر ترى بر عضوى از اعضا باقى باشد صحيح است و اين معنى از احاديث بيشتر ظاهر مىشود و سهولت شرع مقدس مقتضى اين قول است .\r\n","description":"","footnote":"","page_name":" 474 ","page_number":486},
  {"content":"\r\nو احتياط در قول سابق بر اين است كه افعال وضو را بلا فاصله واقع سازد كه چون از وضو فارغ شود هيچ جزوى خشك نشده باشد و اين احتياط بنا بر آنست كه عبارات روايات خالى از اجمالى نيست .\r\n( قال ابى رضى الله عنه فى رسالته إليّ ان فرغت من بعض وضوئك و انقطع بك الماء من قبل ان تتمّه فاتيت بالماء فتمّم وضوءك اذا كان ما غسلته رطبا و ان كان قد جفّ فاعد وضوءك و ان جفّ بعض وضوءك قبل ان تتمّ الوضوء من غير ان ينقطع عنك الماء فاغسل ما بقى جفّ وضوءك او لم يجفّ ) چون صدوق بعد از آن كه در قم تحصيل علوم كرده بود از پيش پدرش ، و محمد بن الحسن بن الوليد و ساير مشايخ قم متوجه عراق عرب شد كه از مشايخ آنجا نيز جمع نمايد احاديث را و تحصيل اجازات كند ، چون ببغداد رسيد با آن كه صغير السن بود جميع مشايخ به نزد او آمدند و درس شروع كردند و اجازه گرفتند چون حافظه عظيم داشت ، و احاديث بسيار در حفظ داشت ، و احوال رجال حديث را تتبع عظيم كرده بود ، مدتى در آنجا مشغول افاده بود ، و اكثر مشايخ عراق عرب نزد او درس خواندند و اجازه گرفتند و از آن جمله شيخ مفيد كه رئيس العلماء بود ، و شيخ حسين بن عبيد الله غضايرى كه در رتبه بعد از شيخ مفيد بود و همچنين باقى مشايخ .\r\nو بعد از آن به مكه معظمه و مدينه مشرفه رفت و علماى آن حدود نيز از شيخ مستفيد شدند و كتاب غريبى كه نزد مشايخ قم نبود بهم مىرسانيد و اجازه از آن مشايخ مىگرفت و مشايخ نيز از او اجازه مىگرفتند .\r\nو بعد از حج متوجه خراسان شد چون مشايخ حديث در خراسان بيش از همه جا بودند از عامه و خاصه ، و در خراسان شهرتى عظيم كرد ، و هميشه از علماى خراسان در مجلس او بسيار بودند ، و در اثناى مسافرت چون پدرش\r\n","description":"","footnote":"","page_name":" 475 ","page_number":487},
  {"content":"\r\nشيخ قميين بود و فقيه ايشان بود رساله بسوى پسرش فرستاد كه به آن عمل نمايد .\r\nو فقيه محدثين كسى بود كه جمع بين الاحاديث مىتوانست كردن و چون بالتماس سيد نعمة اين كتاب را در بلخ تصنيف كرد از جهت رعايت حق پدر كه اسم او نيز بماند رساله پدرش را در ابواب اين كتاب متفرق ساخته است .\r\nو چون متقدمين علماى ما ارباب نصوص بودند عبارات روايات صحيحه را در كتب خود مىآوردند و به اين اعتبار ايشان را فقيه مىگفتند ، و بعضى از ايشان مثل محمد بن يعقوب كلينى تصرف در حديث متنا و سندا نمىكردند و هر روايتى را كه ترجيح مىدادند آن را در كتاب خود مىآوردند .\r\nو شيخ طوسى عليه الرحمه بالتماس استادش شيخ مفيد عليه الرحمه تهذيب حديث را تصنيف نمود ، و هر حديثى كه در مراتب فقه و احكام دخل داشت از اصول أربعمائة انتخاب نمود ، و در هر مطلبى اكتفا به چند حديث از طرفين كرد و وجه جمع بين الاخبار را بيان نمود لهذا علماى بعد از شيخ بكتاب او راغبتر بودند و اعتماد بر آن بيشتر داشتند از اين جهت و كم متوجه كتابى ديگر مىشدند بنا بر اين مرتبه مرتبه كتب اصول مهجور شد و الحمد للَّه رب العالمين الحال آن چه هست از كتب اصول كه متداول است و كسى كه تتبع حديث خوب بكند مىداند كه كسى به ضبط شيخ المحدثين محمد بن يعقوب كلينى نبوده است در ميان خاصه و عامه و بعد از او رئيس المحدثين محمد بن بابويه مصنف اين كتاب و بعد از ايشان شيخ الطائفه محمد بن الحسن الطوسي رضى الله عنهم .\r\nو وجه اعظم كه اكثر متابعت شيخ طوسى نمودند آن بود كه شيخ طوسى در فنون علوم يگانه آفاق بود و در تفسير قرآن تبيان از اوست ، و كتب فقهى و استدلالى او بسيار است ، و در علم كلام كه در آن زمان اعتبارش بيش از همه علوم بود صاحب كرسى بود كه خلفاى عباسى هر كه اعلم بود در آن عصر در\r\n","description":"","footnote":"","page_name":" 476 ","page_number":488},
  {"content":"\r\nعلم كلام به او كرسى مىدادند .\r\nشيخ مفيد و سيد مرتضى و شيخ طوسى هر سه را كرسى داده بودند ، و تا زمان شيخ طوسى تقيه كم بود ، و هر كس اظهار هر مذهبى كه داشت مىكرد تا آن كه علماى عامه به خليفه گفتند كه مذاهب بسيار شده است مىبايد چند مذهب را مقرر سازيم و بر آن اجماع كنيم ، و مذاهب غير آن را از كسى قبول نكنيم چون وزرا بعضى شافعى بودند ، و بعضى مالكى زرها توجيه كردند .\r\nو سيد مرتضى رضى الله عنه نيز قرار داد كه صد و پنجاه هزار تومان بدهد كه مذهب شيعه نيز ظاهر بوده باشد و خود گفت كه من صد هزار تومان از مال خود مىدهم شما پنجاه هزار تومان بدهيد شيعيان تقصير كردند از آن جهت كه اينها اعتبارى ندارد و ما هميشه مذهب خود را آشكار داشته‌ايم و اين خليفه كه مىرود اين معنى بر طرف خواهد شد و عن قريب است كه صاحب الامر صلوات الله عليه ظاهر خواهد شد .\r\nو حكمت الهى نيز اقتضا كرده بود كه اين مذهب مخفى باشد تا اظهار آن بر وجه كمال بدست پادشاهان صفويه انار الله تعالى برهانهم بوده باشد اگر چه در آن زمان آل بويه پادشاهان ايران بودند و شيعه بودند اما نتوانستند كه رفع خلفا كنند با آن كه سعى بسيار نمودند نشد و ايشان نتوانستند كه با وجود خلفا مذهب شيعه را رواج دهند اگر چه در آن زمان علماى شيعه از حد و حصر متجاوز بودند و اطراف عالم از ايشان پر بود و از كتب ابن بابويه ، و شيخ طوسى و شيخ نجاشى ظاهر مىشود كه استادان ايشان كه يگانه آفاق بودند بسيار بوده‌اند چه جاى ديگران .\r\nو در كتابى ديدم كه در زمان على بن بابويه از محدثين در قم دويست هزار محدث بودند و ظاهرا وجهش اين بوده است كه عوام و خواص همه عمل بحديث مىكردند و احاديث را حفظ مىنمودند ، و اميد هست كه إن شاء الله بعد از\r\n","description":"","footnote":"","page_name":" 477 ","page_number":489},
  {"content":"\r\nاين به دولت پادشاه جمجاه ملايك سپاه صاحبقرانى بهتر از سابق شود .\r\nصدوق مىگويد كه پدرم رضى الله عنه در رسالهء كه به من نوشته بود ذكر كرده بود كه اگر بعضى از اعضاى وضو را شسته باشى و آبت آخر شود پيش از آن كه وضو را تمام كنى و آب از جهة تو بياورند اگر آن چه شسته باشى تر باشد وضو را تمام كن ، و اگر خشك شده باشد وضو را از سر گير ، و اگر در وضو ساختن باشى و آب داشته باشى و بعضى از اعضا خشك شود ما بقى را بشوى خواه خشك شده باشد يا خشك نشده باشد .\r\nو اين عبارت مضمون چند روايت است كه با يكديگر جمع كرده است و همان اجمال دارد از آن جمله شيخ طوسى بسند صحيح و كلينى كالصحيح از معاوية بن عمار روايت كرده‌اند كه گفت به حضرت امام جعفر صادق صلوات الله عليه عرض نمودم كه بسا باشد كه وضو مىسازم و آبم آخر مىشود و كنيزك آب را دير مىآورد تا آن كه آب وضوى من يا اعضاى وضوى من خشك مىشود .\r\nحضرت فرمودند كه وضو را از سر گيرد .\r\nو ظاهر اين حديث آنست كه بكل خشك شده باشد زيرا كه به اين عبارتست كه فيجفّ وضوئى\r\nو ممكن است بفتح واو خوانده شود كه مراد آب وضو باشد يا بضم واو خوانده شود و ظاهرش اعضاى وضوست و احتمال دارد كه جزوى از اجزا خشك شده باشد يا عضوى خشك باشد و گفته باشد كه وضوى من خشك شده و ليكن بعيد است .\r\nو كلينى و صدوق ، و شيخ بسند موثق كالصحيح از ابو بصير روايت كرده‌اند كه گفت كه حضرت امام جعفر صادق صلوات الله عليه فرمودند كه هر گاه بعضى از اعضاى وضو را شسته باشى و عارض شود ترا كارى كه ضرور باشد تا وضوى تو خشك شود وضو را از سر گير كه وضو پاره پاره نمىباشد يعنى مىبايد متصل باشد و اتصالش به آن است كه عضو پيشتر خشك نشده باشد .\r\n","description":"","footnote":"","page_name":" 478 ","page_number":490},
  {"content":"\r\nو كلينى در حديث كالصحيح روايت كرده است از حكم كه سؤال كردم از حضرت امام جعفر صادق صلوات الله عليه كه هر گاه شخصى فراموش كند شستن دست و مسح سر را حضرت فرمودند كه وضو را از سر گيرد كه مىبايد اعضاى وضو همه تابع هم باشند .\r\nو اين حديث و سه حديث ديگر كه گذشت كه لفظ متابعت داشت مستند علامه حلى است كه مىگويد موالات بمعنى متابعت است ، و ظاهر آن اخبار ترتيب است ، اين خبر را حمل كرده‌اند بر آن كه اعضاى وضو خشك شده باشد ، و ظاهر روايت نيز اشعارى بر آن دارد چون مىپرسد كه فراموش كرده‌ام ظاهر مىشود كه زمانى گذشته باشد .\r\nو شيخ طوسى بسند صحيح روايت كرده است از حريز در وضو كه به حضرت عرض نمودم كه اگر عضو پيشتر خشك شده باشد پيش از آن كه ما بعد آن را بشويم حضرت فرمود كه خواه خشك شده باشد و خواه خشك نشده باشد ما بقى را بشوى . و همين حديث را على بن بابويه حمل كرده است بر آن كه اگر مشغول وضو ساختن باشد خشك شدن ضرر ندارد . و شيخ طوسى حمل كرده است بر آن كه آب كم باشد و هوا گرم باشد و خشك شود ضرر ندارد چون غالب اوقات اگر هوا گرم نباشد خشك نمىشود و سخن على بن بابويه نيز نزديك به اين است .\r\nمجملا غرض از ذكر اخبار اين بود كه همين احاديث سبب اختلاف علما شده است ، و احاديث ديگر خواهد آمد كه ظاهر آن اخبار نيز مراعات جفاف است نه متابعت بمعنى كه علامه گفته است اگر چه احوط آنست كه بىفاصله عرفى اعضاى وضو را بشويند ، و غالب اوقات چنين است كه اگر بىفاصله بشويند اعضا مطلقا در اين بلاد خشك نمىشود ، و بنده در هواهاى بسيار گرم با قلت آب وضو ساختم و اعضا خشك نشد .\r\n","description":"","footnote":"","page_name":" 479 ","page_number":491},
  {"content":"\r\n\r\nباب في من ترك الوضوء او بعضه او شك فيه\r\nبابى است در بيان حكم كسى كه ترك كند وضو را يا بعضى از افعال وضو را يا شك كند در وضو يا در بعضى از افعال وضو بدان كه ظاهر آيه دلالت مىكند كه هر گاه به نماز برخيزند وضو بسازند يا با وضو باشند اقلا پس اگر وضو نداشته باشند نماز صحيح نبوده باشد و ليكن نص نيست محتمل است كه مراد اين باشد كه اگر ممكن باشد وضو بسازيد ، يا غسل ، يا تيمم بكنيد و الا همان نماز واجب باشد بر كسى كه آب و خاك نداشته باشد .\r\n\r\n( قال ابو جعفر صلوات الله عليه لا صلاة الَّا بطهور\r\nبسند صحيح از حضرت امام محمد باقر صلوات الله عليه منقولست كه فرمودند كه نماز نيست بىطهور كه وضو و غسل و تيمم باشد و ظاهر اين عبارت نفى حقيقت نماز است و بعبارة اخرى نفى صحت صلاة است بىطهور ، و گاه هست كه اين عبارت را از جهة نفى كمال اطلاق مىكنند اما اجماع علماست كه در اينجا نفى صحت مراد است و احاديث صحيحه مؤيد اين است .\r\n( و روى انّ رجلا من الاحبار اقعد فى قبره فقيل له انّا جالدوك مائة جلدة من عذاب الله عزّ و جلّ قال لا اطيقها فلم يزالوا به حتّى ردّوه إلى واحدة فقال لا اطيقها فقالوا لا بدّ منها قال فبما تجلدونيها قالوا نجلدك بأنّك صلَّيت يوما به غير وضوء و مررت على ضعيف فلم تنصره فجلدوه جلدة من عذاب الله فامتلا قبره نارا ) بسند صحيح\r\n","description":"","footnote":"","page_name":" 480 ","page_number":492},
  {"content":"\r\nروايت كرده است صدوق از حضرت امام جعفر صادق صلوات الله عليه كه شخصى از احبار كه علماى يهودند يا مطلق علما و در نسخه قديمى از عقاب الاعمال كه نزد بنده است الاخيار است يعنى از خوبان و اين اظهر است او را در قبر زنده كردند و نشانيدند و به او گفتند كه ما ترا صد تازيانه از عذاب الهى مىزنيم او گفت كه من طاقت آن ندارم و ايشان كم مىكردند و او مىگفت طاقت ندارم تا به يك تازيانه رسانيدند و او گفت طاقت آن نيز ندارم ايشان گفتند كه چاره نيست گفت بچه سبب مرا مىزنيد گفتند كه از اين سبب كه روزى نماز بىوضو كردى و به مظلوم ضعيفى رسيدى كه او را ستم مىكردند و او را يارى نكردى پس او را يك تازيانه از عذاب الهى زدند كه قبر او پر از آتش شد .\r\nو اين خبر دلالت مىكند ظاهرا بر آن كه نماز بىوضو حرام است خواه نماز واجب باشد خواه سنت . و بعد از اين نيز خواهد آمد كه نمىترسد كسى كه بىوضو نماز كند از آن كه به زمين فرو رود . بنا بر اين است كه بعضى از علما گفته‌اند كه وضو از جهة نماز سنت واجبست چون بر ترك وضو معاقب مىشود .\r\nو حق آنست كه بر ترك وضو معاقب نمىشود بلكه بر نماز بىوضو معاقب مىشود و لهذا فرشتگان گفتند كه تازيانه مىزنيم ترا كه نماز بىوضو كردى و نگفتند كه از جهت ترك وضو مىزنيم ، و كسى نگويد كه شايد تازيانه را از جهت عدم نصرت ضعيف زده باشند زيرا كه اگر همين از جهت آن بود نماز بىوضو را ذكر نمىكردند بلكه ظاهر است كه از جهت هر دو زده‌اند .\r\n\r\n( وقال النّبيّ صلَّى الله عليه و آله ثمانية لا يقبل الله لهم صلاة العبد الآبق حتّى يرجع إلى مولاه ، و النّاشز عن زوجها و هو عليها ساخط ، و مانع الزّكاة ، و امام قوم يصلَّى بهم و هم له كارهون ، و تارك الوضوء ، و المرأة المدركة تصلَّى به غير خمار ، و الزّبّين و هو الَّذى يدافع البول و الغائط ، و السّكران ) صدوق به سندى قوى از آن حضرت صلى الله عليه و آله\r\n","description":"","footnote":"","page_name":" 481 ","page_number":493},
  {"content":"\r\nروايت نموده است كه هشت كسند كه نماز ايشان مقبول الهى نيست :\r\nاول :\r\nغلامى كه از آقا گريخته باشد تا به آقا برگردد .\r\nديگر :\r\nزنى كه مخالفت رضاى واجبى شوهر كند كه آن چه بر او واجب باشد به جا نياورد و محتمل است كه مطلق مخالفت شوهر مراد باشد به قرينه آن كه فرموده است كه شوهر از او آزرده باشد .\r\nديگر :\r\nكسى كه زكات مال خود را ندهد نماز او مقبول نيست .\r\nديگر : شخصى كه امامت و پيشنمازى جمعى كند و ايشان راضى نباشند از امامت او اگر چه عادل باشد ، و ظاهرا در صورتى مىباشد كه حسب الحكم ظلمه پيشنماز باشد نماز او نيز مقبول نيست .\r\nديگر :\r\nكسى كه بىوضو نماز كرده باشد اگر چه از روى فراموشى باشد صحيح نيست و اعاده واجبست .\r\nديگر :\r\nزن آزادى كه بالغه باشد و بىمقنعه نماز كند نمازش صحيح نيست پس اگر كنيز باشد يا كودك باشد صحيح است .\r\nو ديگر :\r\nزبين بزاى و باى مشدده يا نون مشدده پس از حضرت پرسيدند كه يا رسول الله زبين كدامست ؟ حضرت فرمودند كه آن شخصى است كه او را بول و غايط آيد و پيش از نماز دفع نكند و در حال نماز مدافعه نمايد چون مانع حضور قلب است نماز او مقبول نيست .\r\nديگر :\r\nكسى كه مست باشد و در حالت مستى نماز كرده باشد صحيح نيست و در هوشيارى واجبست كه آن را قضا كند .\r\nحاصل آن كه حضرت فرمودند كه نماز اينها مقبول نيست و اين لفظ اعم است از آن كه صحيح نباشد مثل نماز بىوضو ، و بىمقنعه و مست ، يا صحيح باشد و كامل نباشد مثل باقى .\r\nو سيد مرتضى را اعتقاد آنست كه هر چه مقبول نيست سبب خلاصى از\r\n","description":"","footnote":"","page_name":" 482 ","page_number":494},
  {"content":"\r\nجهنم مىشود اما به بهشت نمىرساند . و اكثر علما را اعتقاد آنست كه به بهشت مىرساند اما به درجات عاليه بهشت نمىرساند چنانچه عمل مقبول آدمى را به مراتب عاليه و سعادات غير متناهيه فايز مىگرداند و آن پنج ديگر چنيناند . و ظاهر كلام صدوق آنست كه نماز اينها نيز صحيح نباشد .\r\nو جمعى از علما را اعتقاد آنست كه زن ناشزه و غلام گريخته اگر در اول وقت نماز كنند نماز ايشان صحيح نيست بلكه غلام مىبايد كه در آن وقت به نزد آقا برگردد پس توقف بواسطه نمازش در اول وقت مشروع نيست و توقف جزو حقيقت صلاة است ، و همچنين زن ناشزه يا كسى كه دينى در ذمهء او باشد و قدرت بر دادن آن داشته باشد و ندهد ، يا نجاستى در مسجدى ببيند و قدرت بر ازاله آن داشته باشد ، يا ظالمى بر مظلومى ستم نمايد و او قادر بر رفع ستم آن باشد .\r\nو همچنين هر جا كه يكى از واجبات مضيقه يا موسعه جمع شود و آن را نكند و نماز كند در فراخى وقت نمازش باطل است و در تنگى وقت صحيح است ، و دليل اين مسأله عقلى است كه امر به شىء نهى از ضد خاص آنست ، و يا امر به ضدين بحسب عقل قبيح است و نزد بنده دليل آن تمام نيست اما اگر در جميع اينها واجب مضيق را مقدم دارد بىدغدغه است و الله تعالى يعلم .\r\n\r\n( وتارك الوضوء ناسيا متى ذكر فعليه ان يتوضّأ و يعيد الصّلاة ) و كسى كه بىوضو نماز كرده باشد از روى فراموشى نماز او باطل است و واجبست كه اعاده نماز كند چون گذشت كه نماز بىطهور صحيح نيست و گذشت كه تارك وضو نمازش مقبول نيست يعنى صحيح نيست پس اعاده واجب باشد ، مع هذا اجماع مسلمانانست كه اعاده واجبست اگر وقت باشد ، و قضا واجبست اگر وقت بيرون رفته باشد . و اخبار صحيحه در اين باب بسيار است و خواهد آمد در اين باب و در باب نماز قضا و چون خوف توهم عقوبت\r\n","description":"","footnote":"","page_name":" 483 ","page_number":495},
  {"content":"\r\nالهى بود رفع آن به اين حديث نمود كه :\r\n( وقال النّبيّ صلَّى الله عليه و آله وضع عن أمّتي تسعة اشياء السّهو ، و الخطاء و النّسيان ، و ما أكرهوا عليه ، و ما لا يعلمون ، و ما لا يطيقون و الطَّيرة ، و الحسد ، و التّفكَّر فى الوسوسة فى الخلق ما لم ينطق الانسان بشفة ) صدوق در خصال بسند صحيح و كلينى بسند قوى از آن حضرت صلوات الله عليه و آله روايت كرده‌اند و ليكن بدل السهو بعد از ما لا يطيقون و ما اضطروا اليه است و ظاهرا در اينجا سهو شده است از نساخ يا بسند ديگر به او رسيده است و اين اظهر است ، چون بسيار است كه امثال اين اخبار را در هر كتابى به سندى ذكر مىكند تا ظاهر سازد تواتر آن خبر را .\r\nو كلينى از اين جهت اكثر اوقات در كافى مكرر ذكر مىكند چون يك كتاب دارد . و مضمون اين خبر در آيات و اخبار متواتره وارد است . و ترجمه حديث آنست كه حضرت مىفرمايد كه حق سبحانه و تعالى از امت من وضع نموده است نه چيز را مراد از بعضى آنها وضع مؤاخذه و عقوبت است ، و بعضى تكليف ، و بعضى تأثير .\r\nاول :\r\nسهو است كه ظاهرا مراد از آن شكَّست در نماز و وضو و ساير عبادات و بر آن مؤاخذه نيست اگر چه احكام هست چنان كه خواهد آمد . و بنا بر نسخهء كه نباشد واضحتر است و محتاج به تكلَّف نيست .\r\nدويم :\r\nخطاست يعنى قصد صدور فعلى نداشته و بىقصد از او صادر شود ، يا قصد فعلى داشته باشد و فعل ديگر از او صادر شود حتى در قتل مؤمن اگر تيرى به كبوترى اندازد و آدمى در گذار باشد و به او خورد مؤاخذه اخروى نيست هر چند ديت بر عاقله هست و خواهد آمد . و از اين بابست خطاى مجتهد در اخبار اهل بيت ، يا در احكام ، يا در اجراى احكام چنان كه در محل خود مفصل خواهد شد .\r\n","description":"","footnote":"","page_name":" 484 ","page_number":496},
  {"content":"\r\nو حضرت سيد المرسلين صلى الله عليه و آله در شب معراج از جناب اقدس الهى طلب نمود و حق سبحانه و تعالى فرمود كه عطا كردم چنان كه على بن ابراهيم در تفسير خود از پدرش از ابن ابى عمير از هشام از حضرت امام جعفر صادق صلوات الله عليه روايت كرده است و به اعتقاد او صحيح است و به گمان متأخرين حسن كالصحيح است كه حضرت فرمودند كه آيهء * ( آمَنَ الرَّسُولُ ) * را تا به آخر آن حضرت مشافهة از جناب اقدس الهى شنيد و جبرئيل واسطه نبود و حديث طولانى است و در آنجا كه حق سبحانه و تعالى فرموده است كه * ( رَبَّنا لا تُؤاخِذْنا إِنْ نَسِينا أَوْ أَخْطَأْنا ) * « 1 » حضرت فرمود كه من عرض نمودم كه پروردگارا مؤاخذه منما من و امت مرا اگر فراموش كنيم يا خطائى از ما صادر شود خداوند عالميان فرمود كه مؤاخذه نمىكنم .\r\nو ظاهر آيه و اخبار صحيحه اينست كه اين عدم مؤاخذه بر خطا و نسيان مخصوص اين امت باشد با آن كه مؤاخذه بر آنها عقلا قبيح است توجيه كرده‌اند كه شايد ملاحظه عظيمى كه در وسع مكلف باشد در آن امم باشد و در اين امت نباشد ، يا مؤاخذه دنيوى به اعتبار عدم ملاحظه باشد .\r\nسيم :\r\nنسيان و فراموشى است چنانچه اگر كسى سهوا بىوضو نماز كند يا نماز را نكند يا در نماز مبطلى بفعل آورد مؤاخذه اخروى ساقط است اما نماز را بعد از وضو قضا مىكند و احكام هر يك خواهد آمد .\r\nچهارم :\r\nآن چيزيست كه آدمى را بر آن اكراه نمايند مثل آن كه كسى را بر شرب خمر ، يا ترك صلاة ، يا بر نماز بىوضو جبر كنند . و از آن جمله است تقيه در همه چيز حتى در كفر و رده اگر اسير كفار شوند . و از آن جمله است حكايت عمار بن ياسر كه كفار مكه او را و پدر او را ، يا مادر او را ، يا هر دو را با عمار\r\n\r\n","description":"","footnote":"\r\n« 1 » آيه 286 - سورة البقرة .\r\n","page_name":" 485 ","page_number":497},
  {"content":"\r\nگرفتند و گفتند كه برى شويد از دين آن حضرت ، يا سب حضرت رسول الله صلى الله عليه و آله بكنيد و اگر نه شما را مىكشيم عمار تقيه كرد و خلاص شد ، و پدر و مادرش تقيه نكردند و ايشان را به زجر عظيم شهيد كردند .\r\nو مشهور آنست كه ساز و بر بدن ايشان مىكشيدند تا ايشان را ريز ريزه كردند ، و چون خبر به حضرت صلى الله عليه و آله رسيد فرمود كه علم عمار عمار را نجات داد و آنها سبقت كردند به بهشت ، و عمار را فئه باغيه شهيد خواهند كرد در وقتى كه حق با عمار باشد ، و صحابه مغموم بودند كه حيف عمار كه چنين كلمه بر زبان او جارى شد حق سبحانه و تعالى اين آيه فرستاد كه * ( إِلَّا مَنْ أُكْرِه وَقَلْبُه مُطْمَئِنٌّ بِالإِيمانِ ) * « 1 » كه چون عمار مكره بود بر او باكى نيست و ايمان در دل او جا كرده است و حضرت فرمود كه ايمان در رگ و ريشه عمار به نحوى جا نكرده است كه به اينها كافر شود و حق با عمار است هر كجا باشد و حق سبحانه و تعالى از جهت شفقت بر امت آن حضرت اين آيه را فرستاد كه :\r\n* ( إِلَّا أَنْ تَتَّقُوا مِنْهُمْ تُقاةً ) * و به قرائتى تقيّة و خواهد آمد احاديث متواترة در تقيه .\r\nپنجم :\r\nاز اين امت موضوع است مؤاخذه بر آن چه ندانند و اگر چه ظاهر اين خبر عام است و ليكن مخصص شده است به احكامى چند كه جاهل در آن معذور نيست چون شريعت مقدسه آمده است و همگى عالميان مأمور بطلب علوم دينيه شده‌اند پس تقصير از مردمان باشد اما بسيار جاهست كه جاهل معذور است و خواهد آمد ، مثل آن كه جاهل باشد به نجاست آب و وضو بسازد و نماز كند ، يا با جامه نجس نماز كند اگر چه اعاده يا قضا واجب هست به تفصيلى كه گذشت و خواهد آمد اما عقوبت الهى نيست .\r\n\r\n","description":"","footnote":"\r\n« 1 » آيهء 106 - سورة النحل .\r\n","page_name":" 486 ","page_number":498},
  {"content":"\r\nو همچنين اگر بالكليه جاهل باشد كه حكمى هست مثل آن كه چون بسيارى از كتب حديث ما را سلاطين جور و زنادقه سوزاندند چنان كه در اين اوقات مذكور شد كه رو سياه ازل و ابد سوخته يا شسته است به تبع پيشواى ايشان عثمان كه جميع قرآنها را در جميع بلاد امر كرد كه سوختند ، و نقل كرده‌اند كه چهل هزار قرآن بود كه سوختند و فرمود كه در مدينه مشرفه هفت قرآن به نحوى كه خود ترتيب داد و هر چه در وصف اهل البيت و مذمت قريش بود بيرون كرد و سنيان آن قرآنها را امام ناميدند و زمخشرى در كشاف بسيار مىگويد كه در امام چنين است يعنى در مصحف عثمان پس ممكن است كه حكمى چند از الهى در آن احاديث بوده باشد و چون بما نرسيده است بر آن مؤاخذه نباشيم .\r\nو همچنين در آثارى كه بما رسيده است بسيار باشد كه احكام باشد و ما نفهميم ، يا بما نرسيده باشد چنان كه بسيارى از آن مذكور خواهد شد كه اخبار بوده است و بواسطه عدم تتبع ، يا عدم كتب نزد جمعى ، يا عدم تدبر در آن متروك شده است پس ممكن است كه بسيارى از احكام الهى مخفى بوده باشد و ندانند بر آن مؤاخذه نخواهد بود إن شاء الله .\r\nششم :\r\nآن چه را طاقت بر آن نداشته باشند يعنى مشكل باشد مثل آن كه گذشت كه بنى اسرائيليان بدن خود را به مقراض مىچيدند از جهت بول و ساير تكاليف شاقه كه بر ايشان هست و در خبر معراج وارد است كه اين توسعه را حق سبحانه و تعالى اول فرمود كه * ( لا يُكَلِّفُ الله نَفْساً إِلَّا وُسْعَها ) * « 1 » . يعنى حق سبحانه و تعالى تكليف نمىكند هيچ كس را مگر به چيزى چند كه در وسع ايشان بيشتر از آن هست و در خطبه كتاب گذشت و حضرت مطالب ديگر را\r\n\r\n","description":"","footnote":"\r\n« 1 » آيهء 286 - سورة البقرة .\r\n","page_name":" 487 ","page_number":499},
  {"content":"\r\nطلبيد و همه را حق سبحانه و تعالى عطا فرموده تا به آخر سوره .\r\nو حضرت امام جعفر صادق صلوات الله عليه فرمودند كه هيچ پيغمبرى آن مقدار غم امت خود نداشت كه پيغمبر ما صلى الله عليه و آله داشت ديگر چيزيست كه به آن مضطر شوند مثل ميته در حال گرسنگى ، يا شراب در حال تشنگى و خوف هلاك چنان كه همه خواهد آمد و اين در خصال و كلينى بدل سهو واقع شده است و در نسخه من لا يحضر نيست چنان كه اشاره كرديم .\r\nهفتم :\r\nطيره بكسر طا و فتح يا ، يا سكون آن بمعنى فال بد است چيزهائى را كه شهرت كرده است مثل آن كه فلان خانه يمن ندارد و كسى كه از خانه بيرون رود حيوان سياهى اگر در برابر او پيدا شود بد است . و از آن جمله است ساعات منجمين چون حقيقتى ندارد تأثيرات خاصه كه ذكر كرده‌اند اگر چه مستبعد نيست كه در واقع علامات باشند ، يا تاثيرات داشته باشند و چون علمى عظيم است به غير از معصوم احاطه به آن نكرده است پس اگر كسى به اعتبار شهرت فال بد ملاحظه نمايد طيره است .\r\nو احاديث در آن باب بحسب ظاهر مختلف است ، در بعضى وارد است كه ملاحظه از آن مكنيد كه حق سبحانه و تعالى تأثير آن را از امت من برداشته است ، و در بعضى احاديث وارد شده است كه اجتناب از آنها بد نيست ، و در بعضى اخبار وارد شده است كه اگر كسى از خود تاثرى يابد اجتناب بد نيست و كسانى كه نفوس قويه دارند اجتناب نكنند ، و به اين حديث جمع بين الاخبار مىشود پس ممكن است كه در امم سابقه اين فالهاى بد مؤثر بوده باشد و در اين امت به بركت آن حضرت بر طرف شده باشد ، يا در امم سابق بد نبوده باشد اجتناب از فال بد و در اين امت بعضى را خوب نباشد اجتناب .\r\nو بسند حسن كالصحيح از حضرت امام جعفر صادق صلوات الله عليه وارد است كه آن حضرت فرمودند كه مدار طيره بر آن نحويست كه تو آن را\r\n","description":"","footnote":"","page_name":" 488 ","page_number":500},
  {"content":"\r\nقرار مىدهى پيش خود و اگر سهل مىگيرى سهل مىگذرد ، و اگر سخت مىگيرى بر تو سخت مىگذرد ، و اگر اعتبار نكنى او را اعتبار ندارد ، و اين معنى مجربست كه مدار اين امور بر قوت واهمه است و بسيارى است كه واهمه مىكشد مثلا اگر جائى تنها عادت كرده باشد نمىترسد و اگر تنها به قبرستان رود در شب تاريك بسيار است كه به سبب واهمه هلاك مىشود .\r\nو باز از آن حضرت صلوات الله عليه منقولست كه فرمودند كه توكل بر حق سبحانه و تعالى دفع آن مىكند و احاديث صحيحه وارد شده است كه تصدق بكن و خاطر جمعدار كه حق سبحانه و تعالى دفع شر آن مىكند .\r\nو همچنين در نجوم احاديث معتبره وارد شده است كه حق است و ليكن همه كس را بر آن اطلاع نيست و اگر كسى عالم باشد به آن عدد نى نيستانها را خواهد دانست . و جمعى از بعضى خبر دارند از آن جهت است كه گاهى حكم ايشان درست مىشود و چون از همه خبر ندارند بسيار است كه غلط مىكنند و دفع ضرر آن نيز به تصدقات و خيرات مىشود . و احاديث نجوم خواهد آمد در مبحث سفر إن شاء الله در آنجا بسط داده خواهد شد .\r\nهشتم :\r\nحسد است و رفع آن يا به آنست كه در امم سابقه تأثير مىكرده است و در اين امت آن تأثيرى كه سابق داشته است ندارد ، و ظاهرش آنست كه معفو باشد هر گاه حسد را ظاهر نكند چون حديثى كالصحيح وارد است كه حضرت صادق صلوات الله عليه فرمودند كه سه چيز است كه هيچ كس از اين سه چيز خلاصى ندارد طيرهء و حسد ، و تفكر در وسوسه در خلق و ليكن مؤمنان به كار نمىفرمايند و اظهار نمىكنند حسد را و ظاهرا آن دو خصلت ديگر نيز چنين است به آن كه در طيره اگر در خاطر ايشان باشد كه امثال اينها شوم است پناه به خداوند عالميان برند تا از خاطر ايشان محو شود و حسد آنست كه رشك برند جمعى را بر مال ، يا جاه ، يا علم و امثال اينها كه نخواهند كه آن جماعت داشته\r\n","description":"","footnote":"","page_name":" 489 ","page_number":501},
  {"content":"\r\nباشند ، و اگر محسود ايشان نعمتى بيابد ايشان آزرده شوند و ظاهر سازند آزردگى خود را ، و اگر بلايى به او برسد خوشحال شوند و شماتت كنند و هيچ شك نيست كه بدترين صفات رذيله است .\r\nو در احاديث صحيحه وارد شده است از ائمه هدى صلوات الله عليهم كه حسد ايمان را مىخورد هم چنان كه آتش هيمه را ، و آفت دين حسد است و عجب است و فخر بر ديگران كردن است و مؤمن حسد ندارد و ليكن غبطه دارد ، و غبطه آنست كه زوال نعمت را از آن شخص نخواهد بلكه خواهد كه آن چه او دارد خودش داشته باشد بلكه بيشتر آيات قرآنى بسيار در مذمت حسد وارد است و ليكن دفع آن به رياضات و مجاهدات مىشود و اين تكليف هم شاق است بلكه آن چه به آن مكلف است آنست كه حسد خود را به كار نفرمايد به آن كه اظهار نكند آزردگى خود را در نعمت و خوشحالى خود را در بلاى محسود ، و سعى در ازاله نعمت نكند از محسود ، و تضرع و زارى كند كه حق سبحانه و تعالى اين صفت ذميمه را بفضل خود از او زايل سازد و بعضى از علما گفته‌اند كه اندك حسدى ضرر ندارد و اگر ملكه شده باشد حرامست اما ضبط اندك و بسيار مشكل است و تكليف ما لا يطاق محال .\r\nنهم :\r\nتفكر است در وسوسه در خلق كه غالبا همه كس را در خاطر در مىآيد كه آسمان و زمين را خدا آفريده است پس خدا را كه آفريده است و چون شود كه كسى هميشه باشد و كسى او را نيافريده باشد و اينها را كه آفريده است قديم است يا حادث و امثال اينها از وساوس شيطانى كه حق سبحانه و تعالى را جسمى تصور كند ، يا صورتى از جهة او قرار دهد هر چند به آنها اعتقاد نداشته باشد اما شيطان ، يا نفس اماره يا واهمه و متخيله اينها را در خاطر در مىآورد و ضرر ندارد .\r\nروايت كرده است كلينى در خبر كالصحيح از جميل كه به حضرت امام\r\n","description":"","footnote":"","page_name":" 490 ","page_number":502},
  {"content":"\r\nجعفر صادق صلوات الله عليه عرض كردم كه در خاطر من چيزهاى عظيم در مىآيد حضرت فرمود كه بگو لا إله الَّا الله\r\nجميل گفت كه هر چند اينها بعد از آن در خاطرم درآمد و لا إله الَّا الله\r\nگفتم از خاطرم بيرون رفت .\r\nو در حديث صحيح از آن حضرت صلوات الله عليه و آله منقولست كه شخصى به حضرت رسول خدا صلى الله عليه و آله آمد و گفت يا رسول الله هلاك شدم حضرت فرمود كه شيطان وسوسه كرده است ترا كه كه ترا آفريده است تو گفتهء كه خدا باز وسوسه كرده است كه خدا را كه آفريده است ؟ آن مرد گفت آرى چنين است به حق آن خدايى كه ترا به راستى بخلق فرستاده است ، پس حضرت فرمود كه اين محض ايمان است ، و حضرت صادق صلوات الله عليه فرمود كه غرض آن حضرت صلوات الله عليه و آله از اين كه فرمود كه اين محض ايمانست اين بود كه اين خوفى كه دارى كه مبادا هلاك شوى محض ايمانست .\r\nو همين مضمون در حديث صحيحى از حضرت امام محمد تقى صلوات الله عليه منقول است كه چون اين شكايت به حضرت سيد المرسلين صلى الله عليه و آله كردند حضرت فرمود كه اين صريح ايمان است هر گاه چنين معنى در خاطر شما در آيد بگوئيد كه آمنّا با لله و رسوله و لا حول و لا قوّة الا با لله\r\nيعنى ايمان به خدا و رسول خدا داريم و باز ايستادن ما از معاصى و قوت ما بر طاعت نيست مگر از حق سبحانه و تعالى .\r\nو اين حديث و غير اين از احاديث دلالت مىكند كه دفع شياطين بلا حول و لا قوّة الا با لله العلىّ العظيم\r\nمىبايد كرد و مجربست و چند حديث هست كه لا إله الَّا الله\r\nبگوئيد و در اخبار ديگر هست كه دفع آن وساوس به براهينى كه مىدانيد بكنيد و همه خوبست ، و نسبت به علما براهين بهتر است بلكه امثال اين وساوس علما را نمىتواند كرد و ليكن شبهه ربط حادث به قديم و امثال آن مىكند .\r\nچنان كه منقولست در حديث معتبر از حضرت سيد المرسلين صلى الله عليه\r\n","description":"","footnote":"","page_name":" 491 ","page_number":503},
  {"content":"\r\nو آله كه شيطان استاد است امثال شما را از راه فسوق اعمال نمىتواند زد از اين راه مىخواهد كه بزند و ليكن شما متوسل بجناب اقدس او شويد تا حق سبحانه و تعالى دفع شر او از شما بكند و ظاهر قول حضرت\r\nما لم ينطق الانسان بشفة ) *\r\nيعنى ما دام كه به لب ناطق نشود يعنى آن چه در دل اوست به زبان نياورد آنست كه متعلق به جمله آخر باشد و ظاهر حديثى كه مذكور شد سابقا آنست كه متعلق بهر سه باشد كه در آخر واقع شده است .\r\n\r\n( وسئل ابو الحسن موسى بن جعفر صلوات الله عليهما عن الرّجل يبقى من وجهه اذا توضّأ موضع لم يصبه الماء فقال يجزيه ان يبلَّه من بعض جسده ) از آن حضرت صلوات الله عليه سؤال كردند از شخصى كه در حال وضو مىماند جزوى از روى او كه آب به آن نرسيده باشد حضرت فرمودند كه كافى است كه آن را تر كند از بعضى از بدنش . و اين حديث را حمل كرده‌اند بر آن كه اگر در حال شستن دست راست باشد همان جزو را مىشويد و بس و ظاهرا غرض حضرت اين باشد كه نمىبايد مرتبه ديگر رو را بشويد بلكه احتياج نيست كه آبى بر آن بريزد به همان رطوبت دست اكتفا مىتوان كرد و بعد از آن ما بعد را مىشويد .\r\nو محتمل است كه اين حالت بعد از وضو باشد و اكثر اوقات متعارف نيست كه كسى آينه با خود داشته باشد ، يا عدول حاضر باشند كه شهادت بدهند كه فلان موضع را نشسته بلكه شخصى مىگويد كه بقيه مانده است و او به شك مىافتد ، و شك بعد از فراغ اعتبار ندارد از جهة رفع شك همين بس است كه دستى بمالند استحبابا بلكه اغلب اوقات كسانى كه خبر مىداده‌اند سنيان بوده‌اند در اين دست ماليدن مماشاتى با ايشان مىشود كه ترتيب را در كار نمىدانند و اين اظهر است بر تقدير صحت خبر و الله تعالى يعلم .\r\nو صدوق اين مضمون را بسند حسنى از حضرت امام رضا صلوات الله عليه\r\n","description":"","footnote":"","page_name":" 492 ","page_number":504},
  {"content":"\r\nروايت كرده است و از اين باب است روايتى صحيح كه از عبد الله بن سنان منقولست از حضرت امام جعفر صادق صلوات الله عليه كه غسل جنابت كرد پدرم و كسى به او گفت كه لمعه از پشت شما آب به آن نرسيده است پس پدرم به او گفت كه بر تو لازم نبود كه به گويى پس دستى به آن جا ماليدند لهذا حضرت نفرمود كه پدرم نشسته بود بلكه چون آن سنى به او گفت حضرت از جهة دفع قول او دستى ماليدند .\r\nو ممكن است كه خشك شده باشد و او خيال كرده باشد كه آب به آن نرسيده است يا آن كه حضرت عمدا نرسانيده باشند تا او بگويد و حضرت اين مسأله را به او برسانند كه در چنين جاها اعلام واجب نيست و اظهر آنست كه حضرت در غسل كردن بوده‌اند و البته مىرسانيده‌اند سايل عبث گفت زيرا كه ايشان سعى مىكرده‌اند كه اسراف در آب نفرمايند اول آبى مىريختند و بعد از آن مرتبه مرتبه آب به همه جا مىرسانيدند و الله تعالى يعلم .\r\n\r\n( وقال الصّادق صلوات الله عليه ان نسيت مسح رأسك فامسح عليه و على رجليك من بلَّة وضوءك فان لم يكن بقى فى يدك من نداوة وضوءك شىء فخذ ما بقى منه فى لحيتك و امسح به رأسك و رجليك فان لم يكن لك لحية فخذ من حاجبيك و اشفار عينيك و امسح به رأسك و رجليك فان لم يبق من بلَّة وضوءك شىء اعدت الوضوء ) و حضرت صلوات الله عليه فرمودند كه هر گاه فراموش كنى مسح سر را پس او را مسح كن و پاها را نيز مسح كن از ترى وضو اگر چه پيشتر مسح كرده باشى پس اگر ترى وضو در دستت نمانده باشد از ترى كه در ريش مانده باشد بردار و مسح سر و پاها را بكش ، و اگر ريش نداشته باشى از ابروها و مژه هاى چشمهاى خود بردار و مسح سر و پاها را بكش و اگر از ترى وضو هيچ نمانده باشد وضو را از سر گير بدان كه مضمون اين خبر در روايت صحيح ، و\r\n","description":"","footnote":"","page_name":" 493 ","page_number":505},
  {"content":"\r\nكالصحيح بسيار وارد شده است و خلافى نيست در اين ميان علماى ما .\r\n( و روى ابو بصير عن ابى عبد الله صلوات الله عليه فى رجل نسى مسح رأسه قال فليمسح قال لم يذكر حتّى دخل فى الصّلاة قال فليمسح رأسه من بلل لحيته ) و روايت كرده است صدوق بسند موثق از ابو بصير از حضرت امام جعفر صادق صلوات الله عليه در باب شخصى كه فراموش كرده باشد مسح سر را حضرت فرمودند كه مسح بكشد راوى پرسيد كه اگر به خاطرش نيايد تا وقتى كه داخل نماز شود حضرت فرمودند كه سر را مسح كند از ترى ريش . و اين حديث نقصانى دارد كه ظاهرا از نساخ افتاده باشد .\r\nو آن چه شيخ روايت كرده است از ابو بصير دو روايت كه هر دو صحيح است بحسب معنى اول بسند صحيح از عبد الله بن مسكان روايت كرده است از ابو بصير كه اظهر آنست كه ليث باشد كه ثقة است بىدغدغه از حضرت امام جعفر صادق صلوات الله عليه كه از آن حضرت سؤال كردم از شخصى كه وضو سازد و فراموش كند كه مسح سر بكشد تا وقتى كه مشغول نماز شود حضرت فرمودند كه ترك نماز كند ، و مسح سر بكشد و نماز را اعاده كند .\r\nو حديث كالصحيحى روايت كرده است از ابن مسكان از ابو بصير از آن حضرت در باب شخصى كه فراموش كند مسح سر را پس در اثناى نماز به خاطرش رسد حضرت فرمودند كه اگر يقين دارد كه مسح سر نكشيده است مسح سر و پاها بكشد و نماز را از سر گيرد ، و اگر شك داشته باشد و نداند كه مسح كشيده است يا نه پس اگر ريش او تر باشد از آنجا آب بردارد و مسح كشد ، و اگر خشك شده باشد و در برابرش آبى باشد از آنجا آبى بردارد و مسح كشد ، و در صورت شك بر سبيل استحباب مىكشد چون از وضو فارغ شده است و شك بعد از فراغ اعتبار ندارد .\r\n","description":"","footnote":"","page_name":" 494 ","page_number":506},
  {"content":"\r\nچنان كه احاديث صحيحه وارد شده است بر آن . و ظاهرا خبر متن خبر دويم ابو بصير است و بعضى از آن ساقط شده است و مىتواند بود كه خبرى ديگر باشد و مراد از آن شك باشد يا سهو باشد و بقيه مراد باشد و الله تعالى يعلم .\r\n( وفى رواية زيد الشّحّام ، و المفضّل بن صالح عن ابى عبد الله صلوات الله عليه فى رجل توضّأ فنسى ان يمسح على رأسه حتّى قام فى الصّلاة قال فلينصرف فليمسح برأسه و ليعد الصّلاة ) و در روايت زيد پيه فروش كه ثقه است و راوى او مفضل بن صالح است و در او ضعفى هست ، و در روايت مفضل بن صالح كه طريق به او صحيح است و در او ضعفى هست اما كتابهاى هر دو معتمد بوده است و نزد صدوق بوده و از آن كتابها روايت كرده است از حضرت امام جعفر صادق صلوات الله عليه وارد شده است در باب شخصى كه وضو ساخته باشد و فراموش كرده باشد كه مسح سر بكشد تا به نماز برخيزد حضرت فرمود كه قطع نماز كند و مسح سر بكشد و اعاده نماز كند و ظاهرا همين جا روايت ايشان تمام مىشود ، و اين روايت را از اين جهت ذكر كرده كه تدارك اجمال روايت ابو بصير بكند .\r\nو موافق اين روايت روايات صحيحه وارد شده است كه در صورت نسيان كه يقين داند قطع نماز مىكند و هر عضوى كه ترك كرده باشد مىشويد يا مسح مىكشد و ما بقى را تمام مىكند اگر همه خشك نشده باشد ، و اگر همه خشكشده باشد وضو نماز را از سر مىگيرد ، و اجماع شيعه بر اينست و كسى خلاف در اين نكرده است ، و اگر ابو بصير . مجمل نقل كرده است مفصل هم روايت كرده است .\r\n\r\n( و من شكّ فى شىء من وضوئه و هو قاعد على حال الوضوء فليعد ، و من قام عن مكانه ثمّ شكّ فى شىء من وضوئه فلا يلتفت إلى\r\n","description":"","footnote":"","page_name":" 495 ","page_number":507},
  {"content":"\r\nالشّكّ الَّا ان يستيقن ) و كسى كه شك كند در عضوى از اعضاى وضو و نشسته باشد در حال وضو ساختن كه مشغول وضو باشد ، يا از وضو فارغ شده باشد و برنخاسته باشد چنان كه ظاهر عبارت دلالت مىكند اما اول اظهر است پس اعاده مىكند وضو را يعنى عضوى را كه شك كرده است به جا مىآورد و ما بعد آن را تا به آخر ، و اگر از جاى خود برخاسته باشد و شك كند در عضوى از اعضا كه آن را شسته‌ام يا مسح كشيده‌ام پس ملتفت به آن شك نشود مگر آن كه يقين كند كه به جا نياورده است به جا مىآورد آن را و ما بعد آن را اگر ترى باقى باشد و الا از سر مىگيرد .\r\nو مجموع مضمون روايات صحيحه است خصوصا زراره و اشكالى كه هست در آن صورتست كه از وضو فارغ شده باشد به آن كه يقين داند كه مسح پاها كرده است اما هنوز نشسته باشد و شك كند در عضوى از اعضاى وضو ، ظاهر اين عبارت دلالت مىكند كه اعاده كند ، و ظاهر اخبار بسيار و قول اكثر اصحاب آنست كه شك بعد از فراغ است و اعتبار ندارد ، و اگر برگردد به قصد احتياط بهتر است و الله تعالى يعلم .\r\n( و من شكّ فى الوضوء و هو على يقين من الحدث فليتوضّأ ، و من شكّ فى الحدث و كان على يقين من الوضوء فلا ينقض اليقين بالشّك الَّا ان يستيقن ) و كسى كه شك كند در وضو و يقين در حدث سابق داشته باشد بايد كه وضو كند ، و كسى كه شك در حدث داشته باشد و يقين داند وضوى سابق را پس بايد كه يقين خود را به سبب شك نشكند مگر يقين در حدث بهم رسد .\r\n\r\n( و من كان على يقين من الوضوء و الحدث و لا يدرى أيّهما اسبق فليتوضّأ ) و كسى كه يقين در وضو و حدث داشته باشد و نداند كه كدام يك پيشتر است بايد كه وضو بسازد بدان كه در اين مسأله بحسب ظاهر\r\n","description":"","footnote":"","page_name":" 496 ","page_number":508},
  {"content":"\r\nيك حديث وارد شده است در كافى كلينى و شيخ عليه الرحمه از كلينى نقل كرده است و عبارتى چند را انداخته است سهوا و ظاهرا از حفظ مىنوشته است خصوصا اوايل عبادات را كه غالبا اكثر محدثين در حفظ مىداشته‌اند و به سبب اين اغلاط بسيار از قلم شيخ صادر شده است ، و از آن جمله اين حديث .\r\nو شيخ آن چه در حفظش بوده است نقل كرده است بواسطه مسأله دويم ، و دو مسأله ديگر را استدلال كرده است بدليل عقل كه بر آن بحثها وارد است ، و ذكر كرديم كه علماى ما بعد از شيخ تتبع او مىكرده‌اند و هيچ ملاحظه نمىكرده‌اند كه هر گاه شيخ از كلينى روايت كرده باشد كلينى اصل است و تهذيب فرع آن اقلا يك بار ملاحظه اصل بكنند و همه به تبعيت شيخ غلطهاى بسيار كرده‌اند .\r\nو آن چه كلينى روايت كرده است هر سه مطلب درمىآيد چنان كه صدوق و مفيد فهميده‌اند و اصلا ايشان عقل را در احكام شرع دخل نمىدهند و حق با ايشانست و اين بنده تتبع نموده‌ام هر جا در فروع دست به عقل زده‌اند بحثهاى بسيار بر آن وارد است و اكثر جاها بديهى البطلانست كه إن شاء الله در محال خود اشعارى به آن خواهد شد .\r\nعبارة كافى - عدة من اصحابنا عن احمد بن محمد عن العباس بن عامر عن عبد الله بن بكير عن ابيه قال قال لي ابو عبد الله صلوات الله عليه اذا استيقنت انك قد احدثت فتوضأ و إياك ان تحدث وضوءا ابدا حتى تستيقن انك قد احدثت .\r\nعبارة شيخ طوسى - أخبرنى الشيخ ايده الله ، عن ابى القاسم جعفر بن محمد ، عن محمد بن يعقوب ، عن عدة من اصحابنا ، عن احمد بن محمد ، عن العباس بن عامر القصباني ، عن عبد الله بن بكير ، عن ابيه قال قال لي ابو عبد الله عليه السّلام اذ استيقنت انك قد توضأت فاياك ان تحدث وضوءا ابدا حتى\r\n","description":"","footnote":"","page_name":" 497 ","page_number":509},
  {"content":"\r\nتستيقن انك قد احدثت .\r\nمعنى عبارت شيخ هر گاه يقين دانى كه وضو ساختهء زنهار كه وضوئى ديگر مساز هر گز تا يقين به همرسانى كه حدث كردهء همين حكم يقين در وضو است و شك در حدث كه بنا بر وضو مىگذارد .\r\nو عبارت كلينى بسند موثق كالصحيح به اعتبار عبد الله بن بكير كه اجماع كرده‌اند شيعه بر صدق او و صحت حديثى كه صحيح شود كه او گفته است و ليكن فطحى و بد مذهب است از پدرش بكير بن اعين كه بزرگست گفت كه حضرت امام جعفر صادق صلوات الله عليه به من گفت كه هر گاه يقين حدث داشته باشى وضو بساز و شامل دو صورتست يكى آن كه شك در وضو داشته باشد ، ديگر آن كه يقين در وضو نيز داشته باشد و تقدم و تأخر را نداند چون يقين در حدث دارد يقين در وضو فايده ندارد .\r\nو زنهار كه وضو مساز هر گز تا يقين در حدث بهم نرسانى يعنى اگر يقين در وضو داشته باشى وضوئى ديگر مساز تا يقين در حدث بهم نرسد . و اين نيز شامل دو صورتست يكى آن كه به يقين حدث را بدانى كه بعد از وضو است ، ديگر آن كه ندانى كه بعد از وضوست ، يا پيش از وضو پس حضرت صلوات الله عليه يقين در وضو و شك در حدث ، و يقين در حدث و شك در وضو را هر يك يك بار فرموده‌اند و يقين در هر دو و شك در لاحق را دو بار ، و چون از قلم شيخ قد احدثت فتوضأ مبدل شده است به انك قد توضيت اين دو مطلب عظيم افتاده است .\r\nو شيخ رحمه الله از جهت هر دو مطلب دليل عقلى گفته است كه مىبايد آدمى يقين در وضو داشته باشد در حالتى كه متوجه نماز شود هر گاه يقين در حدث داشته باشد و شك در وضو يقين در وضو ندارد پس متوجه نماز نمىتواند شد . و همچنين در يقين در هر دو و شك در لاحق يقين در وضو ندارد پس\r\n","description":"","footnote":"","page_name":" 498 ","page_number":510},
  {"content":"\r\nمتوجه نماز نمىتواند شد .\r\nدر اين مقدمه بر شيخ بحث وارد است قطع نظر از حديث كه چه دليل داريد كه يقين در وضو مىبايد شايد كه شك و وهم كافى باشد ، چنان كه در حديثى كه ذكر كرده است به عبارت خود كه يقين در وضو داشت و شك كرد در حدث الحال شك در وضو بهم رسيد نمىداند كه وضو دارد يا ندارد ، و اگر ظن در حدث بعد از وضو بهم رساند وضو متوهم مىشود و حدث مظنون ، و مع هذا حضرت در هر دو صورت فرموده است كه شك را و ظن را هيچ يك اعتبار نكند و وهمى يا شكى كه در وضو دارد به همان اكتفا كرده نماز كند .\r\nپس بنا بر حديث بر نحوى كه او روايت كرده است هر گاه يقين در هر دو دارد و شك در لاحق صادقست كه يقين در وضو دارد و شك در حدث زيرا كه هر حدثى ناقض نيست بلكه حدثى ناقض است كه يقين داند كه بعد از وضوست و آن يقين را ندارد بلكه هر دو طرف يكسانست ، و اگر كسى معارضه كند بر عكس و گويد كه يقين در حدث دارد و شك در وضو دارد زيرا كه نمىداند كه وضو بعد از حدث است و يقين در وضو وقتى نفع مىكند كه يقين داشته باشد كه بعد از حدث واقع شده است و آن يقين را ندارد جوابش اينست كه چون در يقين در وضو و شك در حدث روايت داشتيم آن گفتگو مىتوانست كرد در يقين در حدث و شك در وضو به اعتقاد شما روايت ندارد پس شايد در طرف وضو و هم كافى باشد و در طرف حدث يقين بايد چنان كه در طهارت و نجاست در طرف طهارت و هم كافى است و در طرف نجاست يقين مىبايد به اتفاق همه .\r\nمثلا اگر آبى در خانه باشد و سگى از آن خانه بيرون آيد و دهنش تر باشد و ما داخل آن خانه شويم و به بينيم كه آب حركت مىكند به اتفاق همه على الظاهر از آن آب وضو مىتوانيم ساخت ، و اگر به غير از آن آب نداشته باشيم واجبست\r\n","description":"","footnote":"","page_name":" 499 ","page_number":511},
  {"content":"\r\nكه از آن آب وضو سازيم و نماز كنيم با آن كه ظن قريب بعلم به نجاست آب داريم پس وهم ضعيفى در طهارت و وضو داريم مع هذا به آن وضو و طهارت نماز مىكنيم و صحيح است پس ظاهر شد كه اين قسم استدلالات طريقه شيعه نيست طريقه سنيان است و ما ارباب نصيم .\r\nو جمعى از متأخرين چون ديده‌اند كه اين بحثها بر استدلال شيخ وارد است در اثبات اين دو مسأله دست به احاديثى زده‌اند كه در باب يقين در وضو واقع شده است و شك در حدث مثل صحيحه زراره كه در خواب واقع شده است كه تا يقين بهم نرساند كه بخواب رفته است بنا بر وضو گذارد چون يقين در وضو دارد و يقين را هر گز به شك زايل نكند و ليكن به يقين ديگر آن را بر طرف كند . و اين استدلال هم مشكل است چون در باب خاص واقع شده است و در اين خلاف نيست سخن در عكس اينست با آن كه در مفرد محلى بلام خلافست كه عموم دارد و مع هذا قرينه عهد هست اگر چه بهتر از استدلال شيخ است اما آن هم ضعيف است .\r\nو جمعى دست به اجماع خاصه و عامه زده‌اند و اجماع عامه بچه كار كسى مىآيد ، و اجماع خاصه وقتى اعتبار دارد كه علم بدخول معصوم داشته باشيم و در زمان غيبت معصوم اين علم از ممتنعات عاديست و اين همه بواسطه يك سهو شيخ رحمه الله شده است ، و سهو ديگران كه ملاحظه حديث كلينى نكرده‌اند و بعد از اين معنى داستان عظيمى دارند در يقين در هر دو و شك در لاحق كه گفته‌اند كه وضو باطل است كه حال خود را پيش از اين دو حال نداند كه اگر داند پيش از اين دو يقين كه حدث داشته است مثلا بعضى بنا بر حدث مىگذارند و بعضى بنا بر ضد آن به دلايل ضعيفه عقليه باطله .\r\nو باز شرط كرده‌اند كه وقتى باطل است كه صاحب تعاقب نباشد به آن كه عادتش اين باشد كه عقيب هر حدثى البته وضو مىكرده باشد پس اگر در\r\n","description":"","footnote":"","page_name":" 500 ","page_number":512},
  {"content":"\r\nاين صورت سابق بر اينها را داند كه وضو داشته است پس الحال وضو دارد بلكه اگر سابق را نيز نداند الحال وضو دارد زيرا كه چون اين هر دو ازو واقع شده است و عادتش اين است كه بعد از هر حدث وضو مىساخته پس موافق عادت مىبايد كه وضوى او بعد از حدث باشد .\r\nو در اين هم بحث وارد است زيرا كه صاحب عادت بسيار است كه عادت را فراموش مىكند و بر خلاف عادت مىكند ، و اگر اين عادت كافى باشد مىبايد مطلقا متوجه شك در وضو و نماز نشود زيرا كه آدمى را عادتى بيشتر از اين هر دو نيست و هميشه وضو را درست مىسازد و نماز را درست مىكند چرا در آنجا عادات اعتبار دارد و در اينجا ندارد و كجا از حضرات سيد المرسلين و ائمه طاهرين صلوات الله عليهم وارد شده است كه غير حايض رجوع به عادت نمايد با آن كه كافه علما حرف عادت را مسلم داشته‌اند و گفته‌اند كه در صورت عادت از مسأله شك بدر مىرود و مسأله يقين مىشود .\r\nو غرض از اين تطويل اين است كه ظاهر شود كه هر ضررى كه بمذهب رسيده است از متابعت علماى عامه است و هميشه شيعه ارباب نصوص بوده‌اند و اخبار متواتره وارد شده است بر آن كه جايز نيست اين قسم علتهاى عقلى را در مسايل راه دادن كه پارهء به قياس برمىگردد و پارهء به استحسان و امثال اينها از مزخرفاتى است كه مدار عامه بر اينها است .\r\nو وجه راه يافتن اينها اين شد كه چون هميشه علماى ما با عامه مباحثات مىكردند بر سبيل الزام ايشان بعد از ايراد احاديث اينها را نيز مىگفتند . چنان كه از كتب شيخ و محقق و علامه ظاهر مىشود كه مباحثات ايشان با علماى عامه است زيرا كه نقل مىكنند كه ابو حنيفه چنين گفته است و دليلش اينست ، و شافعى اين گفته است و دليلش اين است ، و شيعه چنين گفته‌اند و دليل ايشان اينست كه در اينجا موافق يكى از ايشانند و رعايت تقيه نيز مىكرده‌اند و جمعى\r\n","description":"","footnote":"","page_name":" 501 ","page_number":513},
  {"content":"\r\nكه اين رعايتها نمىكرده‌اند شهيد مىشده‌اند .\r\nچنان كه مشهور است كه شيخ عليه الرحمه را بواسطه الفيه شهيد كردند كه در اول الفيه ذكر كرده بود كه علم به اصول دين مىبايد و ذكر كرده است آن را و گفته است كه هر كه اين اعتقاد نداشته باشد نمازش صحيح نيست بر او بحث كردند كه پس نماز كل سنيان صحيح نيست و شهيدش كردند . و شيخ زين الدين رضى الله عنه را نيز بواسطه امرى قريب به اين شهيد كردند و الحمد للَّه رب العالمين كه الحال به دولت پادشاهان صفويه ادام الله تبارك و تعالى دولتهم إلى قيام القائم تقيه در بلاد عامه نيز بر طرف شده است .\r\n","description":"","footnote":"","page_name":" 502 ","page_number":514},
  {"content":"\r\n\r\nباب ما ينقض الوضوء\r\nبابى است كه در بيان آن چه وضو را مىشكند و باطل مىكند و سبب وضوى تنها مىشود نه هر ناقضى مثل جنابت و حيض و نفاس كه وضو را مىشكنند و سبب وضوى تنها نيستند بلكه جنابت سبب وضو نيست و آنها سبب وضو و غسلاند بنا بر مذهب مشهور كه مذكور خواهد شد مجملا اصطلاح قدما غير اصطلاح متأخرين است ، و قدما سبب و موجب و ناقض را بر احداث اطلاق مىكنند مطلقا ، و نزد متأخرين سبب اعم مطلق است از موجب و ناقض و ميان موجب و ناقض عموم من وجه است و مراد از ناقض در اينجا سبب است .\r\n\r\n( سال زرارة بن اعين ابا جعفر و ابا عبد الله صلوات الله عليهما عمّا ينقض الوضوء فقالا ما خرج من طرفيك الاسفلين الذّكر و الدّبر من غائط ، او بول ، او منىّ ، او ريح ، و النّوم حتّى يذهب العقل ) بسند صحيح روايت كرده است زراره كه سؤال كردم از حضرت امام محمد باقر و حضرت امام جعفر صادق صلوات الله عليهما از چيزى كه مىشكند وضوى مرد را چون سايل مرد است هر دو فرمودند كه ناقض وضو آن چيزى است كه از دو طرف زير تو بيرون مىآيد كه آن ذكر و دبر است و آن چه از دو طرف بيرون آيد غايط و بول و منى و باد است كه هر يك از ايشان ناقض است ، و ديگر از نواقض خوابست آن مقدار كه عقل زايل شود به آن كه صدا را نشنود و ظاهرا تا\r\n","description":"","footnote":"","page_name":" 503 ","page_number":515},
  {"content":"\r\nاينجا حديث زراره است چنان كه كلينى و شيخ تا اينجا از او روايت كرده‌اند و زيادتى روايت كرده‌اند كه هر خوابى مكروهست يعنى وضو را مىشكند مگر آن كه صدا بشنود .\r\nو هر دو بسند صحيح روايت كرده‌اند ، و به همين مضمون احاديث متواتره از حضرات سيد المرسلين و ائمه معصومين صلوات الله عليهم منقولست بلكه اكثر احاديث صحيحه بعنوان حصر وارد شده است و زراره سؤال كرد از جميع آن چه ناقض است چون لفظ ما از جهت عموم است پس مىبايد كه جواب مطابق سؤال باشد و چيزى كه بدر رفته است استحاضه قليله است مطلقا و متوسطه در غير نماز صبح و هر چه عقل را زايل كند مثل جنون و مستى و بىهوشى ، و اما استحاضه از آن قيد بدر رفت كه مرد را مخاطب ساخت پس زنان در آن چه مردان شريكند داخلند و آن چه مخصوص ايشانست خواهد آمد و اما مثل مستى و امثال آن چون حديثى صريح در آن وارد نشده است صدوق آنها را ناقض نمىداند .\r\nاما آن كه تخصيص بذكر و دبر داد ظاهر مىشود كه اگر از سوراخى ديگر غير اينها درآيد ناقض نباشد و بعضى ناقض مىدانند اگر آن را غايط يا بول گويند ، و بعضى به شرط اعتياد ، و بعضى به شرط آن كه مسدود شود موضع معتاد ، و بعضى به شرط آن كه از پايين معده درآيد و احوط آنست كه اگر عياذا با لله كسى به چنين بلايى مبتلا شود اگر آن چه بيرون آيد آن را بول و غايط گويند و عادت نشده باشد يا منسد نشده باشد موضع طبيعى در مرتبه اول و دويم نيز وضوئى احتياطا بسازد ، و در خواب اگر عقل بالكلية زايل شود كه اصلا آواز نشنود بىدغدغه ناقض است ، و اگر آواز را خوب شنود و تميز حروف كند ناقض نيست ، و اگر همهمه شنود و تميز حروف نتواند كرد احوط آنست كه وضو را به ناقضى بشكند و از سر گيرد .\r\n","description":"","footnote":"","page_name":" 504 ","page_number":516},
  {"content":"\r\n( ولا ينقض الوضوء ما سوى ذلك من القيء و القلس و الرّعاف و الحجامة و الدّماميل و الجروح و القروح و لا يوجب الاستنجاء ) و نمىشكند وضو را غير آن چه در حديث مذكور بود مثل قىء كه بسيار باشد ، يا قلس كه اندكى باشد آن قدر كه دهان پر شود يا كمتر كه يك مرتبه بالا آيد و مرتبه دوم را قىء مىگويند ، و همچنين رعاف بضم را يعنى خونى كه از بينى بيايد هر چند بسيار باشد ، و همچنين دملها و جراحتها و زخمها كه خون از ايشان آيد ناقض نيست و اگر از ذكر يا دبر درآيد استنجا واجب نيست پس اگر كمتر از درهم بغلى را آلوده كرده باشد ازاله آن واجب نيست ، و اگر بيشتر از درهم باشد ازاله خون خواهد كرد و حكم آن دارد نه حكم استنجا كه غساله اش پاك باشد مثلا .\r\nو احاديث در اين باب بسيار است از آن جمله در حديث صحيح از حضرت امام رضا صلوات الله عليه منقولست كه از آن حضرت سؤال كردند از قىء و رعاف و چركى كه از زخم مىآيد و خون از هر جا كه‌ايد آيا اينها ناقض وضو هستند ؟ حضرت فرمودند كه اينها ناقض هيچ چيز نيستند .\r\n( وقال الصّادق صلوات الله عليه ليس فى حبّ القرع و الدّيدان الصّغار وضوء انّما هو بمنزلة القمّل ) و بسند قوى از آن حضرت صلوات الله عليه منقولست كه در كرمهائى كه شبيه به تخم كدواند و در كرمهاى كوچك وضو نيست و اينها بمنزله شپشند كه از بدن بيرون مىآيند در مانند مرضى كه بدن سوراخ مىشود و از آنجا شپش بيرون مىآيد ، يا چنان كه شپش از بدن بهم مىرسد اينها نيز از بدن بهم مىرسند .\r\nو اين قياس از جهت رد بر عامه فرموده‌اند و فى الحقيقه قياس نيست زيرا كه قياس آنست كه حكم شرع را از آن استنباط كنند و حضرات ائمه معصومين صلوات الله عليهم احكام الهى را به نص نبى صلى الله عليه و آله مىدانستند و گاهى\r\n","description":"","footnote":"","page_name":" 505 ","page_number":517},
  {"content":"\r\nاين تشبيهات از جهت عامه كه در مجلس ايشان حاضر مىبوده‌اند مىكرده‌اند ، و گاهى از جهت آن كه اصحاب آن حضرت مباحثه نمايند با ايشان به امثال اينها آنها را ملزم سازند ، و آن كه مقيد ساختند به كوچك بنا بر اين است كه غالب اوقات كرمهاى بزرگ آلوده به نجاست مىباشند .\r\nو حديثى ديگر بسند حسن كالصحيح كلينى از ابن ابى عمير روايت نموده است از حسن پسر برادر فضيل از فضيل از حضرت امام جعفر صادق صلوات الله عليه كه از آن حضرت پرسيدند از شخصى كه بيرون مىآيد از او مثل تخم كدو از كرم حضرت فرمودند كه بر او وضو نيست .\r\nو شيخ رحمه الله اين حديث را از پسر برادر فضيل روايت كرده است از آن حضرت صلوات الله عليه كه فرمودند كه عليه وضوء\r\nو ظاهر است كه ليس\r\nاز قلم افتاده است و اگر نه الوضوء\r\nمىبايست بخلاف آن كه ليس باشد بىالف لام مىبايد . و معلوم نيست كه اين سهو از قلم شيخ شده است يا از قلم ديگران چون شيخ اين حديث را از كافى نقل نكرده است بلكه از كتاب حسين بن سعيد نقل كرده است كه او از ابن ابى عمير روايت كرده است .\r\nو در اين روايت فضيل هم افتاده است اگر چه محتمل است كه فضيل كه سؤال كرده باشد حضرت فرموده باشد كه وضو نيست به اعتبار آن كه آلوده نبوده است پسر برادرش كه پرسيده باشد به اعتبار آلوده گى بفضله فرموده باشد و ليكن بعيد است .\r\n( وهذا اذا لم يكن فيه ثفل ، فاذا كان فيه ثفل ففيه الاستنجاء و الوضوء ) و اين كه وضو واجب نيست در صورتى است كه كرم آلوده به نجاست نبوده باشد كه اگر آلوده بفضله باشد در آن استنجا هست و موجب وضوست و اين مضمون بعنوان موثق از عمار ساباطى منقول است از حضرت امام جعفر صادق صلوات الله عليه .\r\n","description":"","footnote":"","page_name":" 506 ","page_number":518},
  {"content":"\r\nو در روايتى كالصحيح منقول است كه اگر در اثناى نماز كرم از كسى بيفتد حضرت امام جعفر صادق صلوات الله عليه مىفرمايد كه نماز را تمام كند و وضوى او صحيح است اگر چه روايات عامه كافى است كه حضرت فرموده است كه غير از بول و غايط و باد و خواب هيچ چيز ناقض نيست .\r\n( وكلَّما خرج من الطرفين من دم و قيح و مذى و وذى - « 1 » و غير ذلك فلا وضوء فيه و لا استنجاء ما لم يخرج بول ، او غايط ، او ريح ، او منىّ ) و هر چه بيرون آيد از مخرج بول و غايط خواه خون باشد به شرطى كه خونى نباشد كه فضله باشد مثل اسهال دموى كه آن غايط است و ناقض ، و همچنين چرك يا مذى كه آب تنگى است كه بعد از نعوظ مىآيد ، و همچنين وذى كه عقيب بول آبى غليظ سفيد مىآيد و غير اينها نه وضو واجبست در آن و نه استنجا ما دام كه بول و غايط و باد و منى بيرون نيايد .\r\nاما خون و چرك پس احاديث بسيار در آن وارد شده است و بعضى گذشت و اما مذى پس احاديث صحيحه و كالصحيحه بسيار در آن وارد شده است كه ناقض وضو نيست و پاك است مثل آب بينى و ازاله آن از جامه نمىبايد كرد و وضو را اعاده نمىبايد كرد .\r\nو احاديث صحيحه در وضو و ازاله آن از جامه وارد شده است و محمولست بر تقيه يا استحباب و اولى وضو است و ازاله بر سبيل استحباب احتياطا و اما وذى و آن نيز مثل مذى است در تعارض اخبار و اولى وضو است و اظهر عدم وجوبست با طهارت .\r\n( وقال عبد الرّحمن بن ابى عبد الله للصّادق صلوات الله عليه اجد الرّيح فى بطنى حتّى اظنّ انّها قد خرجت فقال ليس عليك وضوء\r\n\r\n","description":"","footnote":"\r\n« 1 » ودى . خ ل .\r\n","page_name":" 507 ","page_number":519},
  {"content":"\r\nحتّى تسمع الصّوت او تجد الرّيح ثمّ قال انّ ابليس يجلس بين أليتي الرّجل فيحدث ليشكَّكه ) و بسند صحيح روايت كرده است عبد الرحمن كه عرض نمودم به خدمت حضرت امام جعفر صادق صلوات الله عليه كه من در شكم خود بادى مىيابم كه گمان مىكنم كه درآمد حضرت صلوات الله عليه فرمودند كه بر تو وضو واجب نيست تا صدا نشنوى ، يا بوى بد نشنوى ، بعد از آن حضرت فرمودند كه شيطان ميان نشستنگاه آدمى مىنشيند و بادى رها مىدهد كه آدمى را به شك اندازد .\r\nو همين مضمون در حديث صحيح معاوية بن عمار و در حديث صحيح زراره از حضرت امام جعفر صادق صلوات الله عليه منقولست و عامه نيز در صحاح خود ذكر كرده‌اند و ظاهرا مراد از باد شيطان وسواس شيطانست به سبب توهماتى كه غالبا از فساد معده بهم مىرسد .\r\nو جمعى را اعتقاد آنست كه تا باد صدا يا بو نداشته باشد ناقض نيست و خالى از قوت نيست خصوصا نسبت به وسواسيان و اولى آنست كه متوجه آن نشوند هر چند گمان ايشان اين باشد كه باد بيرون آمده است ، و اگر وسواس نداشته باشد و يقين داند كه باد بيرون آمد اما صدا و بو نداشته باشد اگر در اثناى نماز باشد نماز را قطع نكند و چون تمام كند احوط وضو و اعاده است .\r\n\r\n( وسأل زرارة ابا جعفر صلوات الله عليه عن الرّجل يقلَّم اظافيره ، و يجزّ شاربه ، و ياخذ من شعر لحيته و رأسه هل ينقض ذلك الوضوء ؟ )\r\nفقال يا زرارة كلّ هذا سنّة و الوضوء فريضة و ليس شىء من السّنّة ينقض الفريضة و انّ ذلك ليزيده تطهيرا ) و بسند صحيح از زراره منقولست كه سؤال كرد از حضرت امام محمد باقر صلوات الله عليه از شخصى كه ناخنهاى خود را بگيرد ، و شارب خود را بگيرد ، و از موى سر و ريش بگيرد آيا اينها وضو را مىشكند ؟ پس حضرت فرمودند كه اى زراره اينها سنتىاند كه\r\n","description":"","footnote":"","page_name":" 508 ","page_number":520},
  {"content":"\r\nسبب تطهير ظاهرند از كثافتهاى ظاهرى و مطهر باطنند از كثافتهاى باطنى كه به سبب گناهان بر دل نشسته است ، و وضو واجبى است از واجباتى كه حق سبحانه و تعالى اهتمام بشأن آن دارد كه آن را در قرآن مجيد از بندگان طلبيده است از جهت تطهير ظاهر و باطن پس اين افعال مدد وضو مىدهند در تطهير سبب نقض آن نيستند بلكه تطهير او را زياده مىگردانند .\r\nو اين سخن يا موافق واقعست و عقول ضعيفه به آن نمىرسند يا بواسطه آنست كه سنيان اكثر اينها را ناقض وضو مىدانند و اعتقاد به اكثر اين استحسانات دارند و زراره هميشه با ايشان مباحثه مىكرده است حضرت از جهت رد ايشان تعليم زراره فرموده است . و ممكن است كه هر دو واقع باشد و الله تعالى يعلم اسرار احكامه .\r\nو احاديث صحيحه بر اين مضمون وارد است كه سبب وضو نيست بلكه اينها طهور و مطهرند . و در دو حديث معتبر كالصحيح وارد شده است كه اگر ازاله مو و ناخن به آهن كرده باشند آبى بر آن بمالند چون كراهتى دارد به آب ماليدن بر دست و سر كراهت زايل مىشود و اين مستحب است چون در حديث صحيحى وارد شده است كه لازم نيست آب ماليدن نيز .\r\nو در روايتى واقع شده است كه راوى مىگويد كه سنيان در اينجاها وضو را واجب مىدانند حضرت امام جعفر صادق صلوات الله عليه مىفرمايد كه اگر ايشان با شما معارضه كنند شما با ايشان معارضه مكنيد و بگوئيد كه سنت و طريقه حضرت سيد المرسلين صلى الله عليه و آله چنين است كه موجب وضو نيست و اين روايت كالصحيح يا صحيح است .\r\n( وسأل اسماعيل بن جابر ابا عبد الله صلوات الله عليه عن الرّجل يأخذ من اظافيره و شاربه أيمسحه بالماء فقال لا هو طهور ) و بسند صحيح سؤال كرد از حضرت امام جعفر صادق صلوات الله عليه از شخصى كه\r\n","description":"","footnote":"","page_name":" 509 ","page_number":521},
  {"content":"\r\nناخنها و شارب را بگيرد آيا آب بر آن مىمالد ؟ حضرت صلوات الله عليه فرمودند كه نه بلكه ناخن و شارب گرفتن مطهر ظاهر و باطن است آب ماليدن در كار نيست .\r\n\r\n( وسئل عن انشاد الشّعر هل ينقض الوضوء فقال لا ) روايت كرده است شيخ بسند صحيح از معاوية بن ميسره كه گفت سؤال كردم از حضرت امام جعفر صادق صلوات الله عليه از خواندن شعر كه آيا وضو را مىشكند ؟ حضرت فرمودند كه نه . و معاويه را اگر چه توثيق نكرده‌اند و ليكن ظاهرش آنست كه صدوق از كتاب او برداشته است و حكم كرده است كه كتاب او معتمد است .\r\nو بسند موثق از سماعه روايت كرده است كه از آن حضرت سؤال كردم از خواندن شعر ، يا بلند خواندن شعر آيا وضو را مىشكند ؟ يا كسى ستم كند شخصى را به هجو ، يا مطلقا ، يا دروغ بگويد در شعر ، يا مطلقا حضرت فرمودند كه بلى مگر شعرى باشد كه راست باشد ، يا اندك شعرى باشد سه بيت ، يا چهار بيت دروغ اما اگر شعر باطل بسيار بخواند وضو را مىشكند و حمل كرده‌اند بر آن كه كمال وضو را مىبرد و سنت است تجديد وضو .\r\n( وسأله سماعة بن مهران عن الرّجل يخفق رأسه و هو فى الصّلاة قائما ، او راكعا فقال ليس عليه وضوء ) و بسند موثق سؤال نمود سماعه از حضرت امام جعفر صادق صلوات الله عليه از شخصى كه پينكى زند در نماز ايستاده يا در ركوع حضرت فرمود كه بر او وضو واجب نيست . و صدوق عمل به اطلاق اين حديث كرده است . و علما حمل كرده‌اند بر آن كه شعورش زايل نشده باشد چنان كه ظاهرش آنست كه شعور دارد كه نماز مىكند و ايستاده است و اگر نه غالب آنست كه مىافتد .\r\n\r\n( وسئل موسى بن جعفر صلوات الله عليه عن الرّجل يرقد و هو قاعد هل عليه وضوء ؟ فقال لا وضوء عليه ما دام قاعدا ان لم ينفرج )\r\n","description":"","footnote":"","page_name":" 510 ","page_number":522},
  {"content":"\r\nو از آن حضرت صلوات الله عليه سؤال كردند از شخصى كه بخواب رود نشسته آيا بر او وضو واجبست حضرت فرمودند كه بر او وضو واجب نيست مادامى كه نشسته است و پاها را دراز نكرده است .\r\nو شيخ طوسى نيز حديث مجهول الحالى را نقل كرده است قريب به اين و على اى حال حمل مىبايد كرد بر آن كه شعورش باقى باشد و اظهر حمل آنست بر تقيه چون عامه خواب را ناقض نمىدانند فى نفسه بلكه به اعتبار حدث ناقض مىدانند و تا اين كس ضبط خود كرده است و نشسته است حدثى از او صادر نمىشود و چون پاها دراز كرد قوت ما سكه ضعيف مىشود و حدث بيرون مىآيد و تجربه شاهد است بر خلاف اين .\r\nمع هذا زياده از ده حديث صحيح و از احاديث موثقه و حسنه و قويه بسيار دلالت مىكنند صريحا بر آن كه هر گاه مزه خواب را بيابد و شعورش زايل شود وضوى او باطل مىشود در هر حالى كه باشد خواه در ركوع ، و خواه در سجود ، و خواه در راه رفتن بلكه بسيار كم است در مطلبى از مطالب فقهى كه اين مقدار حديث در آن وارد شده باشد .\r\nو تعجب از صدوق دارم كه با احاديث متواتره چگونه عمل به اين حديث ضعيفى كه ظاهر است كه تقية وارد شده است كرده است ، و اگر بر عكس مىبود جا داشت كه عمل بحديث ضعيف اينجا كند و آن احاديث را طرح كند و بر تقديرى كه احاديث آن طرف نيز متواتر باشد البته آنها را حمل بر تقيه لازم است چون موافق عامه است .\r\nو احتمال دارد كه اعتقاد بحديث زراره داشته باشد كه در اول باب ذكر كرده است و اين را نقل كرده باشد از جهت عمل به آن در حال تقيه چنان كه بسيار چنين كرده است و خواهد آمد .\r\n\r\n( وقال ابو جعفر صلوات الله عليه ليس فى القبلة و لا المباشرة\r\n","description":"","footnote":"","page_name":" 511 ","page_number":523},
  {"content":"\r\nو لا مسّ الفرج وضوء ) و در صحيحه زراره واقع است كه حضرت صلوات الله عليه فرمودند كه در بوسيدن ، و در بدن به بدن زن ماليدن ، و در دست ماليدن به فرج ايشان وضو نيست و اكثر سنيان وضو را در اينها واجب مىدانند چون حق سبحانه و تعالى فرموده است كه * ( أَوْ لامَسْتُمُ النِّساءَ ) * .\r\nو احاديث صحيحه وارد شده است از طرق اهل البيت صلوات الله عليهم كه اينها ناقض نيست و مراد از ملامسه در اين آيه جماع است و اهل بيت اعلمند به آن چه در خانه است . و احاديث وارد شده است در وضو از جهت بوسيدن به شهوت و از جهت دست ماليدن به فرج و در دست ماليدن به سگ ، و در مصافحه مجوسى و از جهت قى كردن و خنده كردن و تخليلى كه خون بياورد و همه محمول است بر تقيه و اكثر علما حمل بر استحباب كرده‌اند و پر ظاهر نيست استحباب وضو بلكه اكثر را حمل بر دست شستن نمودن ظاهرتر است و الله تعالى يعلم احكامه .\r\n\r\n( و روى حريز عن ابى عبد الله صلوات الله عليه انّه قال اذا كان الرّجل يقطر منه البول و الدّم اذا كان حين الصّلاة اتّخذ كيسا و جعل فيه قطنا ثمّ علَّقه عليه و ادخل ذكره فيه ثمّ صلَّى يجمع بين الصّلاتين الظَّهر و العصر يؤخّر الظَّهر و يعجّل العصر بأذان و اقامتين و يؤخّر المغرب و يعجّل العشاء بأذان و اقامتين و يفعل ذلك فى الصّبح ) و بسند صحيح حريز روايت كرده است از حضرت امام جعفر صادق صلوات الله عليه كه آن حضرت فرمودند كه هر گاه شخصى بول يا خون از او قطره قطره‌ايد هر گاه وقت نماز شود كيسه پنبه دارى را بر خود بياويزد و ذكرش را در آن كيسه كند و نماز كند و جمع كند ميان نماز ظهر و عصر به آن كه ظهر را اندكى تاخير كند و عصر را پيشترك اندازد به آن كه ظهر در آخر وقت فضيلت واقع شود و عصر در اول وقت فضيلت ، و ظهر را به اذان و اقامه به جا آورد و عصر را به اقامه تنها و شام\r\n","description":"","footnote":"","page_name":" 512 ","page_number":524},
  {"content":"\r\nرا اندكى تاخير كند ، و خفتن را اندكى پيش اندازد به يك اذان و دو اقامه بنحو ظهر و عصر ، و همچنين كند در صبح يعنى با نماز شب يا آن كه اين افعال را از جهت نماز صبح به جا آورد .\r\nو ممكن است كه مراد از تأخير ظهر و شام آن باشد كه هنوز به آخر وقت نرسد ، و تعجيل عصر و عشا اين باشد كه در آخر وقت فضيلت ظهر و شام به جا آورد به قرينه تعجيل و جمع به يك اذان و دو اقامه كه اگر در اول وقت فضيلت عصر و خفتن باشد تعجيل اينها نشده است و تخفيف اذان آنها نيز مناسب نيست زيرا كه تخفيف اذان در وقتى است كه دو فريضه را در يك وقت كنند اگر چه ممكن است كه در اينجا بواسطه عذر ساقط شود .\r\nو ظاهر خون اعم است از خون استحاضه و غير آن و ليكن حمل بر خون مرد مىبايد كرد كه از ذكرش آيد بواسطه مرض و ظاهرا جمع بين الصلاتين بواسطه تطهير جامه است كه بواسطه هر نمازى مشكلست .\r\nو ممكن است كه از جهت وضو نيز باشد كه هر دو نماز را به يك وضو كند و حديث سماعه گذشت كه بواسطه سلس البول وضو نمىسازد و احوط آنست كه بواسطه هر نمازى وضوئى بسازد چون در اين حديث ذكر وضو نشده است .\r\n\r\n( و سال عبد الله بن ابى يعفور ابا عبد الله صلوات الله عليه عن رجل بال ثمّ توضّأ و قام إلى الصّلاة فوجد بللا قال لا شىء عليه و لا يتوضّأ ) و بسند صحيح سؤال كرد از حضرت امام جعفر صادق صلوات الله عليه از شخصى كه بول كند و وضو بسازد و به نماز برخيزد و بعد از آن ترى ببيند حضرت فرمودند كه بر او چيزى نيست و وضو نمىسازد . و در كافى همين خبر را بسند صحيح روايت كرده است و در آخرش اينست كه اين ترى از رگهاى پشت است .\r\n( و روى غيره فى الرّجل يبول ثمّ يستنجى ثمّ يرى بعد ذلك بللا\r\n","description":"","footnote":"","page_name":" 513 ","page_number":525},
  {"content":"\r\nانّه اذا بال فخرط ما بين المقعدة و الانثيين ثلاث مرّات و غمز ما بينهما ثمّ استنجى فان سال ذلك حتّى بلغ السّوق فلا يبالى ) و روايت كرده است غير عبد الله بن ابى يعفور و آن عبد الملك بن عمرو است كه در حسن كالصحيح از حضرت امام جعفر صادق صلوات الله عليه روايت كرده است در شخصى كه بول كند و بعد از آن استنجا كند ، و بعد از آن ترى ببيند كه حضرت صلوات الله عليه فرمودند كه اگر هر گاه بول كرده باشد پس كشيده باشد ميان مقعد و خصيتين را سه مرتبه و فشرده باشد ميان هر دو را يعنى مقعد و خصيتين يا ميان خصيتين و سر ذكر را به قرينه لفظ غمز كه ما تقدم را بلفظ خرط آورد و بعد از آن استنجا كند پس اگر بعد از آن ترى بيايد تا ساق او پروا نكند .\r\nپس ظاهر كلام صدوق آنست كه چون حديث اول مطلق بود و اين حديث مقيد است مطلق را حمل بر مقيد مىكند و احتمال دارد كه صدوق استبرا را سنت داند و رطوبت قبل از استبرا را پاك داند با كراهت چنان كه در استبراء جنابت خواهد گفت .\r\n( وان مسّ الرّجل باطن دبره او باطن احليله فعليه ان يعيد الوضوء و ان كان فى الصّلاة قطع الصّلاة و توضّأ و اعاد الصّلاة فان فتح احليله اعاد الوضوء و الصّلاة ) و اگر شخصى دست برساند به اندرون دبرش يا اندرون ذكرش پس بر او واجبست كه اعاده وضو كند ، و اگر اين عمل را در اثناى نماز بكند نماز را قطع كند و وضو بسازد و اعاده نماز كند ، و اگر بگشايد لب ذكرش را اعاده وضو و نماز بكند .\r\nاين حديث را عمار ساباطى روايت كرده و صحيح نيست و اگر صحيح باشد محمول است بر تقيه يا استحباب و صدوق عمل به اين حديث كرده است و گمان ندارم كه غير او كسى عمل به اين حديث كرده باشد .\r\n( و من احتقن او حمل شيافة [ و فى بعض النّسخ شيئا قذرا 
  ] فليس )\r\n","description":"","footnote":"","page_name":" 514 ","page_number":526},
  {"content":"\r\nعليه اعادة الوضوء و ان خرج ذلك منه الَّا ان يكون مختلطا بالثفل فعليه الاستنجاء و الوضوء ) و كسى كه حقنه كند يا شيافى بردارد يا چيزى نجسى بردارد بر او واجب نيست اعاده وضو و اگر چه آن حقنه يا شياف بدر آيد از او مگر آن كه مخلوط باشد به نجاست پس در اين صورت واجبست بر او استنجا و وضو ساختن به اعتبار بيرون آمدن نجاست يا به اعتبار بيرون آمدن حقنه يا شياف اين نيز رد است بر عامه كه ايشان هر چيزى كه از مخرجين درآيد ناقض مىدانند .\r\nو روايت كرده است شيخ بسند صحيح از على بن جعفر از برادرش موسى بن جعفر صلوات الله عليهما كه گفت از آن حضرت سؤال كردم كه جايز است شخصى حقنه كند يا شاف بردارد و نماز كند و آنها با او باشد و بيرون نيامده باشد آيا وضوى او مىشكند ؟ حضرت فرمودند كه وضوى او نمىشكند و نماز نمىتواند كرد تا آن را نيندازد ظاهرا منع نماز از آن جهت باشد كه چون شاف برمىدارد گاه باشد كه در اثناى نماز نجاسات درآيد و نمازش قطع شود .\r\nو مع هذا شامل او هست حديث صحيحى كه از حضرت امام جعفر صادق صلوات الله عليه وارد است كه نماز مرد حاقن و زن حاقنه نماز نيست يعنى مرد و زنى كه بولشان آيد و نگاه دارند به اعتبار عدم حضور قلب و در حديث ديگر تا خود را سبك نكنند نماز نكنند چنان كه گذشت عدم قبول نماز زبين يعنى كسى كه مدافعه بول و غايط كند و بعضى باد را نيز گفته‌اند .\r\nو على اى حال ظاهرا نهى بر سبيل كراهت باشد در شاف و حقنه ، و محتمل است كه بر سبيل حرمت باشد و احتياط در ترك همه است تا او را حضور قلبى باشد كه متوجه جناب اقدس الهى تواند شد ، و بعضى گفته‌اند كه نهى به اعتبار برداشتن نجاستست و اين ظاهر نيست كه نجاست اندرون تا بيرون نيايد حكم نجاست داشته باشد و اگر نه مىبايست نماز هيچ كس صحيح نباشد\r\n","description":"","footnote":"","page_name":" 515 ","page_number":527},
  {"content":"\r\nچون همه كس حامل نجاست هستند ، و اگر گويند كه ضرورتست اقلا مىبايست تخفيف آن مهما أمكن واجب بود .\r\nو بر اين متفرع ساخته‌اند آن كه كسى چيزى نجس بخورد و خواهد نماز كند آيا دفع آن بقى كردن واجبست يا نه معلوم نيست كه واجب باشد از جهت آن كه مامور است بنده به طهارت ظاهر بدن نه به طهارت باطن و اگر چه واجب است كه چيز نجس نخورد و بر تقدير خوردن احوط قى كردنست ، اگر ممكن باشد و الا صبر كند تا هضم شود اگر سبب خروج وقت ادا نشود بلكه وقت فضيلت و الله تعالى يعلم .\r\n","description":"","footnote":"","page_name":" 516 ","page_number":528},
  {"content":"\r\n\r\nباب ما ينجس الثوب و الجسد\r\nبابى است در بيان چيزهائى كه جامه و بدن را نجس مىكند و چيزهائى كه نجس نمىكند چون مشتمل بر هر دو است .\r\n\r\n( كان امير المؤمنين صلوات الله عليه لا يرى فى المذي وضوء و لا غسل ما اصاب الثّوب منه ) از حضرت امام جعفر صادق صلوات الله عليه منقول است كه حضرت امير المؤمنين صلوات الله عليه مذى را سبب وضو نمىدانست و واجب نمىدانست كه جامه كه بر او مذى ريخته باشد بشويند هر چند بسيار باشد و سند اين حديث قويست و جمعى ضعيف مىدانند و ليكن مؤيد همين مضمونست احاديث صحيحه و كالصحيحه بسيار هم در آن كه سبب وضو نيست و هم در طهارت آن و حق همين است و الله تعالى يعلم .\r\n( و روى انّ المذي و الوذي بمنزلة البصاق و المخاط فلا يغسل منهما الثّوب و لا الاحليل ) و در روايتى واقع شده است كه مذى كه از ملاعبه و دست بازى بعد از نعوظ و برخاستن ذكر مىآيد ، و وذى كه عقيب بول و منى مىآيد بمنزله آب دهان و آب بينى است نه جامه را از آن مىشوند و نه ذكر را .\r\nو همين مضمون در احاديث صحيحه و حسنه كالصحيح از زراره و محمد بن مسلم و بريد بن معاويه ، و زيد شحام ، و عمر بن حنظله و غير ايشان از حضرت امام محمد باقر و حضرت امام جعفر صادق صلوات الله عليهما وارد شده است به اسانيد بسيار و آن كه جامه و بدن را از آن نمىبايد شست مگر بواسطه\r\n","description":"","footnote":"","page_name":" 517 ","page_number":529},
  {"content":"\r\nپاكيزگى اگر كسى از آن كراهتى داشته باشد و اگر وضو بسازند خوبست و اگر نسازند ضرر ندارد و چند حديث صحيح واقع شده است كه امر به وضو شده است و شستن و محمول است بر تقيه يا استحباب خصوصا هر گاه بسيار بيايد .\r\n\r\n( وهى [ او و في 
  ] اربعة اشياء المنىّ و المذي و الوذي و الودي فامّا المنىّ فهو الماء الغليظ الدّافق الَّذى يوجب الغسل و المذي ما يخرج قبل المنىّ و الوذي ما يخرج بعد المنىّ على اثره و الوذي ما يخرج على اثر البول لا يجب فى شىء من ذلك الغسل و لا الوضوء و لا غسل الثّوب و لا غسل ما يصيب الجسد منه الَّا المنىّ ) بنا بر نسخه و هى يعنى اينهايى كه از ذكر مىآيد ، و بنا بر نسخه فى يعنى در چهار چيز واجب نيست غسل و وضو و آن منى است و مذى است ، و وذى بذال معجمه ، و ودى به دال مهمله چنان كه در اكثر نسخ است و در تهذيب كه بعنوان حديث قوى نقل كرده است به غير اين لفظ اول به دال مهمله و ثانى بذال معجمه .\r\nاما منى پس آن آب غليظ جهنده است كه بعد از آمدن استخوانها گوييا از هم مىپاشد و بدن سست مىشود و موجب غسل است ، و مذى آبى است كه غالبا پيش از منى مىآيد ، و وذى آبى است كه بعد از منى مىآيد عقيب منى ، و ودى آبى است كه عقيب بول مىآيد در هيچ يك از اينها نه غسل واجب است نه وضو ، و نه جامه را مىبايد شست ، و نه بدن را از آن چه اين آبها به او رسيده است مگر منى .\r\nروايتى كه به اين تفضيل است در تهذيب نه به اين نحو است در ودى و وذى بلكه چنين است كه ودى عقيب بول مىآيد و وذى از جهت كوفتها مىآيد كه سستى كمر باشد ، و نديده‌ايم كه عقيب منى آبى بيايد ، و اهل لغت نيز موافق اين روايت ذكر كرده‌اند .\r\nو در روايت صحيحى وارد شده است كه در ودى وضو هست چون از\r\n","description":"","footnote":"","page_name":" 518 ","page_number":530},
  {"content":"\r\nسيلان بول است حمل كرده‌اند بر آن كه با بول مىآيد البته مخلوط است به بول ، و اكثر حمل بر استحباب كرده‌اند و چون نادر است كه بعد از بول و استبرا و وضو بيايد محتمل است كه حمل كنند بر صورتى كه استبرا نكرده باشد زيرا كه وقتى كه مىآيد با قطرات بول مىآيد و اين اظهر است .\r\n\r\n( و سال عبد الله بن بكير ابا عبد الله صلوات الله عليه عن الرّجل يلبس الثّوب و فيه الجنابة فيعرق فيه فقال انّ الثّوب لا يجنب الرّجل ) و در موثق كالصحيح سؤال كرد از حضرت امام جعفر صادق صلوات الله عليه از شخصى كه جامه به پوشد و در آن جامه منى باشد و عرق كند در آن جامه حضرت فرمودند كه جامه آدمى را جنب نمىكند يعنى به سبب اين غسل واجب نمىشود .\r\nبدان كه تا تقيه نباشد حضرات ائمه معصومين اين نحو حرف نمىزنند كه جواب مطابق سؤال نباشد چون اكثر سنيان منى را پاك مىدانند و راوى از نجاستش پرسيده است و حضرت جواب مىفرمايند كه سبب غسل نمىشود تا او بفهمد كه در اين مجلس جاى پرسيدن اين قسم چيزها نيست .\r\nو محتمل است كه مراد راوى نيز همين باشد كه حضرت جواب فرموده‌اند ، يا غرض از اين سؤال آنست كه عرق جنب نجس است تا نتوان در آن جامه نماز كردن حضرت فرموده باشند كه عرق نجس نيست و مىتوان نماز كردن ، يا پرسيده باشد كه اگر عرق كرده باشم و جامه منىدار پوشيده باشم و ندانم كه منى به بدنم خورده است بدن را آب مىبايد كشيد ، يا پرسيده باشد كه اندك عرقى سبب اين مىشود كه منى تعدى كند به بدن حضرت فرموده باشد كه نه و حمل بر تقيه اظهر است در اين حديث و در اكثر احاديث آينده و الله تعالى يعلم .\r\n( وفى خبر آخر انّه لا يجنب الثّوب الرّجل و لا الرّجل يجنب الثّوب ) شيخ بعنوان قوى اين مضمون را از حضرت امام جعفر صادق صلوات الله عليه روايت كرده است كه جامه كسى را جنب نمىكند و كسى جامه را جنب\r\n","description":"","footnote":"","page_name":" 519 ","page_number":531},
  {"content":"\r\nنمىكند يعنى اگر عرق كند در جامه چنان نمىشود و اگر آن جامه را كسى به پوشد او را غسل بايد كرد يا جامه جنب شود كه او را بايد شست هر گاه منى در آن جامه نباشد .\r\n( و سال زيد الشّحام ابا عبد الله صلوات الله عليه عن الثّوب تكون فيه الجنابة فتصيبنى السّماء حتّى يبتلّ علىّ فقال لا بأس به ) و سؤال كرد زيد از حضرت امام جعفر صادق صلوات الله عليه از جامه كه منى داشته باشد و باران بر من آيد تا جامه تر شود حضرت فرمودند كه باكى نيست . چون در اينجا نپرسيده است طهارت و نماز را حمل مىتوان كرد كه نهايتش آنست كه آدمى نجس شود و اين ضرر نيست به آب كه مىرسد خود را تطهير مىدهد .\r\nو ظاهرش آنست كه در سفر باشد و محتلم شده باشد و زير جامه ديگر نداشته باشد با آن نماز هم مىتواند كرد . و اين خبر در اينجا ضعفى دارد و ليكن كلينى بسند موثق روايت كرده است همين خبر را و خبر حلبى مىآيد كه قرينه همين حل است .\r\n( فاذا نام الرّجل على فراش قد اصابه منىّ فعرق فيه فلا بأس ) و هر گاه شخصى در جامه بخوابد كه كه در آن جامه منى باشد و آن شخص عرق كند در آن جامه خواب كردن باكى نيست يعنى هر گاه علم نداشته باشد كه بدنش به آن منى رسيده است به رطوبت ضرر ندارد .\r\nو محتمل است كه مراد اين باشد كه لازم نيست جامه خواب پاك باشد و بدن اين كس نجس نشود چون غالب اوقات جماع مىكنند در آن جامه و محتلم مىشوند و چون صبح مىشود به حمام مىروند و بدن خود را پاك مىكنند .\r\nو در حديث صحيحى از ابو بصير منقول است از حضرت امام جعفر صادق صلوات الله عليه كه از آن حضرت سؤال كردم از جامهء كه شخصى در آن جنب شود و در آن عرق كند حضرت فرمودند كه من دوست نمىدارم\r\n","description":"","footnote":"","page_name":" 520 ","page_number":532},
  {"content":"\r\nكه در چنين جامه بخوابم و اگر زمستان باشد باكى نيست چون عرق كمتر مىكنند و اگر عرق كنند كراهت دارد .\r\n( و من [ او متى 
  ] عرق فى ثوبه و هو جنب فليتنشّف فيه اذا اغتسل ) يعنى هر گاه جنب عرق كند در جامه نجس نمىشود آن جامه و بدن را از آن جامه بعد از غسل خشك مىتوان كرد چون عرق جنب پاك است و بر اين مضمون حديث صحيح زراره وارد شده است . و احاديث بسيار در طهارت عرق جنب وارد شده است .\r\n\r\n( وإن كانت الجنابة من حلال فحلال الصّلاة فيه ، و إن كانت من حرام فحرام الصّلاة فيه ) يعنى عرق جنب مطلقا پاك است اما اگر جنب از حلال باشد نماز در آن جامه مىتوان كرد ، و اگر جنب از حرام باشد به آن كه زنا يا لواط كرده باشد يا دست بازى به نامحرمى كرده باشد و محتلم شده باشد و امثال اينها پس نماز در آن جامه حرامست .\r\nو جمعى از علما در اين حكم متابعت صدوق كرده‌اند ، و جمعى نسبت به صدوق داده‌اند كه او عرق جنب از حرام را نجس مىداند اما اين عبارت ظاهرش آنست كه پاك است اما نماز نمىتواند كرد .\r\nو محتمل است كه حديثى به او رسيده باشد و وجهها از جانب صدوق گفته‌اند كه صدوق به آن راضى نيست مثل آن كه در احاديث صحيحه وارد شده است كه زانى در وقت زنا مؤمن نيست ، و دزد در وقت دزدى مؤمن نيست و همچنين اصحاب كباير تمام پس چون مؤمن نيست عرقش نجس خواهد بود .\r\nو صدوق فرق مىكند ميان مؤمن و مسلم پس اگر از ايمان در رود از اسلام در نمىرود و آخر چه خصوصيت به زانى خواهد داشت مىبايست قايل شود به نجاست عرق همه اصحاب كباير و چه خصوصيت به عرق دارد و كجا صدوق نجاست گفته است .\r\n","description":"","footnote":"","page_name":" 521 ","page_number":533},
  {"content":"\r\n\r\n( واذا عرقت الحائض فى ثوب فلا باس بالصّلاة فيه ) و هر گاه زن حايض عرق كند در جامه پس باكى نيست در نماز كردن در آن جامه و در احاديث صحيحه و حسنه و موثقه در اين باب وارد شده است ، و احاديث وارد شده است در استحباب اجتناب از جامه كه ملاصق بدن اوست كه مبادا ندانسته نجاستى به آن رسيده باشد ، و اگر نجس شده باشد نماز نمىتوان كرد ، و اگر دانسته بكند قضا و اعاده كند .\r\n( وقال رسول الله صلَّى الله عليه و آله لبعض نسائه ناولينى الخمرة فقالت انا حايض فقال لها أحيضك فى يدك ) و آن حضرت صلى الله عليه و آله به بعضى از زنان خود فرمودند كه سجاده صغيره را كه بواسطه سجده بوده است از حصير بده آن زن گفت كه من حايضم حضرت فرمودند كه آيا دستت حيض دارد يا نجس است كه نمىدهى ؟ و عامه اين حديث را به اين عنوان روايت كرده‌اند .\r\nو در حديث كالصحيح بل الصحيح از ابن عمار منقول است كه از حضرت امام جعفر صادق صلوات الله عليه سؤال كردم كه حايض آب بدست مرد مىتواند داد حضرت فرمودند كه بعضى از زنان حضرت سيد المرسلين صلى الله عليه و آله در حالت حيض آب بر دست آن حضرت مىريختند و سجاده را به آن حضرت مىدادند .\r\nو در حديث حسن كالصحيح از ابو اسامه منقولست كه سؤال كردم از حضرت امام جعفر صادق صلوات الله عليه كه هر گاه جنب عرق كرده باشد ، يا غسل كرده باشد و بدنش تر باشد آيا دست به گردن زنش مىتواند كرد هر گاه آن زن حايض باشد يا پهلوى زنش مىتواند خوابيد اگر آن زن حايض باشد يا جنب باشد و عرق كند و عرق آن زن به بدن مرد رسد ؟ حضرت فرمودند كه اينها همه قصور ندارد . و از اين باب احاديث بسيار است كه معاشرت با حايض\r\n","description":"","footnote":"","page_name":" 522 ","page_number":534},
  {"content":"\r\nمىتوان كرد و كراهت ندارد و بعضى گذشت .\r\n\r\n( و سال محمّد الحلبيّ ابا عبد الله صلوات الله عليه عن رجل اجنب فى ثوبه و ليس معه ثوب غيره قال يصلَّى فيه فاذا وجد الماء غسله و فى خبر آخر و اعاد الصّلاة ) و سؤال كرد محمد حلبى فى الصحيح از حضرت امام جعفر صادق صلوات الله عليه از حال شخصى كه محتلم شود و جامه اش نجس شود و جامه ديگر نداشته باشد حضرت فرمودند كه در آن جامه نماز مىكند و چون آب بهم مىرسد جامه را مىشويد .\r\nو در خبرى ديگر كه آن موثقه عمار ساباطى است از آن حضرت وارد است كه نماز را نيز اعاده مىكند . و اكثر علما حمل كرده‌اند اعاده را بر استحباب و تحقيقش خواهد آمد إن شاء الله تعالى .\r\n\r\n( والثّوب اذا اصابه البول غسل فى ماء جار مرّة ، و إن غسل فى ماء راكد فمرّتين ثمّ يعصر ) و جامه كه نجس شده باشد به بول اگر آن را در آب روان بشويند يك مرتبه آن را مىشويند ، و اگر در آب ايستاده باشد يعنى كمتر از كر ، دوباره بشويند و بعد از آن بفشارند .\r\nو اين عبارت مضمون صحيحه محمد بن مسلم است كه از حضرت امام جعفر صادق صلوات الله عليه سؤال كرده است از جامه كه به بول نجس شده باشد حضرت فرمودند كه در تغار اگر بشويى دو مرتبه بشوى ، و اگر در آب روان بشويى يك مرتبه . و عصر از حديث حسنى ظاهر شده است و همه به آن عمل كرده‌اند و الله تعالى يعلم .\r\n( وان كان بول الغلام الرّضيع صبّ عليه الماء صبّا ، و ان كان قد اكل الطَّعام غسل و الغلام و الجارية فى هذا سواء ) و اگر بول طفل شيرخواره باشد كه شيرش بر غذا غالب باشد يك مرتبه آب بر او بريزند و اگر چيزى خورده باشد به آن كه خوردنش غالب باشد يك مرتبه بشويند و پسر و دختر\r\n","description":"","footnote":"","page_name":" 523 ","page_number":535},
  {"content":"\r\nدر اين حكم مساويند يعنى در حكم اخير موافق اعتقاد صدوق چون در دختر شيرخواره اعتقاد او شستن است نه آب ريختن .\r\nو عبارت مصنف مضمون حديث كالصحيح حلبى است كه از حضرت امام جعفر صادق صلوات الله عليه روايت كرده است كه از آن حضرت سؤال كردم از بول صبى حضرت فرمودند كه آب برو مىريزند و اگر چيزى خورده باشند مىشويند و پسر و دختر در اين حكم مساويند . و چون صدوق اين حديث را از كتاب حلبى روايت كرده است حديث صحيح است و فرق كرده است حضرت در ميان رضيع و صبى و مرد .\r\nو مؤيد اين است حديث كالصحيح حسين بن ابى العلا كه گفت سؤال كردم از حضرت امام جعفر صادق صلوات الله عليه از بولى كه به بدن رسيده باشد حضرت فرمودند كه دو مرتبه آب بر او بريز كه آبست يعنى احتياج بدست ماليدن نيست بخلاف نجاست غايط و خون مثلا كه محتاجند به دلك .\r\nديگر سؤال كردم از جامه كه نجس شده باشد از بول حضرت فرموده كه دو مرتبه او را بشوى .\r\nديگر سؤال كردم از كودكى كه بر جامه بول كرده باشد حضرت فرمودند كه اندكى آب بر او مىريزند و بعد از آن جامه را مىفشارند .\r\nديگر در حديث موثق كالصحيح از سماعه مرويست كه گفت از حضرت سؤال كردم از بول صبى كه به جامه مىرسد حضرت فرمودند كه بشوى . گفتم اگر ندانم كه كجاى جامه را نجس كرده است حضرت فرمودند كه همه جامه را بشويد .\r\nو احاديث صحيحه وارد شده است كه از مطلق بول سؤال مىكنند از حضرت امام جعفر صادق صلوات الله عليه حضرت مىفرمايند كه دو بار بشويد و تا عصر متحقق نشود غالبا شستن متعدد نمىشود بنا بر اين علما قايل شده اند\r\n","description":"","footnote":"","page_name":" 524 ","page_number":536},
  {"content":"\r\nبه عصر . و از اين اخبار ظاهر شد كه بول مرد و زن را از جامه و بدن دو مرتبه مىبايد شست ، و بول صبى كه طعام خورده باشد يك مرتبه ، و اگر شيرخواره باشد محض ريختن آب كافيست ، و اگر عصر كنند احوط است ، و اگر صبى را نيز دو مرتبه بشويند احوط است .\r\nو صدوق عمل كرده است به فرق ميان صبى و بالغ چنان كه در آب چاه نيز فرق بود ميان هر سه ، و اكثر علما فرق نكرده‌اند ميان صبى و مرد و در هر دو دو مرتبه قايلند و اين احوط است اگر چه مذهب صدوق اظهر است .\r\n( وقد روى عن امير المؤمنين صلوات الله عليه انّه قال لبن الجارية و بولها يغسل منها « 1 » الثّوب قبل ان يطعم لأنّ لبنها يخرج من مثانة أمّها و لبن الغلام لا يغسل منه الثّوب قبل ان يطعم و بوله « 2 » لأنّ لبن الغلام يخرج من المنكبين و العضدين ) و بتحقيق كه روايت كرده‌اند از حضرت امير المؤمنين صلوات الله عليه كه فرمودند كه شير دختر و بول دختر را از جامه مىشويند پيش از آن كه طعام او غالب شود بر شير زيرا كه شير او از بولدان مادرش مىآيد و شير پسر و بول پسر را پيش از طعام خوردن نمىشويند بلكه آب مىريزند چنان كه گذشت زيرا كه شير پسر از دوشها و بازوهاى مادرش مىآيد .\r\nو اين خبر را كلينى و شيخ از سكونى روايت كرده‌اند از حضرت امام جعفر صادق صلوات الله عليه از آن حضرت و صدوق به اين خبر عمل نموده است ، و اكثر علما عمل نكرده‌اند چون مخالف اخبار است از چند وجه يكى آن كه شير دختر نجس است و بول او محتاج به غسل است و بول صبى محتاج به غسل نيست و اين كه مخالفت نيست بلكه موافق است . ديگر آن كه فرق واقع شده است در اين خبر از مخرج شير و بول پسر و دختر و حال آن كه اطبا فرق\r\n\r\n","description":"","footnote":"\r\n« 1 » منه . خ ل .\r\n« 2 » و لا بوله . خ ل .\r\n","page_name":" 525 ","page_number":537},
  {"content":"\r\nنكرده‌اند و اين سخن ضعيف است زيرا كه حضرت اعرفست از همه كس اگر حضرت فرموده باشد .\r\nو در صحت اين خبر سخن هست چون راوى آن نوفلى و سكونى و در هر دو ضعفى هست و ليكن چون كلينى و صدوق حكم به صحت آن كرده‌اند جبر ضعف كرده است و عمل به اين احوط است و اگر چه عمل بر استحباب شستن شير و بول دختر كردن اظهر است .\r\n( و سال حكم بن حكيم ابن اخى خلَّاد ابا عبد الله صلوات الله عليه فقال له ابول فلا اصيب الماء و قد اصاب يدى شىء من البول فامسحه بالحائط و بالتّراب ثمّ تعرق فامسح وجهى ، او بعض جسدى ، او تصيب ثوبى فقال لا باس به ) و حكم پسر برادر خلاد صراف از آن حضرت صلوات الله عليه صحيحا روايت نموده است كه عرض نمودم كه گاه هست بول مىكنم و آب بهم نمىرسد و دستم به بول آلوده شده است پس دستم را به ديوار و به خاك مىمالم بعد از آن عرق مىكنم و دست را بر رو ، يا بر بعضى از بدن مىمالم ، يا به جامه‌ام مىرسد حضرت فرمودند كه باكى نيست يعنى اينجاها را نجس كردن گناه نيست همين كه آب كشيدى پاك مىشود .\r\nو ظاهر حديث دلالت مىكند بر آن كه خاك دست را هم پاك كند چنان كه مذهب سنيان است و ظاهرا حضرت تقيه فرموده باشند و موافق واقع مراد ايشان آن باشد كه مذكور شد .\r\n\r\n( و سال ابراهيم بن ابى محمود الرّضا صلوات الله عليه عن الطَّنفسة و الفراش يصيبهما البول كيف يصنع و هو ثخين كثير الحشو فقال يغسل منه ما ظهر فى وجهه ) و صحيحا سؤال كرد ابراهيم پسر ابو محمود از حضرت امام رضا صلوات الله عليه از طنفسه و آن از قبيل بالش است و نمد و چيزهائى كه بر او نشينند و همچنين فراش كه نهالى باشد كه بر او\r\n","description":"","footnote":"","page_name":" 526 ","page_number":538},
  {"content":"\r\nمىخوابند نجس مىشوند به بول بچه نحو ازاله بول از آن بكنند و حال آن كه ضخيم است و پنبه بسيار دارد و همه را به آب نمىتوان شستن حضرت فرمودند كه ظاهرش را بشويند اندرونش اگر نجس باشد ضرر ندارد و شستن ظاهرش به اين نحو كه آن را جدا كنند از پنبه و بشويند و خشك شود و بعد از آن بيندازند بر روى پنبه نجس يا پنبه را بيرون آورند و بعد از آن كه بشويند پنبه را داخل كنند بىدغدغه و احتمال دارد كه همين آبى كه بر روى آن بريزند پاك شود و آن طرفش نجس باشد چنان كه ظاهر حديث است اما گمان ندارم كه كسى از علما به اين نحو قايل شده باشد پس اولى آنست كه پنبه را بيرون آورند تا بىدغدغه پاك شود .\r\n\r\n( و سال حنان بن سدير ابا عبد الله صلوات الله عليه فقال انّي ربّما بلت فلا اقدر على الماء و يشتدّ ذلك علىّ فقال اذا بلت و تمسّحت فامسح ذكرك بريقك فان وجدت شيئا فقل هذا من ذاك ) و موثقا سؤال كرد حنان از حضرت امام جعفر صادق صلوات الله عليه كه بسيار است كه بول مىكنم يا ارادهء بول دارم و آب بهم نمىرسد و ضبط بول كردن دشوار است بر من يا به سبب توهم خروج بول آزار مىكشم چون كسى كه خود را نشسته باشد آنا فآنا گمان مىكند كه بول درمىآيد و جامه اش نجس مىشود حضرت فرمودند كه هر گاه بول كردى و موضع را خشك كردى پائينتر از سر ذكر آنجا كه پاك است آب دهان بمال همين كه شيطان وسوسه كند كه بول درآمد جوابش بده كه رطوبت آب دهان است .\r\nو ظاهر است كه حضرات صلوات الله عليهم اطباء معنويند و دواى درد هر كس را به نحوى مىكرده‌اند صدوق آن چه ضرور است از بيان نجاسات و كيفيت ازاله آن كه در احاديث بسيار واقع شده است ذكر نكرده است ، اين اخبار شاذهء نادره را از جهت غرابت ذكر كرده است رحمه الله .\r\n","description":"","footnote":"","page_name":" 527 ","page_number":539},
  {"content":"\r\n\r\n( وسئل صلوات الله عليه عن امرأة ليس لها الَّا قميص واحد و لها مولود فيبول عليها كيف تصنع فقال تغسل القميص فى اليوم مرّة ) و سؤال كرد قويا ابو حفص از حضرت امام جعفر صادق صلوات الله عليه از حال زنى كه او را به غير از يك پيراهن نباشد و فرزندى دارد پسر يا دختر بر او بول مىكند چه كند حضرت فرمودند كه هر روزى يك بار پيراهن را مىشويد .\r\nو علما ذكر كرده‌اند كه بهتر آنست كه پيراهن را قريب به شام بشويد تا نماز ظهر و عصر را در جامهء پاك كرده باشد و نماز شام و خفتن را در جامهء پاك يا نجسى كه نجاستش سبك باشد كرده باشد و نماز صبح را در جامه نجس مىكند و از نجاست بول معفو است .\r\nو محتمل است كه از غايط طفل نيز معفو باشد و بول گفته باشند و هر دو را خواسته باشند و اگر مربى مرد باشد معفو نيست چون حضرت زن را فرمود ، و اگر طفل دختر باشد اكثر گفته‌اند كه عفو نيست و ليكن لفظ روايت مولود است و آن شامل هر دو است .\r\nو يوم شامل شب و روز است و اگر لته داشته باشد كه طفل را به آن محافظت نمايد كه بر آنجا بول كند ظاهرا معفو نباشد چون آن را نيز ثوب مىگويند در لغت عرب و حديث اگر چه سندش ضعف يا جهالت دارد اما ضعفش زايل شده است به عمل اصحاب و همه به آن عمل كرده‌اند .\r\n\r\n( وقال محمّد بن النّعمان لأبي عبد الله صلوات الله عليه اخرج من الخلاء فاستنجى بالماء فيقع ثوبى فى ذلك الماء الَّذى استنجيت به فقال لا باس به ليس عليك شىء ) و محمد عرض نمود به خدمت حضرت امام جعفر صادق صلوات الله عليه كه من از خلا بيرون مىآيم و استنجا به آب مىكنم و جامه‌ام در آب استنجا مىافتد حضرت فرمودند كه باكى نيست و بر تو چيزى نيست .\r\n","description":"","footnote":"","page_name":" 528 ","page_number":540},
  {"content":"\r\nو اين محمد صاحب الطاقست كه از بزرگان اصحاب حضرت امام محمد باقر ، و امام جعفر صادق ، و امام موسى كاظم صلوات الله عليهم است ، و اين حديث در اينجا و در كافى سندش كالصحيح است ، و همچنين در تهذيب . و حديث صحيح عبد الكريم هاشمى صريحست در پاك بودن آب استنجا و پيشتر تفصيلش گذشت در باب اول .\r\n( وقال ابو الحسن موسى بن جعفر صلوات الله عليهما فى طين المطر انّه لا باس به ان يصيب الثّوب ثلاثة ايّام الَّا ان يعلم انّه قد نجّسه شىء بعد المطر فان اصابه بعد ثلاثة ايّام غسله و ان كان طريقا نظيفا لم يغسله ) حضرت فرمودند در گل باران كه باكى نيست كه به جامه برسد تا سه روز مگر آن كه دانند كه چيزى او را نجس كرده است بعد از ايستادن باران ، و اگر بعد از سه روز به جامه رسد بشويد آن را استحبابا بنا بر مشهور ، و اگر راهى باشد پاكيزه مثل صحراها بعد از سه روز هم نشويد .\r\nاين حديث را شيخان صحيحا روايت كرده‌اند از ابن بزيع و او ارسال كرده است و گفته است از بعضى استادان ما بما رسيده است كه او از حضرت روايت كرده است و چون بزرگست مرسل او را اعتبار كرده‌اند مع هذا مؤيد اين حديث بسيار وارد است و بعضى از آنها گذشت .\r\n\r\n( و سال ابو الاغرّ النّخاس ابا عبد الله صلوات الله عليه فقال انّي اعالج الدّوابّ فربّما خرجت باللَّيل و قد به آلت و راثت فتضرب إحداها بيدها او برجلها [ و فى فى بيده او برجله 
  ] فينتضح على ثوبى فقال لا باس به ) و سؤال كرد ابو اغر به غين معجمه و راء مهمله چنان كه در نسخ فقيه است ، و به عين مهمله و زاى چنان كه در كافى است و نخاس فروشنده چهار پايان و غلام و كنيز است و طريق كافى به او صحيح است و طريق صدوق به او كالصحيح است و چون فضلاى مثل ابن ابى عمير و صفوان و على بن الحكم از او روايت\r\n","description":"","footnote":"","page_name":" 529 ","page_number":541},
  {"content":"\r\nكرده‌اند دلالت بر بزرگى او مىكند ، و ليكن اصحاب رجال او را ذكر نكرده‌اند و شهادت صدوق دلالت مىكند بر آن كه كتاب او معتمد اصحاب بوده است و شهادت صدوقين بر صحت حديثش كافى است از حضرت امام جعفر صادق صلوات الله عليه و گفت كار من با اسب و استر و الاغ است و اينها را مىفروشم و بسيار است كه شب بيرون مىآيم از يورت و اينها بول و سرگين كرده‌اند و يكى از اينها دست ، يا پا زد و ترشح مىكند بر جامه من حضرت فرمود كه باكى نيست .\r\nو اين حديث دلالت مىكند بر طهارت بول و سرگين اسب و استر و الاغ و مؤيد اينست حديثى كالصحيح كه صريح است در طهارت ابوال اينها و عمومات احاديث صحيحه و حسان و موثقات هست كه دلالت مىكند بر آن كه بول ما يؤكل لحمه پاك است و احاديث بسيار هست كه گوشت اينها مأكول است .\r\nو ليكن حديث صحيح و حسن و چند موثق كالصحيح و چند قوى دلالت بر شستن مىكنند بلفظ امر و يك حديث صريح است در نجاست ، و بعضى از علما قايل به نجاست بول اينها شده‌اند ، و اكثر قايلند به طهارت ، و آن احاديث را حمل كرده‌اند بر آن كه سنت است اجتناب از آن ، و اظهر آنست كه حمل بر تقيه كنند چون مذهب عامه نجاست است و هيچ شك نيست كه احوط آنست كه از بول اينها اجتناب نمايند .\r\n( ولا باس بخرؤ الدّجاجة و الحمامة يصيب الثّوب ) و باكى نيست در فضله مرغ و خروس و كبوتر كه به جامه برسد و اين عبارت روايت وهب بن وهب است كه از حضرت امام جعفر صادق صلوات الله عليه روايت كرده است ، و وهب اگر چه ضعيف است و ليكن كتابش معتمد است مع هذا از دو وجه ديگر پاك است يكى از حيثيت آن كه فضله طيور مطلقا پاك است ، و دويم از حيثيت آن كه فضله هر چه ماكول اللحم است پاك است .\r\n","description":"","footnote":"","page_name":" 530 ","page_number":542},
  {"content":"\r\nو حديث ضعيفى وارد شده است بر نهى از نماز در آن و محمول بر تقيه است يا كراهت يا اگر مرغ خانگى غير از نجاست نخورد در اين صورت بنا بر مذهب مشهور فضله اش نجس است ، و جمعى كه از آن جمله صدوق است پاك مىدانند بنا بر مذهب ايشان يكى از آن دو حمل اول مىبايد كرد و تقيه اظهر است و اجتناب اولى .\r\n( ولا باس بخرؤ ما طار و بوله ) و باكى نيست در فضله هر حيوانى كه پرنده باشد و همچنين باكى نيست در بول آنها چون بعضى از پرنده ها بول دارند و شيخان در حسن كالصحيح روايت كرده‌اند از حضرت امام جعفر صادق صلوات الله عليه كه هر چيزى كه به پرد باكى نيست در بول و فضله آن و از آن جمله است شبپره و در خصوص آن حديث موثقى وارد است كه باكى نيست در بول آن .\r\nو مؤيد اينهاست صحيحه على بن جعفر كه از برادرش موسى بن جعفر صلوات الله عليهما سؤال كرده است كه هر گاه شخصى در جامه خود بيابد فضله مرغى را در اثناى نماز آيا در آن اثنا مىتواند حك كند حضرت فرمودند كه باكى نيست .\r\nو اگر در مرغ تفصيلى مىبود البته حضرت مىفرمودند كه فضله غير مأكول را حك كردن فايده ندارد بلكه جامه را مىبايد انداخت اگر ساترى ديگر داشته باشد و الا نماز را قطع مىبايد كرد پس چون اين تفصيل را نفرمودند ظاهر مىشود كه همه پاك است .\r\nو اين اخبار معارضى ندارد مگر عموماتى كه خواهد آمد و هيچ شك نيست كه خاص مقدم است با احاديثى كه وارد شده است كه اصل در اشياء طهارتست و با سهولتى كه شريعت سمحه سهله مقتضى آنست .\r\nو اگر قايل به نجاست باشند جميع مساجد و مشاهد مىبايد نجس باشد و\r\n","description":"","footnote":"","page_name":" 531 ","page_number":543},
  {"content":"\r\nهميشه اين كس در كار ازاله آن باشد خصوصا بر مذهب اكثر كه قايلند به آن كه هر گاه مشتبه باشد فضلهء مأكول اللحم به غير آن واجبست اجتناب از آن كه در اين صورت هر فضله كه ببيند مىبايد ازاله كند اگر چه بر تقدير نجاست مظنون آنست كه اصل طهارتست چنان كه احاديث صحيحه بر آن وارد است و خواهد آمد و اگر احتياط تواند كرد اجتناب احوط است .\r\n( ولا باس به بول كلّ شيء اكل لحمه فيصيب الثّوب ) و باكى نيست در بول هر چيزى كه گوشت او را خورند كه به جامه رسد و بر اين مضمون احاديث معتبره وارد شده است و از آن جمله احاديث حسنه كالصحيح از زراره ، و محمد بن مسلم ، و عبد الرحمن بن ابى عبد الله از حضرت امام محمد باقر و امام جعفر صادق صلوات الله عليهما وارد شده است .\r\nو همچنين در سرگين اسب و استر و خر احاديث كالصحيح بل الصحيح وارد شده است كه پاك است با كراهتى كه دارند پس در غير مكروه بطريق اولى با اتفاق جميع علماء شيعه و مؤيداتى كه خواهد آمد .\r\nو همچنين در نجاست بول و فضله حيوان غير مأكول اللحم احاديث كالصحيحه وارد شده است با اجماع در غير پرنده و در غير حيوانى كه نفس سائله نداشته باشد مثل كيك و شپش و مگس و امثال اينها و اگر چه بعضى گفته‌اند كه اينها نجس معفو است و على اى حال نماز در اينها مىتوان كرد بىدغدغه .\r\n( ولا باس بلبن المرأة المرضع يصيب قميصها فيكثر و ييبس [ يا فيلبس 
  ] ) و باكى نيست بشير زن شيرده كه به پيراهن زن رسد و بسيار در آيد و خشك شود يا زن آن جامه را به پوشد و نماز كند و ظاهر آنست كه اگر شير دختر هم باشد ضرر به مادرش نداشته باشد چون تكليف به اجتناب از آن تكليف ما لا يطاق است .\r\n","description":"","footnote":"","page_name":" 532 ","page_number":544},
  {"content":"\r\nو ظاهرا اين عبارت روايت است يا مضمون روايت كه به صدوق رسيده است ، و بسيار تتبع نموديم و ظاهر شد كه صدوق بىمستندى حرف نمىزند و قطع نظر از وقوع حديث نيز دغدغه نيست در اين كه مدار زنان بر اين است و شير ايشان بر پيراهن ايشان مىريزد و اگر لازم بود اجتناب از آن به اعتبار آن كه فضله غير مأكول اللحم است البته مىبايست بخصوص اين مىفرمودند .\r\nو همچنين چرك و عرق و غير اينها به آن كه احاديث بسيار وارد شده است قريب به تواتر كه عرق جنب و حايض اگر به بدن غير ايشان رسد ضرر ندارد و تفصيلش إن شاء الله خواهد آمد .\r\n\r\n( وسئل الرّضا صلوات الله عليه عن الرّجل يطأ فى الحمّام و فى رجله الشّقاق فيطأ البول و النّورة فيدخل الشّقاق اثر اسود ممّا وطئ من القذر و قد غسله كيف يصنع به و برجله الَّتى وطأ بها أيجزئه الغسل ام يخلَّل اظفاره بأظفاره و يستنجى فيجد الرّيح من أظفاره و لا يرى شيئا فقال لا شىء عليه من الرّيح و الشّقاق بعد غسله ) و از حضرت على بن موسى الرضا صلوات الله عليهما سؤال كردند از شخصى كه به حمام رود و نوره كشد و در پاى او تركها باشد چنان كه متعارفست كه پاشنه پاها مىتركد خصوصا وقتى كه پا برهنه باشند ، يا نعلين عربى در پا داشته باشند و متعارفست كه در حمام بول مىكنند پس داخل اين تركيدها مىشود اثر سياهى نوره چون بر آن راه رفته است و پا گذاشته است در حال كشيدن نوره يا غير آن و پا را شسته است و سياهى نوره مانده است چه كند به اين سياهى نجس داند و غسلى كه كرده است صحيح نداند به اعتبار آن كه آب به ته آن نرسيده است يا به اعتبار نجاست زير نوره ، يا آن كه شسته است كافى است ، و از آن جمله به زير ناخنها نيز رفته است يا ناخنها متعارف است كه چركى مىدارد آيا ناخنهاى پا را به ناخنهاى دست تخليل بكند ؟ و چرك آن را يا سياهى نوره را بيرون آورد و يك نسخه اظفاره ندارد بنا بر\r\n","description":"","footnote":"","page_name":" 533 ","page_number":545},
  {"content":"\r\nآن سؤال از تركيدهاست كه تخليل آن به ناخنها بكند ، و يك نسخه بأظفاره ندارد و همان معنى اول است با زيادتى كه آيا مطلق ناخن دست و پا را تخليل مىبايد كرد ؟ و يك نسخهء او يحكَّك\r\nاست كه بمعنى تخليل باشد و تراشيدن چرك مراد باشد . يا تراشيدن ناخنها تا آب بىدغدغه به زير آن جارى شود و سؤال ديگر آن كه استنجا مىكند و از ناخنش بوى بد مىآيد اما اثر نجاست هيچ نمانده است و بو مانده است آيا بو نجس است ؟ حضرت صلوات الله عليه جواب فرمودند كه التفاتى به بو نكند كه بو نجس نيست و التفاتى به شقاق تركيدها و زير ناخنها نكند بعد از آن كه آن را شسته است هم پاك مىشود و آب چون لطيف است به همه جا مىرسد .\r\nو محتمل است كه مراد راوى همين محض طهارت و نجاست باشد و غسل مراد نباشد چون نام آن را نبرده است اگر چه غالب اوقات از جهت غسل به حمام مىرفته‌اند . و در حديث صحيح وارد شده است كه زير هر مويى جنابت هست و هر كه غسل كند و مقدار سر مويى از بدنش را آب نرساند آن شخص بجهنم خواهد رفت پس احتياط در وضو و غسل آنست كه آب به ته ناخنها برسانند و از اين جهت است كه مبالغه عظيم وارد شده است در گرفتن ناخنها در هفته يك مرتبه و الله تعالى يعلم . « 1 »\r\n\r\n( والدّم اذا اصاب الثّوب فلا باس بالصّلاة فيه ما لم يكن مقداره مقدار درهم واف و الوافى ما يكون وزنه درهما و ثلثا و ما كان دون الدّرهم الوافى فقد يجب غسله و لا باس بالصّلاة فيه ) و هر گاه جامه\r\n\r\n","description":"","footnote":"\r\n« 1 » و لا بأس ان يتدلك الرجل فى الحمام بالسويق و الدقيق و النخالة فليس فى ما ينفع البدن اسراف انما الا اسراف فى ما اتلف المال و اضر بالبدن . خ . فقيه ج 1 ص 71 روضة المتقين ج 1 ص 213 عبارت ذيل در نسخه من لا يحضره الفقيه موجود است و ليكن در شرح آن نبود از اين رو بنقل آن مبادرت شد .\r\n","page_name":" 534 ","page_number":546},
  {"content":"\r\nخونين باشد باكى نيست نماز كردن در آن جامه ما دام كه مقدار يك درهم وافى نباشد و درهم وافى آنست كه وزن آن يك درهم و ثلث درهم باشد و هر چه كمتر از درهم وافى است نجس است .\r\nو گاه هست كه واجب است آن را شستن مثل طهارت از جهت دخول مساجد سيما مسجدين و مشاهد رسول خدا و ائمه هدى صلوات الله عليهم على المشهور اما نماز مىتوان كرد در آن جامه و محتمل است كه مراد از وجوب غسل همين نجاست فقط باشد از جهت رفع توهم طهارت آن و اين معنى بحسب معنى اظهر است اگر چه معنى اول بحسب لفظ اظهر است .\r\nو بر اين مضمون احاديث صحيحه و كالصحيحه از حضرت امام جعفر صادق صلوات الله عليه وارد شده است مگر لفظ وافى كه در اخبارى كه بما رسيده است نيست ، و ليكن چون صدوق ذكر كرده است البته حديثى ديده است و اكثر چنين گفته‌اند يا بغلَّى يا بغلى ذكر كرده‌اند كه آن هشت دانگى بوده است ، و درهمى ديگر چهار دانگى بوده است و در زمان حضرت امام جعفر صادق صلوات الله عليه شش دانگى كردند .\r\nو بعضى آن را گفته‌اند كه مقدار بند ابهام بوده است و بعضى بند سبابه و بعضى گودى كه در كف دست است . و چون در احاديث نيست اولى آن است كه مقدار يك شاهى نباشد و اگر مطلقا نباشد بهتر است ، و اگر چيزى آلوده به خون باشد مثل آب بينى جمعى گفته‌اند كه معفو نيست و ظاهرا مقدار كم از درهم آن عفو باشد .\r\n( وان كان الدّم دون حمّصة فلا باس بان لا يغسل الَّا ان يكون دم الحيض فانّه يجب غسل الثّوب منه و من البول و المنىّ قليلا كان او كثيرا و تعاد منه الصّلاة علم به او لم يعلم ) و اگر خون كمتر از نخود باشد باكى نيست كه آن را نشويند مگر آن كه خون حيض باشد كه واجب است كه آن را\r\n","description":"","footnote":"","page_name":" 535 ","page_number":547},
  {"content":"\r\nاز جامه بشويند ، و از بول و منى نيز بشويند خواه اين هر سه كم باشند يا بسيار ، و نماز را اعاده مىكنند از اينها خواه دانسته نماز كرده باشند يا ندانسته .\r\nو ظاهرا مراد از نخود قطره بزرگ خون است كه چون در جائى مىافتد پهن مىشود و غالبا قدر درهم مىشود ، يا وزن يك نخود خون ، و آن نيز بحسب سعت و فراخى يك درهم است غالبا و چون لفظ حمصه در حديث حسنى وارد شده است و اكثر علما حمل بر استحباب ازاله آن كرده‌اند چون به گمان ايشان درهم وافى بيشتر از آن است ظاهر آن است كه عبارت صدوق حمصه باشد و بعضى از نسخ به خاء معجمه وارد شده است بمعنى كو كف تا موافق حديث اول باشد و ظاهرا تصحيف نساخ يا اصلاح فضلا است و على اى حال مراد از خونى كه واجب است ازاله آن خونى است كه نجس باشد و آن خونى است كه از حيوانى بيرون آيد كه آن رگ داشته باشد و هر چه دفع مىكند نجس است ، پس خون ماهى و خون چلپاسه و كيك و شپش و امثال اينها كه رگ ندارند پاك است ، و روايات بر آن وارد شده است .\r\nو همچنين خون مثل گوسفند ، و گاو هر گاه اينها را بكشند هر چه دفع مىشود نجس است و حرام و آن چه باقى مىماند پاك است و حلال اگر مذبح را بشويند كه از خون بيرون به اندرون نرود و در خون مار خلاف است چون معلوم نيست كه رگ دارد يا نه بعضى مىگويند كه رگ ضعيفى دارد اجتناب از آن احوط است ، و هر چه خونش نجس است ميته آن و منى آن نجس است اگر چه گوشت آن را خوردند اما بول و غايط تابع حليت گوشتند چنان كه گذشت ، پس اگر قطره صغيرى از بول يا منى در جامه ، يا در بدن كسى باشد معفو نيست و همچنين خون حيض .\r\nو اكثر علما خون استحاضه و نفاس و نجس العين را نيز ملحق به خون حيض ساخته‌اند چون روايت در خون حيض وارد شده است ، و گفته‌اند كه\r\n","description":"","footnote":"","page_name":" 536 ","page_number":548},
  {"content":"\r\nنفاس هم حيض است و در استحاضه تغيير قطنه و خرقه مىكند با آن كه ما لا يتمّ الصّلاة\r\nاست و خون نجس العين به اعتبار ملاقات به آن نجاستى ديگر هم رسانيده است ، و آن چه معفو است نجاست خون است نه غير آن و احوط اجتناب است از اندك و بسيار اينها .\r\nو اما آن كه صدوق گفته است كه نماز را اعاده مىكند از اينها اگر دانسته نماز كرده باشد دغدغه نيست در آن كه اعاده مىكند و اگر دانسته باشد و فراموش كرده باشد مشهور ميان علما آنست كه در وقت اعاده مىكند و در خارج وقت قضا نمىكند مگر آن كه در وقت به خاطرش رسد و ادا نكند كه در خارج وقت قضا خواهد كرد .\r\nو ظاهر بسيارى از احاديث صحيحه آن است كه در وقت نيز اعاده نمىكند ، و احاديث اعاده محمول بر استحباب خواهد بود و ليكن احوط عمل به مشهور است اما اگر جاهل باشد به نجاست جامه و نماز كرده باشد مشهور ميان علما آن است كه مطلقا اعاده نمىكند نه در وقت و نه در خارج وقت از جهت روايات كثيره صحيحه .\r\nو بعضى گفته‌اند كه در وقت اعاده مىكند چون روايات وارد شده است در اعاده و آن احوط است ، و اظهر عدم وجوب است ، و ليكن سنت است اعاده در وقت پس آن چه صدوق مطلقا حكم كرده است به اعاده اگر چه جاهل باشد خلاف مشهور است .\r\nو ممكن است كه حمل كنيم بر جاهل مسأله چون جاهل معذور نيست و ليكن خلاف ظاهر عبارت است بلكه شامل جاهل مسأله نيز هست و در احكام لباس مصلى نيز خواهد آمد .\r\n\r\n( وقال علىّ صلوات الله عليه ما ابالى ابول اصابنى او ماء اذا لم اعلم ) و بسند موثق از حضرت امير المؤمنين صلوات الله عليه منقول است كه\r\n","description":"","footnote":"","page_name":" 537 ","page_number":549},
  {"content":"\r\nفرمودند كه پروا ندارم كه بول به من رسيده باشد يا آب هر گاه ندانم . يك احتمال عبارت اينست كه جاهل به نجاست معذور است و آب و بول يكسان است پس چنان كه نماز را از آب اعاده و قضا نمىبايد كرد همچنين بواسطه بول قضا و اعاده نمىبايد كرد . و احتمال ديگر آن كه در نجاست علم مىبايد و تا علم به نجاست نداشته باشند اجتناب واجب نيست و ظاهرا هر دو مراد باشد و هر دو معنى از كلام حضرت در مىآيد و على اى حال اين حديث مخالف حكم اول است مگر آن كه جاهل را بمعنى جاهل مسأله بگيريم در سخن سابقش .\r\n( وقد روى فى المنىّ انّه ان كان الرّجل [ جنبا 
  ] حيث قام نظر و طلب فلم يجد شيئا فلا شىء عليه و ان كان لم ينظر و لم يطلب فعليه ان يغسله و يعيد صلاته ) و بتحقيق كه روايتى وارد شده است و آن چند روايت صحيح و كالصحيح است كه روايت كرده‌اند محمد بن مسلم ، و عبد الله بن سنان ، و ميمون از حضرت امام جعفر صادق صلوات الله عليه در منى كه اگر شخصى محتلم شده باشد يا جنب و چون از خواب بيدار شود ملاحظه نموده باشد جامه را و منى را نديده باشد و غسل كرده باشد و نماز كرده باشد و بعد از آن منى را در جامه ديده باشد بر او چيزى نيست يعنى اعاده نماز نمىكند ، و اگر ملاحظه جامه ها نكرده باشد و بعد از آن ببيند مىبايد بشويد و اعاده نماز نكند .\r\nو اكثر علما اعاده را حمل كرده‌اند بر استحباب ، و احوط اعاده است ، و اين احاديث نيز مخالف سخن اول صدوقست و احاديث صحيحه در منى و بول و خون وارد شده است كه اگر جاهل باشد اعاده نماز نمىكند .\r\n\r\n( ولا باس بدم السّمك فى الثّوب ان يصلَّى فيه الانسان قليلا كان او كثيرا ) و باكى نيست به خون ماهى كه در جامه باشد و آدمى در آن جامه نماز كند خواه اندك باشد و خواه بسيار و اين مضمون روايت سكونى است از حضرت امير المؤمنين صلوات الله عليه و در حديث صحيح عبد الله بن ابى يعفور\r\n","description":"","footnote":"","page_name":" 538 ","page_number":550},
  {"content":"\r\nوارد است كه به حضرت امام جعفر صادق صلوات الله عليه عرض نمودم كه چه مىفرمايد در خون كيك حضرت فرمودند كه باكى نيست عرض كردم كه گاه هست كه بسيار است حضرت فرمودند كه هر چند بسيار باشد ضرر ندارد .\r\nو همچنين حلبى روايت كرده است از حضرت امام جعفر صادق صلوات الله عليه كه خون كيك ضرر ندارد و روايتى ديگر وارد شده است كه خون پشه ضرر ندارد و اگر نباشد در جامه و بدن بهتر است .\r\n\r\n( و من اصاب قلنسوته او عمامته او تكَّته او جوربه او خفّه منىّ او بول او دم او غائط فلا بأس بالصّلاة فيه و ذلك لأنّ الصّلاة لا تتمّ فى شىء من هذا وحده ) و كسى كه برسد به كلاه او ، يا دستار او ، يا بند زير جامه او ، يا جوراب او ، يا موزه او منى ، يا بول ، يا خون ، يا غايط پس باكى نيست كه نماز در اينها بكند از جهت آن كه نماز در هيچ يك از اينها به تنهايى تمام نمىشود يعنى ستر عورتين به هيچ يك از اينها به تنهايى نمىتوان كرد .\r\nو اين علت در حديث وارد شده است پس هر چه به آن ستر عورتين نتوان كرد اگر نجس باشد نماز مىتوان كرد ، و عمامه را صدوق زياد كرده است بر علما به اعتبار آن كه به هيئتى كه پيچيده است ستر عورتين نمىتوان كرد ، و آن بىوجه است .\r\nو حق آنست كه عمامه اين حكم ندارد ، و اگر به صدوق رسيده باشد حديثى و قايل شده باشد به اين حكم بر ديگران كه آن حديث به ايشان نرسيده است حجة نيست و در اين كه در چيزى كه نماز در او تمام نشود اگر نجس باشد نماز صحيح است و روايات بسيار وارد شده است و كسى در آن خلاف نكرده است پس اگر چاقشور نجس باشد نماز مىتوان كرد و اگر بند آن را بر آن دوخته باشند نمىتوان كرد از آن جهت كه مىتوان بعنوان قيضه بستن و عورتين را به آن پوشانيدن ، و آن چه واجبست از ستر عورتين ستر حلقه دبر است با ذكر و خصيتين و از ناف تا زانو مستحب مؤكد است .\r\n","description":"","footnote":"","page_name":" 539 ","page_number":551},
  {"content":"\r\n\r\n( و من وقع ثوبه على حمار ميّت فليس عليه غسله و لا بأس بالصّلاة فيه ) و كسى كه جامه اش بر الاغ مرده افتد و ملاقى آن شود به يبوست واجب نيست بر او كه جامه را بشويد و باكى نيست كه در آن نماز كند و همين مضمون در حديث صحيح على بن جعفر وارد است .\r\nو جمعى از علما ملاقات با ميته را به يبوست موجب نجاست مىدانند به اعتبار روايات مطلقى كه وارد شده است كه ملاقى ميت را بشويند و محمولست بر آن كه ملاقات به رطوبت كرده باشد . و حديث سگ مرده نيز خواهد آمد كه ملاقى آن نجس نيست . و صدوق كه اين عبارت را مطلق ذكر كرده است ظاهرا مرادش اينست كه اگر ملاقات به رطوبت كرده نيز پاك است چنان كه پيشتر گذشت و ليكن حمل كلامش بر يبوست اولى است .\r\n( ولا بأس ان يمسّ الرّجل عظم الميّت اذا جاز سنة ) و باكى نيست كه كسى دست به استخوان مرده بمالد هر گاه يك سال بر آن گذشته باشد و اين مضمون حديثى است كه شيخان از اسماعيل جعفى روايت كرده‌اند و در سند ايشان جهالتى هست و ليكن سند صدوق بكتاب او صحيح است و در اين دغدغه نيست كه بعد از يك سال استعمال مىتوان كرد و ليكن از مفهوم حديث در مىآيد كه پيش از يك سال استعمال نتوان كرد .\r\nو مخالفت دارد با احاديث بسيارى كه وارد شده است در آن كه هر چه حيات در آن حلول نكرده است از ميته پاك است مانند مو ، و كرك ، و پشم ، و شاخ ، و استخوان دندان ، و سم ، و پر ، و پنير مايه پس اين خبر مفهومش را اعتبار نبايد كرد .\r\nو محتمل است كه تقيه از عامه باشد كه جمعى از ايشان مىگويند كه تا استخوان چربى دارد نجس است حضرت فرموده باشند كه يك سال كه بگذرد چربى نمىماند ، يا آن كه مراد استخوانهايى باشد كه در صحراها افتاده است و\r\n","description":"","footnote":"","page_name":" 540 ","page_number":552},
  {"content":"\r\nچون حيوانى كه مىميرد استخوان نيز به ملاقات گوشت و خون نجس مىشود و غالب اوقات در عرض سال بارانها مىآيد آن را پاك مىكند .\r\nو اكثر علما حمل بر استحباب كرده‌اند كه سنت است كه تا يك سال استعمال نكنند تا بىدغدغه چربيهاى آن برود يا تعبدا و الله تعالى يعلم .\r\n( ولا باس أن يجعل سنّ الميّت للحيّ مكان سنّه ) و باكى نيست كه زنده دندان مرده را به جاى دندان افتاده خود بگذارد ظاهرا مراد دندان حيوان مأكول اللحم باشد مثل دندان گوسفند هر چند مرده باشد اما دندان پاك است چون حيات در آن حلول نكرده است .\r\nو محتمل است كه مراد او اعم باشد به آن كه وقت نماز بردارد ، و در دندان آدمى مشكل است چون واجبست دفن آن چنان كه خواهد آمد و ظاهرا بر اين مضمون خبرى وارد شده است كه صدوق ذكر كرده است .\r\n( و من اصاب ثوبه كلب جاف و لم يكن كلب صيد فعليه ان يرشّه بالماء و ان كان رطبا فعليه ان يغسله ، و ان كان كلب صيد و كان جافا فليس عليه شىء ، و ان كان رطبا فعليه ان يرشّه بالماء ) و كسى كه جامه اش به سگ خشكى خورد كه جامه اش خشك باشد و سگ شكارى نباشد پس بر اوست استحبابا كه آبى بر جامه اش بريزد ، و اگر ملاقات سگ به رطوبت شود واجبست كه بشويد جامه را ، و اگر سگ شكارى باشد و خشك باشد بر او چيزى نيست ، و اگر تر باشد بر او لازم است استحبابا كه آبى بر آن بريزد و محتمل است كه صدوق آب ريختن در هر دو جا را واجب داند .\r\nبدان كه علماى ما نقل اجماع كرده‌اند بر نجاست سگ و خوك ، و نقل قول ابن بابويه اكثر نكرده‌اند بلكه اين مذهب را از سنيان نقل كرده‌اند كه ايشان استدلال به آيه كرده‌اند كه حق سبحانه و تعالى فرموده است كه بخوريد از شكارى كه سگ بكند و از جهت شما نگاه دارد . و جواب داده‌اند كه ظاهر\r\n","description":"","footnote":"","page_name":" 541 ","page_number":553},
  {"content":"\r\nاست كه غرض الهى آنست كه شكار سگ بمنزله تذكيه انسانست و الا مىبايد كه خون هم پاك باشد و هر چه در اندرون ذبيحه است حلال باشد ، و هيچ كس از مسلمانان به اينها قايل نيستند و دور نيست كه صدوق حديثى ديده باشد چون طريقه او نيست استدلال به آيه خصوصا اين نحو استدلالات .\r\nاما حق اينست كه هر سگى نجس است و اگر ملاقات به رطوبت كنند واجبست ازاله ، و اگر ملاقات به يبوست كنند سنت است آب ريختن بر آن . و بر اين مضمون احاديث صحيحه وارد شده است و همچنين در خوك حديث صحيح وارد شده است به تفصيل مذكور از على بن جعفر از برادرش موسى بن جعفر صلوات الله عليهما .\r\n\r\n( ولا باس بالصّلاة فى ثوب اصابه خمر لأنّ الله عزّ و جلّ حرّم شربها و لم يحرّم الصّلاة فى ثوب اصابته ) و باكى نيست نماز كردن در جامهء كه شراب به آن ريخته باشد يا رسيده باشد زيرا كه حق سبحانه و تعالى خوردنش را حرام كرده است ، و حرام نكرده است نماز را در جامه كه شراب به آن رسيده باشد .\r\nبدان كه ظاهر كلام صدوق طهارت خمر است اگر چه شيخ بهاء الدين محمد رحمه الله مىفرمود كه اين عبارت دلالت بر طهارت ندارد بلكه او شراب را نجس مىداند و عفو مىداند مثل خون كمتر از درهم ، و على اى حال نماز كردن در آن را جايز مىداند و بحث در اين است . و سيد مرتضى و شيخ طوسى هر دو نقل اجماع كرده‌اند بر نجاست شراب و روايات در اين باب متعارض است ، و از طرفين احاديث بسيار هست .\r\nصدوق احاديث نجاست را حمل بر تقيه يا استحباب اجتناب كرده است .\r\nو اكثر علما احاديث طهارت را حمل بر تقيه كرده‌اند چون در زمان خلفاى بنى اميه و بنى عباس اين احاديث را از ائمه هدى نقل كرده‌اند .\r\n","description":"","footnote":"","page_name":" 542 ","page_number":554},
  {"content":"\r\nو جمعى از علماى آن زمان بواسطه خوش آمد خلفا حكم به طهارت آن كرده بودند و خلفا مىخوردند ائمه معصومين صلوات الله عليهم از روى تقيه بر دوستان خود كه مبادا به ايشان ضررى رسد از اجتناب از آن فرموده‌اند كه نماز در آن جامه مىتوان كرد چون شيعيان با سنيان مىنشستند و اگر چه نمىخوردند شراب به رخوت ايشان مىريختند اگر ايشان اجتناب مىنمودند سنيان بيشتر مىريختند چنان كه نزد عوام متعارفست الحال نيز .\r\nو اين عبارتى كه صدوق نقل كرده است ظاهرا عبارت حديث صحيحى است كه در علل از حضرت امام محمد باقر ، و امام جعفر صادق صلوات الله عليهما روايت كرده است كه جمعى از اصحاب از ايشان پرسيدند كه جامه كرباس مىخريم از جماعتى كه مىدانيم كه بافنده هاى اين جامه ها شراب مىخورند و پيه خوك را آلات جولاهى مىمالند آيا نماز مىتوانيم كرد در اين جامه ها پيش از آن كه بشوييم آنها را حضرت فرمودند كه بلى باكى نيست حق سبحانه و تعالى حرام كرده است خوردن و آشاميدن آنها را و حرام نكرده است پوشيدن و دست ماليدن و نماز كردن در آنها را .\r\nو اين حديث صريح نيست در طهارت زيرا كه راوى علم به ملاقات نداشته است و احاديث از اين باب بسيار مىآيد و علتى كه حضرت فرموده‌اند ممكن است حمل كردن بر اين كه در چنين جائى كه علم به ملاقات نداشته باشد حق سبحانه و تعالى حرام نكرده است نماز را نه جائى كه علم داشته باشند و الا بر صدوق لازم مىآيد كه خوك هم پاك باشد اما ظاهرا صدوق آن را نيز التزام مىكند و لهذا خوك را در اين باب ذكر نكرده است و الله تعالى يعلم .\r\nو هيچ شك نيست كه احتياط در دين اجتناب مطلق است چنان كه حق سبحانه و تعالى در قرآن مجيد امر به اجتناب از آن كرده است مطلقا . ديگر خلافست در مسكرات غير خمر و در فقاع و عصير عنبى كه جوش زده باشد و\r\n","description":"","footnote":"","page_name":" 543 ","page_number":555},
  {"content":"\r\nقوامى گرفته باشد و هنوز دو ثلث آن نرفته باشد اكثر علما بر نجاست همه‌اند ، و احوط اجتنابست ، و روايات بر نجاست مسكرات و بوزه هست ، و در عصير عنبى اگر چه روايت بر نجاست نديده‌ام و ليكن روايت هست كه آن نيز شرابست ، علما ذكر كرده‌اند كه هر گاه شراب باشد پس نجس است و خالى از اشكالى نيست حكم به نجاست اينها كردن و الله تعالى يعلم .\r\n\r\n( فامّا فى بيت فيه خمر فلا يجوز الصّلاة فيه ) اما در صورتى كه در آنجا شرابى در ظرفى باشد نماز در آن صورت جايز نيست . و حديث عمار ساباطى كه از حضرت امام جعفر صادق صلوات الله عليه روايت كرده است كه نماز مكن يا نمىتوان كرد در خانهء كه در آنجا شراب يا مست كننده باشد ، اكثر علما حمل بر كراهت كرده‌اند و اجتناب اولى است .\r\n\r\n( و من بال فاصاب فخذه نكتة من بوله فصلَّى ثمّ ذكر أنّه لم يغسله فعليه أن يغسله و يعيد صلاته ) و كسى كه بول كند و اندكى از بول برانش بچكد و فراموش كند و نماز كند بعد از آن به خاطرش آيد كه نشسته بود بر او لازمست كه بشويد و نماز را اعاده كند و اين حديث را شيخان به سندى نقل كرده‌اند كه ضعفى دارد اما مؤيد اين حديث احاديث صحيحه هست ، و احاديث صحيحه هست كه اعاده نمىبايد كرد .\r\nو حديث صحيحى هست كه در وقت اعاده كند و در خارج وقت لازم نيست و اكثر بر اينند ، و بهتر آنست كه اگر در وقت اعاده كند قصد قربت كند و قصد وجوب نكند ، و اگر در خارج وقت نيز به قصد قربت قضا كند بهتر است و الله تعالى يعلم .\r\n( وان وقعت فأرة فى الماء ثمّ خرجت فمشت على الثّياب فاغسل ما رأيت من أثرها و ما لم تره انضحه بالماء ) و اگر موشى در آبى رود و از آنجا بيرون آيد و راه رود بر جامها پس بشوى هر چه را ببينى از اثر\r\n","description":"","footnote":"","page_name":" 544 ","page_number":556},
  {"content":"\r\nترى آن و هر چه اثر آن ظاهر نباشد آبى بر آن بريز . و اين مضمون صحيحه على بن جعفر است و ظاهرش دلالت مىكند بر نجاست موش و ليكن على بن جعفر چند حديث صحيح ديگر از او منقولست كه دلالت مىكند بر آن كه موش پاك است و از آن جمله حديث داخل شدن موش بود در روغن كه حضرت فرمودند كه چون زنده بيرون آمده است روغن نجس نيست و گذشت پس اين حديث را حمل بر استحباب بايد كرد .\r\n\r\n( وان كان بالرّجل جرح سائل فاصاب ثوبه من دمه فلا باس بأن لا يغسله حتّى يبرأ و ينقطع الدّم ) و هر گاه شخصى را جراحتى يا دملى باشد كه از آن خون آيد و بند نشود و جامه اش خونين شود باكى نيست كه خون را نشويد و با آن خون نماز كند تا به شود و خون منقطع شود پس بعد از آن رعايت درهم مىكند اگر كمتر از درهم است عفو است و درهم و زياده را مىشويد و بر اين مضمون احاديث صحيحه وارد شده است .\r\nو ظاهر احاديث آنست كه تا خون بند نشود اجتناب مطلقا واجب نيست و جمعى از علما قايلند به آن كه به قدر ضرورت معفو است . پس تا ممكن باشد نگذارد كه خون تعدى كند به موضعى ديگر ، و اگر ممكن باشد كه خرقه بر آن بندد كه ما لا يتم الصّلاة فيها\r\nباشد و همان نجس شود با امكان همان مقدار معفو است ، و احوط اينست كه رعايت اين قول بكند اگر چه اظهر آنست كه اين رعايت واجب نيست بخلاف بول و خون استحاضه كه در آنها احتياط بيشتر مىبايد كرد چنان كه گذشت .\r\n\r\n( وسئل ابو الحسن موسى بن جعفر صلوات الله عليه عن خصىّ يبول فيلقى من ذلك شدّة و يرى البلل بعد البلل قال يتوضّأ ثمّ ينضح ثوبه فى النّهار مرّة واحدة ) و از آن حضرت صلوات الله عليه سؤال كرد عبد الرحيم قصير از خصى كه ذكر و خصيه او را قطع كرده باشند و بول كند و\r\n","description":"","footnote":"","page_name":" 545 ","page_number":557},
  {"content":"\r\nمشقت كشد به اعتبار آن كه چون قوت ما سكه ضعيف شده است هميشه رطوبتى ظاهر مىشود و ظاهرش آنست كه بول باشد و هميشه مىشويد و ديگر ظاهر مىشود حضرت فرمودند كه وضو مىسازد يعنى از جهت هر نمازى على الظاهر و آب به جامه اش مىريزد يعنى مىشويد در روزى يك بار . و چون حضرت صلوات الله عليه بلفظ نهار فرمودند نه بلفظ يوم ظاهرش آنست كه در شب نيز جامه را بايد شست مگر آن كه بگوئيم كه چون در اينجا شب را نفرمودند نبايد شست بنا بر حديثى كه وارد شده است كه : اسكتوا عمّا سكت الله عنه يعنى شما كارى نداريد به آن چه حق سبحانه و تعالى نفرموده است ، بلكه ظاهر حديث آنست كه چون يقين نداريم كه اين ترى بولست شستن واجب نيست بلكه آب ريختن سنت است .\r\nچنان كه اكثر احاديثى كه بلفظ نضح واقع شده محمول بر استحبابست چنان كه حديث موثق سماعه نيز وارد شده است كه در جروح و قروح روزى يك مرتبه جامه را بشويند .\r\nو اكثر علما آن را حمل بر استحباب كرده‌اند و تحقيقش اينست كه اگر علم به همرسد كه اين ترى بول است شستن واجب است ، و اگر مشكوك فيه باشد آب ريختن سنت است و الله تعالى يعلم . و چون عبد الرحيم كه راوى اين حديث است مجهول الحال است علما مطلقا حمل بر استحباب كرده‌اند و ليكن چون صدوق حكم به صحت آن كرده است همين از براى عمل به آن كافى است .\r\n( و سال علىّ بن جعفر اخاه موسى بن جعفر صلوات الله عليهما عن الرّجل وقع ثوبه على كلب ميّت قال ينضحه و يصلَّى فيه و لا باس ) و به اسناد صحيح سؤال كرد على بن جعفر از برادرش حضرت امام موسى كاظم صلوات الله عليه از شخصى كه جامه اش بر سگى مرده خورد حضرت فرمودند كه آبى بر آن جا بريزد ، و در آن نماز كند و باكى نيست ، و اين حديث\r\n","description":"","footnote":"","page_name":" 546 ","page_number":558},
  {"content":"\r\nصحيح نيز رد آن قول مىكند كه هر گاه جامه يا بدن شخصى به مرده خورد نجس مىشود به نجاست حكمى به اين معنى كه تا نشويند آن موضع را نماز نمىتوان كرد ، و اگر چيزى ملاقات كند آن موضع را به رطوبت آن چيز نجس نمىشود .\r\nو حديثى صريح بر اين معنى دلالت نكرده است بلكه بعضى احاديث مطلقه وارد شده است كه آن چيز را آب كشند ، و بعضى احاديث مطلقه وارد شده است كه شستن لازم نيست مثل اين دو حديث صحيح على بن جعفر كه يكى در حمار وارد شده است ، و يكى در سگ پس اين احاديث را حمل بر ملاقات به يبوست مىكنيم و نضح را بر استحباب ، و احاديث شستن را حمل مىكنيم بر آن كه ملاقات به رطوبت باشد .\r\nمع هذا نضحى كه در اين حديث وارد شده است به اعتبار آنست كه سگست و در سگ مطلقا احاديث وارد است كه ملاقى آن را به يبوست نضح كنند و به رطوبت بشويند لهذا در حديث حمار نضح نبود و ظاهر نضح آب پاشيدن است و ليكن در حديث صحيح وارد شده است كه آب بر آن بريزد بنا بر اين علما نضح را تفسير كرده‌اند در همه جا به آب ريختن و الله تعالى يعلم .\r\n","description":"","footnote":"","page_name":" 547 ","page_number":559},
  {"content":"\r\n\r\nباب العلة التى من اجلها وجب الغسل من الجنابة و لم يجب من البول و الغائط\r\n\r\nاين باب در بيان علتى است كه به سبب آن علت غسل از جنابت واجبست و از بول و غايط واجب نيست . بدان كه ظاهر اين كلام آنست كه غسل جنابت فى نفسه واجب باشد ، و ظاهر بسيارى از احاديث نيز چنين است بلكه غير آن از اغسال نيز ظاهرش وجوب لنفسه است چنان كه گذشت .\r\nو اكثر علما جميع طهارت را واجب لغيره مىدانند و امثال اين احاديث را حمل بر سببيت كرده‌اند يعنى جنابت مثلا سبب آنست كه چون وقت نماز داخل شود غسل واجب شود چنان كه در حديث صحيح زراره گذشت كه هر گاه داخل شود وقت واجب مىشود طهور كه وضو و غسل و تيمم است و همچنين نماز بعد از دخول وقت واجب مىشود .\r\nو فايده خلاف در آن ظاهر مىشود كه هر گاه شخصى خواهد كه پيش از دخول وقت غسل كند و مشغول الذمه به نماز ، يا طواف ، يا مس كتابت قرآن واجب مثلا نباشد آيا در نيت قصد واجب مىكند يا سنت ؟ جمعى كه واجب لنفسه مىدانند قصد واجب مىكنند و باقى قصد سنت .\r\nو مظنون بنده آنست كه غسل جنابت لنفسه واجبست و باقى طهارات لغيرها ، و ليكن احوط آنست كه اگر شخصى خواهد كه پيش از وقت غسل كند و نماز قضا داشته باشد به قصد نماز قضا غسل كند و مىبايد در خاطر داشته باشد كه\r\n","description":"","footnote":"","page_name":" 548 ","page_number":560},
  {"content":"\r\nبعد از غسل نماز قضا بكند و همين كافى نيست كه نماز قضا دارد على الظاهر .\r\nو اگر مشغول الذمه نباشد اگر دو ركعت نماز نذر كند به اين عنوان كه اگر توفيق صلوات بر نبى و آل او بيابم فللَّه علىّ\r\nخداى راست بر من كه دو ركعت نماز بكنم قربة إلى الله\r\nو بعد از آن يك مرتبه صلوات بفرستد در اين صورت غسل واجب مىشود از جهت نماز نذر پس در وقت غسل نيت مىكند كه غسل جنابت مىكنم از جهت رفع حدث و مباح بودن اين نماز و باقى نمازها و باقى چيزهائى كه به سبب غسل مباح مىشود از جهت آن كه واجبست قربة إلى الله\r\n.\r\nو اگر در وقت غسل رفع حدث جنابت را قصد كند بىاينها كه مذكور شد ظاهرا صحيح باشد به آن كه نيت كند كه غسل جنابت مىكنم قربة إلى الله\r\n، و معنى غسل جنابت همين است كه غسل مىكنم كه جنابت بر طرف شود ، و ليكن بعنوان نذر بىدغدغه است ، و بر همه اقوال علما صحيح است ، و اگر اين معنى را در همه اغسال و وضو و تيمم رعايت نمايد نهايت احتياط به جا آورده است .\r\nو اگر در وضوى پيش از وقت وضو را به قصد دو ركعت نماز سنت به جا آورد بهتر است و چون وقت داخل شود به آن وضو نماز واجب مىتواند كرد به اتفاق علما ، و اگر در اين صورت قصد قربة كند كافى است بلكه در همه عبادات قصد قربة كافى است .\r\nو اشكال كه هست آنست كه ميان خود و جناب اقدس الهى نيت را درست كند كه من اطاعت فرمان الهى مىكنم چون فرموده است كه اين عبادات را به جا آوريد و اصلا قصد بهشت و خلاصى از جهنم را منظور ندارد و چون اين معنى بسيار مشكل است اگر قصد رضاى الهى را با قصد خلاصى از عذاب الهى و رسيدن به مراتب عاليه بهشت به جا آورد صحيح است و مىبايد كه محض طمع بهشت و خلاصى از جهنم منظورش نباشد .\r\nو اين نيات را قبل از اراده عبادات درست مىبايد كرد و بعد از آن در حال\r\n","description":"","footnote":"","page_name":" 549 ","page_number":561},
  {"content":"\r\nعبادت همين بس است كه متذكر باشد كه غسل مىكند و همين كه در خاطر دارد كه غسل مىكند البته خواهد دانست كه غسل را از جهت اين مىكنم كه از حدث جنابت پاك شوم و نماز توانم كرد و اينها بحسب فرموده الهى است و لازم نيست كه بر زبان راند كه\r\nاغتسل لرفع الحدث و لاستباحة الصلاة لوجوبه قربة إلى الله ) *\r\nيا به فارسى بگويد كه غسل مىكنم از جهت برداشتن حدث و مباح شدن نماز از جهت رضاى الهى و يا بخاطر بگذراند اين معانى را .\r\nهيچ يك از اينها نيت نيست زيرا كه نيت عبارتست از داعى بر فعل .\r\nبسيار است كه قصد شخصى رياء است كه مردمان او را خوب دانند و در خاطر مىگذراند كه اين فعل را محض رضاى الهى به جا مىآورم و در اين صورت حق سبحانه و تعالى مىداند كه او كاذبست و خودش نيز مىداند كه دروغ مىگويد و چيزى كه او را بر اين فعل داشته است محض ديدن مردم است لهذا اگر مردم نباشند نمىكند و چون مردم باشند مىكند .\r\nپس ظاهر شد كه آن چه از مردمان وسواس مىكنند در نيت و مكرر نيت مىكنند كار شيطان است و يكى از شياطين نام او وسواس است كه حق سبحانه و تعالى امر فرموده كه سوره قل اعوذ برب الناس را مكرر بخوانند از روى اخلاص تا حق سبحانه و تعالى شر آن ملعون را از اين كس كفايت كند . و ديگر دعا كه بعضى گذشت و بعضى خواهد آمد و اگر چنين شخصى از شر شيطان خلاصى نداشته باشد بايد كه بىنيت عبادات را به جا آورد كه در اين صورت مشروع نيست او را نيت كردن و محالست كه كسى كارى بىنيت تواند كرد .\r\nو البته هر كس متوجه مسجد مىشود نيت نماز دارد و چون رو به قبله كرد و به نماز ايستاد نيت نماز دارد و نماز را از جهت رضاى الهى آمده است كه بكند ديگر نام بردن بىمعنى است بايد كه الله اكبر بگويد و در وقت وضو آب بر رو ريزد و همچنين غسل .\r\n","description":"","footnote":"","page_name":" 550 ","page_number":562},
  {"content":"\r\nو لهذا در احاديث وضو و غسل و تيمم كه حضرات رسول خدا و ائمه هدى صلوات الله عليهم بيان فرمودند هيچ جا نفرمودند كه پيش از وضو يا غسل يا تيمم نيت بكنيد بلكه يك جا فرمودند كه نيت خود را از جهت رضاى الهى خالص كنيد و إن شاء الله در نماز بسطى داده خواهد شد .\r\n\r\n( جاء نفر من اليهود إلى رسول الله صلَّى الله عليه و آله فساله أعلمهم عن مسائل فكان فيما سأله ان قال لأيّ شىء أمر الله عزّ و جلّ بالاغتسال من الجنابة و لم يا مر بالغسل من الغائط و البول فقال رسول الله صلَّى الله عليه و آله انّ آدم لمّا اكل من الشّجرة دبّ ذلك فى عروقه و شعره و بشره فاذا جامع الرّجل اهله خرج الماء من كلّ عرق و شعرة فى جسده فاوجب الله عزّ و جلّ على ذرّيته الاغتسال من الجنابة إلى يوم القيمة ، و البول يخرج من فضلة الشّراب الَّذى يشربه الانسان ، و الغائط يخرج من فضلة الطَّعام الَّذى ياكله الانسان فعليه [ او فعليهم 
  ] فى ذلك الوضوء قال اليهوديّ صدقت يا محمّد ) بسند قوى كالصحيح منقولست از حضرت سيد جوانان اهل بهشت امام حسن صلوات الله عليه كه جمعى از يهودان به نزد حضرت رسول الله صلى الله و آله آمدند و داناترين ايشان از آن حضرت ده سؤال كرد و از آن جمله اين سؤال بود كه گفت كه حق سبحانه و تعالى از چه جهت امر به غسل فرموده است از جهت جنابت ، و غسل را واجب نساخت از جهت غايط و بول پس حضرت صلى الله عليه و آله فرمودند كه چون آدم از شجره تناول نمود لذت آن در جميع رگهاى آن حضرت دويد حتى در پوست و موى آن حضرت جا كرد ، پس چون آدمى با اهل خود جماع كرد آب منى از هر رگى و مويى كه در بدن او هست بيرون مىآيد ، پس حق سبحانه و تعالى واجب گردانيد بر ذريت آن حضرت كه غسل جنابت بكنند تا روز قيامت ، و بول از فضله آبى كه آدمى مىخورد بيرون مىآيد ، و غايط از فضله طعامى كه\r\n","description":"","footnote":"","page_name":" 551 ","page_number":563},
  {"content":"\r\nمىخورد بيرون مىآيد پس بنا بر اين در آن وضو مقرر ساخت چون از همه اعضا بيرون نيامده است و علت وضو را حضرت پيشتر فرموده بودند يهودى گفت راست فرمودى يا محمد .\r\nو مؤيد اين معنى اطبا نيز ذكر كرده‌اند كه چون منى از كل بدن بيرون مىآيد لهذا بعد از آمدن كل اعضا سست مىشود و به سبب آن يبوستى در همه اعضا بهم مىرسد و يبوست سرايت به دماغ مىكند پس لازمست كه آب به همه اعضا برسانند تا تدارك آن يبوست بشود و چون در غالب احوال منى مىآيد اين حكم غسل جارى شد و نادر را كه جماع بدون انزال است حكم غالب دادند طردا للباب چنانچه در جميع احكام شرايع چنين است مثلا شراب حرمتش به اعتبار زوال عقل است و آن غالب است و اندكى كه عقل را زايل نكند حكم بسيار دارد و على هذا القياس پس از اين حديث ظاهر شد كه فى نفسه غسل جنابت لازمست قطع نظر از نماز .\r\nو ممكن است كه در واقع چون اين منى از شهوت نفسانى آمده است به سبب آن از قابليت مناجات اعظم الهى كه آن نماز است افتاده است پس چون غسل مىكند حق سبحانه و تعالى به سبب غسل گناهان اعضاى او را همه مىآمرزد و قابل آن مناجات مىشود چنان كه يهودى بعد از آن سؤال كرد كه يا محمد چه ثواب دارد كسى كه غسل جنابت بكند از جنابت حلال كه با حلال خود مجامعت كرده باشد حضرت رسول الله صلى الله عليه و آله فرمودند كه چون مؤمن با حلال خود مجامعت مىكند هفتاد هزار فرشته بالهاى خود را مىگشايند از خوشحالى و رحمت الهى نازل مىشود پس چون غسل مىكند حق سبحانه و تعالى بعدد هر قطره آب كه به بدن او مىرسد خانهء در بهشت از جهت او بنا مىفرمايد و اين غسل جنابت سرى از اسرار الهى است كه در ميان او و خلق است چون كسى بر آن مطلع نيست به غير از حق سبحانه و تعالى و چون غسل\r\n","description":"","footnote":"","page_name":" 552 ","page_number":564},
  {"content":"\r\nمىكنند قابل فيوض الهى مىشوند .\r\nو احاديث صحيحه در وضو گذشت كه هر كه در وضو بسم الله مىگويد چنانست كه غسل كرده است و تفسيرش گذشت ، و در همه جا اين قسم تأويل مىتوان كرد اما منافات با ظاهر ندارد و ظاهرش وجوب لنفسه است و الله تعالى يعلم .\r\nو قريب به اين علت از حضرت امام رضا صلوات الله عليه بطريق كالصحيح منقولست كه فضل بن شاذان از آن حضرت روايت كرده است در فرق ميان وضو و غسل با عللى كه بعد از اين مذكور مىشود ، و عمده علتها بندگى و تعبد است كه مىبايد آن منظور بندگان الهى باشد و اينها بمنزله نكاتست ، و بسا باشد كه در هر حكمى علتهاى بسيار باشد و عقول همه كس به آن نتواند رسيد و در خور عقول ضعيفه اين علتها فرموده باشد و اكثر اوقات چنين است لهذا بحسب اختلاف عقول مختلف مىفرمايند و در واقع همه حق است و همه علت است و الله تعالى يعلم .\r\n( وكتب الرّضا صلوات الله عليه إلى محمّد بن سنان فيما كتب « 1 » من جواب مسائله علة غسل الجنابة النّظافة لتطهير الانسان ممّا اصابه من اذاه و تطهير ساير جسده لأنّ الجنابة خارجة من كلّ جسده فلذلك وجب عليه تطهير جسده كلَّه و علَّة التّخفيف فى البول و الغائط انّه اكثر و ادوم من الجنابة فرضى فيه بالوضوء لكثرته و مشقّته و مجيئه به غير ارادة منه و لا شهوة ، و الجنابة لا تكون الَّا بالاستلذاذ منهم و الاكراه لأنفسهم ) و آن حضرت صلوات الله عليه نوشتند در جواب سؤالاتى كه محمد بن سنان از آن حضرت كرده بود از آن جمله سؤال كرده بود از علت وجوب غسل\r\n\r\n","description":"","footnote":"\r\n« 1 » كتب اليه . خ ل .\r\n","page_name":" 553 ","page_number":565},
  {"content":"\r\nجنابت حضرت نوشتند كه علت غسل جنابت پاكيزگى است كه پاكيزه سازد آدمى را از آن چه به او رسيده است از منى و باقى بدن را پاك كند چون منى از جميع بدن بيرون مىآيد از اين جهت جميع بدن را در غسل مىبايد شست و علت سبك ساختن تكليف وضو از جهة بول و غايط آنست كه اينها بيشتر واقع مىشوند و كثرتش بيشتر از جنابت است پس حق سبحانه و تعالى از بندگان راضى شد به همين اعضا چون بسيار واقع مىشود ، و اگر غسل را واجب مىساخت بر ايشان شاق بود هر ساعت غسل كردن و مع هذا بىاختيار مىآيند اينها در غالب اوقات و شهوتى داعى نيست در فعل اينها ، و در جنابت بواسطه لذتى و شهوتى كه در آن هست و خود را بر آن مىدارند و گاه گاهى است غسل بر ايشان شاق نبود غسل مقرر ساخت .\r\nمجملا غسل جنابت كفاره آن لذتى است كه برده است و كفاره گناهانى است كه كرده است ، و سبب تطهير ظاهر و باطن است بفضل الهى و اگر در بول و غايط نيز غسل مقرر مىساخت كفاره گناهان مىشد بواسطه مشقت بر ايشان مقرر نساخت و بسم الله را در حين وضو مقرر ساخت كه بگوئيد و وضو نيز مثل غسل شود به تفضل او تعالى شأنه .\r\n","description":"","footnote":"","page_name":" 554 ","page_number":566},
  {"content":"\r\n\r\nباب الاغسال\r\n\r\n( قال ابو جعفر الباقر صلوات الله عليه الغسل فى سبعة عشر موطنا ليلة سبع عشرة من شهر رمضان و ليلة تسع عشرة و ليلة احدى و عشرين و ليلة ثلاث و عشرين و فيها ترجى ليلة القدر و غسل العيدين و اذا دخلت الحرمين و يوم تحرم و يوم الزّيارة و يوم تدخل البيت و يوم التّروية و يوم عرفة و اذا غسّلت ميّتا او كفّنته او مسسته بعد ما يبرد و يوم الجمعة و غسل الكسوف اذا احترق القرص كلَّه فاستيقظت و لم تصلّ فعليك ان تغتسل و تقضى الصّلاة و غسل الجنابة فريضة ) اين حديث محمد بن مسلم است كه صدوق از او روايت كرده است بسند حسن كالصحيح و شيخ بسند صحيح و ليكن صدوق بعضى از حديث را ترك كرده است و آن را ذكر مىكنم محمد ذكر كرده است كه حضرت فرمودند كه غسل در هفده موضع است .\r\nاول :\r\nغسل شب هفدهم ماه رمضان و آن شبى است كه لشكر حضرت سيد المرسلين صلى الله عليه و آله كه سيصد و سيزده نفر بودند با لشكر كفار مكه كه اضعاف ايشان بودند در چاه بدر به يك ديگر رسيدند ، و مسلمانان در آن شب بسيار خايف و غمگين بودند ، و حضرت سيد المرسلين صلى الله عليه و آله تا صباح مشغول دعا بودند و روزش فتح شد و اين فتح اعظم فتحها بود كه\r\n","description":"","footnote":"","page_name":" 555 ","page_number":567},
  {"content":"\r\nمسلمان را شد ، و صناديد و بزرگان قريش نصف كشته شدند و نصف اسير شدند چون چنين نعمتى حق سبحانه و تعالى كرامت فرمود به شكرانه اين نعمت سنت است كه غسل كنند و آن شب مشغول عبادت باشند .\r\nدويم :\r\nغسل شب نوزدهم ماه رمضانست و در اين شب مىنويسند حاجيانى را كه توفيق حج مىيابند ، و بر يك احتمال شب قدر است و احياى اين شب سنت است ، و احاديث غسل اين شب بسيار است .\r\nسيم :\r\nغسل شب بيست و يكم اين ماه است و اين شبى است كه اوصياى پيغمبران در اين شب به جوار رحمت الهى و اصل شده‌اند ، و از آن جمله بهترين ايشان حضرت امير المؤمنين صلوات الله عليهم به عالم وصال ارتحال فرمودند ، و در اين شب حضرت عيسى را به آسمان بردند ، و روح حضرت موسى را به بهشت بردند صلوات الله عليهما .\r\nچهارم :\r\nغسل شب بيست و سيم و در اين شب اميد ليلة القدر هست يعنى احتمال شب قدر در اين شب بيشتر از شبهاى ديگر است بلكه البته شب قدر است چون اميد معصومين متحقق الوقوع است و ليكن حكمت الهى اقتضا نموده است كه صريح نفرمايد .\r\nپنجم و ششم :\r\nغسل عيد رمضان و عيد قربان است .\r\nهفتم و هشتم :\r\nغسل ارادهء دخول حرم خداست پيش از دخول و آن از محلى است كه ميل نصب كرده‌اند ، و ممكن است كه مراد از آن مكه معظمه باشد چنان كه خواهد آمد ، و همچنين حرم رسول خدا صلى الله عليه و آله و آن از عاير است تا و عير ، و محتمل است كه مراد از آن شهر مدينه باشد پيش از دخول و بعد از دخول در حرم در هر دو جا جايز است .\r\nنهم :\r\nروز احرام به حج است يا عمره و تغيير اسلوب از اين جهت فرمودند كه اگر صبحى غسل كنند و قريب به غروب احرام بندند صحيح است .\r\n","description":"","footnote":"","page_name":" 556 ","page_number":568},
  {"content":"\r\nدهم :\r\nروز زيارتست يعنى طواف كعبه ، و بعضى تعميم كرده‌اند كه شامل طواف و زيارت حضرات سيد المرسلين و ائمه معصومين صلوات الله عليهم باشد و ضرر ندارد چون احاديث غسل زيارات قريب به تواتر است و اگر حديث ديگر نمىداشتيم اشكالى داشت از همين حديث استدلال كردن آن چون ظاهرش طواف خانه است و احتمال غسل زيارت نبى صلوات الله عليه نيز هست كه آن هم مراد باشد چون لفظ حرمين از پيش گذشته است و احتمال همه دارد و ليكن به احتمال استدلال نمىتوان كردن .\r\nيازدهم :\r\nغسل دخول كعبه است پيش از دخول البته و اينجا نيز مثل سابق است كه غسل صبح از براى عصر كافى است به تفصيلى كه در كتاب حج خواهد آمد كه خواب نرفته باشد بعد از غسل يا حدث نكرده باشد در غسل احرام و ما بعد على خلاف .\r\nدوازدهم :\r\nغسل روز ترويه است و آن روز هشتم ذى الحجه است و در وجه تسميه احاديث بسيار وارد شده است كه در كتاب حج خواهد آمد با وجه تسميه عرفه .\r\nسيزدهم :\r\nغسل روز عرفه است و آن روز نهم ذى الحجه است .\r\nچهاردهم :\r\nغسل مس ميت است هر گاه ميت را غسل داده باشى و پيش از غسل و بعد از سرد شدن دست به بدن او رسانيده باشى و خواهى كه ميت را كفن كنى مستحب است كه غسل مس واجب را در اين وقت به جا آورى تا در وقت كفن كردن پاك باشى .\r\nو در بعضى از نسخ در اين كتاب ، و در خصال ، و در تهذيب به جاى واو او واقع شده است و ظاهرا غلط نساخ است و واو مىبايد ، و بنا بر نسخه بعضى گفته‌اند كه مراد از : اذا غسلت ميّتا غسل ميت است يعنى غسل ميت واجبست و در وقت كفن كردن غسل مس واجبست چون مس ميت كرده است ، يا غسل\r\n","description":"","footnote":"","page_name":" 557 ","page_number":569},
  {"content":"\r\nواجب را در اين وقت به جا آوردن سنت است و همچنين هر گاه مس ميت بعد از سرد شدن و پيش از غسل دادن كرده باشى غسل از جهة آن واجبست و او در هر دو جا بمعنى واو است چنان كه در قرآن مجيد * ( أَوْ جاءَ أَحَدٌ مِنْكُمْ مِنَ الْغائِطِ ) * بمعنى واو است چنان كه در باب تيمم مذكور خواهد شد و اينها تكلفى است كه ضرور نكرده است مع هذا اكثر نسخ واو است و سهو نساخ بسيار است .\r\nو قرينه ديگر آن كه مصنف در خصال قبل از اين عبارت گفته است و غسل الميت و اذا غسّلت ميتا و همچنين در كتاب امالى و غرض از اين تطويل آنست كه اين غلط را بزرگان كرده‌اند بواسطه عدم تتبع و بنا بر آن دو نسخه .\r\nپانزدهم :\r\nغسل ميت خواهد بود و بنا بر اين نسخه و نسخه تهذيب پانزدهم غسل جمعه است .\r\nشانزدهم :\r\nغسل كسوف است يا خسوف هر گاه تمام قرص گرفته باشد و بيدار شوى و نماز نكرده باشى پس بر تو لازمست كه غسل كنى و نماز كسوف شمس و خسوف قمر را قضا كنى و عبارت خصال به اين عنوانست كه\r\nفاغتسل و اقض الصلاة ) *\r\nو در عبارت شيخ فاغتسل\r\nهست و قضا ساقط شده است .\r\nبنا بر اين سيد محمد و بعضى ديگر گفته‌اند كه در اينجا قضا مذكور نيست پس ظاهرش آنست كه غسل از جهة ادا باشد يا اعم از ادا و قضا اما چون ظاهر شد كه از قلم نساخ افتاده است مشكل است قايل شدن به استحباب غسل از جهة ادا با آن كه وقتش معلوم نيست كه چه مقدار خواهد آمد خصوصا هر گاه به شروع در انجلا وقتش بيرون رود .\r\nو بعضى از اصحاب گفته‌اند كه اگر دو رصدى عادل خبر دهند اعتماد مىتوان كرد در تطويل نماز پس اگر ايشان خبر دهند كه وقتش طولى دارد و زمان غسل قريب به زمان وصول باشد مثلا بلاد حاره كه در همه وقت و در همه\r\n","description":"","footnote":"","page_name":" 558 ","page_number":570},
  {"content":"\r\nجا غسل مىتوان كرد و در اين صورت نيز اشكال زايل نمىشود چون رصدى را محال است كه علم به همرسد غالبا و اعتماد به ظن ايشان كردن بىمستند شرعى مشكل است و از آن كه روايت بلفظ امر واقع شده است بعضى قايل بوجوب غسل شده‌اند ، و جزم بوجوب يا استحباب مشكل است اولى آنست كه در غسل از جهة قضا قصد قربت كند و الله تعالى يعلم .\r\nهفدهم :\r\nغسل جنابت واجبست كه وجوب آن از قرآن مجيد ظاهر شده است و چنين واجبى را در اصطلاح حديث فريضه مىگويند و بنا بر نسخهء كه غسل ميت دارد اين جمله بر سر خود خواهد بود و هفده عدد غسل سنت خواهد بود .\r\nو سنت در اصطلاح حديث آنست كه در قرآن بحسب ظاهر مذكور نباشد و حضرت رسول الله صلى الله عليه و آله آن را گفته باشد اعم از آن كه واجب باشد يا سنت پس غسل ميت و غسل مس ميت كه مذكور شده است سنت است به اين معنى و بنا بر ظاهر اين حديث سيد مرتضى رضى الله عنه غسل مس ميت را سنت مىداند بلكه غسل ميت را نيز زيرا كه غسل ميت را ازاله نجاست مىداند و نيت در كار نمىداند و اگر نيت بكند ثواب خواهد داشت و سنت خواهد شد .\r\nو چون احاديث صحيحه در غسل مس ميت بعنوان امر واجب شده است و معارضى ندارد الا مثل اين خبر و اين قابل تاويل هست اكثر علما قايل بوجوب آن شده‌اند و البته ترك نبايد كرد ، و اگر قصد قربت كند بهتر است به آن كه قصد وجوب يا ندب نكند و الله تعالى يعلم .\r\nو بنا بر آن كه جمله آخر بر سر خود باشد و غسل الميت نباشد مىبايد كه :\r\nو اذا غسلت ميتا\r\nرا بمعنى غسل ميت بگيرند يا غسل مس را دو فرد حساب كنند يكى سنت و آن تقديم آنست بر كفن و دويم واجب و آن مطلق غسل مس است بعد از سرد شدن و قبل از غسل دادن .\r\n","description":"","footnote":"","page_name":" 559 ","page_number":571},
  {"content":"\r\nو بعضى غسل عيدين را يكى حساب كرده‌اند و همچنين دخول حرمين را و در اين صورت دو عدد كم مىشود و بعوض آن دو غسل ميت و غسل جنابت زياد مىشود و حكمى به سبب اينها تغيير نمىيابد بلكه محض تصحيح عدد است .\r\n\r\n( وقال الصادق صلوات الله عليه غسل الجنابة و الحيض واحد ) و آن حضرت فرمودند كه غسل جنابت و حيض يكيست يعنى در كيفيت مساويند يا در وجوب مساويند يا در هر دو و يا آن كه تداخل مىشود و در هر يك از اينها روايات صحيح و موثق و حسن وارد شده است .\r\nاما كيفيت پس شكى نيست كه چنان كه در غسل جنابت ترتيبى صحيح است همچنين در غسل حيض و ساير اغسال صحيح است و در ارتماسى نيز حيض با جنابت يكسانست در آن و همچنين در وجوب مشتركند به اجماع علماء اسلام .\r\nو در تداخل اغسال نيز احاديث صحيحه و كالصحيحه بسيار است از آن جمله در حديث صحيح از حضرت امام جعفر صادق صلوات الله عليه منقولست كه از آن حضرت سؤال كردند كه هر گاه زنى جنب باشد و حايض شود آيا غسل جنابت بر او واجبست حضرت فرمود كه غسل جنابت و حيض يكى است و ظاهر حديث اين است كه غسل جنابت مجزى باشد ، و دلالت مىكند بر آن كه در غسل حيض نيز وضو در كار نباشد .\r\nو پنج حديث كالصحيح از زراره و عبيد الله الحلبيّ و محمد الحلبيّ و ابو بصير و حجاج خشاب از حضرت امام جعفر صادق صلوات الله عليه منقولست كه حضرت فرمودند كه غسل جنابت و حيض يكى است و يك غسل كافى است .\r\nو در حديث صحيح و حسنين كالصحيح از زراره از حضرت امام\r\n","description":"","footnote":"","page_name":" 560 ","page_number":572},
  {"content":"\r\nمحمد باقر يا حضرت امام جعفر صادق صلوات الله عليهما منقول است كه فرمودند كه هر گاه بعد از صبح غسل كنى آن غسل مجزيست از جنابت و جمعه و عرفه و عيد قربان يا كشتن شتر و سر تراشيدن و كشتن گوسفند و زيارت و هر گاه چند حق خدا جمع شود يك غسل كافى است و بعد از آن فرمودند كه همچنين زنان را يك غسل كافى است از جهة جنابت و احرام و غسل جمعه و غسل حيض و غسل عيد ايشان .\r\nپس بدان كه ظاهرا دغدغه در اين نباشد كه حايضى كه جنب باشد اگر يك غسل بكند و قصد رفع حدث جنابت و حيض هر دو يا قصد استباحت صلاة تنها بكند صحيح است و جمعى گفته‌اند كه اگر قصد غسل جنابت كند از حيض مجزيست به اجماع و اگر قصد رفع حدث حيض كند خلافست بعضى گفته‌اند كه مجزى است چنان كه ظاهر رواياتست ، و بعضى گفته‌اند كه اگر وضو ضم كند مجزيست و الا فلا ، و بعضى گفته‌اند كه با وضو نيز مجزى نيست .\r\nو حق اينست كه بىوضو هم مجزى است و اگر وضو بسازد احوط است ، و بهتر آنست كه به قصد هر دو بسازد و اين اقاويل در صورتيست كه دو غسل رافع حدث يا مبيح صلاة جمع شود با هم اما اگر غسل مبيحى به غير مبيحى جمع شود مثل غسل جنابت و جمعه بعضى گفته‌اند كه در اينجا قصد هر دو نمىتواند كرد چون واجب و سنت ضد يكديگرند .\r\nو حق آنست كه قطع نظر از حديث هم اين وجه صحيح نيست و با هم جمع مىشوند مع هذا همچنين حديثى باشد كه او را به سه طريق نقل كرده باشند ابن ادريس از كتاب حريز نقل كرده است از زراره از احدهما صلوات الله عليهما .\r\nو كلينى بسند حسن كالصحيح و شيخ بسند حسنى ديگر كالصحيح روايت كرده‌اند از حريز از زراره و در اين صورت اگر قصد همه كند ظاهرا بهتر\r\n","description":"","footnote":"","page_name":" 561 ","page_number":573},
  {"content":"\r\nاست ، و همچنين اگر قصد جنابت كند جمعى كثير كافى مىدانند از غسل جمعه ، و اگر قصد غسل جمعه كند خلافست ، و مشهور آنست كه مجزى نيست از غسل جنابت و حق اينست كه اين نيز مجزيست .\r\nاما بهتر آنست كه اول غسل جنابت بكند و بعد از آن غسل جمعه احتياطا به جا آورد به اين قصد كه اگر مطلوب الهى باشد فبها و الا لغوى باشد ، و همچنين در صورتى كه غسل جنابت و حيض جمع شده باشد اولى آنست كه اول غسل جنابت را واقع سازد و بعد از آن غسل حيضى احتياطا بكند تا بقول همه علما عمل كرده باشد و الله تعالى يعلم .\r\n\r\n( و روى انّ من قتل وزغا فعليه الغسل ) و در روايتى واقع شده است كه هر جا چلپاسه را بكشد بر او لازم است غسل . و كلينى به اسناد خود از عبد الله بن طلحه روايت كرده است كه گفت سؤال كردم از حضرت امام جعفر صادق صلوات الله عليه از وزغ كه چلپاسه اش مىگويند و آن چه در معموره است مارمالى مىگويند و آن چه در صحراست بزرگش را آفتاب پرست مىگويند و كوچكش را انگشت عروسان و همه پنجه مثل آدمى دارند ، و بعضى سوسمار را نيز از افراد وزغ مىدانند حضرت فرمودند كه رجس است يعنى نجس و لهذا جمعى قايلند به نجاستش و بعضى حمل بر مبالغه كرده‌اند پس حضرت فرمودند كه همه افراد آن مسخند و چون آن را بكشى غسل بكن ، بعد از آن فرمودند كه پدرم مىگفت كه هر يك از بنى اميه كه مىميرند به صورت وزغ مىشوند و چون عبد الملك بن مروان مرد مسخ شد به صورت وزغ و ناپديد شد و فرزندانش از فضيحت و رسوايى ترسيدند چوبى تراشيدند و كفن در آن پوشانيدند و دفن كردند و كسى بر اين معنى مطلع نشد مگر ما و فرزندانش .\r\nو احاديث معتبره در اين باب وارد شده است تا آن كه دميرى در كتاب حياة الحيوان از مستدرك حاكم كه معتمد عليه سنيانست از عبد الرحمن بن\r\n","description":"","footnote":"","page_name":" 562 ","page_number":574},
  {"content":"\r\nعوف روايت كرده است كه گفت مقرر چنين بود كه هر فرزندى كه حق سبحانه و تعالى كرامت مىكرد ما را به خدمت حضرت سيد المرسلين صلى الله عليه و آله مىبرديم تا آن حضرت از جهت او دعا كند پس چون مروان بن حكم را به خدمت آن حضرت بردند حضرت فرمودند وزغ بن وزغ ملعون بن ملعون .\r\nو كلينى نيز قريب به اين را از زراره از حضرت امام محمد باقر صلوات الله عليه روايت كرده است بسند كالصحيح .\r\n( وقال بعض مشايخنا انّ العلَّة فى ذلك انّه يخرج من ذنوبه فيغتسل منها ) و بعضى از مشايخ و استادان ما مىگفتند كه علت غسل آنست كه هر كه وزغ را مىكشد از گناهان بيرون مىآيد پس غسل مىكند بمنزله غسل توبه كه چون به توبه پاك مىشوند غسل مىكنند چنان كه خواهد آمد همچنين قاتل وزغ از گناهان بيرون مىآيد .\r\nو ظاهرا حديثى بر اين معنى داشته باشند ، و از مشايخ شنيده‌ام كه كسى كه وزغ را به يك ضربت بكشد هفتاد حسنه دارد و اگر به دو ضربت بكشد يك حسنه دارد از جهت قوت ايمان و ضعف آن ، و چون مشايخ صدوق در آن زمان اظهار اين معنى نمىتوانستند كرد به رمز حرف مىزدند هر چند زمان خلفاى بنى عباس بود و ايشان با بنى اميه بد بودند اگر اين سخنان را علماى سنيان مىگفتند ضرر نداشت اما اگر شيعه مىگفتند آزار مىرسانيدند .\r\nچنان كه مولانا سعد الدين ذكر كرده است لعن يزيد و اصحاب او را و لعن هر كس كه با اهل بيت رسول خدا صلى الله عليه و آله بد كرده‌اند و بعد از آن ذكر كرده است كه چرا بعضى از علما منع كرده‌اند از لعن ايشان تا تعدى نكند بأعلى پس اعلى و مرادش از اعلاى اول معاويه است و از ثانى ثلاثه و اظهار كرده است كه ايشان اولايند به لعن از جهت آن كه بناى ظلم را أولا ابو بكر و عمر گذاشتند در غصب حق امامت و فدك و ميراث و شهادت حضرت فاطمه و\r\n","description":"","footnote":"","page_name":" 563 ","page_number":575},
  {"content":"\r\nشهادت باقى ائمه صلوات الله عليهم .\r\nو اين دلالت مىكند بر تشيع مولانا يا آن كه حق سبحانه و تعالى بر زبانش جارى ساخته است بىاراده او چنان كه از بسيارى از علماى ايشان واقع شده است و قاضى نور الله رحمة الله عليه در مجالس المؤمنين اكثر را نقل كرده است .\r\n\r\n( و روى انّ من قصد إلى مصلوب فنظر اليه وجب عليه الغسل عقوبة ) و روايتى وارد شده است از ائمه هدى صلوات الله عليهم كه هر كه به قصد ديدن حلق كشيده برود و او را ببيند واجبست بر او غسل از جهت عقوبت بر اين عمل . و ظاهرش آنست كه مصلوب بىگناه باشد و اگر مصلوب شرعى باشد سنت است كه سه روز او را بردار بگذارند تا عبرت ديگران شود پس ديدن آن خوب خواهد بود و اقلا جايز غايتش آن كه جمعى از علما تخصيص داده‌اند اين حكم را بما بعد سه روز چون مشروع نيست گذاشتن بعد از آن و تعميم كرده‌اند كه خواه شرعى باشد و خواه غير شرعى و خواه به نهج شرع او را حلق كشيده باشند يا نه .\r\nو از مشايخ شنيده‌ام كه نهج شرعى آنست كه مصلوب را رو به قبله بر چوب دار به پيچند تا در آنجا بميرد و صلب به نص قرآن از جهت قطاع الطريق است كه در كتاب حدود خواهد آمد ، و مناسب آنست كه اگر شرعى باشد بعد از سه روز غسل بكنند و اگر غير شرعى باشد در همه وقت .\r\nو ظاهر كلام صدوق آنست كه واجب باشد و اكثر حمل بر استحباب كرده‌اند و احوط آنست كه به ديدن مصلوب نروند و اگر بروند غسل را بر سبيل قربت واقع سازند و قصد وجوب و ندب نكند .\r\n\r\n( وسأل سماعة بن مهران ابا عبد الله صلوات الله عليه عن غسل الجمعة فقال واجب فى السّفر و الحضر الَّا انّه رخّص للنساء فى السّفر لقلَّة الماء . و قال غسل الجنابة واجب ، و غسل الحيض واجب ، و غسل\r\n","description":"","footnote":"","page_name":" 564 ","page_number":576},
  {"content":"\r\nالاستحاضة واجب اذا احتشت بالكرسف فجاز الدّم الكرسف فعليها الغسل لكلّ صلاتين ، و للفجر غسل ، و ان لم يجز الدّم الكرسف فعليها الوضوء لكلّ صلاة ) و سؤال كرد سماعه از حضرت امام جعفر صادق صلوات الله عليه از غسل جمعه پس حضرت فرمودند كه واجبست غسل جمعه در سفر و حضر ليكن رخصت داده‌اند زنان را در سفر كه غسل نكنند چون در سفر آب كم مىباشد . و در نسخه كلينى كه نزد بنده است و لقلَّة الماء\r\nاست يعنى در سفر و در قلت آب هر دو زنان مرخصند .\r\nو محتمل است كه متعلق به همه باشد يعنى در كمى آب همه كس مرخصند و ليكن نسخه تهذيب موافق متن است ، و همچنين نسخه علل بعد از آن حضرت صلوات الله عليه فرمودند كه غسل جنابت واجبست ، و غسل حيض واجبست ، و غسل استحاضه واجبست هر گاه مستحاضه فرجش را از پنبه پر كند و خون از پنبه درگذرد پس بر او واجبست كه غسل كند از جهت هر دو نماز به آن كه غسل كند از جهت نماز ظهر و عصر و هر دو را با هم بكند و غسلى بكند از جهت نماز شام و خفتن و هر دو را با هم بكند و غسلى بكند از جهت نماز صبح و اگر خون از پنبه درنگذرد پس بر او واجبست كه از جهت نمازى وضو بكند .\r\nو اين حديث در همه كتب مشتمل است بر اين عبارت فعليها الغسل كلّ يوم مرّة و الوضوء لكلّ صلاة\r\nيعنى واجبست بر اين زن كه هر روز يك غسل بكند و از جهت هر نماز وضوئى بسازد و صدوق نيز قايل است به غسل از براى متوسطه و بعد ازين خواهد آمد ، و فرق چنين كرده است ميان قليله و متوسطه و كثيره كه اگر خون به ظاهر پنبه نرسد قليله است ، و اگر به ظاهر برسد و درنگذرد و سيلان نكند متوسطه است و اگر سيلان كند كثيره است و مستند اين تفصيل همين خبر است پس ظاهر آنست كه از نساخ افتاده باشد .\r\nو محتمل است كه مذهب صدوق اين باشد كه استحاضه دو صورت دارد\r\n","description":"","footnote":"","page_name":" 565 ","page_number":577},
  {"content":"\r\nقليله و كثيره و آن چه بعد از اين مىگويد مذهب پدر اوست و ليكن مناسب طريق او اينست كه حديث را چنان كه وارد شده است نقل كند و بعد از آن تأويل كند نه آن كه از حديث بيندازد و اكثر جاها چنين مىكند پس البته از نساخ افتاده است و در باب استحاضه اشاره به احاديث خواهد شد إن شاء الله .\r\n\r\n( و غسل النّفساء واجب ، و غسل المولود واجب ) و غسل زنى كه زاييده باشد و خونش بيايد و بند شود و از ده روز ، يا هجده روز على الخلاف بگذرد واجبست ، و غسل فرزندى كه متولد شود واجبست . و در اين غسل خلافست كه واجبست يا سنت مشهور استحبابست ، و خلافست كه غسل است و ترتيب دارد با نيت يا شستن بچه است از خون مشهور اولست و خلافست كه آب مىريزند يا پنبه را تر مىكنند و بر بدنش مىمالند ظاهرا هر دو سنت است اول پنبه ماليدن از جهت ازاله خونست و بعد از آن غسل است و الله تعالى يعلم .\r\n\r\n( و غسل الميّت واجب ، و غسل من غسّل ميّتا واجب « 1 » و غسل المحرم واجب ، و غسل يوم عرفة واجب ، و غسل الزيارة واجب الَّا من علَّة ، و غسل دخول البيت واجب ، و غسل دخول الحرم واجب ، و يستحبّ ان لا يدخله الرّجل الَّا به غسل ، و غسل المباهلة واجب ، و غسل الاستسقاء واجب ، و غسل اوّل ليلة من شهر رمضان يستحبّ ، و غسل ليلة احدى و عشرين سنّة ، و غسل ليلة ثلاث و عشرين لا تتركه فانّه يرجى فى إحداهما ليلة القدر ، و غسل يوم الفطر و غسل يوم الاضحى لا احبّ تركهما و غسل الاستخارة يستحبّ ) و غسل مسلمان مرده واجبست و غسل كسى كه غسل دهد مرده را واجبست به تفصيلى كه گذشت و خواهد آمد ، و غسل محرم كه اراده احرام به حج يا عمره داشته باشد\r\n\r\n","description":"","footnote":"\r\n« 1 » و غسل مس الميت واجب . خ .\r\n","page_name":" 566 ","page_number":578},
  {"content":"\r\nواجبست و اكثر علما سنت مىدانند ، و بعضى واجب مىدانند به سبب اين حديث و حديث كالصحيح از حضرت امام جعفر صادق صلوات الله عليه كه غسل در هفده موضع هست و از آن جمله سه غسل فرض است غسل جنابت و غسل مس ميت و غسل احرام . و احاديث بسيار بلفظ امر وارد شده است و احوط آنست كه ترك نكند و قصد وجوب و ندب نكند .\r\nو غسل روز عرفه واجبست يعنى سنت مؤكد است و همچنين هر چه بعد از اين وارد شده است همه بمعنى مبالغه در استحبابست به اتفاق علما و بهتر آنست كه اين غسل را قريب به زوال واقع سازد .\r\nو غسل زيارت خانه كه طواف باشد واجبست و اكثر علما غافل شده‌اند و اين حديث را دليل غسل زيارات رسول خدا و ائمه هدى صلوات الله عليهم ذكر كرده‌اند و بر تقديرى كه اعم باشد از همه استدلال نمىتوان كرد به اين حديث و امثال اين چون در ميان اغسال حج واقع شده است و آن قرينه طوافست و از جهت خصوص زيارات احاديث صحيحه وارد شده است كه خواهد آمد و همچنين از جهت اكثر آن چه در اين حديث و غير اين وارد شده است هر يك در محل خود احاديث بسيار دارد كه مذكور خواهد شد و ليكن دأب محدثين و علماست كه در باب طهارت ذكر مىكنند اينها را مجملا و در ابواب خود مفصلا و اين غسل زيارت خانه سنت مؤكد است مگر آن كه مانعى داشته باشد .\r\nو غسل دخول خانه كعبه واجبست ، و غسل دخول حرم واجبست و سنت است كه بىغسل داخل حرم نشود و اين نيز قرينه ايست كه دلالت مىكند بر آن كه واجب بمعنى سنت مؤكد است .\r\nو غسل مباهله واجبست و مشهور ميان علما آنست كه مراد روز مباهله است كه روز بيست و چهارم ، يا بيست و پنجم ذى الحجه است كه حضرت سيد المرسلين و حضرت امير المؤمنين و فاطمه زهرا و امام حسن و امام حسين\r\n","description":"","footnote":"","page_name":" 567 ","page_number":579},
  {"content":"\r\nاراده مباهله فرمودند با نصاراى نجران بامر الهى كه * ( فَقُلْ تَعالَوْا نَدْعُ أَبْناءَنا وَأَبْناءَكُمْ وَنِساءَنا وَنِساءَكُمْ وَأَنْفُسَنا وَأَنْفُسَكُمْ ثُمَّ نَبْتَهِلْ فَنَجْعَلْ لَعْنَتَ الله عَلَى الْكاذِبِينَ ) * « 1 » يعنى اگر بعد از آن كه حقرا به دلايل بر ايشان ظاهر ساختى با تو مجادله نمايند بگو با ايشان كه با شما مباهله مىكنيم به آن كه ما پسران خود را مىخوانيم كه بيايند و شما پسران خود را ، و ما زنان خود را و شما زنان خود را و ما كسانى را مىخوانيم كه بمنزله جان ما باشند شما نيز ايشان را مىخوانيد و بعد از آن نفرين مىكنيم و لعنت الهى را بر كسى مىكنيم از ميان ما و شما كه دروغ گو باشد و بعد از آن كه چنين مقرر شد روز ديگر حضرت سيد المرسلين صلى الله عليه و آله عبايى بر دوش گرفتند و حضرت امير المؤمنين و فاطمه زهرا و حسنين را صلوات الله عليهم داخل عبا كردند و ام سلمه و عايشه بروايت سنيان خواستند كه داخل شوند حضرت نگذاشت و از اين آيه معلوم شد كه حضرت امير المؤمنين بمنزله جان پيغمبر است و در جميع كمالات به غير از نبوت با آن حضرت شريك است چنانچه اخبار متواتره عامه و خاصه بر اين معنى شاهد است پس آن حضرت با اين حال متوجه صحرا شدند از جهت مباهله چون صد و پنجاه كس از علماء نصارى آمده بودند و اين معنى را مشاهده نمودند با خود گفتند كه اگر محمد نفرين كند يك نصرانى بر روى زمين نخواهد ماند چون بر ما ظاهر ساخت پيغمبرى خود را همگى ، به تضرع و زارى به خدمت آن حضرت آمدند و استقاله كردند از آن عهد كه يا رسول الله ما با تو مباهله نمىكنيم بر ما رحم كن و از آن عهدى كه كرديم برگرد حضرت فرمود كه برگشتم و با شما جنگ مىكنيم گفتند طاقت جنگ تو نداريم يا چون بر تو شمشير كشيم هر گاه به مباهله راضى نشويم به جنگ چون راضى خواهيم شد ؟ حضرت فرمود كه پس\r\n\r\n","description":"","footnote":"\r\n« 1 » آيه 54 - سورة آل عمران .\r\n","page_name":" 568 ","page_number":580},
  {"content":"\r\nجزيه مقرر سازيد حضرت جزيه بر آنها مقرر ساختند و فرمودند كه عذاب را از خود دور كرديد و الله كه اگر دعا مىكردم نصرانى بر روى زمين نمىماند و آتشى در نجران كه شهر شماست مىافتاد كه از پرندگان احدى نمىماند و چون در اين روز حقيقت اسلام ظاهر شد و بزرگى اهل بيت آن حضرت بر منصه ظهور رسيد به مرتبهء كه سنيان با آن شقاوت جميع آن چه مذكور شد از عايشه و ام سلمه و غيرهما روايت كرده‌اند در جميع كتب تفاسير و احاديث خود پس لازم است تعظيم اين روز به غسل و دعا و نماز ، اين سخن علماست كه از اين حديث فهميده‌اند .\r\nو ليكن در حديث وارد نشده است كه روز مباهله بلكه مباهله واقع شده است و آن چه اين بنده مىيابم آنست كه در ابتدا شيخ مفيد اين سهو كرده است و بعد از آن باقى متابعت كرده‌اند بلكه سنت است غسل از جهت فعل مباهله چنان كه كلينى روايت نموده است بسند حسن كالصحيح از ابى مسروق از جهت امام جعفر صادق صلوات الله عليه كه عرض نمودم كه من با عامه بحث مىكنم و دلايل بر امامت حضرت امير المؤمنين و ائمه معصومين صلوات الله عليهم از آيات قرآنى مىآورم و همه را به خدمت حضرت عرض كردم كه من حجت بر ايشان تمام مىكنم و ايشان جدل مىكنند و تأويلات مىكند حضرت صلوات الله عليه فرمودند كه هر گاه چنين شود با ايشان مباهله كن عرض نمودم كه بچه عنوان مباهله نمايم حضرت فرمودند كه سه روز اصلاح خود بكن به آن كه در آن سه روز مخالفت الهى نكنى و گمان دارم كه حضرت فرمود كه روزه بگير و غسل بكن و با او به صحرا رو و انگشتان دست راستت را در انگشتان او كن و با او به انصاف سر كن به آن كه اول خود را مقدم دار و بگو\r\nاللَّهمّ ربّ السّماوات السّبع و ربّ الارضين السّبع عالم الغيب و الشّهادة الرّحمن الرّحيم ) *\r\nاگر ابو مسروق انكار حق كند و دعوى باطل پس فرو فرست عذابى از آسمان يا\r\n","description":"","footnote":"","page_name":" 569 ","page_number":581},
  {"content":"\r\nمعذب ساز او را به عذاب اليم در زمين بعد از آن نفرين بر او كن و بگو و اگر فلانى انكار حق كرده است و دعوى باطل پس بفرست بر او عذابى از آسمان يا معذب ساز او را به عذابى اليم پس حضرت فرمود كه البته زمانى نخواهد گذشت كه خواهى ديد كه او به بلائى مبتلا خواهد شد راوى مىگويد كه چون با چند كس مباهله نمودم و ايشان به بلاها مبتلا شدند ديگر هر كس را به مباهله مىخواندم اجابت من نمىكرد و در حديث صحيحى وارد شده است كه هفتاد مرتبه اين دعا و نفرين را بكن .\r\nو ديگر اخبار بسيار در اين باب وارد شده است ، و دأب محدثين بود چنان كه صفوانى كه استاد شيخ مفيد است و معاصر ابن بابويه است عظيم الشأن بود روزى در مجلس ابن حمدان با قاضى موصل بر سر امامت على بن ابى طالب سخن درآمد و هر چند صفوانى دلايل مىگفت او مكابره مىكرد تا عاقبت صفوانى با او گفت كه با تو مباهله مىكنيم قرار دادند كه فردا مباهله كنيم روز ديگر مباهله كردند و دست در دست يكديگر كردند و مقرر بود كه قاضى هر روز به خانه امير ابن حمدان حاضر مىشد آن روز و روز ديگر نيامد امير گفت كه احوال قاضى را بگيريد شخصى رفت و برگشت و گفت كه قاضى همان ساعت كه از اينجا برخاست تب كرد و آن دستى كه به مباهله دراز كرده بود باد كرده و سياه شده است و روز ديگر قاضى بجهنم و اصل شد پادشاهان آل بويه او را طلبيدند و بسيار نزد ايشان معتبر شد .\r\nو حكايت ميرزا مخدوم شريفى در مجلس شاه اسماعيل ثانى و مباهله نمودن مير مرتضى با او و اخراج او در روز سيم مباهله از ايران مشهور است پس ظاهر شد كه غسل از براى مباهله اين غسل است و الله تعالى يعلم .\r\nديگر غسل استسقا واجبست و كيفيت نماز استسقا مذكور خواهد شد إن شاء الله تعالى . و غسل شب اول ماه رمضان مستحب است ، و غسل شب بيست\r\n","description":"","footnote":"","page_name":" 570 ","page_number":582},
  {"content":"\r\nو يكم و شب بيست و سيم سنت است آن را ترك مكن . و صدوق لفظ سنت را ترك كرده است ، و در كلينى و تهذيب هست پس به درستى كه اميد شب قدر در يكى از اين دو شب هست و در كلينى و تهذيب بلفظ جمع واقع شده است و ظاهرش آنست كه مراد شب اول و اين دو شب باشد و محتمل است كه مراد شب نوزدهم و اين دو شب باشد و بظهور گذاشته باشد چون سماعه از آن حضرت مكرر شنيده بود ، و ممكن است بر سبيل تعظيم بلفظ جمع وارد شده باشد چون شب قدر بهتر از سى هزار شب است اما در اينجا نسخه صدوق اظهر است .\r\nو غسل روز عيد فطر و عيد اضحى سنتى است كه دوست مىدارم كه كسى ترك اين دو غسل نكند . و در اينجا نيز سنت از قلم صدوق ترك شده است ، و غسل استخاره مستحب است و جمعى از علما گفته‌اند كه مراد از اين استخاراتى چند كه بعد از اين مذكور خواهد شد و ليكن سهو كرده‌اند بلكه ظاهر حديث مطلق است استخاراتست استخاراتى كه غسل در آن وارد شده است مؤيد عموم است و لا اقل در آنجاها آكد باشد و مبالغه بيشتر باشد و إن شاء الله در باب استخارات مفصل مذكور خواهد شد و اين خبر سماعه موثق كالصحيح است باصطلاح متأخرين و تا غايت نديده‌ام كه كسى در اين حديث سخنى گفته باشد بلكه اصحاب آن را قبول نموده عمل به آن كرده‌اند و مؤيد اكثر غسلهائى كه در اين حديث وارد شده است احاديث صحيحه وارد شده است از آن جمله در حديث صحيح از حضرت امام جعفر صادق صلوات الله عليه وارد شده است كه در چهارده موضع غسل هست غسل ميت و غسل جنب ، و غسل كسى كه غسل داده باشد ميت را ، و غسل جمعه ، و عيد فطر ، و عيد اضحى و روز عرفه ، و غسل احرام ، و دخول كعبه ، و دخول مدينه ، و دخول حرم ، و زيارت ، و شب نوزدهم ، و بيست و يكم و بيست و سيم ماه رمضان .\r\nو در حديث صحيح از حضرت امام جعفر صادق صلوات الله عليه وارد\r\n","description":"","footnote":"","page_name":" 571 ","page_number":583},
  {"content":"\r\nشده است كه غسل كن در روز عيد قربان ، و عيد فطر و جمعه و هر گاه غسل ميت داده باشى چون لازم دارد مس ميت را غالبا لهذا اكثر روايات به اين عنوان وارد شده است .\r\nو جمعى از اصحاب توهم كرده‌اند كه مراد از اين عبارت غسل مس ميت است و مع هذا در چند حديث غسل ميت وارد شده است و اين عبارت وارد شده است .\r\nو در حديث كالصحيح از حضرت امام محمد باقر صلوات الله عليه وارد شده است كه غسل از جنابت است ، و غسل جمعه است ، و عيدين و روز عرفه و سه شب ماه رمضان و از جهت دخول حرم و از جهت دخول كعبه ، و دخول مسجد رسول خدا صلى الله عليه و آله و از جهت غسل دادن ميت يعنى غسل مس ميت .\r\nو از حضرت امام جعفر صادق صلوات الله عليه چند روايت وارد شده است كه شبهاى فرد ماه رمضان غسل بكنيد و در روايتى وارد شده است كه دهه آخر ماه را هر شب غسل بكنيد و شب بيست و سيم دو غسل بكنيد يك غسل در اول شب و يكى در آخر شب و ايضا در كتاب اقبال از حضرت سيد المرسلين صلى الله عليه و آله نقل كرده است كه هر كه شب اول ، و نيمه ، و آخر ماه رجب غسل كند از گناهان بيرون آيد مثل روزى كه از مادر متولد شده و اكثر علما ذكر كرده‌اند غسل بيست و هفتم ماه رجب را چون شب مبعث است ، و حديثى در آن به نظر نرسيده است البته علما ديده‌اند .\r\nو غسل عيد غدير مجمع عليه است ، و در روايت على بن الحسين از حضرت امام جعفر صادق وارد شده است ، و روايت ابو بصير از آن حضرت صلوات الله عليه در غسل نيمه شعبان وارد شده است و غسل شب عيد فطر در روايت حسن بن راشد از آن حضرت وارد شده است ، و روايات نمازهاى\r\n","description":"","footnote":"","page_name":" 572 ","page_number":584},
  {"content":"\r\nحاجت و استخاره و اغسال آنها در اواخر كتاب صلاة خواهد آمد ، و روايات غسل از جهت افعال حج در كتاب حج نيز خواهد آمد با روايات غسل از جهت دخول مكه و غير آن إن شاء الله تعالى .\r\n\r\n( وقال رجل للصّادق صلوات الله عليه انّ لي جيرانا و لهم جوار يتغنّين و « 1 » يضربن بالعود فربّما دخلت المخرج فاطيل الجلوس استماعا منّي لهنّ فقال له الصّادق صلوات الله عليه لا تفعل فقال و الله ما هو شىء آتيه برجلى و انّما هو سماع اسمعه باذنى فقال له الصّادق صلوات الله عليه تا لله أنت أما سمعت الله عزّ و جلّ يقول * ( إِنَّ السَّمْعَ وَالْبَصَرَ وَالْفُؤادَ كُلُّ أُولئِكَ كانَ عَنْه مَسْؤُلًا ) * « 2 » فقال له الرّجل كانّى لم اسمع بهذه الآية من كتاب الله عزّ و جلّ من عربىّ و لا عجمىّ لا جرم انّي قد تركتها و انّي استغفر الله « 3 » فقال له الصّادق عليه السّلام قم فاغتسل و صلّ ما بدا لك فلقد كنت مقيما على امر عظيم ما كان اسوأ حالك لو متّ على ذلك استغفر الله و اساله التّوبة من كلّ ما يكره فانّه لا يكره الَّا القبيح و القبيح دعه لأهله فانّ لكلّ اهلا ) جمعى از علما نقل كرده‌اند اين حديث را و حكم كرده‌اند به آن كه مرسل است ، و ليكن مرسل صدوق مثل مسند است ، و بعضى از مشايخ ما طاب ثراه با علما غوغا داشت كه عجب از ايشان كه كلينى اين حديث را بعنوان مسند موثق ذكر كرده است و او نيز اشتباه كرده است بلكه موافق اصطلاح متأخرين صحيح عالى السند است چون كلينى به سه واسطه از حضرت روايت كرده است از على بن ابراهيم از هارون بن مسلم از مسعدة بن زياد از آن حضرت كه گفت مسعده كه من در خدمت آن حضرت\r\n\r\n","description":"","footnote":"\r\n« 1 » يغنين . خ ل .\r\n« 2 » - آيه 38 - سورة الاسراء .\r\n« 3 » تعالى . خ .\r\n","page_name":" 573 ","page_number":585},
  {"content":"\r\nبودم كه شخصى گفت پدر و مادرم فداى تو باد به درستى كه مرا همسايهء چند است و ايشان كنيزكان دارند ، و خوش خوانى و سرود مىكنند و عود مىنوازند ، و من بسيار هست كه داخل خلا مىشوم و نشستن را طول مىدهم كه صداى آن زنان و عود ايشان را بشنوم حضرت فرمودند كه ديگر چنين مكن آن مرد گفت كه و الله من نزد آن كنيزكان نمىروم كه ايشان را ببينم به گوش خود صدايى مىشنوم چه ضرر دارد ؟ حضرت فرمودند كه تو و الله مگر نشنيدهء .\r\nو در كلينى و بعضى از نسخ فقيه للَّه أنت است يعنى تو مردى كه مىخواهى بنده خدا باشى مگر نشنيدهء كه حق سبحانه و تعالى چه مىفرمايد . و در بعضى نسخ للَّه تب است يعنى از براى خدا توبه كن ، و در بعضى يا للَّه است كه از روى تعجب باشد چنان كه متعارفست كه عجم مىگويد كه خدايا ببين كه چه مىگويد مگر نشنيدهء كه ايزد تعالى در قرآن مجيد مىفرمايد كه به درستى و راستى كه فرداى قيامت از گوشها و چشمها و دلها همه سؤال خواهند كرد كه چرا چيزى چند را كه گفته بوديم مشنويد چون سازها و سرودها شنيديد .\r\nو همچنين هر چه نبايست شنيدن چون غيبت مؤمنان و بهتان بر ايشان ، و سخنان بد و بيهوده چرا شنيديد آن چه را مىبايست شنيدن از سخنان خدا و رسول خدا و ائمه هدى و سخنان علما دينى للَّه ، و داد مظلومان و نصايح ناصحان و خير خواهان و امثال اينها را چرا نشنيديد .\r\nو همچنين چون حق سبحانه و تعالى نعمتى مثل چشم به تو عطا كرده بود و فرموده بود كه * ( فَاعْتَبِرُوا يا أُولِي الأَبْصارِ ) * يعنى اى صاحبان بصر و بصيرتها عبرت بگيريد به آن كه تفكر كنيد در هر ذرهء از ذرات موجودات و بدانيد كه البته خالقى دارد كه آن را از كتم عدم به دايره وجود درآورده و در هر ذره و آثار صنع و قدرت و علم و حكمت خود جا داده و بدانيد كه امثال شما با اين عقل ضعيفى كه داريد نمىخواهيد كه شما را نسبت دهند به آن كه كارى بد كرده‌ايد يا\r\n","description":"","footnote":"","page_name":" 574 ","page_number":586},
  {"content":"\r\nعبث كرده‌ايد چون نسبت توان داد به خداوندى كه همه كمالات بالفعل اوست بلكه هر كمالى داده اوست پس به او نسبت مدهيد كه چيزى را عبث آفريده باشد و هزاران حكمت در خلق آن جاى نداده باشد و همچنين بدانيد كه بىآن كه افاضه جود و وجود بر هر ذره از ذرات كند محال است كه او را بقا باشد چه قلب حقايق محال است و امكان عين حقيقت اوست و عدم لازمه ذات او و بدون تأثير واجب الوجود بالذات ممتنع الوجود است ، و بدانيد كه همگى سيما خلايق ذو العقول را داغ بندگى بر جبين نهاده‌اند و چند روزى از جهت تحصيل كمالات در اين خراب آباد دنيا فرستاده و هر روز جمعى را بدار السياسه آن عالم ابدى مىبرد و عن قريب نوبت به اين كس رسيده است ، و از خصوص چشم چيزها طلب نموده‌اند كه به جا آورد به آن كه مطالعه علوم دينيه از قرآن و حديث و دعا كند ، و چشم را از ديدن زنان نامحرم و أمردان از روى شهوت نگاه دارد ، و به مراتب دنيا و زينتهاى آن نيندازد چنان كه إن شاء الله در باب حقوق و غيره مذكور خواهد شد ، و دل كه بمنزله پادشاه است در بدن عزت او بداريد او را به زنگ تعلقات مكدر مگردانيد ، و چون عرش اعظم حق سبحانه و تعالى است او را از قاذورات جهل و بخل و كبر و عجب و حسد و عداوت مؤمنان و كينه و مكر و ريا و امثال اينها پاك گردانيد ، و به اضداد اينها از علم وجود و تواضع و خود را خوار دانستن و ديگران را بر خود تفضل دادن و دوستى با مؤمنان كردن و خيرخواه ايشان بودن و خالص از براى خدا بودن و امثال اينها از صفات كمال زينت دهيد و بياراييد تا قابل محبت و معرفت الهى شود .\r\nپس آن مرد گفت كه گويا من نشنيده بودم اين آيه را از كتاب الهى نه از عربى و نه عجمى حال كه شنيدم ناچار ترك نمودم و توبه مىكنم كه ديگر نكنم و طلب مغفرت از حق سبحانه و تعالى مىكنم كه از تقصيرات گذشته درگذرد .\r\nپس حضرت فرمود كه برخيز و غسل بكن و هر چه به خاطرت رسد از نماز\r\n","description":"","footnote":"","page_name":" 575 ","page_number":587},
  {"content":"\r\nبكن يعنى اقلا دو ركعت و هر چه بيشتر بهتر پس به درستى كه اقامت داشتى بر گناه عظيم بسيار بدى چه بد بود حال تو اگر بر اين حال مىمردى استغفار و توبه كن و از حق سبحانه و تعالى طلب كن كه توبه ترا قبول كند از جميع بديها به درستى كه هر چه را حق سبحانه و تعالى نهى كرده است البته قبيح است و بد را از براى بدان بگذار كه هر چيزى قومى بدان سزاوارند اينها سزاوار كفار است نه شيعيان اثنى عشرى چون اينها خوبانند و غير ايشان هر كه هست كافرند و چون كفار بجهنم مىروند اگر عذاب ايشان عظيمتر باشد گو باش چون خود به اختيار خود عذاب را خواسته‌اند بخلاف شيعيان كه ايشان اهل بهشتند حيف باشد كه ايشان بواسطه چنين چيزها به عقوبت الهى گرفتار شوند .\r\nو كسى توهم نكند كه اگر ايشان بد كنند خوبست بلكه مراد آنست كه ايشان بد مىكنند البته حيف نباشد كه شما مثل ايشان باشيد و فى الحقيقه اين يك دليل است بر بدى اينها كه خوبان اينها را نمىكنند حيف نباشد كه شما شباهت به بدان داشته باشيد .\r\nو صدوق اين حديث را از جهت مستند غسل توبه ذكر كرده است و ليكن در اين حديث اشارات بسيار هست يكى حرمت غنا و سرودى كه در ملاهى مىباشد و در حرمت آن نزد علماء شيعه خلافى نيست ، و همچنين عود و عرب هر سازى را كه از چوب مىسازند عود مىگويند مثل طنبور بزرگ و كوچك و كمانچه و غير آن .\r\nو مشهور ميان علماء شيعه اين است كه غنا و عود از جمله گناهان صغيره‌اند . « 1 » و ليكن چون بواسطه هر دو مكثى مىنموده است حضرت آن را كبيره\r\n\r\n","description":"","footnote":"\r\n« 1 » يعنى نسبت با كبر كبائر كه هفت است و إلَّا هر عملى كه انجام دادن آن سبب دخول آتش شود او كبيره است مثل غنا و عود\r\n","page_name":" 576 ","page_number":588},
  {"content":"\r\nشمردند چنان كه در احاديث معتبره وارد شده است كه صغيره نيست با اصرار بر آن بلكه كبيره مىشود .\r\nو ديگر ظاهر مىشود كه جاهل معذور نيست چون به اعتقاد آن شخص گناه نبود و مع هذا حضرت فرمودند كه چه حال تو بد بود اگر بر اين حال مىمردى .\r\nديگر علما ذكر كرده‌اند كه غسل توبه بعد از توبه است چون جايز نيست تأخير توبه به اجماع علما و از جمله واجبات فوريه است و ذكر كرده‌اند كه هر غسلى كه از جهت زمانست بعد از دخول آن زمان است و هر چه از جهت فعل است پيش از فعل است و از آن استثناء كرده‌اند غسل ديدن مصلوب را و غسل كشتن وزغه را و غسل تارك كسوف را اگر چه مىتوان گفت كه در آنجا غسل از جهت نماز قضاست ، و همچنين غسل توبه ظاهر حديث آنست كه بواسطه نمازيست كه بعد از آن مىكند و دو غسل سابق فى الحقيقه از براى فعل نيست بلكه به سبب فعل است .\r\nديگر اكثر علما ذكر كرده‌اند كه اگر كافر مسلمان شود سنت است او را غسل توبه كردن از جهت اين حديث و علتى كه حضرت فرمودند كه تو مداومت داشتى بر گناهى عظيم و كفر نيز از اعظم گناهانست يا به اين وجه كه هر گاه بواسطه توبه بر اصرار بر صغيره غسل بايد كرد بر كباير و اعظم آنها كه شركت بطريق اولى و ظاهر حديث آنست كه در اينجا يك توبه كه عبارت از پشيمانى است اول كرد و غسل را فرمود كه بكند و نماز بكند و استغفارى ديگر بكند و از حق سبحانه و تعالى طلب نمايد قبول توبه را پس غسل از جهت اين افعالست نه از جهت توبه و فرقست ميان توبه و استغفار توبه پشيمانى است از گذشته و عزم بر آن كه ديگر نكند ، و استغفار طلب آمرزش است و سؤال توبه سؤال قبول توبه است .\r\nو محتمل است غرض حضرت صلوات الله عليه اين باشد كه پشيمانى او\r\n","description":"","footnote":"","page_name":" 577 ","page_number":589},
  {"content":"\r\nاز همين فعل بود حضرت فرمودند كه توبه از جميع گناهان بكن و دغدغه نيست در آن كه توبه از جميع گناهان واجبست و ليكن خلافست ميان علما كه آيا توبه از بعضى دون بعضى صحيح است يا نه .\r\nبعضى گفته‌اند كه تبعيض توبه صحيح نيست زيرا كه توبه عبادتست و مشروط به نيت قربتست و اگر كسى از جهت رضاى الهى توبه كند چه خصوصيت به اين گناه دارد بلكه همه گناهان خلاف رضاى الهى است پس كاشف بفعل مىآيد كه كسى كه توبه از بعضى دون بعضى كرده است بواسطه مطلبى از مطالب خود كرده است مثل آن كه شخصى توبه از شراب مىكند و مال يتيم را مىخورد چون در شراب مفسدها هست اقلا جريمه حاكم يا بىاعتبارى در نظرها ، و در مال يتيم اينها نيست پس در واقع تائب نيست و شكى نيست كه غالبا چنين است و در اين كسى نزاع ندارد ، نزاع در اين است كه اگر شخصى با نفس اماره بر نتواند آمد كه همه معاصى را ترك كند هيچ شكى نيست كه هر چند معصيت كمتر باشد عقوبت الهى كمتر خواهد بود پس بر ايشان لازم مىآيد كه بگويند يا شراب بخور يا ترك مال يتيم بكن و اين معنى بالبديهه باطل است .\r\nديگر چه خصوصيت دارد به ترك معاصى ، فعل طاعات همچنين است پس مىبايد گفت شخصى را كه نماز مىكند و به حج نمىرود كه يا نماز را ترك كن يا به حج برو ، و اين با جماع باطل است پس حق آنست كه تبعيض توبه صحيح است و به آن مقدار كه از جهت رضاى الهى ترك معاصى مىكند ثواب دارد و بر تقديرى كه ثواب نداشته باشد البته او را به سبب ترك شراب عقاب نخواهند كرد ، و اگر بخورد البته عقاب خواهند كرد .\r\nو جمعى از اين حديث استدلال كرده‌اند كه تبعيض صحيح نيست چون حضرت صلوات الله عليه فرمودند كه تو از همه گناهان توبه كن و اين استدلال بىوجه است زيرا كه كسى نگفته است كه توبه از همه واجب نيست بحث بر سر\r\n","description":"","footnote":"","page_name":" 578 ","page_number":590},
  {"content":"\r\nاشتراطست .\r\nو بعضى عكس گفته‌اند كه چون آن شخص اظهار ندامت كرد بر شنيدن ساز و نوا حضرت آن را قبول فرمود و فرمود كه توبه از همه نيز بكن و اين استدلال نيز ضعيف است زيرا كه از حديث در نمىآمد كه حضرت آن را قبول فرموده باشد بلكه ممكن است كه حضرت اين را فرموده باشد تا بيان فرمايد كه تبعيض صحيح نيست .\r\nو حق اينست كه حديث دلالت بر هيچ طرفى ندارد بلكه دلالت بر اين دارد كه توبه از همه گناهان واجبست .\r\nو شيخ ما بهاء الدين محمد طاب ثراه مىفرمودند كه انا فانا توبه واجبست پس اگر كسى يك گناه كبيره بكند و يك دقيقه بگذرد و توبه نكند دو كبيره كرده است يكى اصل گناه و ديگر ترك توبه از كبيره كبيره است و چون به دقيقه سيم مىرسد چهار كبيره مىشود و در دقيقه چهارم هشت كبيره مىشود و در دقيقه پنجم شانزده كبيره مىشود و على هذا القياس مضاعف مىشود و چون يك شبانه روز بگذرد بىاغراق از عدد ريگ بيابان و برگ درختان و موى چهارپايان و ستارگان آسمان از همه بيشتر مىشود بلكه دقايق روز تنها به اعتبار مضاعفه از اينها بيشتر است بلكه اگر ما بين آسمان تا زمين از اطراف كه همه پانصد ساله راه است مملو از ريگ بيابان فرض كنند اين عدد بر آن زيادتى دارد اضعافا مضاعفة و آن را حساب مىتوان كرد و اين را حساب نمىتوان كرد هر گاه به دقايق حساب كنند چنين مىشود و يقينا در هر ثانيه بلكه عاشره مكلف است به توبه زيرا كه توبه محض پشيمانى است و اگر كسى خواهد كه حساب گناهان هر روزه خود را بكند نمىتواند كرد وقتى كه همه در مضاعفه باشد به غير از حق سبحانه و تعالى كسى حساب آن را نمىتواند كرد .\r\nالحال نظر به تفضل الهى كن كه اگر شخصى مدت العمر در معصيت باشد\r\n","description":"","footnote":"","page_name":" 579 ","page_number":591},
  {"content":"\r\nبه مجرد يك پشيمانى از همه در مىگذرند و جمعى كه پشيمانى ايشان كامل باشد :\r\n* ( فَأُوْلئِكَ يُبَدِّلُ الله سَيِّئاتِهِمْ حَسَناتٍ ) * يعنى اين جماعت را بفضل خود مبدل مىسازد گناهان ايشان را بحسنات به اين معنى كه از نامه عمل ايشان گناهان غير متناهى محو مىشود و بعوض هر گناهى اضعاف آن از حسنات نوشته مىشود خصوصا جمعى كه توبه ايشان سبب توبه ديگران باشد بلكه نسبت به اين جماعت به اعتبار هر نفسى غير متناهى از حسنات نوشته مىشود و حساب نعمتهاى الهى بر بندگان به اضعاف مضاعف از اين بيشتر است لهذا حق سبحانه و تعالى فرموده است كه * ( وَإِنْ تَعُدُّوا نِعْمَتَ الله لا تُحْصُوها إِنَّ الإِنْسانَ لَظَلُومٌ كَفَّارٌ ) * « 1 » يعنى اگر خواهيد كه در مقام تعداد نعم الهى درآييد احصاى آن نمىتوانيد كردن به درستى آدمى بسيار ظلم كننده است بر نفس خود كه شكر نعمت چنين معبودى را به جا نمىآورد كه به ازاى هر شكرى غير متناهى از نعمت من بر او مضاعف گردد و بسيار كافر نعمت است كه هر چند به او احسان مىكنيم نمىفهمد و اگر فهميد آن نعمت را نسبت به ديگران مىدهد و اگر به من نسبت دهد در برابر آنها مخالفت و كفران نعمت مىكند و بسط اين كلام را در شرح صحيفه كامله خواهند يافت إن شاء الله تعالى .\r\n\r\n( والغسل كلَّه سنّة ما خلا غسل الجنابة ) يعنى همه افراد غسل سنت است به غير از غسل جنابت يعنى وجوب غسل جنابت از قرآن مجيد است كه حق سبحانه و تعالى بر سبيل امر واجب از بندگان طلب فرموده است و باقى اغسال خواه واجب مثل غسل حيض و نفاس و استحاضه و غسل ميت و مس ميت ، و خواه سنت مثل باقى اغسال كه مذكور شد از سنت سيد المرسلين صلى الله عليه و آله ظاهر شده است و بر اين مضمون احاديث بسيار وارد شده است .\r\n\r\n","description":"","footnote":"\r\n« 1 » آية 34 - ابراهيم\r\n","page_name":" 580 ","page_number":592},
  {"content":"\r\n\r\n( وقد يجزئ الغسل من الجنابة عن الوضوء لأنّهما فرضان اجتمعا فأكبرهما يجزئ عن اصغرهما و من اغتسل لغير جنابة فليبدأ بالوضوء ثمّ يغتسل و لا يجزئه الغسل عن الوضوء لأنّ الغسل سنّة و الوضوء فريضة و لا يجزئ سنّة عن فرض ) و بتحقيق كه غسل جنابت از وضو كافى است زيرا كه غسل جنابت و وضو هر دو واجبست كه وجوب هر دو از قرآن ظاهر شده است پس آن چه بزرگتر است كه غسل است از كوچكتر كه وضوست مجزيست و كسى كه اغسال ديگر كند غير غسل جنابت پس بايد كه ابتدا به وضو كند و بعد از آن غسل كند و مجزى نيست او را غسل از وضو زيرا كه آن غسل سنت است و وضو فرض است و مجزى نيست سنتى از فرض .\r\nاين مضمون را در روايات نديده‌ام و دور نيست كه صدوق روايتى ديده باشد و محتمل است كه صدوق خود استنباط از روايات كرده باشد و نكته باشد بعد از وقوع .\r\nو على اى حال شكى نيست در آن كه در غسل جنابت احتياج به وضو نيست چون احاديث صحيحه بلكه متواتره وارد شده است در آن كه احتياج به وضو نيست و وضو با غسل جنابت در حديثى وارد شده است و آن حديث باصطلاح متأخرين صحيح نيست و شيخ طوسى حمل كرده است آن را بر استحباب و آن نيز وجهى ندارد زيرا كه احاديث بسيار وارد شده است كه وضو با غسل جنابت بدعتست و حمل بر تقيه ظاهرتر است و اكثر علماى ما نقل اجماع كرده‌اند بر آن كه بدعتست و خلافى كه هست در غير غسل جنابت است .\r\nاكثر علما واجب مىدانند از جهت مرسله ابن ابى عمير از شخصى از حضرت امام جعفر صادق صلوات الله عليه كه در هر غسلى پيش از آن وضو هست مگر غسل جنابت و حق اينست كه وضو هست و ليكن بر سبيل استحباب چون در روايات صحيحه وارد شده است كه كدام وضو طهارتش بيش از غسل\r\n","description":"","footnote":"","page_name":" 581 ","page_number":593},
  {"content":"\r\nاست ؟ و كدام وضو پاك كننده تر است از غسل ؟\r\nو احاديث بسيار وارد شده است كه غسل حيض و غسل جنابت يكى است و احاديث متواتره وارد شده است در كيفيت اغسال حيض و نفاس و استحاضه و مس ميت و در هيچ حديثى وارد نشده است كه وضو بسازند ، پس واجب نباشد و سنت باشد از جهت حديث سابق بلكه احاديث معتبره وارد شده است كه در اغسال مستحبه نيز وضو نيست .\r\nو حديثى كه وارد شده است كه در غسل جمعه وضو هست محمول بر استحبابست ، و احوط آنست كه با غير غسل جنابت خواه واجب و خواه سنت وضو بسازد و الله تعالى يعلم .\r\n","description":"","footnote":"","page_name":" 582 ","page_number":594},
  {"content":"\r\n\r\nباب صفة غسل الجنابة\r\n\r\n( قال ابى رضي الله عنه فى رسالته إليّ اذا اردت الغسل من الجنابة فاجهد ان تبول ليخرج ما بقى فى احليلك من المنىّ ثمّ اغسل يديك ثلاثا من قبل ان تدخلهما الاناء و ان لم يكن بهما قذر فان ادخلتهما الاناء و بهما قذر فاهرق ذلك الماء و ان لم يكن بهما قذر فليس به باس و إن كان اصاب جسدك منىّ فاغسله عن بدنك ثمّ استنج و اغسل او أنق فرجك ثمّ ضع على رأسك ثلاث اكفّ من ماء و ميّز الشّعر بأناملك حتّى يبلغ الماء إلى اصل الشّعر كلَّه و تناول الاناء بيدك و صبّه على رأسك و بدنك مرّتين و امرر يدك على بدنك كلَّه ) باب كيفيت غسل جنابت پدرم در رساله كه به من نوشته بود ذكر كرده است كه هر گاه خواهى كه غسل جنابت كنى پس سعى كن كه اول بول كنى تا بيرون آيد باقى مانده منى از ذكر ، پس دستهايت را بشوى پيش از آن كه داخل ظرف كنى اگر چه نجس نباشد و اگر دستها را داخل ظرف كنى و نجس باشند آن آب را بريز چون كمتر از كر به ملاقات نجاست نجس مىشود ، و اگر دستها نجس نباشد و داخل ظرف كنى باكى نيست و ليكن ترك سنت كرده خواهى بود ، و اگر به بدنت منى رسيده باشد پس بشوى منى را از بدنت و استنجا بكن چون بول كرده يا غير آن از تو واقع شده است و فرجت را بشوى تا پاك شود از منى پس سه كف آب بر سر ريز و بسر انگشتان مو را از سر دور كن تا آب به ته موها برسد و آب به دستت كن و بر سر و\r\n","description":"","footnote":"","page_name":" 583 ","page_number":595},
  {"content":"\r\nبدنت دو بار بريز و دست را بر تمام بدنت بمال كه آب به همه جا برسد .\r\nو اين مضمون در روايات صحيحه وارد شده است خصوصا در حديث صحيح زراره ، و حديث صحيح محمد بن مسلم ، و حديث بزنطى كه از حضرت امام محمد باقر ، و امام جعفر صادق ، و امام على بن موسى الرضا صلوات الله عليهم وارد شده است الا آن چه ذكر كرده است در آخر كه بر سر و بدنت دو بار بريز در احاديث سر وارد نشده است .\r\nو صدوق در امالى نيز چنين ذكر كرده است و ظاهرا مراد او اينست كه آن سه مرتبه آب ريختن بر سر كه اول مىريزد از جهت تمهيد مقدمه غسل است كه در وقت غسل آب به سهولت برسد و بنا بر اين ظاهر نمىشود كه قايل است به ترتيب سر بر بدن يا نه اما ترتيب سر بر بدن خلافى نيست نزد علماء شيعه .\r\nو احاديث صحيحه بر آن دلالت دارد اما تقديم جانب راست بر جانب چپ از اخبار بيرون نمىآيد و ظاهرا على بن بابويه و پسرش به ظاهر احاديث عمل نموده‌اند و قايل به ترتيب نيستند .\r\nو در حديث كالصحيح زراره وارد شده است كه به حضرت عرض نمودم كه جنب چگونه غسل مىكند حضرت فرمودند كه اگر دستش نجس نباشد دست را در آب كند و فرجش را بشويد به سه كف آب بعد از آن سه كف آب بر سر ريزد بعد از آن دو كف را بر دوش راست ريزد و دو كف بر دوش چپ پس هر عضوى كه آب بر آن عضو روان مىشود مجزيست .\r\nو اكثر علما از اين حديث بيرون آورده‌اند ترتيب را و لفظ و او بنا بر مذهب اصح دلالت بر ترتيب ندارد و لفظ ثم كه بر منكب ايمن داخل شده است دلالت بر تقدم سر مىكند بر بدن و بر تقديرى كه اول آب به دوش راست بايد ريخت در نمىآيد كه جانب راست را بشويد أولا .\r\nپس ممكن است كه مراد اين باشد كه دو كف آب بر دوش راست ريزد\r\n","description":"","footnote":"","page_name":" 584 ","page_number":596},
  {"content":"\r\nو دو كف بر دوش چپ بعد از آن آب را بر همه جا از طرفين جارى سازد و هيچ شك نيست كه ترتيب احوط است حتى در عورتين به آن كه نصف را با جانب راست بشويد و نصف را با جانب چپ .\r\n( وخلَّل اذنيك بإصبعيك و كلَّما اصابه الماء فقد طهر فانظر ان لا تبقى شعرة من رأسك و لحيتك الَّا و تدخل الماء تحتها و من ترك شعرة من الجنابة لم يغسلها متعمّدا فهو فى النّار ) و تخليل كن گوشهاى خود را بسر انگشتان خود يعنى آن چه از گوشها پيداست واجبست شستن آن حتى پيچشهاى گوشها را چنان كند كه آب به آن جا برسد و چون سه كف بر سر ريخته است البته آب به گوش رفته است و انگشتان آن آب را به همه جا مىرساند بعنوان جريان و همچنين پيچ ناف و كف پا اگر در ميان گل باشد يا در ميان آب چنان كه گذشت و هر چه را آب مىرسد پاك مىشود يعنى بعنوان جريان .\r\nچنان كه اين معنى در عبارات احاديث صحيحه چنين واقع است\r\nفما جرى عليه الماء فقد طهّره ) *\r\nيعنى هر چه را آب بعنوان جريان به او مىرسد پاك مىكند و غرض ابن بابويه در اينجا معنى ديگر است و آن مبالغه است در رسانيدن آب بجميع اجزاى بدن به قرينه آن كه گفته است كه ملاحظه تمام بكن كه نگذارى يك مو از سر و ريشت مگر آن كه آب به زير آن مو برسانى و هر كه مقدار سر مويى را از بدن بواسطه غسل جنابت عمدا نشويد آن شخص در آتش جهنم خواهد رفت .\r\nو همين عبارت در حديث صحيح از حضرت امام جعفر صادق صلوات الله عليه منقولست و مراد از شعره مقدار آنست از بدن چنان كه اكثر علما گفته‌اند و نقل اجماع كرده‌اند بر آن كه شستن بدن واجبست و شستن مو واجب نيست و ظاهر اين حديث وجوبست و احوط آنست كه مو را نيز بشويد .\r\nو ممكن است كه اعتقاد ابن بابويه اين باشد كه رسيدن آب كافى است\r\n","description":"","footnote":"","page_name":" 585 ","page_number":597},
  {"content":"\r\nاگر چه بعنوان جريان نباشد ، چنان كه در احاديث صحيحه وارد شده است كه رسانيدن كافى است و اگر چه مثل روغن مالى باشد و ليكن علما حمل كرده‌اند آن را به آن كه با جريان باشد چون احاديث بسيار وارد شده كه هر چه را آب بر آن جارى مىشود طاهر مىشود و احوط آنست كه اگر گوش يا بينى سوراخ داشته باشند آب به ميان سوراخ برساند .\r\nو جمعى از علما واجب مىدانند و اگر سوراخ فراخ باشد دغدغه در آن نيست كه مىبايد آب به آن برسد ، در سوراخ تنگ خلافست اظهر عدم وجوبست و احوط رسانيدنست .\r\nو همچنين احوط رسانيدن آبست به زير ناخنها و اگر چرك داشته باشد احوط آنست كه ناخنها را بگيرد يا چرك را بيرون آورد و گذشت در تخليل وضو آن چه ضرور بود ذكر آن .\r\n( و من ترك البول على اثر الجنابة او شك ان يتردّد بقيّة الماء فى بدنه فيورثه الدّاء الَّذى لا دواء له ) و كسى كه ترك كند بول كردن را عقيب انزال منى نزديكست كه آن منى كه در مجرى مانده است در بدن او حركت كند و به سبب آن دردى به همرسد كه دوا نداشته باشد پس چنان كه فايده اخروى دارد استبرا كردن از جنابت به بول فايده دنيوى نيز دارد . و اين مضمون حديثست و مىآيد احاديث در فايده اخروى .\r\n( و من احبّ ان يتمضمض و يستنشق فى غسل الجنابة فليفعل و ليس ذلك بواجب لأنّ الغسل على ما ظهر لا على ما بطن ) و كسى كه خواهد كه مضمضه و استنشاق در غسل جنابت بكند پس بكند اما واجب نيست زيرا كه غسل بر ظاهر بدن واجبست نه بر باطن بدن .\r\nبدان كه اخبار صحيحه وارد شده است كه امر فرموده‌اند به مضمضه و استنشاق و چون خوف توهم وجوب هر دو بود اخبار به اين عنوان نيز وارد شده\r\n","description":"","footnote":"","page_name":" 586 ","page_number":598},
  {"content":"\r\nاست تا بدانند كه واجب نيست ، و اظهر آنست كه در امثال اين اخبار غرض ائمه هدى صلوات الله عليهم رد بر سنيان بوده است كه جمعى از ايشان هر دو را واجب مىدانسته‌اند و الله تعالى يعلم .\r\n( غير انّ الرّجل اذا اراد أن ياكل او يشرب قبل الغسل لم يجز له الَّا ان يغسل يديه و يتمضمض و يستنشق فانّه ان أكل او شرب قبل ان يغسل ذلك خيف عليه البرص ) و ليكن اگر جنب خواهد كه چيزى بخورد يا بياشامد پيش از غسل جايز نيست مگر آن كه دستها را بشويد و مضمضه و استنشاق بكند و اگر كسى اينها را نكند و بخورد يا بياشامد خوف آن هست كه پيس شود .\r\nو بر اين مضمون حديث كالصحيح زراره از حضرت امام محمد باقر صلوات الله عليه وارد شده است كه فرمودند كه هر گاه جنب خواهد كه چيزى بخورد و بياشامد دست بشويد و مضمضه بكند و روى خود را بشويد و بخورد و بياشامد .\r\nو ديگر روايت سكونى وارد شده است و ليكن در آن استنشاق و عدم جواز نيست ، و ظاهرا مراد صدوق هم كراهت باشد .\r\nو در حديث صحيح وارد شده است كه جايز است او را خوردن و اگر دست بشويد بهتر است و اگر وضو بسازد بهتر است ، در حديث كالصحيح وارد شده است كه جنب مىتواند خوردن و آشاميدن و قرآن خواندن و ذكر الهى كردن و اينها مؤيد كراهتست .\r\nو شايد كه به صدوق حديثى رسيده باشد و ليكن خلاف ظاهر است و همين عبارت را در امالى از كلام خود ذكر كرده است و ظاهرا كلام پدرش تمام شد چون پدرش در رساله كم حديث مىآورد .\r\n\r\n( و روى ان الاكل على الجنابة يورث الفقر ) و روايت كرده است\r\n","description":"","footnote":"","page_name":" 587 ","page_number":599},
  {"content":"\r\nحسين بن زيد از حضرت امام جعفر صادق صلوات الله عليه كه حضرت رسول الله صلى الله عليه و آله نهى فرمودند كه جنب در حال جنابت چيزى بخورد و فرمودند كه سبب فقر است يعنى فقر مذموم و آن احتياج بخلق است .\r\nو فقرى كه حضرت سيد المرسلين صلى الله عليه و آله به آن افتخار مىنمودند آن فناى فى الله است كه بنده رضاى خود را در رضاى الهى كند يعنى مطلبى به غير از رضاى الهى نداشته باشد . و محتمل است كه بىچيزى باشد و آن نسبت به اكثر خلايق سياهى روى است در دنيا و عقبى و نظر به كمل كمال است چون در مقام صبر و شكر و رضايند .\r\nو مؤيد اين است آن كه در اخبار صحيحه وارد شده است كه ملكى به خدمت آن حضرت آمد و كليدهاى خزينه هاى زمين را از جهت آن حضرت آورد و گفت كه حق سبحانه و تعالى اينها را فرستاده است و فرموده است كه اگر قبول كنى از رتبه تو چيزى كم نخواهيم كرد حضرت قبول نفرمودند و فقر را اختيار نمودند بر غنا .\r\n\r\n( وقال عبيد الله بن علىّ الحلبيّ سئل ابو عبد الله صلوات الله عليه عن الرّجل أينبغي له ان ينام و هو جنب ؟ فقال يكره ذلك حتّى يتوضّأ ) و روايت كرده است عبيد الله به شش سند صحيح و به اسانيد بسيار ديگر از او كه گفت سؤال كردند از حضرت امام جعفر صادق صلوات الله عليه كه آيا خوبست كه جنب بخواب رود حضرت فرمودند كه تا وضو نسازد خوب نيست .\r\nو در صحيحه عبد الرحمن از آن حضرت نهى از خواب وارد شده است پيش از غسل و محمول است بر كراهت از جهت صحيحه سعيد اعرج كه حضرت فرمودند كه مرد و زن هر دو خواب مىتوانند كرد . و در موثقه سماعه مثل متن وارد شده است پس ظاهر شد كه خواب پيش از وضو و غسل مكروه است و اگر وضو بسازند كراهت سبك مىشود و اگر غسل كنند بالكليه زايل مىشود .\r\n","description":"","footnote":"","page_name":" 588 ","page_number":600},
  {"content":"\r\n( وفى حديث آخر انا انام على ذلك حتّى اصبح و ذلك انّي اريد ان اعود ) و در حديثى ديگر وارد شده است از آن حضرت كه فرمودند كه گاه هست كه من بر جنابت مىخوابم بىغسل و وضو تا صبح از جهت آن كه اراده دارم كه مرتبه ديگر جماع كنم . پس اين حديث تخصيص آن اخبار كرد كه كراهت وقتى است كه اراده جماع نداشته باشد و الا جايز است بىكراهت .\r\nو اين عبارت محتمل است كه از صدوق باشد و در ميان اخبار عبيد الله در آورده باشد ، و محتمل است كه از عبيد الله باشد و مرادش اين باشد كه من مرتبه ديگر از حضرت شنيدم كه اين تقييد فرمودند و ليكن صدوق از ابن وليد نقل كرده است كه گفت اين عبارت محمد بن ابى عمير است كه راوى اين حديثست و او در ميان درآورده است .\r\nو بنا بر اين اظهر آنست كه ابن ابى عمير در كتاب عبيد الله داخل كرده است حديثى را كه از عبيد الله به او رسيده بود در كتابى ديگر . و احتمالى دارد كه از ديگرى به او رسيده باشد و بنا بر اين دو احتمال حديث از صحت بيرون نمىرود چون مراسيل ابن ابى عمير حكم مسانيد دارد و الله تعالى يعلم اگر چه مراسيل صدوق نيز كم از مسانيد نيست .\r\n( وقال عن ابيه صلوات الله عليهما اذا كان الرّجل جنبا لم ياكل و لم يشرب حتّى يتوضّأ و قال انّي اكره الجنابة حين تصفرّ الشّمس و حين تطلع و هى صفراء ) و عبيد الله مىگويد كه حضرت امام جعفر صادق صلوات الله عليه السلام از پدرش حضرت امام محمد باقر عليه السّلام روايت كرد كه فرمودند كه هر گاه شخصى جنب باشد نخورد و نياشامد تا وضو نسازد ، و گفت كه من كراهت دارم از جماع در وقتى كه آفتاب زرد شود نزد غروب و تخمينا هر گاه يك نيزه مىماند زرد مىشود به اعتبار بخارات جو ، و همچنين در وقتى كه آفتاب طالع مىشود و زرد است تا يك نيزه بلند شود جماع مكروه است .\r\n","description":"","footnote":"","page_name":" 589 ","page_number":601},
  {"content":"\r\n\r\n( قال الحلبيّ و سألته عن الرّجل يغتسل به غير ازار حيث لا يراه احد قال لا بأس ) عبيد الله گفت كه من از حضرت امام جعفر صادق صلوات الله عليه سؤال كردم از شخصى كه بىلنگ غسل كند به آن كه برهنه باشد در جائى كه هيچ كس او را نبيند حضرت فرمودند كه باكى نيست .\r\nو احاديث بسيار وارد شده است كه برهنه غسل كردن مكروهست و خواهد آمد . و لا باس منافات با كراهت ندارد بلكه اشعارى به كراهت دارد چنان كه شهيد در ذكرى ذكر كرده است .\r\nو محتمل است كه فرض مسأله محال باشد و حضرت بنا بر محال جواب داده باشد زيرا كه چنين جائى نمىباشد اقلا دو ملك كه بر دست راست او و دست چپ او هستند مىبينند قطع نظر از فرشتگان و جنينان كه در هوا ساكنند ليكن بعيد است بلكه ظاهرش آنست كه مراد سائل ناظر محترم است از آدميان كه اگر زنش يا طفل صغيرى كه تميز نداشته باشد يا حيوانى باشد قصور ندارد و داخل سؤال او نيست .\r\n\r\n( وقال و سئل عن الرّجل يصيب المرأة فلا ينزل أعليه غسل ؟ )\r\nقال كان علىّ صلوات الله عليه يقول اذا مسّ الختان الختان فقد وجب الغسل و كان علىّ صلوات الله عليه يقول : كيف لا يوجب الغسل و الحدّ يجب فيه و قال يجب عليه المهر و الغسل ) و عبيد الله گفت كه شخصى از آن حضرت صلوات الله عليه سؤال كرد از شخصى كه جماع كند با زنى و انزال منى نشود آيا غسل بر او واجب است ؟ حضرت صادق صلوات الله عليه فرمودند كه حضرت امير المؤمنين مىفرمودند كه هر گاه ختنه گاه به ختنه گاه رسد غسل واجب مىشود و مىفرمودند كه چگونه غسل واجب نشود و حال آن كه به مجرد ادخال حشفه به گفته شما سنيان حد واجب مىشود و فرمودند كه به مجرد همين مهر واجب مىشود تمام يا قرار مىگيرد تمام و غسل نيز واجب مىشود .\r\n","description":"","footnote":"","page_name":" 590 ","page_number":602},
  {"content":"\r\nو اين سخن وقتى بود كه ميان مهاجرين و انصار بر سر اين مسأله نزاع شد انصار مىگفتند كه ما از حضرت شنيده‌ايم كه الماء من الماء يعنى آب غسل با آب منى است و مهاجران مىگفتند كه حضرت فرمودند كه چون ختنه گاه به ختنه گاه برسد غسل واجب مىشود حضرت امير المؤمنين صلوات الله عليه رو به انصار كردند و فرمودند كه آيا واجب مىسازيد به سبب جماع مهر و رجم را ؟ و واجب نمىسازيد بر او يك صاع آب را پس عمر گفت كه سخن سخن مهاجرانست و متوجه قول انصار مشويد .\r\nو اين كلام قياس است بحسب ظاهر و چون مدار ايشان بر قياس بود حضرت رد سخن ايشان موافق يافت باطل ايشان نمود .\r\nو ممكن است كه در خصوص اين ماده ميانه اين احكام تلازم بوده باشد و حضرت صلوات الله عليه موافق واقع فرموده باشد و قياس از آن جهت باطل است كه غير معصوم علم به عليت ندارند و از ظن خود استنباط مىنمايند آن كه مثلا مىگويند كه شراب حرامست و حرمتش از اين جهت نيست كه روانست و الا مىبايست هر مايعى حرام باشد و از جهت رنگش نيست و الا مىبايست هر چه از اين رنگ داشته باشد حرام باشد و همچنين مزه و ساير صفات پس ظاهر شد كه علت حرمت آن نيست الا آن كه مست كننده است پس هر چه مست كننده باشد حرام خواهد بود و همچنين نجس است و نجاستش از جهت آن صفات نيست پس مىبايد كه از جهت اسكار باشد .\r\nو وجه بطلانش اين است كه شايد صفتى چند باشد در آن كه ما ندانيم يا مجموع اين صفات با آن كه از انگور حاصل شده است سبب حرمت يا نجاست باشد پس قياس شراب خرما و شكر و غير آن بر آن باطل باشد .\r\nاما اگر معصوم داند كه علت حرمت شراب اسكار است و همان علت در جاهاى ديگر سبب حرمت است اين قياس فقهى نخواهد بود بلكه قياس منطقى\r\n","description":"","footnote":"","page_name":" 591 ","page_number":603},
  {"content":"\r\nاست و در قوت اينست كه مىگوييم كه زيد در ضرب زيد فاعل است و هر فاعل مرفوع است پس عمرو نيز در ضرب عمرو مرفوع باشد به همان قياس ، و اين قياس باطل نيست زيرا كه علم داريم به آن كه هر فاعلى مرفوعست بخلاف قياس فقهى كه علم ندارند به آن كه هر مسكرى حرام و نجس است و اين سخن بر طريق مثال مذكور شد و الا احاديث شيعه و سنيان متواتر است كه هر مسكرى حرامست و مع هذا اكثر علماى اهل بدعت و ضلالت كه خود را مسمى ساخته‌اند به اهل سنت و جماعت حلال مىدانند .\r\nو غرض از بيان اين تحقيق آنست كه توهم نشود كه در امثال اين سخنان حضرات ائمه معصومين صلوات الله عليهم قياس فرموده‌اند يا راه قياس داده‌اند و اكثر علما جواب اول را داده‌اند و در جواب اول خلافى هست كه آيا جايز است كه معصوم كسر باطل بباطل كند ؟ جمعى كثير منع كرده‌اند و گفته‌اند كه حق سبحانه و تعالى از براى دفع باطل حقرا مقرر ساخته است ، و معصوم عالم است بجميع حقايق پس او را ممكن است دفع باطل به حق كردن و در صورت امكان خلافى نيست كه جايز نيست بلى نسبت به امثال ما ممكن است كه جايز باشد هر گاه حق آن مسأله را ندانيم و اگر دانيم تأثيرش را ندانيم و على اى حال شك نيست در صحت جواب ثانى و در اول سخن هست و الله تعالى يعلم .\r\n( وسئل صلوات الله عليه عن الرّجل يصيب المرأة فيما دون ذلك أعليها غسل ان هو انزل و لم تنزل هى ، قال ليس عليها غسل و ان لم ينزل هو فليس عليه غسل ) باز حلبى گفت و شيخ صحيحا از او روايت كرده است كه از آن حضرت صلوات الله عليه پرسيدند از شخصى كه با زن خود نزديكى كند در غير فرج آيا بر زن غسل هست اگر مرد انزال كرده باشد و زن انزال منى نكرده باشد ؟ حضرت صلوات الله عليه فرمودند كه چون زن انزال نكرده است غسل بر او واجب نيست و اگر مرد نيز انزال نمىكرد بر او نيز غسل نمىبود .\r\n","description":"","footnote":"","page_name":" 592 ","page_number":604},
  {"content":"\r\nو بعضى از علما از امثال اين حديث از احاديث صحيحه بسيار استدلال كرده‌اند بر آن كه در وطى دبر زن اگر منى نيايد غسل واجب نيست و ليكن صريح نيست در آن مطلب زيرا كه ظاهر ما دون غير وطى است . و از آن طرف نيز احاديث صحيحه وارد شده است كه هر گاه مرد با زن وطى كند و داخل كند ذكر را غسل واجب مىشود .\r\nو اكثر علما گفته‌اند كه داخل كند شامل قبل و دبر است و اين نيز صريح نيست چون ممكن است كه دخول محمول بر متعارف باشد و از آن طرف نامتعارفست و آن چه وارد شده است در وطى دبر دو حديث مرسل است كه در يكى وارد است كه غسل بكند و در ديگرى وارد شده است كه غسل واجب نيست .\r\nو جمع ميان اين دو حديث به اين مىتوان كرد كه غسل سنت باشد و بعضى از حديث پيشتر استدلال كرده‌اند بر وجوب غسل چون حضرت امير المؤمنين صلوات الله عليه فرمودند كه چگونه غسل واجب نباشد و حال آن كه حد واجبست و در اينجا حد رجم واجبست پس غسل نيز واجب باشد و چون اكثر آن را حمل بر تقيه كرده‌اند استدلال مشكل است .\r\nحاصل آن كه دليلى تمام نيست بر وجوب غسل در جماع در دبر زن يا مرد يا حيوان بدون انزال منى و ليكن چون اكثر علما بر وجوب غسلند اگر نعوذ با لله چنين چيزى واقع شود احوط غسل است و وضو بعد از غسل يا پيش از آن و احوط آنست كه هر جا وضو را با غسل جمع كنند اول وضو بسازند و ديگر غسل بكنند چون در احاديث صحيحه وارد شده است كه وضو بعد از غسل بدعتست .\r\n\r\n( وسئل صلوات الله عليه عن الرّجل يغتسل ثمّ يجد بعد ذلك بللا و قد كان بال قبل أن يغتسل قال ليتوضّأ و ان لم يكن بال قبل الغسل\r\n","description":"","footnote":"","page_name":" 593 ","page_number":605},
  {"content":"\r\nفليعد الغسل ) و حلبى گفت كه از آن حضرت صلوات الله عليه سؤال كردند از شخصى كه غسل كند و بعد از آن ترى ببيند و بيش از غسل بول كرده باشد حضرت فرمودند كه وضو بسازد و اگر پيش از غسل بول نكرده باشد غسل را اعاده كند .\r\nو قريب به اين است آن چه كلينى از حلبى روايت كرده است . و اين مضمون را در حديث موثق سماعه روايت كرده است . و شيخ در حديث صحيح محمد بن مسلم و حديث كالصحيح ديگر از آن حضرت روايت كرده است .\r\nو وضو را حمل كرده‌اند بر آن كه استبرا از بول نكرده باشد و اكثر علما چنين قايلند كه اگر بول و استبرا كرده باشد و ترى ببيند اعتبار ندارد ، و اگر بول كرده است و استبرا نكرده است وضو مىسازد چون پيش از غسل استبراى منى به بول كرده است و استبراى بول به فشردن نكرده است ظاهر آنست كه بقيه بول باشد كه در مجرا مانده آمده است و اگر هيچ يك را نكرده است غسل را اعاده مىكند چون ظاهر آنست كه بقيه منى است كه در مجرى مانده بوده است و اگر بول نكرده باشد و استبرا كرده باشد اگر بولش مىآمده است و تقصير كرده است غسل را اعاده مىكند و اگر بول ممكن نبوده باشد هيچ يك را اعاده نمىكند و به اين تفصيل جمع بين الاخبار كرده‌اند اكثر اصحاب .\r\n( و روى فى حديث آخر ان كان قد رأى بللا و لم يكن بال فليتوضّأ و لا يغتسل انّما ذلك من الحبائل ، قال مصنّف هذا الكتاب رحمة الله عليه اعادة الغسل اصل و الخبر الثّانى رخصة ) و در حديث ديگر وارد شده است كه اگر ترى ببيند و بول نكرده باشد بايد كه وضو بسازد و غسل نكند زيرا كه اين آب از رگهاى پشت است ، چنين مىگويد تصنيف كننده اين كتاب من لا يحضره الفقيه كه صدوق است رحمت خدا شامل حال او باد كه آن چه در حديث صحيح حلبى و محمد بن مسلم و غيرهماست كه اعاده غسل\r\n","description":"","footnote":"","page_name":" 594 ","page_number":606},
  {"content":"\r\nبايد كرد اصلى است كه به آن عمل مىبايد كرد و خبر دويم كه گفته است غسل نكند و وضو بسازد بر سبيل رخصت است يعنى اگر متعذر ، يا متعسر باشد غسل وضو قايم مقام غسل است .\r\nو محتمل است كه مراد صدوق اين باشد كه هر جا وارد شده است كه غسل كنند بر سبيل اولويت و افضليت است و حديث دويم بيان جواز ترك غسل است ليكن حديثى كه صدوق نقل كرده است در كتب حديث به اين عنوان نديده‌ام بلكه اشبه اخبار به آن چه صدوق گفته است حديث حسن جميل بن دراج است كه گفت سؤال كردم از حضرت امام جعفر صادق صلوات الله عليه كه هر گاه شخصى جنب شود و فراموش كند بول را تا غسل كند و بعد از غسل آبى ببيند آيا مرتبه ديگر غسل مىكند ؟ حضرت فرمودند كه نه رگهاى پشت فشرده شده است و اين آب آمده است .\r\nو در اين حديث و سه حديث ديگر ضعيف كه قريب به اين است و حضرت فرمودند كه حق سبحانه و تعالى غسل مرتبه ديگر را از او وضع نموده است چون بول را فراموش كرده است ، و دو حديث مشتمل است بر نسيان ، و دو حديث ديگر كه نسيان ندارد شيخ حمل بر نسيان كرده است .\r\nو جمع شيخ بهتر است از جمع صدوق زيرا كه در اين چهار حديث وضو نيست و آن كه صدوق ذكر كرده است كه اين آب از حبائل است قرينه آنست كه وضو نبايد كرد و در هر جا كه حضرات صلوات الله عليهم اين عبارت را مىآورند از جهت نفى وضو مىآورند و بر تقديرى كه لفظ وضو سهوا زياد نشده باشد البته حمل بر استحباب مىبايد كرد .\r\nو محتمل است جمع بين الاخبار به اين عنوان كه احاديث اعاده غسل محمول بر استحباب باشد بنا بر آن كه يقين در طهارت حاصل است و شك در حدث حكم به طهارت بايد كرد . و اكثر علما كه عمل به احاديث اعاده غسل\r\n","description":"","footnote":"","page_name":" 595 ","page_number":607},
  {"content":"\r\nكرده‌اند بنا بر اين است كه دو حديث صحيح ، و دو حديث كالصحيح دارد و ظاهر حال نيز آنست كه هر گاه بول نكرده باشند بقيه منى باشد كه در مجرى مانده است و آمده است تغليب ظاهر بر اصل نموده‌اند و هيچ شك نيست كه عمل به مشهور نمودن اولى است و احوط آنست كه با اين غسل وضوئى احتياطا بسازد تا عمل به همه احاديث و اقوال كرده باشد و الله تعالى يعلم .\r\nو احوط آنست كه تا بول نكند غسل نكند مگر آن كه انزال نكرده باشد و ادخال حشفه شده باشد و بس اما اگر زن بعد از غسل ترى ببيند اعاده غسل نمىكند زيرا كه ممكن است كه منى كه آمده باشد منى مرد باشد .\r\nو بر اين مضمون حديث صحيح ، و دو حديث كالصحيح از حضرت امام جعفر صادق صلوات الله عليه وارد شده است و اين در صورتيست كه مرد با او جماع كرده باشد اما اگر محتلم شده باشد و بول نكرده باشد و بعد از غسل ترى ببيند احوط آنست كه اعاده غسل بكند با وضوئى احتياطا .\r\n( وسئل عن الرّجل ينام ثمّ يستيقظ فيمسّ ذكره فيرى بللا و لم ير فى منامه شيئا أيغتسل ؟ قال لا انّما الغسل من الماء الاكبر ) و حلبى گفت كه از آن حضرت صلوات الله عليه سؤال كردند كه هر گاه شخصى بخواب رود و بيدار شود و دست به ذكرش مالد و ترى ببيند و در خواب چيزى نديده باشد يعنى جماعى كه به سبب آن محتلم شده باشد آيا غسل مىكند ؟ حضرت فرمودند كه نه نيست غسل مگر از آب بزرگتر كه آن منى است و غالب اينست كه اگر در خواب چيزى مىبيند از مانند دست بازى مذى مىآيد ، و گاه هست كه در خواب با ذكر خود بازى مىكند و مذى مىآيد غسل واجب نيست و اگر علامات منى باشد از جستن و سستى بدن و غلظت آب و بوى منى غسل واجبست .\r\nو بر اين مضمون روايات صحيحه و حسنه وارد شده است و خلافى در آن\r\n","description":"","footnote":"","page_name":" 596 ","page_number":608},
  {"content":"\r\nنيست مگر آن كه بيمار باشد كه در احاديث صحيحه وارد شده است كه در او جستن شرط نيست و اگر بيمار محتلم شود منى او بتدريج مىآيد اما سستى بدن كه در احتلام بيمار واقع مىشود ، قريب به مردنست و آن علامت كافى است با علامتهاى ديگر منى .\r\n\r\n( وعن المرأة ترى فى المنام ما يرى الرّجل قال ان أنزلت فعليها الغسل و ان لم تنزل فليس عليها غسل ) و حلبى گفت كه از آن حضرت صلوات الله عليه سؤال كردند از زنى كه در خواب ببيند آن چه را مرد در خواب مىبيند به آن كه ببيند كه كسى با او جماع مىكند حضرت صلوات الله عليه فرمودند كه اگر انزال منى بكند غسل بر آن زن واجبست ، و اگر انزال نكند غسل واجب نيست .\r\nو همين عبارت را كلينى بسند صحيح از حلبى روايت كرده است ، و اين مضمون در احاديث صحيحه و حسنه و قويه قريب به تواتر وارد شده است ، و در چند حديث صحيح وارد شده است كه در احتلام زن غسل واجب نيست .\r\nو در حديث صحيحى وارد شده است كه اين مسأله را به زنان مگوييد كه غسل بر ايشان واجبست به سبب احتلام كه سبب اين مىشود كه هر روز به حمام روند به بهانه آن كه محتلم شده‌ايم ، يا خفيه با مردان نزديكى كنند و به بهانه احتلام به حمام روند . و چون اين اخبار مخالف اجماع مسلمانان است و اخبار متواتره از خاصه و عامه لازم است تأويل آنها به آن كه حضرت صلوات الله عليه موافق واقع حكم كرده باشد به آن كه راوى را گمان منى بوده است و حضرت صلوات الله عليه مىدانسته‌اند كه مذى است نه منى چنين فرموده باشند .\r\nو محتمل است كه چون احتلام زنان نادر است بنا بر اين واجب نباشد اين حكم را به ايشان گفتن خصوصا هر گاه متهم باشند بعدم صلاح و اگر بپرسند واجبست گفتن و اگر زنى محتلم شود و غسل كند اگر وضوئى احتياطا بسازد\r\n","description":"","footnote":"","page_name":" 597 ","page_number":609},
  {"content":"\r\nبهتر خواهد بود اگر چه ظاهرا در كار نباشد و الله تعالى يعلم .\r\n\r\n( قال الحلبيّ و حدّثنى من سمعه يقول اذا اغتمس الجنب فى الماء اغتماسة [ يا اذا ارتمس الرّجل ارتماسة چنان كه در بعضى از نسخ بود 
  ] واحدة اجزاه ذلك من غسله ) حلبى گفت كه حديث كرد مرا كسى كه از آن حضرت صلوات الله عليه شنيده بود و كلينى و شيخ بسند كالصحيح از حلبى روايت كرده‌اند كه گفت كه من از آن حضرت صلوات الله عليه شنيدم كه مىفرمودند كه هر گاه جنبى سر به آب فرو برد يك مرتبه يعنى به زودى كه دفعه عرفى صادق آيد ، يا آن كه يك مرتبه سر فرو بردن كافى است اگر چه سه مرتبه بهتر است آن سر فرو بردن از غسل او كافى است .\r\nو عبارت كلينى و شيخ اذا ارتمس الجنب ارتماسة\r\nاست و معنى يكيست و منافاتى نيست ميان دو حديث حلبى زيرا كه ممكن است كه اول حديث را از راوى آن حضرت شنيده باشد و بعد از آن حضرت .\r\nو شيخ بسند صحيح از زراره از حضرت امام جعفر صادق صلوات الله عليه روايت كرده است كه فرمودند كه اگر شخصى يك مرتبه سر به آب فرو برد مجزيست او را از غسل هر چند دست به بدن خود نمالد و شك نيست كه غسل ارتماسى صحيح است اگر چه ظاهر اخبار آنست كه اصل در غسل ترتيبى است .\r\nو شيخ مفيد عليه الرحمه مكروه مىداند در مانند حوض و غدير خورد غسل ارتماسى كردن را اگر چه زياده از كر باشد چون حضرات سيد المرسلين ، و ائمه معصومين صلوات الله عليهم هميشه غسل ترتيبى مىكرده‌اند .\r\nو در حديث صحيحى وارد شده است كه محمد بن اسماعيل به خدمت حضرت ابو الحسن على بن موسى الرضا صلوات الله عليه نوشت كه كوهائى كه از آب باران يا چاه جمع مىشود و مردمان از آنجا استنجا مىكنند و در آنجا غسل مىكنند ، چونست ؟ حضرت فرمودند در جواب كتابت كه تا ضرور نشود از\r\n","description":"","footnote":"","page_name":" 598 ","page_number":610},
  {"content":"\r\nچنين آبى وضو مساز .\r\nو اين حديث را شيخ از جهت شيخ مفيد دليل ساخته است و بحسب ظاهر دلالت ندارد و ظاهرش آنست كه چون چنين آبى كثيف مىباشد مكروه است وضو تا ضرور نشود چون گذشت كه مكروه است وضو از آب گنديده .\r\n\r\n( و من اجنب فى يوم او ليلة مرارا اجزأه غسل واحد الَّا ان يكون يجنب بعد الغسل او يحتلم فان احتلم فلا يجامع حتّى يغتسل من الاحتلام ) و مصنف مىگويد كه كسى كه در روزى يا شبى چند مرتبه جنب شود كافى است او را يك غسل مگر آن كه غسل بكند و بعد از آن جنب شود يا محتلم شود كه ديگر غسل واجبست پس اگر محتلم شود مكروه است جماع تا غسل كند از احتلام و بعد از غسل جماع كراهت ندارد چنان كه خواهد آمد در مكروهات در اواخر كتاب نكاح .\r\n\r\n( ولا باس بان يقرأ الجنب القرآن كلَّه ما خلا العزائم الَّتى يسجد فيها و هى سجدة لقمان ، و حم السّجدة ، و النّجم ، و سورة : اقرء باسم ربّك ) و باكى نيست كه جنب همه قرآن را بخواند به غير از چهارده سوره عزيمه كه در آن سجده واجبست و آن سجده لقمانست يعنى پهلوى سوره لقمان كه الم تنزيل است ، و حم سجده است كه موسوم است به سوره فصلت ، و سوره و النجم است ، و سوره اقرء باسم ربك .\r\nاما آن كه قرآن مىتواند خواند همه را و هر چه خواهد احاديث صحيحه و حسنه و موثقه بسيار بر آن دلالت دارد و از آن جمله صحيحه عبيد الله بن على حلبى است كه گفت پرسيدم از حضرت امام جعفر صادق صلوات الله عليه كه حايض و نفسا و جنب و كسى كه در ادب خانه باشد قرآن مىتوانند خواند حضرت فرمودند كه هر قدر كه خواهند مىتوانند خواند .\r\nو جمعى از اصحاب زياده از هفت آيه را مكروه مىدانند و زياده از هفتاد\r\n","description":"","footnote":"","page_name":" 599 ","page_number":611},
  {"content":"\r\nآيه را اشد كراهة مىدانند نسبت به جنب از جهت حديث موثق سماعه به اين معنى كه اگر ممكن باشد غسل كند و قرآن بخواند ثوابش بيشتر خواهد بود . و بعضى حرام مىدانند مطلقا ، و بعضى هفت آيه را مكروه مىدانند و زياده را حرام ، و بعضى تا هفتاد آيه را مكروه مىدانند و زياده را حرام .\r\nو اين اقاويل بىوجه است زيرا كه احاديث جواز قريب به تواتر است و آن چه صدوق گفته است موافق احاديث است . و اما آن كه سجده در اين چهار سوره واجبست احاديث آن نيز قريب به تواتر است و اكثرش صحيح است .\r\nو اما آن كه سوره سجده را حرام است خواندن بر جنب حديث صحيحى و كالصحيحى وارد است از زراره و محمد بن مسلم از حضرت امام محمد باقر صلوات الله عليه كه فرمودند كه حايض و جنب قرآن مىخوانند هر چه خواهند به غير از سجده را ، و ذكر حق سبحانه و تعالى مىكنند در همه احوال .\r\nو در حديث كالصحيح نيز از حضرت امام محمد باقر صلوات الله عليه وارد شده است كه حايض و جنب هر چه خواهند مىتوانند خواند از قرآن مگر سجده را ، و اكثر علما حمل كرده‌اند سجده را به سوره سجده ، و اكثر ايشان نقل اجماع كرده‌اند كه حرام است بر ايشان سوره عزايم حتى بسم الله به قصد يكى از اين سور ، و عمده اين اجماعاتست و اگر نه احاديث را حمل بر آيه سجده نيز مىتوان كرد و الله تعالى يعلم .\r\n\r\n( و من كان جنبا او على غير وضوء فلا يمسّ القرآن ، و جايز له ان يمسّ الورق او يقلب له الورق غيره و يقرأ هو ، و يذكر الله عزّ و جلّ ) و كسى كه جنب باشد يا بىوضو باشد پس مس قرآن نكند به عضوى از بدنش كه حيات در آن حلول كرده باشد و جايز است كه مس كاغذ كند يا ديگرى ورق را بگرداند و او بخواند ، و ذكر حق سبحانه و تعالى بكند .\r\nاما آن كه جنب مس كتابت قرآن نمىتواند كرد قول كل مسلمانانست ، و\r\n","description":"","footnote":"","page_name":" 600 ","page_number":612},
  {"content":"\r\nجمعى كثير از علما نقل اجماع كرده‌اند و از ظاهر آيه * ( إِنَّه لَقُرْآنٌ كَرِيمٌ ، فِي كِتابٍ مَكْنُونٍ ، لا يَمَسُّه إِلَّا الْمُطَهَّرُونَ ، تَنْزِيلٌ مِنْ رَبِّ الْعالَمِينَ ) * « 1 » نيز دلالت دارد حق سبحانه و تعالى قسم ياد كرده است كه اين كتابى كه به شما فرستاده‌ايم مجموعه ايست از علوم الهيه كه بزرگوار است ، و مثبت است در كتابى محفوظ از تغيّر و تبدل كه آن لوح محفوظ است ، و مس نمىكنند آن را مگر مطهران از حدث و خبث ، و بتدريج نازل مىشود از پروردگار عالميان .\r\nچون حق سبحانه و تعالى اين آيه را در وصف قرآن فرستاده است و مقدم و مؤخر * ( لا يَمَسُّه إِلَّا الْمُطَهَّرُونَ ) * در وصف قرآن است ظاهر آنست كه اين جمله نيز وصف قرآن باشد ، مع هذا لفظ مس مناسب قرآن است و مطهر ظاهرش تطهريست كه در اكثر مواضع آن را استعمال مىكنند يعنى در طهارت حدث و خبث .\r\nو جمعى گفته‌اند كه صفت كتاب مكنونست چون آن نزديكتر است ، و مراد از مس آنست كه به معانى و حقايق آن نمىرسند مگر فرشتگان كه مطهرند از جميع معاصى .\r\nو گمان اين است كه خلاف ظاهر است زيرا كه عجمان مىگويند كه فلانى مس بديهى نمىكند اما در كلام عرب متعارف نيست مع هذا معلوم نيست كه ملائكه معانى قرآن را چنان كه مشتمل است بر جميع علوم الهيه توانند فهميد با آن كه حصر مناسب نيست و يقين است كه حضرت سيد المرسلين و ائمه طاهرين صلوات الله عليهم اعلمند از جميع عالميان .\r\nديگر مناسبت ندارد كه در مقام تعريف اشتمال او بر علوم به اعتبار لفظ قرآن گفتن آن كه مس معانى او نمىكنند مگر فرشتگان بلكه بر تقدير اعلميت\r\n\r\n","description":"","footnote":"\r\n« 1 » آيه 76 و 77 و 78 و 79 - سورة الواقعة .\r\n","page_name":" 601 ","page_number":613},
  {"content":"\r\nفرشتگان اين لفظ نامتعارفست چنان كه بر خبير بلغت مخفى نيست و اگر احتمال رود بارى به نبىّ و ائمه صلوات الله عليهم انسب است كه مراد از مطهران ايشان باشند و ليكن لفظ مس نامتعارفست .\r\nو بنا بر اين احتمال ارجاع ضمير به قرآن انسب است چنان كه در احاديث متواتره وارد شده است كه جميع علوم در قرآنست پس كتاب مكنون و علوم آن نيز در قرآن خواهد بود مجملا اگر كسى نيكو تدبر كند خواهد يافت كه بحثهاى اكثر علما ناشى از عدم تدبر است .\r\nمع هذا حديثى قوى كالصحيح از ابراهيم بن عبد الحميد كه از اصحاب اصول أربعمائة است مرويست از حضرت امام موسى كاظم صلوات الله عليه كه مصحف را مس مكن بىوضو و در جنابت ، و مس خط آن مكن يا مس ريسمان آن مكن و بر خود مياويز زيرا كه حق سبحانه و تعالى مىفرمايد كه * ( لا يَمَسُّه إِلَّا الْمُطَهَّرُونَ ) * .\r\nو كلينى در حسن كالصحيح روايت كرده است از حضرت امام جعفر صادق صلوات الله عليه كه از آن حضرت سؤال كردند از تعويذى كه حايض با خود داشته باشد حضرت فرمودند كه باكى نيست و فرمودند كه قرآن مىتواند خواند و مىتواند نوشت اما دست به نوشته آن نمىتواند گذاشت و كلينى گفته است كه در روايتى وارد شده است كه نمىتواند نوشت .\r\nو در حديث صحيح روايت كرده است از حماد بن عيسى از حسين بن مختار از ابو بصير كه گفت سؤال كردم از حضرت امام جعفر صادق صلوات الله عليه از كسى كه قرآن را از روى مصحف بخواند و بىوضو باشد حضرت فرمودند كه باكى نيست و ليكن مس نوشته قرآن نكند .\r\nو اين حديث اگر چه در سندش حسين هست و او واقفى است و ثقه است به گفته شيخ طوسى ، و ليكن شيخ مفيد توثيق او كرده است و گفته است كه او\r\n","description":"","footnote":"","page_name":" 602 ","page_number":614},
  {"content":"\r\nروايت كرده است نص بر امامت حضرت امام رضا صلوات الله عليه را ، و على اى حال چون حديث صحيح است از حماد و اجماع شده است كه هر حديثى كه از حماد صحيح شود صحيح است .\r\nمع هذا كلينى حكم به صحت هر دو حديث كرده است و شيخ نيز حديث صحيح از حماد را روايت كرده است از حريز كه كتب او همه از اصول است از كسى كه او را خبر داده است از حضرت امام جعفر صادق صلوات الله عليه كه آن حضرت به اسماعيل پسرش فرمود كه اى فرزند قرآن بخوان گفت وضو ندارم حضرت فرمودند كه دست به نوشته آن مگذار و مس ورق بكن و بخوان .\r\nو در حسن كالصحيح روايت كرده است از محمد بن مسلم كه حضرت امام محمد باقر صلوات الله عليه فرمودند كه جنب و حايض قرآن را مىگشايند از عقب جامه كه دستشان به مصحف نرسد و هر چه مىخواهند از قرآن مىخوانند مگر سجده را و داخل مسجد مىشوند بعنوان گذشتن و نمىنشينند در مسجد و نزديك مسجد الحرام و مسجد رسول الله صلى الله عليه و آله نمىشوند .\r\nو مؤيد اين اخبار است صحيحه على بن جعفر كه سؤال كرد از برادرش صلوات الله عليه كه اگر شخصى بىوضو باشد مىتواند قرآن را بر تخته يا كاغذ بنويسد حضرت فرمودند كه نه .\r\nو شيخ بهاء الدين محمد رحمه الله مىگفت كه همين حديث بس است در حرمت مس از دو وجه يكى آن كه ظاهرش آنست كه نهى از نوشتن از آن جهت باشد كه غالبا لازم دارد مس را . و دويم هر گاه نوشتن حرام باشد دست ماليدن بطريق اولى .\r\nو در هر دو بحث وارد است و ليكن مؤيد مىتواند بود و بنا بر قانون علما كه امر از براى وجوبست و نهى از جهت حرمت مىبايد كه نسبت به غير طاهر حرام باشد مس و ليكن نزد اين ضعيف قدر مشترك اظهر است پس در چنين\r\n","description":"","footnote":"","page_name":" 603 ","page_number":615},
  {"content":"\r\nجائى البته مىبايد كه بىوضو و جنب و حايض و نفسا را مس قرآن و هر جزوى از اجزاى قرآن بد باشد ، و از جهت تعظيم قرآن مس نكنند و مظنون حرمتست و ليكن معلوم نيست كه احكام الهى به ظن ثابت شود مگر ظنى كه قريب بعلم باشد كه اطلاق علم بر آن كنند و در اينجا به آن مرتبه نرسيده است .\r\nديگر خلافست در مس تفسير قرآن و ترجمه قرآن و احاديثى كه در تفسير قرآن وارد شده است بلكه مطلق احاديث بنا بر طريقه اهل بيت سلام الله عليهم كه اخبار ايشان مفسر كلام الهى است و احتياط ظاهر است و ليكن عرفا اينها را قرآن نمىگويند و الله تعالى يعلم .\r\n\r\n( ولا يجوز للحائض ، و الجنب ان يدخلا المسجد الَّا مجتازين و لهما ان ياخذا منه و ليس لهما ان يضعا فيه شيئا لأنّ ما فيه لا يقدر ان على اخذه من غيره و هما قادران على وضع ما معهما فى غيره ) و جايز نيست حايض و جنب را كه داخل مسجد شوند مگر بعنوان گذشتن كه از درى درآيند و از درى ديگر بيرون روند و يا از همان در به شرط عدم توقف بنا بر مذهب جمعى از علما و هر دو از مسجد چيزى از چيزهاى خود را بر مىتوانند داشت و نمىتوانند كه چيزى را در مسجد بگذارند چون آن چه از ايشان باشد و محتلم شوند مثلا در مسجد آن چيز را نمىتوانند كه از خارج مسجد بردارند غالبا مثل لباس و كفش و ساير چيزها كه با ايشان بوده است اما آن چه در دست دارند مىتوانند كه در مسجد نگذارند غالبا و در جائى ديگر بگذارند .\r\nاما اگر نادرا اين حالت احتلام يا آمدن حيض در مسجد باشد چون مىتوانند بيرون رفتن و برداشتن احوط آنست كه بيرون روند و بردارند يا كسى با ايشان باشد كه او بردارد و مال ايشان تلف نشود بهتر آنست كه خود برندارند ، و اگر آن چه در دست دارند مثلا قرآنى باشد كه وقف مسجد باشد و واقف شرط كرده باشد كه از مسجد بيرون نبرند نمىتوانند كه در مسجد نگذارند و بنا بر اين\r\n","description":"","footnote":"","page_name":" 604 ","page_number":616},
  {"content":"\r\nقيد غالب كرديم .\r\nو آن كه احوط و اولى گفتيم از آن جهت است كه ظاهر نيست كه آن چه حضرت فرموده است تقييد حكم است يا علت حكم مثلا علت حرمت شراب زوال عقل است و چون غالب زوال عقل است از آن علت حكم كلى شده است كه يك قطره نيز حرام است و اما در چيزهائى كه مست كنند مثل جوزبوا حكم در آنجا مقيد است به اسكار يعنى قدرى كه مست كند از آن حرامست نه مطلقا .\r\nو ظاهرا در اينجا از قبيل اول باشد چون احاديث بسيار در اين باب وارد شده است كه حضرات صلوات الله عليهم مطلقا فرمودند حتى اين حديث كه زراره و محمد بن مسلم بسند صحيح از حضرت امام محمد باقر صلوات الله عليه روايت كرده‌اند حضرت مطلق فرمودند زراره پرسيد كه چرا چنين است كه مىتوانند برداشت و نمىتوانند گذاشت ؟ حضرت اين وجه را فرمودند . و در حديث صحيح عبد الله بن سنان مطلق است كه مىتوانند برداشت و نمىتوانند گذاشت .\r\nو در حديث صحيح زراره و محمد بن مسلم كه از حضرت امام محمد باقر صلوات الله عليه روايت كرده‌اند كه از آن حضرت پرسيدند كه حايض و جنب داخل مسجد مىتوانند شد يا نه ؟ حضرت فرمودند كه حايض و جنب داخل مسجد نمىتوانند شد مگر بعنوان گذشتن چنان كه حق سبحانه و تعالى فرموده :\r\n* ( ولا جُنُباً إِلَّا عابِرِي سَبِيلٍ حَتَّى تَغْتَسِلُوا ) * « 1 » و ظاهرا مراد اين باشد كه نزديك مواضع صلاة مشويد مگر بعنوان عبور تا وقتى كه غسل كنيد چون سابقش اينست كه * ( لا تَقْرَبُوا الصَّلاةَ وَأَنْتُمْ سُكارى حَتَّى تَعْلَمُوا ما تَقُولُونَ ) * « 2 » يعنى نزديك مشويد به مواضع نماز كه مساجد باشد در وقتى كه مست باشيد از جهت\r\n\r\n","description":"","footnote":"\r\n« 1 » آيه 46 - سورة النساء .\r\n« 2 » آيه 46 - سورة النساء .\r\n","page_name":" 605 ","page_number":617},
  {"content":"\r\nنماز كردن تا بدانيد كه چه مىگوييد .\r\nو محتمل است كه * ( لا تَقْرَبُوا الصَّلاةَ ) * اعم از صلاة و مواضع صلاة باشد و در جز اول صلاة مراد باشد و در ثانى مواضع صلاة و قرينه مجاز الَّا عابرى سبيل است و خواهد آمد كه مراد از مستى اعم از نشو اوايل مستى است .\r\nو آن كه مست خواب باشند يا مست هواى نفسانى باشند به قرينه آن كه تا بدانيد كه چه مىگوييد چون با خداوند خود مناجات مىكنيد . و وجوه بسيار در تفسير اين آيه گفته‌اند و ليكن آن چه در احاديث ائمه اهل بيت است اينست كه مذكور شد و الله تعالى يعلم .\r\nو مستثنى است از مساجد مسجد الحرام و مسجد رسول الله صلى الله عليه و آله آن چه در زمان حضرت سيد المرسلين صلى الله عليه و آله مسجد بوده است كه در آنجا داخل نمىتواند شد مطلقا و اگر محتلم شوند در آن دو مسجد واجبست كه تيمم كنند از جهت بيرون آمدن . و بر اين مضمون احاديث صحيحه وارد شده است و بعد از اين نيز مذكور خواهد شد در بحث تيمم و مساجد .\r\nو بعضى از علما ملحق ساخته‌اند به مساجد مشاهد مشرفه ائمه معصومين صلوات الله عليهم را . و در حديث صحيح از بكر بن محمد وارد است كه از مدينه در آمديم به قصد خانه حضرت امام جعفر صادق صلوات الله عليه ديديم كه ابو بصير از بازار بيرون آمد و ملحق شد بما و او جنب بود و ما نمىدانستيم تا داخل خانه حضرت شديم پس حضرت رو به ابو بصير كرد و گفت اى ابو محمد نمىدانى كه سزاوار نيست جنب را كه داخل خانه انبيا شود پس ابو بصير برگشت و ما داخل شديم .\r\n\r\n( واذا أرادت المرأة ان تغتسل من الجنابة فاصابها حيض فلتترك الغسل إلى ان تطهر فاذا طهرت اغتسلت غسلا واحدا للجنابة\r\n","description":"","footnote":"","page_name":" 606 ","page_number":618},
  {"content":"\r\nو الحيض ) و هر گاه زنى خواهد كه غسل جنابت كند حائض شود پس بايد كه ترك كند غسل را تا وقتى كه از حيض پاك شود و چون طاهر شود يك غسل مىكند از جهت جنابت و حيض و عبارت ، عبارت فقه رضويست .\r\nو بر اين مضمون صحيحه عبد الله بن سنان و حسن كالصحيح كاهلى و موثقات كالصحيحه سعيد بن يسار و زراره و ابى بصير و حجاج خشاب وارد شده است و ظاهر اين اخبار آنست كه غسل جنابت واجب لغيره است و اگر لنفسه واجب بود هر آينه مىبايست كه در حالت حيض غسل جنابت بكند و بعد از پاك شدن غسل حيض نكند .\r\nو ليكن ممكن است كه فى نفسه واجب باشد و تاخير آن جايز باشد . و مؤيد اين احتمال است حديث سماعه كه چون همين سؤال از حضرت كرد حضرت فرمودند كه غسل جنابت بر او واجبست . و موثقه عمار كه حضرت فرمود كه اگر خواهد الحال غسل بكند و اگر بخواهد صبر كند تا پاك شود و يك غسل از براى هر دو بكند .\r\nو از مجموع اين اخبار ظاهر مىشود كه اگر يك غسل بكند و قصد هر دو كند مجزيست البته . و از حديث هفتم ظاهر مىشود كه اگر به قصد جنابت كند از حيض مجزى باشد و اگر به قصد حيض كند از جنابت مجزى نباشد پس احوط آنست كه قصد هر دو بكند اگر يك غسل كند و اگر نه اول غسل جنابت بكند و بعد از آن غسل حيضى احتياطا بكند و الله تعالى يعلم .\r\nاگر چه اظهر آنست كه هر يك از ديگرى مجزى است چنان كه گذشت در حديث زراره و ايضا جميل از بعضى از اصحاب از احدهما روايت كرده است كه هر گاه جنب بعد از طلوع فجر غسلى بكند آن غسل مجزى است از هر غسلى كه بر او لازمست در آن روز .\r\n\r\n( ولا باس بان يختضب الجنب و يجنب و هو مختضب و يحتجم )\r\n","description":"","footnote":"","page_name":" 607 ","page_number":619},
  {"content":"\r\nو يذكر الله [ تعالى 
  ] و يتنور و يذبح و يلبس الخاتم ) و باكى نيست كه جنب خواه مرد و خواه زن خضاب كنند و رنگ به بندند بر ريش و سر و دست و پا و كلّ بدن بعد از نوره يا در وقتى كه خضاب بسته باشد جماع كند و باكى نيست كه جنب حجامت كند يا ذكر خدا كند يا نوره بكشد يا حيوانى را ذبح كند يا انگشترى به پوشد اگر چه اسم خدا و رسول و ائمه صلوات الله عليهم داشته باشد .\r\nاما خضاب پس اخبار وارد شده است كه جنب خضاب نكند و خضاب بسته جنب نشود . و وارد شده است كه وقتى كه رنگ بردارد جماع مىتواند كرد .\r\nو اخبار به اين عنوان نيز وارد شده است كه باكى نيست پس ظاهر مىشود كه نهى محمول بر كراهت است . و در خبر سكونى وارد شده است كه باكى نيست كه حجامت كند و نوره بكشد و ذبح بكند . و احاديث ذكر الهى در بيت الخلا گذشت .\r\nو اما لبس خاتم اگر دست به نوشته آن نرساند ضررى ندارد . و در موثقه عمار وارد است كه حضرت امام جعفر صادق صلوات الله عليه فرمود كه مس نكند جنب درهم و دينارى را كه اسم حق سبحانه و تعالى بر او باشد . و در موثق كالصحيح از ابو ايوب وارد است كه به حضرت صادق صلوات الله عليه عرض نمودم كه داخل خلا مىشوم و در دستم انگشترى هست كه بر او مكتوبست اسمى از اسماء الهى حضرت فرمودند كه نه و اگر در دستت باشد جماع مكن و محمول است بر كراهت .\r\nو احوط آنست كه پيش از غسل روغن بر بدن نمالد چون نهى واقع شده است از آن و دور نيست كه از اين جهت باشد كه مانع مىشود از رسيدن آب به بشره و اگر ماليده باشد احوط آنست كه سعى كند تا بالكليه زايل شود كه عين روغن نماند و اگر اندك چربى بماند كه مانع نباشد ضرر ندارد .\r\n\r\n( وينام فى المسجد و يمرّ فيه ) و باكى نيست كه جنب در مسجد\r\n","description":"","footnote":"","page_name":" 608 ","page_number":620},
  {"content":"\r\nخواب كند يا بگذرد در آن و شيخ طوسى بسند صحيح روايت كرده است از محمد بن قاسم كه من از حضرت امام رضا صلوات الله عليه سؤال نمودم كه جنب خواب مىكند در مسجد حضرت فرمودند كه وضو بسازد ، و باكى نيست كه خواب رود يا بگذرد در مسجد .\r\nو چون ظاهر اخبار صحيحه دلالت دارد كه لبث در مساجد حرامست تاويل مىتوان كرد اين حديث را كه دور نيست كه مراد راوى اين باشد كه آيا خواب در مسجد مىتوان كرد و حال آن كه بسيار است كه محتلم مىشود و خبردار نمىشود پس نبايد خوابيد تا اين مفسده لازم نيايد حضرت در جواب فرموده باشند كه اگر در وقت خواب وضو بسازد او در طهر است هر چند محتلم شده باشد و ماندن جنب در مسجد مفسده نيست ، درنگ كردن با شعور بد است و در اين صورت او را شعور نيست نه جايز است او را مرور در مسجد چون درنگ نيست ضرر ندارد .\r\nاما ظاهر كلام صدوق اينست كه جايز مىداند كه جنب بخواب رود در مسجد ، و حمل مىتوان كرد بر آن كه جايز است خواب رفتن هر گاه نتواند از مسجد بيرون رفتن به آن كه دشمنى در بيرون باشد يا درهاى مسجد را بسته باشند و نتواند گشودن . و محتمل است كه صدوق را اعتقاد اين باشد كه چون در اكثر احاديث نهى وارد شده است از نشستن در مساجد و خواب نشستن نيست پس خواب ضرر ندارد .\r\nو احتمال بعيدى هست كه : و يمرّ فيه\r\nحال باشد يعنى مىتواند خواب كردن در حال مرور به آن كه بر دوش كسى باشد و بخواب رود و او را بيرون برد و بسيار است كه جمعى در راه رفتن بخواب مىروند مثال شاطران چون عادت كرده‌اند ، و حمل بر ضرورت اولى است و الله تعالى يعلم .\r\n\r\n( ويجنب اول اللَّيل و ينام إلى آخره ) و جنب مىتواند شد در اول\r\n","description":"","footnote":"","page_name":" 609 ","page_number":621},
  {"content":"\r\nشب و بخواب رود تا آخر شب . و پيش گذشت كه مكروه است خواب جنب مگر آن كه وضو بسازد يا قصد جماع مرتبه ديگر داشته باشد و اين عبارت را حمل بر آن دو صورت مىتوان كرد و بر بيان جواز نيز حمل مىتوان نمود .\r\nو در حديث صحيح از عبد الرحمن بن ابى عبد الله منقولست كه سؤال كردم از حضرت امام جعفر صادق صلوات الله عليه كه هر گاه شخصى با اهل خود جماع كرده باشد آيا با اين حال بخواب مىتواند رفت حضرت فرمود كه حق سبحانه و تعالى در وقت خواب قبض روح بنده مىكند و هر كس اجل او رسيده است نگاه مىدارد روح او را و هر كه را نرسيده است روح او را به اين بدن باز مىفرستد پس ممكن است كه برنگردد و آخر جنب از دنيا رفته باشد خوب نيست بايد كه چون از جماع فارغ شود غسل بكند .\r\nو در روايت است از آن حضرت صلوات الله عليه از آباى خود از حضرت امير المؤمنين صلوات الله عليهم كه فرمودند كه كسى كه جنب باشد بخواب نرود و بىوضو بخواب نرود و اگر آب بهم نرسد تيمم كند به خاك ، و به درستى كه چون مؤمن بخواب مىرود ملائكه روح او را به عالم قدس مىبرند ، و رحمت الهى شامل حال او مىشود ، و حق سبحانه و تعالى بر او بركت مىفرمايد بانواع فيوض قدسيه پس اگر اجلش رسيده باشد او را در رحمتهاى خاصه خودش يا در گنجهاى رحمت خود جا مىدهد و اگر اجلش نرسيده است او را باز مىفرستد با فرشتگان مقرب خودش كه او را در بدن جاى دهند .\r\n\r\n( و من اجنب فى ارض و لم يجد الماء الَّا ماء جامدا و لا يخلص إلى الصّعيد فليصلّ بالمسح ثمّ لا يعد إلى الارض الَّتى يوبق فيها دينه ) و كسى كه جنب شود در زمينى كه نيابد در آن زمين مگر آب بسته مانند برف و يخ و دستش به خاك نرسد پس بايد كه نماز كند به مسح ، و ديگر برنگردد به چنين زمينى كه دين او را باطل كند .\r\n","description":"","footnote":"","page_name":" 610 ","page_number":622},
  {"content":"\r\nظاهرا مضمون حديث صحيح محمد بن مسلم است به نحوى كه خود فهميده است ، و حديث اين است كه گفته سؤال كردم از حضرت امام جعفر صادق صلوات الله عليه از شخصى كه جنب شود در سفرى و نيابد مگر برف را يا يخ را حضرت فرمودند كه بمنزله ضرورتست - در جاهائى ديگر كه حق سبحانه و تعالى واسع گردانيده است - تيمم كند و من خوب نمىدانم كه به چنين زمينى ديگر بيايد كه دينش را باطل كند . و ظاهر حديث آنست كه آب نمىيابد و خاك مىيابد و چون سبب تيمم است به اختيار خود خوب نيست كه به چنين زمينى بيايد كه تيممش بايد كرد مدتى .\r\nو مؤيد اين معنى است خبر صحيح محمد بن مسلم از يكى از امام محمد باقر يا امام جعفر صادق صلوات الله عليهما كه از آن حضرت پرسيدند از شخصى كه چند ماه در شهرها مىماند كه در آنجا آب نيست يعنى حمام نيست بواسطه چرانيدن شتران و صلاح حال شتران حضرت فرمودند كه نه .\r\nو محمولست بر كراهت چون اخبار صحيحه متكثره وارد شده است كه جايز است و خاك احد الطهورين\r\nاست كه حق سبحانه و تعالى مقرر فرموده است و ليكن چون لفظ هلاك دين واقع شده است صدوق حمل كرده بر آن كه خاك يا سنگ نيز بهم نرسد و تيمم از برف كند و چون مضطر است صحيح است و ديگر به چنين زمينى نيايد .\r\nمع هذا بسند كالصحيح از محمد بن مسلم منقولست كه گفت سؤال كردم از حضرت امام جعفر صادق صلوات الله عليه كه هر گاه شخصى جنب شود در سفرى كه يافت نشود مگر برف حضرت فرمودند كه مساويست كه غسل كند از برف يا از آب نهر يعنى اگر خوف هلاك نباشد و برف را كه بر بدن مالد آب شود .\r\nچنان كه در حديث كالصحيح از على بن جعفر منقولست كه سؤال كردم از\r\n","description":"","footnote":"","page_name":" 611 ","page_number":623},
  {"content":"\r\nبرادرم موسى بن جعفر صلوات الله عليهما از شخصى كه جنب باشد يا بىوضو و آب بهم نرسد و برف بهم نرسد و خاك كدام يك افضل است آيا تيمم كند يا برف را بر رو بمالد ؟ حضرت فرمودند كه اگر برف تر كند سر و بدنش را آن افضل است و اگر نتواند به آن غسل كردن تيمم كند .\r\nو احوط آنست كه به چنين زمينى نرود و اگر برود البته چنين خواهد كرد و اگر خاك و سنگ بهم نرسد اگر گرد جامه و نمد زين بهم رسد اگر چه غبارى باشد تيمم مىكند و اگر آن هم نباشد تيمم بر برف مىكند و احتياطا وقتى كه آب به همرسد يا خاك و سنگ آن نماز را اعاده مىكند و الله تعالى يعلم .\r\nو محتمل است كه هلاك دين به اعتبار جماع كردن باشد و همچنين جائى كه آب بهم نرسد چنان كه خواهد آمد إن شاء الله در باب تيمم .\r\n\r\n( وقال ابى رحمه الله فى رسالته إليّ لا باس بتبعيض الغسل تغسل يديك و فرجك و رأسك و تؤخّر غسل جسدك إلى وقت الصّلاة ثمّ تغسل جسدك اذا أردت ذلك ) و پدرم در رساله كه به من نوشته بود ذكر كرده بود كه باكى نيست كه در غسل موالات نباشد به آن كه دستها را كه سنت است شستن پيش از غسل بشويى سه بار ، و ازاله نجاست از فرج خود بكنى ، و سر را بشويى و شستن بدن را تاخير كنى تا وقت نماز ، و در وقت نماز بدن را بشويى يعنى اگر خواهى كه بىموالات واقع سازى جايز است .\r\nو شكى نيست در آن كه با موالات بهتر است چنان كه در احاديث متواتره از رسول خدا و ائمه صلوات الله عليهم وارد شده است كه ايشان بىفاصله غسل مىكردند و آن چه پدرش ذكر كرده است مضمون حديث صحيحى است كه حضرت امام جعفر صادق صلوات الله عليه فرمودند كه حضرت امير المؤمنين صلوات الله عليه جايز مىدانستند كه جنب در بامداد سر خود را بشويد و بدنش را در وقت نماز ظهر بشويد .\r\n","description":"","footnote":"","page_name":" 612 ","page_number":624},
  {"content":"\r\nو از اين كلام نيز ظاهر مىشود كه صدوقان قايل به ترتيب ميان جانب راست بر چپ نيستند چنان كه ظاهر احاديثست و اگر چه ترتيب احوط است تا مخالفت علما نكرده باشد موالات اولى است تا از دغدغه حدث در اثناى غسل نيز خلاص شده باشد چنان كه گفته است .\r\n\r\n( فان احدثت حدثا من بول او غايط او ريح بعد ما غسلت رأسك من قبل ان تغسل جسدك فاعد الغسل من أوّله ) پس اگر حدثى از تو صادر شود مثل بول و غايط يا باد بعد از آن كه سر را شسته باشى پيش از آن كه بدنت را بشويى پس اعاده كن غسل را از سر .\r\nو ظاهرش آنست كه على بن بابويه اين عبارت را و ساير عباراتى كه به پسرش نوشته است از كتاب فقه رضوى برداشته باشد بلكه اكثر عباراتى كه صدوق از خود مىگويد از آن كتاب برداشته باشد و اين كتاب در قم ظاهر شد و نزد ما هست .\r\nو ثقه عدل قاضى مير حسين طاب ثراه قريب بده سال قبل از اين از روى آن كتاب نوشته بود و چند جا خط حضرت امام رضا صلوات الله عليه بر آنجا بود كه من اشاره كرده‌ام به آن و صورت خط حضرت را قاضى نوشته بود من نيز نوشتم و از موافقت آن نسخه به آن نسخه من لا يحضره الفقيه ظن قوى بهم مىرسد كه على بن بابويه و محمد بن على هر دو علم داشته‌اند به آن كه اين كتاب تصنيف آن حضرت است كه گفته است صدوق كه ميان من و خدا حجت است و چون سهوى واقع شد بنده را تا اينجا ملاحظه نكردم و از اينجا تا به آخر إن شاء الله تعالى اشارهء به آن خواهم كرد .\r\nو بعضى از علما ذكر كرده‌اند كه در امالى ابن بابويه اين حديث هست و امالى بسيار نزد ما هست ، و بعضى را بر صدوق خوانده‌اند و اجازات فضلا بر آن هست و در هيچ يك از اينها نديديم بنا بر اين علما خلافى عظيم در اين مسأله\r\n","description":"","footnote":"","page_name":" 613 ","page_number":625},
  {"content":"\r\nدارند بعضى اعاده غسل را واجب مىدانند بنا بر اين كلام ، و بعضى غسل را صحيح مىدانند و وضو را واجب نمىدانند بنا بر آن كه حدث اصغر ناقض غسل نيست و حدث بعد از طهارت مضر است و نديده‌ايم كه حدث در اثناى غسل ضرر داشته باشد .\r\nو اكثر علما غسل را صحيح مىدانند و وضو را واجب مىدانند بنا بر آن كه اگر بعد از غسل صحيح حدث واقع شود طهارت صغرى باطل مىشود و وضو واجبست اجماعا پس اگر در اثناى غسل باشد بطريق اولى ناقض خواهد بود و اين قول خالى از قوتى نيست و ليكن احوط آنست كه غسل را از سر گيرد و وضو بسازد .\r\nو بعضى گفته‌اند كه احوط آنست كه همين غسل را تمام كند و بعد از آن غسل را اعاده كند و وضو بسازد و آخوند مولانا احمد اردبيلى گفته است كه احوط آنست كه مرتبه ديگر جماع كند تا بىدغدغه نيت جزم تواند كرد . و ظاهرا اين قدر مبالغه در كار نيست از سر گرفتن غسل و وضو ساختن كافى است و الله تعالى يعلم .\r\n\r\n( فان بدأت به غسل جسدك قبل الرّأس فاعد الغسل على جسدك بعد غسل رأسك ) پس اگر ابتدا كنى به شستن بدن پيش از شستن سر پس اعاده كن شستن بدن را بعد از شستن سر به عنوانى كه در ترتيب وضو گذشت . و اين عبارت نيز عبارت فقه رضويست . و بر اين مضمون حديث حسن كالصحيح زراره از حضرت امام جعفر صادق صلوات الله عليه وارد شده است و دلالت مىكند بر اشتراط ترتيب ميان سر و بدن و اما تقديم جانب راست بر جانب چپ حديثى صريح ندارد و گذشت .\r\nو در حديث موثق از حضرت امام جعفر صادق صلوات الله عليه منقولست كه چون غسل جنابت كنى اين دعا را بخوان كه\r\nاللَّهمّ طهّر قلبى و تقبّل\r\n","description":"","footnote":"","page_name":" 614 ","page_number":626},
  {"content":"\r\nسعيى و اجعل ما عندك خيرا لي اللَّهمّ اجعلنى من التّوّابين و اجعلنى من المتطهّرين و كلينى اين دعا را روايت كرده است كه اللَّهمّ طهّر قلبى و زكّ به عملى و تقبّل سعيى و اجعل ما عندك خيرا لي .\r\nو اگر هر دو را بخواند بهتر است و اگر اين جمله : و زكّ به عملى\r\nرا داخل كند در دعاى اول بعد از : طهّر قلبى\r\nظاهرا عمل بهر دو روايت كرده خواهد بود .\r\nو ترجمه اش اينست كه : خداوندا دل مرا از هر بدى پاك گردان و چنان كه بامر تو ظاهر را پاك مىگردانم تو باطن را پاك گردان از ريا و حسد و كينه مؤمنان و تكبر و عجب و ساير صفات رذيله ، و به سبب اين تطهير اعمال مرا پاكيزه گردان چون حق سبحانه و تعالى فرموده است كه * ( إِنَّما يَتَقَبَّلُ الله مِنَ الْمُتَّقِينَ ) * « 1 » يعنى حق سبحانه و تعالى قبول نمىكند عبادات را مگر از كسانى كه پرهيزكار باشند از هر بدى .\r\nو هيچ شك نيست كه بديهاى دل بدتر است از بديهاى بدن بلكه بديهاى دل مؤثر است در بديهاى بدن ، و يا آن كه چون صفات رذيله را بيرون كردى بعوض آنها صفات حسنه را داخل كن چون ريا بيرون رود اخلاص درآيد كه كارهاى من همگى موافق رضاى تو باشد ، و چون حسد بيرون رود شفقت على خلق الله\r\nداخل شود ، و كينه بدر رود و محبت دوستان خدا داخل شود ، و تكبر بيرون رود و تواضع با خدا و خلق داخل شود ، و عجب بيرون رود و خود را از همه كس زبونتر دانستن داخل شود ، و ياد مخلوقين در رود و ذكر و معرفت الهى داخل شود ، و محبت غير خدا بيرون رود و محبت الهى داخل شود ، و بر اين قياس .\r\nو قبول كن سعى مرا در طاعت و عبادت تو هر چند لايق درگاه تو نيست\r\n\r\n","description":"","footnote":"\r\n« 1 » آيه 30 - سورة المائدة .\r\n","page_name":" 615 ","page_number":627},
  {"content":"\r\nو چنان كن كه آن چه نزد تست از ثواب غير متناهى بهتر باشد نزد من و از براى من از سعى در امور باطله دنياى فانى ، خداوندا چنان كه ظاهرم را از حدث پاك كردى به غسل باطنم را از گناهان پاك گردان به توبه و انابت ، و بگردان مرا از پاكيزه كنندگان خود از جميع الواث بشريت تا فانى فى الله شده باقى با لله شوم ، و قابليت مناجات و قرب تو مرا حاصل گردد كه توانم بندگى كردن كه اقلا لايق من باشد چون محالست كه بندگى من لايق درگاه تو باشد .\r\nو اگر كسى اين دعا و امثال اين از دعاها را بخواند و معنى آن را نداند ، و مجملى داند كه چون هاديان راه الهى ما را به اين هدايت كرده‌اند البته آن چه بهتر است از براى ما طلبيده‌اند ظاهرا همان فايده مىدهد بلكه اگر نداند كه اين الفاظ دعا است و طلب خيراتست بلكه چون فرموده‌اند بخواند ظاهرا تفضل الهى كار خود مىكند و اگر چه لايق بينايان آنست كه چون در هر حركت و سكونى ايشان را تنبيهات و اشارات هست از آن غافل نباشند تا به سبب هر يك از اينها بابى از ابواب فيوض الهى بر ايشان مفتوح گردد چنان كه إن شاء الله مذكور خواهد شد در كتاب صلاة كه حضرات فرموده‌اند كه نماز را چهار هزار در است و دور نيست كه امثال اينها ابواب صلاة باشند .\r\n","description":"","footnote":"","page_name":" 616 ","page_number":628},
  {"content":"\r\n\r\nباب غسل الحيض و النفاس\r\n\r\nحيض در لغت بمعنى سيلانست و در عرف شرعى خونى است كه رحم زن در اوان بلوغ او دفع مىكند تا آن كه عادت مىشود در اوقاتى چند و حق سبحانه و تعالى آن را از جهت غذاى فرزند مقرر ساخته است تا در رحم است غذاى او از آن خون است و چون متولد شد آن خون را شير مىگرداند تا وقتى كه شروع در غذا نكرده است ، و چون طفل غذاى او غالب شد بر شير باز بعنوان سابق در اوقات عادت مىآيد در ماه‌هاى هلالى بحسب قوت مزاجهاى زنان از ده روز تا سه روز ، و چون از ولادت مىافتد خون بر طرف مىشود در سن پنجاه سالگى يا شصت سالگى به تفصيلى كه خواهد آمد ، و چون وضع حمل مىشود بقيه خونى كه در رحم مانده است رحم آن را دفع مىكند و آن خون را نفاس مىگويند بكسر نون و زن را نفساء بفتح نون و فاء ، و اگر خون حيض از عادت مقرر درگذشت آن را استحاضه مىگويند و فى الحقيقه آن خونى است كه به سبب مرض رحم دفع مىشود يا به آن كه هنوز قوت نگرفته باشد مثل خونى كه پيش از نه سالگى از زنان مىآيد يا به آن كه قوتش زايل شده است مثل خونى كه بعد از نااميدى از حمل است در پنجاه يا شصت سالگى و يا به سبب سوء المزاجى كه در اوقات امكان حمل بهم رسد مثل آن چه از بلوغ تا سن ياس بر خلاف عادت آيد به تفصيلى كه مذكور خواهد شد .\r\n\r\n( قال الصّادق صلوات الله عليه اوّل دم وقع على وجه الارض\r\n","description":"","footnote":"","page_name":" 617 ","page_number":629},
  {"content":"\r\nدم حوّا حين حاضت ) بطرق متكثره وارد شده است كه يهودان از حضرت سيد المرسلين و هر يك از ائمه معصومين صلوات الله عليهم مسايل مىپرسيدند از آن جمله مىپرسيدند كه كدام خونست كه اول بر زمين ريخت حضرات صلوات الله عليهم مىفرمودند كه اما به اعتقاد شما اول خون هابيل است كه قابيل او را شهيد كرد و اما به اعتقاد ما اول آن خونيست كه حوا حايض شد .\r\n\r\n( وقال ابو جعفر الباقر صلوات الله عليه انّ الحيض للنساء نجاسة رماهنّ الله عزّ و جلّ بها ، و قد كنّ النّساء فى زمن نوح عليه السّلام انّما تحيض المرأة فى كلّ سنة [ او فى السّنة 
  ] حيضة حتّى خرج نسوة من مجانّهنّ [ او حجابهنّ او مخابيهنّ او مخازنهنّ او محاربيهنّ على اختلاف النسخ 
  ] و كنّ سبعمائة امرأة فانطلقن فلبسن المعصفرات من الثّياب و تحلَّين و تعطَّرن ثمّ خرجن فتفرّقن فى البلاد فجلسن مع الرّجال و شهدن الاعياد معهم و جلسن فى صفوفهم فرماهنّ الله عزّ و جلّ بالحيض عند ذلك فى كلّ شهر يعنى أولئك النّسوة بأعيانهنّ فسالت دماؤهنّ فاخرجن من بين الرّجال فكنّ يحضن فى كلّ شهر حيضة فشغلهنّ الله تعالى بالحيض و كسر شهوتهنّ قال و كان غيرهنّ من النّساء اللَّواتي لم يفعلن مثل ما فعلن يحضن فى كلّ سنة حيضة قال فتزوّج بنو اللَّاتى يحضن فى كلّ شهر حيضة بنات اللَّاتى يحضن فى كلّ سنة حيضة فامتزج القوم فحضن بنات هؤلاء و هؤلاء فى كلّ شهر حيضة فكثر اولاد اللَّاتى يحضن فى كلّ شهر حيضة لاستقامة الحيض و قلّ اولاد اللَّاتى يحضن فى السّنة حيضة لفساد الدّم قال فكثر نسل هؤلاء و قلّ نسل أولئك ) روايت كرده است صدوق به سندى حسن كالصحيح از حضرت امام محمد باقر صلوات الله عليه كه خون حيض نجاستى است كه حق سبحانه و تعالى زنان را به آن مبتلا كرده است و بتحقيق كه زنان در زمان حضرت\r\n","description":"","footnote":"","page_name":" 618 ","page_number":630},
  {"content":"\r\nنوح عليه السّلام در هر سالى يك مرتبه حايض مىشدند تا آن كه جمعى از زنان از محل ستر و حجاب يا محال عبادات خود بيرون آمدند و ايشان هفتصد زن بودند كه كار ايشان اين شد كه جامهاى گلى مانند نارنجى و آل مىپوشيدند و زينتها مىكردند و بوى خوش مىكردند و مردمان به ايشان رغبت مىكردند تا آن كه از آن شهر نيز بدر رفتند و در شهرها متفرق شدند و با مردان مىنشستند و در عيدها با ايشان حاضر مىشدند و در صفهاى مردان جا مىكردند مجملا فاحشه شدند پس حق سبحانه و تعالى ايشان را مبتلا ساخت كه در هر ماهى يك بار حايض مىشدند همان زنان و بس پس بسيار بود كه در ميان مردان نشسته بودند و حائض مىشدند و فروش ايشان را نجس مىكردند مردان كه اين معنى را مشاهده نمودند ايشان را از ميان خود بيرون كردند و آن زنان معتاد شدند به آن كه هر ماه يك مرتبه حيضشان مىآمد و آن شهوت و ميلى كه داشتند به مردان شكست و كم شد .\r\nاما آن زنانى كه غير ايشان بودند عادتشان اين بود كه هر سالى يك مرتبه حايض مىشدند پس با يكديگر وصلت كردند و مخلوط شدند تا آن كه اولاد ايشان بسيار شدند و نسل آن جماعتى كه هر سال يك مرتبه حايض مىشدند كم شد به اعتبار آن كه خون فاسد مىشد در رحم و آن جماعتى كه هر ماه حايض مىشدند به اعتبار استقامت و عدم فساد بسيار شدند .\r\nو آن كه در زمان حضرت نوح چنين شده بودند ظاهرا به دعاى حضرت نوح بود كه بر قوم خود كرد كه از ايشان فرزند بهم نرسد تاثير كرد در مسلمانان نيز و نسل ايشان نيز در كمى شد و چون خون جمع مىشد شهوت زيادتى كرد تا عاقبت حق سبحانه و تعالى همه را به عادت اصلى برد .\r\nو ممكن است كه تا زمان حضرت نوح در هر سالى يك مرتبه حايض مىشده باشند و چون به دعاى آن حضرت عالم هلاك شدند و حكمت اقتضا كرد\r\n","description":"","footnote":"","page_name":" 619 ","page_number":631},
  {"content":"\r\nكه توالد و تناسل بيشتر باشد چنان شد كه آن زنان را به خود گذاشت تا چنين كردند و چنين شد و الله تعالى يعلم .\r\n\r\n( وقال النبيّ صلَّى الله عليه و آله انّ فاطمة صلوات الله عليها ليست كإحداكنّ انّها لا ترى دما فى حيض و لا نفاس كالحوريّة ) فرمودند كه حضرت فاطمه صلوات الله عليها مثل شما زنان نيست به درستى كه او خون حيض و نفاس نمىبيند مانند حوريان بهشت و اين معنى از خواص آن حضرت بود نسبت به اين امت يا اعم ، و اين معنى در اخبار بسيار وارد شده است . و در بعضى اخبار وارد شده است كه از اين جهت است كه آن حضرت را فاطمه مىگويند .\r\nو در اخبار متواتره وارد شده است كه از اين جهت آن حضرت را فاطمه مىگويند كه حق سبحانه و تعالى آتش دوزخ را بر دوستان آن حضرت حرام گردانيده است و خواهد آمد بعد از اين در اوصاف آن حضرت صلوات الله عليها احاديث كه در آنجا انسب است ذكر فضايل آن حضرت صلوات الله عليها .\r\n\r\n( وسئل الصّادق صلوات الله عليه عن قول الله عزّ و جلّ * ( لَهُمْ فِيها أَزْواجٌ مُطَهَّرَةٌ ) * قال ازواج مطهّرة اللَّاتى لا يحضن و لا يحدثن ) چون ذكر كرد كه حضرت فاطمه مثل حوريه است وصف حوران را بيان كرد كه از آن حضرت صلوات الله عليه سؤال كردند از تفسير قول خداوند عزيز جليل كه فرموده است كه مؤمنان را در بهشت خواهد بود زنان پاكيزه حضرت فرمود كه پاكيزه‌اند از خون حيض و از احداثى كه در دنيا از بنى آدم بيرون مىآيد مثل بول و غايط و منى و باد .\r\nو ظاهرا اين يك فرد پاكيزگى ايشان است زيرا كه حضرت امام حسن عسكرى صلوات الله عليه فرمودند كه پاكيزه‌اند و حق سبحانه و تعالى ايشان را پاك كرده است از جميع صفات رذيله كه زنان را مىباشد از حسد و بغض و عداوت و تكبر و كفران حق شوهر چنان كه خواهد آمد .\r\n","description":"","footnote":"","page_name":" 620 ","page_number":632},
  {"content":"\r\n\r\n( وقال ابى رضي الله عنه فى رسالته إليّ اعلم انّ اقلّ ايّام الحيض ثلاثة ايّام و اكثرها عشرة ايّام ) و پدرم در رسالهء كه بسوى من فرستاده بود ياد كرده بود كه بدان كه كمترين زمان حيض سه روز است كه از آن كمتر نمىباشد و بيشترش ده روز است كه از آن بيشتر نمىباشد . و بر اين مضمون احاديث صحيحه وارد شده است و اجماع علماء شيعه است و كسى خلاف اين نگفته است .\r\nو در حديث صحيحى وارد شده است كه حضرت امام جعفر صادق صلوات الله عليه فرمودند كه بيشتر آن چه مىباشد از حيض هشت روز است و كمتر آن چه مىباشد سه روز است . و ظاهرا مراد حضرت آنست كه اكثر زنان حيض ايشان هشت روز مىباشد چنان كه بحسب واقع چنين است و آن كه سه روز بيايد بسيار نادر است لهذا حضرت نفرمودند كه اكثر حيض اين مقدار است و خلاف اين معنى از اين عبارت مفهوم نمىشود ، و تعجب دارم كه اكثر فضلا تأويلات بعيده كرده‌اند و به اين معنى متفطن نشده‌اند .\r\n( فان رأت المرأة ثلاثة ايّام و ما زاد إلى عشرة ايّام فهو حيض ) پس اگر زنى سه روز پى در پى ببيند و ديگر ببيند تا ده روز هر چه مىبيند حيض است چون اقل حيض كه سه روز است هر گاه ديد ظاهر شد كه اين خون حيض است پس بعد از آن خواه متصل بيند و خواه منفصل همه حيض است حتى روزهايى كه در آن خون نديده است هم حيض است به شرط آن كه بر ده روز بايستد مثلا اگر سه روز خون او بيايد و روز دهم بيايد و بند شود كل اين ده روز حيض است ، و اگر نماز و روزه كرده باشد ظاهر مىشود كه عبث كرده است و ده روز روزه را قضا مىكند .\r\nو همچنين اگر سه روز ببيند و روز پنجم يا هفتم يا نهم را ببيند و بند شود آن سه روز اول با روز آخر و ميان همه حيض است . و اگر خون از ده روز\r\n","description":"","footnote":"","page_name":" 621 ","page_number":633},
  {"content":"\r\nدرگذرد اگر صاحب عادت باشد عادتش حيض است و ما بقى استحاضه به شرط آن كه خون آخر اگر همه يك لمحه باشد در عادت بيايد مثلا اگر عادت زن هفت روز باشد و سه روز را ببيند و آخر روز هفتم يك لمحه ببيند و خون از ده روز درگذرد هفت را حيض حساب مىكند و باقى را استحاضه اما اگر در اين صورت روز هشتم خون ببيند همان سه روز اول حيض است و هر چه خون نديده است پاك است و نماز و روزه مىكند و آن چه خون ديده است از هشتم تا هر چه بيند عمل استحاضه به جا مىآورد و نماز و روزه را مىكند .\r\nو اين عبارت مصنف مضمون عبارت فقها است كه هر خونى كه ممكن باشد كه حيض باشد حيض است و بر اين مضمون احاديث صحيحه وارد شده است و خلافى نيست در ميان علما .\r\n\r\n( وعليها ان تترك الصّلاة ) و بر او واجبست كه ترك كند نماز را بلكه روزه را نيز و آن كه مصنف روزه را نگفته است ظاهرا وجهش اين باشد كه نماز را بالكليه ترك مىكند بخلاف روزه كه آن را قضا مىكند پس گويا آن را ترك نكرده است با آن كه بعد از اين نيز خواهد گفت و در آن كه نماز و روزه بر او حرامست احاديث متواتره واقع شده است و قول جميع علماى مسلمانان است .\r\n( ولا تدخل المسجد الَّا ان تكون مجتازة ) و زن حايض داخل هيچ مسجدى نمىتواند شد مگر بعنوان گذشتن مانند جنب مگر مسجد الحرام و مسجد نبى صلى الله عليه و آله كه مطلقا داخل آنها نمىتواند شد چنان كه در اخبار صحيحه وارد شده است و بعضى گذشت و بعضى خواهد آمد .\r\nحاصل آن كه در اكثر احكام حايض مثل جنب است نه بعنوان قياس بلكه به اعتبار احاديث ، و همچنين در كيفيت غسل و در ترتيب و ارتماس و غير آن و خواهد آمد إن شاء الله تعالى .\r\n( ويجب عليها عند حضور كلّ صلاة ان تتوضّأ وضوء الصّلاة\r\n","description":"","footnote":"","page_name":" 622 ","page_number":634},
  {"content":"\r\nو تجلس مستقبلة القبلة و تذكر الله به مقدار صلاتها كلّ يوم ) و واجبست بر حايض نزد حضور وقت هر نمازى كه وضو بسازد به نحوى كه از براى نماز وضو مىسازند و رو به قبله بنشيند و ذكر حق سبحانه و تعالى كند به مقدار نمازش در هر روز تا پاك شود و ظاهرا مراد صدوق از وجوب استحباب مؤكد است .\r\nو بر اين مضمون احاديث صحيحه و كالصحيحه بسيار وارد شده است و همه بلفظ امر است يا بمعنى امر ، و اين عبارت فقه رضويست صلوات الله عليه با عبارت آينده تا حل لزوجها ان يأتيها ، و اولى آنست كه به نيت قربت واقع سازد .\r\n( فان رأت الدّم يوما او يومين فليس ذلك من الحيض ما لم تر الدّم ثلاثة ايّام متواليات و عليها ان تقضى الصّلاة الَّتى تركتها فى اليوم او اليومين ) پس اگر زنى يك روز يا دو روز خون ببيند پس آن از حيض نيست تا سه روز پى در پى نبيند و بر او واجبست كه قضا كند نمازى را كه ترك كرده است در آن يك روز يا دو روز چون سابقا مقرر شد كه اقل حيض سه روز است پس اگر يك روز يا دو روز ببيند و منقطع شود البته كاشف مىآيد كه حيض نبوده است و نماز را كه ترك كرده است قضا مىكند و در اين خلافى نيست اما اگر سه روز را در عرض ده روز ببيند در اين خلاف است .\r\nمشهور ميان علما آنست كه حيض نيست و در حديث مرسلى وارد شده است كه حيض است و اين فرض بسيار نادر است و اگر كسى احتياط كند در آن كه در آن سه روز جمع كند ميان عمل استحاضه و حيض بهتر است و الله تعالى يعلم .\r\n\r\n( فان رأت الدّم اكثر من عشرة ايّام فلتقعد عن الصّلاة عشرة ايّام و تغتسل يوم حادى عشر و تحتشى فان لم يثقب الدّم الكرسف صلَّت صلاتها كلّ صلاة بوضوء و ان ثقب الدّم الكرسف و لم يسل صلَّت\r\n","description":"","footnote":"","page_name":" 623 ","page_number":635},
  {"content":"\r\nصلاة اللَّيل و صلاة الغداة به غسل و ساير الصّلوات بوضوء و ان غلب الدّم الكرسف و سال صلَّت صلاة اللَّيل و صلاة الغداة به غسل و الظَّهر و العصر به غسل تؤخّر الظَّهر قليلا و تعجّل العصر و تصلَّى المغرب و العشاء الآخرة به غسل واحد تؤخّر المغرب قليلا و تعجّل العشاء الآخرة إلى ايّام حيضها فاذا دخلت فى ايّام حيضها تركت الصّلاة و متى اغتسلت على ما وصفت حلّ لزوجها ان ياتيها ) پس اگر خون از ده روز درگذرد پس ده روزش حيض است و ترك نماز مىكند در آن ده روز و اين در صورتيست كه صاحب عادت نباشد چون صاحب عادت گذشت كه عادتش را حيض حساب مىكند و باقى را استحاضه و روز يازدهم از وقتى كه خون آمده است غسل انقطاع حيض مىكند و فرجش را پر از پنبه مىكند پس اگر خون استحاضه قليله باشد به آن كه به اين طرف پنبه ظاهر نشود و هر نمازى را به يك وضو مىكند و فرجش را مىشويد و پنبه تازه مىگذارد ، و اگر خون سوراخ كند پنبه را به آن كه از اين رو ظاهر شود و سيلان نكند كه از خرقه بگذرد بلكه همين خرقه كه بر آن بالا بسته است آلوده كند اين استحاضه متوسطه است از جهت نماز شب و نماز صبح يك غسل مىكند با شستن فرج ، و تغيير پنبه و خرقه و باقى نمازها را هر يك به يك وضو مىكند با اعمال سابقه ، و اگر غلبه كند خون از پنبه و سيلان كند كه از خرقه نيز درگذرد نماز شب و نماز صبح را به يك غسل مىكند ، و نماز ظهر و عصر را به يك غسل مىكند به آن كه ظهر را تأخير مىكند و عصر را تعجيل مىكند اندكى و نماز شام و خفتن را نيز به يك غسل مىكند به آن كه اندكى شام را تأخير مىكند و اندكى خفتن را تعجيل مىكند و به اين نحو عمل مىكند تا به ايام حيضش مثلا اگر اول ماه خون ديده بود ده روز را عمل حيض مىكرد و بيست روز يا نوزده روز را اگر ماه سى كم يك باز شود عمل استحاضه مىكند تا ماه را ببيند ديگر عمل حيض مىكند .\r\n","description":"","footnote":"","page_name":" 624 ","page_number":636},
  {"content":"\r\nو همچنين صاحب عادت اگر عادتش هفت روز بوده باشد بيست و سه روز يا بيست و دو روز را عمل استحاضه مىكند و چون اول ماه رسيد ترك نماز مىكند و عمل حيض مىكند و هر مستحاضه كه غسلها را به جا آورد بر نحوى كه گذشت جايز است كه شوهرش او را جماع كند .\r\nاما آن چه ذكر كرده است از آن كه استحاضه سه حالت دارد قول مشهور است ميان اصحاب و جمعى گفته‌اند كه در صورت دويم نيز غسل مىكند و اين قول از حيثيت اخبار صحيحه اظهر و احوط است و آن چه گفته است كه هر گاه اغسال را بكند وطى زن بر او حلال مىشود اكثر علما بر اينند و بعضى شرط كرده‌اند ساير واجبات را از وضو و تغيير خرقه و قطنه و غسل فرج و اين احوط است .\r\nو ديگر بدان كه ابن بابويه وضو از براى هر نماز در متوسطه و كثيره با غسل ذكر نكرده است و صدوق در مبحث غسل جنابت ذكر كرد ظاهرش آنست كه سنت داند .\r\nو محتمل است كه اكتفا به گفته سابق كرده باشد و صدوق واجب داند و پدرش واجب نداند و گفته پدرش اظهر است چون اخبار متواتره در غسل وارد شده است و در هيچ جا وضو را ذكر نفرموده‌اند ديگر تغيير قطنه و خرقه و غسل فرج را ذكر نكرد و اكثر علما ذكر كرده‌اند و جمعى نقل اجماع كرده‌اند .\r\nو دور نيست كه اگر از جهت هر دو نماز يك بار كند كافى باشد چنان كه در باب وضو در حديث حريز گذشت و آن كه هر دو نماز را به يك غسل مىتوان كرد وقتى است كه با هم بگذارند پس اگر هر نمازى را در وقت خود گذارد از براى هر نماز غسل و باقى واجبات ضرور خواهد بود بلكه جمعى از علما گفته‌اند كه تفريق بهتر است و الله تعالى يعلم .\r\n\r\n( واقلّ الطَّهر عشرة ايّام و اكثره لا حدّ له ) و كمتر فاصله ميان دو\r\n","description":"","footnote":"","page_name":" 625 ","page_number":637},
  {"content":"\r\nحيض ده روز است و بيشتر طهر را حدى نيست و بر اين مضمون احاديث صحيحه و كالصحيحه وارد شده است و اكثر بر اينند و قولى شده است كه اگر سه روز در جمله ده روز ببيند آن سه روز حيض است و ما بين طهر است .\r\nو همچنين حديث ابو بصير نيز خواهد آمد و مصنف به آن عمل كرده است و در آنجا نيز لازم مىآيد كه طهر كمتر از ده روز باشد . و صدوق تخصيص مىدهد اين احاديث را به آن حديث . و اگر ايام حيض را در اين دو جا عمل هر دو بكند بهتر است و اگر عمل به مشهور كند نيز جايز است و الله تعالى يعلم .\r\n\r\n( والحائض تغتسل بتسعة ارطال من ماء بالرّطل المدنىّ ) و حايض غسل مىكند بنه رطل مدنى و ظاهرا مرادش استحباب است چنان كه در جنب يك صاع سنت است .\r\nبدان كه روايتى قوى كالصحيح وارد شده است كه حايض غسل مىكند بنه رطل از آب و اكثر علما حمل كرده‌اند بر رطل عراقى به قرينه احاديث بسيار كه گذشت كه غسل جنابت و غسل حيض مثل يكديگرند و در غسل جنابت احاديث بسيار وارد شده است كه يك صاع سنت است و خلافى در اين نيست كه صاعى نه رطل عراقى است .\r\nو ليكن چون صدوق اعتبار بلد معصوم مىكند چنان كه در كر گذشت در اينجا نيز رطل را تفسير به رطل مدينه كرده است و ملاحظه نيز نموده است كه چون پائين تنه حايض از خون حيض نجس است آب بيشتر مىبايد از جهت ازاله نجاست بنا بر اين نه رطل مدينه گفته است كه يك صاع و نيم باشد .\r\nو شك نيست كه نه رطل بر سبيل استحبابست زيرا كه احاديث صحيحه وارد شده است كه مثل دهن كافى است با جريان و آن به اندكى از آب حاصل مىشود اگر كسى دانا باشد و غالب اوقات زنان به دو مثل اين خود را پاك نمىتوانند كرد .\r\n","description":"","footnote":"","page_name":" 626 ","page_number":638},
  {"content":"\r\nو بعد از اين در باب غسل ميت خواهد آمد مكاتبه صفار كه به حضرت عرض نموده است كه آيا آبى كه ميت را به آن غسل مىدهند حدى دارد ؟ چنان كه حديث وارد شده است كه جنب غسل مىكند به شش رطل و حايض بنه رطل حضرت امام حسن عسكرى صلوات الله عليه در جواب نوشتند كه ميت را مىبايد شست تا پاك شود .\r\nو ظاهر حديث اينست كه نه رطل رطل مدينه مراد باشد چون شش رطل البته مدنى مراد است و اگر آن چه نوشته بود موافق واقع نبود البته حضرت مىفرمودند كه غلط به تو رسيده است هر دو يك حكم دارد .\r\nو حديثى حسن وارد شده است كه از حضرت پرسيدند كه حايض را چه مقدار آب كافى است حضرت فرمودند كه يك فرق و آن شانزده رطل است و شيخ حمل بر استحباب كرده است پس ظاهر شد كه حايض مثل جنب نيست اگر آب غسلش بيشتر باشد بهتر است .\r\n\r\n( واذا رأت المرأة الصّفرة فى ايّام الحيض فهو حيض و ان رأت فى ايّام الطَّهر فهو طهر ) و هر گاه زن در ايام عادت حيض خون زرد ببيند خون حيض خواهد بود و اگر در ايام استحاضه ببيند استحاضه خواهد بود .\r\nاين عبارت مضمون حديث صحيح زراره است ، و مؤيد اين نيز احاديث هست ، و در احاديث بسيار وارد شده است كه خون حيض سرخى است كه به سياهى مايل است و همچنين خون استحاضه زرد است يا به زردى مايل است و خون حيض حار است و خون استحاضه بارد مثل شخصى كه حرارت بر او غالب است بول او در وقت بيرون آمدن سوزشى دارد خون حيض چنين است .\r\nو اگر بر شخصى برودت غالب باشد متاثر نمىشود و خون استحاضه چنين است .\r\nو اين صفات غالبى است و در وقتى فايده دارد كه خون در ايام عادت مستقر نباشد اما اگر عادتش ده روز باشد در اول ماه و اين ده روز همه زرد\r\n","description":"","footnote":"","page_name":" 627 ","page_number":639},
  {"content":"\r\nباشد و بارد يا بعضى چنين باشد حكم مىكنند كه حيض است و اگر بعد از ده روز خون سياه حار متعفن ببيند حكم مىكنند كه استحاضه است اما اگر ده روز خون سياه ببيند بعد از عادت خون زرد در اينجا خلافست اكثر عادت را اعتبار كرده‌اند و بعضى صفات را ، احوط آنست كه در دهه دويم عمل هر دو بكند به آن كه غسلهاى استحاضه را به جا آورد و نماز بكند و روزه بگيرد و داخل مساجد نشود و سوره هاى عزيمه نخواند و ساير متروكات حيض را ترك نمايد و واجبات استحاضه را به جا آورد .\r\n( و روى فى المرأة ترى الصّفرة انّه ان كان ذلك قبل الحيض بيومين فهو من الحيض ، و ان كان بعد الحيض بيومين فليس من الحيض ) در روايات موثقه ابو بصير و قويه اسماعيل جعفى و على بن ابن حمزه و معاوية بن حكيم از حضرت امام جعفر صادق صلوات الله عليه وارد است در زنى كه خون زردى ببيند حضرت فرمودند كه اگر اين خون را پيش از عادت ديده است به دو روز از حيض است و اگر دو روز بعد از عادت ديده است از حيض نيست . و ظاهرا صدوق به اين اخبار عمل نموده است و تخصيص اخبار متقدمه به اين اخبار كرده است و مشهور ميان علما آنست كه اگر بر ده روز منقطع شود همه حيض است و الا عادت حيض است و ما بقى استحاضه .\r\nو ممكن است تأويل اين اخبار به آن كه عادت نه روز يا ده روز باشد و چون عادت پيش و پس مىشود پس خون اول را البته عمل حيض مىكند و چون از ده روز تجاوز مىكند ما بعد را استحاضه حساب مىكند و به اين نحو عمل نمودن بهتر است از طرح چهار خبر كه كلينى حكم به صحت همه كرده باشد و بعد از او صدوق و پدرش .\r\n( و غسل الجنابة و الحيض واحد ) و غسل جنابت و حيض در كيفيت مساويند بهر عنوانى كه در جنابت ضرور است از ترتيب و جارى ساختن آب بر\r\n","description":"","footnote":"","page_name":" 628 ","page_number":640},
  {"content":"\r\nاعضا و آن چه در آنجا در كار نيست از وضو و موالات و غير آنها هر دو مساويند و بر اين مضمون در حديث كالصحيح وارد است از حلبى و ابو بصير از حضرت امام جعفر صادق صلوات الله عليه .\r\n\r\n( ولا يجوز للحائض ان تختضب لأنّه يخاف عليها من الشّيطان ) و جايز نيست حايض را كه حنا بر دست و پا گذارد زيرا كه خوف اين هست كه شيطان بر شوهرش دست يابد چون زن را با زينت بيند و با او جماع كند يا آن كه او را به وسوسه جماع اندازد و به شوهرش بگويد كه پاك شده‌ام و شوهر با او جماع كند و شوهر بىگناه باشد و او بجهنم رود .\r\nو بر اين مضمون حديث موثق ابو بصير از حضرت امام جعفر صادق صلوات الله عليه وارد شده است كه از آن حضرت پرسيد كه آيا حايض خضاب مىتواند كرد ؟ حضرت فرمودند كه نه خوف اين هست كه شيطان بر او دست يابد به اعتبار خضاب . و حديث موثق ديگر نيز وارد شده است بر نهى .\r\nو ليكن دو حديث صحيح و دو كالصحيح بر جواز وارد شده است پس نهى را بر كراهت حمل مىبايد كرد و عبارت صدوق را نيز حمل بر كراهت مىبايد كرد تا مخالفت احاديث را نكرده باشد .\r\n\r\n( و سال سلمان الفارسىّ رحمة الله عليه امير المؤمنين صلوات الله عليه عن رزق الولد فى بطن أمّه فقال انّ الله تبارك و تعالى حبس عليه الحيضة فجعلها رزقه فى بطن أمّه ) صدوق بسند قوى از حضرت امام جعفر صادق صلوات الله عليه روايت كرده است كه سلمان از حضرت سؤال كرد كه فرزند در شكم مادر روزى او چه چيز است ؟ حضرت صلوات الله عليه فرمودند كه الله تبارك و تعالى حيض مادر را حبس مىكند و روزى او مىسازد در شكم مادر از راه ناف .\r\nو حكمت الهى در آن كه ماده آدمى را از منى گردانيده است و نه ماه\r\n","description":"","footnote":"","page_name":" 629 ","page_number":641},
  {"content":"\r\nغذاى او را خون حيض ساخته و تا زنده است هميشه مصاحب بول و غايط و خون و صفرا و بلغم و سودا گردانيده آنست كه تكبر را از او دور گرداند و با اين حالت بىچاره بنى آدم دعوى الوهيت مىكند .\r\nو صدوق در حديث معتبر از عبد الله بن الفضل الهاشمي روايت كرده است كه عرض نمودم به خدمت حضرت امام جعفر صادق صلوات الله عليه كه از چه سبب حق سبحانه و تعالى ارواح را در ابدان درآورد بعد از آن كه در ملكوت اعلى در مرتبه اعلى بودند پس حضرت فرمود كه چون سبحانه و تعالى از حال ايشان مىدانست كه اگر ايشان را در آن شرف و رفعت مىگذاشت بدعوى ربوبيت مبتلا مىشدند اكثر ايشان پس به قدرت كامله و حكمت بالغه ايشان را مقدر ساخت كه در بدنها درآورد و همه را محتاج يكديگر گرداند و بعضى را بلند مرتبگى بدهد تا كفايت مهمات زير دستان خود بكنند و زير دستان نيز كفايت مهمات بلند مرتبگان بكنند .\r\nو پيغمبران به ايشان فرستاد و هر يك را معجزات باهره كرامت كرد كه حجت خود را بر ايشان تمام گرداند و گاهى ايشان را به بشارتهاى دل نواز در مقام شوق بندگى درآورند و گاهى به تخويفات جانگداز ايشان را در مقام تواضع و بندگى خداوند خود بدارند و عقوبتها از جهت ايشان در دنيا و عقبى مقرر فرمود و جزاها و مثوبات در اين نشأه و آن نشأه مقرر ساخت تا ايشان را به خوبيها راغب گرداند و از بديها باز دارد .\r\nو ايشان را مبتلا ساخت هر يك را به عنوانى در كسب معاش و هزار گونه احتياج هر يك را در هر حالى داد تا بدانند كه بندگانىاند محتاج به خداوند و بىچاره گانىاند در تحت تصرف و تدبير ذو الجلال و الاكرام تا رو كند به بندگى پروردگار خود و در هر آنى به درگاه او روند از جهت حاجتى تا به سبب اينها مستحق نعمتهاى ابدى و جنتهاى جاويدانى شوند و از همه بدى خلاص شوند\r\n","description":"","footnote":"","page_name":" 630 ","page_number":642},
  {"content":"\r\nدر دنيا و آخرت .\r\nاى پسر فضل حق سبحانه و تعالى مصلحت بندگان خود را بهتر از ايشان مىداند و بهتر از ايشان مىكند نمىبينى كه هر نفسى بلند مرتبگى و تفوق بر ديگران را آرزو مىكند تا آن كه دعوى امامت به ناحق مىكنند كه تلو دعوى ربوبيت است با آن كه از خود مىيابند انواع نقص و عجز و خوارى و بىچارگى و دردها و المها و مرگى كه بر همه غالب است و بر همه قاهر است .\r\nاى پسر فضل حق سبحانه و تعالى نمىكند با بندگان مگر آن چه اصلح است به حال ايشان و اصلا ستم بر بندگان نمىكند و ليكن ايشان بر خود ستم مىكنند .\r\nو در حديث صحيح از حضرت امير المؤمنين صلوات الله عليه وارد است كه فرمودند كه تعجب دارم از فرزند آدم اول او نطفه ايست نجس و آخرش ميته ايست مردار و در ميان هر دو حال ظرف نجاساتست و با اين احوال تكبر مىكند و از حضرت امام جعفر صادق صلوات الله عليه منقولست كه ميان سلمان و شخصى گفتگويى شد آن مرد گفت كه مرا مىشناسى و خود را مىشناسى و مشهور آن است كه آن شخص عمر بود سلمان گفت كه بلى اول من و تو نطفه بوديم مردار و آخر من و تو مردارى خواهيم بود بىاعتبار و چون روز قيامت شود و ترازوهاى عمل برپا شود هر كه ترازوى حسناتش سبك باشد او لئيم و بد خواهد بود و هر كه سنگين باشد ميزان او از خيرات او كريم و نيكو خواهد بود .\r\n\r\n( والحلبيّ اذا رأت الدّم تركت الصّلاة فانّ الحبلى ربّما قذفت الدّم و ذلك اذا رأت دما كثيرا احمر فان كان قليلا اصفر فلتصلّ و ليس عليها الَّا الوضوء ) و زن آبستن هر گاه خون ببيند نماز نمىكند از جهت آن كه گاه هست كه از غذاى طفل زياد مىآيد دفع مىكند زايد را به شرط آن كه خون بسيار ببيند كه سرخ باشد به صفت خون حيض پس اگر اندكى باشد و زرد باشد بايد كه وضو بسازد و نماز كند كه آن خون استحاضه خواهد بود چون ذكر كرد\r\n","description":"","footnote":"","page_name":" 631 ","page_number":643},
  {"content":"\r\nكه خون حيض غذاى ولد است پس ظاهر آن است كه نيايد حيض در حمل چنان كه غالب آن است كه نمىآيد و همچنين تا شير مىدهد چون خون شير مىشود لهذا بيان كرد كه گاه هست كه آن چه از غذا زياد مىآيد رحم دفع آن مىكند .\r\nو در اين باب احاديث بسيار وارد شده است چنان كه ده حديث صحيح ، و پنج حديث كالصحيح وارد شده است كه حيض با حمل جمع مىشود و يك حديث صحيح و يك حديث ضعيف وارد شده است كه جمع نمىشود .\r\nو جمع بين الاخبار از اخبار ظاهر مىشود به آن كه اگر خون بسيار باشد و به صفت حيض باشد و در عادت آن زن يا قريب به عادت بيايد و اقلا سه روز بيايد حيض است . و خبر صحيحى وارد شده است بر عدم جمع ، چنين وارد شده است كه هر گاه يك دفعه يا دو دفعه بيايد حيض نيست پس آن چه صدوق گفته است صحيح است و ليكن انسب آن بود كه آن شرط را نيز ذكر كند كه در عادت يا قريب به عادت بيايد چون اين شرط در حديث صحيح عالى السند معمول اصحاب وارد شده است .\r\n\r\n( والحائض اذا طهرت فعليها ان تقضى الصّوم و ليس عليها ان تقضى الصّلاة ) و حايض هر گاه طاهر شود و خون بند شود پس بر او واجب است كه قضاى روزه بكند و بر او نيست كه قضاى نماز بكند و در اين باب روايات متواتره وارد شده است بلكه از ضروريات دين است كه اگر كسى انكار اين كند كافر است و خوارج قايلند بوجوب قضاى نماز و ايشان داخل مسلمانان نيستند بلكه بدترين كفارند .\r\n( وفى ذلك علَّتان إحداهما ليعلم النّاس انّ السّنة لا تقاس و الاخرى لأنّ الصّوم انّما هو فى السّنة شهر و الصّلاة فى كلّ يوم و ليلة فاوجب الله عزّ و جلّ عليها قضاء الصّوم و لم يوجب عليها قضاء\r\n","description":"","footnote":"","page_name":" 632 ","page_number":644},
  {"content":"\r\nالصّلاة لذلك ) و در آن كه حايض قضاى روزه مىكند و قضاى نماز نمىكند دو علت است يكى آن كه مردمان بدانند كه سنت حضرت سيد المرسلين را كسى قياس نمىتواند كرد و ديگر آن كه چون روزه در سالى يك ماه واجبست پس اشكالى ندارد كه زنان در سال شش هفت روز را قضاء كنند و نماز در هر شبانه رور واجب است پس سه چهار ماه در سالى قضا كردن در نهايت صعوبت بود بنا بر اين حق سبحانه و تعالى قضاى روزه را واجب گردانيد و قضاى نماز را واجب نگردانيد .\r\nبدان كه كلينى روايت كرده است از حسن بن راشد كه گفت عرض نمودم بر حضرت امام جعفر صادق صلوات الله عليه كه حايض نماز را قضا مىكند حضرت فرمودند كه نه ، گفتم روزه را قضا مىكند ، فرمودند كه بلى ، گفتم چرا چنين مقرر شده است حضرت فرمودند كه اول كسى كه قياس كرد شيطان بود .\r\nپس ظاهرش آن است كه چون راوى از علت حكم پرسيد حضرت فرمودند كه راه اين باز مكنيد كه علت احكام را پرسيد كه عاقبت منجر به قياس مىشود و قياس كار شيطان است نه آن كه حق سبحانه و تعالى از اين جهت قرار داده است كه قياس نكنند و علت ثانى را ابو بصير از حضرت پرسيد و حضرت جواب به قلت و كثرت دادند .\r\nو ظاهرا چون در طبع حسن بن راشد ميل به قياس بود حضرت او را جواب نفرمودند و چون خاطر از ابو بصير جمع بود علت فرمودند .\r\nو ممكن است كه حديثى ديگر به صدوق رسيده باشد اگر چه بعيد است و بر تقديرى كه در حديث باشد جمع ميان اين دو علت كه بحسب ظاهر با هم منافات دارد چنين مىبايد كرد كه آدمى عاجز است از رسيدن به علل احكام الهى بسيار باشد كه او چنين فهمد كه چيزى علت است و در واقع غير آن علت باشد .\r\nچنان كه در احاديث بسيار واقع است كه حضرت صادق صلوات الله عليه\r\n","description":"","footnote":"","page_name":" 633 ","page_number":645},
  {"content":"\r\nبه ابو حنيفه مىفرمايند كه اى ابو حنيفه شنيده‌ام كه تو قياس مىكنى ؟ و مىخواهى علتهاى احكام الهى را به عقل خود بيابى بگو كه چرا حق سبحانه و تعالى در سر تو چهار آب قرار داده است يكى را شيرين كرده است و آن آب دهان است و آب چشم را شور كرده است و آب بينى را بىمزه كرده است و آب گوش را تلخ كرده است ابو حنيفه گفت نمىدانم .\r\nابن ابى ليلى عرض نمود كه يا ابن رسول الله شما بفرماييد حضرت فرمودند كه خبر داد مرا پدرم از پدرش از جدش از رسول خدا صلى الله عليه و آله كه حق سبحانه و تعالى آب دهان را شيرين كرده تا لذت غذاها را با آن بيابد و مدد كند لقمه خشك را تا تر شود و فرو رود ، و چون حق سبحانه و تعالى چشمها را از پيه آفريده و پيه كه مىماند مىگندد و اگر نمكش به پاشند نمىگندد پس آب چشم را شور كرده است تا حفظ آن پيه چشم كند و آب دماغ را سرد گردانيده تا هوائى كه بنفس او را بكشد سرد شود و حفظ مغز سر كند و اگر اين نباشد مغز سر بگدازد و به زير آيد و آب گوش را تلخ گردانيده است تا اگر كرمى خواهد كه بسر رود هر گاه به آب تلخ مىرسد مىميرد و بالا نمىرود .\r\nو مسايل بسيار از او پرسيدند و او جواب هيچ يك را نداد پس حضرت فرمودند كه زنهار قياس مكن كه اول كسى كه قياس كرد شيطان بود به اين نحو كه گفت اصل من از آتش است و اصل آدم از خاك و آتش بهتر است از خاك پس مىبايد كه فرع آتش كه منم نيز بهتر باشد و حال آن كه شيطان غلط كرد از وجوه بسيار يكى آن كه آدم به اعتبار روح مجردى كه در بدن او جا داده بودند زيادتى داشت نه بواسطه بدن مع هذا بوجوه بسيار خاك بهتر از آتش است .\r\nديگر حضرت فرمودند كه نماز بهتر است يا روزه ابو حنيفه گفت نماز حضرت فرمودند كه مناسب عقل تو مىبايست كه حايض نماز را قضا كند كه بهتر است حاصل آن كه عقل مستقل نيست پس حضرت فرمودند كه اى نعمان\r\n","description":"","footnote":"","page_name":" 634 ","page_number":646},
  {"content":"\r\nزنهار كه قياس مكن كه پدرم از پدرش از جدش از رسول خدا صلى الله عليه و آله روايت كردند كه آن حضرت فرمودند كه هر كه قياس كند حكمى را به حكمى حق سبحانه و تعالى او را با شيطان بجهنم خواهند برد زيرا كه اول كسى كه قياس كرد او بود به درستى كه بناى دين الهى بر قياس و رأى نيست .\r\nو دميرى در حيات الحيوان اين حديث را در مذمت ابو حنيفه آورده است از اين طولانىتر و هيچ شك نيست كه حضرت سيد المرسلين صلى الله عليه و آله عقل كل بود .\r\nو مع هذا اگر از آن حضرت از اصول دين يا فروع دين چيزى سؤال مىكردند حضرت منتظر وحى مىبودند تا جبرئيل هر چه بگويد آن حضرت جواب فرمايند و شك نيست كه اعقل ناس از امثال ما هر روز غلطها در امور معاش خود مىكند با آن كه هميشه در فكر اين كار است پس چون براى خود به احكام الهيه تواند رسيدن ، !\r\n\r\n( ولا يجوز ان يحضر الجنب و الحائض عند التّلقين لأنّ الملائكة تتاذّى بهما و لا باس بان يليا غسله و يصلَّيا عليه و لا ينز لا قبره فان حضراه و لم يجدا من ذلك بدّا فليخرجا اذا قرب خروج نفسه ) و جايز نيست كه جنب و حايض نزد تلقين احتضار ميت حاضر شوند زيرا كه ملائكه از بودن ايشان متاذى مىشوند و باكى نيست كه او را غسل دهند و نماز كنند و در قبر داخل نشوند كه در آنجا نيز فرشتگان از جهت سؤال ميت مىآيند پس اگر جنب و حايض در وقت مردن حاضر باشند و بودن ايشان ضرور باشد وقت رفتن ميت كه نزديك شود ايشان بيرون روند تا فرشتگانى كه از جهت قبض روح مىآيند متاذى نشوند .\r\nو اين مضمون بعنوان نهى واقع شده است در دو روايت و بعنوان عدم جواز واقع نشده است حتى در فقه رضوى كه همين در آنجا واقع است بعنوان\r\n","description":"","footnote":"","page_name":" 635 ","page_number":647},
  {"content":"\r\nنهى به عبارت مذكوره و اين استنباط است مگر آن كه مرادش اعم از حرمت و كراهت باشد چون هر دو مشتركند در آن كه مباح نيستند و اين نيز خلاف متعارفست .\r\n\r\n( وقال الصّادق صلوات الله عليه المرأة اذا بلغت خمسين سنة لم تر حمرة الَّا ان تكون امرأة من قريش و هو حدّ المرأة الَّتى تيأس من الحيض ) حضرت ص فرمودند كه هر گاه زنى سال او پنجاه شود بعد از آن حيض نمىبيند مگر آن كه زنى باشد از قريش تا اينجا عبارت روايت صحيحه ابن ابى عمير است از بعضى از اصحاب ما از آن حضرت صلوات الله عليه و ما بقى كلام مصنف است و اين حد نااميدى زنان است از حيض .\r\nو در روايت حسن كالصحيح يا صحيح چنان كه اكثر گفته‌اند از عبد الرحمن بن حجاج وارد شده است كه حضرت امام جعفر صادق صلوات الله عليه فرمودند كه ابتداى نااميدى زنان از حيض وقتى است كه پنجاه سال تمام شود . و در مرسله بزنطى نيز وارد شده است كه حد يأس از حيض پنجاه سال است .\r\nو كلينى رحمه الله بعد از آن ذكر كرده است كه در روايت واقع شده است كه شصت سال است پس ظاهر مىشود كه شصت نسبت به قريشى باشد و پنجاه در غير قريشى و جمعى نبطى را ملحق به قريشى ساخته‌اند كه ايشان نيز در شصت سالگى يائسه مىشوند .\r\nو روايتى نقل كرده‌اند كه در او وارد شده است و اكثر علما ذكر كرده‌اند كه آن روايت را نديده‌ام و دور نيست كه چون خون حيض و ولادت آن زنان را تا شصت سال ديده بوده‌اند حكم كرده بوده‌اند .\r\nو قريشى زنى است كه از جانب پدر يا مادر نيز بر احتمالى نسبش به نضر بن كنانه رسد و اليوم آن چه معروفست از نسب ايشان علويند كه نسب ايشان\r\n","description":"","footnote":"","page_name":" 636 ","page_number":648},
  {"content":"\r\nبه حضرت امير المؤمنين صلوات الله عليه مىرسد بلكه اولاد حضرت فاطمه صلوات الله عليها و بس خصوصا در اين بلاد .\r\nو نبطى جمعىاند كه در ما بين بغداد و بصره در صحراها سكنى داشتند و اليوم در جزاير و جوارز و بحرين و قطيف و لحسا و حويزه و شوشتر و آن حدودند و دور نيست كه اگر ولادت ايشان بلكه غير ايشان هر كه تا شصت سال رسيد كه زايند حيض حساب خواهند كرد بلكه اگر در زمان عادت خود خون ايشان به صفت حيض آيد حيض خواهد بود و مىشنويم كه نادرى از زنان سادات تا شصت خون ايشان مىآيد و اكثر در پنجاه قطع مىشود .\r\n\r\n( والمرأة اذا حاضت اوّل حيضها فدام دمها ثلاثة اشهر و هى لا تعرف ايّام اقرائها فاقراؤها مثل اقراء نسائها و ان كنّ نساؤها مختلفات فاكثر جلوسها عشرة ايّام ) و زنى كه حايض شود اول مرتبه و سه ماه خون او هميشه‌ايد و عادتى او را حاصل نشده باشد و خونش تميزى نداشته كه معلوم شود كه ايام حيض او چند است پس ايام حيض او يا ايام طهر او مثل ايام حيض زنان خويشان اوست يا مثل طهر ايشان زيرا كه چون طهر معلوم مىشود حيض نيز به تبعيت معلوم مىشود و بر عكس ، و اگر خويشان او مختلف باشند پس اكثر ايام حيض او ده روز است يعنى از سه تا ده اختيار دارد .\r\nو ممكن است كه مختار باشد ميان سه و شش و هفت و ده به اعتبار روايات و اين حديث را شيخان از سماعه روايت كرده‌اند با زيادتى . و اقلَّه ثلاثة ايّام و معنى مختلف نمىشود ، و اكثر علما اين خبر را سند اين مسأله آورده‌اند كه يك ماه سه ، و يك ماه ده و از عبارت بيرون نمىآيد بلكه ظاهرش تخيير است از سه تا ده .\r\nو مؤيد اين است حديث كالصحيح زراره و محمد بن مسلم از حضرت امام محمد باقر صلوات الله عليه كه فرمودند كه واجبست بر مستحاضه كه نظر\r\n","description":"","footnote":"","page_name":" 637 ","page_number":649},
  {"content":"\r\nبه بعضى از زنان خود كند و آن مقدار از زمان كه آنها حيض مىبينند آن مقدار را حيض حساب كند و بعد از آن زمان يك روز استظهار كند يعنى عمل حيض كند و بعد از آن عمل استحاضه كند و ظاهرا نساخ لفظ بأقرائها را بأقرانها سهوا نوشته‌اند .\r\nو جمعى از فضلا به اين حديث استدلال كرده‌اند كه عمل به عادت هم سنان بلد خود مىتواند كرد در صورتى كه خويشان نداشته باشد يا مختلف باشند و اكثر علما دو حديث ابن بكير را نقل كرده‌اند از جهت آن كه مبتدئه و مضطربه هر گاه تميز نداشته باشند و مبتدئه خويشان نداشته باشد يا مختلف باشند يك ماه ده روز حيض حساب مىكند ، و يك ماه سه روز و بر آن دلالت ندارد بلكه ظاهرش آنست كه ماه اول ده روز حيض حساب مىكنند و بعد از آن سه روز و اين معنى موافق اصول و قواعد ايشانست و حديثى كه دلالت بر تخيير مىكند همين موثقه سماعه است و كلينى و صدوق حكم به صحت آن كرده‌اند .\r\nو بهترين اخبار در اين باب حديث كالصحيح يونس است كه از جماعتى كثير از استادان خود روايت كرده است كه ايشان از حضرت امام جعفر صادق صلوات الله عليه سؤال نمودند از حال حايض پس حضرت فرمودند كه حضرت رسول الله صلى الله عليه و آله سه سنت گذاشتند كه همه مشكلات را در آن بيان فرمودند و مجملش اينست كه يك سنت از براى صاحب عادت مقرر ساختند كه اگر خون از ده روز تجاوز كند عادتش را حيض حساب مىكند و ما بقى را استحاضه .\r\nو دويم از جهت مضطربه است كه سابقا عاداتى داشته است و آن را فراموش كرده است حضرت فرمودند كه عمل به تميز كند اگر شرايط تميز بوده باشد به آن كه خونش مختلف باشد بعضى سياه باشد يا سرخ و بعضى زرد باشد يا كدر كه خاكسترى رنگ باشد مجملا هر چه قوتش بيشتر است آن حيض است\r\n","description":"","footnote":"","page_name":" 638 ","page_number":650},
  {"content":"\r\nو آن چه كمتر است استحاضه است پس اگر بعضى سياه باشد و بعضى سرخ سياه حيض است و سرخ استحاضه و يا بعضى غليظ باشد و بعضى تنك اگر چه هر دو سرخ باشند غليظ حيض است و رقيق استحاضه و يا بعضى بد بو باشد مثل بول تبدار و بول كسى كه برودت بر او غالب باشد بد بو و تند بو حيض است و بىبو استحاضه به شرط آن كه هر چه به صفت حيض باشد از سه روز كمتر نباشد و از ده روز بيشتر نباشد ، و بعضى شرط كرده‌اند كه ايام استحاضه كمتر از ده روز نباشد تا اقل طهر ميان دو حيض بوده باشد .\r\nو سنت سيم حال مبتدئه است كه هميشه خونش آيد حضرت فرمودند كه هر ماه شش روز يا هفت روز را حيض حساب كند و باقى را استحاضه تا وقتى كه او را عادتى به همرسد كه دو ماه پى در پى بحسب وقت و عدد مساوى باشند و به سبب آن صاحب عادت مىشود كه اگر ماهى زياده شود و از ده روز درگذرد عادت را حيض حساب مىكند و باقى را استحاضه .\r\nو چون احاديث ديگر در اين باب وارد شده است اكثر علما ضابط به اين عنوان مقرر ساخته‌اند كه اگر خون بده روز بايستد همه حيض است و اگر از ده روز تجاوز كند صاحب عادت عادتش را حيض حساب مىكند و ما بقى را استحاضه ، و مبتدئه و مضطربه رجوع به تميز مىكنند پس اگر تميز نباشد يا باشد و شرايطش نباشد مبتدئه رجوع به خويشان مىكند و اگر نباشد يا مختلف باشند رجوع به روايات مىكند و مضطربه هر گاه تميز نداشته باشد رجوع به روايات مىكند .\r\nو آن چه از روايات دلالت دارد نسبت به مبتدئه است كه رجوع به شش روز يا هفت يا از سه روز تا ده روز هر چه خواهد حيض حساب مىكند و در مضطربه حديثى بخاطر ندارم كه بوده باشد كه عمل به اين روايات كند .\r\nو ليكن جمعى از علما دعوى اجماع كرده‌اند بر آن چه مذكور شد و اگر\r\n","description":"","footnote":"","page_name":" 639 ","page_number":651},
  {"content":"\r\nمضطربه تميز نداشته باشد عمل به احتياط كند بهتر است به آن كه هميشه عمل استحاضه كند و هر سال ده روز يا يازده روز روزه را قضا كند و اگر تروك حيض را نيز نكند بهتر است تا حق سبحانه و تعالى او را شفا دهد ، و اگر خون از عادت تجاوز كند يك روز يا دو روز يا سه روز عمل حيض مىتواند كرد به شرط آن كه از ده روز در نگذرد كه اگر مثلا عادت ده روز باشد البته غسل مىكند و هر چه خون آيد عمل استحاضه مىكند و اگر عادت نه روز باشد يك روز بيشتر استظهار نمىكند ؟ و اگر عادتش سه روز باشد و بعد از عادت خون ببيند هر يك روز را واجبست كه عمل حيض كند و در دو روز ديگر مخير است .\r\nو بعضى گفته‌اند كه تا ده روز عمل حيض مىتواند كرد پس اگر از ده روز درگذرد عادت را حيض حساب مىكند و نماز و روزه را كه ترك كرده است قضا مىكند و بهتر آنست كه زياده از يك روز عمل حيض نكند . و بر اين مضامين احاديث صحيحه وارد شده است و الله تعالى يعلم .\r\n\r\n( والقرء هو جمع الدّم بين الحيضتين و هو الطَّهر لأنّ المرأة تقرء الدّم اى تجمعه فى ايّام طهرها ثمّ تدفعه فى ايّام حيضها ) و قرئ كه حق سبحانه و تعالى فرموده است كه مطلَّقات عده بدارند سه قرء را طهر است يعنى سه طهر زيرا كه قرء در لغت عرب بمعنى جمع است و در اينجا جمع شدن خونست در ميان دو حيض زيرا كه زن در ايام طهر خون در رحم او جمع مىشود و در ايام حيض دفع مىشود و اين سخن انسب آن بود كه در طلاق مذكور شود .\r\nو ظاهرا غرض على نيز اينست كه آن چه حضرت فرموده است كه اقراء او مثل اقراء خويشان اوست در اينجا نيز مراد اطهار است و مذكور شد كه تلازمست ميان هر دو و ظاهرا اينجا بمعنى حيض باشد و شك نيست كه قرء در لغت عرب و احاديث بهر دو معنى آمده است و در عده احاديث صحيحه وارد\r\n","description":"","footnote":"","page_name":" 640 ","page_number":652},
  {"content":"\r\nشده است كه مراد از آن طهر است و خواهد آمد در مبحث عده طلاق و امثال اين استدلالات مناسب قدما نيست و ليكن از جهت رد بر عامه ذكر كرده است كه ظاهر سازد كه قرء بمعنى طهر انسب است از آن كه بمعنى حيض باشد يا در معنى طهر حقيقت است و در معنى حيض مجاز است و مجاز بهتر است از اشتراك و الله تعالى يعلم .\r\n\r\n( والمرأة الَّتى تطهر من حيضها عند العصر فليس عليها أن تصلَّى الظَّهر انّما تصلَّى الصّلاة الَّتى تطهر عندها ) و زنى كه پاك شود از حيض در وقت عصر پس واجب نيست كه نماز ظهر را بكند همان نمازى را مىكند كه در وقت آن پاك شده است و بر اين مضمون احاديث صحيحه و كالصحيحه بسيار وارد شده است .\r\nو اين عبارت احتمال دارد كه مراد از آن وقت مخصوص باشد مثل آن كه وقتى پاك شود كه مقدار زمان غسل باشد و يك نماز كه نماز عصر يا عشا را مىكند و ظهر و مغرب ساقط است . و احتمال دارد كه مراد از اين وقت فضيلت و اختيار باشد مثل آن كه چهار قدم از ظهر كه بگذرد يا سرخى مغربى كه زايل شود پاك شود در اين صورت نماز عصر و عشا را مىگذارد .\r\nو احاديث بسيار بر هر يك از اين در معنى وارد شده است و شيخ جمع كرده است به آن كه در صورت اخير نماز ظهر و مغرب سنت است و احوط آنست كه اول نماز ظهر را بكند و بعد از آن نماز عصر را و همچنين اول نماز شام را بكند و ديگر خفتن را .\r\n\r\n( ومتى رأت الطَّهر فى وقت صلاة فاخّرت الغسل حتّى يدخل وقت صلاة أخرى فإن كانت فرّطت فيها فعليها قضاء تلك الصّلاة و ان لم تفرّط و انّما كانت فى تهيئة ذلك حتّى دخل وقت صلاة اخرى فليس عليها القضاء انّما تصلَّى الصّلاة الَّتى دخل وقتها ) و هر گاه\r\n","description":"","footnote":"","page_name":" 641 ","page_number":653},
  {"content":"\r\nپاك شود از خون حيض به آن كه بند شود در وقت نمازى و تأخير كند غسل را تا وقت نماز ديگر داخل شود پس اگر در نماز اول تقصير كرده است بر او واجبست كه قضا كند آن نماز را و اگر تقصير نكرده باشد و در مقدمات آن سعى كند مثل آن كه آب را بايد خريد يا گرم بايد كرد يا به حمام بايد رفت و مشغول اين كارها باشد تا وقت نماز ديگر داخل شود پس قضاى آن نماز واجب نيست و همين نمازى كه وقتش داخل شده است به جا مىآورد .\r\nو همين عبارت صحيحه عبيد بن زراره است كه از حضرت امام جعفر صادق صلوات الله عليه روايت كرده است ، و دو احتمالى كه حديث سابق داشت اين عبارت نيز دارد كه مراد آخر وقت باشد يا وقت فضيلت و بر هر احتمالى احاديث معتبره وارد شده است و احوط آنست كه اگر چهار قدم از زوال بگذرد بىتقصير ظهر را اول به جا آرد و بعد از آن عصر را تا وقتى كه به غروب مقدار چهار ركعت نماز بماند عصر را به جا آورد پس اگر تقصير كرده باشد ظهر را قضا كند و الا فلا .\r\n\r\n( فان صلَّت المرأة من الظَّهر ركعتين ثمّ رأت الدّم قامت من مجلسها و ليس عليها اذا طهرت قضاء الرّكعتين ، فان كانت فى صلاة المغرب و قد صلَّت منها ركعتين قامت من مجلسها فاذا طهرت قضت الرّكعة ) شيخان اين مضمون را بسند حسن كالصحيح از حضرت امام محمد باقر صلوات الله عليه روايت كرده‌اند و شيخ در موثق كالصحيح نيز از حضرت امام جعفر صادق صلوات الله عليه روايت كرده است كه اگر زنى دو ركعت نماز ظهر بگذارد و خون حيض بيايد برخيزد از آنجا يعنى نمازش تمام شد يا اگر در مسجد باشد برخيزد و بيرون آيد و در وقتى كه پاك شود قضاى اين دو ركعت بر او لازم نيست ، و اگر در نماز شام باشد و دو ركعت كرده باشد قطع نماز بكند و از آنجا برخيزد و چون پاك شود يك ركعت شام را قضا كند .\r\n","description":"","footnote":"","page_name":" 642 ","page_number":654},
  {"content":"\r\nو جمعى از قدما به اين حديث عمل نموده‌اند و دور نيست كه وجهش اين باشد كه چون دو ركعت نماز ظهر اصل نمازيست كه حق سبحانه و تعالى واجب ساخته است و آن را به جا آورد گويا نماز كرده است و آن دو ركعتى كه حضرت رسول صلى الله عليه و آله زياد كرده است اگر چه واجب است و ليكن در احكام اختلاف دارند چنان كه خواهد آمد در صحيحه زراره بخلاف ركعت آخر شام كه اگر چه آن را حضرت صلوات الله عليه زياد كرد اما آن را در سفر و حضر به حال خود گذاشت و آن را حكم دو ركعت اول داد لهذا شك در آن سبب بطلان نماز است پس بعد از پاك شدن همان ركعت را به جا آورد .\r\nو ممكن است كه لازم باشد كه آن ركعت را در ضمن سه ركعت به جا آورد به آن كه نماز شام را قضا كند چنان كه اگر يك روز اعتكاف در ذمه اش باشد واجبست كه دو روز ديگر از باب مقدمه با آن ضم كند .\r\nو اكثر علما عمل به اين حديث نكرده‌اند و تأويل كرده‌اند كه اين در صورتيست كه نماز ظهر را در اول وقت به جا آورده باشد و هر گاه در اثنا خون ببيند كاشف مىآيد كه نماز ظهر بر او واجب نبوده است و نماز شام را بعد از گذشتن مقدار يك ركعت شروع كرده باشد كاشف آيد كه مقدار سه ركعت داشته است و تقصير كرده است كه آن را در اول وقت به جا نياورده است پس قضا مىكند آن ركعت را در ضمن سه ركعت و الله تعالى يعلم .\r\nو احوط آنست كه اگر از وقت مقدار نماز دريافته باشد قضا كند و اگر از آخر وقت مقدار يك ركعت دريافته باشد با زمان طهارت ادا كند و اگر تقصير كند قضا كند و احوط در يك ركعت شام آنست كه يك ركعت را اول به جا آورد در بعد از آن نماز شام را احتياطا به جا آورد .\r\n\r\n( واذا كانت فى الصّلاة فظنّت أنّها قد حاضت ادخلت يدها و مسّت الموضع فان رأت الدّم انصرفت و ان لم تر شيئا اتمّت صلاتها ) عمار ساباطى در موثق روايت كرده است از حضرت امام جعفر صادق صلوات\r\n","description":"","footnote":"","page_name":" 643 ","page_number":655},
  {"content":"\r\nا لله عليه كه هر گاه زنى در نماز باشد و گمان كند كه حايض شده است دست خود را بر آن موضع بمالد و ملاحظه كند اگر خون در آمده است نماز را قطع و اگر خون نبيند نماز را تمام كند و دور نيست كه اين ملاحظه از جهة اطمينان قلب خوب باشد و محتمل است كه واجب باشد ملاحظه كه مبادا نماز را در حيض به جا آورده باشد خصوصا هر گاه در اوقات عادت او باشد .\r\n\r\n( وسئل موسى بن جعفر صلوات الله عليهما عن رجل اشترى جارية فمكثت عنده اشهرا لم تطمث و ليس ذلك من كبر و ذكر النّساء أنّه ليس بها حبل هل يجوز أن تنكح فى الفرج ؟ فقال انّ الطَّمث قد تحسبه الرّيح من غير حبل فلا بأس أن يمسّها فى الفرج ) و از آن حضرت صلوات الله عليه پرسيدند كه اگر شخصى كنيزكى بخرد و چند ماه پيش او بماند و حايض نشود و حيض نيامدن به سبب پيرى نباشد به آن كه كنيزك جوان باشد و زنان چون ملاحظه كردند گفتند كه حامله نيست آيا جايز است مالك را كه با او جماع كند در فرج ؟ با آن كه محتمل است كه حامله باشد و خلافست در حامله كه از زنا نباشد كه او را بعد از چهار ماه و ده روز وطى جايز است يا نه و خواهد آمد و اگر حملش از زنا باشد پيش از چهار ماه و ده روز حرام است وطى و بعد از آن جايز است پس حضرت فرمودند كه چون جزم بحمل نيست زيرا كه ممكن كه بادى سبب حبس حيض شده باشد و حامله نباشد پس باكى نيست كه او را جماع كند در فرج .\r\nو اين حديث بسند صحيح از آن حضرت صلوات الله عليه منقولست و تتمه اين حديث اينست كه گفتم كه اگر حامله باشد از آن منتفع مىتوانم شد حضرت فرمودند كه بلى در غير فرج .\r\n\r\n( واذا احتبس على المرأة حيضها شهرا فلا يجوز ان تسقى دواء\r\n","description":"","footnote":"","page_name":" 644 ","page_number":656},
  {"content":"\r\nالطمث من يومها لأنّ النّطفة اذا وقعت فى الرّحم تصير إلى علقة ثمّ إلى مضغة ثمّ إلى ما شاء الله و انّ النّطفة اذا وقعت فى غير الرّحم لم يخلق منها شىء فاذا ارتفع طمثها شهرا و جاوز وقتها الَّتى كانت تطمث فيه لم تسق دواء ) كلينى بسند صحيح از رفاعه روايت كرده است كه به خدمت حضرت امام جعفر صادق صلوات الله عليه عرض نمودم كه گاه هست كنيز مىخرم و خونش بند شده است به سبب فساد خون يا باد رحم و از اين جهت او را دوا مىدهيم همان روز حايض مىشود آيا جايز است با آن كه محتمل است كه حامله باشد و ليكن من علم بحمل او ندارم حضرت فرمودند كه چنين مكن عرض نمودم كه اين خون يك ماهى است كه بند شده است و بر تقديرى كه حامله باشد نطفه منى است تا چهل روز و ما عزل نطفه مىكنيم و منى را بيرون فرج مىريزيم . اين هم مثل آنست صدوق اينها را از حديث انداخته است و جواب حضرت را ذكر كرده است كه فرمودند كه اين هر دو مثل هم نيستند اگر چه قياس باطل است در اين جا فرق هست زيرا كه نطفه كه در رحم افتاد علقه مىشود بمنزله خون بسته ، ديگر مضغه مىشود پارچه گوشتى ، ديگر تا به آن چه خدا خواهد كه استخوان مىشود و صورت بندى در آن مىشود . ديگر گوشت بر روى استخوان بهم مىرسد ديگر روح در او دميده مىشود ، و اگر نطفه در غير رحم ريخته شود در صورت عزل چيزى از آن خلق نمىشود پس فرق ظاهر است ميان اين دو نطفه پس هر گاه يك ماه بگذرد و از زمان حيض بگذرد دوا نمىتوان داد زيرا كه ممكن است كه حامله باشد و فرزند ساقط شود و بمنزله قتل نفس است .\r\n( واذا اشترى الرّجل جارية مدركة و لم تحض عنده حتّى مضى لذلك ستّة اشهر و ليس بها حبل فان كان مثلها تحيض و لم يكن ذلك من كبر فهذا عيب تردّ به ) كلينى و شيخ بسند صحيح از داود بن فرقد روايت\r\n","description":"","footnote":"","page_name":" 645 ","page_number":657},
  {"content":"\r\nكرده‌اند كه گفت سؤال كردم از حضرت امام جعفر صادق صلوات الله عليه كه هر گاه شخصى كنيزك بالغهء را بخرد و شش ماه بگذرد نزد او كه حايض نشود و حامله نباشد حضرت فرمودند كه اگر در سنى است كه زنان در آن سن حايض مىشوند و پير و صغيره نباشد و همچنين بعد از نه سالگى بسيار است كه پانزده سال حايض نمىشود چنين نيز نباشد اين عيبى است كه كنيز را به اين عيب به صاحبش پس مىتوان دادن كه زر خود را بگيرد .\r\nو اين مسأله بكتاب بيع انسب بود و خواهد آمد كه هر صفتى كه بر خلاف طبايع صحيحه باشد عيب است تا آن كه اگر موى پشت زهار نداشته باشد رد مىتواند كرد و كسى نگويد كه كنيزانى كه از جهت خدمتند هر چند حايض نشوند بهتر است زيرا كه عيب فى نفسه عيب است هر چند نسبت به آن شخصى كه به او فروخته باشيم عيب نباشد .\r\n\r\n( وليس على الحائض اذا طهرت أن تغسل ثيابها الَّتى لبستها فى طمثها او عرقت فيها الَّا أن يكون أصابها شىء من الدّم فتغسل ذلك منها ) و بر حايض واجب نيست كه بعد از حيض بشويد جامهائى را كه در حالت حيض پوشيده باشد يا در آن عرق كرده باشد مگر آن كه از خون نجس شده باشد كه همان موضع نجس را مىشويند و در اين باب احاديث صحيح و كالصحيح بسيار وارد شده است و بعضى از آنها گذشت .\r\n( فان اصاب ثوبها دم الحيض فغسلته فلم يذهب أثره صبغته بمشق حتّى يختلط و يذهب ) پس اگر خون حيض به جامه حايض رسيده باشد و هر چند شويند اثر رنگ آن نرود جامه به گل سرخ رنگ كند تا رنگها مخلوط شود و آن اثر زايل شود يعنى اثر خون پيدا نباشد و محتمل است كه چون از گل سرخ بشويند آن اثر بالكليه زايل شود ، و اين معنى از جهت رفع وسواس است و اگر نه آن اثر خون پاك است .\r\n","description":"","footnote":"","page_name":" 646 ","page_number":658},
  {"content":"\r\nو بر اين مضمون روايت موثق كالصحيح و قوى وارد شده است و مع هذا صدوقان حكم به صحت همين معنى كرده‌اند و علما نيز عمل كرده‌اند .\r\n( وان انقطع الحيض عن المرأة فخضبت رأسها بالحنّاء فانّه يعود إليها الحيض ) و اگر منقطع شود خون حيض از زنى و آن زن حنا بر سر بندد خون حيض عود خواهد كرد . روايت كرده است كلينى بسند قوى از محمد بن اسماعيل بن بزيع و ظاهر آنست كه صدوق از كتاب او برداشته باشد و طريق صدوق به او صحيح است گفت كه عرض نمودم به خدمت حضرت ابى الحسن على بن موسى الرضا صلوات الله عليهما كه كنيز بچه دارم و حيضش بند شده است پس حضرت فرمودند كه حنا بر سر بندد كه حيضش به حال خود خواهد آمد پس او را گفتم كه حنا بست و حيضش به حال خود آمد .\r\n( ولا باس ان تسكب الحائض الماء على يد المتوضّئ و تناوله الخمرة ) باكى نيست كه حايض آب بر دست كسى كند خواهد دستها را بشويد يا سجاده را به او بدهد چنان كه روايت است بسند صحيح از معاوية بن عمار كه سؤال كردم از حضرت امام جعفر صادق صلوات الله عليه كه آيا از دست حايض آب مىتوان گرفت ؟ حضرت فرمودند كه بعضى از زنان حضرت سيد المرسلين صلى الله عليه و آله آب بر دست حضرت مىريخت و آن زن حايض بود و سجاده صغيره را به آن حضرت مىداد .\r\nو در حديث ديگر وارد شده است كه آن حضرت صلى الله عليه و آله از يكى از زنان خود سجاده را طلب فرمودند آن زن گفت كه من حايضم حضرت فرمود كه دستت حايض نيست بده .\r\nغرض آنست كه معاشرت با زن حايض مىتوان كرد و مثل يهود و مجوس از ايشان اجتناب نمىبايد كرد و چيزى كه حرامست جماع است چنان كه مىگويد كه :\r\n","description":"","footnote":"","page_name":" 647 ","page_number":659},
  {"content":"\r\n\r\n( ولا يجوز مجامعة المرأة فى حيضها لأنّ الله عزّ و جلّ نهى عن ذلك فقال * ( وَلا تَقْرَبُوهُنَّ حَتَّى يَطْهُرْنَ ) * يعنى بذلك الغسل من الحيض ) و جايز نيست جماع كردن زن در حالتى كه حايض باشد زيرا كه حق سبحانه و تعالى از جماع نهى فرموده است و فرموده است كه نزديكى با زنان مكنيد به جماع تا غسل كنند و آيه ترجمه اش اينست كه يا محمد سؤال مىكنند ترا از خون حيض چون در جاهليت از زنان حايض اجتناب مىنمودند مانند يهود و مجوس از آن حضرت سؤال نمودند كه بچه عنوان با حايض سر كنيم حق سبحانه و تعالى اين آيه را فرستاد كه بگو يا محمد كه اين خون حيض نجس است و طبايع از آن نفرتى دارند پس شما از مجامعت ايشان دورى كنيد و نزديكى به جماع با ايشان مكنيد تا پاك شوند بنا بر قرائت تخفيف يا تا غسل كنند بنا بر قرائت تشديد يا جمع بين القراءتين كنند در حكم كه تا پاك شدن وطى حرام باشد و بعد از آن تا غسل كردن مكروه باشد .\r\nاگر چه از احاديث ائمه معصومين صلوات الله عليهم ظاهر مىشود كه قرآن بر يك قرائت نازل شده است و اين اختلاف از راويان بهم رسيده است و ليكن تجويز فرموده‌اند كه عمل به قرائت مشهوره كنيم تا وقتى كه حضرت صاحب الامر خروج فرمايند صلوات الله عليه .\r\nو جمعى از علما قرائت تشديد را مقدم مىدارند از جهت آن كه مراد از آن البته غسل است و بعد از آن نيز حق سبحانه و تعالى فرموده است كه چون زنان حايض غسل كنند پس جماع كنيد ايشان را چنان كه حق سبحانه و تعالى شما را به آن امر كرده است يعنى با زنى كه حلال شما باشند نه حرام يا جماع را به قصد حفظ نفس از معاصى كنيد يا قصد فرزند داشته باشيد يا در وقت جماع بسم الله بگوئيد يا با طهارت باشيد .\r\nو جمعى قرائت تخفيف را مقدم مىدارند و قرائت تشديد را حمل بر آن\r\n","description":"","footnote":"","page_name":" 648 ","page_number":660},
  {"content":"\r\nمىكنند كه مراد از اطَّهار طهارت باشد مجازا و عمل بهر دو بهتر است كه تا پاك شدن حرام باشد و تا غسل كردن مكروه باشد به كراهت شديده و تا فرج خود را شستن مكروه باشد به كراهت سبك چنان كه گفته است :\r\n\r\n( فان كان الرّجل شبقا و قد طهرت المرأة و اراد أن يجامعها قبل الغسل أمرها ان تغسل فرجها ثمّ يجامعها ) پس اگر مردى بسيار خواهان جماع باشد و زن پاك شده باشد و خواهد كه با او جماع كند پيش از غسل امر كند زن را كه فرجش را بشويد بعد از آن با او جماع كند .\r\nو مضمون اين حديث را كلينى بسند صحيح و سند قوى و شيخ بسند كالصحيح روايت كرده‌اند و چند خبر كالصحيح نقل كرده است كه جماع نمىتواند كرد تا غسل نكند و حمل بر كراهت كرده است و جمع مىتوان كرد كه جايز نباشد هر گاه اين دو شرط مفقود باشد يكى آن كه شبق باشد . و دويم آن كه فرجش را بشويد . ليكن دو حديث كالصحيح روايت كرده است كه جماع مىتواند كرد و بعد از غسل بهتر است پس ظاهر شد كه جايز است وطى با كراهت و در آن دو صورت كراهت كمتر مىشود .\r\nو محتمل است كه مكروه نباشد خصوصا وقتى كه آب بهم نرسد و از ترك جماع خوف مرض يا وقوع در زنا داشته باشد و احوط آنست كه در اين صورت تيمم كند زن تا بىدغدغه باشد چنان كه عمار ساباطى از حضرت امام جعفر صادق صلوات الله عليه پرسيد كه هر گاه زن تيمم بدل از غسل حيض كند حلال مىشود بر شوهر حضرت فرمودند كه بلى .\r\nو كلينى در حديث كالصحيح روايت كرده است كه از حضرت صلوات الله عليه پرسيدند كه زن حايض را بعد از حيض و قبل از غسل جماع مىتوان كرد هر گاه آب نباشد كه غسل كند حضرت فرمودند كه هر گاه فرجش را بشويد و تيمم كند باكى نيست و جماع مىتواند كرد .\r\n","description":"","footnote":"","page_name":" 649 ","page_number":661},
  {"content":"\r\nو اشعارى به كراهت دارد در صورتى كه شبق نباشد و خوف مرض يا وقوع در زنا نداشته باشد و الا كراهت نخواهد داشت چنان كه در حديث كالصحيح از اسحاق ابن عمار مرويست كه سؤال كردم از حضرت امام موسى كاظم صلوات الله عليه كه هر گاه شخصى زنش با او باشد در سفر و آب نيابد جماع مىتواند كرد حضرت فرمودند كه مرا خوش نمىآيد كه جماع كند مگر آن كه شبق باشد و يا خوف داشته باشد بر خود از ترك جماع كه مريض شود يا به زنا افتد . و غرض از اين تطويل اين بود كه ظاهر شود كه مبالغه كه جمعى در منع كرده‌اند از عدم تتبع است .\r\n\r\n( ومتى جامعها و هى حايض فى اوّل الحيض فعليه ان يتصدّق بدينار فان كان فى وسطه فنصف دينار ، و ان كان فى اخره فربع دينار ) و هر گاه جماع كند زن حايض را در اول حيض پس بر اوست كه يك دينار تصدق كند و اگر در ميان حيض باشد نيم دينار تصدق كند و اگر در آخر حيض باشد چهار يك دينار تصدق نمايد .\r\nو شيخ اين مضمون را بعنوان مرسلى از داود بن فرقد روايت كرده است و ظاهرا صدوق از كتاب او برداشته است و طريق صدوق بكتاب او صحيح است و شيخ از كتاب محمد بن احمد بن يحيى برداشته است و بعيد است كه صدوق از آن كتاب برداشته باشد چون بنا بر گفته ابن وليد عمل به حديثى كه در كتاب او عن رجل باشد نمىبايد كرد و اين خبر عن رجل است و صدوق مخالفت ابن وليد هيچ نكرده است .\r\nو على اى حال ظاهرا كفاره سنت بوده باشد چون روايات مختلفه در كفاره وارد شده است با رواياتى كه دلالت بر عدم وجوب مىكند از آن جمله كلينى بسند صحيح از حضرت امام جعفر صادق صلوات الله عليه روايت كرده است كه اگر وطى در نصف اول است تصدق كند بر هفت نفر و در نصف آخر\r\n","description":"","footnote":"","page_name":" 650 ","page_number":662},
  {"content":"\r\nپيش از غسل چيزى نيست .\r\nو در حديث كالصحيح يا صحيح يك دينار است . و در حديث كالصحيح نصف دينار است . و در حديث كالصحيح ديگر اطعام ده مسكين است و شيخ اين سه حديث را متفرق ساخته است بر سه حالت .\r\nو در حديث صحيحى و حديث كالصحيح و حديث قويى وارد شده است كه چيزى نيست و استغفار كند و اينها را حمل كرده است بر آن كه چيزى نداشته باشد يا جاهلا يا ناسيا وطى كرده باشد چنان كه در تتمه حديث داود بن فرقد وارد شده است كه عرض كردم به حضرت كه اگر چيزى نداشته باشد كه كفاره ندهد چه كند ؟ حضرت فرمودند كه تصدق كند بر يك مسكين و الا استغفار كند و ديگر چنين كارى نكند به درستى كه استغفار توبه و كفاره است كسى را كه چيزى نداشته باشد و كفاره نتواند داد . و در فقه رضوى به تفصيل وارد شده است چنان كه عبارت متن است .\r\n( و روى انّه اذا جامعها و هى حايض تصدّق على مسكين به قدر شبعه ) و در موثق كالصحيح از عبيد الله حلبى از حضرت امام جعفر صادق صلوات الله عليه مرويست كه هر گاه مردى جماع كند با حايض تصدق كند بر درويشى آن قدر كه او سير شود . و از نقل اين حديث ظاهر مىشود كه صدوق اول را واجب نمىداند و اگر نه مىگفت واجبست و احتمال دارد كه مخير داند ميان آن چه كه گذشت و ميان تصدق بر يك مسكين .\r\nو احوط آنست كه اشرفى سكه دار تمام عيار بدهد و در نصف دينار اگر نصف صحيح به همرسد فبها و الا مقراض كند و نصف را يا ربع را بدهد ، و بنا بر آن كه واجب باشد قيمتش اگر چه يك تومان نقره بدهد صحيح نيست و اشرفى را به يك كس و بيشتر مىتوان داد كه در ميان خود قسمت كنند ، و اگر كفاره اطعام كند مىبايد نان در سفره حاضر سازد به قدر آن چه ده كس سير شوند به آن كه نان\r\n","description":"","footnote":"","page_name":" 651 ","page_number":663},
  {"content":"\r\nزياد آيد احتياطا يا هر مسكينى را صد درم گندم يا جو به وزن قديم بدهد احتياطا .\r\n( و من جامع أمته و هى حايض تصدّق بثلاثة امداد من طعام ) و كسى كه جماع كند با كنيز خود و كنيز حايض باشد تصدق كند به سه مد از گندم يا جو و گندم بهتر است و اين عبارت فقه رضويست و شيخ بسند كالصحيح روايت كرده است كه تصدق كند بر ده مسكين و استغفار كند و اين احوط است .\r\n( هذا اذا اتاها فى الفرج فان اتاها من دون الفرج فلا شىء عليه ) و اين كفاره وقتى لازمست كه جماع كند در فرج زن كه اگر نزديكى كند در غير فرج بر او چيزى لازم نيست چنان كه در احاديث بسيار كالصحيح وارد شده است كه از حضرت امام جعفر صادق صلوات الله عليه پرسيدند كه از حايض چه جاها منتفع مىتوان شد ؟ حضرت فرمودند غير از قبل بعينه يا غير فرج يا پائين فرج يا ميان رانها يا هر جا كه خواهد كه غير از موضع خون يا هر جا كه خواهد غير از آن موضع . و از همه ظاهر مىشود كه جايز باشد وطى دبر زن خصوصا در حيض .\r\nو در حديث صحيحى وارد شده است كه صفوان بن يحيى گفت به حضرت امام رضا صلوات الله عليه عرض نمودم كه شخصى از شيعيان شما مرا گفته است كه به شما عرض نمايم مسألهء چون خود شرم داشت كه بپرسد حضرت فرمود كه چه چيز است گفتم كه مىتواند وطى كند در دبر زن ؟ حضرت فرمودند كه مىتواند گفت عرض نمودم كه شما اين فعل را مىكنيد ؟ حضرت فرمودند كه ما اين عمل را نمىكنيم . و احاديث در اين مسأله در كتاب نكاح مذكور خواهد شد .\r\nو در حديث صحيحى وارد است كه راوى پرسيد از حضرت امام جعفر\r\n","description":"","footnote":"","page_name":" 652 ","page_number":664},
  {"content":"\r\nصادق صلوات الله عليه كه مردان از چه جاى حايض منتفع مىتوانند شد حضرت فرمودند كه ميان رانها و داخل سوراخ نكند و محمولست بر كراهت .\r\nو احوط آنست كه اگر وطى دبر كند كفاره بدهد به نحوى كه در وطى قبل مذكور شد چون اكثر احاديث كفاره جماع است مطلقا اگر چه مطلق منصرف مىشود به متعارف كه آن قبل است و الله تعالى يعلم .\r\n( وقال النّبيّ صلَّى الله عليه و آله من جامع امرأته و هى حايض فخرج الولد مجذوما او ابرص فلا يلومنّ الَّا نفسه ) در وصيت رسول الله صلى الله عليه و آله خواهد آمد كه فرمودند كه هر كه با زن خود جماع كند و او حايض باشد پس اگر فرزندى حاصل شود و خوره يا پيسى داشته باشد پس ملامت نكند مگر خود را يعنى خود سبب شده است كه فرزندش جذام و برص به همرسانيده است نعوذ با لله منهما .\r\n( وسئل الصّادق صلوات الله عليه عن المشوّهين فى خلقهم ؟ فقال هم الَّذين ياتى آباؤهم نساءهم فى الطَّمث ) و از آن حضرت صلوات الله عليه سؤال كردند چه سبب است كه جمعى معيوب مىباشد خلقت ايشان به آن كه پدر و مادر سفيدند و فرزند سياه مىباشد يا عضوى از اعضاء ايشان سياه مىباشد يا پيس مىباشند يا خوره مىدارند و امثال اينها از عيوب ؟ حضرت فرمودند كه اينها جمعىاند كه پدران ايشان با مادران ايشان در حيض جماع كرده‌اند و اينها از آن جهت معيوب شده‌اند .\r\nپس ظاهر شد كه هر چه را حق سبحانه و تعالى حرام گردانيده رعايت حال بندگان خود كرده است و مخالفت الهى سبب حسرتست در دنيا و عقبى .\r\nو اين مضمون را كلينى در قوى كالصحيح از آن حضرت روايت كرده است . و صدوق در علل به سندى اقوى از آن روايت كرده است .\r\n( وقال الصّادق صلوات الله عليه لا يبغضنا الَّا من خبثت ولادته او\r\n","description":"","footnote":"","page_name":" 653 ","page_number":665},
  {"content":"\r\nحملت به أمّه فى طمثها [ او فى حيضها 
  ] ) و به روايات متكثره از جابر بن عبد الله انصارى و زيد بن ثابت و غيرهما از حضرت سيد المرسلين و ائمه طاهرين صلوات الله عليهم منقولست كه همه فرمودند كه دشمن ما نيست مگر كسى كه ولد الزنا باشد ، يا ولد الحيض كه مادرش در حيض آبستن شده باشد بر او .\r\nو جابر هميشه در كوچهاى انصار فرياد مىكرد كه اگر خواهيد كه بدانيد فرزندان خود را كه حلال زاده‌اند يا حرامزاده بپرسيد از ايشان كه محبت على دارند يا دشمنى اگر دوست آن حضرت باشند بدانيد كه حلال زاده‌اند و اگر دشمن باشند فكرى در مادران ايشان بكنيد كه البته زنا كرده‌اند .\r\nو احاديث بسيار وارد شده است كه از ائمه معصومين صلوات الله عليهم كه هر كه نظر بدل خود كند و محبت اهل البيت را در دل خود بيابد شكر كند حق سبحانه و تعالى را بر اول نعمتها كه آن حلال زادگى است و در كتاب نكاح نيز خواهد آمد .\r\n\r\n( وتستبرأ الامة اذا اشتريت بحيضة و من اشترى أمة فدخل بها قبل ان يستبرئها فقد زنا بماله ) و هر گاه كنيزى را بخرند واجبست كه او را استبرا كنند به يك حيض كه اگر يك حيض بيايد از او مظنون مىشود كه حامله نيست و او را وطى مىتوان كرد و كسى كه كنيزى بخرد و به او دخول كند پيش از استبرا پس چنانست كه بمال خود زنا كرده است و زناى بمال خود حرام است و ليكن مثل زنا بمال ديگران نيست . و احاديث استبراى كنيزان در كتاب نكاح خواهد آمد ان شاء الله تعالى و مصنف از جهت لفظ حيض در اينجا ذكر كرده است .\r\n\r\n( واذا ارادت المرأة الغسل من الحيض فعليها ان تستبرئ و الاستبراء أن تدخل قطنة فان كان هناك دم خرج و لو مثل رأس )\r\n","description":"","footnote":"","page_name":" 654 ","page_number":666},
  {"content":"\r\nالذّباب فان خرج لم تغتسل و ان لم يخرج اغتسلت ) و هر گاه زن خواهد كه غسل حيض كند بر او لازمست كه استبرا كند يعنى ملاحظه كند كه خون ايستاده است يا نه و استبرا آنست كه پنبه بردارد اگر در رحم خونى مانده است كه بايد در آيد در پنبه ظاهر مىشود اگر چه مثل سر مگسى باشد پس اگر بيرون آيد خون غسل نمىكند و هنوز حايض است و اگر چيزى در پنبه ظاهر نشود غسل كند كه پاك شده است .\r\nو اين مضمون صحيحه محمد بن مسلم است از حضرت امام محمد باقر صلوات الله عليه و بعد ازين ذكر كرده است كه اگر بعد از استبرا و غسل زردى به بيند آن استحاضه است از جهت آن وضو بسازد و گذشت كه اگر خون بند نشود و اگر مبتدئه است و ابتداى حيض اوست تا ده روز صبر مىكند و عمل حيض مىكند ، و اگر صاحب عادتست يك روز يا دو روز صبر مىكند و بعد از آن عمل استحاضه مىكند .\r\nو در بعضى از روايات صحيحه وارد شده است كه سه روز استظهار مىتواند كرد . و در بعضى تا ده روز و احوط آنست كه زياده از دو روز عمل حيض نكند به شرطى كه عادتش ده روز نباشد يا نه روز كه عمل حيضش از ده روز نگذرد . و از - اذا ارادت تا بكذا ذكره ابى رحمه الله - همه عبارت فقه رضويست .\r\n\r\n( واذا رأت الصّفرة و الشّيء [ او و النتن 
  ] فعليها ان تلصق بطنها بالحائط و ترفع رجلها اليسرى كما ترى الكلب اذا بال و تدخل قطنة فان خرج فيها دم فهى حايض و ان لم يخرج فليست بحائض ) و هر گاه زن زردى ببيند يا چيزى از قبيل آن مانند كدورت كه به صفت خون حيض نباشد ، يا نتن و بد بويى ببيند چنان كه در بعضى از نسخ است و نسخه اول ظاهرتر است و موافق تهذيب است پس بر او لازم است كه شكم خود را به ديوار بچسباند و پاى چپ را بردارد چنان كه سگ در وقت بول كردن برمىدارد و پنبه\r\n","description":"","footnote":"","page_name":" 655 ","page_number":667},
  {"content":"\r\nداخل فرج كند پس اگر خونى بر آن ظاهر شود حايض است و اگر خون در نيايد حايض نيست و اين مضمون موثقه كالصحيحه سماعه است از حضرت امام جعفر صادق صلوات الله عليه .\r\nو فرق ميان اين مسأله و مسأله سابق اينست كه در سابق از حيض پاك شده بود ملاحظه مىنمود كه پاك شده است يا نه و اين مسأله نمىداند كه حايض است يا نه به آن كه قطرها از آب زرد كدر مىبيند و چنين ظاهر مىشود از صدوق كه پا برداشتن مخصوص لاحق است و حال آن كه چنين نيست بلكه احاديث بسيار در صورت اول نيز وارد شده است كه شكم خود را بر ديوار بگذارد و پاى چپ خود را بردارد و كسى از پشت آن زن زور كند تا اگر چيزى ظاهر شود و اگر در هر دو صورت اين عمل يا زور كرده شود بهتر است و سبب شفا است .\r\n\r\n( وان اشتبه عليها دم الحيض و دم القرحة فربّما كان فى فرجها قرحة فعليها ان تستلقى على قفاها و تدخل اصبعها فان خرج الدّم من الجانب الايمن فهو من القرحة و ان خرج الدّم من الجانب الايسر فهو من الحيض ) و اگر بر زن مشتبه شود خون حيض و خون جراحت رحم چون بسيار است كه در اندرون فرج دمل بهم مىرسد پس بر آن زن لازمست كه بر پشت بخوابد و انگشت خود را داخل كند در فرج خود پس اگر خون از جانب راست زن بيرون آيد آن خون دمل است و اگر از جانب چپ درآيد خون حيض است .\r\nاين كلام مضمون حديث ابان است از حضرت امام جعفر صادق صلوات الله عليه و موافق است با نسخه نهايه شيخ و تهذيب در نسخهايى كه نزد ماست . و سيد بن طاوس ذكر كرده است كه نسخ قديمه تهذيب موافق كلينى است كه بر عكس اينست كه اگر از جانب راست است از حيض است و اگر از جانب چپ است از قرحه است و اين سهو از نساخ جديده تهذيب است .\r\n","description":"","footnote":"","page_name":" 656 ","page_number":668},
  {"content":"\r\nو بعضى از اصحاب مبالغه عظيم در اين باب دارند كه جانب چپ را از علامات حيض شمرده‌اند با آن كه در اين روايت در صورت اشتباه واقع شده است بلكه ابان از حضرت سؤال كرده است كه دختر جوانى از ما قرحه در اندرونش به همرسيده است و خون روانى مىآيد و نمىداند كه خون حيض است يا قرحه و به همين نحو در فقه رضويست و بعد از آن حضرت فرمودند كه اگر از جانب چپ خون آيد از حيض است .\r\nو بعضى ترجيح نسخه تهذيب داده‌اند كه چون شيخ اعلم است و افضل از كلينى نسخه او مقدم است و بر تقدير اعلميت اضبطيت در اين باب عمده است و هر كه اندك تتبعى دارد مىدانند كه كلينى أضبط است از جميع علماى ما كه آثار ايشان بما رسيده است و در اينجا گناه هيچ يك نيست بلكه ظاهرش آنست كه نسخه كلينى كه نزد شيخ بوده است چنين بوده است به قرينه اين كتاب كه اكثرش از كافى است و اگر در اين نسخه چنين نبود جا داشت كه سهو را نسبت به شيخ دهند و اظهر آنست كه سهو از نساخ شده است .\r\nو على اى حال عمل به چنين حديثى مشكل است و در چنين مسأله رجوع به احاديث ديگر اولى است به آن كه اگر تميزى از خون بوده باشد يا صاحب عادت باشد به آن عمل كند و الا عمل به احتياط كند در فعل عبادات و تروك حيض و الله تعالى يعلم .\r\n\r\n( وان اقتضّها زوجها و لم يرق دمها و لا تدرى دم الحيض هو ام دم العذرة ؟ فعليها ان تدخل قطنة فان خرجت القطنة مطوّقة بالدّم فهو من العذرة و ان خرجت منغمسة فهو من الحيض ) و اگر شوهر بكارت زنش را ببرد و خونش بند نشود و نداند كه آن چه مىآيد خون حيض است يا خون بكارت پس بر او لازمست كه پنبه داخل فرج كند و لمحه‌اى صبر كند و بيرون آورد پس اگر خون طوق زده باشد بر پنبه خون بكارت است چون پرده\r\n","description":"","footnote":"","page_name":" 657 ","page_number":669},
  {"content":"\r\nدريده است از اطراف آن خون مىآيد ، و اگر پنبه پر خون شود و مطوق نباشد خون حيض است .\r\nو بر اين مضمون احاديث صحيحه از حضرت امام محمد باقر و امام موسى كاظم صلوات الله عليهما وارد شده است و كسى خلاف نكرده است .\r\n\r\n( و دم العذرة لا يجوز الشّفرين ) و خون بكارت از لبهاى فرج در نمىگذرد اين عبارت جزو احاديث نيست و ليكن در فقه رضوى به اين عبارت واقع شده است و در واقع خون بكارت كم مىباشد و خون حيض بسيار در غالب اوقات .\r\n\r\n( و دم الحيض حار يخرج بحرارة شديدة و دم الاستحاضة بارد تسيل منها و هى لا تعلم ) و خون حيض گرم است و بسيار با گرمى درمىآيد يعنى سوزشى دارد و غلظت و سياهى يا سرخى مايل به سياهى نيز دارد در غالب اوقات و خون استحاضه سرد است و از زن مىآيد كه او خبردار نمىشود و تنكى و زردى يا كدورت نيز دارد .\r\nو گذشت كه فايده اش در صورتيست كه محتاج به تميز باشد و همچنين گذشت كه اگر در ايام عادت زرد يا كدر ببيند حيض است و اگر در غير عادت ببيند و از انتهاى خون اول تا ابتداى اين خون ده روز نگذشته باشد استحاضه است هر چند تر و تازه و سياه باشد و اگر ده روز گذشته باشد و اين خون بيايد اگر سه روز بيايد اين نيز حيض خواهد بود و اگر به كمتر از سه روز بند شود استحاضه خواهد بود . و بر اين مضمون احاديث صحيحه و كالصحيحه بسيار وارد شده است و اما عبارت عبارت فقه رضوى است .\r\n( كذلك ذكره ابى رحمه الله فى رسالته إليّ ) و همچنين ذكر كرده است پدرم در رساله كه به من نوشته بود يعنى از اعلم انّ اقلّ الحيض\r\nتا اينجا از رساله پدرم بود و اگر چه پيشتر گفته بود و ليكن چون طولى به همرسانيد لازم بود\r\n","description":"","footnote":"","page_name":" 658 ","page_number":670},
  {"content":"\r\nكه اشاره بكند به آن و قانون متأخرين در چنين جاها انتهى است يا انتهى كلام ابى .\r\n\r\n( واذا رأت الدّم خمسة ايّام و الطَّهر خمسة ايّام او رأت الدّم اربعة ايّام و الطَّهر ستّة ايّام فاذا رأت الدّم لم تصلّ و اذا رأت الطَّهر صلَّت تفعل ذلك ما بينها و بين ثلاثين يوما فاذا مضت ثلاثون يوما ثمّ رأت دما صبيبا اغتسلت و احتشت بالكرسف و استثفرت فى وقت كلّ صلاة و اذا رأت صفرة توضّأت ) و هر گاه زنى پنج روز خون ببيند و پنج روز پاكى ، يا چهار روز خون ببيند و شش روز پاكى پس هر گاه خون ببيند نماز نكند و هر گاه طهر ببيند نماز كند و همچنين مىكند تا سى روز و چون سى روز بگذرد اگر خون بسيار ببيند در وقت هر نمازى غسل مىكند و پنبه برمىدارد و بر بالاى آن خرقه را بنحو پاردم مىبندد كه خون تعدى نكند و اگر بعد از سى روز زردى ببيند استحاضه قليله است از براى هر نمازى وضو مىسازد .\r\nبدان كه ابن حديث موثق يونس بن يعقوب است كه از ابى بصير از حضرت امام جعفر صادق صلوات الله عليه روايت كرده است و يونس نيز قريب به اين از آن حضرت روايت كرده است و چون اين دو حديث باصطلاح قدما صحيح است محدثان ثلاثه عمل به اين كرده‌اند و ظاهرش اينست كه اين حكم نسبت به مبتدئه واقع شده است تخفيفا و رحمة لها چون عادتى ندارد تا يك ماه هر چه به صفت حيض باشد حيض حساب مىكند و هر چه خون نبيند يا به صفت استحاضه بيند عبادت مىكند تا شايد كه تا يك ماه عادتى بهم رساند يا خونش بند شود چون مرض است كه بر خلاف عادت زنان واقع شده است و بعد از ماه به قانون متعارف عمل مىكند كه رجوع به تميز مىكند اگر تميز داشته باشد با شرائط و الا رجوع به عادت اهل خود مىكند و الا رجوع به روايات خواهد كرد .\r\nو موافق قوانين متأخرين مىبايد كه اول هر گاه سه روز يا چهار روز خون\r\n","description":"","footnote":"","page_name":" 659 ","page_number":671},
  {"content":"\r\nببيند عمل حيض كند البته و بعد از آن اگر خون ببيند اگر چه به صفت استحاضه باشد حيض حساب كند تا ده روز مگر آن كه خونش نيايد كه طاهر است و نماز مىكند ، و اگر مثلا در اول سه روز ببيند و بعد از آن سه روز نبيند و بعد از آن سه روز ببيند كاشف مىآيد كه همه حيض بوده است و بعد از ده روز يا بعد از انقطاع خون تا ده روز هر چند خون ببيند و به صفت حيض باشد استحاضه خواهد بود و بعد از آن اگر سه روز خون ببيند يا بيشتر حيض خواهد بود و همچنين اگر خون زرد ببيند تا ده روز عمل حيض مىكند تا عادتش بهم رسد يا مرضش بر طرف شود .\r\nو ممكن است كه تأويل اين حديث نيز بر اين وجه بكنيم كه هر گاه اول سه روز يا بيشتر خون ببيند بىدغدغه حيض است و اگر خون نبيند سه روز چنان كه ظاهر حديث است مىبايد عبادت بكند شايد كه پاك شده باشد موافق اخبار ديگر نيز ، و ديگر كه خون ببيند چون در ده است عمل حيض مىكند البته و همچنين عمل مىكند در جائى كه اقل طهر در ميان بگذرد و بعد از بيست روز باز چنين مىكند كه سه روز را حيض حساب مىكند تا به آخر آن چه مذكور شد .\r\nو خلاف ظاهرى كه هست در اين صورت دو چيز است يكى آن كه حضرت بيان نفرموده است كه آن سه روزى كه طهر بوده است كاشف آمد كه حيض بوده است و اين سهل است چون بسيار است كه بيشتر به سايل فاضل گفته‌اند ديگر به فهم او مىگذارند و دويم قيد امكان حيض نشده است . و اين را نيز ممكن است كه رجوع بعلم سائل كرده باشند .\r\nيا آن كه چون معلوم نيست كه حال اين زن چون خواهد شد اول مرتبه كه عمل حيض كرد ممكن است كه همين حيض او باشد و ده روز ديگر كه از اين حيض بگذرد حيض او باشد و همچنين در حيض ثانى ممكن است كه انتهاى حيض اول باشد و از اينجا ده روز حساب باشد پس در هر خونى كه احتمال\r\n","description":"","footnote":"","page_name":" 660 ","page_number":672},
  {"content":"\r\nحيض هست حق سبحانه و تعالى بر او تخفيف داده باشد چون ضبط اين قاعده فضلا نمىتوانند كرد زنان بىچاره چون توانند كرد خصوصا هر گاه در اوايل بلوغ باشد .\r\nو ممكن است كه قائل به تخيير شويم كه مخير باشد ميان اين عمل يا رجوع به قاعده كليه و اين حكم بر سبيل رخصت باشد و اين اظهر است پس هر گاه مخير باشد طرفى كه بىدغدغه است و همه به اين عمل كرده‌اند اولى خواهد بود با امكان و الله تعالى يعلم .\r\n\r\n( والمرأة الحائض اذا رأت الطَّهر فى السّفر و ليس معها ماء يكفيها لغسلها و حضرت الصّلاة فان كان معها من الماء قدر ما تغسل به فرجها غسلته و تيمّمت و صلَّت و حلّ لزوجها ان ياتيها فى تلك الحال اذا غسلت فرجها و تيمّمت . ) و زن حايض هر گاه در سفر باشد و پاك شود و آب آن قدر نداشته باشد كه از براى غسلش كافى باشد يا هوا سرد باشد و غسل نتواند كرد و وقت نماز شود پس اگر آن قدر آب دارد كه فرجش را بشويد ، و تيمم كند و نماز كند و در اين صورت كه فرجش را شسته باشد و تيمم كرده باشد شوهرش با او نزديكى مىتواند كرد .\r\nو اين خبر ابو عبيده است كه از حضرت امام جعفر صادق صلوات الله عليه روايت كرده است . و بنده را ظن قريب بعلم حاصل است كه اين خبر را كلينى از كتاب حسن بن محبوب برداشته است و سهل بن زياد كه در اين طريق است از مشايخ اجازه است و طرق صحيح كلينى بكتاب حسن بسيار است پس حديث صحيح باشد و در اين نيز ظن متآخم علم دارم كه صدوق نيز از آن كتاب نقل كرده است و از تتبع مرا علم عادى به همرسيده است إن شاء الله ترا نيز حاصل خواهد شد به اندك تتبعى اگر متابعت اسلاف را از خاطر بيرون كنى و الا آن شبهه ايست كه معارضه با حق اليقين مىكند چنان كه در ماده سنيان و كافران\r\n","description":"","footnote":"","page_name":" 661 ","page_number":673},
  {"content":"\r\nمشاهد است .\r\nو اين شرطى است كه سيد مرتضى رحمه الله در تواتر كرده است در جواب علماء سنيان كه با او بحث كرده‌اند كه چرا از احاديث غدير خم و منزله و سفينه و ثقلين ما را علم حاصل نمىشود و شما دعوى علم مىكنيد سيد فرمودند كه ما را شبه سابقه در نفس نبود علم به همرسيد و شما را شبهه محبت دين آباء و اسلاف در خاطر جا كرده است اگر جبرئيل بيايد و او را ببيند يقينا خواهيد گفت كه از كجا كه جبرئيل است و اگر شيطان مصور شود به صورت خودش و بگويد كه مذهب شما حق است خواهيد گفت كه البته جبرئيل است .\r\n\r\n( ولا يجوز للنساء ان ينظرن إلى أنفسهنّ فى المحيض لأنّهنّ قد نهين عن ذلك ) و جايز نيست زنان را كه نظر به فرج خود بدارند ديگران را در حالت حيض از جهت استبرا زيرا كه ايشان را نهى كرده‌اند از نظر كردن به فرج ديگران و شيخ ما بهاء الدين محمد قدس سره ينظرن را بتشديد مىخواند و مىگفت مراد اينست كه جايز نيست زنان را در حال حيض زينت كنند خود را كه باعث نظر شوهران شود به ايشان و شيطان راه يابد در جماع ايشان زيرا كه حضرت سيد المرسلين صلى الله عليه و آله زنان را از زينت در حيض منع كرد .\r\nو ليكن محمد بن يعقوب كلينى رضي الله عنه روايت كرده است بسند صحيح از ابو حمزه از حضرت امام محمد باقر صلوات الله عليه كه به آن حضرت رسيد كه جماعتى از زنان در ميان شب چراغ مىطلبند و زنان را مىگويند كه اندرون فرج ايشان را ببيند كه پاك شده‌اند يا نه حضرت مىفرمودند كه بد مىكنند و مىفرمودند كه كى چنين مىكردند در زمان حضرت سيد المرسلين صلى الله عليه و آله .\r\nو در حديث حسن كالصحيح روايت كرده است از حضرت امام جعفر صادق صلوات الله عليه كه آن حضرت نهى مىفرمودند زنان را كه نظر به فروج\r\n","description":"","footnote":"","page_name":" 662 ","page_number":674},
  {"content":"\r\nخود كنند يا بدارند جميع را كه نظر به فروج ايشان كنند در شب مىفرمودند كه گاه هست زرد مىباشد خون حيض و گاه هست تيره مىباشد خاكسترى كى در شب تشخيص مىتوانند كرد بلكه تشخيص آن به پنبه مىبايد كرد و بهتر ظاهر مىشود و مع هذا بى\r\nضرورتى نظر به فرج ديگران كردن حرامست .\r\nو اين دو حديث را كلينى در باب استبرا آورده است و اگر مشدد نيز بخوانيم اين معنى مراد است و اگر مخفف خوانيم از بابت و لا تقتلوا أنفسكم\r\nكه مراد نفس ديگرانست مجملا باب افعال و تفعيل انسب است و ليكن بمعنى مذكور .\r\n( و سال عبيد الله بن علىّ الحلبيّ ابا عبد الله صلوات الله عليه عن الحائض ما يحلّ لزوجها منها قال تتّزر بازار إلى الرّكبتين و تخرج سرّتها ثمّ له ما فوق الازار و ذكر عن ابيه صلوات الله عليهما انّ ميمونة كانت تقول انّ النّبيّ صلَّى الله عليه و آله كان يأمرنى اذا كنت حايضا ان اتّزر بثوب ثمّ اضطجع معه فى الفراش ) و به اسانيد صحيحه روايت كرده است حلبى از حضرت امام جعفر صادق صلوات الله عليه كه از آن حضرت سؤال كرد كه از حايض چه چيز حلالست بر شوهرش حضرت فرمودند كه لنگى مىبندد تا زانوها و نافش را بيرون مىكند و بالاى ازار از اوست يعنى از طرفين مثل ساق و سينه يا دست بر بالاى لنگ مىتواند گذاشت و به زير آن نمىتواند برد و آن حضرت صلوات الله عليه از پدرش صلوات الله عليه نقل كرد كه ميمونه زوجه حضرت سيد مرسلين صلى الله عليه و آله مىگفت كه آن حضرت مىفرمودند در وقتى كه من حايض مىبودم كه لنگى ببندم و با آن حضرت بخوابم .\r\nو به اين حديث سيد مرتضى رضي الله عنه قايل شده است و جايز نمىداند تمتع بردن از حايض را از ناف تا زانو مگر از فوق لنگ . و چند حديث ديگر\r\n","description":"","footnote":"","page_name":" 663 ","page_number":675},
  {"content":"\r\nموثق كالصحيح بر اين مضمون وارد شده است و حمل بر استحباب كرده‌اند از جهت احاديث بسيارى كه گذشت كه غير قبل حلال است .\r\nو محتملست كه تقية وارد شده باشد چون موافق اكثر عامه است و قرينه تقيه حكايت ميمونه ، و هر جائى كه حضرات ائمه معصومين استشهاد مىآورند به گفته ازواج نبى يا غير ايشان ظاهرش تقيه است و اگر نه قول ايشان قول الله است چه حاجت بفعل ديگرى دارد .\r\n\r\n( وقال و كانت نساء النّبيّ صلَّى الله عليه و آله لا يقضين الصّلاة اذا حضن و لكن يتحشّين حين يدخل وقت الصّلاة و يتوضّين ثمّ يجلسن قريبا من المسجد فيذكرن الله عزّ و جلّ ) حلبى مىگويد كه حضرت فرمودند كه زنان حضرت صلى الله عليه و آله وقتى كه حايض مىشدند نماز نمىكردند و ليكن فرج خود را از پنبه پر مىكردند در وقت هر نمازى و وضو مىساختند و نزديك مسجد مىنشستند و ذكر حق سبحانه و تعالى مىكردند و اين معنى گذشت .\r\nو قرب مسجد از اين جهت بود كه خانه هاى ايشان متصل بود به مسجد نزديك مىنشستند تا عادت دخول مسجد را نيز فراموش نكنند تا آن كه در استحاضه نيز قريب به مسجد مىآمدند و سجده را در مسجد مىكردند و موضع خون بيرون مسجد مىبود چنان كه در اخبار صحيحه وارد شده است .\r\n\r\n( وقال امير المؤمنين صلوات الله عليه فى امرأة ادّعت انّها حاضت فى شهر واحد ثلاث حيض انّه تسأل نسوة من بطانتها هل كان حيضها فيما مضى على ما ادّعت ؟ فان شهدن صدّقت و الَّا فهى كاذبة ) و بسند صحيح از عبد الله بن مغيره از سكونى از حضرت امام جعفر صادق صلوات الله عليه منقولست كه حضرت امير المؤمنين صلوات الله عليه فرمودند كه هر گاه زنى ادعا كند كه در يك ماه سه حيض ديده‌ام و عدّه‌ام سرآمده\r\n","description":"","footnote":"","page_name":" 664 ","page_number":676},
  {"content":"\r\nاست آيا مىشنوند از او ؟ حضرت صلوات الله عليه فرمودند كه از زنانى كه با آن زن معاشرت باطنى دارند سؤال مىكنند كه آيا پيش از اين همچنين مىآمده است حيض او كه در يك ماه سه حيض ديده باشد اگر زنان شهادت بدهند تصديق او مىكنند و اگر نه دروغ مىگويد .\r\nو اين حديث بحسب ظاهر مخالف ظاهر آيه است كه حق سبحانه و تعالى فرموده است كه * ( وَلا يَحِلُّ لَهُنَّ أَنْ يَكْتُمْنَ ما خَلَقَ الله فِي أَرْحامِهِنَّ ) * يعنى كتمان نكنند زنان چيزى را كه حق سبحانه و تعالى در رحمهاى ايشان آفريده است و اگر سخن ايشان مسموع نباشد نهى از كتمان بحسب ظاهر بىفايده است .\r\nو همچنين در حديث صحيح از حضرت امام محمد باقر صلوات الله عليه وارد شده است كه عده و حيضش متعلق است به زنان ، و گفته ايشان در آن مسموع است ، و ادعاى ايشان مصدقست پس حمل مىبايد كرد كه مستحب است تفحص در صورتى كه آن زن متهم باشد به كذب .\r\nو محتمل است كه حضرت موافق واقع فرموده باشند كه او كاذبست و نفرمودند كه مكذبست يا مصدق نيست پس ممكن است كه كاذب باشد و ما را تصديق بايد كرد مثل فواحش كه علم عادى هست كه ايشان عده نمىدارند اگر گويند كه ما عده مىداريم تصديق مىبايد كرد .\r\nو همچنين اگر مردى را با زنى در يك لحاف ببينيم و بگويد كه زن منست و علم عادى به كذب او داشته باشيم بحسب ظاهر شرع تصديق مىبايد كرد بلكه اگر ادعا نكنند ما را جايز نيست ظن بد به مسلمانان بردن هر چند بحسب واقع چنين نباشد و الله تعالى يعلم .\r\n\r\n( و سال عمّار بن موسى السّاباطىّ ابا عبد الله صلوات الله عليه عن الحائض تغتسل و على جسدها الزّعفران لم يذهب به الماء قال لا باس به . و عن المرأة تغتسل و قد امتشطت بقرامل و لم تنقض شعرها لم\r\n","description":"","footnote":"","page_name":" 665 ","page_number":677},
  {"content":"\r\nيجزئها من الماء قال مثل الَّذى يشرّب شعرها و هو ثلاث حفنات على رأسها و حفنتان على اليمين و حفنتان على اليسار ثمّ تمرّ يدها على جسدها كلَّه ) و بسند موثق منقول است كه عمار از حضرت امام جعفر صادق صلوات الله عليه سؤال نمود از حايضى كه غسل كند و بر بدنش زعفران باشد و آب آن را نبرده باشد حضرت فرمودند كه باكى نيست و سؤال كرد از زنى كه غسل كند و موى سرش را به گيس باف بسته باشد و خواهد كه باز نكند چه مقدار از آب او را كافى است . حضرت فرمودند كه آن قدر آب بس است كه بخورد مو دهد كه به زير آن برسد و آن سه كف آبست كه بر سر ريزد و دو كف بر دست راست و دو كف بر دست چپ و بعد از آن دست به همه بدن بمالد تا آب به همه جا برسد .\r\nو حفنه را اطلاق مىكنند بر يك كف و دو كف و ظاهرا در اينجا دو كف مراد باشد . اما زعفران را حمل كرده‌اند كه محض رنگى باشد چنان كه متعارف نيز همين است و اگر عينى داشته باشد به حيثيتى نباشد كه آبى كه به آن جا رسد مضاف شود اما اگر اول آب برسد و زمانى كه بماند مضاف شود ظاهرا ضرر نداشته باشد و ليكن احوط اجتنابست .\r\nو مؤيد اينست حديث صحيحى كه ابراهيم بن ابى محمود گفت به خدمت حضرت امام رضا صلوات الله عليه عرض نمودم كه هر گاه شخصى جنب شود و زعفران بر سر و بدنش باشد و بوى خوش و چيزهاى چسبند مثل لادن و چيزهاى خوشبو كه موى سر و ريش را به آن معطر مىسازند و چون غسل مىكند مىيابد كه اثر زعفران و بوى در بدنش مانده است حضرت فرمودند كه باكى نيست .\r\nاما خلوق كه زعفران دارد ظاهرش آنست كه آب به بدن مىرسد و اما چيزهاى چسبنده مانند غاليه اگر چه چسبنده است و ليكن متعارفست كه مو\r\n","description":"","footnote":"","page_name":" 666 ","page_number":678},
  {"content":"\r\nرا به آن معطر مىسازند و شستن مو واجب نيست بلكه مىبايد آب به زير مو برسد .\r\nو اما نگشودن مو نيز از اين جهت است كه آب به زير آن مىبايد رسانيد چنان كه در حديث صحيح از حضرت امام محمد باقر صلوات الله عليه وارد شده است كه سابقا گيسو بافتن مثل اين زمان نبود دو جا از پيش سر و دو از عقب سر مىبافتند اندك آبى به زير مو مىرسيد و الحال كه گيسوى بسيار بر سر مىبافند مبالغه نمايند كه آب به زير مو برسد و مثل اين احاديث كالصحيحه وارد است .\r\nو اما تقديم جانب راست بر چپ كه در اين حديث وارد شده است بعضى استدلال كرده‌اند بر ترتيب و دلالت ندارد زيرا كه و او دلالت بر ترتيب ندارد مع هذا حضرت صلوات الله عليه فرمودند كه چون آب بر هر دو طرف بريزد بعد از آن دست بر همه بدن بمالد اگر ترتيب لازم بود مىبايست كه اول دست بر جانب راست بمالد و بعد از آن كه آب بر جانب چپ بريزد دست بر آن بمالد پس دلالتش بر عدم ترتيب اظهر است .\r\n\r\n( وكان بعض نساء النّبيّ صلَّى الله عليه و آله ترجّل شعرها و تغسل رأسها و هى حايض ) و چنين بود كه بعضى از زنان آن حضرت صلى الله عليه و آله موى سر را شانه مىكردند و سر را مىشستند در حالت حيض و ظاهر آنست كه حضرت ديده باشند و منع نكرده باشند يا حضرت او را فرموده باشند كه چنين كند چون حضرت با ايشان مىخوابيد اگر زينت كردن ايشان خوب نباشد دفع كثافت مطلقا مطلوبست هميشه چنان كه اخبار بسيار در اين باب وارد شده است ، و در طرق عامه احاديث بسيار نقل كرده‌اند به اين عنوان با تذكير ضمير كه مراد اينست كه بعضى از زنان سر آن حضرت را مىشستند و شانه مىكردند . و محتمل است كه در اينجا نساخ غلط كرده باشند و الله تعالى يعلم .\r\n\r\n( واذا ولدت المرأة قعدت عن الصّلاة عشرة ايّام الَّا ان تطهر قبل ذلك فان استمرّ بها الدّم تركت الصّلاة ما بينها و بين ثمانية عشر\r\n","description":"","footnote":"","page_name":" 667 ","page_number":679},
  {"content":"\r\nيوما لأنّ اسماء بنت عميس نفست بمحمّد بن ابى بكر فى حجّة الوداع فامرها رسول الله عليه و آله ان تقعد ثمانية عشر يوما ) و هر گاه زنى بزايد و خونش آيد ده روز ترك نماز مىكند مگر آن كه خونش بند شود پيش از ده روز كه بعد از آن نماز مىكند پس اگر خونش مستمر شود يعنى از ده روز در گذرد ترك مىكند نماز را تا هجده روز اگر خونش آيد زيرا كه اسماء بنت عميس در حج وداع محمد را زاييد پس حضرت امر فرمودند او را كه هجده روز ترك نماز كند و نفاس حساب كند .\r\nبدان كه جمعى از علما اكثر نفاس را هجده روز مىدانند و جمعى عادت حيض را اعتبار مىكنند و اگر عادت نداشته باشد و مبتدئه باشد هجده روز و بعضى صاحب عادت را عادت و مبتدئه را ده روز . و اقاويل بسيار و احاديث بسيار در اين باب وارد شده است .\r\nاحوط آنست كه عادت حيض را حساب كند و بعد از آن تا ده روز استظهار مىتواند كرد چنان كه در حيض استظهار مىكند و بعد از ده روز اگر خون بسيار به صفت حيض بيند تا هجده روز مخير است ميان عبادت و ترك آن و آن باقى ايام استظهار نفساء است و اگر ما بعد عادت را بعد از استظهار به يك روز يا دو روز عمل هر دو به جا آورد نهايت احتياط است و عمل به همه اقوال و روايات كرده خواهد بود .\r\nو بعضى از علما تا بيست و يك روز قايل شده‌اند به آن كه سه روز بعد از هجده روز استظهار او باشد و قولى بيشتر از علماى شيعه بخاطر نيست و در فقه رضوى هست كه در روايت واقع است يعنى از آباى ما صلوات الله عليهم كه نفساء هجده روز ترك نماز مىكند و روايت بيست و سه روز نيز مرويست .\r\nو روايت ده روز و سه روز از جهت استظهار و بهر يك از اين روايات عمل مىتواند نمود از روى تسليم . و از عامه اقوال بسيار نقل كرده‌اند و از سى\r\n","description":"","footnote":"","page_name":" 668 ","page_number":680},
  {"content":"\r\nو چهل و پنجاه و شصت و از طرق ما نيز روايات وارد شده است و كافه علماى ما حمل كرده‌اند همه را بر تقيه و جمعى نيز قايلند كه به اين اخبار فتوى مىتوان داد در حال تقيه و الله تعالى يعلم .\r\n\r\n( وقد روى انّه صار حدّ قعود النّفساء عن الصّلاة ثمانية عشر يوما لأنّ اقلّ الحيض ثلاثة ايّام و اكثره عشرة ايّام و أوسطه خمسة ايّام فجعل الله عزّ و جلّ للنّفساء اقلّ الحيض و أوسطه و اكثره ) و صدوق به سندى قوى از حنان بن سدير روايت كرده است كه به حضرت صلوات الله عليه عرض نمودم و چون مضمر است ظاهرا حضرت امام جعفر صادق صلوات الله عليه باشد كه چرا زنى كه زاييده است هجده روز ترك نماز مىكند حضرت فرمودند كه چون اقل حيض سه روز است و اكثرش ده روز است و وسطش پنج روز است حق سبحانه و تعالى از جهة او اقل و اوسط و اكثر را مقرر ساخت .\r\n\r\n( والاخبار الَّتى رويت فى قعودها اربعين يوما و ما زاد إلى ان تطهر معلولة كلَّها وردت للتّقيّة لا يفتى بها الَّا اهل الخلاف ) و اخبارى كه اصحاب ما روايت كرده‌اند كه چهل روز ترك نماز مىكند يا زياده كه پنجاه روز باشد تا آن كه طاهر شود و اين خبرى ديگر است معلول است و علتى دارد كه چنين روايت شده است كه آن تقيه است يا ضعيف است به اعتبار تقيه كه عمل به آن نمىتوان كرد و فتواى به آن اخبار نمىتوان داد مگر سنيان را اگر از ما بپرسند .\r\nو آن چه از عامه مشهور است قول ابو حنيفه و احمد بن حنبل و جمعى ديگر چهل روز است و قول شافعى و مالك و احمد در روايتى ديگر شصت روز است و از مالك قول هفتاد نيز روايت كرده‌اند و قول حسن بصرى پنجاه روز است . و شيخ بسند صحيح از محمد بن مسلم روايت كرده است از حضرت امام جعفر صادق صلوات الله عليه كه اگر نفسا خونش بند نشود سى\r\n","description":"","footnote":"","page_name":" 669 ","page_number":681},
  {"content":"\r\nروز چهل روز تا پنجاه روز ترك نماز مىكند و دور نيست كه مراد حضرت اخبار از حال سنيان باشد كه ايشان چنين مىكنند .\r\nو در روايت موثقى چهل روز وارد شده است و در روايت ضعيفى وارد شده است كه حدى ندارد يعنى تا پاك شود . و در روايت ضعيفى چهل تا پنجاه وارد شده است و شك نيست در آن كه محمول است اين روايات بر تقيه چون روايات متواتره بر خلاف اينها وارد شده است .\r\n\r\n( و روى عمّار بن موسى السّاباطىّ عن ابى عبد الله صلوات الله عليه قال سألته عن امرأة اصابها الطَّلق اليوم و اليومين و اكثر من ذلك ترى صفرة او دما كيف تصنع بالصّلاة ؟ قال تصلَّى ما لم تلد فان غلبها الوجع صلَّت اذا برئت ) و بسند موثق سؤال كرد عمار از آن حضرت صلوات الله عليه از زنى كه يك روز يا دو روز در زاييدن داشته باشد يا بيشتر و زردى يا خون بيند نماز را چه كند ؟ حضرت فرمودند كه نماز مىكند تا نزاييده است اگر وجع بر او غلبه كند و نماز را نكند بنا مشروع وقتى كه به شود قضا كند . چون خلافى نيست ظاهرا ميان علماى ما كه نفاس با ولادت مىباشد يا بعد از آن و هر چه بيش از ولادت آيد اگر زرد باشد استحاضه است . و اگر سياه يا سرخ باشد و سه روز نشود آن نيز استحاضه است . و اگر سه روز بشود و به صفت حيض باشد و در ايام حيض يا قريب به آن باشد ظاهرا حيض باشد چنان كه گذشت كه حيض با حمل جمع مىشود .\r\nو جمعى در اينجا شرط كرده‌اند كه مىبايد اقل طهر به همرسد ميان حيض و نفاس چون نفاس حكم حيض دارد ، و چون اين فرض نادر بود حضرت حكم فرمودند كه نماز مىكند و ممكن است كه حكم حضرت صلوات الله عليه از اين جهت باشد كه شرايط فوق نيز نادر است و اگر خونى آيد بيش از يك روز و دو روز نمىآيد و الله تعالى يعلم .\r\n","description":"","footnote":"","page_name":" 670 ","page_number":682},
  {"content":"\r\n\r\nباب التيمم\r\n\r\n( قال الله عزّ و جلّ * ( وَإِنْ كُنْتُمْ مَرْضى أَوْ عَلى سَفَرٍ أَوْ جاءَ أَحَدٌ مِنْكُمْ مِنَ الْغائِطِ ، أَوْ لامَسْتُمُ النِّساءَ فَلَمْ تَجِدُوا ماءً فَتَيَمَّمُوا صَعِيداً طَيِّباً فَامْسَحُوا بِوُجُوهِكُمْ وَأَيْدِيكُمْ مِنْه ما يُرِيدُ الله لِيَجْعَلَ عَلَيْكُمْ مِنْ حَرَجٍ وَلكِنْ يُرِيدُ لِيُطَهِّرَكُمْ وَلِيُتِمَّ نِعْمَتَه عَلَيْكُمْ لَعَلَّكُمْ تَشْكُرُونَ ) * ) * « 1 »\r\nبابى است در بيان تيمم و احكام آن حق جل و عز مىفرمايد بعد از بيان وضو و غسل كه مذكور شد و اگر بوده باشيد بيمار يا مسافر و آمده باشد كسى از شما از زمين كو كه بواسطه بول و غايط رفته باشيد و گاه هست كه آنها دست بهم نمىدهد و بادى جدا مىشود كه حدث اصغر از شما واقع شده باشد يا جماع كرده باشيد با زنان و نيابيد آب را پس تيمم كنيد يا قصد كنيد صعيد خوب را . و مشهور در احاديث آنست كه مراد از صعيد وجه الارض است كه شامل سنگ باشد . و بعضى گفته‌اند كه مراد از آن خاك است و مراد از طيب آنست كه نجس و مغصوب نباشد على المشهور . پس چون دست بر صعيد زديد مسح كنيد بعضى از روهاى خود را كه پيشانى باشد يا با جبينين دو طرف پيشانى و بعضى از دستهاى خود را از صعيد و حق سبحانه و تعالى تيمم را بدل از وضو و غسل مقرر فرمود از جهت آن كه نمىخواهد كه كار را بر شما تنگ كند و ليكن\r\n\r\n","description":"","footnote":"\r\n« 1 » آيه - 6 المائدة\r\n","page_name":" 671 ","page_number":683},
  {"content":"\r\nمىخواهد كه پاك كند شما را از احداث و از گناهان به سبب اطاعت و مىخواهد كه نعمت خود را بر شما تمام كند به تخفيف عبادات به آن كه بدل از طهارت آبى طهارت خاكى مقرر فرمود شايد كه شما شكر خداوند خود را به كردن عبادت و ترك مناهى به جا آوريد . اين مجملى بود از ترجمه و باقى در ضمن اخبار مذكور خواهد شد إن شاء الله تعالى .\r\n\r\n( وقال زرارة قلت لأبي جعفر صلوات الله عليه الَّا تخبرنى من اين علمت و قلت انّ المسح ببعض الرّأس و بعض الرّجلين ؟ فضحك و قال يا زرارة قاله رسول الله صلَّى الله عليه و آله و نزل به الكتاب من الله عزّ و جلّ لأنّ الله عزّ و جلّ قال او يقول * ( فَاغْسِلُوا وُجُوهَكُمْ ) * فعرفنا انّ الوجه كلَّه ينبغى ان يغسل ثمّ قال و أيديكم إلى المرافق فوصل اليدين إلى المرفقين بالوجه فعرفنا انّه ينبغى لهما ان يغسلا إلى المرفقين ثمّ فصل بين الكلام فقال و امسحوا برؤسكم فعرفنا حين قال برؤسكم انّ المسح ببعض الرّأس لمكان الباء ثمّ وصل الرّجلين بالرّأس كما وصل اليدين بالوجه فقال و ارجلكم إلى الكعبين فعرفنا حين وصلهما بالرّأس انّ المسح على بعضهما ثمّ فسّر ذلك رسول الله صلَّى الله عليه و آله للنّاس فضيّعوه ثمّ قال فلم تجدوا ماء فتيمّموا صعيدا طيّبا فامسحوا بوجوهكم فلمّا ان وضع الوضوء عمّن لم يجد الماء اثبت بعض الغسل مسحا لأنّه قال بوجوهكم ثمّ وصل بها و أيديكم منه اى من ذلك التّيمّم لأنّه علم انّ ذلك اجمع لم يجر على الوجه لأنّه يعلق من ذلك الصّعيد ببعض الكفّ و لا يعلق ببعضها ثمّ قال ما يريد الله ليجعل عليكم من حرج و الحرج الضّيق ) و بسند صحيح زراره گفت كه به خدمت حضرت امام محمد باقر صلوات الله عليه عرض نمودم كه آيا خبر نمىدهى مرا كه از كجا بدانم و بگويم ، يا از كجا مىدانى و مىگويى تا مباحثه با\r\n","description":"","footnote":"","page_name":" 672 ","page_number":684},
  {"content":"\r\nخصمان كه كنم دانم كه جواب ايشان را توانم گفت اگر از من بپرسند كه چرا مسح بعضى از سر و بعضى از پاها را مىبايد كرد ؟ حضرت تبسم فرمودند محتمل است كه تبسم از ترك ادب او باشد يا از آن كه بعد از اين خواست فرمود كه او را به تعجب درآورد كه با آن كه در قرآن هست و زراره قارى و مفسر بود نمىدانست و گفت اى زراره رسول الله صلى الله عليه و آله فرموده است و ما از آن حضرت داريم و كتاب الهى به آن معنى نازل شده است و ما مىدانيم زيرا كه حق سبحانه و تعالى فرموده است كه روهاى خود را بشوييد دانستيم كه كل را مىبايد شست و در عرف غير اين معنى را نمىفهمند .\r\nپس فرمود كه و دستهاى خود را تا مرفقها و آن بند ذراع و بازوست بشويند پس وصل فرمود به واو عاطفه دست را برو و رو را كل مىبايست شست دانستيم كه دستهاى تا مرفقين را نيز تمام مىبايد شست پس حق سبحانه و تعالى تغيير اسلوب فرمود به نحوى ديگر به آن كه با بر سر مفعول درآورد و فرمود كه مسح كنيد بعضى از سرهاى خود را پس چون با درآورد دانستيم كه مراد الهى مسح بعضى از سر است .\r\nبعد از آن عطف فرمود پاها را بسر چنان كه عطف فرمود دستها را بر دو كف و پاها را تا كعبين پس دانستيم كه بعضى از پاها را مسح مىبايد كشيد با آن كه آيه دلالتش ظاهر بود حضرت رسول خدا صلى الله عليه و آله قولا و فعلا از جهت مردمان بيان فرمود و ايشان ضايع كردند آن را . ديگر فرمود كه اگر آب نيابيد تيمم كنيد صعيد طيب را يعنى قصد آن كنيد يا از آن تيمم كنيد پس مسح كشيد بعضى از روهاى خود را .\r\nپس چون حق سبحانه و تعالى وضو را ساقط ساخت از كسى كه آب نيابد بعضى از مواضع غسل را مسح فرمود چون شش موضع بود سه مغسول كه رو و دستها بود ، و سه ممسوح كه سر و پاها بود ، سه مغسول را مقرر ساخت كه\r\n","description":"","footnote":"","page_name":" 673 ","page_number":685},
  {"content":"\r\nبعضى از آنها را مسح كشند زيرا كه لفظ با بر وجوهكم درآورد و أيديكم را بر او عطف فرمود و فرمود كه منه يعنى مسح كشيد از آن چه قصد به آن كرده بوديد از صعيد طيب و من تبعيضى آورد يعنى بعضى از آن خاك را بر رو و دستها بماليد چون مىدانست كه دستى كه بر خاك زنند خاكش به تمام رو نمىرسد زيرا كه خاك بر بعضى از دست مىچسبد و بر بعضى نمىچسبد .\r\nديگر فرمود كه خداوند عالميان نمىخواهد كه بر شما كار را تنگ كند اين نيز مؤيد تبعيض مسحهاست در وضو و تيمم پس ظاهر شد كه حق سبحانه و تعالى در چهار جا اشاره فرموده است و حضرت رسول الله صلى الله عليه و آله نيز كه وضو و تيمم ساختند چنين كردند اما وضوى آن حضرت گذشت و اما تيمم را پس عقيب اين ذكر مىكند .\r\n\r\n( وقال زرارة قال ابو جعفر صلوات الله عليه قال رسول الله صلَّى الله عليه و آله ذات يوم لعمّار فى سفر له يا عمّار بلغنا انّك اجنبت فكيف صنعت ؟ قال تمرّغت يا رسول الله فى التّراب قال فقال له كذلك يتمرّغ الحمار أفلا صنعت كذا ثمّ أهوى بيديه إلى الارض فوضعهما على الصّعيد ثمّ مسح جبينه بإصابعه و كفّيه إحداهما بالأخرى ثمّ لم يعد ذلك ) و بسند صحيح از زرارة منقولست كه حضرت امام محمد باقر صلوات الله عليه فرمودند كه حضرت رسول الله صلى الله عليه و آله روزى به عمار فرمودند در سفرى كه اى عمار شنيدم كه جنب شدى چه كردى ؟\r\nگفت يا رسول الله در خاك غلطيدم حضرت فرمودند كه مانند الاغ غلطيدى خر چنين مىغلطد يعنى قياس كار خرانست چرا نپرسيدى چرا چنين نكردى ؟\r\nپس حضرت رسول الله عليه و آله يا حضرت امام محمد باقر بر احتمالى دستها را به زير آوردند و بر صعيد كه خاكست يا زمين گذاشتند بعد از آن پيشانى را يا دو طرف آن را بنا بر نسخه جبينيه به انگشتان خود مسح كردند و دستها را هر يك بر\r\n","description":"","footnote":"","page_name":" 674 ","page_number":686},
  {"content":"\r\nديگرى ماليدند و ديگر دست بر خاك نزدند و به يك مرتبه اكتفا فرمودند .\r\nبدان كه حكايت عمار در طريق شيعه و سنى متواتر است و هيچ كس در تواتر قرآن شك ندارد . سنيان در صحاح خود بطرق متكثره از عمر بن الخطاب روايت كرده‌اند كه عمر اعتقاد به تيمم نداشت و مىگفت كه اگر آب بهم نرسد نماز مكنيد و در مجلس عمر عمار حكايت خود را كرد عمر او را تهديد نمود عمار گفت اگر به جدّى : من حكايت خود را جائى نقل نكنم ، و همين معنى كافى است در كفر او كفر سنيان سيما علماى ايشان كه شخصى كه منكر قرآن باشد و به اتفاق مسلمانان كافر باشد او را امام دانند و اگر خواهى رجوع به صحاح سته كن در باب تيمم .\r\nو ليكن اينها عبادت او است حق به جانب ايشان است كسى كه سيدة نساء العالمين فاطمة الزهراء با محسن فرزند رسول خدا شهيد كند و قصور نداشته باشد انكار قرآن سهل خواهد بود و كسى كه حضرت سيد المرسلين صلى الله عليه و آله را گويد كه اين مردك هذيان مىگويد و در جميع صحاح سته متواترا از او نقل كنند و منافى اسلام او نباشد اينها سهل خواهد بود .\r\n\r\n( فاذا تيمّم الرّجل للوضوء ضرب يديه على الارض مرّة واحدة ثمّ نفضهما و مسح بهما جبينيه و حاجبيه و مسح على ظهر كفّيه و اذا كان التّيمّم للجنابة ضرب يديه على الارض مرّة واحدة ثمّ نفضهما و مسح بهما جبينيه و حاجبيه ثمّ ضرب يديه على الارض مرّة اخرى و مسح على ظهر يديه فوق الكفّ قليلا و يبدأ بمسح اليمنى قبل اليسرى ) پس هر گاه شخصى خواهد كه تيمم بدل از وضو كند هر دو دستها را يك مرتبه بر زمين زند و خاك آن را بيفشاند و بهر دو دست مسح بر دو طرف پيشانى كند با ابروها و پشت هر دو دست را مسح كند . و اگر تيمم بدل از غسل جنابت باشد هر دو دست را يك مرتبه بر زمين زند پس هر دو دست را بيفشاند و\r\n","description":"","footnote":"","page_name":" 675 ","page_number":687},
  {"content":"\r\nپهلوهاى پيشانى را با ابروها مسح كند پس دستها را مرتبه ديگر بر زمين زند و پشت دستها را مسح كند بالاى دست اندكى و ابتدا كند به مسح دست راست پيش از دست چپ .\r\nاما آن چه صدوق ذكر كرده است از زدن دست بر زمين شكى نيست كه بهتر است . و در احاديث صحيحه بسيار بلفظ ضرب واقع شده است . و در احاديث صحيح و كالصحيح بلفظ وضع واقع شده است جمعى ضرب را سنت مىدانند و جمعى وضع كه مطلق است است حمل بر مقيد مىكنند و ضرب را واجب مىدانند و اظهر استحبابست . و احوط ضربست و الله تعالى يعلم .\r\nو اما آن چه ذكر كرده است كه مسح جبينين را بكشد موافق ظاهر خبر زراره است كه گذشت ، و موافق حسنه زراره و حسنه عمرو بن ابى المقدام است كه در هر سه جبين واقع شده است . و ممكن است كه مراد از جبين جبهه باشد با جبين و در موثقه كالصحيح زراره مسح جبهه واقع شده است علما هر دو را با هم ضم كرده‌اند .\r\nو در صحيحه زراره ، و صحيحه محمد بن مسلم ، و صحيحه اسماعيل بن همام ، و صحيحه داود بن نعمان ، و كالصحيح كاهلى و غير اينها از اخبار بسيار مسح رو واقع شده است و اكثر علما حمل كرده‌اند مسح رو را بر پيشانى و جبينها و محقق رحمه الله مسح باقى رو را سنت مىداند . و على اى حال چون واجب نيست ترك آن اولى است چون مخالف ظاهر آيه است و موافق عامه .\r\nو صدوق در امالى ذكر كرده است كه رو را مسح كند و گفته است كه در روايتى واقع شده است كه جبينها و ابروها را مسح كند و عمل مشايخ ما بر اين است . و روايت ابروها بما نرسيده است مسندا مگر در فقه رضوى . و اما مسح پشت دستها پس احاديث بسيار از طرق خاصه و عامه بر اين وارد شده است و\r\n","description":"","footnote":"","page_name":" 676 ","page_number":688},
  {"content":"\r\nمراد از بند دست است كه اندكى بالاى كف است تا سر انگشتان . و بعضى از علما اكتفا بسر انگشتان كرده‌اند . و بعضى گفته‌اند كه از مرفق مسح مىكنند طرفين دست را . و هر دو قول مخالف ظاهر آيه است و بر قول اخير حديث صحيح وارد است و ليكن محمول بر تقيه است . و بعضى سنت مىدانند و نكردن اولى است .\r\nو اما آن چه گفته است كه بعد از زدن دست را بيفشاند افشانيدن دستها در احاديث صحيح و كالصحيح وارد شده است و منافات با ظاهر آيه ندارد و بر تقدرى كه لازم باشد كه چيزى از خاك بر دست بچسبد سنت است افشاندن زيادتى آن كه سبب آن نشود كه رو بدنما شود .\r\nو اما فرقى كه صدوق و جمعى كثير از اصحاب كرده‌اند ميان تيمم بدل از وضو و تيمم بدل از غسل كه بدل از وضو يك مرتبه دست بر زمين زند ، و از براى غسل دو مرتبه حديث صريحى كه دلالت كند بر اين معنى نديده‌ام . و حديث زراره ، و محمد بن مسلم را كه مستند آن ساخته‌ايد هر دو دلالت بر نقيض مطلب دارند .\r\nو احاديث صحيحه در غسل وارد شده است كه حضرات ائمه معصومين صلوات الله عليهم يك مرتبه دست بر زمين زده‌اند مثل صحيحه زراره كه گذشت از براى بدل از غسل و غير آن ، و احاديث مطلقه واقع شده است كه يك مرتبه دست بزن ، و احاديث دو مرتبه نيز مطلق واقع شده است ، و حديث صحيح سه مرتبه نيز واقع شده است ، و حديث صحيح چهار مرتبه نيز واقع شده است .\r\nو جمعى از علما يك مرتبه را واجب مىدانند و زياده را سنت و جمعى به تخيير قايلند و خالى از قوت نيست . و احوط آنست كه از براى هر يك از وضو و غسل دو تيمم بكند يكى يك ضربى و يكى دو ضربى و الله تعالى يعلم .\r\n\r\n( وسأل عبيد الله بن علىّ الحلبيّ ابا عبد الله صلوات الله عليه عن\r\n","description":"","footnote":"","page_name":" 677 ","page_number":689},
  {"content":"\r\nالرّجل اذا اجنب و لم يجد الماء ؟ قال يتيمّم بالصّعيد ، فاذا وجد الماء فليغتسل و لا يعيد الصّلاة . و عن الرّجل يمرّ بالرّكية و ليس معه دلو ؟ )\r\nقال ليس عليه ان يدخل الرّكيّة انّ ربّ الماء هو ربّ الارض فليتيمّم و عن الرّجل يجنب و معه قدر ما يكفيه من الماء لوضوء الصّلاة أيتوضّأ بالماء او يتيمّم قال لا بل يتيمّم الا ترى انّه انّما جعل عليه نصف الوضوء ) و به اسانيد صحيحه مرويست كه سؤال كرد حلبى از حضرت امام جعفر صادق صلوات الله عليه از شخصى كه جنب شود و نيابد آب را حضرت فرمودند كه تيمم مىكند ، از زمين پس چون بيابد آب را پس غسل كند و اعاده نكند نماز را .\r\nو ديگر حلبى از آن حضرت سؤال نمود از شخصى كه به چاهى رسد و دلو نداشته باشد حضرت صلوات الله عليه فرمودند كه واجب نيست بر او كه داخل چاه شود به درستى كه آن خداوندى كه آب را از جهت وضو و غسل مقرر ساخته است خاك را نيز قرار داده است وقتى كه دست به آب نرسد بايد كه تيمم كند و به چاه نرود .\r\nو ديگر حلبى از آن حضرت سؤال كرد از شخصى كه جنب شود و با او آن مقدار آب باشد كه از براى وضو كافى باشد آيا به آب وضو سازد يا تيمم كند حضرت فرمودند كه بلكه تيمم كند نمىبينى كه حق سبحانه و تعالى بر او واجب ساخته است نصف وضو را يعنى امر كرده است كه سه عضوى را كه در وضو مىشست مسح كند .\r\nپس اگر جمع كند ميان وضو و تيمم جمع ميان عوض و معوض كرده است و اگر وضوى تنها بسازد خلاف گفته الهى كرده است چون حق سبحانه و تعالى تيمم طلبيده است و او وضو ساخته است .\r\nبدان كه در سؤال اول حضرت مطلق جنب را فرمود كه تيمم كند و اعاده\r\n","description":"","footnote":"","page_name":" 678 ","page_number":690},
  {"content":"\r\nنماز نكند و مخالفت دارد بحسب ظاهر با احاديثى كه وارد شده است كه اگر محتلم شده باشد تيمم مىكند و اگر به اختيار خود جنب شده باشد غسل مىكند هر چند ضرر به او رسد مگر آن كه خوف تلف نفس داشته باشد كه در اين صورت تيمم مىكند و نماز را قضا خواهد كرد بعد از غسل .\r\nپس جمع بينهما به اين نحو مىتوان كرد كه اين حديث و امثال اين حديث از احاديث صحيحه را حمل بر جواز كنيم ، و احاديث غسل و اعادهء نماز را حمل بر استحباب كنيم چنان كه اكثر علما كرده‌اند و اين اظهر است و ممكنست كه اين حديث را حمل بر محتلم كنيم و ظاهرا صدوق چنين كرده باشد اگر چه محتمل است كه صدوق نيز احاديث آينده را حمل بر استحباب كرده باشد .\r\nو اما در سؤال دويم كه حضرت فرمودند كه داخل چاه نشود اكثر علما حمل كرده‌اند بر آن كه در دخول چاه خوف ضرر باشد . و جمعى حمل كرده‌اند بر آن كه چاه از جمعى باشد كه چون غسل مىكند نجس مىشود چاه و بدنش نيز و مىبايد نزح كردن و دلو ندارد . و جمعى ديگر كه وارد شوند و آب كشند آب نجس را استعمال خواهند كرد خواه صاحبان چاه و خواه غير ايشان پس نهى حضرت به اين اعتبار خواهد بود و اظهر آنست كه چاه نجس نمىشود .\r\nو ليكن ممكن است كه اگر چاه صاحبى داشته باشد بىرضاى او غسل در آن چاه نتوان كرد چنان كه در صحيحه عبد الله بن ابى يعفور وارد شده است كه حضرت امام جعفر صادق صلوات الله عليه فرمودند كه هر گاه جنب باشى و دلوى بهم نرسد ، و همچنين چيزى كه توانى آب از چاه برداشتن نداشته باشى تيمم كن به صعيد به درستى كه خداوندى كه آب را قرار داده است خاك را نيز قرار داده است در صورت نيافتن آب و داخل چاه مشو و آب چاه را بر مردمان فاسد مكن .\r\nو ممكن است كه در مطلق چاه چنين باشد اگر چه صاحبى نداشته باشد\r\n","description":"","footnote":"","page_name":" 679 ","page_number":691},
  {"content":"\r\nچون سبب تنفر مردم مىشود خصوصا هر گاه بدنش منى و بول و غايط داشته باشد چنان كه ظاهر حديث بر آن دلالت مىكند و اظهر آنست كه غرض حضرت صلوات الله عليه اين است كه اين مقدار كار را بر مردمان تنگ نكرده‌اند كه بايد به چاه رفتن بلكه اندك صعوبتى كه باشد تيمم مىتوان كرد زيرا كه حق سبحانه و تعالى فرموده است كه * ( فَلَمْ تَجِدُوا ماءً فَتَيَمَّمُوا ) * يعنى آب نيابيد و نفرمود كه آب يافت نشود و فرق است ميان وجدان و وجود و مناط تيمم عدم وجدان است پس اگر آب باشد و فروشند و ثمن آن را نداشته باشد يا دور باشد و خوف ضرر باشد در جدا شدن از قافله خواه خوف ضرر دزدان يا درندگان يا خوف تشنگى خود يا جمعى كه متعلق باشند به او بلكه اگر خوف هلاك مؤمنى باشد چون در احاديث صحيحه خوف عطش مطلق واقع شده است .\r\nو جمعى از علما گفته‌اند كه اگر خوف هلاك حيوانى محترم باشد تيمم مىكند چنان كه در راه مكه معظمه و اين بسيار مشكل است اما اگر خوف هلاك شتر او باشد البته تيمم مىكند چون هلاك شتر سبب هلاك اوست اگر شترى ديگر بهم نرسد يا ثمن آن يا اجرت كرايه نداشته باشد يا خوف خروج وقت نماز باشد به آن كه مثلا هوا سرد باشد و بايد به حمام رفتن و تا حمام رفتن آفتاب طالع شود تيمم مىبايد كرد بىدغدغه اگر چه بعضى از علما در اين صورت گفته‌اند كه غسل كند و نماز را قضا كند اما اشتباه كرده‌اند وجدان را بوجود و الله تعالى يعلم .\r\nديگر آن كه در امثال اين حديث از احاديث متواتره كه حضرات ائمه معصومين صلوات الله عليهم به اين عبارت فرمودند كه خداوند آب و خاك يكى است كنايه است بر عمر بن الخطاب و اتباع آن چون او هر چه موافق عقل شومش نبود رد مىكرد و غرضش اظهار نفى نبوت آن حضرت صلوات الله عليه و آله بود و منافقان تصديق او مىكردند .\r\n","description":"","footnote":"","page_name":" 680 ","page_number":692},
  {"content":"\r\nحضرات مىفرمايند كه فرقى نيست ميان تيمم و وضو در آن كه عقول ضعيفه به آن نمىرسد چه ظاهر است كه دستها را تا مرفق شستن و مسح سر و پاها كردن بحسب ظاهر سبب تطهير و پاكيزگى نمىشود بلكه محض تعبد و بندگى است بحسب ظاهر و در واقع علتها دارد كه عقول ضعيفه به آن نمىرسد بلكه همين وجهست كه آن ملعون به جاى مسح پاها غسل مقرر ساخت كه فايده داشته باشد در پاكيزگى پاها چون مسح بحسب عقل شومش فايده نداشت غرض آن كه از اشارات و تنبيهات غافل مباشيد .\r\nاما سؤال سيم كه آب وضو داشته باشد حضرت فرمودند كه تيمم كند و وضو نسازد دلالت مىكند بر آن كه وضو با غسل جنابت نباشد كه اگر وضو واجب يا سنت مىبود مىبايست كه وضو بسازد و تيمم بكند ، و لهذا حضرت از جهت رد بر سنيان علت فرمودند كه حق سبحانه و تعالى تيمم طلبيده است كه نصف وضو است .\r\nو بر اين مضمون احاديث صحيحه از محمد بن مسلم ، و جميل بن دراج ، و حسين بن ابى العلا و غير هم وارد شده است و مطلوب عمده رد است بر سنيان كه وضو را با غسل جنابت واجب مىداند .\r\n\r\n( ومتى أصاب المتيمّم الماء و رجا أن يقدر على ماء آخر و ظنّ أنّه يقدر عليه كلَّما أراده فعسر عليه ذلك فانّ نظره إلى الماء ينقض تيمّمه و عليه أن يعيد التّيمّم ) و هر گاه شخصى تيمم داشته باشد و به آب رسد و وضو يا غسل نكند به اميد آن كه به آب ديگر خواهد رسيد و گمان كند كه هر وقت كه خواهد آب را خواهد يافت و عاقبت به جايى رسيد كه دشوار شد بر او يافتن آب پس چون به آب رسيده بود و متمكن شده بود از استعمال آب تيممش شكست و واجبست كه اعاده كند تيمم را از جهت اين نماز .\r\nو اين كلام مضمون صحيحه زراره است از حضرت امام محمد باقر\r\n","description":"","footnote":"","page_name":" 681 ","page_number":693},
  {"content":"\r\nصلوات الله عليه و دلالت مىكند بر آن كه تيمم شكسته مىشود به مجرد رسيدن به آب با تمكن از استعمال آن ، و اشعارى دارد لفظ شكستن با لفظ اعاده اگر تيمم بدل از غسل كرده باشد من بعد كه تيمم مىكند باز بدل از غسل مىكند نه بدل از وضو چنان كه جمعى گفته‌اند و بنا بر مذهب ايشان مىبايد كه اگر آب وضو به همرسد وضو سازد چنان كه گفته‌اند .\r\nو احاديث صحيحه متقدمه رد قول ايشان مىكند كه حضرت مطلقا فرمودند كه تيمم كند و وضو نسازد و قول اين جماعت از استنباط ناشى شده است كه گفته‌اند كه تيمم بدل از غسل بمنزله غسل است و هر گاه ناقض غسل بفعل آيد مثل جنابت تيمم را مرتبه ديگر به قصد غسل مىسازد و اگر ناقض وضو بفعل آيد تيمم را بدل از وضو مىسازد . و روايتى نديده‌ام كه دلالت بر مطلب ايشان كند و اگر كسى خواهد كه مخالفت ايشان نكرده باشد احتياطا تيممى بدل از وضو بعد از تيمم بدل از غسل نيز به جا آورد .\r\n\r\n( فان أصاب الماء و قد دخل فى الصّلاة فلينصرف و ليتوضّأ ما لم يركع فان كان قد ركع فليمض فى صلاته فان التّيمّم أحد الطَّهورين ) تتمه صحيحه زراره است كه از حضرت صلى الله عليه و آله سؤال كرد كه اگر كسى بيابد آب را در وقتى كه داخل نماز شده است حضرت فرمودند كه قطع كند نماز را و وضو بسازد و نماز را از سر گيرد ما دام كه به ركوع نرفته باشد پس اگر به ركوع رفته باشد همان نماز را تمام كند زيرا كه تيمم يكى از دو مطهريست كه حق سبحانه و تعالى قرار داده است يعنى مطهر آبى قرار داده است كه آن وضو و غسل است و مطهر خاكى نيز مقرر فرموده است كه آن تيمم است .\r\nو بر اين مضمون روايات قويه وارد شده است ، و در روايتى قوى كالصحيح يا صحيح وارد شده است از محمد بن حمران از حضرت امام\r\n","description":"","footnote":"","page_name":" 682 ","page_number":694},
  {"content":"\r\nجعفر صادق صلوات الله عليه كه اگر آب بهم رسد بعد از دخول در نماز نماز را تمام كند . و ممكن است حمل اين روايت بر ما بعد از ركوع . و اكثر علما عمل به اين روايت كرده‌اند و روايات سابقه را حمل بر استحباب كرده‌اند .\r\nو ممكن است كه حمل كنيم روايت ابن حمران را بر صورتى كه تيمم را در آخر وقت واقع ساخته باشد كه اگر وضو بسازد كل نماز يا بعضى از آن در خارج وقت بفعل آيد . در اين صورت واجب باشد اتمام و در بقاء وقت حمل كنيم بر استحباب چنان كه روايت ابن حمران اشعارى به اين معنى دارد زيرا كه حضرت بعد از امر به اتمام فرمودند كه بدان كه سزاوار نيست كه كسى تيمم كند مگر در آخر وقت .\r\nو على اى حال شك نيست كه با بقاى وقت در اين صورت وضو ساختن و نماز را از سر گرفتن اولى و احوط است و عمل بر اين است و الله تعالى يعلم .\r\n\r\n( و من تيمّم ثمّ أصاب الماء فعليه الغسل ان كان جنبا ، و الوضوء ان لم يكن جنبا فان اصاب الماء و قد صلَّى بتيمّم و هو فى وقت فقد تمّت صلاته و لا اعادة عليه ) و كسى كه تيمم كند و چون خواهد كه شروع در نماز كند آب بهم رسد مىبايد كه غسل كند اگر جنب باشد و وضو بسازد تا اگر وضو نداشته باشد و نماز كند به شرطى كه وقت در نرود . و در اين خلافى نيست ميانه مسلمانان و اگر بعد از آن كه نماز را كرده باشد به تيمم آب بهم برسد و وقت باقى باشد نمازى كه كرده است صحيح است و اعاده آن نماز واجب نيست و در اين مسأله خلافست در ميان علما جمعى كه واجب مىدانند كه مىبايد تيمم در آخر وقت باشد اعاده آن نماز را واجب مىدانند بلكه اگر آب بهم نرسد نيز اعاده را واجب مىدانند چون نماز در آخر وقت واقع نشده است و جمعى كه رعايت آخر وقت را سنت مىدانند اعاده نماز را سنت مىدانند .\r\nو بر عدم اعاده نماز مطلقا و در وقت حديث صحيح و احاديث\r\n","description":"","footnote":"","page_name":" 683 ","page_number":695},
  {"content":"\r\nكالصحيحه وارد شده است . و حديث صحيح و كالصحيح نيز وارد شده است بر اعاده و محمولست بر استحباب . و احاديث صحيحه وارد شده است كه تيمم را در آخر وقت واقع سازد و محمولست بر استحباب زيرا كه احاديث صحيحه وارد شده است بر جواز تيمم در سعت وقت و احوط آنست كه اگر در سعت وقت تيمم كند اگر آب بهم رسد آن نماز را اعاده كند با بقاء وقت .\r\n\r\n( وقال زرارة و محمّد بن مسلم قلنا لأبي جعفر صلوات الله عليه رجل لم يصب ماء و حضرت الصّلاة فتيمّم و صلَّى ركعتين ثمّ أصاب الماء أينقض الرّكعتين أو يقطعهما و يتوضّأ ثمّ يصلَّى قال لا و لكنّه يمضى فى صلاته فيتمّها و لا ينقضها لمكان الماء لأنّه دخلها على طهر بتيمّم ) و بسند صحيح روايت است از زراره و محمد بن مسلم كه گفتند عرض كرديم به خدمت حضرت امام محمد باقر صلوات الله عليه كه اگر شخصى را آب بهم نرسد و وقت نماز شود و تيمم كند و دو ركعت نماز بگذارد و بعد از آن آب بهم رسد آيا آن دو ركعت نماز شكسته مىشود يا مىبايد كه قطع نماز به مبطلى بكند و وضو سازد و نماز كند ؟ حضرت فرمودند كه هيچ يك را نمىكند بلكه نماز را تمام مىكند و بواسطه وجود آب نماز را بر هم نمىزند زيرا كه با طهارت تيمم داخل نماز شده است .\r\nو كسى نگويد كه همين علت جاريست در مسأله سابقه كه آب را پيش از ركوع دريابد زيرا كه بر تقديرى كه اين عبارت عام باشد مخصص مىشود به آن خبر بلكه ظاهر مىشود كه اين جزو علت است نه علت تامه بلكه علت وجدان آبست بعد از ركوع . و اين حديث نيز دلالت ظاهرى دارد بر جواز تيمم در فراخى وقت و اگر در اين صورت نماز را تمام كند و آب بر طرف شود ظاهر آنست كه تيممش صحيح است بواسطه نماز ديگر تيمم نبايد كرد زيرا كه اگر چه آب بهم رسيد اما متمكن نبود شرعا از استعمال آب و منع شرعى مثل\r\n","description":"","footnote":"","page_name":" 684 ","page_number":696},
  {"content":"\r\nمنع عقلى است بلكه اقوى و الله تعالى يعلم .\r\n( وقال زرارة قلت له دخلها و هو متيمّم فصلى ركعة ثمّ احدث فاصاب ماء قال يخرج فيتوضّا ثمّ يبنى على ما مضى من صلاته الَّتى صلَّى بالتّيمّم ) و بسند صحيح زراره روايت كرده است كه به حضرت صلوات الله عليه عرض نمودم كه هر گاه شخصى با تيمم يك ركعت نماز بگذارد و حدثى صادر شود و آب بهم رسد حضرت فرمودند كه وضو مىسازد و بنا مىنهد بر آن ركعتى كه با تيمم كرده است و بقيه را با وضو تمام مىكند .\r\nو همين حديث را شيخ بسند صحيح ديگر از زراره و محمد بن مسلم روايت كرده است و جمعى از علما به اين حديث عمل نموده‌اند . و جمعى حمل كرده‌اند حدث را به آن كه نسيانا واقع شده باشد و بعضى گفته‌اند كه مراد از احدث آمدن بارانست چنان كه در قاموس است كه احدث آمدن باران بهاريست و چون باران بهارى گاه هست كه به اندك زمانى از آن غديرها بهم مىرسد راوى مىگويد كه پيش از نماز بارانى و اثر آن نبود تا يك ركعت نماز كرد فورا ابر بهم رسيد و بارانى آمد .\r\nو قرينه بر اين آن كه متفرع ساخت بر آن كه فأصاب ماء\r\nيعنى پس آب به همرسيد و احداث بمعنى مفاجات نيز آمده است و اين معنى نيز مناسب است كه آب نبود و به ناگاه چيزى واقع شد كه آب بهم رسيد به آن كه قافله رسيد يا شخصى كه گمان نداشتند بطلب آب رفته بود و در اثناى نماز واقع شد آمدن او و اين دو معنى اگر چه اندكى خلاف ظاهر است و ليكن بهتر است از تاويلات سابقه و طرح حديث صحيح زراره .\r\nو مؤيد اين معنى است حديث كالصحيح زراره كه گفت سؤال كردم از حضرت امام محمد باقر صلوات الله عليه از شخصى كه يك ركعت نماز با تيمم كرد پس شخصى به ناگاه پيدا شد و دو مشك آب آورد حضرت فرمودند كه ترك\r\n","description":"","footnote":"","page_name":" 685 ","page_number":697},
  {"content":"\r\nنماز مىكند و وضو مىسازد و بنا بر آن يك ركعت گذاشته نماز را تمام مىكند و فى الحقيقه اين حديث زراره تفسير آن دو حديث ديگر او مىكند .\r\nو در حديث قوى وارد شده است از حضرت امام جعفر صادق صلوات الله عليه در شخصى كه به تيمم نماز كند و نهرى روان شود از برابرش و يك ركعت نماز كرده باشد حضرت فرمودند كه غسل كند و نماز را از سر گيرد و اگر نماز را تمام كرده باشد اعاده نمىكند و بنا بر اين ظاهر شد كه اگر پيش از نماز آب بهم رسد وضو مىسازد و همچنين بعد از ركوع و بعد از اتمام ركعت وضو مىسازد و بنا مىنهد .\r\nو ممكن است كه مخير باشد ميان بنا و از سر گرفتن اگر چه بنا بهتر است و بعد از دو ركعت تمام مىكند چون اصل نماز را كرده است و همچنين بعد از اتمام و اگر كسى را ممكن باشد بنا نهادن به آن كه استدبار قبله نشود و سخن نگويد احوط آنست كه وضو بسازد و بنا نهد و بعد از آن احتياطا نماز را اعاده كند تا عمل به همه اقوال كرده باشد و الله تعالى يعلم .\r\n\r\n( و سال عمّار السّاباطىّ ابا عبد الله صلوات الله عليه عن التّيمّم من الوضوء و من الجنابة و من الحيض للنّساء سواء فقال نعم ) و بسند موثق سؤال كرد از حضرت امام جعفر صادق صلوات الله عليه از تيمم بدل از وضو و بدل از غسل جنابت و بدل از غسل حيض زنان آيا مساويند حضرت صلوات الله عليه فرمودند كه بلى .\r\nو مؤيد اين خبر است حديث كالصحيح ليث مرادى كه تيمم جنب و حايض مساويند و بحسب ظاهر دلالت مىكند بر آن كه همه يك ضربيند يا دو ضربى و دلالت مىكند بر آن كه از براى غير جنابت يك تيمم كافى است چنان كه احاديث بسيار گذشت كه جنابت و حيض يكسانند .\r\nو ليكن مشهور ميان علما آنست كه از براى وضو يك ضربست ، و از براى\r\n","description":"","footnote":"","page_name":" 686 ","page_number":698},
  {"content":"\r\nغسل جنابت دو ضرب است ، و از براى اغسال دو تيمم است يكى بدل از غسل دو ضربى و يكى بدل از وضو يك ضربى و حديثى صريح نيست در اين معنى و ليكن چون اكثر علما تيمم را بدل از وضو و غسل مىدانند و در ساير اغسال وضو را واجب مىدانند پس لازم مىآيد كه دو تيمم كنند .\r\nو بنا بر آن اين دو حديث را تاويل مىكنند به آن كه در كيفيت يا در وجوب مساويند و بنا بر آن چه سابقا ذكر كرديم كه با ساير اغسال وضو واجب نيست يك تيمم لازم خواهد بود بلكه اين دو حديث نيز دلالت مىكند بر آن كه با غسل وضو واجب نيست و احوط آنست كه تيممى بدل از وضو نيز بسازد به قصد آن كه اگر مطلوب شارع باشد فبها و الا عبث باشد تا مخالفت اين جمع نيز نكرده و الله تعالى يعلم .\r\n\r\n( و سال محمّد بن مسلم ابا جعفر صلوات الله عليه عن الرّجل يكون به القروح و الجراحات فيجنب فقال لا باس بان يتيمّم و لا يغتسل ) و همين حديث را كلينى و شيخ بسند صحيح روايت كرده‌اند از محمد بن مسلم كه گفت سؤال كردم از حضرت امام محمد باقر صلوات الله عليه از شخصى كه بر بدن او دملها و جراحتها باشد و جنب شود حضرت فرمودند كه باكى نيست كه تيمم كند و غسل نكند .\r\nو عبارت شيخان چنين است كه : لا باس بان لا يغتسل يتيمم يعنى باكى نيست كه غسل نكند بلكه تيمم مىكند يعنى واجب است كه تيمم كند و بنا بر نسخه متن مفهوم مىشود كه هر دو جايز است و دور نيست كه نساخ غلط كرده باشند .\r\nو مؤيد شيخين است صحيحه داود بن سرحان از آن حضرت صلوات الله عليه در شخصى كه جنب شود و در بدن او جراحتها و دملها باشد يا خوف هلاك داشته باشد از سرما . حضرت فرمودند كه غسل نكند و تيمم بكند و\r\n","description":"","footnote":"","page_name":" 687 ","page_number":699},
  {"content":"\r\nهمچنين حديث كالصحيح محمد بن مسلم كه حضرت فرمودند كه تيمم كند .\r\nو همچنين صحيحه بزنطى از حضرت ابى الحسن على بن موسى الرضا صلوات الله عليهما مثل حديث داود بن سرحان پس بنا بر اين تيمم واجب باشد و اين در صورتى است كه خوف ضرر باشد و جبيره نتوان كردن و اگر ممكن باشد اولى جبيرة است به آن كه غير زخم را بشويد و بر خرقه كه بر روى زخم است مسح كند .\r\nو اين حديث را حمل مىتوان كرد بر صورتى كه جبيره تواند كرد مخير باشد ميان غسل يا جبيره و تيمم و ظاهرش آنست كه محمد بن مسلم مختلف شنيده باشد پس حديث امر تيمم در صورتى باشد كه غسل كردن يا جبيره ضرر داشته باشد و حديث متن در صورتى است كه ضرر نداشته باشد و ظاهر اين احاديث نيز دلالت مىكند بر آن كه اگر عمدا جنب شده باشد تيمم مىكند .\r\n\r\n( وقال الصّادق صلوات الله عليه المبطون و الكسير يؤمّمان و لا يغسّلان ) و حضرت صادق صلوات الله عليه فرمودند كه شخصى كه شكم رو داشته باشد يا عضوى از اعضاى او شكسته باشد ايشان را امر به تيمم مىكنند و امر به غسل نمىكنند و يا تيمم مىدهند هر گاه عاجز باشند از آن كه خود به جا آورند به آن كه دست ايشان را بر خاك مىزنند و بر رو و دستهاى ايشان مىكشند و اگر از اين نيز عاجز باشند شخصى دست خود را بر زمين مىزند و بر رو و دستهاى ايشان مىمالد .\r\nو اين روايت را نيز كلينى مرسلا روايت كرده است و ليكن مرسلات صدوق و كلينى حكم مسانيد دارند و مؤيد اينست حديث كالصحيح از آن حضرت صلوات الله عليه كه فرمودند كه تيمم مىدهند به خاك كسى را كه آبله داشته باشد يا عضو او شكسته باشد هر گاه جنب شوند و به تفصيل سابق .\r\nو شيخ بعنوان صحيح روايت كرده است و در مبطون لازمست كه حمل\r\n","description":"","footnote":"","page_name":" 688 ","page_number":700},
  {"content":"\r\nكنند بر آن كه ضرر به او رسد و همچنين در كسير هر گاه جبيره نتوان كرد به آن كه مثلا از بلندى افتاده باشد كه استخوانهاى پهلويش شكسته باشد .\r\n\r\n( وقيل لرسول الله صلَّى الله عليه و آله انّ فلانا اصابته جنابة و هو مجدور فغسّلوه فمات فقال قتلوه الَّا سألوا « 1 » الَّا يمّموه « 2 » انّ شفاء العيّ السّؤال ) و عرض نمودند به خدمت حضرت سيد المرسلين صلى الله عليه و آله كه فلان شخص جنب شده بود و آبله داشت او را غسل دادند و مرد حضرت فرمودند كه جماعتى كه او را غسل دادند يا فتوى دادند به غسل او را كشتند چرا سؤال نكردند چرا تيممش ندادند به درستى كه دواى درد جهل و نادانى پرسيدن است . و در بعضى از نسخ به غين معجمه است يعنى گمراهى و بحسب معنى قريب است به اول و ليكن محدثان ضبط كرده‌اند اين لفظ را به عين بىنقط و غين با نقط سهو نساخ است .\r\nو اين حديث را كلينى بسند كالصحيح از حضرت امام جعفر صادق صلوات الله عليه روايت كرده است در دو جا كه از آن حضرت سؤال كردند و قريب به اين حديثى ذكر كرده است كه از حضرت سيد المرسلين صلى الله عليه و آله سؤال نمودند .\r\n( وسئل الصّادق صلوات الله عليه عن مجدور اصابته جنابة فقال ان كان اجنب هو فليغتسل و ان كان احتلم فليتيمّم ) و از آن حضرت صلوات الله عليه سؤال نمودند از آبله زده‌اى كه جنب شده بود پس حضرت فرمودند كه اگر به اختيار خود جماع كرده باشد غسل بكند و اگر محتلم شده باشد بىاختيار پس تيمم كند و اين حديث را شيخان مرسلا از آن حضرت روايت كرده‌اند .\r\n\r\n","description":"","footnote":"\r\n« 1 » سألوه . خ ل .\r\n« 2 » تيموه . خ ل .\r\n","page_name":" 689 ","page_number":701},
  {"content":"\r\nو مضمون اين حديث را شيخ به اسانيد صحيحه روايت كرده است از آن حضرت صلوات الله عليه و مجملش آنست كه جايز است جماع كردن در جائى كه هوا سرد باشد يا كوفتى داشته كه استعمال آب مشكل باشد و ليكن مىبايد غسل كند هر چند مشقت كشد ما دام كه خوف تلف نفس نباشد .\r\n\r\n( والجنب اذا خاف على نفسه من البرد تيمّم ) اما اگر در اين صورت خوف هلاك داشته باشد به سبب سرما تيمم كند و بعد از اين خواهد آمد كه قضا كند و اكثر علما اين حديث را حمل بر استحباب كرده‌اند در صورتى كه خوف هلاك نباشد اما اگر بحسب عادت خود داند كه بيمار مىشود و احتمال دهد كه منجر به هلاك شود ظاهرا مستحب نيز نباشد بلكه در صورتى سنت خواهد بود كه محض سرما خوردن باشد و عادت داشته باشد كه بيمار نشود اگر چه بر خلاف عادت بيمار شود چنان كه احاديث بسيار وارد شده است بر جواز تيمم اگر چه ظاهرا صدوق و غير او از متقدمين همه را حمل بر محتلم كرده‌اند و ليكن بعيد است بسيار .\r\n\r\n( وساله معاوية بن ميسرة عن الرّجل يكون فى السّفر فلا يجد الماء فيتيمّم و يصلَّى ثمّ ياتى الماء و عليه شىء من الوقت أيمضي على صلاته‌ام يتوضّأ و يعيد الصّلاة قال يمضى على صلاته فانّ ربّ الماء هو ربّ التّراب ) و بسند كالصحيح معاويه سؤال كرد از حضرت امام جعفر صادق صلوات الله عليه از شخصى كه در سفر باشد و آب بهم نرسد و تيمم كند و نماز كند بعد از آن به آب رسد و اندكى از وقت مانده باشد آيا نمازى كه كرده است صحيح است يا وضو مىسازد و نماز را اعاده مىكند حضرت فرمودند كه نمازش صحيح است به درستى كه آن خداوندى كه پروردگار آبست پروردگار خاكست يعنى هر دو مساوى است و وضو و تيمم محض بندگيست .\r\n","description":"","footnote":"","page_name":" 690 ","page_number":702},
  {"content":"\r\nو همين مضمون در حديث صحيح زراره از حضرت امام محمد باقر صلوات الله عليه و در حديث كالصحيح يعقوب بن سالم ، و كالصحيح ليث مرادى از حضرت امام جعفر صادق صلوات الله عليه وارد شده است و دلالت مىكنند بر جواز تيمم با فراخى وقت . و در حديث صحيح يعقوب ابن يقطين از حضرت امام موسى كاظم صلوات الله عليه وارد شده است كه آن حضرت فرمودند كه اگر آب به همرسد و وقت نماز باقى باشد اعاده كند نماز را ، و اگر وقت در رفته باشد اعاده لازم نيست و حمل كرده‌اند اعاده را بر استحباب و دلالت مىكند بر جواز تيمم با سعت وقت .\r\n\r\n( واتى ابو ذرّ رحمة الله عليه النّبيّ صلَّى الله عليه و آله فقال يا رسول الله هلكت جامعت على غير ماء قال فامر النّبيّ صلَّى الله عليه و آله بمحمل فاستترنا به و بماء فاغتسلت انا و هى ثمّ قال يا با ذرّ يكفيك الصّعيد عشر سنين ) و بسند موثق روايت كرده است سكونى از حضرت امام جعفر صادق از آباى بزرگوار خودش صلوات الله عليهم كه ابو ذر رحمه الله به خدمت حضرت سيد المرسلين صلى الله عليه و آله آمد و گفت يا رسول الله هلاك شدم كه جماع كردم و آب نداشتم ابو ذر گفت كه حضرت رسول الله صلى الله عليه و آله فرمودند كه كجاوه را آوردند و من و زنم در عقيب آن در ميان آن رفتيم و خود را با آن مستور ساختيم كه كسى را نظر بما نيفتد و حضرت فرمود كه آبى آورند و من و زوجه‌ام به آن غسل كرديم پس حضرت فرمودند كه اى ابو ذر صعيد كه خاكست يا زمين ترا كافيست ده سال اگر آب بهم نرسد .\r\nو غرض آن حضرت اين بود كه رد قول او كند كه هلاك شدم به آن كه هلاك نمىشود كسى به اين عمل چون حق سبحانه و تعالى خاك را مقرر ساخته است بدل از آب و بعضى گفته‌اند كه مراد اينست كه اگر يك تيمم بكنى تا ده سال\r\n","description":"","footnote":"","page_name":" 691 ","page_number":703},
  {"content":"\r\nبه آن نماز مىتوانى كرد از روى مبالغه و اين معنى بعيد است با عدم مناسبت به مقام و الله تعالى يعلم .\r\n\r\n( واذا اجنب الرّجل فى سفره و معه ماء قدر ما يتوضّأ به تيمّم « 1 » و لم يتوضّأ الَّا ان يعلم انّه يدرك الماء قبل ان يفوته وقت الصّلاة ) و هر گاه جنب شود شخصى در سفر و به قدر وضو آب داشته باشد تيمم كند و وضو نسازد چنان كه احاديث صحيحه بر آن دلالت مىكند بىمعارضى مگر آن كه علم داشته كه پيش از فوت وقت نماز آب بهم مىرسد كه در اين صورت تيمم نمىكند و صبر مىكند تا قريب به آن كه وقت فوت شود اگر بهم رسيد چنان كه علم او بود غسل مىكند و الا تيمم مىكند .\r\nبدان كه خلافست در اين مسأله كه تيمم را در فراخى وقت مىتوان كرد يا نه جمعى كثير از علما قايلند كه مىتوان كرد اگر چه اميد داشته باشد زوال عذر را پيش از خروج وقت و بعضى گفته‌اند كه مطلقا در سعت وقت نمىتواند كرد هر چند اميد زوال عذر نباشد مثل آن كه مرضى داشته باشد كه بحسب عادت مستبعد باشد زوال آن مرض پيش از خروج وقت .\r\nو بعضى به تفصيل قايلند به آن كه اگر عذر مرجو الزوال است مثل آن كه درد سرى عارض شده است كه ممكن است بحسب عادت كه در آخر وقت بر طرف شود يا آب نداشته باشد و ممكن باشد كه به آب برسد يا بارانى بيايد در اين صورت واجب است تأخير تا قريب به آخر وقت آن مقدار كه طهارت كند به آب يا به خاك و نماز كند پس اگر عذر زايل شود وضو يا غسل كند و الا تيمم .\r\nو ظاهر مذهب صدوق قول اول است زيرا كه گفته است كه اگر علم داشته باشد به زوال عذر و در اين صورت ظاهرا خلافى نباشد كه تأخير واجبست و\r\n\r\n","description":"","footnote":"\r\n« 1 » يتيمم . خ ل .\r\n","page_name":" 692 ","page_number":704},
  {"content":"\r\nاحاديثى كه مذكور شد سابقا نيز دلالت بر اين مىكرد به اخبار ديگر .\r\nو در حديث صحيح از محمد بن مسلم وارد است كه گفت از حضرت شنيدم كه مىفرمودند كه هر گاه آب يافت نشود و خواهى كه تيمم كنى تيمم را در آخر وقت انداز اگر آب يافت نشود خاك خواهد بود و قريب به اين است حديث كالصحيح زراره و غير آن و از امثال اين خبر بعضى استدلال كرده‌اند كه چون حضرت فرمودند كه تاخير كن تأخير واجبست بنا بر آن كه امر از براى وجوبست .\r\nو بعضى از تتمه حديث قائل به تفصيل شده‌اند چون حضرت فرمودند كه اگر آب بهم نرسد خاك خواهد بود كه تأخير از اين جهت است كه اميد يافت شدن آب هست و مع هذا اگر به تفصيل قائل شوند جمع بين الأخبار نيز كرده خواهند بود .\r\nو ليكن بعنوان ديگر جمع كردن اظهر است به آن كه امر بتأخير را حمل بر استحباب كنند و آن كه امر از براى وجوب باشد ، خصوصا او امر احاديث ظهورى ندارد . خصوصا با معارضات بسيار كه آن احاديث متقدمه است كه با امكان وجوب آب نماز كرده بودند و آب بهم رسيد و حضرت صلوات الله عليه فرمودند كه نماز صحيح است و اعاده نمىبايد كرد پس اظهر آن است كه اگر اميد زوال عذر باشد تأخير سنت است و الا سنت نيست و نماز را در اول وقت مىتوان كرد .\r\nو ليكن از جهت خروج از خلاف جمعى اگر تأخير كنند بد نيست ما دام كه حرج نشود در مثل نماز شام و خفتن كه تأخير آن تا نصف شب نهايت مشقت دارد و اكثر فضلا ضبط آن نمىتوانند كرد چه جاى عوام و شريعت سمحه سهله اقتضاى اين حرج نمىكند خصوصا در امورى كه همه كس به آن احتياج داشته باشند پس اگر در غير مرجو الزوال نماز را در اول وقت كند ظاهرا بهتر باشد ، و\r\n","description":"","footnote":"","page_name":" 693 ","page_number":705},
  {"content":"\r\nدر مرجو الزوال آن قدر تاخير كند كه ظن به همرسد كه عذر زايل نخواهد شد و الله تعالى يعلم .\r\nو اما طلب آب را صدوق ذكر نكرد . و اكثر علما عمل بحديث قوى سكونى كرده‌اند از حضرت امام جعفر صادق صلوات الله عليه كه فرمودند كه حضرت امير المؤمنين صلوات الله عليه مىفرمودند كه مىبايد كه مسافر طلب آب كند در زمين ناهموار يك تير پرتاب و در زمين هموار دو تير پرتاب و بيش از اين طلب در كار نيست و علما ذكر كرده‌اند كه مراد از قدر تير پرتاب آنست كه تير و كمان و اندازنده وسط باشند و تخمينا به دويست گام نمىرسد و در حديث حسن كالصحيح زراره از حضرت امام محمد باقر ، يا حضرت امام جعفر صادق صلوات الله عليهما وارد است كه آن حضرت فرمودند كه هر گاه مسافر آب نيابد بايد كه طلب آب كند تا قريب به آخر وقت پس وقتى كه خوف داشته باشد كه نماز فوت شود اگر از آن وقت تاخير نمايد پس تيمم كند و نماز را در آخر وقت به جا آورد پس اگر بعد از آن آب به همرسد نمازى را كه با تيمم كرده است قضا نمىكند و وضو مىسازد از جهت نماز آينده .\r\nو اكثر علما حمل كرده‌اند اين حديث را بر استحباب و بعضى فرق كرده‌اند ميان طلب اول و اين طلب به آن كه طلب اول در وقتى است كه خواهد نماز كند بيشتر از آن از چهار جانب خود طلب مىنمايد هر جانبى يك تير پرتاب و يا دو تير پرتاب و اين طلب در وقتى است كه در راه است از رفقا تفحص مىكند كه دارند و مىدهند يا مىفروشند و انتظار مىبرند كه شايد به قافله برسند يا به آبى برسند يا بارانى بيايد و مراد اين نيست كه از هر طرفى يك فرسخ يا زياده راه بروند .\r\nو در حديث صحيح از داود رقى منقولست كه گفت به حضرت امام جعفر صادق صلوات الله عليه عرض نمودم كه من به سفر مىروم و وقت نماز حاضر\r\n","description":"","footnote":"","page_name":" 694 ","page_number":706},
  {"content":"\r\nمىشود و آب ندارم و مىگويند كه آب نزديك است و وقت نماز باقى است آيا از دست راست و دست چپ طلب آب بكنم حضرت فرمود كه طلب آب مكن و ليكن تيمم كن زيرا كه مىترسم كه از ياران خود دور افتى و راه را گم كنى و درنده ات بخورند .\r\nو در حديث موثقى وارد شده است كه راوى از حضرت امام جعفر صادق صلوات الله عليه سؤال كرد كه آيا طلب كنم آب را در دست راست و دست چپ ؟ حضرت فرمودند كه طلب مكن در دست راست و دست چپ و نه در چاه به آن كه در چاه روى اگر آب در راه باشد وضو بساز و الا تيمم كن و قريب به اين است حديث قوى يعقوب بن سالم كه گفت سؤال كردم از آن حضرت صلوات الله عليه كه هر گاه شخصى آب نداشته باشد و آب در دست راست راه يا دست چپ باشد دو تير پرتاب يا مانند آن حضرت فرمودند كه امر نمىكنم او را كه خود را در مهلكه اندازد و دزدى يا درنده به او ضرر رساند و دور نيست كه منظور صدوق اين احاديث و امثال ابن احاديث باشد كه ذكر طلب نكرده است .\r\nو اكثر علما اين اخبار و امثال اينها را حمل كرده‌اند بر صورتى كه خوف ضرر داشته باشد چنان كه از حديث اول و سيم نيز ظاهر مىشود و هيچ شك نيست كه اگر اندك خوفى باشد طلب ساقط است و با عدم خوف احوط عمل به مشهور است بلكه نهايت احتياط عمل بحديث زراره است كه تا وقت تنگ نشده است طلب كند و الله تعالى يعلم .\r\n\r\n( و سال عبد الرّحمن ابن ابى نجران ابا الحسن موسى بن جعفر صلوات الله عليه عن ثلاث « 1 » نفر كانوا فى سفر احدهم جنب و الثّانى\r\n\r\n","description":"","footnote":"\r\n« 1 » ثلاثة . خ . ل .\r\n","page_name":" 695 ","page_number":707},
  {"content":"\r\nميّت و الثّالث على غير وضوء و حضرت الصّلاة و معهم من الماء قدر ما يكفى احدهم من ياخذ الماء و كيف يصنعون فقال يغتسل الجنب و يدفن الميّت بتيمّم و يتيمّم الَّذى هو على غير وضوء لأنّ الغسل من الجنابة فريضة « 1 » و غسل الميّت سنّة و التّيمم للآخر جايز ) و بسند صحيح منقولست كه سؤال كرد عبد الرحمن از آن حضرات صلوات الله عليه كه هر گاه سه كس در سفرى باشند و يكى جنب باشد و دويم مرده باشد و سيم بىوضو باشد و با ايشان آن قدر آب باشد كه يكى از ايشان را كافى باشد كه آب را برمىدارد از ايشان و چه مىكنند ؟ پس حضرت فرمودند كه جنب غسل مىكند و ميت را تيمم مىدهند و دفن مىكنند و آن كسى كه وضو ندارد تيمم مىكند زيرا كه غسل جنابت فريضه ايست كه وجوب آن از قرآن ظاهر شده است و رفع حدث اكبر مىكند و غسل ميت سنت است يعنى وجوب آن از رسول خدا صلى الله عليه و آله وارد شده است نه از قرآن و تيمم از جهت ديگرى كه محدث است بحدث اصغر جايز است هر چند وجوب آن از قرآن ظاهر شده است اما رفع حدث اكبر اهم است از رفع حدث اصغر .\r\nو مؤيد اينست سه خبر ديگر كه روايت كرده است شيخ كه جنب را بر ميت مقدم مىدارند و حديث مرسلى نقل كرده است كه ميت را مقدم مىدارند و محمولست بر آن كه آب مال ميت باشد . و اخبار ديگر را حمل كرده‌اند بر آن كه به آبى مباح رسند يا شخصى بذل كرده باشد بهر كه محتاجتر باشد شرعا .\r\nحديث متن را شيخ روايت كرده است بسند صحيح از عبد الرحمن بن ابى نجران از مردى كه به او حديث كرده بود كه از ابو الحسن صلوات الله عليه\r\n\r\n","description":"","footnote":"\r\n« 1 » فرض . خ . ل .\r\n","page_name":" 696 ","page_number":708},
  {"content":"\r\nروايت كرده بود و ظاهرا يك حديث باشد و از قلم نساخ عن رجل افتاده باشد به قرينه آن كه اصحاب رجال نقل نكرده‌اند روايت او را از موسى بن جعفر صلوات الله عليهما بلكه نقل كرده‌اند كه او راوى ابى الحسن على بن موسى رضا و جواد صلوات الله عليهما است .\r\nو محتمل است كه خود از حضرت شنيده باشد و بواسطه نيز شنيده باشد و ليكن بعيد است و الله تعالى يعلم . و صدوق بسند حسن كالصحيح از حضرت امام رضا صلوات الله عليه روايت كرده است كه جنب را مقدم مىدارند چون غسل جنابت فريضه است و غسل ميت سنت است .\r\n\r\n( و سال محمّد بن حمران النّهدي و جميل بن درّاج ابا عبد الله صلوات الله عليه عن امام قوم اصابته جنابة فى السّفر و ليس معه من الماء ما يكفيه للغسل أيتوضّأ بعضهم و يصلَّى بهم فقال لا و لكن يتيمّم الجنب و يصلَّى بهم فانّ الله عزّ و جلّ جعل التّراب طهورا كما جعل الماء طهورا ) و بسند صحيح از محمد بن حمران و بسند صحيح از جميل منقولست كه گفتند عرض كرديم به خدمت حضرت امام جعفر صادق صلوات الله عليه از پيشنماز جمعى كه جنب شود در سفر و آن مقدار آب نداشته باشد كه از جهت غسل كافى باشد و مامومان آب داشته باشند آيا مىتواند بود كه يكى از ايشان وضو بسازد و پيشنمازى ايشان كند چون كراهت دارد كه شخصى كه تيمم داشته باشد پيشنمازى جمعى كند كه وضو داشته باشند حضرت فرمودند كه نه ، بلكه جنب تيمم مىكند و پيشنمازى ايشان مىكند زيرا كه حق سبحانه و تعالى خاك را مطهر گردانيده است چنان كه آب را مطهر گردانيده است .\r\nو بر اين مضمون احاديث كالصحيحه ديگر وارد شده است و در نماز جماعت خواهد آمد و امثال اين عبارت كه اطلاق طهور بر مطهر كرده‌اند متواتر است و همچنين قريب به تواتر است كه خاك مطهر است و ظاهر مىشود كه تيمم\r\n","description":"","footnote":"","page_name":" 697 ","page_number":709},
  {"content":"\r\nاز جهت هر عبادتى كه مشروط به طهارت باشد جايز است مثل مس كتابت قرآن و قرائت عزايم و دخول مسجدين و لبث در غير آن .\r\nو از اين عبارت بسيار ظاهر مىشود كه مطهر منحصر است در آب مطلق و خاك و آب مضاف مطهر نيست چنان كه در حديث معتبر ابو بصير وارد است كه حضرت امام جعفر صادق صلوات الله عليه فرمودند كه مطهر منحصر است در آب و صعيد .\r\nو از اين حديث ظاهر مىشود كه مراد از صعيد خاك باشد اما گذشت احاديث بسيار كه بلفظ ارض واقع شده است و آن شامل سنگ و خاك است و در حديث كالصحيح سكونى وارد شده است از حضرت امير المؤمنين صلوات الله عليه كه تيمم از زمين گچ و آهك مىتوان كرد اگر نپخته باشند اگر چه ظاهر حديث اعم است و دور نيست كه تيمم به گچ پخته توان كرد چون به استحاله از اسم زمين بدر نرفته است بخلاف آهك و احوط آنست كه تيمم از هر دو نكنند و حضرت صلى الله عليه و آله فرمودند كه تيمم از خاكستر نمىتوان كردن چون اصل آن شجر است .\r\nو اكثر علماى ما جايز نمىدانند تيمم را از معادن چون آن را زمين نمىگويند و قولى شده است كه جايز است و ليكن ضعيف است و اگر ممزوج شود معدن به خاك پس اگر مستهلك شود كه اصلا ظاهر نباشد تجويز كرده‌اند و اگر ظاهر باشد جايز نيست .\r\nو همچنين بر كاه گل تيمم نمىتوان كرد چون كاه از زمين نيست و بهتر آنست كه تيمم از زمينهاى پاكيزه كنند و از زمينهايى كه راه رو باشد نكنند چون جمعى از مفسرين تفسير طيب به آن كرده‌اند و مشهور آنست كه نجس نباشد و مغصوب نباشد و بهتر آنست كه تا ممكن باشد تيمم به خاك كند و اگر نباشد تيمم به سنگ كند و الله تعالى يعلم .\r\n","description":"","footnote":"","page_name":" 698 ","page_number":710},
  {"content":"\r\nو نيز رد است بر عمر بن الخطاب و بر متابعان او كه همه جا رد كرده است قول خدا و رسول را صريحا و اينها تأويل كرده‌اند كه اجتهاد كرده است و غرض از ذكر اينها آنست كه بينا شوى به اقوال حضرات ائمه معصومين صلوات الله عليهم و بدانى كه چون كلام ايشان كلام الهى است در هر عبارتى مطالب بسيار مستنبط مىشود تا به مرتبه مىرسد كه اين كس را يقين حاصل مىشود كه اينها مراد ايشان است . و جمعى از متأخرين علما غافل شده‌اند .\r\n\r\n( و سال عبد الله بن سنان أبا عبد الله صلوات الله عليه عن الرّجل تصيبه الجنابة فى اللَّيلة الباردة و يخاف على نفسه التّلف ان اغتسل ؟ )\r\nفقال يتيمّم و يصلى فاذا أمن من البرد اغتسل و أعاد الصّلاة ) و بسند صحيح منقول است كه سؤال كرد عبد الله از حضرت امام جعفر صادق صلوات الله عليه كه هر گاه شخصى جنب شود به اختيار خود در شبى كه سرد باشد و ترسد كه اگر غسل كند هلاك شود ؟ حضرت فرمودند كه تيمم مىكند و نماز مىكند و وقتى كه از سرما ايمن مىشود غسل مىكند و نماز را اعاده مىكند .\r\nبدان كه كلينى اين حديث را بسند صحيح از جعفر بن بشير روايت كرده است و او از شخصى از حضرت صلوات الله عليه و شيخ نيز مثل او روايت كرده است . و ايضا روايت كرده است از جعفر بن بشير از عبد الله بن سنان يا غير او از حضرت و ممكن است كه او غيره از قلم نساخ افتاده باشد يا جعفر كه از عبد الله بن سنان شنيده بود شك داشته و ابن ابى عمير كه راوى عبد الله است در اين كتاب او شك نداشته باشد بلكه همين سند تأييد آن مىكند كه جعفر از عبد الله شنيده بوده است و چون اندك دغدغه داشته است يك بار عمن حدثنى گفته است و يك بار عن عبد الله بن حنان او غيره گفته است از نهايت احتياطى كه داشته است و ليكن سقوط از نساخ اظهر است چون ظاهر است كه كتاب عبد الله را داشته‌اند .\r\n","description":"","footnote":"","page_name":" 699 ","page_number":711},
  {"content":"\r\nو على اى حال اكثر علما اعاده را حمل بر استحباب كرده‌اند چون در حديث صحيح از عبد الله بن سنان ، و حديث صحيح از محمد بن مسلم ، و احاديث صحيحه از عيص بن القسم از حضرت امام جعفر صادق صلوات الله عليه منقولست كه حضرت فرمودند كه هر گاه جنب تيمم كرده باشد و نماز كرده باشد و بعد از آن آب بهم رسد اعاده نماز نمىكند به درستى كه خداوند آب و خاك يكى است و او احد طهورين را به جا آورده است چنان كه ابن مسلم روايت كرده است ، يا كافى است آن چه كرده است . بروايت ابن سنان يا غسل مىكند و اعاده نماز نمىكند چنان كه عيص روايت كرده است . اگر چه شيخ اين احاديث را حمل بر محتلم كرده است ليكن بعيد است . و اگر اعاده كند احتياطا بهتر خواهد بود و الله تعالى يعلم .\r\n( واذا كان الرّجل فى حال لا يقدر الَّا على الطَّين يتيمّم به فانّ الله تبارك و تعالى اولى بالعذر اذا لم يكن معه ثوب جاف و لا لبد يقدر على ان ينفضه و يتيمّم به ) و هر گاه شخصى در موضعى باشد كه قادر نباشد مگر بر گل پس تيمم مىكند به آن زيرا كه حق سبحانه و تعالى اولى است به آن كه عذر پذير بندگان خود باشد از ديگرانى كه عذر بندگان خود را قبول مىكنند و اولويت از جهت آنست كه اكرم الاكرمين و ارحم الراحمين است مع هذا عذر از جانب اوست هر گاه به آن شخص جامه خشكى نباشد و نمدى نباشد كه تواند او را بتكاند و از آن غبار تيمم كند .\r\nو اين مضمون صحيحه ابو بصير است از حضرت امام جعفر صادق صلوات الله عليه و دلالت مىكند بر آن كه غبار مقدم است بر گل و دلالت مىكند بر تقدم غبار صحيحه رفاعه و كالصحيحه زراره از حضرت صادق صلوات الله عليه و حسنه كالصحيحه عبد الله بن المغيره و در صحيحه زراره از حضرت امام محمد باقر صلوات الله عليه وارد شده است كه در صورت\r\n","description":"","footnote":"","page_name":" 700 ","page_number":712},
  {"content":"\r\nاضطرار از نمد زين و يال اسب تيمم مىكند .\r\nو در حديثى ديگر از حضرت امام رضا صلوات الله عليه وارد شده است كه هر گاه آب و خاك يافت نشود تيمم از گل مىكند . و اين اخبار منافات با اخبار سابقه ندارد و ليكن ظاهر قويه زراره تقديم گل است بر خاك و تأويل كرده‌اند كه اگر گلى باشد كه سخت باشد مقدم است بر غبار ، و اگر از نمد زين غبارى جمع شود از تكانيدن مقدم است بر گل روان ، و اگر غبار قليلى داشته باشد كه جمع نشود چيزى از آن و گل روان باشد ظاهر اخبار تقدم غبار است و اگر ممكن باشد كه گل را خشك كنند البته مقدم است بر غبار و الله تعالى يعلم .\r\n\r\n( و من كان فى وسط زحام يوم الجمعة او يوم عرفة و لم يستطع الخروج من المسجد من كثرة النّاس تيمّم و صلَّى معهم و ليعد اذا انصرف ) و كسى كه در مجامع انبوه روز جمعه يا روز عرفه باشد و نتواند به سبب كثرت مردمان كه از مسجد بيرون رود و وضو سازد چون حدثى از او صادر شده است تيمم كند و با ايشان نماز كند و چون فارغ شود اعاده كند و در بسيارى از نسخ و لم يعد\r\nاست كه اعاده در كار نيست .\r\nو اين حديث را شيخ بسند موثق كالصحيح از سكونى روايت كرده است از حضرت امام جعفر صادق از پدرش از حضرت امير المؤمنين صلوات الله عليها و عبارت تهذيب و غير آن از كتب فقها و يعيد اذا انصرف\r\nاست . و اكثر علما اعاده نماز را حمل بر استحباب كرده‌اند چون سبب تيمم كه عذر است حاصل است .\r\nو محتمل است كه بنا بر اين نسخه اعاده وضو مراد باشد از جهت عبادات ديگر چون آب موجود است و خوف فوات نماز جمعه و ظهرين عرفه با معصوم كه حضرت امير المؤمنين است صلوات الله عليه بود تيمم كرد و چون عذر بر طرف شد تيمم حكمش باطل شد يا به اعتبار وجود آب منتقض شد .\r\n","description":"","footnote":"","page_name":" 701 ","page_number":713},
  {"content":"\r\nو محتمل است بنا بر نسخه لم يعد\r\nكه صدوق مذهب خود را ذكر كرده باشد كه اعاده نماز لازم نيست تا ظاهر سازد كه اعاده كه در اين حديث واقع شده است اعاده وضو است نه نماز يا نماز است على الاستحباب ، و ليكن طريقه صدوق نيست و ظاهرا از نساخ شده است اين غلط و اصل صحيح است و اعاده نماز مستحب است و اعاده وضو واجب و الله تعالى يعلم .\r\n\r\n( و من تيمّم و كان معه ماء فنسى و صلَّى بتيمّم ثمّ ذكر قبل أن يخرج الوقت فليعد الوضوء و الصّلاة ) و كسى كه تيمم كند و آب داشته باشد و فراموش كرده باشد كه آب دارد و به آن تيمم نماز كند و پيش از خروج وقت به خاطرش آيد كه آب دارد پس وضو بسازد و نماز را اعاده كند چون تقصير كرده است در طلب آب .\r\nو اين مضمون حديث كالصحيح عبد الله بن مسكان از ابو بصير و چون كتاب عبد الله نزد صدوق بوده ظاهرش آنست كه از آنجا برداشته باشد ، و طريق صدوق به او صحيح است ، و علماء نيز عمل به اين كرده‌اند و ظاهر مىشود كه طلب آب پيش از نماز در كار باشد .\r\n\r\n( و من احتلم فى مسجد من المساجد خرج منه و اغتسل الَّا ان يكون احتلامه فى المسجد الحرام او فى مسجد الرّسول صلَّى الله عليه و آله فان احتلم فى احد هذين المسجدين تيمّم و خرج و لم يمش فيهما الَّا متيمّما ) و بسند صحيح منقولست از ابو عبيده از حضرت امام محمد باقر صلوات الله عليه كه هر كه محتلم شود در يكى از مساجد بيرون آيد و غسل كند مگر آن كه در مسجد الحرام يا در مسجد سيد المرسلين صلى الله عليه و آله محتلم شود كه اگر در يكى از اين دو مسجد محتلم شود تيمم كند و بيرون آيد و راه نرود در اين دو مسجد مگر آن كه با تيمم باشد .\r\nو اين مضمون از آن حضرت منقولست و در عبارت تغييرى واقع شده\r\n","description":"","footnote":"","page_name":" 702 ","page_number":714},
  {"content":"\r\nاست و در معنى تغييرى نيست و خلافى نيست ميان علماى ما در آن كه جنب و حايض داخل مسجدين نمىتوانند شد و در تيمم از جهت بيرون آمدن اكثر علما آن را واجب مىدانند و ابن حمزه سنت مىداند و جزم به احد الطرفين مشكل است و قصد قربت كافى است و فروع بسيار در اين مسأله گفته‌اند و چون نادر است ذكر آنها فايده ندارد .\r\n\r\n","description":"","footnote":"","page_name":" 703 ","page_number":715}
  ]