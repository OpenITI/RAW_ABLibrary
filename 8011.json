[
  {"content":"\r\n\r\nتاريخ الفى\r\n( تاريخ هزار سالهء اسلام )\r\nجلد اول\r\n\r\n","description":"","footnote":"","page_name":" فهرست 1 ","page_number":1},
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" فهرست 2 ","page_number":2},
  {"content":"\r\n\r\nقاضى احمد تتوى و آصف خان قزوينى\r\nتاريخ الفى\r\n( تاريخ هزار سالهء اسلام )\r\nمصحح\r\nغلامرضا طباطبايى مجد\r\nجلد اول\r\nاز رحلت پيامبر اكرم ( ص ) تا پايان سال 50 رحلت ( 60 هجرت ) خيرالبشر\r\nتهران 1382\r\n\r\n","description":"","footnote":"","page_name":" فهرست 3 ","page_number":3},
  {"content":"\r\n\r\nتتوى ، احمد بن نصرالله ، - 996 ق .\r\nتاريخ الفى ( تاريخ هزار سالهء اسلام ) / نويسندگان قاضى احمد تتوى ، آصف خان قزوينى ؛ مصحح غلامرضا طباطبايى مجد . - تهران : شركت انتشارات علمى و فرهنگى ، 1382 .\r\n8 ج .\r\n( ج . 1 ) ISBN 964 - 445 - 273 - 9 . - ( دوره ) ISBN 964 - 445 - 275 - 5\r\nفهرستنويسى بر اساس اطلاعات فيپا .\r\nمندرجات : ج . 1 . رحلت پيامبر اكرم ( ص ) تا پايان سال 50 رحلت ( 60 هجرت ) خيرالبشر . - ج . 2 . از سال 51 رحلت ( 61 هجرت ) تا پايان سال 200 رحلت ( 210 هجرت ) خيرالبشر . - ج . 3 . از سال 201 رحلت ( 211 هجرت ) تا پايان سال 424 رحلت ( 434 هجرت ) خيرالبشر . - ج . 4 . از سال 425 رحلت ( 435 هجرت ) تا پايان سال 520 رحلت ( 530 هجرت ) خيرالبشر . - ج . 5 . از سال 521 رحلت ( 531 هجرت ) تا پايان سال 604 رحلت ( 614 هجرت ) خيرالبشر . - ج . 6 . از سال 611 رحلت ( 621 هجرت ) تا پايان سال 683 رحلت ( 693 هجرت ) خيرالبشر . - ج . 7 . از سال 684 رحلت ( 694 هجرت ) تا پايان سال 813 رحلت ( 823 هجرت ) خيرالبشر . - ج . 8 . از سال 814 رحلت ( 824 هجرت ) تا پايان سال 974 رحلت ( 984 هجرت ) خير البشر . -\r\n1 . اسلام - تاريخ . الف . آصف خان قزوينى ، جعفر بن بديع الزمان ، 958 - 1021 ق . ب . طباطبايى مجد ، غلامرضا ، 1328 - ، مصحح . ج . انتشارات علمى و فرهنگى . د . عنوان .\r\n2 ت 23 ت / 14 BP\r\n912 / 297\r\nكتابخانهء ملى ايران 47180 - 81 م\r\nتاريخ الفى ( جلد اول )\r\nنويسندگان : قاضى احمد تتوى و آصف خان قزوينى\r\nمصحح : غلامرضا طباطبايى مجد\r\nچاپ نخست : 1382 ؛ شمارگان : 3000 نسخه\r\nحروفچينى و آماده سازى : شركت انتشارات علمى و فرهنگى\r\nليتوگرافى ، چاپ و صحافى : شركت افست\r\nحق چاپ محفوظ است .\r\nشركت انتشارات علمى و فرهنگى\r\nادارهء مركزى : خيابان افريقا ، چهار راه حقانى ( جهان كودك ) ، كوچهء كمان ، پلاك 4 ، كد پستى 15178 ؛\r\nصندوق پستى : 366 - 15175 ؛ تلفن : 71 - 8774569 ؛ فاكس : 8774572\r\nمركز پخش : شركت بازرگانى كتاب گستر ، خيابان افريقا ، بين بلوار ناهيد و گلشهر ، كوچهء گلفام ، پلاك 1 ؛\r\nكدپستى : 19156 ؛ تلفن : 2019795 ؛ تلفكس : 2050326\r\nفروشگاه يك : خيابان انقلاب - روبروى در اصلى دانشگاه تهران ؛ تلفن : 6400786\r\nفروشگاه دو : خيابان انقلاب - نبش خيابان 16 آذر ؛ تلفن : 6498467\r\n\r\n","description":"","footnote":"","page_name":" فهرست 4 ","page_number":4},
  {"content":"\r\n\r\n\r\n[ جلد اول 
  ]\r\n\r\nفهرست مطالب\r\nپيشگفتار مصحح 1\r\nآغاز كتاب در بيان امورى كه واقع شده در سال اول رحلت خاتم النبييّن ( ص ) 27\r\nذكر حديث سقيفهء بنى ساعده و اختلاف مهاجر و انصار در امر . . . 28\r\nذكر ارتداد بنى يربوع 36\r\nذكر اهل عمان و مهره 42\r\nذكر ارتداد قبيلهء كنده و حضرموت و يمن 43\r\nذكر بيعت نمودن على مرتضى با ابو بكر 45\r\nذكر وقايع سال دويم از وفات حضرت خاتم الانبيا 47\r\nذكر وقايع سال سيم از وفات خاتم النبيّين 61\r\nذكر وقايع سال چهارم از وفات خاتم النبيّين ( ص ) 71\r\nذكر وقايع سال پنجم از رحلت خاتم النبيّين 77\r\nذكر وقايع سال ششم [ از رحلت پيامبر 
  ] كه سال چهارم از خلافت عمر بوده باشد 81\r\nذكر فتح تكريت و موصل و غير آن 87\r\nذكر وقايع سال هفتم از رحلت پيغمبر ، صلّى اللّه عليه و آله 89\r\nذكر وقايع سال هشتم از انتقال خاتم النبيّين 101\r\nذكر بعضى از وقايع سال نهم از رحلت حضرت خاتم النبيّين ( ص ) 107\r\nذكر وقايع سال دهم از رحلت خاتم النبيّين 117\r\nذكر وقايع سال يازدهم از فوت رسول ، صلى اللّه عليه و آله و بيست و يكم از هجرت 121\r\n\r\n","description":"","footnote":"","page_name":" فهرست 5 ","page_number":5},
  {"content":"\r\n\r\nذكر وقايع سال دوازدهم از رحلت خير البشر 129\r\nذكر وقايع سال سيزدهم از رحلت حضرت خاتم النبيّين 133\r\nذكر مقتل امير المؤمنين عمر ، رضى اللّه عنه 135\r\nذكر وقايع سال چهاردهم از رحلت پيغمبر ، صلى اللّه عليه و آله 149\r\nذكر وقايع سال پانزدهم از رحلت پيغمبر ، صلى اللّه عليه و آله 159\r\nذكر فتح آذربيجان بعد از نقض [ عهد 
  ] ايشان 161\r\nذكر ابتداء غزوهء افريقيّه 163\r\nذكر وقايع سال شانزدهم از رحلت خير البشر 165\r\nذكر وقايع سال هفدهم از رحلت خير البشر 171\r\nذكر وقايع سال هجدهم از رحلت خير البشر 173\r\nذكر وقايع سال نوزدهم از رحلت و بيست و نهم از هجرت و سال ششم از خلافت امير المؤمنين عثمان است . 175\r\nذكر وقايع سال بيستم از رحلت خير البشر 179\r\nذكر وقايع سال بيست و يكم از رحلت خير البشر كه سال هفتم است از خلافت امير المؤمنين عثمان بن عفّان 185\r\nذكر وقايع سال بيست و دوم از رحلت خير البشر 191\r\nذكر وقايع سال بيست و سيم از رحلت خاتم النبيّين 195\r\nذكر ابتداء قصد قتل عثمان و بيان سبب آن در اين سال 197\r\nذكر وقايع سال بيست و چهارم از رحلت پيغمبر ( ص ) 201\r\n« توصيف اكبر شاه هندى به [ عنوان 
  ] مجدّد الدين على رأس المائة * الحادية * عشر * » 241\r\nذكر اسامى ازواج و اولاد ذى النورين 254\r\nذكر اسامى جمعى از عمّال 254\r\nگفتار در بيان مجملى از احوال خجسته مقال مظهر العجايب و مظهر الغرايب امير المؤمنين علىّ بن ابى طالب عليه السّلام ، و ذكر بيعت اصحاب به آن جناب ، كه [ از 
  ] وقايع سال بيست و پنجم از رحلت خير البشر است . 255\r\nذكر وقايع سال بيست و ششم از رحلت خير البشر عليه و إله التحيّة من الملك الاكبر 269\r\nامّا مقتل زبير 313\r\nسؤالات قيصر از على ( ع ) 375\r\nدلايل هشتگانهء شيخ مقتول بر تناسخ 383\r\n\r\n","description":"","footnote":"","page_name":" فهرست 6 ","page_number":6},
  {"content":"\r\n\r\nمناظرهء هشام با تاجر پير 412\r\nذكر وقايع سال بيست و هفتم از رحلت خير البشر و سال سى و هفتم از هجرت آن سرور ، عليه و آله التّحيّة من الملك الاكبر 423\r\nافتتاح قتال صفّين 447\r\nذكر [ وقايع 
  ] سال بيست و هشتم از رحلت خير البشر كه سال سى و هشتم است از هجرت آن جناب 543\r\nذكر وقايع سال بيست و نهم از رحلت خير البشر كه سال سى و نهم از هجرت آن سرور است 561\r\nذكر بعضى از وقايع سال سىام از رحلت خير البشر كه سال چهلم از هجرت آن سرور است 581\r\nذكر وفات امير المؤمنين على عليه السلام 583\r\nذكر شمه‌اى از مناقب امير المؤمنين على بن ابى طالب 598\r\nذكر تعداد ازواج و اولاد خير العباد بعد رسول اللّه صلى اللّه عليه و آله 613\r\nذكر خلافت امام حسن ، عليه السلام 614\r\nوقايع سال سى و يكم از رحلت پيغمبر صلى الله عليه و آله كه سال چهل و يكم از هجرت آن سرور است 627\r\nذكر وقايع سال سى و چهارم از رحلت آن سرور 643\r\nذكر وقايع سال سى و پنجم از رحلت خير البشر 645\r\nذكر بعضى از وقايع سال سى و ششم از رحلت خير البشر 647\r\nذكر بعضى از وقايع سال سى و هفتم از رحلت پيغمبر ( ص ) 649\r\nذكر وقايع سال سى و هشتم از رحلت آن سرور 651\r\nذكر وقايع سال سى و نهم از رحلت خير البشر 654\r\nذكر فوت امام حسن ( ع ) 654\r\nذكر اولاد آن حضرت 660\r\nذكر وقايع سال چهلم از رحلت خير البشر ، صلّى اللّه عليه و آله 661\r\nذكر وقايع سال چهل و يكم از رحلت خير البشر 667\r\nذكر وقايع سال چهل و دويم از رحلت خير البشر 673\r\nذكر وقايع سال چهل و سيم از رحلت خير البشر . عليه و آله التّحيّة من الملك الاكبر 675\r\nذكر وقايع سال چهل و چهارم از رحلت پيغمبر ، صلى اللّه عليه و آله و سلّم 679\r\nذكر وقايع سال چهل و پنجم از رحلت پيغمبر ، صلّى اللّه عليه و آله و سلّم 681\r\nذكر وقايع سال چهل و هفتم از رحلت خير البشر 697\r\n\r\n","description":"","footnote":"","page_name":" فهرست 7 ","page_number":7},
  {"content":"\r\n\r\nذكر وقايع سال چهل و هشتم از رحلت خير البشر 699\r\nذكر وقايع سال چهل و نهم از رحلت پيغمبر ، صلّى اللّه عليه و آله و سلّم 705\r\nذكر وقايع سال پنجاهم از رحلت خير البشر ، صلّى اللّه عليه و آله و سلّم 709\r\nذكر اولاد و ازواج معاويه 715\r\nذكر تسلط و تغلب يزيد بن معاويه 717\r\n\r\n","description":"","footnote":"","page_name":" فهرست 8 ","page_number":8},
  {"content":"\r\n\r\n\r\nگفتار ناشر\r\nتاريخ الفى اثرى است بزرگ از روزگار سلطنت اكبر شاه ( 950 - 1014 ه ق ) ، سومين پادشاه سلسلهء تيمورى هند . اين كتاب را به حق « دايرة المعارفى از تاريخ هزار سالهء اسلام » خوانده‌اند و صفت « هزار ساله » اش هم حاكى از وجه تسميهء « الفى » است . در چگونگى تأليف كتاب لازم است گفته شود كه در سال 993 ه ق ، به پيشنهاد حكيم ابو الفتح گيلانى و با ترغيب اكبر شاه ، هفت تن از دانشمندان زمان به جمع و تدوين آن كوشيدند : حاجى ابراهيم سرهندى ( فت 994 ه ق ) و مير شاه فتح الله شيرازى ( فت 997 ه ق ) تاريخ دو سالهء نخست پس از رحلت را نوشتند ؛ حكيم همام گيلانى ( فت 1004 ه ق ) و حكيم على گيلانى ( فت 1018 ه ق ) و عبد القادر بداؤنى ( فت 1004 ه ق ) تاريخ سالهاى 3 تا 35 پس از رحلت را رقم زدند ؛ ملا احمد تتوى ( 996 ه ق ) رويداد سالهاى 36 تا آغاز حكومت غازان خان را بر قلم آورد ؛ و آصف خان ميرزا قوام الدين جعفر بيگ قزوينى ( فت 1021 ه ق ) وقايع پس از آن دوران تا سال 997 هجرى را نگاشت و كتاب را درست در سال 1000 ه ق كامل كرد .\r\nبراى تنقيح هرچه بيشتر متن ، با آنكه مصحح عاليقدر ، جناب آقاى غلامرضا طباطبايى مجد ، با سختكوشى علمى خود ، كمال اهتمام خويش را در تصحيح كتاب به كار بسته بودند ، ناشر نيز براى تتميم فايده ، با برخوردارى از آراء و استفاده از تحقيقات مشاوران و ويراستاران صاحبنظر خود ، در افزايش تعليقاتى كه لازم مىنمود ، از هيچ تلاشى فروگذار\r\n\r\n","description":"","footnote":"","page_name":" فهرست 9 ","page_number":9},
  {"content":"\r\n\r\nنكرد تا اين متن معتبر تاريخى هرچه پيراسته‌تر و آراسته‌تر به دست خوانندگان و محققان صاحبدل برسد .\r\nتوضيح آخر آن‌كه مصحح و ناشر تاريخ الفى ، همداستان با يكديگر ، بر آن شدند كه اين مجموعه را از چهار مجلّد ( كه با تبويب نسخهء اصل مطابق است ) به هشت مجلّد افزايش دهند و به صورتى درآورند كه پيش رو داريد . اين اقدام نه تنها در ساختار و سامان كتاب تغييرى نداده ، بلكه - چنان‌كه ملاحظه مىكنيد - آن را بسامان‌تر و خوش‌نماتر هم ساخته است .\r\nشركت انتشارات علمى و فرهنگى اميدوار است كه اين مجموعه براى اهل تتبع سودمند افتد . در پايان بار ديگر از كليهء همكاران كوشاى اين شركت در بخش‌هاى فرهنگى و توليد ، كه در تمامى مراحل كار ، مشاركتى ارزنده داشته‌اند ، سپاسگزاريم .\r\n\r\n","description":"","footnote":"","page_name":" فهرست 10 ","page_number":10},
  {"content":"\r\n\r\n\r\nپيشگفتار مصحّح\r\nحكومت بابريان يا گوركانيان هند از درخشان‌ترين برگهاى تاريخ مسلمانان در هند است .\r\nچشمگيرترين و مشخص‌ترين تأثير روى كار آمدن گوركانيان در هندوستان ترويج و اشاعهء زبان فارسى است . اگرچه قبل از به قدرت رسيدن اين خاندان در هند ، دين اسلام توسط عرفاى فارسىزبان در شبه قارهء هندوستان نفوذ كرده بود ، « 1 » ولى تأثير ظهور اين خاندان در هندوستان ، رونق و اعتلاى زبان فارسى را به حدّى رسانيد كه ادبيات فارسى نه‌تنها مايهء حيات روحى مردم عادى گرديد بلكه زبان فارسى زبان رسمى و زبان دربارى سلاطين گوركانى شد « 2 » و راه هجرت هنرمندان بويژه نويسندگان ، مورّخان ، و شاعران به اين كشور را فراهم آورد تا اين طبقهء فرهيخته با خيالى آسوده ، فارغ از آزارها و تضييقهاى اجتماعى و سياسى دوران شاه اسماعيل و شاه طهماسب صفوى با بهره‌ورى از بذل و بخشش سلاطين گوركانى و وزرا و سرداران ايشان به خلق آثار هنرى و ادبى و تاريخى بپردازند .\r\nبنابر استقصايى كه استاد احمد گلچين معانى به عمل آورده‌اند « 3 » تعداد شاعرانى كه از آغاز عهد شاه اسماعيل اوّل ( 930 - 907 ه . ق . ) تا پايان كار شاه سلطان حسين صفوى ( وفات 1135 ه . ق . ) يعنى در مدتى نزديك به دو قرن و نيم ايران را به مقصد سرزمين هند ترك كرده‌اند ، 745 نفر بوده‌اند ، كه از اين تعداد 9 نفر در زمان ظهير الدين بابر شاه ، 33 نفر در\r\n\r\n\r\n","description":"","footnote":"\r\n( 1 ) . مورّخين ورود اسلام به هندوستان را در قرن هشتم ميلادى توسط صوفيان ، تجّار ، دريانوردان ، و سپاهيان مىدانند .\r\n( 2 ) . مرحوم ملك الشعراى بهار دربار اكبر شاه را « دربار ثانى ايران ، بلكه دربار اصلى ايران » مىدانست ؛ - سبك‌شناسى ج 3 ، ص 275 . به طور كلّى مصادر اوليّه هند به زبان فارسى است .\r\n( 3 ) . احمد گلچين معانى ، كاروان هند ، ج 1 ، ص 4 - 5 .\r\n","page_name":" 1 ","page_number":11},
  {"content":"\r\n\r\nزمان نصير الدين همايون شاه ، و 259 نفر در دوران طلايى جلال الدين اكبر شاه ، در آن سرزمين رحل اقامت افكنده‌اند .\r\nالبته نبايد علت مهاجرت اين همه شاعر پارسىگوى به شبه قارهء هند اعم از دكن ثلاثه ( احمدنگر ، گُلكَنده ، بيجاپور ) و هند مغول ( قلمرو تيموريان ) و نقاط ديگر چون كشمير و سند را بىسليقگى شاهان صفوى در شناخت شعر و جبهه‌گيرى در مقابل شاعران بدانيم و بر اين فرض بىپايه صحّه بگذاريم كه شعراى ايران فقط و فقط به اين دليل كه شاهان صفوى ، بويژه سلاطين اوليهء اين دودمان ، ميانهء خوبى با شعر و شاعرى نداشتند « 1 » براى عرضهء متاع معنوى خويش پناهگاهى بجز دربار سلاطين تيمورى هند و امراى فرهنگ‌پرورشان نيافتند . « 2 » بررسيهاى دقيق در متون ادبى و تذكره‌هاى باقىمانده از اين دوران بيانگر اين است كه سلاطين صفوى ، حتى شاه اسماعيل اوّل و شاه طهماسب اوّل ، نه تنها خود شاعر بودند بلكه صلات و جوايزى بس گرانقدر به شعراى پارسىگوى نيز بخشيده‌اند ؛ آن هم نه در قبال قصايدى از نوع مراثى و مدايح اهل بيت عصمت و طهارت ( ع ) ، بلكه اين بخشش در حقّ شاعرانى هم بود كه فعاليت ادبيشان خارج از اين محدوده بوده است . « 3 »\r\nسيورغالى « 4 » كه شاه اسماعيل اوّل در اختيار شاعرى به نام قاضى علايى كوهرودى ( وفات 931 ه . ق . ) قرار مىدهد و مقرّر مىدارد كه پس از مرگ شاعر اين حق در اولاد و احفادش همچنان داير و ساير باشد « 5 » و يا مأموريتى كه به رياضى زاوه‌اى وفات ( 921 ه . ق . ) مىدهد تا تاريخ فتوحات شاهى را به نظم درآورد « 6 » خبر از عنايت چشمگير اين سلطان صفوى است به عزيز داشت شعر و شاعران . صله و جايزه‌اى كه شاعرانى همچون ابو المحامد اسكويى ، « 7 » مير حضورى قمى ، « 8 » و عرفى كمانگير\r\n\r\n\r\n","description":"","footnote":"\r\n( 1 ) . اگر اوضاع نامساعد اجتماعى دورهء شاه اسماعيل اوّل و سختگيريهاى مذهبى شاه طهماسب را كنار بگذاريم ، علل ديگرى نيز باعث مهاجرت شعرا ، ادبا ، و هنرمندان به شبه قاره شده است ، از جمله : دعوت شاهان هند از ايشان ، گريز از تهمت بد مذهبى ، درويشى و قلندرى ، سفارت ، تجارت ، عياشى و خوشگذرانى ، پيدا كردن كار ، راه يافتن به دربار ، و رنجش و ناخرسندى از محيط زندگى .\r\n( 2 ) . البته بودند شاعرانى كه در همين اوضاع ، ماندن در وطن و قناعت به دربار شاهزادگان صفوى را به تحمّل درد غربت ، حتى به احتمال دستيابى به حرمت و شوكت مادى در دربار سلاطين هند ، ترجيح مىدادند . هلاكى همدانى كه ماندن در قندهار پيش سلطان حسين ميرزا پسر بهرام ميرزا را ترجيح مىدهد ، در مطلع قصيده‌اى خطاب به وى مىگويد :\r\n از خراسان و عراق اهل سخن بستند بار * جمله را مقصود هند و مقصد ما قندهار \r\n( 3 ) . قابل ذكر است كه دواوين شعراى مهاجر به هند پر است از قصيده ، تركيب ، ترجيع ، و ساقىنامه در مدح و منقبت ائمه اطهار ( ع ) .\r\n( 4 ) . سيورغال : انعام ، مرد معاش ، تيول .\r\n( 5 ) . تقى الدّين محمّد بن على الحسينى الكاشانى ، خلاصة الأشعار و زبدة الأفكار ، نسخهء خطّى ، ص 121 .\r\n( 6 ) . سام ميرزا ، تحفهء سامى ، ص 194 - 195 .\r\n( 7 ) . سام ميرزا ، پيشين ، ص 37 .\r\n( 8 ) . گلچين معانى ، مكتب وقوع ، ص 84 .\r\n","page_name":" 2 ","page_number":12},
  {"content":"\r\n\r\nتبريزى « 1 » از شاه طهماسب دريافت مىدارند ، اگر بزرگداشت و تكريم شعر و شاعرى نيست پس چيست ؟\r\nاستاد احمد گلچين معانى نمونه‌هايى را از صلات و جوايزى كه شاهان صفوى ( از شاه اسماعيل اوّل تا شاه سلطان حسين ) به شاعران پارسىگوى پرداخته‌اند و بدين‌طريق حمايت و پشتيبانى خود را از آنان نشان داده‌اند ، در مقدمهء كتاب كاروان هند آورده‌اند كه ما را از تكرار آن بىنياز مىكند .\r\nدر خصوص ارتباط فرهنگى و معنوى ايران و هند اسلامى و شدّت علاقهء ايرانيان به گسترش و غناى فرهنگ ملّى خويش از طريق ارباب هنر و ادب هند ، در كتب تاريخى ، ادبى ، تذكره‌ها و غيره مطالب بسيارى نوشته شده است . « 2 » براى اينكه در اين باب سخن به درازا نكشد تنها اشارتى مىكنيم به داستان برزويهء طبيب و رفتن او به هندوستان در طلب كتاب بيدپاى ( - كليله و دمنه ) كه خود بيانگر شوق و علاقه‌اى است كه ايرانيان به كتب دانش هندى و افزودن آن به گنجينه‌هاى فرهنگ ملّى خود داشته‌اند ؛ « 3 » و نيز داستان همدلى و همنوايى برادرزادگانى كه پس از سالها دورى از يكديگر با شنيدن نواى « سرود كهن خانوادگى و ترانهء نياكانى » « 4 » نزديكى و دوستى را جايگزين پريشانى و دورى مىكنند .\r\nاوج شكوفايى فرهنگ و ادب فارسى در دورهء گوركانيان هند مقارن با دوران پنجاه سالهء پادشاهى اكبر شاه است ( 946 - 1014 ه . ق . ) كه بحقّ ويل دورانت آن دوره را با دوران پادشاهى آشوكا ، « 5 » امپراتور بزرگ هند ( 273 - 232 ق . م . ) ، مقايسه كرده است . « 6 » بديهى است مطرح كردن دوران اكبرى به عنوان شكوفاترين ادوار رشد و تعميم زبان و ادبيات فارسى در شبه قاره دليل بر انكار رشد و شكوفايى زبان و ادبيات فارسى در دوران بابرى ، همايونى ، و جهانگيرى نيست . « 7 » تاريخ به ما مىگويد بابر علاوه بر اينكه خود اهل فضل و\r\n\r\n\r\n","description":"","footnote":"\r\n( 1 ) . احمد رازى ، هفت اقليم ، ج 3 ، ص 247 .\r\n( 2 ) . از جمله ؛ - جواهر لعل نهرو ، كشف هند ؛ على اصغر حكمت ، سرزمين هند ؛ شبلى ، ترجمهء شعر العجم ، ج 3 ؛ سيد عليرضا نقوى ، تذكره‌نويسى در هند و پاكستان ؛ مقدّمه ديوانهاى چاپى عرفى شيرازى ، صائب تبريزى ، كليم همدانى ، طالب آملى ، و سليم تهرانى .\r\n( 3 ) . پرويز ناتل خانلرى ، مقدّمه بر تذكره‌نويسى در هند و پاكستان ، ص 14 .\r\n( 4 ) . على اصغر حكمت ، پيشين ، ص ه . ق .\r\n( 5 ) . سوّمين پادشاه سلسلهء موريا كه بعد از اسكندر در افغانستان ، بلوچستان ، پنجاب ، سند ، و بخشى از هند حكومت كردند . آشوكا در سال دويست و شصت قبل از ميلاد دين بودايى را پذيرفت و آن را در هند و شرق ايران رواج داد و در كتيبه‌اى كه داراى چهارده ستون است تمام مردم كشور خود را به آيين بودا فراخواند .\r\n( 6 ) . ويل دورانت ، تاريخ تمدن ، ج 1 مشرق‌زمين گاهوارهء تمدن ، ص 453 .\r\n( 7 ) . شاهان تيمورى هندوستان ، از بنيانگذار آن سلسله تا واپسين حكمران ، جملگى نه تنها شعر و ادب فارسى را ترويج مىكردند بلكه خود در آن رشته درس و هنر آموختند و به تشويق گويندگان و نويسندگان فارسى پرداختند .\r\n","page_name":" 3 ","page_number":13},
  {"content":"\r\n\r\nادب بود به تربيت شعرا و دانشمندان همّت مىگماشت . نه تنها به فارسى شعر روان و سليس مىگفت و ديوان مختصر تركى - فارسىاش در سالهاى 1910 و 1966 م . در بنگاله و تاشكند به چاپ رسيده ، تأليفاتى ديگر نيز از جمله منظومه‌اى در كلام و فقه حنفى به زبان تركى جغتايى به نام مبيّن رساله‌اى در عروض ، و نظم رسالهء والديّهء خواجه ناصر الدين عبيد اللّه احرار نقشبندى ، و بابرنامه يا توزوك بابرى « 1 » مشتمل بر سوانح زندگى خودش ، از او به يادگار مانده است .\r\nهمايون نيز به دو زبان تركى و فارسى شعر مىسرود و دربارش محل تجمع شعراى پارسىگوى بود . يكى از اين شعرا فارغى هروى است كه لقب ملك الشعرايى دربار همايونى داشت ؛ و به گفتهء عبد القادر بداؤنى ، شعراى بسيارى در محضر او تربيت يافته‌اند . « 2 » صاحب تاريخ فرشته اين رباعى را كه همايون شاه در قزوين سروده و شاه طهماسب از شنيدن آن خشنود شده ، « 3 » در كتاب خود آورده است :\r\n ماييم ز جان بندهء اولاد على * هستيم هميشه شاد با ياد على\r\nچون سرّ ولايت از على ظاهر شد * كرديم هميشه ورد خود « نادعلى » « 4 » \r\nجهانگير ، پسر اكبر شاه ، هم علاوه بر اينكه در توزوك جهانگيرى احوال زمان فرمانروايى خويش را تا سال 1031 ه . ق . شخصا به نثرى روان تحرير كرده ، « 5 » و شعرشناس خوبى نيز بوده است . وى پس از ملاقات هريك از دانشمندان ، صوفيان ، درويشان ، و شاعران با نثر شيواى خود اظهارنظرهاى پخته و سنجيده‌اى مىكرده و در شناخت آثار مصوّران مهارت شگفت‌آورى داشته است . « 6 »\r\nاكبر شاه هم به عنوان ادامه‌دهندهء راه پدر و جدّ فرهنگ‌پرور و بافضل خويش ، شاخص‌ترين فرد اين دودمان است . « 7 » وى مردى بافرهنگ و انساندوست و روشنفكر بود و با\r\n\r\n\r\n","description":"","footnote":"\r\n( 1 ) . بابرنامه در سال نهصد و نود و هفت هجرى به دستور اكبر شاه و توسط خانخانان عبد الرحيم خان به فارسى ترجمه شده است .\r\n( 2 ) . بداؤنى ، منتخب التواريخ ، ج 1 ، ص 467 .\r\n( 3 ) . همايون شاه پس از شكست از شير شاه سورى در سال نهصد و چهل و هفت هجرى . به دربار شاه طهماسب پناهنده شد و به كمك شاه صفوى در سال 951 ه . ق . به تاج و تخت موروثى خويش رسيد .\r\n( 4 ) . محمد قاسم هندوشاه ، تاريخ فرشته ، ص 237 .\r\n( 5 ) . قسمتى از تكملهء آن از معتمد خان است و بقيه‌اش تا وقايع پايان عمر جهانگير ، به قلم محمد هاوى معتمد الخدمه . و در هندوستان و تهران به چاپ رسيده است ؛ - گلچين معانى ، كاروان هند ، ج 1 ، مقدمه .\r\n( 6 ) . نور الدّين محمّد جهانگير ، جهانگيرنامه ، ص 215 و 263 .\r\n( 7 ) . خود اكبر شعر نيز مىسرود . در اكبرنامه ( ج 1 ، ص 271 ) و هفت اقليم ( ج 1 ، ص 449 ) اين دو بيت از اكبر شاه نقل شده است :\r\n نيست زنجير جنون در گردن مجنون زار * عشق دست دوستى در گردنش افكنده است\r\nگريه كردم ز غمت موجب خوشحالى شد * ريختم خون دل از ديده ، دلم خالى شد \r\n","page_name":" 4 ","page_number":14},
  {"content":"\r\n\r\nآنكه از سواد بهرهء چندانى نداشت و به اصطلاح امّى بود ، ولى معلّمان و مربيان كم‌نظيرى چون مير عبد اللطيف قزوينى و فرزندش مير غياث الدين على مخاطب به نقيب خان ( يكى از مؤلفين كتاب حاضر ) داشت و بر اثر مجالست و مصاحبت دائم با علما و فضلا و مشايخ وقت و حضور در مجالس مباحثه و مناظرهء آنان كه هرشب جمعه در عمارت عبادتخانه تشكيل مىيافت ، اطلاعات و معلومات وسيعى پيدا كرده بود . در نتيجه هيچ دربارى به اندازهء دربار اكبرشاهى دانشوران و محققين و هنرمندان را گرد نياورد . وى نخستين پادشاهى است كه به تقليد از سلاطين ايران و بنا به رسم ايشان منصبى خاص به نام ملك الشعرايى دربار برقرار ساخت .\r\nاولين ملك الشعراى دربار وى غزالى مشهدى ( وفات 980 ه . ق . ) بود و دومين ايشان فيضى « 1 » ( وفات 1004 ه . ق . ) برادر بزرگ شيخ ابو الفضل ناگورى ، وزير مشاور ، و مورّخ اكبر شاه .\r\nتقى الدّين اوحدى از قول « ثقه » اى نقل مىكند كه « در فتحپور سيكرى روز جمعه غرّهء جمادى الاولاى سال 987 ه . ق . پس از نماز جمعه در مسجد جامع بر منبر برآمد و اين بيت شيخ فيضى را به جاى خطبه برخواند :\r\n خداوندى كه ما را خسروى داد * دل دانا و بازوى قوى داد\r\nبه عدل و داد ما را رهنمون كرد * بجز عدل از خيال ما برون كرد\r\nبود وصفش ز فهم و عقل برتر * تعالى شأنه اللّه اكبر « 2 » \r\nاكبر شاه آزادفكر ، خردمند ، و روشن‌بين بود . وى بر خلاف نخستين پادشاه سلسلهء صفوى و بسيارى از سلاطين عثمانى از تعصبات دينى عارى و پيراسته بود و به جنگهاى شيعه و سنى و يغماگريهاى پادشاهان ايرانى و عثمانى ، كه با عنوان جهاد با عيسويان در ممالك گرجستان و بالكان رخ داد ، به چشم تنفر و انزجار مىنگريست . « 3 » وى تمامى افراد بشر را - با هرفكر و مذهب - شايستهء عطوفت و مهربانى مىشمرد . وى دستور داده بود شبهاى جمعه علما و مشايخ اسلام از شيعه و سنّى ، كشيشان يسوعى ، احبار يهود ، مؤبدان زردشتى ، پانديتهاى برهمن ، حتّى ملحدان و دهريون و طبيعيون با آزادى تمام در چهار ايوانى كه به همين قصد در\r\n\r\n\r\n","description":"","footnote":"\r\n( 1 ) . شيخ ابو الفيض فيضى فيّاضى آگره‌اى از دانشمندان بنام و از استادان مسلّم سخن و ملك الشعراى دربار اكبر شاه بود . ترجمهء حالش به تفصيل در تذكره ميخانه ، ص 257 - 274 مستور است . شادروان دكتر محمد بشير حسين رسالهء دكتراى خود را دربارهء فيضى نوشته و مرحوم سيّد حسام الدّين راشدى نيز در كتاب احوال و آثار ملك الشعرا ابو الفيض فيضى ( چاپ شده در هزار و سيصد و پنجاه شمسى . ) در كراچى ، از وى سخن گفته است . نيز ؛ - مقدمهء نگارنده بر اكبرنامه ، تأليف شيخ ابو الفضل ناگورى .\r\n( 2 ) . عرفات العاشقين ، به نقل از تذكرهء ميخانه ، ص 120 ؛ على اصغر حكمت ، پيشين ، ص 82 .\r\n( 3 ) . ابو الفضل ناگورى ، اكبرنامه ، چاپ كلكته ، ج 3 ، ص 271 .\r\n","page_name":" 5 ","page_number":15},
  {"content":"\r\n\r\nقصر خود بنا كرده بود ، با يكديگر به بحث و استدلال بنشينند . خود نيز در بحثها شركت مىجست و داورى مىكرد . اكبر قانون جزيه را از هندوان برداشت و هندوان و مسلمانان را از اين لحاظ برابر دانست ، حتّى آزار حيوانات و كشتن گاو را نيز براساس مذهب برهمنان هند ممنوع ساخت . « 1 »\r\nاكبر شاه از يك طرف براى از بين بردن اختلافات ناشى از تنوّع مذهب ، دست به ابداع « دين الهى » و ايجاد « صلح كلّ » در هندوستان زد « 2 » و از طرف ديگر با تشويق و ترغيب مؤلّفين و مترجمين دربارى براى خلق آثار ماندگار ادبى و تاريخى و ترجمهء متون كلاسيك هندويى به زبان فارسى خدمت كرد . كتاب حاضر نيز ، كه مىتوان آن را به عنوان دايرة المعارفى از وقايع هزار سالهء اسلام - از رحلت رسول اللّه ( ص ) تا سال 997 ه . ق . - قلمداد كرد ، نتيجهء همين دوران طلايى و رشد زبان فارسى در دوران اكبرى است . در اينجا بد نيست قبل از پرداختن به كمّ و كيف كتاب حاضر و ترجمهء احوال هيئت مؤلفين آن ، مشخصات بعضى از كتب تاريخى « 3 » را كه در دوران سلاطين گوركانى ، بويژه در زمان اكبر شاه ، در شبه قارهء هند نوشته شده و به چاپ رسيده است در اختيار علاقه‌مندان و مشتاقان قرار دهيم :\r\nاكبرنامه : تأليف شيخ ابو الفضل ناگورى ( وفات 1011 ه . ق . ) در شرح احوال اكبر شاه گوركانى و پدر و جدّ او و تراجم احوال علما و عرفاى عصر اكبرى در سه جلد . نخستين‌بار جلد اوّل آن به اهتمام مولوى آغا احمد على و مولوى عبد الرحيم در سال 1877 م . ، جلد دوم در 1879 م . ، و هردو بخش جلد سوم در 1886 م . در كلكته به چاپ رسيده است ، و چون نسخهء چاپى آن همچون نسخهء خطى كمياب بلكه ناياب بود ، نگارنده آن سه جلد را سالها قبل در چهار جلد آماده چاپ كرد و جلد اوّل آن در سال 1372 شمسى در 610 صفحه توسط « مؤسسهء مطالعات و تحقيقات فرهنگى » ( پژوهشگاه ) چاپ و منتشر شد ، ولى از سرنوشت سه جلد بقيّه هنوز خبرى نيست .\r\n\r\n\r\n","description":"","footnote":"\r\n( 1 ) . عبد الحسين نوايى ، ايران و جهان از مغول تا قاجاريّه ، ص 507 .\r\n( 2 ) . البته اكبر شاه اوّل شخص نبود كه به فكر ايجاد و ابداع « دين الهى » افتاد ، بنا به تصريح عبد القادر بداؤنى حدودا سه قرن پيش از اكبر شاه ، سلطان علاء الدّين محمّد شاه خلجى ( جلوس : سال 695 ، دهلى ) به جهت از ميان برداشتن بيگانگى ميان هندو و مسلمان به فكر احداث دين تازه‌اى افتاد ، ولى بر اثر توصيهء صلاح‌انديشان از جمله علاء الملك كوتوال دهلى از اين تصميم منصرف گشت ؛ - بداؤنى ، پيشين ، ج 2 ، ص 304 . صاحب داستان تركتازان هند در خصوص انگيزهء اكبر شاه در ابلاغ « دين الهى » مىنويسد « . . . از پيدا نمودن كيش تازه مىخواست كه همهء بوميان هندوستان را يكى كند و دويى و بيگانه كيشى را از ميان هندو و مسلمان بردارد . » ؛ - داستان تركتازان هند ، ج 1 ، ص 355 .\r\n( 3 ) . در خصوص تذكره‌هايى كه در هندوستان چاپ شده ؛ - احمد گلچين معانى ، تاريخ تذكره‌هاى فارسى .\r\n","page_name":" 6 ","page_number":16},
  {"content":"\r\n\r\nآثار الصناديد : تأليف جواد الدوله عارف جنگ ( قرن سيزدهم هجرى قمرى ) در احوال شهر دهلى و تراجم احوال علما و عرفا و گزارش مزارات معروف آن شهر . اين كتاب دوبار به چاپ سنگى رسيده ، بار نخست سال 847 م . در دهلى و بار دوم سال 1904 م . در كانپور .\r\nطبقات اكبرى : تأليف خواجه نظام الدّين احمد بن خواجه مقيم هروى ( 1002 ه . ق . ) . اين كتاب در سه جلد متضمّن تاريخ هندوستان است از امير ناصر الدين سبكتكين تا آخر سال سى و هشتم سلطنت اكبر شاه ( 1000 ه . ق . ) اين سه جلد در سالهاى 1927 ، 1931 ، و 1935 م . در كلكته به چاپ رسيده است .\r\nآيين اكبرى : تأليف شيخ ابو الفضل ناگورى در اوضاع جغرافيايى هند و شرح كشوردارى امپراتورى وسيع شاه گوركانى كه در سال 1006 ه . ق . برابر با سال 44 الهى به دستور اكبر شاه تأليف شده است . اين كتاب ، كه مىتوان آن را جلد چهارم اكبرنامه يا متمّم آن دانست ، در سال 1877 م . در سلسلهء هنديه ، به قطع وزيرى ، نستعليق سنگى ، و در سال 1882 م . در كانپور به قطع رحلى بزرگ ، نستعليق سنگى ، در سه جلد به طبع رسيده « 1 » و مير سيّد احمد خان دهلوى تكمله‌اى بر تراجم مذكور در هامش كتاب افزوده ، و نيز براى شعرايى كه « به سعادت كورنش شاهنشاهى مستسعد نگشته » و فقط رابطهء شعرى با دربار اكبر داشته‌اند و ابو الفضل مبارك تنها به ذكر نامشان پرداخته ، شرح حال نگاشته و در دنبال تراجم متن آورده است . « 2 »\r\nأسرار الأخيار يا تاريخ حسن : تأليف پير غلام حسن كهويهامى كشميرى . اين اثر تاريخ كشمير است در سه مجلّد كه در 1961 م . در سرينگر چاپ شده است .\r\nبدايع الوقايع : تأليف محمود واصفى هروى ( نيمهء اوّل قرن دهم هجرى قمرى ) تاريخ اجتماعى بسيار مهمّى است راجع به وقايع تاريخى عهد شيبانى خان و ساير اولاد ابو الخير خان اوزبك .\r\nپادشاهنامه : تأليف عبد الحميد لاهورى ( قرن يازدهم هجرى قمرى ) مشتمل بر وقايع و سوانح دوران سلطنت شاهجهان ، پادشاه گوركانى ، در سه مجلّد كه در 1768 و 1867 م . به چاپ رسيده است .\r\nپادشاهنامه : تأليف محمد امين قزوينى ( 1057 ه . ق . ) متضمّن وقايع دهسالهء اوّل سلطنت شاهجهان گوركانى .\r\nتاريخ ابراهيمى يا تاريخ همايونى : تأليف ابراهيم بن جرير ( 957 ه . ق . ) تاريخ عمومى است از آدم ابو البشر تا وقايع سال 956 ه . ق .\r\n\r\n\r\n","description":"","footnote":"\r\n( 1 ) . اين سه جلد توسط نگارنده تصحيح مجدّد شده و آمادهء چاپ است .\r\n( 2 ) . احمد گلچين معانى ، پيشين ، ج 2 ، ص 436 .\r\n","page_name":" 7 ","page_number":17},
  {"content":"\r\n\r\nتاريخ سند يا تاريخ معصومى : تأليف امير محمد معصوم بكرى متخلّص به نامى ( 1009 ه .\r\nق . ) مشتمل بر تاريخ سند و ذكر سلاطينى كه بعد از حكومت گماشتگان خلفاى عباسى لواى حكومت در ديار سند برافراشته بودند ، و ذكر امارت حكّام ارغونّيه و مدت حكومت آنها .\r\nحبيب السير فى أخبار أفراد البشر : تأليف غياث الدين بن همام الدين حسينى مدعوّ به خواندمير ( 927 - 930 ه . ق . ) ، تاريخ عمومى است كه چندين بار در ايران و هندوستان به طبع رسيده است .\r\nطبقات شاهجهانى : تأليف محمد صادق همدانى الاصل دهلوى ( 1045 ه . ق . ) ، مشتمل بر ذكر احوال سلاطين تيمورى از مير تيمور تا شاهجهان .\r\nعمل صالح يا شاهجهان‌نامه : تأليف محمد صالح كنبوى لاهورى ( 1070 - 1080 ه . ق . ) ، مشتمل بر وقايع و سوانح هندوستان در دوران سلطنت ابو المظفّر شهاب الدين محمد شاهجهان تيمورى هند . در سالهاى 1923 ، 1927 ، و 1939 م . هريك از مجلّدات سه‌گانهء آن به چاپ رسيده است .\r\nمآثر الأمراء : تأليف شاهنواز خان ( 1150 - 1171 ه . ق . ) ، مشتمل بر احوال سلاطين تيمورى هندوستان و 730 نفر از امراى عمدهء زمان ايشان . اين كتاب در سه جلد بزرگ به تصحيح مولوى عبد الرحيم و مولوى اشرف على در سالهاى 1988 ، 1890 ، و 1891 م . به چاپ سربى رسيده است .\r\nمنتخب التواريخ : تأليف ملّا عبد القادر بداؤنى ( 999 - 1004 ه . ق . ) ، تاريخ مختصر و مفيدى است در سه مجلد مشتمل بر احوال سلاطين اسلامى هند ، آغاز سلطنت سبكتكين تا چهلمين سال جلوس اكبر شاه ( 1002 ه . ق . ) جلد اوّل در 1868 م . و جلد دوم و سوم در 1869 م . به صورتى مغلوط در كلكته به چاپ سربى رسيده است . « 1 »\r\nواقعات كشمير يا تاريخ اعظمى : تأليف خواجه محمّد اعظم شاه كشميرى ( 1148 ه . ق . ) تاريخ مختصر كشمير و حاكمان آن است كه در سال 1303 ه . ق . در لاهور به چاپ سنگى رسيده است .\r\nمآثر رحيمى : تأليف عبد الباقى نهاوندى ( 1025 ه . ق . ) ، مشتمل بر احوال عبد الرحيم خان مشهور به خانخانان ، احوال سلاطين غزنوى و غيرهم تا زمان جهانگير شاه و برخى از سلاطين بنگالى و جونپور و . . . كه در سالهاى 1924 و 1931 م . در سه مجلّد در شهر كلكته به طبع رسيده است .\r\n\r\n\r\n","description":"","footnote":"\r\n( 1 ) . نگارنده اين سه جلد را تصحيح مجدّد كرده و همراه با توضيحات و مقدّمه آمادهء چاپ نموده است .\r\n","page_name":" 8 ","page_number":18},
  {"content":"\r\n\r\nتاريخ فيروز شاهى : تأليف شمس الدّين سراج عفيف . اين كتاب به تصحيح مولوى ولايت حسين در 1891 م . در كلكته به چاپ رسيده است .\r\nتاريخ گجرات : تأليف شاه ابو تراب ولى ، مشتمل بر تاريخ مختصر و مفيد گجرات است كه در سال 1909 م . در كلكته به چاپ سربى رسيده است .\r\nتاريخ مباركشاهى : تأليف يحيى بن احمد بن عبد اللّه السيهرندى ( 838 ه . ق . ) . اين اثر به تصحيح محمد هدايت حسين در سال 1931 م . در كلكته به چاپ سربى رسيده است .\r\nهمايون‌نامه يا تاريخ همايونى : تأليف غياث الدين محمد خواندمير ، مشتمل بر احوال دوران همايون پادشاه كه در سال 1940 م . در كلكته به همت محمد هدايت حسين به چاپ سربى رسيده است .\r\nتحفهء اكبر شاهى : تأليف عباس سردان .\r\nتاريخ همايون : تأليف بايزيد سلطان .\r\nتاريخ حقّى : تأليف مولانا عبد الحق محدّث دهلوى .\r\nهمايون‌نامه : تأليف گلبدن بيگم دختر بابر شاه .\r\nجهانگيرنامه : تأليف جهانگير پادشاه كه توسط محمد هاشم در سال 1359 ه . ش . در تهران به چاپ سربى رسيده است .\r\nتاريخ رشيدى : تأليف ميرزا حيدر دو غلات گوركانى ( 935 ه . ق . ) . « 1 »\r\nبا توجّه به انبوه كتابهايى كه تنها در زمينهء تاريخ و آن هم در زمان بابر ، همايون ، و اكبر تأليف و تصنيف شده است ، مىتوان به ارزش و اهميّت ثبت وقايع و حرمت نهادن به گذشته در جهت دستيابى به آينده‌اى مطمئن و روشن از ديدگاه اين سه فرد ، بويژه اكبر شاه ، پى برد .\r\nكتاب حاضر نيز كه از لحاظ اشباع و تفصيل مطالب و جمع و نقل روايات و گزارشهاى مختلف در مورد وقايع و حوادث ، يكى از عظيم‌ترين و مشروح‌ترين منابع در زمينهء تاريخ هزار سالهء اقوام و دول و ممالك اسلامى از سال يازدهم تا سال هزارم هجرى محسوب مىشود حاصل چنين انديشه و ديدگاهى است ؛ و علىرغم معروف بودن ، متأسفانه مغفول مانده است . اكبر شاه از يك طرف براى حفظ ارزشهاى انسانى و ارج نهادن به كار سترگ مورّخين ماضى ، و از طرف ديگر جهت ماندگار ساختن نام خود در بين سلاطين « هزار سالهء\r\n\r\n\r\n","description":"","footnote":"\r\n( 1 ) . مقدّمه نگارنده بر اكبرنامه به نقل از مقدّمه محمّد هاشم بر توزوك جهانگيرى ، ص 39 .\r\n","page_name":" 9 ","page_number":19},
  {"content":"\r\n\r\nاسلام » تمهيدات لازم جهت تأليف و تصنيف اين گنج شايگان را - كه به حق مىتوان آن را دايرة المعارف تاريخ اسلام ناميد - آماده كرد .\r\nويژگى منحصر به‌فرد اين كتاب در بين كتب هم‌سنخ خود اين است كه بر خلاف تمام كتب تاريخى ، مبناى تأليف آن سال رحلت حضرت محمد ( ص ) است نه هجرت آن بزرگوار .\r\nعبد القادر بداؤنى كه خود از اعضاء هيئت مؤلفين كتاب بوده و پس از اتمام مجلّدات سه‌گانهء آن ، از طرف اكبر شاه مأموريت مىيابد ضمن مطابقت دادن مطالب مجلّدات سه‌گانه با منابع مورد استفاده ، « سنوات را كه به تقديم و تأخير نوشته شده‌اند ترتيب دهد » و به اصطلاح امروزى ويراستارى آنها را به عهده بگيرد ، در مورد انگيزه و هدف اكبر شاه از تأليف تاريخ الفى مىنويسد :\r\nجلال الدّين اكبر شاه در سال نهصد و نود و سه حكم فرمودند كه چون هزار سال از هجرت تمام شد و همه‌جا تاريخ هجرى مىنويسند ، حالا بايد كه تاريخى تأليف يابد جامع جميع احوال پادشاهان اسلام تا امروز كه در معنى ناسخ تاريخهاى ديگر باشد و نام آن را « الفى » نهند و در ذكر سنوات به جاى لفظ هجرت لفظ رحلت نويسند . و از روز وفات حضرت ختمىپناه ، صلوات اللّه عليه و سلّم ( چهارشنبه دوازدهم ربيع الاوّل سال يازدهم هجرى ) نوشتن وقايع عالم را تا اليوم به هفت كس امر كردند ، چنان كه سال اوّل را نقيب خان ( مير غياث الدّين علىّ بن عبد اللطيف قزوينى نويسد ، و سال دوم را شاه فتح اللّه شيرازى و على هذا القياس حكيم همام ( همايون بن عبد الرزّاق گيلانى ) كه در آن ايّام از گجرات آمده بود ، و نيز ميرزا نظام الدّين احمد ( مؤلّف طبقات اكبرى « 1 » متوفّى به سال 1003 ) و فقير ( - بداؤنى ) . . . . همچنين ترتيب سى و پنج سال مرتّب شد و از سال سى و ششم حكم شد كه من بعد ملا احمد تتوى به كتابت تاريخ الفى منفرد و مخصوص بوده مىنوشته باشد ؛ و اين معنى به سفارش حكيم ابو الفتح ( گيلانى ) بود . او . . . از نهايت تعصّب كه داشت موافق اعتقاد خويش هرچه خواست نوشت ، « 2 » چنانچه عيان است . تا زمان چنگيز خان آن وقايع را در دو جلد تمام كرد ، تا آنكه ميرزا فولاد برلاس او را ( در پانزدهم صفر 996 ه . ق . ) به قتل رسانيد . بقيّهء احوال\r\n\r\n\r\n","description":"","footnote":"\r\n( 1 ) . تاريخ هندوستان است تأليف خواجه نظام الدّين احمد بن خواجه مقيم هروى ، شامل سه مجلّد ، از احوال ناصر الدّين سبكتكين تا آخر سال سى و هشتم سلطنت جلال الدّين اكبر شاه . اين نخستين كتابى است كه جامع احوال جميع سلاطين سواد اعظم هندوستان است . تاريخ تأليف آن هزار و دو هجرى است .\r\n( 2 ) . بداؤنى سنّى بود و مخالف احمد تتوى شيعى يا ، به قول او ، رافضى . در نتيجه ، مطالب نوشتهء وى را غرض‌آلود و تعصب‌آميز مىانگارد .\r\n","page_name":" 10 ","page_number":20},
  {"content":"\r\n\r\nرا حسب الامر ، آصف خان تا سال نهصد و نود و هفت نوشت و در سنهء الف ( - 1000 ) فقير را در لاهور حكم فرمودند كه اين تاريخ را از سر مقابله و تصحيح نمايد و سنوات را كه به تقديم و تأخير نوشته شده‌اند ، ترتيب دهد . و تا يك سال به اين خدمات اشتغال داشته دو جلد اوّل را مقابله نمودم و جلد سوم را به آصف خان گذاشتم . « 1 »\r\nبداؤنى باز در جايى ديگر در مورد تهذيب مجدّد مجلّدات سه‌گانه اضافه مىكند :\r\n. . . . در روز شرف آفتاب ، صاحب اين انتخاب ( - بداؤنى ) دفتر اوّل تاريخ الفى را از جملهء سه دفتر كه دو از آن ( را ) ملّا احمد تهته « 2 » رافضى و ثالث ( را ) آصف خان به اتمام رسانيده و حكم به مقابله و تصحيح آن صدور يافته بود ، به اتّفاق ملّا مصطفى كاتب لاهورى كه يارى اهل است و در سلك احديان داخل است ، گذرانيده ، به درجهء تحسين پيوست . و فرمودند كه . . . . تصحيح دفتر دوم نيز بنماى . و در مدّت يك سال اكتفا به مقابله نمود . « 3 »\r\nاز مجموع گفتار بداؤنى در منتخب التواريخ و ديگر آثار مورّخين و محققين چنين استنباط مىشود كه شالودهء تأليف و تصنيف تاريخ الفى در سال 993 ه . ق . به پيشنهاد حكيم ابو الفتح گيلانى و به دستور اكبر شاه ريخته مىشود و هفت نفر از علما و مورّخين دورهء اكبرى براى سروسامان دادن به اين كار مأمور مىشوند ؛ « 4 » بدين ترتيب كه حاجى ابراهيم سرهندى ( وفات 994 ه . ق . ) و مير شاه فتح اللّه شيرازى ( وفات 997 ه . ق . ) تاريخ دو سالهء نخستين پس از رحلت پيامبر ( ص ) را مىنويسند ؛ حكيم همام فرزند عبد الرزّاق گيلانى ( وفات 1004 ه . ق . ) حكيم على گيلانى ( وفات 1018 ه . ق . ) و عبد القادر بداؤنى با همكارى يكديگر تاريخ سالهاى 3 تا 35 پس از رحلت پيامبر ( ص ) را مىنويسند ، ملا احمد تتوى وقايع سالهاى 36 تا سال حكومت غازان خان را در يك مجلّد به تنهايى مىنويسد ، و پس از مرگ وى ( 996 ه .\r\nق . ) بقيهء مطالب از غازان خان تا سال 997 رحلت را آصف خان ميرزا قوام الدّين جعفر بيگ قزوينى ( وفات 1021 ه . ق . ) مىنويسد ، و در سال 1000 ه . ق . دو جلد نخستين دوباره توسط عبد القادر بداؤنى ، به دستور اكبر شاه ، و جلد سوّم هم توسط خود آصف خان بازبينى مىشود .\r\n\r\n\r\n","description":"","footnote":"\r\n( 1 ) . بداؤنى ، پيشين ، ج 2 ، ص 138 - 139 .\r\n( 2 ) . نام وى در منابع به صور مختلف آمده است : تتوى ، تهته ، تهتوى . . . .\r\n( 3 ) . پيشين ، ص 392 - 393 .\r\n( 4 ) . در سال هزار و دويست و چهل و هشت هجرى احمد بن ابو الفتح شريف اصفهانى آن را به نام احسن القصص و دافع الغصص تلخيص كرده كه هنوز به چاپ نرسيده است .\r\n","page_name":" 11 ","page_number":21},
  {"content":"\r\n\r\nنگارنده كلّ سه مجلّد را با مقابلهء سه نسخهء دستنويس متعلق به كتابخانهء آستان قدس رضوى و دانشگاه تهران در چهار جلد آمادهء چاپ و نشر كرده است :\r\nجلد نخست از سقيفهء بنى ساعده تا آغاز روى كار آمدن خاندان عباسى و بيعت مردم با سفّاح عباسى ( 129 هجرى / 119 رحلت ) ؛\r\nجلد دوم از ظهور عباسيان تا وقايع سال 500 رحلت ( 510 هجرت ) كه مصادف است با مطالب دوران المستظهر باللّه و دوران سلطنت محمد بن ملكشاه سلجوقى ، « 1 » يعنى يك سال مانده به مرگ سلطان سلجوقى و دو سال پيش از فوت خليفهء عباسى ؛\r\nجلد سوم شامل وقايع سال 501 رحلت ( 511 هجرت ) تا آغاز دوران حكومت غازان خان در سال 700 رحلت ( 710 هجرت ) . وقايع اين جلد از زمانى كه سلطان سنجر سلجوقى لشكر به غزنين مىبرد تا بهرامشاه بن مسعود بن سلطان ابراهيم غزنوى را مجددا بر سرير سلطنت بنشاند شروع مىشود و تا آغاز دوران سلطنت غازان خان ادامه مىيابد ؛\r\nجلد چهارم نيز متضمّن وقايع دوران غازان خان است تا رخدادهاى سال 977 رحلت .\r\n\r\nارزش تاريخى تاريخ ألفى\r\nاين كتاب ، علاوه بر امتياز منحصر به‌فرد بودن در انتخاب سال رحلت پيامبر به عنوان مبدأ وقايع ، ويژگيهايى دارد كه نشان‌دهندهء اعتبار و ارزش آن براى محقّقين و علاقه‌مندان به تاريخ ، بويژه تاريخ اسلام ، است . از جمله مواردى كه ارزش تاريخى كتاب الفى را يك سر و گردن از منابع مشابه بالاتر مىبرد و آن را به عنوان دايرة المعارف تاريخ اسلام مطرح مىكند ، اشتمال آن بر پاره‌اى از رخدادهاى تاريخى است كه در ديگر كتب تاريخى مشابه يا اصلا صحبتى از آن به ميان نيامده و يا به صورت ناقص و گذرا مطرح شده‌اند .\r\nعلّت اين ويژگى مهمّ را بايد در دو عامل جست‌وجو كرد : يكى احتمال مفقود شدن منابع دستنويس و اسناد و مداركى است كه مورد استفادهء مؤلفين تاريخ الفى قرار گرفته‌اند ، و ديگرى امكان فاسد شدن پاره‌اى از مطالب اين منابع و اسناد است كه به صورت سقط شده به دست محقّقين و مورّخين سالهاى بعد از تأليف اين كتاب رسيده‌اند .\r\nمطمئنا هيئت مؤلّفين كتاب حاضر به دليل امكان دسترسى به منابع و اسنادى كه تا آن تاريخ\r\n\r\n\r\n","description":"","footnote":"\r\n( 1 ) . مرگ سلطان محمّد سلجوقى روز بيست و چهارم ذيحجهء سال پانصد و يازدهم هجرى به سن سى و هفت سالگى در شهر اصفهان اتفاق افتاد و روز بعد خطبهء سلطنت به نام پسرش محمود خوانده شد .\r\n","page_name":" 12 ","page_number":22},
  {"content":"\r\n\r\nاز بلاى نابودى و گم‌وگور شدن مصون بودند ، توانسته‌اند به مطالبى برسند كه ديگر مؤلّفين در پرداختن آثار خود به دليل از بين رفتن منابع و يا سقط شدن قسمتى از مطالب آنها ، از چنين نعمتى محروم مانده‌اند . به عنوان مثال در وقايع مربوط به مسئلهء ارتداد و ظهور اهل ردّه ( سال 13 ه . ق . ) كه بلافاصله پس از رحلت حضرت رسول اكرم ( ص ) رخ مىدهد ، داستان كوششهاى عمر بن خطاب براى محاكمهء خالد بن وليد به جرم قتل عمد مالك بن نويره ، در تمامى منابع دست اوّل ، و به تبع آن در كتبى كه به استناد اين منابع در ادوار بعدى نوشته شده‌اند ، تقريبا يكسان آمده است و هيچ اشاره‌اى به آخرين چاره‌جوييهاى خالد جهت جلوگيرى از حضور شخص ثالث - بويژه عمر بن خطاب - در جلسه‌اى كه قرار بود وى با ابو بكر داشته باشد ، نشده است . اما بنا به تصريح تاريخ الفى ، خالد براى خنثى كردن نقشه‌هاى عمر ، كه در پى محكوميت و قصاص او بود ، قبل از رسيدن به حضور خليفه براى اداى توضيحات ، در مدخل مدينه شخصى را به طلب بلال حبشى - كه آن زمان حاجب ابو بكر بود - مىفرستد و با تطميع وى از او تضمين مىگيرد كه به هيچ عنوان نگذارد عمر بن خطاب به جمع او و خليفه بپيوندد . يا در وقايع سال 35 هجرى و اعتراض مردم مصر و كوفه و بصره به اعمال ناشايست عثمان بن عفّان و آماده شدن معترضين براى كودتا و قتل وى ، عثمان در مسجد مدينه خطاب به جمع حاضران از كارهاى ناشايست خود اظهار پشيمانى مىكند و قول مىدهد كه ضمن تغيير رويّهء سابق ، اطرافيان منافق و فاسد را از كارهاى حكومتى بر كنار كند .\r\nتمامى منابع تاريخى اين واقعه را منعكس كرده‌اند ، ولى اشاره‌اى به پرخاش و اعتراض عمرو عاص بر عثمان مبنى بر دورويى و دروغگويى وى نكرده‌اند ، در حالى كه در كتاب حاضر شرح عذرخواهى عثمان و پرخاش عمرو عاص به طور كامل آمده است .\r\nعامل دوم شيوهء كار مؤلّفين كتاب الفى است كه هرچند گزارش دقيق و معتبر مورّخين و مصنّفين مقاطع مختلف تاريخى را - كه عموما مبتنى بر مشاهدهء شخصى و اخبار مستقيم و بىواسطه بوده - در اختيار داشته‌اند اما به آن اكتفا نكرده‌اند ، بلكه در فراهم كردن كتاب خود از روايات و منابع گوناگون نيز بهره‌مند شده‌اند . مثلا اخبار مقابله و محاربهء سلطان مسعود با سلجوقيان كه در تاريخ بيهقى به تفصيل مذكور است ، در تاريخ الفى كاملتر و جامعتر از تاريخ بيهقى ، از روى منابع گوناگون ذكر شده است . از جملهء اين وقايع ، پايان كار مسعود غزنوى و برگشتن نوشتگين و جمعى از غلامان خاص مسعود از وى و نيز روايات گوناگون دربارهء قتل سلطان مسعود است كه در تاريخ بيهقى كنونى وجود ندارد ، ولى در تاريخ ألفى مذكور است . « 1 »\r\n\r\n\r\n","description":"","footnote":"\r\n( 1 ) . دكتر منوچهر مرتضوى ، مقالهء « آرزوى پيران » مندرج در ناموارهء دكتر محمود افشار ، ج 5 ، ص 2940 .\r\n","page_name":" 13 ","page_number":23},
  {"content":"\r\n\r\n\r\nارزش ادبى و سبك نوشتارى تاريخ الفى\r\nتأليف تاريخ الفى تقريبا همزمان است با تأليف أحسن التواريخ حسن بيگ روملو ( 965 ه . ق . ) و تاريخ عالم‌آراى عباسى اسكندر بيگ منشى ( 1025 ه . ق . ) در ايران . به همين جهت نثر و شيوهء تأليف آن را با سبك نوشتارى اين دو اثر مقايسه مىكنيم . به نظر شادروان ملك الشعراى بهار دو اثر ياد شده « نثربين » هستند ؛ بدين معنى كه نثر اين دو متن نه مثل كتاب عالم‌آراى شاه اسماعيل اوّل كم‌مايه و سست است و نه مثل كتاب تاريخ شاه صفى ، تأليف فضل اللّه الحسينى سوانح نگار تفرشى و تاريخ شاه عباس دوم ، تأليف ميرزا طاهر وحيد قزوينى پرطول و تفصيل و بىمزه . « 1 » لذا وقتى تاريخ الفى را با متن مورد قبول مرحوم بهار در « نثر بين‌بين » رو در رو قرار مىدهيم ، آن را روان‌تر و دلنشين‌تر و شفاف‌تر مىيابيم .\r\nبه شهادت تاريخ ، انحطاط نثر فارسى كه از قرن هفتم آغاز شده بود ، « 2 » در دورهء صفويه - به دلايلى كه برشمردن آنها از حوصلهء اين مقال بيرون است - به حضيض خود رسيد و بارزترين مشخّصهء اين دوران شد . به دنبال اين انحطاط و پستى ، « تركيبات عربى و عبارات خام جاى تركيبات لطيف و اصطلاحات ظريف فارسى را گرفت و ضرب المثل‌هاى شيرين فارسى به عبارات ثانويه مكرّر و بىروج بدل گرديد » . « 3 » در نتيجه ، « در عصر اعتلاى صفويه يعنى زمان شاه عباس اوّل ( 985 - 1037 ) ايران از نويسندهء قوىدست خالى ماند » . « 4 » ولى اين وضع ناهنجار در هندوستان بدين منوال نماند ؛ در هندوستان فضلا به نقص و فساد نثر فارسى پى بردند و درصدد اصلاح آن برآمدند . پيشگام اين حركت شيخ ابو الفضل ناگورى بود . وى علىرغم اينكه « در اصل عرب بود و زاييدهء هند » ، بر آن شد كه الفاظ عربى را از فارسى بيرون كند و به جاى آنها لغات فارسى درى را به كار گيرد . « 5 » شيخ ابو الفضل فارسى را ساده و روان مىنوشت و در نثر فارسى صاحب مكتب بود ، بويژه با تأليف اكبرنامه و آيين اكبرى سبكى را ابداع كرد كه مشخصه‌اش يكدستى و سادگى آن بود . شاهنواز خان در مآثر الأمراء در اين خصوص مىنويسد :\r\nدر فن انشاء طرفه سحرى به كار برده . با آنكه از تكلّفات منشيانه و تصلّفات مترسّلانه عارى است ، اما متانت سخن و استخوان‌بندى كلمات و نشست مفردات و تراكيب\r\n\r\n\r\n","description":"","footnote":"\r\n( 1 ) . ملك الشعراى بهار ، سبك‌شناسى ، ج 3 ، ص 258 - 259 .\r\n( 2 ) . علىرغم ظهور نويسندگان و مورخين پاكيزه‌نويس مانند خواجه رشيد الدين فضل اللّه ، حمد اللّه مستوفى ، قاضى بيضاوى ، ابو سليمان بناكتى ، شبانكاره و هندوشاه نخجوانى كه با خلق آثارى به يادماندنى نثر فارسى را از تصنّعات و تكلّفات به سادگى و سهولت سوق دادند ، ليكن باز آن را از حليهء ادب و لطف بيرون نبردند و به سنّت ادباى بزرگوار رفتار كردند .\r\n( 3 ) . بهار ، پيشين ، ص 255 .\r\n( 4 ) . پيشين ، ص 256 .\r\n( 5 ) . در اكبرنامه بر خلاف ادبيات متكلّفانهء رايج در اين زمان ، جملهء عربى ، ابيات عربى و عربىمآبى ديده نمىشود .\r\n","page_name":" 14 ","page_number":24},
  {"content":"\r\n\r\nمستحسنه و فقرات بيگانه قسمى است كه ديگرى را تتّبع به دشوارى ميسّر است و شاهد اين مدعا تاريخ اكبرى ( اكبرنامه ) است . و چون التزام نموده كه بيشتر الفاظ فارسى باشد ، لهذا گفته‌اند كه شيخ خمسهء نظامى را نثر كرده . . . « 1 » .\r\nبنا به قول اكثر محققين و فضلا ، اگرچه نويسندگان بعدى در اقتباس و دنباله‌روى از شيخ ابو الفضل ناكام ماندند ، ولى نثر تاريخ الفى را از نظر سادگى و وضوح مىتوان نزديك به تأليفات شيخ ابو الفضل دانست و تلاش مؤلفين كتاب را در رسيدن به نثرى ساده و بدور از تكلّفات و مغلق‌نويسى ارج نهاد .\r\nبا مطالعهء كتاب حاضر خواننده درمىيابد كه در برابر متنى سليس و روان قرار دارد .\r\nتلاش مؤلّفين بر اين بوده كه متن را بدور از لغات نامأنوس و تركيبات پيچيده و كشدار مرسوم دورهء صفوى در دسترس خواننده قرار دهند و با انشايى بسيار ساده و روشن شيوه‌اى يكدست از نثر پخته و با صلابت زبان فارسى را - بويژه پس از تنقيح مجلّدات سه‌گانه توسط عبد القادر بداؤنى و آصف خان - ارائه دهند .\r\nعبارتهاى فصيح آن ، چه در توصيفات و چه در توضيح داستانها ، چنان آمده است كه نه مىتوان بدون اخلال مطلب چيزى از آن كاست و نه مىتوان با افزودن عبارتى بر وضوح مطلب افزود ، به عبارت ديگر كلّ كتاب از « اطناب مملّ و ايجاز مخلّ » مصون مانده است .\r\nدر تاريخ الفى نيز مثل ديگر كتب تأليفى در هندوستان گاهى با تركيباتى مواجه مىشويم كه در عين جذابيّت به نوبهء خود بيانگر غناى زبان شيرين فارسى است ، از جمله :\r\nپى غلط كردن - رد گم كردن\r\nزبان‌گيرى كردن - جاسوسى كردن\r\nزمان زمان - پىدرپى\r\nشيرك شدن - جسارت پيدا كردن\r\nشكم‌رَوى - اسهال\r\nچيده‌چيده - گروه‌گروه ، دسته‌دسته\r\nنيم كشته - نيمه‌جان\r\nاستفاده از لغات تركى و مغولى نيز در تاريخ الفى ، مثل منابع مشابه ، ايج است . اينك چند نمونه :\r\nمشتلق - مژدگانى\r\n\r\n\r\n","description":"","footnote":"\r\n( 1 ) . شاهنواز خان مآثر الأمراء ، ج 2 ، ص 622 .\r\n","page_name":" 15 ","page_number":25},
  {"content":"\r\n\r\nباشليق - سرگروه\r\nجرانغار - طرف چپ سپاه\r\nبرانغار - طرف راست سپاه\r\nجلدوى - انعام\r\nچول - صحرا\r\n\r\nهيئت مؤلّفين\r\nخالى از لطف نخواهد بود همين‌جا مبالغى از تراجم احوال و آثار فضلا و مورّخينى كه در تأليف اين اثر گرانقدر سنگ تمام گذاشته‌اند و آن را به صورت دايرة المعارف اسلامى درآورده‌اند - و خوشبختانه اكثر آنان ايرانى بودند - در اختيار علاقه‌مندان و مشتاقان قرار بگيرد .\r\n\r\nحكيم ابو الفتح گيلانى\r\nمسيح الدّين حكيم ابو الفتح گيلانى ، پزشك و اديب ايرانى ، فرزند مولانا عبد الرزّاق صدر گيلانى از دانشمندان بنام تشيّع در گيلان و صاحب كتاب مصباح الشريعة كه مدتها صدارت خان احمد كاركيا « 1 » ، آخرين پادشاه كياييان گيلان ، را برعهده داشت و نيز مدتها حاكم بخش بزرگى از گيلان ( بيه پيش ) بود ، امّا پس از فتح گيلان به دست شاه طهماسب صفوى در سال 957 ه .\r\nق . و « بىشفقتى پادشاه ايران » دستگير و در دژ الموت به بند كشيده شد و پس از چندى در همان محبس درگذشت . « 2 »\r\nحكيم ابو الفتح پس از سقوط گيلان و گرفتارى پدر ، همراه دو برادر كهتر خود ، حكيم نجيب الدّين همام « 3 » - كه در تأليف وقايع سالهاى 3 تا 35 كتاب حاضر همكارى داشت - و\r\n\r\n\r\n","description":"","footnote":"\r\n( 1 ) . دربارهء احمد خان گيلانى - كه در زمان امارت وى گيلان به « هندوستان سفيد » مشهور بوده است - ، - عبد الفتاح فومنى ، تاريخ گيلان ، ذيل رويدادهاى سال نهصد و هفتاد و چهار هجرى .\r\n( 2 ) . فومنى گيلانى ، عبد الفتاح ، تاريخ گيلان ، ص 48 ؛ قاضى احمد قمى ، خلاصة التواريخ ، ج 1 ، ص 477 ؛ ابو الفضل مبارك ، اكبرنامه ، ج 3 ، ص 144 . و تقى اوحدى اين دو بيت شعر را از مولانا عبد الرزّاق نقل كرده :\r\n هرشب مى عشق خويش نوش مىكنم * چون بحر از آتش درون جوش مىكنم\r\nبا خاموشى سخن بگويم ، وانگه * با تنهايى دست در آغوش مىكنم \r\n( 3 ) . نام اصلى حكيم نجيب الدين همام ، همايون بود و چون پدر جلال الدّين اكبر نيز همين نام را داشت ، همايون نام خود را نخست به « همايونقلى » و سپس به « همام » تغيير داد ؛ - ابو الفضل مبارك ، پيشين ، ص 496 .\r\n","page_name":" 16 ","page_number":26},
  {"content":"\r\n\r\nنور الدّين محمّد كه هم خوشنويس و هم شاعر بود و « قرارى » تخلّص مىكرد ، گيلان را به مقصد اردبيل ترك كردند و مدتى در مدرسه‌اى در جوار مزار شيخ صفى الدّين اردبيلى ( وفات 735 ه . ق . ) به كسب علوم دينى همّت گماشتند ، امّا پس از چندى در كسوت بازرگانان در حالى كه بر جان خود بيم داشتند روانهء هندوستان شدند . « 1 »\r\nبنا به تصريح مرحوم دكتر ذبيح اللّه صفا ، در اين ميان احتمالا مدتى را ، با توصيه و معرفى خواجه حسين ثنايى شاعر ، در ملازمت سلطان ابراهيم ميرزا صفوى « 2 » ( وفات 986 ه . ق . ) در مشهد گذرانيدند « 3 » و در سال 983 ه . ق . به خدمت اكبر شاه رسيدند و به دربار وى راه يافتند .\r\nبنا به گفتهء موّرخين هندى ، حكيم ابو الفتح ، برادر مهتر ، به سبب شايستگى علمى و ادبى و آشنايى بيشتر به آداب دربار نسبت به ديگر برادران منزلت بيشترى يافت و پس از چهار سال به صدارت و امينى بنگاله گمارده شد . « 4 »\r\nمنزلت ابو الفتح در دربار اكبر ، بويژه پس از رويداد بنگاله و شجاعت و فراست وى در فرو نشاندن فتنه و شورش بنگالىها ، سخت افزايش يافت و افزون بر مناصب پيشين ، برخى مشاغل ديوانى ، از جمله نوشتن و ثبت فرامين ، محاسبات ديوانى ، و امينى ديوان بر عهدهء او گذاشته شد . « 5 » با اينكه درجه و مقام ابو الفتح از نظر حقوق و مستمرى از منصب هزارى ( - فرمانده هزار نفر ) فراتر نرفت امّا از نظر اهميّت ، به گفتهء نهاوندى ، « به نوعى در مزاج آن پادشاه دخل كرده و نسبت به هم رسانيده بود كه جعفر برمكى را با هارون الرّشيد به هم نرسيده بود » . « 6 » و حتّى چنان شد كه « در رتبه از پايهء وزارت و وكالت درگذشت » « 7 » و مقام او بدانجا رسيد كه نه تنها اكبر را از كشيدن تنباكو - كه به تازگى به هند وارد شده بود - منع كرد ، بلكه وى را تشويق به ساختن بيمارستانهايى در اكبرآباد كرد « 8 » و شالودهء تأليف و تصنيف\r\n\r\n\r\n","description":"","footnote":"\r\n( 1 ) . حكيم ابو الفتح بجز اين دو برادر كوچكتر از خود ، برادر بزرگترى نيز داشت به نام لطف اللّه كه به دعوت ابو الفتح به هند آمد ولى پس از چندى درگذشت ؛ - شاهنواز خان ، مآثر الأمراء ، ج 1 ، ص 561 . عبد القادر بداؤنى او را پزشكى كه « در طبّ به حذاقت مشهور است » معرفى كرده است ؛ - بداؤنى ، پيشين ، ج 3 ، ص 169 .\r\n( 2 ) . اين شاهزادهء فرهنگ‌دوست بيش از ديگر شاهزادگان صفوى در تربيت شاعران دست داشته . بحثى قزوينى ، رشكى سبزوارى ، عبدى گنابادى ، انيسى شاملو ، ثنايى مشهدى ، ميلى هروى ، ولى دشت بياضى ، قاضى احمد قمى ، قاضى احمد غفارى ، فراقى خراسانى ، و عرب مشهدى تربيت شدهء دامان او هستند .\r\n( 3 ) . ذبيح اللّه صفا ، تاريخ ادبيات در ايران ، ج 5 ، ص 825 . سالها بعد ابو الفتح با حمايت از خواجه ثنايى و ديگر شعراى مهاجر به هندوستان ، دين خود را نسبت به خواجه ادا كرد ؛ - بداؤنى ، پيشين ، ص 127 .\r\n( 4 ) . ابو الفضل مبارك ، پيشين ، ص 265 ؛ بداؤنى ، پيشين ، ج 2 ، ص 267 ؛ عبد الباقى نهاوندى ، مآثر رحيمى ، ج 1 ، ص 862 .\r\n( 5 ) . ابو الفتح گيلانى ، رقعات ، به كوشش محمّد بشير حسين ، صفحات 18 - 20 ، 23 ، 39 ، 43 .\r\n( 6 ) . نهاوندى ، پيشين ، ج 3 ، ص 847 .\r\n( 7 ) . شاهنواز خان ، مآثر الأمراء ، ج 1 ، ص 558 .\r\n( 8 ) . ابو الفضل مبارك ، پيشين ، ص 280 .\r\n","page_name":" 17 ","page_number":27},
  {"content":"\r\n\r\nكتاب حاضر نيز با سفارش و تأكيد وى به اكبر شاه نهاده شد . « 1 »\r\nحكيم ابو الفتح تعلّق‌خاطر خاصّى به زبان و ادب فارسى داشت و سخن‌شناسان ، بادقّت نظر در آثار منظوم و منثور وى ، او را يكى از مروّجان ساده‌گويى و ترك تكلّف در شعر فارسى مىدانند . ابو الفتح اگرچه خود سخنور چيره‌دستى بود ، ولى بيشتر به جهت حمايت بىدريغ از شعرا و ادباى زمان خود شهرت يافته است ، به همين لحاظ مىتوان بصراحت عنوان كرد كه يكى از مهم‌ترين انگيزه‌هاى مهاجرت شعراى ايرانى به هند حمايت ابو الفتح از آنان بوده است . به همين جهت شاعران بسيارى وى را ستوده‌اند و شاعرى مانند عرفى شيرازى در قصايد خويش او را حتّى بيش از اكبر شاه مورد ستايش قرار داده است . « 2 »\r\nابو الفتح در عين حال كه خود شعر مىسرود و دو مثنوى به نامهاى « مظهر الأسرار » و « ضياء النّيرين » به تقليد از خمسهء نظامى سروده است ، « 3 » سروده‌هاى ديگران را نيز نقد مىكرد .\r\nعرفى ، فيضى ، و حياتى گيلانى از مصاحبت وى استفاده‌هايى برده و در قصايد خود تلويحا به اين امر اشاره كرده‌اند . به گفتهء عبد الباقى نهاوندى ، به اشاره و راهنمايى ابو الفتح ، شاعران آن دوره از جمله عرفى و فيضى به نوآوريهايى در شعر نيز دست زدند . « 4 »\r\nحكيم ابو الفتح در 997 ه . ق . در ركاب اكبر به جنگ با افغانها رفت و چندى بعد در پى يك بيمارى درگذشت . به دستور اكبر پيكر ابو الفتح را به « حسن ابدال » در 35 كيلومترى راولپندى آوردند و در مقبرهء خواجه شمس الدّين خوافى ( خافى ) به خاك سپردند . « 5 » و چون چند روز پيش از فوت حكيم ابو الفتح ، علّامه امير عضد الدّوله فتح اللّه شيرازى - يكى ديگر از مؤلفين كتاب حاضر - هم فوت كرده بود ، صلاح الدّين صرفى ساوجى اين ماده تاريخ را در فوت آن دو گفت :\r\n امسال دو علّامه ز عالم رفتند * رفتند ، مؤخّر و مقدّم رفتند\r\nتا هردو موافقت نكردند به هم * تاريخ بشد كه « هردو باهم رفتند » « 6 » ( - 997 ) \r\n\r\n\r\n","description":"","footnote":"\r\n( 1 ) . بداؤنى ، پيشين ، ص 318 . درجهء اخلاص و ارادت اكبر شاه نسبت به ابو الفتح را مىتوان در پيام تسليتى كه خطاب به حكيم نجيب الدّين همام ، برادر كهتر وى ، گفته است به خوبى دريافت . ابو الفضل مىنويسد اكبر در غمگسارى و تسليت مرگ ابو الفتح خطاب به حكيم همام مىگويد : « تو را يك برادر از عالم رفت و ما را ده . » ؛ - ابو الفضل مبارك ، پيشين ، ص 496 . و نيز گفته بود « اندازهء سوگوارى ما كه تواند شناخت ؟ » ؛ - پيشين .\r\n( 2 ) . عرفى شيرازى ، كليات اشعار ، به كوشش جواهرى ، ص 14 - 18 ، 19 - 30 ، 82 - 86 .\r\n( 3 ) . گوپاموى ، تذكرهء نتايج الأفكار ، ص 42 - 44 .\r\n( 4 ) . نهاوندى ، پيشين ، ص 848 .\r\n( 5 ) . ابو الفضل مبارك ، پيشين ، ص 560 ؛ بداؤنى ، پيشين ، ص 371 .\r\n( 6 ) . ابو الفضل مبارك ، پيشين ، ص 144 ؛ شاهنواز خان ، پيشين ، ص 558 - 562 .\r\n","page_name":" 18 ","page_number":28},
  {"content":"\r\n\r\n\r\nنقيب خان\r\nمير غياث الدّين علىّ بن مير عبد اللطيف بن مير يحيى سيفى حسنى قزوينى ، مشهور به نقيب خان ، رويدادهاى سال اوّل رحلت را در تاريخ الفى نوشته است . « 1 » با اينكه به گفتهء شيخ ابو الفضل ناگورى وى « در هند به تشيّع زبانزد روزگار بود و در عراق به تسنّن » « 2 » ولى عبد القادر بداؤنى ضد شيعه تأكيد بر اين دارد كه « علم سير و تاريخ و اسماء الرّجال نه در عرب مثل وى نشان دهند و نه در عجم . . . . در خلوات و جلوات به خواندن تواريخ و قصص و حكايات و افسانه‌هاى فارسى و هندى كه درين عهد ترجمه يافته مشغول است . » « 3 »\r\nمير غياث الدّين و پدرش مير عبد اللطيف از مربيان اكبر شاه بودند و از اين بابت حقّ عظيمى بر گردن اين سلطان داشتند ؛ او نيز بر اين امر واقف بود . فوت نقيب خان را به سال 1023 ه . ق . ثبت كرده‌اند . « 4 »\r\n\r\nشاه فتح اللّه\r\nفتح اللّه شيرازى ، ( - مير فتح اللّه شيرازى ، مير شاه فتح اللّه شيرازى ) كه وقايع سال دوم پس از رحلت نبوى را تأليف كرده ، در سال 991 ه . ق . در فتحپور به حضور اكبر شاه رسيد ، در سال 993 ه . ق . منصب امين الملكى يافت و در همان سال مخاطب به « عضد الدوله » گرديد . در 994 ه . ق . به صدارت كلّ بلاد هندوستان رسيد و سرانجام در 997 ه . ق . در كشمير درگذشت ، « 5 » و در موضعى كه به تخت سليمان مشهور است - و پس از دفن شعرايى همچون سليم تهرانى ، حكيم همدانى ، غنى كشميرى ، و طغراى مشهدى به مقبرة الشعرا معروف گشت - به خاك سپرده شد .\r\nبنا به تصريح بداؤنى ، مير فتح اللّه « . . . جامع جميع علوم عقلى از حكمت و هيئت و هندسه و نجوم و رمل و حساب و طلسمات و نيرنجات » بود و در اين فنون « آن‌قدر حالت داشت كه اگر پادشاه متوجّه مىشدند رصد مىتوانست بست » . « 6 » و صمصام الدوله شاهنواز خان او را عامل اصلى وضع « تاريخ الهى » از طرف اكبر شاه معرفى مىكند كه « بناى آن بر زيج جديد گوركانى\r\n\r\n\r\n","description":"","footnote":"\r\n( 1 ) . نهاوندى ، پيشين ، ص 41 ؛ بداؤنى ، پيشين ، ص 138 و 392 .\r\n( 2 ) . ابو الفضل مبارك ، پيشين ، ج 2 ، ص 19 .\r\n( 3 ) . بداؤنى ، پيشين ، ص 97 - 99 .\r\n( 4 ) . قسمتى از مهابهارات را كه وى ترجمه كرده ، آقاى جلالى نائينى در سال هزار و سيصد و پنجاه و نه شمسى در تهران به چاپ رسانده است .\r\n( 5 ) . بنگريد به مادّه تاريخ فوت وى در مطلب مربوط به حكيم ابو الفتح گيلانى .\r\n( 6 ) . بداؤنى ، پيشين ، 145 .\r\n","page_name":" 19 ","page_number":29},
  {"content":"\r\n\r\n( الغ بيگ ) گذاشته جلوس اكبر را سرآغاز برگرفتند و سال و ماه شمسى حقيقى شد و كبيسه از ميان برافتاد و نام ماه و روز فارسى به حال خود ماند . » « 1 »\r\n\r\nاحمد تتوى\r\nملّا احمد بن قاضى نصر اللّه ديبلى تتوى ( - تهته ، تهتوى ، تهتهوى سندى ، تهتهوى قاضىزاده ) در سال 956 ه . ق . در يك خانوادهء علمى حنفى مذهب در شهر تتّه ، واقع در دامنهء كوه مك لى در شش ميلى رود سند و نزديك بندر كراچى ، متولد شد . شهر تتّه يا تهته از ديرباز از مراكز عمدهء فرهنگ اسلام و زبان فارسى در شبه‌قاره و مجمع علما و عرفاى مشهور بوده است ؛ و در اين شهر بود كه شالودهء زندگى نويسندهء اصلى اين كتاب گرانسنگ استوارى گرفت .\r\nپدر ملّا احمد ، نصر اللّه فاروقى ، قاضى القضاة حنفى مذهب شهر تته بود و ملّا احمد علوم اسلامى و فقه و حديث را از پدرش و علماى حنفى آن سامان فراگرفت و متصدى تدريس و فتوى و مقام قاضى القضاة مذهب حنفى در اين شهر شد .\r\nعلت شيعه شدن او را به اختلاف نقل نموده‌اند . بعضى از محقّقان مىگويند كه يك جهانگرد شيعى عراقى به نام شيخ صالح يا ميرزا حسن در جوار منزل وى منزل كرده همسايهء او مىشود و با بيان مكارم خاندان عصمت و طهارت ( ع ) وى را به تشيع دعوت مىكند ، و گفتارش تأثير عميقى بر قلب وى كرده وجدان او را برمىانگيزاند . جمعى ديگر از مورّخان مىگويند كه گرويدن او به تشيّع بر اثر خوابى بوده كه در آن ، حضرت امير المؤمنين علىّ بن ابى طالب ( ع ) توجّه او را به آيهء مباركهء  « إِنَّما وَلِيُّكُمُ اللَّهُ وَ رَسُولُهُ وَ الَّذِينَ آمَنُوا »  جلب مىكند . و بعضى گفته‌اند هردو حادثه همزمان با يكديگر بوده است . « 2 »\r\nوى پس از شيعه شدن ، در بيست و دو سالگى از هندوستان به قصد تحصيل حكمت و طبّ به ايران آمد و وارد شهر مشهد گرديد و از محضر علماى آن سامان بهره‌مند شد . سپس از آنجا به شيراز و يزد رفت و با علماى آنجا نيز ملاقات كرد و از مولانا افضل قائنى و حكيم ميرزا جان و كمال الدين حسين طبيب ( وفات 974 ه . ق . ) علوم تفسير و فقه و حديث و فلسفه و هيئت و طبّ را فراگرفت . سپس به قزوين رفت و به مدرسهء فلسفى اين شهر درآمد و از اكابر علماى حوزه بهره‌مند گشت ؛ و به دربار صفوى راه يافت و مورد توجّه شاه طهماسب صفوى قرار گرفت ؛ و بعد آهنگ حجّ كرد و در كربلا و نجف از علماى شيعه بهره‌مند گرديد و مجدّدا به موطن خويش هندوستان بازگشت .\r\n\r\n\r\n","description":"","footnote":"\r\n( 1 ) . شاهنواز خان ، پيشين ، ص 100 - 105 .\r\n( 2 ) . دايرة المعارف تشيع ، ج 4 ، ص 102 ، مدخل تتوى .\r\n","page_name":" 20 ","page_number":30},
  {"content":"\r\n\r\nملا احمد تتوى در اين مرحله از زندگى خويش بود كه در بيجاپور با حكيم فتح اللّه شاه شيرازى ملاقات مىكند . و به دنبال ملاقات با حكيم فتح اللّه و آشنايى با امير نظام الدّين ، به مباحثات علمى و تاريخى و مذهبى كشيده مىشود كه نتيجه‌اش ملقّب شدن به « ارسطوى زمان » است . در سال 990 ه . ق . به شهر فتحپور سيكرى هجرت مىكند و در آنجا به دربار اكبرى راه مىيابد و سه سال بعد با پيشنهاد حكيم فتح اللّه و به دستور اكبر شاه مأموريت مىيابد كه تأليف تاريخ الفى را شروع كند .\r\nوى از علماى شجاع و دلير شيعه بود كه هرگز مصلحت‌پسند نبود و آنچه را صلاح اسلام و عالم تشيّع بود در نوشته‌هايش مىآورد . همين صراحت قلم و بيان وى باعث شعله‌ور شدن كينهء بعضى از سنّىهاى متعصّب و درباريان سنّى گشت و آنان را به دشمنى وى واداشت . سرانجام شبى يكى از سنّيان متعصب ، به نام ميرزا فولاد برلاس ، پسر خداداد برلاس ، وى را با خنجر زخم زد . بنا به گفتهء منابع و مصادر هندى ، شدّت جراحات به قدرى بود كه معالجات طبيبان ، از جمله طبابت حكيم حسن ، مثمر ثمر واقع نشد . در نتيجه ، اين مورّخ بزرگ شيعه روز 25 صفر سال 996 ه . ق . به شهادت رسيد . « 1 »\r\nاقدام شجاعانه و منطقى اكبر شاه در برخورد با قتل ناجوانمردانهء احمد تتوى كه نشان‌دهندهء زير پا گذاشته شدن مفاد « دين الهى » از سوى سنّيان متعصّب بود ، مثال زدنى است .\r\nشيخ ابو الفضل ناگورى در اين خصوص در اكبرنامه مىنويسد :\r\nشاهنشاه دادگر آن بدگوهر [ - ميرزا فولاد برلاس 
  ] را از بند هستى رهايى داد و به پاى فيل بسته در تمام شهر گردانيدند . هرچند سران دولت سنّى بودند در رهايى تكادو نمودند ، سودمند نيامد و سرمايهء رهنمونى بسيار بيراهه رو گشت و آويزش سنّى و شيعه فرونشست .\r\n\r\nعبد القادر بداؤنى\r\nعبد القادر بن ملكشاه بداؤنى مورّخ ، شاعر ، و مترجم دورهء اكبر شاهى متولّد سال 947 ه . ق .\r\nاست . مختصرات و بعضى از علوم عربيه را در دوران كودكى و آغاز جوانى پيش جدّ مادرى خود ، مخدوم اشرف ، فراگرفت و در دوازده سالگى قصيدهء « برده » را در خانقاه شيخ حاتم سنبلى ياد گرفت و پس از تكميل علوم در خدمت شيخ مبارك ناگورى « 2 » مدّت چهل سال\r\n\r\n\r\n","description":"","footnote":"\r\n( 1 ) . علّامه امينى نيز نام احمد تتوى را در ليست شهداى شيعه آورده است ؛ - علّامه امينى ، شهداء الفضيلة ، ص 130 - 131 ، ترجمهء فارسى ( شهيدان راه فضيلت ) ، ص 282 .\r\n( 2 ) . بداؤنى ، پيشين ، ص 74 .\r\n","page_name":" 21 ","page_number":31},
  {"content":"\r\n\r\nهمصحبت شيخ فيضى و شيخ ابو الفضل ، پسران شيخ مذكور ، شد . در سال 981 ه . ق . به سفارش جلال خان قورچى و حكيم عين الملك به ملازمت اكبر شاه رسيد « 1 » و يكى از مراجع مهمّ دربار اكبرى در امر ترجمه و تأليف و انتخاب كتاب گرديد . بنا به تصريح خود وى در مجلّدات سه‌گانهء منتخب التواريخ ، يازده عنوان كتاب ترجمه يا تأليف كرده و يا در تأليف آنها همكارى مستقيم داشته است ، بدين ترتيب :\r\n- ترجمهء اتهرين ، يكى از كتب مهم چهارگانهء هندوها به زبان فارسى .\r\n- ترجمهء مهابهارات ، مسمّى به رزمنامه ، كه يكى از كتب معظم هندوهاست مشتمل بر قصص ، مواعظ ، اخلاق ، آداب ، اعتقادات و طرق عبادات هندوها .\r\n- ترجمهء راماين كه در تصنيف بر مهابهارات سبقت دارد . وى اين كتاب را در عرض چهار سال ترجمه كرده و در سال 997 ه . ق . از ترجمهء آن فارغ شده است . « 2 »\r\n- ترجمهء ده جزء از نسخهء معجم البلدان از عربى به فارسى ، كه در مدت يك ماه آن را انجام داد و به اكبر شاه تقديم كرد .\r\n- تأليف كتاب الأحاديث ، متضمّن چهل حديث در بيان فضيلت غزا .\r\n- تأليف نجات الرشيد در اخلاق و دفع آفات نفسانى .\r\n- تأليف جامع رشيد ، مشتمل بر شجره‌نامهء خلفاى بنى عباس و خلفاى مصريّه و نيز ترجمهء احوال انبياى اولو العزم .\r\n- تأليف بحر الاسماء ، شامل افسانه‌هاى هندى .\r\n- تأليف تاريخ بداؤنى يا منتخب التواريخ ، متضمّن وقايع چهل سالهء دوران اكبر شاه .\r\n- تصحيح و ساده‌نويسى كتاب تاريخ كشمير ، تأليف ملّا شاه محمد شاه‌آبادى .\r\n- تصحيح دو مجلّد از مجلّدات سه‌گانهء كتاب حاضر .\r\nبداؤنى شعر نيز مىگفت و « قادرى » تخلّص مىكرد ، حتى در مادّه تاريخ‌سازى نيز دست داشت . متأسفانه با تمام مراتب علمى ، در امر مذهب تعصّب كوركورانه‌اى داشت و در اين راه اغلب راه ناصواب مىپيمود . نه‌تنها كار مؤلّف اصلى كتاب حاضر يعنى احمد تتوى را به دليل شيعه بودن وى ناصواب مىدانست ، حتّى علىرغم اينكه شاگرد شيخ مبارك ناگورى ، پدر شيخ ابو الفضل و شيخ فيضى ، بود ، به دليل تعصّب مذهبى از بدگويى و هتّاكى در مورد آن سه دانشمند شيعى نيز در نوشته‌هاى خود كوتاهى نكرده است . « 3 » شدّت تعصّب مذهبى وى بدان\r\n\r\n\r\n","description":"","footnote":"\r\n( 1 ) . بداؤنى ، پيشين ، ج 2 ، ص 172 .\r\n( 2 ) . پس از آن شخصى مسيحى به نام پانىپتى آن را به نظم درآورد ؛ - شبلى ، شعر العجم ، ج 3 ، ص 56 .\r\n( 3 ) . مقدّمه نگارنده بر اكبرنامه ، چاپ سال 1372 ه . ش .\r\n","page_name":" 22 ","page_number":32},
  {"content":"\r\n\r\nپايه بود كه اكبر شاه خطاب به شيخ ابو الفضل گفته بود :\r\nما فلانى [ - بداؤنى 
  ] را جوان فانى صوفى مشربى خيال مىكرديم ، امّا او خود چنان فقيه و متعصّب [ ى 
  ] ظاهر شد كه هيچ شمشيرى رگ گردن تعصّب او را نتواند بريد . « 1 »\r\n\r\nآصف خان\r\nميرزا جعفر بن بديع الزمان بن آقا ملّا قزوينى ، ملقّب به قوام الدين و سپس به آصف خان ( 989 ه . ق . ) ، شاعر پارسىگوى هند ، مورّخ ، و از اميران بابرى در عهد اكبر شاه و جهانگير . آقا ملّا قزوينى ، جدّ آصف خان ، از منشيان دربار صفوى و پدرش ميرزا بديع الزمان در زمان شاه طهماسب صفوى « حاكم » و به اصطلاح آن زمان « وزير » كاشان بود ، و ميرزا جعفر در آغاز عمر به همراهى جدّ و پدر خود به دربار آمدوشد مىكرد ، و در اين هنگام با شاعران و اديبان مصاحبت داشت و مير حيدر معمايى ، شاعر معروف آن روزگار ، از دوستان و نزديكان او بود . « 2 »\r\nميرزا جعفر در سال 985 ه . ق . از ايران به هند رفت و به وسيلهء عمّ خود ميرزا غياث الدين على آصف خان ، كه از اميران دربار اكبر شاه بود ، به دربار راه يافت و به منصب دويستى ( - فرمانده دويست نفر ) منصوب شد ، ولى چون اين مقام را دون شأن خود مىدانست آن را رها كرد و از دربار كناره گرفت . مدتى بعد ، پس از وفات عمويش ( 989 ه . ق . ) دوباره به دربار آمد و به مقام ميربخشى ، كه همان خزانه‌دارى دربار است ، رسيد و ضمنا منصب دو هزارى نيز به وى محوّل گرديد و لقب آصف خانى يافت .\r\nشاهنواز خان او را از « يكتايان روزگار » توصيف مىكند و مىنويسد : « در همه فن صاحب فن ، و در هرهنر تمام . فهم تند و فطرت بلند او شهرهء آفاق » . و بعد ، از قول خود آصف خان اضافه مىكند كه « هرچه من بديهه نفهمم ، بىمعنى خواهد بود » . « 3 »\r\nابو الفضل ناگورى در آيين اكبرى ضمن معرفى قافيه‌سنجان دربار اكبرى ، او را « در بتكچيگرى ( - نويسندگى ) چيره‌دست » معرفى مىكند و مىنويسد كه « فهم عالى دارد و لختى آگهى اندوخته ، باستانى سرگذشت نيكو گزارد » . « 4 » باز صمصام الدوله مىگويد : « به يك نگاه تمام سطر را مىخواند . . . و شعر و انشاى او كمال متانت دارد . به اعتقاد جمعى ، بعد از شيخ\r\n\r\n\r\n","description":"","footnote":"\r\n( 1 ) . بداؤنى ، پيشين ، ص 398 .\r\n( 2 ) . دايرة المعارف بزرگ اسلامى ، مدخل آصف خان ، به نقل از تاريخ عالم‌آراى عباسى ، ج 1 ، ص 128 .\r\n( 3 ) . شاهنواز خان ، مآثر الأمراء ، ج 1 ، ص 111 .\r\n( 4 ) . ابو الفضل مبارك ، آيين اكبرى ، ج 1 ، ص 306 .\r\n","page_name":" 23 ","page_number":33},
  {"content":"\r\n\r\nنظامى گنجه‌اى ، مثنوى خسرو و شيرين به از او كسى نگفته . » « 1 »\r\nاز توصيف نسخه‌هاى منظومهء خسرو و شيرين در فهارس چنين برمىآيد كه وى نخست پيش از سال 995 ه . ق . آن را با عنوان فرهاد و شيرين نظم كرده بوده و سپس در اواخر عمر دوباره بدان پرداخته و آن را به صورتى كامل‌تر و با تجديد نظر كلّى به نام خسرو و شيرين به پايان رسانيده و به جهانگير تقديم كرده است . « 2 »\r\nصمصام الدوله هنگام بحث دربارهء خسرو و شيرين آصف خان ، ابيات زير را كه شاعر « در عشرت‌آرايى خسرو و شيرين » سروده ، مىآورد :\r\n هوس مطلق عنان شد ، شوق خودكام * سرِ دستِ صنم بگرفت با جام\r\nچنين بىنقل دادن باده تا كى * بده بوسه كه هم نقل است و هم مى\r\nفتادش تن ز تاب شرم در تب * ز نام بوسه زد تپخاله‌اش لب\r\nملك بگرفت و شوقش كرده سرمست * ز دستش جام و بوسيدش لب و دست\r\nصنم هردم ز آب ديده آن شب * ز نقش بوسه شُستى دامن لب « 3 » \r\nآصف خان در شعر « جعفر » و « جعفرى » تخلّص مىكرد و مجموعهء اشعار او نزديك به هزار بيت از غزل و قصيده و مثنوى بوده است . « 4 » قصايدى از وى در مدح نبى اكرم ( ص ) و على بن ابى طالب ( ع ) در تذكره‌ها ثبت شده است و نيز مدايحى از وى در ستايش اكبر شاه و جهانگير . آصف خان تذكره‌اى نيز تدوين كرده است كه به تذكرهء آصف خانى معروف بوده و ميرزا امير بيگ بنارسى متخلّص به « امير » در تذكرهء حدائق الشعراء خود - كه ميان سالهاى 1211 و 1262 ه . ق . به تصنيف آن مشغول بوده - آن را در نظر داشته است . « 5 »\r\nآصف خان با داشتن مقام صدارت و اشتغال به كارهاى ديوانى و كار شعر و شاعرى ، شركت مؤثر و ارزشمند در تأليف و تصنيف كتاب حاضر داشته است . او دنبالهء كار تأليف را پس از ترور احمد تتوى ( 996 ه . ق . ) گرفته و وقايع را تا سال 997 رحلت آورده است .\r\nآصف خان در سال 1018 ه . ق . كه منصب پنج هزارى و مقام آتاليقى شاهزاده پرويز را داشت براى رفع اغتشاش دكن عازم اين منطقه شد ، ولى به سبب عشرت‌طلبى شاهزاده و\r\n\r\n\r\n","description":"","footnote":"\r\n( 1 ) . شاهنواز خان ، پيشين ، ص 112 .\r\n( 2 ) . ملا عبد النبى فخر الزمانى قزوينى ، تذكرهء ميخانه ، ص 160 .\r\n( 3 ) . شاهنواز خان ، پيشين . وى اين بيت را نيز از آصف خان نقل كرده است :\r\n هركس كه شبى نشست با تو * بسيار به روز ما نشيند \r\n( 4 ) . ملا عبد النبى ، پيشين ، ص 160 .\r\n( 5 ) . دايرة المعارف بزرگ اسلامى ، پيشين .\r\n","page_name":" 24 ","page_number":34},
  {"content":"\r\n\r\nاختلافات امرا ، كارى از پيش نبرد و سرانجام در 1021 ه . ق . در برهانپور وفات يافت . معتمد خان بخشى صاحب اقبالنامهء جهانگيرى كه آن را به نام نور الدين محمد جهانگير ( سلطنت از 1014 تا 1037 ه . ق . ) نوشته ، در مورد فوت آصف خان مىنويسد :\r\nدر خلال اين حال خبر فوت آصف خان رسيد و بر خاطر حق‌شناس سخت گران آمد و راقم اين حروف تاريخ فوت او را « صد حيف ز آصف خان [ - 1021 
  ] بديهه يافته به عرض اشرف رسانيد . پسنديده افتاد . . . . « 1 »\r\nدر هرحال با تمام تلاش و وسواسى كه در تصحيح و تحشيهء اين متن گرانسنگ به عمل آمده ، يقين اين است كه مقدّمه و متن و حواشى خالى از نقص و خطا نيست . اما اين‌قدر هست كه قدمى هرچند كوتاه در شناسايى يكى از منابع مهمّ تاريخ اسلام - كه به حق از امّهات مصادر تاريخ اسلام است - برداشته شده . قصد نگارنده فقط و فقط احياى اين متن ارزشمند و ارائه نسخه‌اى خوانا از اين منبع گرانقدر است ، لذا از اساتيد و محققين تقاضا دارد مراتب راهنمايى و ارشاد را از نگارنده دريغ ندارند .\r\nشايسته ديدم حاصل رنج چندين سالهء تصحيح و شرح اين تاريخ گرانسنگ را به دو استاد بزرگ - زنده ياد استاد حسن قاضى طباطبائى و دانشى مرد يگانه ، استاد منوچهر مرتضوى - تقديم كنم كه :\r\nنخست بار نام تاريخ الفى را از استاد قاضى شنيدم و سپس همان نام را با صفت « گرانسنگ » از استاد مرتضوى .\r\nغلامرضا طباطبائى مجد تبريز - تابستان 77\r\n\r\n\r\n","description":"","footnote":"\r\n( 1 ) . معتمد خان بخشى ، اقبالنامهء جهانگيرى ، به نقل از تذكرهء ميخانه ، پانوشت ص 162 .\r\n","page_name":" 25 ","page_number":35},
  {"content":"\r\n . \r\n","description":"","footnote":"","page_name":" 26 ","page_number":36},
  {"content":"\r\n\r\n( بسم اللّه تيمّنا و تبرّكا ) « 1 »\r\n\r\nآغاز كتاب در بيان امورى كه واقع شده در سال اول رحلت خاتم النبيّين ( ص )\r\nنقل است كه چون حضرت خاتم النبيّين رحلت فرمودند ، اهل بيت آغاز گريه و زارى كردند ، و مردمى كه در مسجد بودند چون آواز اهل بيت شنيدند اضطراب و افغان در ميان ايشان افتاد و سراسيمه و حيران شدند ، و گوئيا اجسادى بودند بىارواح ، و عقول ايشان بر طرف شده بود ، و بعضى از سخن گفتن بازماندند ، مثل عثمان بن عفّان ، و بعضى به فساد عقل گرفتار شدند ، مانند عمر خطاب ؛ چنان كه منقول است كه فرياد برآورد و سوگند خورد كه رسول خدا ، صلّى اللّه عليه و آله ، نمرده است و ليكن او را صعقه « 2 » واقع شده است چنان كه موسى را واقع شده بود ، و به خدا اميدوارم كه پيغمبر چندان در دنيا بماند كه دست و زبان منافقان و دروغگويان را ببرد . و سبب آن است كه جمعى از منافقان مدينه گفتند كه « اگر پيغمبر مىبودى وفات نمىيافتى . » عمر شمشير بكشيد و در درِ مسجد بايستاد و گفت : هركس كه بگويد كه پيغمبر ، صلّى اللّه عليه و آله ، مرده است ميانش به اين شمشير به دو نيم كنم . « 3 » گويند كه مردم در شك افتادند در فوت پيغمبر ( ص ) .\r\nنقل است كه در آن ساعت ابو بكر در خانهء خود بود . كس از عقب او فرستادند تا وى را خبر كرد . ابو بكر بتعجيل سوار گشت و روان شد و در راه مىگريست تا به مسجد رسول ، صلّى اللّه عليه و آله ، درآمد . ديد كه مردم در غايت پريشانىاند . به خانهء عايشه درآمد و گفت : رسول خدا در كجاست ؟ او را خبر دادند . بر بالين آن حضرت آمد و روى مبارك او را بگشاد و دست و پيشانى او را ببوسيد و بگريست و زارى بسيار كرد . بعد از آن بيرون آمد . عمر را ديد\r\n\r\n\r\n","description":"","footnote":"\r\n( 1 ) . ق . مطلب بين ( ) را ندارد . « همهء پابرگها از مصحح است ، مگر آنها كه با علامت و ( - ويراستار ) مشخص شده است . » - و .\r\n( 2 ) . صعقه : بيهوشى ؛ - فرهنگ معين .\r\n( 3 ) . ابن أبى الحديد در بحثى مستوفى اين اقدام عمر بن خطّاب را در جهت حفظ كيان اسلام در اوّلين ساعات رحلت رسول اللّه ( ص ) مجاز و منطقى مىداند ؛ - ابن ابى الحديد ، شرح نهج البلاغه ، ترجمهء محمود مهدوى دامغانى ، ج 1 ، ص 215 به بعد .\r\n","page_name":" 27 ","page_number":37},
  {"content":"\r\n\r\nكه در ميان مردم مىگفت كه « پيغمبر وفات نيافته » . ابو بكر يك مرتبه او را گفت : بنشين . و عمر بنشست . [ ابو بكر 
  ] گفت : اى مردم رسول خدا وفات يافته . نشنيده‌ايد كه حقّ سبحانه و تعالى جلّ جلاله در كلام مجيد خويش فرموده با پيغمبر كه  إِنَّكَ مَيِّتٌ وَ إِنَّهُمْ مَيِّتُونَ  . « 1 » آنگاه به منبر درآمد . همه عمر را گذاشتند و به ابو بكر متوجه شدند . ابو بكر خطبه‌اى فصيح بخواند و گفت :\r\nهركس كه محمّد را مىپرستد بدرستى كه محمّد بتحقيق وفات يافت و هركس كه خداوند تعالى را مىپرستد بدرستى كه اللّه تعالى زنده است و هرگز نمىميرد . و آيهء  وَ ما مُحَمَّدٌ إِلَّا رَسُولٌ  « 2 » را تا آخر و آيهء  إِنَّكَ مَيِّتٌ وَ إِنَّهُمْ مَيِّتُونَ  [ 1 
  ] بخواند . عمر گويد پاى من بلرزيد و افتادم ، و گوئيا اين آيه را نشنيده بودم .\r\nپس اهل مدينه و همهء صحابه دل بر فوت آن سرور نهادند و  إِنَّا لِلَّهِ وَ إِنَّا إِلَيْهِ راجِعُونَ  « 3 » گفتند .\r\nابو بكر تعزيهء اهل بيت به جا آورد و گفت : تجهيز و تكفين آن حضرت تعلّق به شما دارد . و خود با مردم به سقيفهء بنى ساعده رفت تا امر خلافت را قرار دهد .\r\n\r\nذكر حديث سقيفهء « 4 » بنى ساعده و اختلاف مهاجر و انصار در امر خلافت و بيعت اصحاب با ابو بكر\r\nثقات اثبات نموده‌اند كه چون حضرت رسالت ، صلّى اللّه عليه و آله ، از دار دنيا به جوار حضرت مولى جلّ جلاله نقل فرمود ، همان روز قُدوهء اصحاب عمر خطّاب ، رضى اللّه عنه ، با ابو عبيده مباسطت نموده گفت : دست خود را بسط نماى تا با تو بيعت كنم ؛ چه ، حضرت در شأن تو فرموده امين هذه الامّة . « 5 » ابو عبيده گفت : « اى عمر نامسلمان شده‌اى ؟ خطا از تو نشنيده‌ام ، الّا اين سخن . با من بيعت مىكنى حال آنكه ابو بكر صدّيق ثانى اثنين و به روايتى ثالث ثلثة در ميان شماست ؟ » و اكثر مهاجرين و طايفه‌اى قليله از انصار مثل اسيد بن حضير « 6 » و ساير بنى عبد الاشهل به ابو بكر مايل بودند .\r\n\r\n\r\n","description":"","footnote":"\r\n( 1 ) . اى محمّد ( ص ) البته تو مىميرى و ايشان نيز مىميرند ؛ ( زمر ، 30 ) . ترجمهء آيات افزودهء مصحح ، برگرفته از قرآن مترجم زين العابدين رهنماست . - و .\r\n( 2 ) . و محمّد ( ص ) جز پيغمبرى نيست در حقيقت قبل از او پيغمبران دگرى درگذشته‌اند ، آيا اگر محمد ( ص ) بميرد يا كشته شود شما از دين به روش نياكان خود بازمىگرديد ؟ آن كس كه از دين برگردد به خدا هيچ‌گونه ضرر نمىرساند . . . ؛ ( آل عمران ، 144 ) .\r\n( 3 ) . ما مملوك خداييم و به سوى او بازگشت خواهيم كرد ؛ ( بقره ، 156 ) .\r\n( 4 ) . سقيفه به معناى ايوانچه‌اى سقف‌دار است و ظاهرا صفّه‌اى بوده كه انصار در آن جمع مىشده‌اند .\r\n( 5 ) . اشاره است به حديثى از رسول ( ص ) كه فرموده : لكلّ امّة امين و امين هذه الامّة ابو عبيده .\r\n( 6 ) . اسيد بن حضير بن سماك بن عتيك اشهلى اوسى ( وفات 20 ه . ق . ) . او يكى از كسانى است كه مردم را به بيعت با ابو بكر تشويق مىكرد . زركلى مىگويد كه وى صاحب‌رأى محسوب مىشد و او را به لقب كامل مىخواندند ؛ - الأعلام ، ج 1 ، ص 117 . وى به سال بيست يا بيست و يكم هجرى در حكومت عمر درگذشت ؛ نيز - ابن حجر ، الاصابه ، ج 1 ، ص 49 .\r\n","page_name":" 28 ","page_number":38},
  {"content":"\r\n\r\nو جمهور انصار در سقيفهء بنى ساعده - كه مجمع ايشان بود - در حين سنوح قضا و مهمّات و هنگام قطع و فصل خصومات جمع شده و سعد بن عباد ، رضى اللّه عنه ، را از خانهء وى بيرون آورده بودند به داعيهء آنكه وى را به خلافت بردارند و با وى بيعت كنند ، و حال آنكه وى مريض بود ، و مع ذلك خطبه خواند « 1 » و فضايل انصار را ذكر نمود و گفت : دريابيد [ 2 الف 
  ] اين امر را پيش از آنكه مردم درصدد آن برايند . انصار در جواب او گفتند : نيكو مىگوئى . ما تو را به خلافت و امارت برمىداريم و همه به تو راضىايم . و با يكديگر مطارحه نمودند كه اگر مهاجران قريش در امر خلافت مضايقه كنند و به فضيلت قدمت خدمت حضرت و سبق اسلام و هجرت و كرامت قرابت قريبه با آن سرور تمسّك جويند ، جواب چه گوئيم ؟\r\nطايفه‌اى گفتند ، گوئيم از ما اميرى و از شما اميرى . و هرگز به غير از اين راضى نخواهيم شد .\r\nسعد گفت : هذا اوّل افتراقهم . و هركس آنچه به خاطرش مىرسيد ، مىگفت .\r\nمردى از انصار خبر اجتماع ايشان را به عمر خطّاب ، رضى اللّه عنه ، رسانيده و مبالغه كرد كه دريابيد ايشان را پيش از آنكه احداث امرى نمايند ؛ كه مستدعى قتال و مستجاب مال باشند .\r\nفى الحال عمر به خانهء رسول ، صلّى اللّه عليه و آله ، آمد و ابو بكر آنجا بود و او را از آن امر اخبار كرد و وى را بر رفتن به سقيفهء بنى ساعده كه مجمع انصار بود تحريض نمود . ابو عبيده و جمعى ديگر از مهاجران با ايشان اتّفاق نموده به سقيفهء بنى ساعده روان شدند ؛ و علىّ بن ابى طالب ، كرّم اللّه وجهه ، و بنو هاشم و زبير با جمعى ديگر از اصحاب ، به جهت شغل تجهيز و تكفين و غسل و دفن حضرت ، تخلّف نمودند . و در راه دو مرد از انصار ، عويم بن ساعده « 2 » و معن بن عدىّ « 3 » ، به صدّيق و فاروق « 4 » پيوستند و ايشان را دلدارى دادند .\r\nچون به سقيفهء بنى ساعده رسيدند ، ديدند كه مردى بر سريرى تكيه كرده و انصار گرد وى برآمده و فضائل خود را برمىشمردند و داعيهء خلافت دارند . عمر پرسيد كه اين مرد بر اين سرير كيست ؟ گفتند سعد بن عباده « 5 » است . از عمر منقول است كه گفت : من در نفس خويش مقاله [ اى 
  ]\r\n\r\n\r\n","description":"","footnote":"\r\n( 1 ) . براى مطالعهء متن كامل خطبهء سعد بن عباده - جوهرى ، سقيفه و فدك ، ترجمهء هادى امينى ، ص 46 ؛ احمد زكى صفوت ، جمهرة خطب العرب ، ج 1 ، ص 173 ؛ شرح نهج البلاغه ، ج 3 ، ص 141 .\r\n( 2 ) . وى از افراد قبيلهء اوس و از شركت‌كنندگان در بيعت عقبهء دوم بوده است ؛ - ابن اثير ، اسد الغابة ، ج 4 ، ص 158 .\r\n( 3 ) . وى از هم‌پيمانان انصار بود . در عقد اخوّت ميان او و زيد بن خطّاب عقد برادرى بسته شد و در جنگ يمامه زمان ابو بكر كشته شد ؛ - ابن عبد البر ، الاستيعاب ، ج 3 ، ص 445 .\r\n( 4 ) . صدّيق و فاروق القابى بودند كه رسول الله ( ص ) به ابو بكر و عمر خطّاب اعطا فرموده بود . خواندمير مىنويسد : به زعم اكثر اهل سنّت و جماعت ، اوّل كسى كه تصديق معراج كرد امير المؤمنين ابى بكر بود ، بنابراين ملقّب به صدّيق شد ؛ - حبيب السّير ، ج 1 ، ص 445 .\r\n( 5 ) . سعد بن عباده سالار قبيلهء بزرگ خزرج و از مهتران انصار بود . در زمان خلافت عمر در حوران ، يكى از شهركهاى بزرگ تابع دمشق ، به زخم تير از پاى درآمد . گفتند جنيان او را كشته‌اند ! - اسد الغابة ، ج 2 ، ص 284 .\r\n","page_name":" 29 ","page_number":39},
  {"content":"\r\n\r\nترتيب نموده بودم ، خواستم كه آن را با مردم بگويم . ابو بكر مرا منع نمود و خود آغاز سخن نمود .\r\nبه خدا سوگند كه آنچه من با خود تخمين نموده بودم ابو بكر در بديهه بهتر از من ادا كرد .\r\nو در بعضى روايات وارد شده كه ابو بكر بعد از حمد و ثناى باريتعالى و درود بر محمّد ، صلّى اللّه عليه و آله ، بيان فضل مهاجرين و سابقهء ايشان در اسلام و مواسات نمودن آن طايفه با حضرت به جان و مال و صبر بر شدّت ايذاء كفّار قريش و بعد ، از تعداد فضائل انصار و استمالت ايشان فرمود و اثبات كرد كه مهاجرين به‌واسطهء قرابتى كه با پيغمبر دارند بهترين عربند از روى حسب و نسب و دار « 1 » ؛ يعنى منقاد كسى نخواهند شد مگر آنكه آن‌كس از قريش باشد . بايد كه شما بر ايشان حسد نبريد و مخالفت با ايشان نكنيد ؛ چه ، به مقتضاى خبر معتبر ، « الناس تبع القريش » « 2 » يعنى مردمان پيرو قريش‌اند و شما برادران ماييد در كتاب اللّه و شركاء ماييد در دين و دوست‌ترين مردميد به ما و سزاوارتريد به آنكه راضى باشيد به قضاى حق تعالى . و مسلّم داريد فضيلت برادران خود را و با ايشان مضايقه مكنيد در چيزى كه خداى به ايشان ارزانى داشته .\r\nانصار گفتند ، ما از مهاجرين مردى را به خلافت اختيار مىكنيم به شرطى كه چون بميرد باز مردى از مهاجرين خليفه باشد و بر اين نهج مستمر گردد ، و اين طريقه بهتر است ، زيرا كه چون مهاجرى قصد ميل و محابا كند از خوف نقص انصار نتواند و بالعكس . عمر گفت : به خدا سوگند كه مخالفت نكند با ما هيچ احدى الّا آنكه وى را بكشيم . حُباب بن المنذر خزرجى « 3 » - كه او را ذو الرّأى مىگفتند - برخاست و گفت : و اللّه كه ما كسى را بر خود به خلافت اختيار نكنيم ، از ما اميرى و از شما اميرى . ابو بكر گفت : چنين نيست ، امارت حقّ ماست و شما وزيران ما باشيد . حباب گفت : اى انصار ، زنهار كه به اين سخن درنيايد و ثابت‌قدم باشيد ، كه شما احقّيد به خلافت و حكومت . اى گروه ! سخن حقّ اين است كه منّا امير و منكم امير ، و اگر خواهيد مكرّر با شما مقاتله كنيم اين امر قرار يابد . عمر گفت : و اللّه كه دوئى در خلافت روا نيست . آرى ؛ غوغا بود دو پادشه اندر ولايتى ، و عرب هرگز به امارت شما راضى نشوند و حال آنكه پيغمبر ، صلّى اللّه عليه و آله ، از غير قبيلهء شما باشد . حباب گفت : ما اين سخن كه مىگوييم\r\n\r\n\r\n","description":"","footnote":"\r\n( 1 ) . دار : خاندان . - و .\r\n( 2 ) . خبر مزبور و ديگر اخبار از جمله « الائمة من قريش » كه از قول ابو بكر روايت شده‌اند ، هرچند از حديثهايى است كه در متن و سند آن - با اين عبارت - جاى بحث است ، اما سخنى بود كه در چنان مجمعى اثرى بزرگ به جا گذاشت و به دعوى انصار پايان داد .\r\n( 3 ) . حباب بن منذر از افراد محترم خزرج بود كه در جنگ بدر شركت داشت . وى همان شخصى است كه پيشنهاد او در تغيير موضع لشكر در جنگ بدر مورد قبول رسول اللّه ( ص ) قرار گرفت ؛ - اسد الغابة ، ج 1 ، ص 364 .\r\n","page_name":" 30 ","page_number":40},
  {"content":"\r\n\r\nاز روى حسد است بر شما و ليكن مىترسيم كه قومى والى ما گردند كه ما پدران و مادران ايشان را كشته باشيم . عمر گفت : چون خلافت بر ايشان قرار گيرد بمير اگر توانى . « 1 »\r\nو ميان عمر و حباب سخنان بغايت غليظ واقع شد . عمر گفت : لا يصلح سيفان فى غمد واحد « 2 » . پس بين المهاجرين و الانصار خصومت بسيار قوى گشت و لفظ اختلاف بسيار در ميان آمد ، چنان كه نزديك بود كه به مقاتله منجر شود و سعد بن عباده در آن غوغا در زير دست و پاى مردم بماند .\r\nابو بكر چون حال بر آن منوال ديد اصحاب را به احسن وجهى تسكين داده گفت : اى گروه انصار ، شما را سوگند به خداى تعالى مىدهم كه در شب عقبه چون با رسول اللّه ، صلّى اللّه عليه و آله ، بيعت مىكرديد از جملهء شرطها كه با شما كرد يكى اين بود كه در امر خلافت و حكومت منازعت و مخالفت مكنيد با كسى كه اهل آن كار باشد . گفتند آرى . و متوجّه سعد بن عباده گشت و گفت « 3 » : از رسول خدا ، صلّى اللّه عليه و آله ، شنيده بودم كه فرمود قابل ولايت اين امر قريش‌اند . سعد گفت : آرى . زيد بن ثابت انصارى برخاست و گفت : رسول خداى از قوم مهاجران است ، و خليفهء وى نتواند بود مگر از مهاجران ، و ما انصار خدائيم چنان كه انصار رسول وى بوديم ، بيعت كنيد با مهاجران . « 4 » ابو بكر گفت : جزاكم اللّه خيرا . پس دست عمر و ابو عبيده را گرفت و گفت : من هريكى از اين دو مرد را شايستهء خلافت مىدانم . عمر گفت :\r\nبلكه ما با تو بيعت مىكنيم . مهتر و بهتر ما توئى و دوست‌ترين ما بودى نزد رسول خدا . كيست كه وى را مثل اين فضيلت جمع بود ؟ از آيهء  ثانِيَ اثْنَيْنِ إِذْ هُما فِي الْغارِ إِذْ يَقُولُ لِصاحِبِهِ لا تَحْزَنْ إِنَّ اللَّهَ مَعَنا  « 5 » معلوم مىشود . و دست ابو بكر را بگرفت و با وى بيعت كرد و مهاجران را بگفت تا بيعت كردند . « 6 » بعد از آن انصار مبالغه نمودند ، الّا طايفهء قليله‌اى كه بعضى گفتند ما بيعت با هيچ‌كس نمىكنيم الّا با علىّ بن ابى طالب .\r\n\r\n\r\n","description":"","footnote":"\r\n( 1 ) . در مورد مذاكرهء حباب بن منذر با ابو بكر و عمر خطّاب - مقدسى ، آفرينش و تاريخ ، ( البدء و التاريخ ) ، ترجمهء دكتر محمد رضا شفيعى كدكنى ، ج 5 ، ص 68 ؛ ابن اثير الكامل ، ترجمهء عباس خليلى ، ج 2 ، ص 12 ؛ رفيع الدّين اسحق ، سيرت رسول اللّه ، تصحيح اصغر مهدوى ، ج 2 ، ص 1117 .\r\n( 2 ) . دو شمشير در نيامى نگنجد . - و .\r\n( 3 ) . نسخهء « ش » از اينجا شروع مىشود .\r\n( 4 ) . دشمنى ديرينهء دو قبيلهء انصار ، اوس و خزرج ، از جمله دلايل پيشبرد نظر مهاجران بود ؛ چه ، بر فرض اينكه امارت به انصار مىرسيد هيچ‌يك از اين دو قبيله راضى به رياست قبيلهء ديگر نبود . بيعت بشير بن سعد از قبيلهء خزرج با ابو بكر به عنوان اوّلين كسى از انصار ، نشان‌دهندهء اين ناخرسندى است .\r\n( 5 ) . در حالىكه آن بزرگوار [ - ابو بكر 
  ] دوّمين از دو نفر بود آن دم كه در غار بودند ، چون به همراه خود [ ابو بكر 
  ] گفت : اندوهگين مباش خدا با ماست ؛ ( توبه ، 40 ) .\r\n( 6 ) . مقايسه شود با : احمد بن أبى يعقوب ، تاريخ يعقوبى ، ترجمهء محمد ابراهيم آيتى ، ج 1 ، ص 522 ؛ آفرينش و تاريخ ، ج 5 ، ص 68 ؛ ألكامل ، ج 2 ، ص 12 ؛ خواندمير ، حبيب السير ، ج 1 ، ص 446 .\r\n","page_name":" 31 ","page_number":41},
  {"content":"\r\n\r\nپوشيده نماند كه اختلاف انصار با مهاجرين [ 2 ب 
  ] بنابر عادت عرب واقع شد كه بر هيچ كس حاكم نمىساختند مگر كسى را كه از آن قوم باشد ، و از آنكه پيغمبر ، صلّى اللّه عليه و آله ، فرموده بود « الائمّة من قريش » غافل و زاهل بودند ، و چون به اين معنى حاضر شدند ، از آن خلاف رجوع نمودند . و اين مخالفت از مهاجر و انصار دلالتى واضحه دارد بر آنكه حضرت رسالت ، صلّى اللّه عليه و آله ، بر خلافت هيچ‌يك از اصحاب كه در سقيفهء بنى ساعده بودند بخصوص تنصيص نفرموده بودند ؛ چه ، اگر نصّى از آن سرور در آن باب واقع شده بودى اين مقدار مخالفت نمىكردندى و به آن تمسّك جستندى . « 1 »\r\nنقل است كه روزى ديگر اهل مدينه بيعت نمودند ، الّا على مرتضى ، كرّم اللّه وجهه ؛ كه بروايت صحيح تا فاطمه زنده بود بيعت نكرد ، چه ، خاطر وى غبار يافته بود به‌واسطهء آنكه ابو بكر در مهمّ خلافت و بيعت گرفتن از مردم صبر نكرد تا على حاضر شود و با وى در آن امر مشورت كند . و اكثر بنى هاشم اتفاق نموده بيعت نكردند و جمعى از قريش مثل زبير « 2 » و طلحه و خالد بن سعد و سعيد بن عاص و گروهى از انصار توقّف و تعلّل كردند و عاقبت بعد از آن به چند روز مبايعت نمودند . « 3 »\r\nمروى است كه چون بيعت تمام شد همان روز ابو بكر خطبه‌اى « 4 » خواند مشتمل بر حمد و ثناء و درود و استمالت مردم و بيان آنكه : من در امر خلافت و حكومت ميل و محابا نخواهم كرد و آنكه اگر من طاعت خدا و رسول كنم مرا اطاعت كنيد و چون عصيان ورزم مرا هيچ فرمان بر شما نيست و اگر از من خطائى واقع شود مرا تنبيه كنيد و به صواب دلالت نماييد . آنگاه به دفن حضرت رسول ، صلّى اللّه عليه و آله ، مشغول گشتند و بعد از فراغ از مهم دفن خطبه‌اى ديگر خواند مشتمل بر آنكه : آنچه از من در اهتمام بيعت مشاهده نموديد نه از حرص و شره بر ولايت و امارت بود ، بلكه از خوف فتنه و فساد و\r\n\r\n\r\n","description":"","footnote":"\r\n( 1 ) . نصّ صريح رسول خدا ( ص ) بر جانشينى على ( ع ) در حجة الوداع - دو ماه پيش از سقيفه - ظاهرا از نظر مؤلف كتاب دور مانده است . سخنان رؤساى مهاجر و انصار مؤيّد اين نظر است كه حاضرين در سقيفهء بنى ساعده بيشتر به پايهء حكومتى اسلام نظر داشته‌اند تا به پايهء دينى آن . « نبودن كسى يا كسانى از تيرهء بنى هاشم در آن جمع از جمله سؤالاتى است كه هنوز هم پاسخ منطقى به آن داده نشده است . » ؛ - شهيدى ، تاريخ تحليلى اسلام ، ص 108 . علاوه بر نصّ صريح رسول اللّه ( ص ) بر ولايت و امامت علىّ بن ابى طالب ( ع ) آيهء 55 سورهء مائده دلالت تامّ دارد بر اين امر ؛ زيرا كسى جز على ( ع ) در حال ركوع زكات نداده است ؛ - شيخ مفيد ، ارشاد ، ج 1 ، ص 5 .\r\n( 2 ) . در خصوص بيعت زبير با ابو بكر - سقيفه و فدك ، ص 50 .\r\n( 3 ) . ابن اثير از قول زهرى مىنويسد : على و بنى هاشم و زبير شش ماه ماندند كه با ابو بكر بيعت نكردند تا حضرت فاطمه زهرا ( س ) وفات يافت آنگاه بيعت كردند ؛ - ألكامل ، ج 2 ، ص 21 .\r\n( 4 ) . براى مطالعهء متن كامل خطبهء ابو بكر - جاحظ ، البيان و التبيين ، ج 3 ، ص 297 ؛ ابن عبد ربه ، عقد الفريد ، ج 4 ، ص 258 ؛ سقيفه و فدك ، ص 56 ، پابرگ .\r\n","page_name":" 32 ","page_number":42},
  {"content":"\r\n\r\nاختلاف بود . الحمد للّه آن خوف بر طرف شد ، هركه را مىخواهيد خليفه سازيد كه من نيز متابعت كنم . همه گفتند خلافت نصيب تو است و به تو راضىايم . ابو بكر گفت : اللّهم صلّ على محمّد و آل محمّد ، و السّلام . و امر خلافت بر او قرار گرفت ، و در آن روز وى را خليفهء رسول اللّه خواندند .\r\nگويند كه چون از دفن فارغ شدند ، علىّ بن ابى طالب ، كرّم اللّه وجهه ، عزلت اختيار كرده در خانهء خويش نشست و با مردم كم اختلاط مىنمود . ابو بكر صدّيق ، رضى اللّه عنه ، به نزد وى فرستاد كه : چرا با من بيعت نمىكنى ؟ آيا مكروه مىدارى خلافت مرا . در جواب فرستاد كه :\r\nخلافت تو را مكروه نمىدارم و ليكن قسم ياد كرده‌ام كه ردا بر دوش نگيرم مگر به جهت نماز فريضه تا از جمع قرآن فارغ شوم ، تا از صدور رجال محو نشود .\r\nو جمعى از اهل تواريخ آورده‌اند كه چون از مهم بيعت فراغت حاصل شد ابو بكر صدّيق ، رضى اللّه عنه ، از وجوه مهاجر و اعيان انصار مجمعى ساخته ، فرستاد و على مرتضى ، كرّم اللّه وجهه ، [ را 
  ] به مجلس طلبيد . وى اجابت نمود و در آن مجلس حاضر شد و در محلّى لايق خود نشست و موجب طلب خويش را سؤال نمود . عمر فاروق گفت : موجب آن است كه مىخواهيم چنانچه ساير اصحاب با ابو بكر بيعت كردند تو هم بيعت كنى . گفت : من همان سخن كه بر انصار حجّت ساخته اين منصب گرفتيد بر شما حجّت مىگردانم . راست گوئيد كه به حضرت رسالت ، صلّى اللّه عليه و آله ، اقرب كيست ؟ عمر گفت : تو را نگذاريم تا بيعت نكنى . « 1 » على گفت : اوّل اين سخن مرا جوابى با صواب بگوئيد ، بعد از آن از من بيعت بجوئيد . ابو عبيده گفت :\r\nاى ابو الحسن ، تو به‌واسطهء سبقت در اسلام و فضل و قرابت قريبه با سيد انام ، عليه الصّلوة و السّلام ، سزاوار حكومت و خلافتى ، و ليكن چون صحابه بر ابو بكر اجماع و اتفاق نموده‌اند مناسب اين است كه تو هم قدم وفاق درآرى . على گفت : اى ابو عبيده ! تو امين اين امّتى ، به قول رسول مختار ، و مقتضى امانت در گفتار و كردار . موهبتى [ را 
  ] كه حقّ سبحانه و تعالى به خاندان نبوّت كرامت فرموده در بند آن نباشيد كه به جاى ديگر نقل كنيد . مهبط قرآن و مورد امر و نهى و منبع فضل و علم و معدن عقل و حلم مائيم . به‌واسطهء اين امور خلافت را شايسته و امارت را سزائيم .\r\nپسر ابو سعد انصارى گفت : اى ابو الحسن ، اگر اين داعيه كه امروز ظاهر مىكنى پيش از اين معلوم مردم مىشد هرآينه با تو مضايقه و منازعه نمىكردند و با تو بيعت مىنمودند ، و ليكن\r\n\r\n\r\n","description":"","footnote":"\r\n( 1 ) . على ( ع ) در جواب اين سخن عمر مىفرمايد : اى عمر ! شيرى را مىدوشى كه نيمى از آن براى خودت باشد . امروز حكومت ابو بكر را استوار مىكنى كه فردا آن را به تو برگرداند ؛ - شرح نهج البلاغه ، ج 3 ، ص 149 .\r\n","page_name":" 33 ","page_number":43},
  {"content":"\r\n\r\nچون در خانهء خود نشستى و در اختلاط با مردم بستى ، ايشان را اين گمان شد كه تو از خلافت كناره مىكنى و دفع اعباء اين امر را از خود چاره مىكنى . اكنون كه جماعت مسلمانان كسى ديگر را قبول كرده‌اند به پيشوائى از پى درمىآئى و خود را طرز ديگر مىنمائى . علىّ مرتضى فرمود : اى پسر ، تو روا مىدارى كه من جسد اطهر و قالب انور سيد عالم ، صلّى اللّه عليه و آله ، را غسل ناداده و تجهيز و تكفين وى ننموده و از دفن وى فراغت حاصل نكرده دم از طلب حكومت و خلافت زدمى و با مردم در منازعه و خصومت شدمى ؟ ابو بكر صدّيق ، رضى اللّه عنه ، چون سخنان مرتضى را شنيد ، از راه وفق و مدارا درآمد و گفت : اى ابو الحسن ، مرا گمان اين بود كه تو را [ بر 
  ] من در اين امر مضايقه نباشد . اگر مىدانستم كه از بيعت با من تخلّف خواهى كرد هرگز آن را قبول نمىكردم . اكنون كه مردم بر من اتفاق نموده‌اند اگر تو نيز با ايشان موافقت نمائى ظنّ مرا مطابق واقع ساخته باشى ، و اگر حالا توقّف كنى و خواهى كه در اين امر تأمّل و تفكّر نمائى ، هيچ حرجى بر تو نيست . پس على از مجلس برخاست و متوجّه خانهء خويش گشت . « 1 »\r\nو در بعضى از كتب هست كه چون با ابو بكر بيعت كردند ، ابو سفيان بن حرب به نزد على رفت و گفت : روا باشد كه فرودترين اهل بيتى از قريش بر شما غالب گشتند ؟ دست خود بگشاى تا با تو بيعت كنم . و اللّه كه اگر خواهى مدينه را از سوار و پياده پرسازم . علىّ مرتضى ، كرّم اللّه وجهه ، وى را زجر كرد و گفت : تو با اين سخن جز فتنه اراده نكرده‌اى و هميشه دشمن اسلام و مسلمانان بودى ، و به حمد اللّه كه هيچ ضررى به ايشان نتوانستى رساند . بدرستى كه [ 3 الف 
  ] ما ابو بكر را سزاوار خلافت و شايستهء امارت مىدانيم و هوادارى ترا نمىخواهيم .\r\nو چون خلافت بر ابو بكر مقرّر شد بفرمود تا مردم همراه اسامة بن زيد بن حارثه به جانب شام به غزا روند ؛ « 2 » چنانچه پيغمبر ، صلّى اللّه عليه و آله و سلّم ، فرموده بود . و بريدة بن الخصيب اسلمى را گفت تا آن علمى را كه پيغمبر ، صلّى اللّه عليه و آله ، به جهت اسامة عقد فرموده بود به در خانهء اسامه برد . پس اسامه بيرون رفت و در جرف « 3 » منزل ساخت تا مردم جمع شوند .\r\n\r\n\r\n","description":"","footnote":"\r\n( 1 ) . البته به عقيدهء اهل تشيع ، حضرت على ( ع ) هرگز با هيچ‌يك از سه خليفهء پيش از خود بيعت نفرموده است ؛ - سقيفه و فدك ، ص 38 .\r\n( 2 ) . لشكرى كه امارت آن به عهدهء اسامه قرار گرفته بود ، همان لشكرى است كه در واپسين روزهاى زندگى رسول اللّه ( ص ) براى نبرد با روميان آماده شد و مىخواست كه به « موته » - جايى از متصرّفات روم كه جعفر بن ابى طالب در آن شهيد شد - برود ، اما با مرگ پيغمبر همچنان در بيرون مدينه متوقّف شد ؛ - سيرت رسول اللّه ، ج 2 ، ص 1108 .\r\n( 3 ) . جرف : محلّى است در سه ميلى مدينه در راه شام ؛ - ياقوت ، معجم البلدان ، ج 3 ، ص 87 . در اين محل بود كه فرستادهء ام ايمن ، مادر اسامه ، پيش اسامه آمد و خبر رحلت رسول اللّه ( ص ) را به دو رسانيد .\r\n","page_name":" 34 ","page_number":44},
  {"content":"\r\n\r\nو در اين اثناء خبر به مدينه رسيد كه بعضى از قبائل عرب مرتد شدند . بعضى مردم به عرض ابو بكر رسانيدند كه رفتن اسامه اگر موقوف شود تا خاطر مرتدان جمع گردد ، بهتر است . مبادا كه چون بشنوند كه لشكر عظيمى از مدينه بيرون رفت دلير شوند و قصد مدينه كنند و آسيبى به اهل مدينه رسد . ابو بكر گفت : خدا با ماست و او بدى دشمن از ما بازدارد ، و من چيزى را كه رسول ، صلّى اللّه عليه و آله ، فرموده است خلاف نكنم . اما از اسامه درخواست نمود كه عمر خطاب را دستورى دهد تا پيش او بماند . اسامه اجازت داد و عمر در مدينه بماند .\r\nو چون ماه ربيع الآخر درآمد اسامه به جانب انبى توجه نمود و بر اهل آنجا ظفر يافت و بسيارى از ايشان بكشت و منازل و باغات ايشان را بسوخت و كشندهء پدر خود را به قتل آورد و غنيمت بسيار يافت و مظفّر و منصور به مدينه بازگشت و اسيران بسيار آورد . ابو بكر از آن شاد شد و از آن فال نيكو گرفت و بعد از آن تجهيز لشكرها نمود كه بر سر مرتدين روند .\r\nچون پيغمبر ، صلّى الله عليه و آله ، وفات يافت جماعتى از اعراب كه ضعيف العقل بودند از دين مرتد شده فريضت زكات را منكر شده و بعضى از اعراب مانند ابو عيسى و غيرهم كه در نواحى مدينه متوطّن بودند مرتد شدند و باز اكتفا نكرده قصد غارت مدينه كردند و چند روز اهل آنجا را محاصره كردند . ابو بكر جمعى را كه از لشكر اسامه تخلّف نموده بودند مكمل و مسلح ساخته از مدينه بيرون فرستاد . در وقت صباح بىخبر بر اعراب تاختن آوردند و سپاه ايشان را پريشان ساختند و جمعى را بكشتند و طايفه‌اى را اسير كردند و باقى منهزم گشتند ، و اهل اسلام از عقب ايشان تا موضع ذو القصّه « 1 » برفتند . و به آن سبب خوف بر ساير اعراب مستولى شد و بعضى از ايشان به اسلام معاودت نمودند و غنيمت بسيار به دست مسلمانان افتاد .\r\nصدّيق آنها را با اموالى كه از اسامه از بنى قضاعه بياورد منضمّ ساخته تجهيز لشكر فرمود و سرداران تعيين نمود تا هريك بر سر قومى روند .\r\nو گويند بعد از وفات حضرت دوازده طايفه از عرب جهت حبّ مال و منع از زكات شيوهء ارتداد را پيش گرفتند . مهم دو طايفه در زمان خلافت صدّيق كفايت شد و كار دو طايفهء ديگر در زمان عمر تمام شد .\r\nالقصّه ، ابو بكر خالد وليد را با بنى اسد بر سر طليحه « 2 » كه دعوت نبوّت مىكرد فرستاد .\r\nخالد چون ظفر بر آن قوم يافت بفرمودهء ابو بكر ، هم از آنجا متوجه يمامه شد به جنگ مسيلمهء\r\n\r\n\r\n","description":"","footnote":"\r\n( 1 ) . ذو القصه : جايى كه فاصلهء آن با مدينه بيست و چهار كيلومتر است .\r\n( 2 ) . هرسه نسخه : طلحه . مراد طليحة بن خويلد اسدى از قبيلهء اسد خزيمه است كه در زمان حيات رسول اللّه ( ص ) مرتد و مدعى پيامبرى شد و زكات از مردم برداشت ؛ - اسد الغابة ، ج 3 ، ص 66 . گويا در اصل نام وى طلحه بوده كه از بابت تحقير او را طليحه - مصغّر طلحه - خطاب مىكردند . وى مردى بود شجاع و فصيح .\r\n","page_name":" 35 ","page_number":45},
  {"content":"\r\n\r\nكذّاب . « 1 » و شرح اين در مقصد اول از كتاب در ذكر وقايع سال يازدهم از هجرت مذكور خواهد شد .\r\n\r\n( ذكر ارتداد بنى يربوع ) « 2 »\r\nارباب سير و تواريخ ، رحمهم اللّه تعالى ، آورده‌اند كه چون خالد از مهم طليحه فراغت حاصل كرد بفرمودهء صدّيق متوجّه موضع بطاح « 3 » شد و مالك بن نويره « 4 » را كه از قبل رسول ، صلّى اللّه عليه و آله ، امارت آن ناحيه و اخذ صدقات بنى يربوع به او تعلّق داشت در حين ارتداد عرب تردّدى در اسلام پيدا شده بود . چون خالد به نواحى بطاح نزول كرد لشكر خود را متفرق ساخت تا معلوم كند كه شعار اذان و اقامت جماعت در ميان آن جمع هست يا نه .\r\nو گويند از جمله وصاياى صدّيق به سرايا كه بر سر جماعت مرتدين ارسال مىكرد ، اين بود كه چون به ساحت قومى نزول كنيد شما سنت اذان و اقامت به جاى آريد . اگر آن قوم در آن امر متابعت شما كنند تعرّض به ايشان منمائيد ، و الّا غارت كنيد . و اگر اجابت به اسلام كنند پرسيد از ايشان ، اگر اقرار به زكات كنند اسلام از ايشان قبول كنيد و اگر ابا نمايند غارت نمائيد .\r\nالقصه لشكر خالد برفتند و طايفه‌اى را از بنى ثعلبة بن يربوع اسير ساخته به نزد خالد آوردند مالك بن نويره از آن ميان بود . اصحاب خالد در باب آن جماعت دو فرقه گشتند .\r\nبعضى گفتند اذان و اقامت در ميان ايشان مسموع شد و نماز گزاردند و ابو قتادهء انصارى « 5 » از آن جمله بود . و جمعى از اعراب بر خلاف اين گواهى دادند . خالد فرمود تا اسيران را نگاهدارند . شبى از شبها بغايت سرد بود . منادى را ندا كرد « ادفئوا اسراءكم » و مقصود خالد آن بود كه اسيران را گرم نگاهداريد ، « 6 » و ليكن اين عبارت را قبيلهء بنى كنانه كنايه از قتل مىداشتند . جمعى كه محافظت اسيران مىنمودند كلام منادى را حمل بر معنى كنايتى كرده مالك را به قتل رسانيدند و غوغاى عظيم در لشكر خالد افتاد .\r\n\r\n\r\n","description":"","footnote":"\r\n( 1 ) . مسيلمه : كنيه‌اش ابو ثمامه بود . مردى بود كه اندكى شعبده مىدانست و پيش از هجرت دعوى پيامبرى داشت و « رحمان اليمامه » ناميده مىشد . افرادى را به مدينه مىفرستاد تا قرآن را بشنوند و بازگردند و بر مردم بخوانند ؛ - آفرينش و تاريخ ، ج 5 ، ص 170 .\r\n( 2 ) . ق : مطلب بين ( ) را ندارد . ش : ( ذكر قتل مالك بن نويره بر دست خالد ) .\r\n( 3 ) . بطاح : منزلى در سرزمين قبيلهء بنى اسد كه جنگ خالد بن وليد با مالك بن نويره در آنجا اتفاق افتاد .\r\n( 4 ) . مالك بن نويره كنيه‌اش ابى حنظله و ملقّب به الجفول ، صحابى رسول اللّه ( ص ) بود . در عهد جاهليت از اشراف و شاعران و از بزرگان قوم خود بود و سپس اسلام آورد .\r\n( 5 ) . حارث بن ربعى معروف به ابو قتاده از بزرگان اصحاب رسول اللّه ( ص ) و سرسپردگان على ( ع ) ، درگذشتهء سال چهلم هجرت در كوفه . وى در جنگهاى دورهء خلافت ظاهرى على ( ع ) در التزام حضرت بوده است ؛ - اسد الغابة ، ج 5 ، ص 274 .\r\n( 6 ) . تاريخ طبرى ، ج 4 ، ص 1925 ؛ الكامل ، ج 2 ، ص 358 .\r\n","page_name":" 36 ","page_number":46},
  {"content":"\r\n\r\nو قولى آنكه چون مالك را به نزد خالد آوردند ، در اثناء مخاطبات . مالك گفت : « گمان نمىبرم صاحب شما را مگر آنكه . . . » چنين و چنين گفت . و مقصود از « صاحب شما » حضرت رسالت ، صلّى اللّه عليه و آله ، بود . خالد گفت : « يا عدوّ اللّه ، آن حضرت را صاحب خود نمىشمارى ؟ » و آن عبارت را از مالك [ به 
  ] ارتداد حمل نموده ، فرمود تا وى را مقتول ساختند .\r\nو گويند مالك را زوجه‌اى بود كه او را امّ تميم گفتند و از اجمل سناء زمان خود بود . چون مالك را نشاندند كه گردن بزنند ، زوجهء وى پراكنده موى [ و 
  ] گشاده آمد و خود را بر بالاى مالك انداخت . مالك گفت : دور شو از نزد من . بتحقيق كه مرا تو كشتى . ابو قتاده انصارى از لشكر خالد بيرون آمده سوگند ياد كرد كه هرگز با لشكرى كه تحت لواء خالد باشد سير ننمايد و متوجه مدينه شد و در مجلس صدّيق صورت واقعهء [ 3 ب 
  ] مالك را معروض ساخت و از خالد شكايت نمود و گفت : سخن مرا نشنيد و شهادت اعراب كه مقصود ايشان اخذ غنائم بود اعتبار كرد . « 1 »\r\nو گويند برادر مالك ، متمم بن نويره نيز به مدينه آمد و صورت واقعه را به عرض صدّيق رسانيد و طلب خون برادر التماس رؤساى خويش كرد ، و عمر خطاب ، رضى اللّه عنه ، متمم را اسعاد و امداد نموده با ابو بكر بگفت : شمشير خالد بر اهل اسلام كشيده شد . اگر اين سخن مطابق واقع باشد او را به قصاص بايد رسانيد .\r\nو به روايتى آنكه چون عمر مبالغه در آن باب از حدّ گذرانيد ، صدّيق گفت : شايد خالد را در اين باب تأويلى روى نموده باشد و او را در آن تأويل خطائى افتاده . اى عمر زبان خود را در شأن وى نگاهدار كه رسول ، صلّى اللّه عليه و آله ، او را سيف اللّه خوانده و شمشيرى كه خداوند سبحانه و تعالى بر كافران كشيده باشد ، من در غلاف نكنم . و به خالد نامه‌اى نوشت كه لشكر را در همان موضع بگذارد و خود تنها به مدينه آيد .\r\nو چون نامه به خالد رسيد ، فى الحال جمّازه سوار ، تنها ، متوجّه مدينه شد . چون به يك منزلى مدينه رسيد كسى پيش بلال فرستاد و دو دينار هديه به جهت او فرستاد - و اوّل رشوتى كه در اسلام دادند اين بود - « 2 » و از بلال درخواست نمود كه او را تنها پيش ابو بكر\r\n\r\n\r\n","description":"","footnote":"\r\n( 1 ) . در خصوص مظلوم بودن مالك بن نويره - اسد الغابة ، ج 4 ، ص 295 ؛ آفرينش و تاريخ ، ج 5 ، ص 160 ؛ تاريخ طبرى ، چاپ بنياد فرهنگ ، ج 4 ، ص 1410 .\r\n( 2 ) . نخستين رشوه‌گيرى در اسلام مربوط مىشود به بيعت ابو سفيان با ابو بكر صدّيق :\r\n« چون بو بكر بشنيد كه بو سفيان . . . مىگويد بيعت نكنم ، هم اندر ساعت پسرش را ، يزيد ، بخواند و اميرى شام او را داد . . .\r\nپس چون بو سفيان بشنيد كه بو بكر پسرش را ولايت داد ، اندر شب برفت و بيعت كرد . » ؛ - تاريخنامهء طبرى ، ج 3 ، ص 1520 ، توضيح استاد محمد روشن . و نيز در جريان سقيفهء بنى ساعده عمر به ابو بكر مىگويد : صدقاتى كه در زمان پيامبر گرد آورده است در اختيارش بگذار ، تا از شرّش آسوده باشيم ؛ - العقد الفريد ، ج 3 ، ص 62 .\r\n","page_name":" 37 ","page_number":47},
  {"content":"\r\n\r\nبرد . « 1 » روز ديگر خالد به مدينه آمد ، شمشير حمايل كرد و دو تير برسم مبارزان عرب بر سر زده . عمر با ياران به مسجد نشسته بود و ابو بكر در خانهء پيغمبر بود . چون خالد به مسجد در آمد عمر برخاست و گريبانش با حمايل شمشير از او بگرفت و آن تيرها از سرش بكشيد و بشكست و گفت : يا عدوّ اللّه ، مسلمانى را بناحق بكشتى و زن او را بخواستى ؟ امروز ترا به عوض بكشم . خالد هيچ نگفت . عمر خالد را آورد تا به در حجره‌اى كه ابا بكر در آن بود . بلال رفت و ابو بكر را خبر كرد . ابو بكر خالد را طلب داشت . بلال آمد و خالد را طلب نمود . عمر خواست كه درآيد ، بلال نگذاشت . عمر بازگشت و گفت : دريغ كه خون مالك بن نويره باطل شد . پس خالد به مجلس صدّيق آمد و صورت واقعهء مالك و عذر خود را در آن قضيه معروض گردانيد . ابو بكر وى را معذور داشت و او را از همان محل رخصت مراجعت داد و امر كرد كه چون به لشكر رسد ساختگى نمايد و متوجه به جانب يمامه « 2 » گشته به حرب مسيلمه كذّاب به عكرمة بن ابى جهل « 3 » ملحق شود .\r\nچون خالد از پيش ابو بكر بيرون آمد به عمر نگاه كرد و دست به قبضهء شمشير برد و نيمى بركشيد و گفت : هلمّ يا ابن شلمة . و مادر عمر شلمه « 4 » نام داشت . و عمر در قهر شد و خالد سوار گشت و به لشكر رفت و صدّيق فرمود تا ديهء مالك را از بيت المال بدادند و سباياى قوم مالك را تسليم برادر وى كردند .\r\nعلاء بن الحضرمى به نزد ابو بكر آمد و صورت واقعهء اهل بحرين را معروض داشت . و قولى آنكه خود را در آن نواحى به موضعى متحصّن ساخت و شرح حال را به ابو بكر نوشت .\r\nمرويست كه اهل بحرين دو فرقه بودند : عبد القيس و ديگرى بنو بكر . جارود بن عمرو « 5 » كه از رؤساى عبد القيس بود و در زمان حضرت به مدينه آمد و مسلمان گشته و تعليم قرآن و احكام شريعت را گرفته از ارتداد اهل بحرين واقف شد . عبد القيس را جمع كرد و بدلايل\r\n\r\n\r\n","description":"","footnote":"\r\n( 1 ) . مؤلّف ، در صفحات بعد حاجب ابو بكر را « شديد » معرفى مىكند . علّامه سيّد مرتضى عسكرى نيز بلال را به عنوان حاجب ابو بكر ذكر كرده است ؛ - نقش عايشه در تاريخ اسلام ، ج 1 ، ص 102 .\r\n( 2 ) . يمامه : منطقه‌اى وسيع ميان عمان و حضرموت ، و بزرگترين شهر آن حجر است ؛ - فريد وجدى ، دايرة المعارف ، ج 4 ، ص 954 .\r\n( 3 ) . عكرمة ابن ابى جهل بن عمرو بن هشام مخزومى قرشى ، از بزرگان قريش در جاهليت كه در فتح مكه اسلام آورد و در سال سيزدهم هجرى درگذشت ؛ - زركلى ، الأعلام .\r\n( 4 ) . گرچه در تاريخ طبرى ( ج 4 ، ص 1929 ) به صورت امّ شلمة ، در تاريخنامهء طبرى ( ج 1 ، ص 389 ) و در ألكامل ( ج 2 ، ص 359 ) به صورت امّ سلمه ثبت شده است ، ولى استاد محمّد روشن بدون ذكر نام منبع مىنويسند : نام مادر عمر در همهء منابع معتبر حنتمه است ؛ - تاريخنامهء طبرى ، ج 3 ، ص 1546 . و علّامه سيّد مرتضى عسكرى گويد : مادرش حنتعمه دختر خواندهء هشام يا هاشم فرزند مغيره از بنى مخزوم بوده است ؛ - نقش عايشه در تاريخ اسلام ، ج 1 ، ص 111 .\r\n( 5 ) . مراد ، جارود بن عمرو بن جيش بن يعلى ، يا جارود بن معلّى ، است .\r\n","page_name":" 38 ","page_number":48},
  {"content":"\r\n\r\nواضحه حقيقت دين محمّدى بر ايشان روشن ساخت . ظاهر چنان است كه عبد القيس ، از اين جهت كه پيغمبر آخر الزمان بايد كه تا آخر زمان نميرد ، از موت آن حضرت در غلط افتاده باشند ، ازالهء شبهه‌اى كه ايشان را عارض شده بود به واجبى بنمود و گفت : هيچ مىدانيد كه خداوند تعالى جلّ جلاله پيش از محمّد ديگر انبيا را به خلق فرستاده بود ؟ گفتند : آرى . پرسيد كه : انبيا كجا رفتند ؟ جواب دادند كه وفات كردند . جارود گفت : پس مردن منافى پيغمبرى نيست . محمّد وفات يافت ، همچنان‌كه آن انبيا فوت شدند . و آنكه موت لاحق ذات ازلى ابدى او نشود خداوند تعالى است . پس عبد القيس به اسلام معاودت كردند و بنو بكر به‌واسطهء ضعف عقل بر كفر و ارتداد اصرار نموده برنگشتند .\r\nبنو بكر چون عداوت قديمه [ داشتند 
  ] و حالا عداوت دينى نيز به آن منضّم شد ، در دفع ايشان انديشه كرده به نزد كسرى رفتند و گفتند كه آن مرد كه دعوى پيغمبرى مىكرد فوت شده و مردى ضعيف بر جاى وى نشسته و مردم ديار ما از دين او برگشتند ، الّا قوم عبد القيس . اگر ملك لشكرى به ما دهد تا ايشان را دفع كنيم بر ما منّتى نهاده باشد و مملكت بحرين او را مسخّر شود . و التماس نمودند كه نعمان بن المنذر را كه از نسل ملوك بحرين بود با جمعى همراه ايشان گردد و بر سر قوم عبد القيس فرستد ، مقرّر آنكه چون ظفر يابند حكومت بحرين نعمان بن المنذر را بود .\r\nعبد القيس چون از اين حال وقوف يافتند قوم خود را جمع كردند و ترتيب اسباب و آلات حرب داده به مقابلهء ايشان آمدند . جنگى عظيم در ميان دو گروه واقع شد . اوّل شكست بر لشكر كفار افتاد و آخر الامر بنو بكر غلبه يافتند و عبد القيس هزيمت نموده خود را به حصار جواثاء « 1 » متحصّن ساختند . كفار ايشان را مدّتى متحصّن كرده تا كار بر اهل اسلام از شدت قحط و گرسنگى بغايت به تنگى رسيد . ابو بكر صدّيق جمعى را همراه علاء الحضرمى كرد و گفت : در راه به هرقبيله‌اى از اهل اسلام كه ملاقات كنى بر حرب بنو بكر تحريص نمائى و اگر سخن قبول كنند با خود ببر .\r\nپس علاء از مدينه بيرون آمد و در راه ثمامة بن اثال حنفى « 2 » و قيس بن عاصم منفرى ، « 3 » هريك با خواص خويش ، به او ملحق شدند و به عزيمت محاربه بنو بكر روان گشتند . گويند در راه شبى از شبها در ميان ريگستانى نزول كردند . « 4 » شتران ايشان رم\r\n\r\n\r\n","description":"","footnote":"\r\n( 1 ) . جواثا - جواثى : از حصارهاى بحرين ؛ - معجم البلدان ، ج 3 ، ص 155 .\r\n( 2 ) . ش : ثمامة بن اثال و حنفى .\r\n( 3 ) . ق : منقرى .\r\n( 4 ) . اين محلّ ، دهناء ، ناحيه‌اى وسيع در منطقهء نجد در ديار بنى تميم از سرزمين يمن بود ؛ - نويرى ، نهاية الأرب ، ترجمهء دكتر محمود مهدوى دامغانى ، ج 4 ، ص 187 .\r\n","page_name":" 39 ","page_number":49},
  {"content":"\r\n\r\nخوردند و همچنان با بارها گريختند . ايشان در آن شب تاريك از عقب شتران دويده هرچند جستند ، نيافتند . آخر الامر مأيوس برگشتند و در آن ريگستان بىزاد و آب حيران ماندند و غمى و المى به ايشان راه يافت كه شدّت آن را جز خداى تعالى ندادند . به يكبارگى دل از حيات برگرفتند و يكديگر را وداع كرده و گريه و زارى مىنمودند . علاء بن الحضرمى ايشان را طلبيد و گفت : اين چه اندوه و اضطراب است كه به شما رو داده ؟ گفتند : اى امير چگونه غم نخوريم ، و حال آنكه قصّهء ما به جائى انجاميد كه اگر به فردا رسيم هنوز آفتاب به مغرب نرسيده باشد كه آفتاب عمر ما به غروب فنا فرورود . علاء ايشان را دلدارى نموده گفت : غم مخوريد كه شما اهل اسلاميد . [ 4 الف 
  ] در راه رضاى خداوند سبحانه و تعالى جهاد و غزا با اعداء دين نهاده‌ايد و انصار اللّه‌ايد . اميدوار به لطف عميم و رحمت قديم او باشيد كه شما را در اين بيابان هلاك نكند و عنقريب خلاصى يابيد .\r\nفى الجمله از سخنان علاء ايشان را تسكينى حاصل شده آن شب [ را 
  ] به هرنوعى كه بود به روز آوردند و چون نماز صبح گزاردند علاء دست به دعا برداشت و ياران نيز به موافقت او دستها برداشتند و تضرّع و نياز به خداوند تعالى نمودند . ناگاه از ميان ريگستان از دور آب به چشم ايشان درآمد . پس با شتاب به سوى آب روان شدند تا رسيدند به غديرى پرآب صاف .\r\nشكر خداوند تعالى به جاى آورده آب آشاميدند و وضو و غسل به تقديم رسانيدند ، روز هنوز بلند نشده بود كه شتران رميده از هرطرف پيدا شدند و هريك از اهل لشكر شتران خود را بسلامت گرفته سيراب گردانيدند و از آن موضع كوچ كردند .\r\nو چون خبر آن كرامت در نواحى بحرين فاش شد بسيارى از مرتدين [ به 
  ] اسلام رجوع كردند . و چون لشكر به نواحى جواثا رسيد ، علاء بن الحضرمى قاصدى به نزد اهل حصار فرستاد و ايشان را از آمدن خويش با لشكر به مدد ايشان اعلام نمود . خوشوقت شدند و خبر به دست قاصد علاء بازفرستادند كه : دشمنان بسيارند و مقاومت با ايشان بغايت مشكل است ، چاره آن است كه بر سر ايشان شبيخون آريد و ما را از دست ايشان خلاص سازيد . علاء تصويب اين رأى نمود و ايشان را خبردار گردانيد كه مهيا باشند تا چون وى شبيخون آرد ايشان نيز از حصار بيرون آيند و باتفاق جمع ايشان را پريشان سازند .\r\nو علاء بن الحضرمى جاسوسى به لشكر دشمن روان كرده بود كه اخبار ايشان را نيكو تفحّص نمايد ، و چون ايشان را غافل يابد لشكر اسلام را واقف گرداند . شبى از شبها جاسوس رسيد و خبر رسانيد كه كفّار مست و غافل و از آمدن شما بىخبرند . پس لشكر اسلام لشكر در زمان ساختگى كرده به يك ناگاه بر سر دشمن شبيخون بردند و دمار از ايشان برآوردند .\r\nبسيارى از ايشان مقتول و جمعى گرفتار گشتند . اكثر كفّار گريخته خود را به حصار اردم\r\n\r\n","description":"","footnote":"","page_name":" 40 ","page_number":50},
  {"content":"\r\n\r\nرسانيدند و در آنجا متحصّن شدند و اموال و غنائم كثيره به دست مسلمانان افتاد ، و علاء بن الحضرمى با اهل اسلام كه در حصار جواثا محاصره بودند ملاقات كرده ايشان را دلدارى نمود و گفت : اميدوار باشيد كه شما را اجرى جميل در ازاء اين مشقّت و تعب كه در زمان محاصره كشيده‌ايد مقرّر است و اين جهاد كه از شما به اعداء دين واقع شده حكم غزوهء بدر و احد و حنين دارد كه كبار اصحاب در حضور حضرت رسالت‌مآب نمودند . و بعد از ترغيب ايشان به جهاد و تحريص بر محاربه با اهل كفر و عناد ، به التماس يكى از رؤساى عبد القيس به جانب جزيرهء دارين « 1 » كه مستقر جمعى از اهل كفر و ارتداد بود روان شدند .\r\nچون به نواحى آن رسيدند آبى در ميان بود كه از آن مىبايد گذشت و به دارين رسيد ، و از لب آب تا موضع دارين يك شبانه‌روز مسافت بود . اهل جزيره كشتيها را كشيده بودند ، و بىكشتى از آب گذشتند و كشتى بستن نيز در آن ولا متعذّر بود . علاء بن الحضرمى ، رضى اللّه عنه ، باز اهل لشكر را دلدارى داد و گفت : از امارت و كرامات كه در آن ريگستان حقّ سبحانه و تعالى به شما نموده براى آن بود كه تا به آن اعتبار گيريد و از دريا نترسيد . پس بايد بتوكّل تمام و تفويض به انتظام در اين آب درآئيد و متوجّه دشمنان دين شويد كه ظفر و نصرت شما را خواهد بود . و قوم جمله اجابت نموده چون آب و باد روان قدم در آب نهادند ، و ابن الحضرمى باز آغاز تضرّع و زارى و دعا نمود و قوم نيز موافقت كردند ، و از جمله دعاى ايشان در آن روز اين‌قدر به نظر رسيد كه « يا ارحم الرّاحمين ، يا كريم ، يا حليم ، يا احد ، يا حىّ قيّوم ، لا إله الّا انت ربّنا » اين مىگفتند تا از آن آب بسلامت نجات يافتند بقدرت خداوند تعالى . و گويند حقّ جلّ و علا آب آن دريا را بمرتبه‌اى كم گردانيد كه احفاف ايشان به تمام مغمور نبود .\r\nاعدا از عبور و مرور ايشان خبردار شده محاربه را مهيا گشتند ، و بعد التلاقى قتالى شديد و حربى عظيم ميان ايشان واقع شد . مسلمانان ظفر يافتند و بسيارى از مشركان را به تيغ بيدريغ قهر گذرانيدند . و روايتى آنكه از مردان بالغ ايشان كسى غير مقتول نماند و ذرارى و نساء ايشان برده ، و اموال و احمال و اثقال ايشان غنيمت مسلمانان گشت . چون قسمت كردند سوارى را شش هزار درهم رسيد و غانما و سالما چنانچه آمده بودند به همان طريق بازگشتند .\r\nو بعد از اين فتح ، علاء بن الحضرمى باتفاق عبد القيس به حصار اردم ، كه قوم بنو بكر و منذر بن نعمان [ آن را 
  ] مفر و مقر خود گردانيده بودند ، نهضت نموده بعد از وصول به آن موضع بين الفريقين محاربه واقع شد . اهل اسلام غلبه يافتند و بسيارى از لشكر عجم و قوم\r\n\r\n\r\n","description":"","footnote":"\r\n( 1 ) . دارين : نام بندرى از بحرين است ؛ - ابو الفدا ، تقويم البلدان ، ص 137 .\r\n","page_name":" 41 ","page_number":51},
  {"content":"\r\n\r\nبنو بكر را به قتل آوردند . بعضى از ايشان به جانب بيابان گريختند و در پناه آل حفيه و جمعى در امان علاء درآمدند و فوجى از لشكر عجم پناه به داره و قطيف « 1 » بردند و بقيه به جانب كسرى فرار نموده او را از صورت واقعه خبردار كردند . منذر بن نعمان از افعال ناپسنديدهء خود پشيمان و از سر صدق مسلمان شد . او را در ايّام جاهليت غرور مىگفتند و چون به شرف اسلام مشرّف گشت گفت : ديگر مرا غرور مخوانيد ، بلكه مغرور گوييد ؛ چه ، از نفس و شيطان فريب يافته بودم .\r\nو منقول است كه در لشكر اسلام راهبى از اهل هجر « 2 » بود و در آن روز مسلمان شد . با وى گفتند : سبب اسلام تو چه بود ؟ گفت : سه امر كه از مشاهدهء آن امور ترسيدم كه اگر ايمان نياورم خداى تعالى مرا مسخ گرداند : يكى آب يافتن اين لشكر در آن ريگستان ، دوّم گذشتن از دريا بىكشتى در زمان سلامت و امن و امان ، و سيم آنكه در سحرى از اسحار شنيدم كه در جوف هوا گوينده‌اى مىگفت اللّهمّ انت الرّحيم لا إله [ 4 ب 
  ] غيرك و البديع ليس قبلك شىء و الدّائم غير الغافل الحىّ الذّى لا يموت و خالق ما يرى و ما لا يرى و كلّ يوم انت فى شأن علمت كلّ شىء به غير تعليم . دانستم كه آنها ملائكه‌اند كه به مدد اين لشكر آمده‌اند ، و قومى را كه ملائكه معاونت نمايند جز بر حق نخواهند بود .\r\n\r\nذكر اهل عمان و مهره « 3 »\r\nعلماء سير و تواريخ ، رحمهم اللّه ، چنين آورده‌اند كه بعد از وفات پيغمبر ، صلّى اللّه عليه و آله ، ذو التاج البقيط بن مالك ازدى ، كه لقب او در جاهليت جلندى بود ، از دين اسلام مرتد گشته لشكرى از حزب شيطان فراهم آورده به جانب عمان تاخت آورد و بر اهالى آن ديار استيلا يافته آن ناحيه را در تحت ضبط و حيطهء تصرّف خويش درآورد . اهل عمان نيز شيوهء ارتداد پيش گرفته به رنگ بقيط درآمدند و بنابر آن جيفر و عبد ، پسران جلندى كه در زمان حيات رسول اللّه ، صلّى اللّه عليه و آله ، بر دست عمرو بن العاص مسلمان شده بودند و رياست آن طايفه تعلّق بديشان مىداشت ، فرار نموده به كوهپايه‌ها خود را متحصّن ساختند .\r\nجيفر قاصدى نزد ابو بكر صدّيق فرستاد و [ او را 
  ] از كيفيت واقعهء عمان و آنكه اهل مهره و يمن نيز به حكم جرّ جوار بر شرف ادبار و ارتدادند [ باخبر كرده 
  ] و التماس مدد نمود . صدّيق حذيفة بن محصن حميرى را براى عمان و عرفجهء بارقى « 4 » را جهت مهره تعيين فرمود . و پيش\r\n\r\n\r\n","description":"","footnote":"\r\n( 1 ) . قطيف : شهرى در ناحيهء احساء بر ساحل خليج فارس ؛ - پيشين .\r\n( 2 ) . هجر : همان بحرين است و نام شهر معينى نيست ؛ - پيشين .\r\n( 3 ) . مهره : از مناطق ساحلى يمن كه شتران آن در خوبى معروف بوده است ؛ - تقويم البلدان ، ص 160 .\r\n( 4 ) . نام اين شخص در نهاية الأرب ( ج 4 ، ص 57 ) به صورت عرفجة بن هرثمه ضبط شده است .\r\n","page_name":" 42 ","page_number":52},
  {"content":"\r\n\r\nاز اين واقعه ، ابو بكر صدّيق ، عكرمة بن ابى جهل را به جانب يمامه براى دفع مسيلمهء كذّاب فرستاده بود و فتح بدست او حاصل شده و هنوز در حدود يمامه براى دفع مسيلمه بود كه ابو بكر به او نامه نوشت كه « حذيفه و عرفجه جهت محاربه با مرتدين عمّان و مهره و يمن فرستاده شد [ ند 
  ] . بايد كه وى به ايشان ملحق گشته باتّفاق با آن جماعت مقاتله نمايد و در دفع و قلع مخالفان دين به اقصى الغايه كوشد . »\r\nعكرمه بموجب فرمودهء صدّيق ممتثل شده باتّفاق حذيفه بر سر اهل مهره رفتند و بين الفريقين كارزارى عظيم واقع شد ، چنانچه منقول است كه در آن معركه ده هزار مقتول شده بودند ، و به توفيق اللّه تعالى بر آن قوم ظفر يافتند و مالى وافر و غنيمتى بغايت متكاثر گرفتند و از آنجا به جانب عمان شتافت و دفع [ مرتدّين 
  ] آن ديار نمود ، و الحمد للّه على ذلك .\r\n\r\nذكر ارتداد قبيلهء كنده و حضر موت و يمن\r\nرسول خدا ، صلّى اللّه عليه و آله ، در اواخر سنين هجرت زياد بن لبيد انصارى را بر حضرموت ، و عكاشة بن محصن را بر سكاسك و سكون « 1 » ، و مهاجر بن ابى اميّه را بركنده و صنعاء يمن عامل گردانيده بود . اهالى آن ديار چون خبر ارتداد ديگر قبايل را شنيدند مرتد گشتند . زياد لشكرى از اهل اسلام درهم آورده خواست كه بر دفع مرتدين قيام نمايد . كثرت و هيبت آن قوم به مرتبه‌اى بود كه مقاومت مقدور « 2 » نبود ، بالضروره اختيار فرار كرده خود را به مدينه رسانيد و از كيفيت واقعه ابو بكر صدّيق را اعلام داد .\r\nابو بكر بعد از تأمّل بسيار و مشاورت با اعيان مهاجر و اشراف انصار چهار هزار مرد مقاتل ساختگى نموده همراه زياد به جانب كنده و حضرموت و يمن فرستاد . ايشان بعد از وصول به آن ديار با اهالى آنجا حروب بسيار و كارزار بيشمار نمودند . گاه ظفر مىنمودند و گاه شكست مىديدند . مقاتلهء ميان اهل اسلام و اصحاب ارتداد امتداد تمام يافت تا آخر سر به اشارت صدّيق عكرمة بن ابى جهل و مهاجر بن ابى اميّه به مدد زياد آمده باتفاق بر سر آن جماعت رفتند . بعد از حروب متعدّده زياده زياد آمد و مسلمانان اشعث بن قيس كندى « 3 » را كه يكى\r\n\r\n\r\n","description":"","footnote":"\r\n( 1 ) . سكاسك و سكون : نام دو سرزمين و دو طايفه از طوايف يمن ؛ - معجم البلدان ، مصر هزار و سيصد و شش ، ج 5 ، ص 96 .\r\n( 2 ) . م و ق : مقتدر نبود . ش : متعذّر نمود . - و .\r\n( 3 ) . اشعث بن قيس كندى : اكثر مورّخين اهل تسنّن و دانشمندان علم رجال ( از جمله شيخ كشّى ) معتقدند كه وى از ياران على ( ع ) بود و بعد جزء خوارج شد ، ولى آنچه مسلّم است وى از دشمنان و معاندان على ( ع ) بوده و در توطئهء قتل آن حضرت شركت داشته است ؛ - تاريخ تحليلى اسلام ، ص 134 . خطبهء نوزده على ( ع ) در نهج البلاغه خود گوياى نفاق و تكبّر اين منافق و ملعون مىباشد . حضرت در اين خطبه ضمن اينكه او را « منافق كافرزاده » خطاب مىكند بر وى لعنت مىفرستد .\r\n","page_name":" 43 ","page_number":53},
  {"content":"\r\n\r\nاز رؤساى آن قبايل بود در حصار بريم « 1 » - و بعضى گويند در حصار نجير - محاصره گردانيدند و مدتى مديد بر آن بگذشت .\r\nچون قصّهء محاصره به تطويل انجاميد ، طرفين به صلح راضى شدند و [ به اينكه 
  ] اشعث را در حصارى كه او تعيين نمايد امان دهند و عشرهء موعود را جدا ساخته . زياد گفت صلح ما براى ده كس معين واقع شده و ما ايشان را بموجب شرط امان داديم و اكنون ترا با ساير مردان حصار مقتول خواهيم ساخت . اشعث از استماع اين سخن برآشفت و گفت : شما را گمان اين است كه من براى ديگران امان بستانم و خود را عرضهء قتل نمايم ؟ اين امريست از عقل بغايت بعيد . امان من به دلالت عقلى معلوم است . و سخنان بسيار در اين باب واقع شد . آخر بر آن قرار يافت كه حكم اين قضيه خليفهء رسول ، صلّى اللّه عليه و آله ، فرمايد . « 2 »\r\nپس زياد تمام مردان حصار را كه هفتصد بودند به قتل آورد ، الّا جمعى معدود از اشراف ايشان كه با اشعث مسلسل و مقيّد گردانيده به مدينه فرستاد . چون چشم ابو بكر بر اشعث افتاد فرمود : الحمد للّه كه خداى تعالى مرا بر تو دست داد . اشعث به مقتضاى « اذا رهبت فاعتذر » عمل به اعتذار نموده . عمر خطّاب گفت : « يا خليفهء رسول اللّه ، اشعث از دين مرتد گشته ، انواع فساد از او در وجود آمد [ و 
  ] پيغمبر فرموده من بدّل دينه فاقتلوه . سزاوار آن است كه فرمايى تا سر او را از بدن به تيغ سياست جدا كنند . و اشعث چنين گفت كه : من مسلمانم و از كرده پشيمانم و اين امور ناپسنديده كه از من واقع شده بنابر ارتداد نبوده بلكه بنابر عدم تحمل عارى بود كه از استخفاف زياد و زيادتى و عدم مبالات وى نسبت با قوم من صادر شده . حالا معترفم به آنكه بد كردم ، و از آن توبه و استغفار كردم و خون‌بهاء خويش مىدهم و شرط مىكنم كه هراسيرى كه از اهل اسلام در بلاد من باشد اطلاق نمايم و من بعد كارهاى شايسته كنم . اگر خليفهء رسول خدا بر من منّت نهد [ و 
  ] خواهر خود - امّ فروه بنت ابى قحافه - را در حبالهء نكاح من در آورد ، اميد مىدارم كه من داماد بدى نباشم .\r\nامير المؤمنين « 3 » را اعتذار أشعث مستحسن و مقبول افتاد و ساعتى نيك تأمل نمود . بعد\r\n\r\n\r\n","description":"","footnote":"\r\n( 1 ) . بريم : امروزه جزيره‌اى است در عدن نزديك ساحل جنوبى عربستان در دهانهء باب المندب .\r\n( 2 ) . در مورد تغافل اشعث در نوشتن نام خود در شمار ده نفرى كه قرار بود ، در صورت تسليم ، از كشته شدن معاف شوند ؛ - الكامل ، ج 1 ، ص 381 . طبرى ضمن بيان قصّهء بردن اشعث به نزد ابو بكر مىنويسد : نه تنها مسلمانان بلكه اسيران طايفهء وى نيز بر او لعنت مىكردند ؛ - تاريخ طبرى ، ج 4 ، ص 2010 .\r\n( 3 ) . نخستين كسى كه بعد از رحلت رسول اللّه ( ص ) ملقّب به امير المؤمنين شد عمر خطّاب بود ، نه ابو بكر صدّيق . ولى شيخ مفيد با استناد به حديثى از بريدة بن خضيب اسلمى معتقد است كه على ( ع ) در زمان زندگى پيغمبر ملقّب به لقب امير المؤمنين بوده است ؛ - ارشاد ، ج 1 ، ص 40 ؛ ابو نعيم ، حلية الاولياء ، ج 1 ، ص 63 ؛ خطيب ، تاريخ بغداد ، ج 13 ، ص 122 .\r\n","page_name":" 44 ","page_number":54},
  {"content":"\r\n\r\nاز تأمّل حكم كرد كه بند از وى و ساير اشراف قبيلهء كنده برداشتند و خواهر خود را به او عقد بست . « 1 » نقل است كه او را از امّ فروة چند پسر شد : محمد ، اسمعيل ، اسحق و جعده . به‌واسطهء اين مصاهرت ، اشعث نزد صدّيق اعتبار بسيار داشت و در مدينه اقامت نمود و در [ 5 الف 
  ] زمان خلافت عمر به جانب شام رفت .\r\n\r\nذكر بيعت نمودن علىّ مرتضى با ابو بكر\r\nبه صحّه پيوسته كه تا فاطمهء زهرا ، عليها التّحيّة و الرّضوان ، در حيات بود ، على با ابو بكر بيعت نكرد و چون فاطمه به دار بقا رحلت نمود على به نزد ابو بكر فرستاد و از وى استدعا نمود كه تنها به خانهء وى آيد ؛ كه مكروه داشت كه عمر حاضر باشد . عمر گفت : تنها به خانهء على نرو . و ابو بكر نشنيد و تنها به خانهء على آمد . و بعد از ملاقات ، على از حمد و ثناى خداوند تعالى و درود به محمّد مصطفى ( ص ) [ آغاز كرد و 
  ] فضيلت ابو بكر را بيان فرمود و عذر خود را در تأخير مبايعت [ بيان 
  ] نمود و واضح ساخت و گفت : تعلل من در امر بيعت با تو از روى حسد نبود ، بلكه براى آن واقع شد كه تو با ما در آن باب هيچ مشورت ننمودى و اعتبار از ما نگرفتى ، و حال آنكه ما را به‌واسطهء قرابت رسول ، صلّى اللّه عليه و آله ، در آن امر دخلى و نصيبى بود . و از اين نوع سخنان وفق‌آميز و كلمات صلح‌انگيز مىگفت و پيغمبر ، صلى اللّه عليه و آله ، را ياد مىفرمود تا اشك از چشمان ابو بكر روان شد و به معذرت درآمد و گفت : به خدائى كه نفس من به يد قدرت اوست ، كه پيوستن به آل رسول و نيكوئى كردن با ايشان نزد من احبّ است از پيوستن و نيكوئى كردن با اقارب خويش . و عذر مضايقه كه در اموال فدك « 2 » از وى به فاطمهء زهرا ، رضى الله عنها ، واقع شده بود بيان فرمود . آنگاه على گفت :\r\nنماز پيشين به مسجد خواهم آمد تا بعد از اداى نماز سلسلهء مبايعت را با تو استحكام دهم . « 3 »\r\nچون ابو بكر نماز پيشين گزارد ، بر سر منبر درآمد و بعد از حمد و ثناء و تشهّد و درود بر پيغمبر ، صلّى اللّه عليه و آله ، فضل و شرف على را تعداد نمود و عذر او را در تخلّف از بيعت ذكر نمود و وى را در آن امر معذور داشت ، پس استغفار كرد و فرود آمد . بعد از آن على برآمد بر منبر و خطبه‌اى مشتمل بر حمد و ثناء و تشهّد و درود بخواند و تعظيم حق ابو بكر نمود و عذر خود را چنان كه با ابو بكر گفته بود ، باز على ملأ النّاس اعاده نموده با ابو بكر بيعت\r\n\r\n\r\n","description":"","footnote":"\r\n( 1 ) . ماجراى اسراف اشعث در پى كردن شتران مدينه جهت تهيّهء وليمهء عروسى در اكثر كتب تاريخى صدر اسلام آمده است .\r\n( 2 ) . فدك : قريه‌اى در حجاز كه از آنجا تا مدينه دو روز راه است .\r\n( 3 ) . اگرچه امر بيعت امير المؤمنين على ( ع ) با ابو بكر و دو خليفهء بعد از او به اعتقاد ما شيعيان بعيد و غيرممكن است ، قدر مسلّم اين است كه خيرخواهى على ( ع ) براى امّت و بيمى كه از تفرقهء مسلمانان داشت ، مانع از تأخير در بيعت مىشد .\r\n","page_name":" 45 ","page_number":55},
  {"content":"\r\n\r\nكرد ، و مسلمانان بغايت خوشوقت شدند و على را تحسين و دعا كردند .\r\nو در همين سال ، سيدة النساء العالمين فاطمه زهرا ، سلام اللّه تعالى عليها ، بعد از پدر بزرگوار خود - شش ماه به قول مشهور « 1 » - به عالم بقا انتقال نمود . فضائل آن حضرت زياده از آن است كه به نوشتن به پايان آيد . بعد از وفات پيغمبر ، صلّى اللّه عليه و آله ، هرگز كسى فاطمه را خندان نديد . و در همين سال امّ ايمن كه دايهء پيغمبر بود و از طفوليت آن حضرت را خدمت كرده بود ، به عالم آخرت رفت . مروى است كه پيغمبر ، صلّى اللّه عليه و آله ، دايم به ديدن ام ايمن مىرفت و چون آن حضرت وفات يافت ، ابو بكر با عمر گفت : بيا كه تا به زيارت امّ ايمن برويم ، چنانچه پيغمبر ، صلّى اللّه عليه و آله ، مىرفت . پس به خانهء او رفت . امّ ايمن بگريست . و در اين سال عكاشة بن محصن اسدى كه از كبار صحابه بود و پيغمبر ، صلّى اللّه عليه و آله ، او را بشارت به بهشت داده بود ، در جنگ اهل ردّه شهيد شد . و در همين سال ثابت بن اقوام انصارى كه از اكابر و صلحاء و صحابه بود و در همهء غزوات و محاربات در ملازمت سيّد كاينات ، عليه افضل الصلوات بوده ، در جنگ اهل ردّه كشته شد .\r\nو در صفر اين سال ، عجم ، يزدجرد بن شهريار بن خسروپرويز را به سلطنت نشاندند . در آن‌وقت يازده سال از عمر او گذشته بود و چون شيرويه برادران و خويشان خود را مىكشت ، دايهء يزدجرد او را به فارس گريزانيد و چون از بنى ساسان كسى كه لايق پادشاهى باشد نمانده بود و اختلاف در ميان عجم به مرتبه‌اى رسيده بود كه هيچ‌كس فرمان كسى را نمىبرد ، اكابر عجم خبر يزدجرد شنيده ، كس فرستادند و او را آورده به سلطنت نصب كردند . از پادشاهى او آرامى در خلايق پيدا شد و مردم به سلطنت او خوشحال شدند . يزدجرد امير الامرائى را به رستم فرخزاد داد . رستم لشكرى را به خراسان فرستاد تا با بعضى از تركان ، كه از ماوراء النهر آمده در خراسان خرابى مىكردند ، جنگ كرده و ايشان را شكسته اكثر را به قتل آوردند و آن ملك را آباد كردند . مبدأ تاريخ يزدجردى اين سال است . يزدجرد اندكى مىلنگيد گويند .\r\n\r\n\r\n","description":"","footnote":"\r\n( 1 ) . رحلت حضرت فاطمه زهرا ( س ) پس از مدتى كمتر از شش ماه رخ داده است ؛ - تاريخ تحليلى اسلام ، ص 108 .\r\n","page_name":" 46 ","page_number":56},
  {"content":"\r\n\r\n\r\nذكر وقايع سال دويّم از وفات حضرت خاتم الانبيا\r\nاز جملهء آن وقايع ، حرب خالد بن وليد با طليحه است و گريختن او چون سال اوّل وفات حضرت رسول ، صلّى اللّه عليه و آله ، تمام شد و بر صدّيق ظاهر گشت كه قبايل عرب مرتد شده‌اند و صدّيق لشكر به جانب ايشان فرستاده بودند ، همه از عساكر اسلام گريختند و اكثر ايشان به جانب طليحه كه در بنى اسد دعوى نبوت كرده بود رفتند . مهتر هريك از آن عساكر نامه‌اى به جانب صدّيق نوشت كه به قبيلهء فلان و فلان آمديم و ايشان جنگ ناكرده گريختند و نزد طليحه رفتند . « 1 »\r\nچون صدّيق بر اين مضمون آگاه شد ، از براى حرب طليحه لشكرى مستعد كرده و خالد بن وليد را با سه هزار كس روانه ساخت و ثابت بن قيس شماس را بر انصار امير ساخت و فرمود كه : از فرمان خالد بيرون مرويد . و روايتى ديگر آن است كه خالد بن وليد يكى از آن امرا بود كه پيشتر رفته بودند . چون صدّيق ، رضى الله عنه ، بر مضمون آگاه شد به امير هرسپاهى نامه‌اى نوشت كه : به جاى خود باشيد و منتظر امر خالد بن وليد باشيد و به آنچه فرمايد عمل كنيد . و به خالد نامه‌اى نوشت كه : با طليحه جنگ كن و آن لشكرها كه در باديه‌اند ، يارىكنندگان تواند .\r\nهركه را خواهى طلب كن .\r\nخالد چون بر مضمون كتابت مطّلع شد ، روى به جانب طليحه نمود . و بيشترين كسى كه پيش طليحه آمده بودند از عرب بنى طىّ « 2 » بودند و در ميان ايشان دو قبيله بود كه هم‌عهد بودند در\r\n\r\n\r\n","description":"","footnote":"\r\n( 1 ) . بيشتر پيروان طليحه از قبايل اسد ، غطفان و طىّء بودند و بعد قبايل عبس و ذبيان هم در محلّى به نام بزاخة به او پيوستند ؛ - نهاية الأرب ، ج 4 ، ص 61 .\r\n( 2 ) . طىّ : قبيله‌اى است از طايفهء كهلان ، از قبايل معروف جاهليت ، كه حاتم طايى ، جوانمرد معروف ، از آن قبيله بوده .\r\n","page_name":" 47 ","page_number":57},
  {"content":"\r\n\r\nجاهليت و اسلام ، [ و 
  ] در عهد بنى طىّ بودند ؛ يكى را جديله گفتند و يكى را غوث ، و جماعت بسيار داشتند . صدّيق عدىّ بن حاتم را برسالت نزد خالد فرستاده گفت : سعى كن بنى طىّ و آن دو قبيله را كه حليفان ايشانند در اسلام درآورى . عدىّ برفت و آن قبايل را دلالت كرد . او را اجابت كردند . و چون نزد خالد سه روز درنگ كرد ، روز اوّل از آن قبايل پانصد كس نزد خالد آمدند و روز ديگر هزار مرد بيامدند . پس همهء بنى طىّ باز مسلمان شدند و لشكر خالد قوّت گرفت .\r\nپس خالد به جانب طليحه روان گشت . طليحه در بزاخه بود ؛ كه آبيست از [ 5 ب 
  ] آبهاى بنى اسد . صدّيق ، رضى اللّه عنه ، از براى تقويت لشكر اسلام و خوف اعدا چنين ظاهر كرد كه :\r\nمن خود با بقيهء لشكر از جانب خيبر به ايشان خواهم پيوست . و چون طليحه نماز و زكات را از مردم بازداشته بود و ربا را حلال انگاشته ، مردم بسيار بر او گرد آمده بودند و عمرو بن معدى كرب با بنى اسد « 1 » ، عيينة بن حصين با بنى فزاره « 2 » به او ملحق شده بودند و مىگفتند ما با ابو بكر متابعت نمىكنيم .\r\nالقصّه چون خالد نزديك ايشان رسيد عكاشة بن محصن و ثابت بن اقرم « 3 » را از براى تجسّس فرستاد . چون ايشان به لشكرگاه طليحه و برادرش سلمه به جاسوسان رسيدند سلمه بر ثابت حمله آورد و او را شهيد كرد ، و طليحه بر عكاشه حمله آورد . عكاشه بر او غلبه كرده ، طليحه فرياد برآورد كه : اى سلمه ، مدد كن كه اين مرد مرا فرومىبرد . پس باتّفاق ، هردو ، عكاشه را شهيد كردند .\r\nچون اين خبر به خالد رسيد او و لشكرش بسيار آزرده شدند . بعد از آن خالد با لشكرش به جانب طليحه رفت . چون هردو لشكر برابر شدند ، طليحه گفت : هذا جيش ابى الفضل . يعنى :\r\nاين سپاه ابى الفضل است ؛ يعنى بر خالد استهزا مىكرد . مردى از طيىء گفت : و اللّه كه او با تو چندان حرب كند كه تو او را ابو الفضل تمام بخوانى . پس روز ديگر هردو لشكر به حرب بايستادند . همه روز عيينة بن حصين با بنى فزاره حرب مىكرد و طليحه گليمى بر سر خود كشيده بود و بر در خيمه نشسته ، عيينه را گفت : تو حرب كن كه من انتظار دارم كه جبرئيل با ملائك به تصرّف شما مىآيند ؛ چنان كه محمّد را آمدى .\r\n\r\n\r\n","description":"","footnote":"\r\n« در عربى آن را طيىء گويند . » - و .\r\n( 1 ) . بنى اسد : از قبايل عرب عربستان شمالى ، منسوب با كنانه . سران بنى اسد در سال نهم هجرى اسلام آوردند ، ولى بعد از رحلت رسول اللّه ( ص ) مرتد شدند ، و در سال يازدهم هجرى خالد بن وليد آنان را دوباره مطيع اسلام كرد .\r\n( 2 ) . بنى فزاره : از قبايل عرب شمالى ( عدنانى ) كه در بطن بزرگى از غطفان بوده است .\r\n( 3 ) . هرسه نسخه : ثابت ابن اقدام ؛ مراد « ثابت بن اقرم بن ثعلبه عجلانى بلوى » است كه از هم‌پيمانان انصار بودند . ارقم همان كسى است كه در روزهاى سخت رسول اللّه ( ص ) در خانهء خود را در مكّه به روى وى و يارانش بازگذاشت .\r\n","page_name":" 48 ","page_number":58},
  {"content":"\r\n\r\nچون حرب قوى شد ، عيينه پيش طليحه آمد و گفت : پدر مباد تو را ! هنوز جبرئيل پيش تو نيامده ؟ گفت : نى . باز عيينه جنگ درپيوست . و لشكر اسلام جنگى سخت كردند و بسيارى از كفّار كشتند . ديگربار عيينه آمد و از آمدن جبرئيل سؤال كرد . طليحه گفت : هنوز نيامده ؟ باز عيينه به قتال اشتغال نمود . بعد از آنكه خسته شده بود ، ديگرباره از آمدن جبرئيل پرسيد .\r\nطليحه گفت : آمد . عيينه گفت : چه خبر آورد ؟ طليحه گفت : فرمود ، انّ لك رحا كرحاه و حديثا لا ينساه . يعنى : تو را دستاسى همچون دستاس اوست و حديثى است كه فراموش نخواهد شد . عيينه گفت : و اللّه گمان مىبرم كه بر تو كارى واقع خواهد شد كه تا قيامت گويند .\r\nبعد از ان عيينه با مردم خويش گفت : و اللّه كه اين بدبخت كذّاب است و ما به دروغ او تا كى خويشتن را به كشتن دهيم ؟ اينجا نه جبرئيل است و نه ميكائيل ، بازگرديد . و عنان بگردانيد و فرار نمود و كافران همه منهزم شدند . و جون بر طليحه مىگذشتند مىگفتند ما آنچه توانستيم كرديم ، اكنون جبرئيل را بگوى تا بيايد كه نوبت اوست . طليحه به ايشان گفت : چرا مىگريزيد ؟\r\nمردى در جواب گفت : از آن جهت كه ما كشته شدن صاحب خود را از كشته شدن خود دوست‌تر داريم . پس طليحه زن خود را كه نوار نام داشت بر جمّازه سوار كرده و خود بر اسب سوار شد و گريخته به راه شام درآمد « 1 » و گفت : هرچه چنين تواند كرد ، بگو ، بكن . و از كفّار مردم بسيارى كشته شد .\r\nخالد در بزاخه اقامت كرد و خلق متابعت بر اسلام مىنمودند . عيينه و فرة بن هينره را گرفته به مدينه فرستاد . روايت است چون عيينه را دستها بسته به مدينه آوردند ، كودكان مدينه سيخهاى خرما در وى مىخليدند و مىگفتند : اى دشمن خدا ! بعد از اسلام ، چگونه كافر شدى ؟\r\nاو مىگفت : پيشتر نيز اصلا ايمان نياورده بودم . و صدّيق ، رضى اللّه عنه ، از خون او درگذشت ، به سبب آنكه مسلمان شد ، و او را بگذاشت . فرة بن هينره گفت كه : من از اسلام برنگشته‌ام ، عمرو بن العاص را با خود آورده ضيافت و اكرام نمودم . صدّيق ، رضى اللّه عنه ، از عمرو استخبار نمود . عمرو تصديق كرد ، و از خون او نيز درگذشت .\r\nو امّا طليحه مدّت دو سال در شام اقامت نمود و چون شنيد كه عرب باز اسلام قبول نمودند ، به نيّت حجّ به مدينه آمد و مسلمان شد و در ايّام خلافت عمر ، رضى اللّه عنه ، در قوم بنى اسد مىبود تا به مسلمانى بمرد . و يكى ديگر آن است كه چون خالد از كار طليحه فارغ شد ، اكثر عرب باز مسلمان شد و قليلى از هوازن و بنى سليم و بنى عامر بر ارتداد بماندند . خالد هر كجا خبرى يافتى از مرتدى ، كس فرستادى و او را بياوردى . اگر مسلمان شدى ، او را گذاشتى ،\r\n\r\n\r\n","description":"","footnote":"\r\n( 1 ) . طليحه از راه جوشيه ، كه جايى است ميان شام و نجد ، به شام رفت .\r\n","page_name":" 49 ","page_number":59},
  {"content":"\r\n\r\nو الّا بكشتى . مردى بود در بنى كلاب نام او علقمه . در زمان رسول خدا ، صلّى اللّه عليه و آله ، مسلمان شده و بعد از وفات آن حضرت مرتد شده بود . بعد از هزيمت طليحه به قبيلهء خود آمد و ارتداد پنهان مىكرد . صدّيق قعقاع بن عمرو را فرستاد تا او را بياورد . رفت و علقمه را نيافت . زن و فرزندش را گرفته به نزد صدّيق آورد . ايشان گفتند اگر علقمه مرتد است ، ما مسلمانيم . صدّيق ايشان را گذاشت تا داخل قبيلهء خود شدند . علقمه چون اين خبر بشنيد سوى صدّيق آمد . او را به جانب عيالش فرستاد .\r\nو در عرب زنى بود از بنى غطفان و نام او سلمى ، دختر مالك بن حذيفه بود و بزرگ غطفان بود و پدر و مادرش مال بسيار داشتند . حضرت رسالت پناهى سپاهى فرستاده بودند بر سر غطفان . ايشان ظفر يافته ، اسيران آوردند . و اين دختر از جملهء آن اسيران بود . رسول ، صلّى اللّه عليه و آله ، او را به عايشه بخشيدند و عايشه او را مسلمان كرده آزاد كرد . روزى حضرت رسول ، صلّى اللّه عليه و آله ، فرمود : اى عايشه ، در اين ميان زنى هست كه سگان حوأب « 1 » بر او بانگ كنند ؛ كه بر خدا و رسول عاصى بوده ، [ و 
  ] بفرمود كه آن كدام است . پس سلمى رخصت خواسته به قبيلهء خويش رفت .\r\nچون عرب بعد از رسول ، عليه السّلام ، مرتد شدند ، سلمى نيز مرتد شد . طليحه بگريخت و سلمى با بعضى از مرتدان به ده حوأب برفت و مرتدان نزد او گرد آمدند و ايشان را خبر مىداد و مىگفت : من با خالد حرب مىكنم . چون خبر او به خالد رسيد ، گفت : از زنى چه آيد ؟\r\nو به دفع ديگران مشغول شد و به دفع او نپرداخت تا سپاهى بسيار از مرتدان بر وى گرد آمدند و ضرور شد كه خالد با سپاه به حرب او رفت . حربى شد سخت‌تر از حرب طليحه . سلمى در عمارى بر شترى نشسته بود و هرچند خالد گفت كه هركس آن شتر را شمشيرى زند صد شتر دهم ، هيچ‌كس به آن شتر نتوانست رسيد . خالد با جمعى مبارزان قصد شتر كردند و صد تن را در حوالى اين شتر بكشت تا بدان شتر رسيد و شمشيرى بدان شتر رسانيد و پايش بينداخت .\r\nسلمى از عمارى بيرون افتاد و خالد او را بدست خود بكشت . « 2 »\r\nعمرو بن معدى كرب بعد از اسلام مرتد شد و به طليحه ملحق شده بود . چون طليحه منهزم شد ، عمرو به واسطة الجبال رفت . در آنجا مردى از قبيلهء عمرو بود نصرانى . چون عمرو آمد و\r\n\r\n\r\n","description":"","footnote":"\r\n( 1 ) . م : خوب . حوأب در لغت به معنى وادى فراخ و گسترده و نام آبى است در راه بصره . اشاره است به هشدار رسول اللّه ( ص ) بر زنان خود ، بويژه عايشه ، كه : تو بر امام وقت طغيان مىكنى و سگان حوأب بر تو بانگ كنند ، سعى كن از آن دورى كنى .\r\n( 2 ) . ماجراى سلمى ، عينا داستان جنگ جمل را تداعى مىكند كه آن را عايشه سوار بر شترى عسكر نام همراه طلحه و زبير در سال سى و پنجم هجرى بر ضد على ( ع ) رهبرى كرد .\r\n","page_name":" 50 ","page_number":60},
  {"content":"\r\n\r\nقصد خالد به دو گفت اصحاب خويش را جمع كرد و شبيخون بر سر خالد برد و موازى شصت كس از مردم بكشت و خالد خبردار نبود . چون تحقيق كرد و موضع ايشان دانست ، اين خبر به صدّيق نوشت و رخصت طلبيد كه به واسطة الجبال رود و با ايشان مقاتله كند . صدّيق نوشت كه « اوّل به سوى يمامه برو و با مسيلمهء كذّاب قتال كن . »\r\nو ديگر [ 6 الف 
  ] از آن وقايع آن است كه سجاحه « 1 » ، دختر حارث بن سويد نصرانى ، از قبيلهء تغلب ، بر ملّت نصارى بود و انجيل بخوانده و بغايت فصيح بود و ميل نبوّت داشت ، ليكن در ايام حضرت رسالت ، صلّى اللّه عليه و آله ، اين دعوى ظاهر نمىكرد . بعد از وفات آن سرور دعوى نبوّت نموده و به قبايل عرب كتابات نوشت ، و پنجاه نماز مىفرمود ، و امر به صوم و صدقه مىكرد ، و خمر و خوك بر ايشان مباح مىساخت . جمعى چند به او ميل كردند . پس به باديه درآمد و سخنى چند بر قوم خود القا كرد و گفت : اين وحى است . و آن سجع اين است كه : اعدّوا الرّكاب ثمّ اغروا على الرباب فليس دونهم حجاب . يعنى : آماده سازيد ركاب [ را و 
  ] بدوانيد از براى غارت و برويد بر سر رباب كه جبرئيل ميان شما و آ [ نا 
  ] ن حجاب نيست . و بنى رباب بسيار كشته گشت .\r\nبعد از آن اصحاب او به گفتند : ما را اولى آن است كه اوّل با اصحاب محمّد جنگ كنيم .\r\nگفت : انتظار وحى مىكشم . هم در آن شب اين بساخت : عليك باليمامة و دفوا دفيف الحمامة فإنّها عروت حراته لا يلحقكم بعدها ملامة . و با قوم خويش متوجّه يمامه گشت . مسيلمه چهل كس از اصحاب خويش به جانب سجاحه فرستاد تا معلوم كند مطلوب او چيست . سجاحه گفت : خداوند وحى فرستاده . و آن سجعهاى بافته بر ايشان خواند . رسل مسيلمه اين خبر به مسيلمه بردند . دانست كه او نيز كذّاب است ، و ليكن چون خوفى از لشكر اسلام داشت ، خواست با او مشاهده [ ملاقات 
  ] كند و با هم متفق شوند . باز رسول به سوى او روانه كرد و گفت : بدان كه حق‌تعالى وحى به سوى محمّد فرستاده بود و مرا به او شريك ساخته « 2 » و نصف زمين به من داده ، حاليا چون وحى به تو فرستاده ، چاره‌اى از انقياد نيست ، چون رسل من به خدمت تو مشرّف شوند زود با خواص خويش متوجّه شوى تا كلام تو بشنوم و همهء ارض ميان من و تو بطريق مناصفه باشد ؛ چنان كه در ايّام محمّد با محمّد بود .\r\n\r\n\r\n","description":"","footnote":"\r\n( 1 ) . مقدسى مىنويسد : شوهرش ابو كحيله نام داشت و كاهن يمامه بود . . . و سجاح زن را در گرفتن دو شوهر آزاد مىدانست كه برابر نيمى از اختيارات مرد است ؛ آفرينش و تاريخ ، ج 5 ، ص 175 . لقب وى امّ صادر ، زنى زيبا و شاعر و سخنگو بود . پس از ارتداد دوباره اسلام آورد و در آرامش زيست ؛ - الأعلام م ، ج 3 ، ص 122 ؛ تاريخ پيامبران دروغين ، ص 96 به بعد .\r\n( 2 ) . دليل مسيلمه بر شراكت وى در امر نبوّت با رسول اللّه ( ص ) اين بود كه پيامبر فرموده بود : « او [ - مسيلمه 
  ] در ميان شما [ - قبيله وى 
  ] بد نيست . » ؛ - آفرينش و تاريخ ، ج 5 ، ص 171 ؛ سيرت رسول اللّه ، ج 2 ، ص 1026 و 1058 .\r\n","page_name":" 51 ","page_number":61},
  {"content":"\r\n\r\nچون رسل رسيدند ، سجاحه ايشان را تعظيم و تكريم كرد و گفت : حق‌تعالى در شأن شما وحى فرستاد كه : لما رأيت وجوههم اللّه أحسن اطرافهم طلقت السنتهم قلت [ لا 
  ] النّساء تأتون و لا الخمر تشربون و لكنّكم يا معشر الأبرار تعبدون و تصومون فسبحان اللّه ذى التحقيق كيف تحبّون و ملك السّماء كيف تزورون و هو شهيد يعلم ما فى القلوب و يفهم ما فى الصّدور .\r\nيعنى : چون حسن طلعت ايشان مشاهده كردى و طلاقت لسان ايشان دانستى ، در حقّ ايشان گفتى نه با زنان جمع مىشويد ، نه شراب مىخوريد ، ليكن اى گروه نيكوكاران عبادت حق مىكنيد ، روزه مىداريد و ملك آسمان را چگونه زيارت مىكنيد . خدا گواه حال شماست .\r\nمىداند آنچه در دل شماست و فهم مىكند آنچه در سينه‌هاى شماست . و بدان سبب پيش زنان نمىآمدند و شراب نمىخوردند ، كه مسيلمه بيش از يك بار با زن جمع نمىشد و شراب خوردن حرام ساخته بود .\r\nو چون رسل مسيلمه بازگشتند و سجع او را رسانيدند ، گفت : هيچ شك نيست كه او مرسل است . و گفت : در وصف شما خدا نيز به من سوره‌اى فرستاد كه راكم ربّكم فحبّكم و من خشيت حلاكم و يوم دينه انجاكم . و اين اسجاع را به سوى سجاحه فرستاد و با ده تن از خواص خويش به يمامه آمد « 1 » . مسيلمه فرمود تا قبّه‌اى زدند در باغى كه بر در حصار بود . هردو تنها در آن قبّه درآمدند . مسيلمه گفت : خداى دربارهء تو به من وحى فرستاده كه ا لم تر كيف فعل ربّك بالحبلى ، اخرج منها بسميعه تسعى ، من بين صفاق و حشا ، انّ اللّه خلق النساء افواجا ، و جعل الرّجال لهن ازواجا ، فسيولج فيهن ايلاجا ، ثم يخرجها اذا شاء اخراجا . سجاحه چون اين سجعها را موافق مراد يافت ، گفت : و اللّه كه نبىّ مرسلى .\r\nمسيلمه چون ميل او به جانب خود معلوم كرد ، طمع او زياده شد و رغبت مجامعت زيادت گشت ، گفت : تو را چه زيان دارد كه به نكاح من درآئى ؟ چون هردو در نبوّت برابريم . سجاحه گفت : باكى نيست ، اما صبر كن تا در اين باب به سوى تو وحى فرستاده شود . فى الحال مسيلمه اضطراب آغاز كرده اظهار نزول وحى كرد . بعد از آن گفت : و اللّه در اين باب انزال واقع شد و منزل اين است : الا قومى الا لبّيك فقد هيالك المضجع فان شئت ففى البيت و ان شئت ففى المخدع . سجاحه گفت : راضى شدم به آنچه خداى فرموده . و به خيمه درآمد و با مسيلمه خلوت كرد و سه شب پيش او اقامت كرد . بعد از آن به سوى اصحاب خود برگشت و آنچه گذشته بود ، حكايت مىكرد . گفتند : هيچ مهر داد ؟ گفت : نى . گفتند : ما بىمهر رضا نمىدهيم .\r\nسجاحه خبر به مسيلمه فرستاد . مسيلمه نصف خرماى يمامه را به طريق مهر به او مسلّم داشت . « 2 »\r\n\r\n\r\n","description":"","footnote":"\r\n( 1 ) . در خصوص ملاقات اين دو - الكامل ، ج 2 ، ص 355 .\r\n( 2 ) . جريان مهريهء سجاح بنت منذر در منابع تاريخى ديگر ، به گونه‌اى ديگر ضبط شده است . آنچه مشهور است اين\r\n","page_name":" 52 ","page_number":62},
  {"content":"\r\n\r\nپس در ميان اصحاب اختلاف پيدا شد و بين الجانبين اختلاط شد و دروغ‌گوئى هردو پيش قوم مقرّر شد . سجاحه گفت : « نعوذ باللّه ، ما فريب كذّابه خورديم . و ايشان را عار آمد از آنكه با او به در خانهء مسيلمه ، كه با او جماع كند ، بمانند . پس همه متفرّق شدند و سجاحه با خواص خويش به وطن رجوع كرد . كسانى كه تصديق نبوّت هردو گروه كرده بودند ، از كذب هردو خبردار شدند و رجوع به اسلام كردند و كتابت به صدّيق ، رضى اللّه عنه ، نوشتند و او قبول كرد و خبر فرستاد كه : چون خالد برسد به او ملحق شويد و با مسيلمه قتال كنيد . پس چون خالد با لشكر روانه شد ، از آن جماعت هشتصد سوار نزد خالد آمدند .\r\nو در بعضى تواريخ قصّهء خالد با مالك بن نويره [ را 
  ] در اين سال بيان كرده‌اند « 1 » و در بعضى ديگر [ از 
  ] تواريخ در سال قبل بر اين سال ، به تفصيلى كه در بيان سال اوّل وفات حضرت رسالت صلّى اللّه عليه و آله گذشته .\r\nو يكى ديگر از آن وقايع ، قتل مسيلمهء كذّاب و فتح يمامه است ، و بيانش آن است كه چون عكرمة بن ابى جهل از لشكر مسيلمهء كذّاب شكست خورد ، بفرمودهء صدّيق ، رضى اللّه عنه ، شرحبيل با سپاه در حوالى يمامه بايستاد . صدّيق به خالد ابن وليد نوشت كه « با سپاه به يمامه رو و با مسيلمه حرب كن . » و صدّيق نسخه‌اى به شرحبيل نوشت كه « چون خالد بيايد تو به فرمان او باش . » و خلقى بسيار از مهاجر و انصار به سوى خالد فرستاد و جملهء لشكر او سيزده هزار سوار بودند ( و بروايت صاحب روضة الأحباب قريب بيست هزار ، و بروايتى پانزده هزار سوار بودند . ) « 2 »\r\nو مسيلمه اهل بنى حنيفه را گرد كرد . گويند لشكر او چهل هزار مرد كارى بودند و بروايتى شصت هزار سوار بودند . و خالد با لشكر خود متوجّه يمامه شد . چون نزديك شد ، مقدّمهء خيل خالد جمعى را از اهل يمامه يافتند كه عنان اسبان خود بدست گرفته به خواب رفته بودند و در ميان ايشان مجّاعة بن مراره « 3 » - كه سيّد يمامه بود - و سارية بن عمامه نيز بود [ ند 
  ] . ايشان به طلب كسى كه خون يكى از ايشان ريخته بود برون آمده بودند . در حال غفلت ايشان را گرفتند\r\n\r\n\r\n","description":"","footnote":"\r\nاست كه مسيلمهء كذّاب توسط شبث بن ربعىّ ، مؤذّن سجاح ، اعلام داشت كه : « مسيلمه ، رسول خدا ، دو نماز از نمازهايى را كه محمّد مقرّر داشته است از شما برداشت : نماز شام و نماز صبح را . » ؛ - ابن اعثم ، الفتوح ، ترجمه محمد بن احمد مستوفى هروى ، ص 21 ؛ نهاية الأرب ، ج 4 ، ص 69 .\r\n( 1 ) . شهاب الدّين احمد نويرى ، ماجراى مالك بن نويره را در دومين سال خلافت ابو بكر آورده است ؛ - نهاية الأرب ، ج 4 ، ص 70 به بعد .\r\n( 2 ) . ق ، ش : مطلب بين ( ) را ندارد .\r\n( 3 ) . مجّاعه : از رؤساى بنى حنيفه و مردى بليغ و حكيم بود . پيغمبر اكرم ( ص ) در يمامه زمينى را به اقطاع او داد . اشعارى حكمت‌آميز از او به جا مانده ؛ - الأعلام .\r\n","page_name":" 53 ","page_number":63},
  {"content":"\r\n\r\nو بند كردند و پرسيدند كه شما كيستيد ؟ گفتند : اهل يمامه . نگاهداشتند تا خالد نزول كرد . از ايشان پرسيد : چه مىگوييد ؟ گفتند : از ما پيغمبرى و از شما پيغمبرى . خالد فرمود تا ايشان را شمشير عرض كردند . چون خواستند كه ساريه را بكشند ، گفت : اگر حلّ و عقد اين ملك مىخواهيد ، اين مرد - يعنى مجاعه - را نگاهداريد .\r\nپس مجّاعه را در قيد نگاهداشتند . چون وقت محاربه شد ، او را پيش زوجهء خالد ، امّ تميم - كه زن مالك [ بن نويره 
  ] بود - گذاشتند . و روايت است كه رجّال بن عنفوه « 1 » كه از بنى حنيفه است ، پيش رسول ، عليه السّلام ، آمده بود و مسلمان شده بود ، و چون به قوم خود بازگشت مرتد شده گواهى داد كه : من از رسول [ 6 ب 
  ] شنيدم كه « مسيلمه را در امر نبوّت با خود شريك مىسازم » . و مردم به‌واسطهء گواهى او متابعت مسيلمه كردند .\r\nچون خالد مهيا شد بر قتال ، بنى حنيفه با رجّال بن عنفوه و محكّم بن طفيل از يمامه بيرون آمدند و بر در يمامه لشكرگاه كردند و مسيلمه سراپردهء خود در بوستانى بزرگ ، كه آن را « حديقة الرحمن » نام كرده بود ، زد . بعد از آن خالد با لشكر رسيد . چون صفها را آراستند مسيلمه پيش باغ خود صف آراسته و خود در باغ نشست . خالد نيز از عقب لشكر خود نشست .\r\nچون جنگ درپيوست « 2 » ، مسلمانان حمله كردند . عبد الرحمن بن ابى بكر حمله كرد با مهاجران ، و اوّل كسى كه كشته شد رجّال بن عنفوه بود . محكّم بن طفيل را كه ميمنهء سپاه مسيلمه داشت بكشتند . سپاه يمامه جمله حمله كردند . مسلمانان به هزيمت شدند ، تا آنكه كفّار خيمهء خالد را به شمشير بشكافتند و بر امّ تميم حمله كردند . مجّاعه خود را وقايهء او ساخت و گفت : من از اين ضعيفه مروّت و شفقت بسيار ديده‌ام . و مجاعه گفت : خالد هنوز بر تخت است ، من بيرون نيايم ، تا آن‌كس كه مرا اسير كرده كشته بينم .\r\nخالد چون‌كه كار از دست شد سوار شد و سالم ، مولاى ابو حذيفه ، را گفت : علامت مهاجر برگير . او علامت برگرفت و خالد با علامت پيش لشكر شد . چون او را بديدند بر گرد او آمدند .\r\nخالد گفت : يا معشر المهاجرين و الانصار ! بد عهدى كرديد كه گريختيد . و همهء سپاه را برگردانيد و حمله كردند به آن جمع كه مسلمانان را شكست داده بودند . پس گفت : هرگروهى جدا شويد ، تا هركه جنگ كند و هركه بگريزد من ببينم . و هرگروهى را به جائى داشت و حمله\r\n\r\n\r\n","description":"","footnote":"\r\n( 1 ) . اين شخص پس از اينكه از ابىّ بن كعب قرآن و فقه آموخته بود ، از طرف رسول اللّه ( ص ) بعنوان معلّم اهل يمامه روان شد تا كار مسلمانان را سامان دهد و آنها را بر ضد مسيلمه تحريك كند ، ولى خود او براى بنى حنيفه از مسيلمه خطرناك‌تر شد .\r\n( 2 ) . اين درگيرى در محلّى به نام عقرباء اتّفاق افتاد كه منطقه‌اى است از زمينهاى يمامه و بنى عامر . ياقوت حموى علت تسميهء اين محلّ را زيادى عقرب ذكر كرده است ؛ - معجم البلدان ، ص 193 .\r\n","page_name":" 54 ","page_number":64},
  {"content":"\r\n\r\nبرد با همهء سپاه ، گروه‌گروه . لشكر مسيلمه بگريختند و خالد شمشير مىزد و مىگفت : بايد كه هيچ كس بر دشمن رحم نكند . از لشكر مسيلمه ده هزار نفر كشته شد و از لشكر خالد يك هزار .\r\nپس گروهى از اهل اسلام ، كه وحشى در ميان ايشان بود ، در آن باغ كه مسيلمه در آنجا بود درآمدند . وحشى حربه‌اى كه حمزهء پاك را كشته بود « 1 » بر مسيلمه انداخت و مردى « 2 » شمشير بر مسيلمه زد و مسيلمه بدان دو زخم كشته شد . بعد از آن ، آن باغ را « حديقة الموت » گفتند .\r\nو گويند در اين حرب از مسلمانان دويست نفر كشته شد ، و بقولى چهار صد و پنجاه از اصحاب ، و بقولى ششصد ، و از جمله : زيد بن الخطّاب « 3 » ، ابو حذيفة بن عتبة بن ربيعه و غلام او سالم ، ثابت بن قيس انصارى ، نضير بن سعد الرضاوى ، عباد بن بشير ، و طفيل بن عمرو .\r\nو آورده‌اند كه خالد بعد از فتح ، جماعتى از بنى حنيفه را به نزد صدّيق ، رضى اللّه عنه ، فرستاد . صدّيق از آن جماعت پرسيد كه مسيلمه هيچ كلامى بر شما مىخواند ؟ گفتند : بلى ، مىگفت : يا صفدع تفى تقى الى كم تبغين ، لا الشراب تمنعين و لا الماء تكدرين و لا الطير تفارقين ، أعلاءك فى الماء و أسفلك فى الطّين ، لنا نصف الارض ، و القريش قوم يعتدون . و سورهء ديگر آن بود كه : و الذنب الأطحم و اللّيل الأظلم و الخدع الأذلم باهتكت اسدا من محرم .\r\nصدّيق ، رضى اللّه عنه ، از اين كلمات تعجّب نمود و گفت : وى با آن كلمات شما را بازى مىداد .\r\nو چون مرتدان منهزم شدند و مسيلمه كشته شد ، خالد مجّاعه را آورد تا مسيلمه را در ميان كشتگان مىجستند . محكّم را ديدند در ميان كشتگان . او مردى خوش‌صورت بود . خالد پرسيد كه صاحب شماست ؟ گفت : نى ، فامّا محكّم است كه هزار مرتبه بهتر از مسيلمه است . و آخر مردى را يافتند زرد چهرهء بدشكل . مجّاعه گفت : مسيلمه اين است . و مجّاعه گفت : اين لشكرى بود كه بطريق استعجال بيرون آمد و هنوز حصار پر از لشكر است . بيا با تو مصالحه كنيم . خالد گفت : چه مىگوئى ؟ گفت : حال اين است كه با تو گفتم . خالد انديشه كرد و مصالحه كرد بدين وجه كه نيمهء مال و اسيران اهل اسلام بگيرند و ديگر متعرّض چيزى نشوند .\r\nمجّاعه در حصار رفت تا مشورت كند . « 4 » در حصار غير زنان و پسران كس ديگرى نبود .\r\nمجّاعه گفت تا همه زنان سلاح پوشند و خود را از بالاى حصار نمودند . مجّاعه بازگشت و به خالد گفت : ايشان بدين رضا نمىدهند . اگر به ربع اموال و اسرا راضى مىشوى ، مصالحه مىكنم . خالد ديد كه اصحاب مجروح شده‌اند و باز حرب دشوار است . رضا داد . چون در\r\n\r\n\r\n","description":"","footnote":"\r\n( 1 ) . در مورد توطئهء شهادت حمزه - سيرت رسول اللّه ( ص ) ، ج 2 ، ص 647 و 660 .\r\n( 2 ) . مقدّسى ، عبد اللّه بن زيد را شريك وحشى در كشتن مسيلمهء كذّاب مىداند ؛ - آفرينش و تاريخ ، ج 5 ، ص 173 .\r\n( 3 ) . وى برادر عمر الخطّاب است كه قبل از وى اسلام آورد و در سال دوازدهم هجرى درگذشت .\r\n( 4 ) . ماجراى فريب خوردن خالد از مجّاعه از « ش » نقل مىشود .\r\n","page_name":" 55 ","page_number":65},
  {"content":"\r\n\r\nحصارها گشادند از او غير زنان و كودكان بيرون نيامدند . خالد گفت : مرا فريفتى و دروغ گفتى .\r\nگفت : همهء قوم من در حرب هلاك شده بودند و من در مددكارى ايشان به غير از اين حيله نداشتم .\r\nو صدّيق ، رضى اللّه عنه ، مسلمه بن علامه را پيش فرستاد كه از بنى حنيفه هيچ‌كس را زنده مگذار . چون مسيلمه برسيد ، خالد سه روز بود كه صلح كرده بود و عهد خود را نتوانست شكست ، و اعلام صدّيق نمود و صدّيق بالضروره قبول نمود .\r\nخالد ، مجّاعه را گفت : دختر خود را به من ده . مجّاعه گفت : چه مجال تزويج است و چون چندين هزار خون خلق ريخته شده ؟ خالد گفت : البته دختر به من ده . گفت : دختر من هزار هزار درم مىخواهد . گفت : قبول كردم . و دختر او به اين مهر گرفت .\r\nچون اين خبر به صدّيق رسيد ، به وى عتاب و خطاب نوشت كه چون تو بغايت فارغ بوده‌اى كه با هزار و دويست مسلمان هنوز جنگ ناشده به نكاح زنان مشغول مىشوى و چندين مال ضايع مىكنى ؟ و چنين نوشت : قاتلك اللّه بأين انّك تفارغ الدّرع و تؤانس النّساء و تهدر الأموال و تغنى النساء [ 7 الف 
  ] و مائتا و الف رجل من المسلمين قد قتلوا . و چنان سخت نوشته بود كه عرق از خالد چكيده ، گفت : هذا عمل عمر . يعنى : اين عمل عمر است .\r\nو در بعضى از تواريخ حكايت علاء الحضرمى و رفتن او به جانب بحرين و حرب او با ايشان در اين سال نوشته‌اند به تفصيلى كه در سال اوّل نوشته شده .\r\nو ديگر از مؤاخر جمله [ كذا 
  ] آن است كه در اين سال مثنّى بن حارثه شيبانى نزد صدّيق ، رضى اللّه عنه ، آمد و مسلمان گشت و گفت : كار ملوك عجم بغايت پريشان شده ، اجازت ده تا لشكرى به نواحى كوفه برم و از حدود آنجا هرشهرى بگيرم حكومت آن مرا بود . صدّيق ، رضى اللّه عنه ، وى را بدانجانب روانه گردانيد و گفت : لشكرى به امداد تو خواهم فرستاد . پس مثنّى روانه شد و با قبايل عرب كه در حوالى قبيلهء او بودند و از ملوك عجم آزار بسيارى كشيده بودند برخاست و اطراف كوفه را غارت مىكرد و صيت اسلام منتشر مىساخت . و چون آواز وى به صدّيق ، رضى اللّه عنه ، رسيد علم و خلعت به جهت وى فرستاد و مثنّى غارت و تاراج ديار عجم مىكرد و طايفهء عجم درصدد دفع او شدند .\r\nچون اين خبر به صدّيق رسيد خالد بن وليد را با لشكرش كه از حرب مسيلمه فارغ شده بودند به مدد مثنّى فرستاد و محاربهء اهل فارس به او تفويض كرد و به مثنّى نامه‌اى نوشت كه :\r\nخالد را به جانب تو فرستادم ، بايد كه تعظيم وى نمائى و با تمام لشكر استقبال وى كنى و در جميع امور معاون و مطيع او باشى .\r\nپس خالد با لشكر عظيم ، قريب ده هزار سوار ، به سواد كوفه رسيد . در آن‌وقت حاكم سواد و حاكم حيره طلب صلح كردند . خالد با ايشان صلح كرد به شرط آنكه هريك مبلغ كثيرى به\r\n\r\n","description":"","footnote":"","page_name":" 56 ","page_number":66},
  {"content":"\r\n\r\nاسلام دهند . اين اوّل جزيه‌اى بود كه در عراق وضع كردند . در بعضى از تواريخ هست كه چون خالد در نواحى حيره فرود آمد اهل آنجا در قلعه‌ها و شهرها متحصّن شدند . خالد به پاى قصرى رفت و گفت : از عقلاى خود بيرون فرستيد تا با وى سخن گويم . ايشان مردى كه مقدّم ايشان بود ، و عبد المسيح نامش بود ، بفرستادند . و عبد المسيح قدرى زهر در كاغذ پاره‌اى پيچيده داشت . خالد پرسيد : اين چيست ؟ گفت : اين زهرى است كه در ساعت كشد . خالد گفت :\r\nبراى چه آورده‌اى ؟ جواب داد : براى آنكه اگر التماس من در مادهء صلح قبول نكنى ، اين زهر را بخورم و خوارى به قوم خود نبرم . خالد آن زهر را بگرفت و گفت : بسم اللّه خير الاسماء ، بسم اللّه ربّ الارض و السّماء ، بسم اللّه خالق الخليفة من الماء ، بسم اللّه الّذى لا يضّر مع اسمه شىء فى الارض و لا فى السّماء . و چون شكر بخورد . فى الحال بى خود شد و عرق بر وى نشست .\r\nبعد از آن برخاست . هيچ آسيب به وى نرسيد . عبد المسيح به قوم خود بازگشت و گفت : اى ياران ، اين قوم هرچه مىخواهند بدهيد ، كه من چيزى مشاهده كردم كه اگر از آن زهر اندكى به فيل دادندى در ساعت به مردى و اين شيرمرد را هيچ گزندى نرسيد . « 1 »\r\nو روايتى ديگر آنكه چون عبد المسيح به قوم خود بازگشت مسلمان شد . پس به صد هزار درهم صلح نمودند « 2 » و بقولى به صد و نود هزار درهم ، و بقولى به دويست هزار درهم . خالد آن زر را تحصيل نموده به جانب صدّيق ، رضى اللّه عنه ، روانه گردانيد .\r\nپس خالد با هيجده هزار مرد از حيره به ابلّه « 3 » توجه نمود و با هرمز ، كه از قبل كسرى حاكم آنجا بود ، محاربه نمود . عاقبة الامر هرمز را به قتل آورد و سلب او به خالد رسيد و تاج او به صد هزار درهم مىارزيد . و از عادات فرس يكى اين بود كه شرف شخص چون كمال يابد تاجى كه به صد هزار درهم ارزد به سر نهد . و از لشكر هرمز جمعى كثير به قتل آوردند و مسلمانان غنيمت بسيار و اسير بيشمار گرفتند ، و فيل از لشكر هرمز به دست آوردند ، و از آهن زنجيرها بافتند . بعضى گويند بهر بستن اسيران عرب آورده بودند و بعضى گويند در هنگام حرب طايفه‌اى را كه وهم گريختن در ايشان بود به يكديگر مىبستند بدين\r\n\r\n\r\n","description":"","footnote":"\r\n( 1 ) . قبل از اقدام خالد به زهر خوردن ، گفت‌وگويى مفصّل و كنايه‌آميز ميان وى و عبد المسيح انجام گرفته كه خوانندگان را جهت مطالعهء آن ارجاع مىدهيم ؛ - الفتوح ص 53 ؛ تاريخ طبرى ، ترجمهء بلعمى ، به تصحيح مشكور ، ص 263 ؛ خليلى ، ايران بعد از اسلام ، ص 45 ؛ بلاذرى ، فتوح البلدان ، ترجمهء آذرتاش آذرنوش ، ص 38 ؛ سپهر ، ناسخ التواريخ ، ج 8 ، ص 128 .\r\n( 2 ) . بلاذرى از قول ابو مسعود كوفى روايت مىكند كه گويا خريم بن اوس بن حارثه با رسول اللّه ( ص ) عهد بسته بود كه :\r\n« اگر خداوند مسلمين را در جنگ حيره پيروز گردانيد ، دختر [ عبد المسيح 
  ] ، بقيله ، را به من ده . » . . . و خالد دختر را از جملهء غنايم مستثنى داشت و به خُرَيم داد و خانوادهء دختر ، او را به هزار درهم از خريم بازخريدند ؛ - فتوح البلدان ، ص 39 . نيز مقايسه كنيد با : تاريخ طبرى ، ترجمهء بلعمى ، ص 272 ؛ ناسخ التواريخ ، ج 8 ، ص 128 .\r\n( 3 ) . ابلّه : شهرى كهن در كنار بصرهء امروز ؛ - معجم البلدان ، ج 1 ، ص 89 .\r\n","page_name":" 57 ","page_number":67},
  {"content":"\r\n\r\nزنجيرها و از اين جهت اين جنگ را « ذات السلاسل » گويند .\r\nو خالد به شهر ابلّه درآمد « 1 » و روز ديگر خمسى از آن غنيمتها جدا ساخته به آن فيل نزد صدّيق ، رضى اللّه عنه ، فرستاد . صدّيق فرمود تا آن فيل را بگردانند . گردانيدند و باز به جانب خالد فرستاد .\r\nو چون خبر فيل هرمز به قارن - كه از قبل كسرى امير اهواز بود و به اشارهء وى با پنجاه هزار مرد به مدد هرمز مىآمد - رسيد و چون خالد خبر آمدن وى شنيد با لشكر خويش متوجّه وى شد و در موضع مدار بهم رسيدند و فى الفور شروع به محاربه كردند و قارن گرفتار شد . « 2 » نقل است مسلمانان آن روز تا شب از سپاه عجم مىكشتند ، چنان كه در جنگ سى هزار كافر كشته بودند و غنيمت و اسير بسيار به دست اهل اسلام افتاد . پدر شيخ حسن بصرى از آن جمله بود . خالد خبر فتح با خمس غنايم به مدينه فرستاد و رسيدن اين اموال به مدينه بعد از رسيدن اموال سابقه بود به دو روز ، صحابه از اين معنى خوشوقت شدند و خالد را دعا و ثنا گفتند .\r\nبعد از اين واقعه خالد با جمعى كثير كه كسرى به حرب او فرستاده بود و مقدّم ايشان هزار مرد نام داشت در موضع دجله و نواحى شهر الّيس « 3 » محاربه نمود و بر ايشان ظفر يافت . و در حرب الّيس از كفّار چندان بكشت كه جويى از خون روان شد و خبر فتح با خمس غنايم به نزد صدّيق ، رضى اللّه عنه ، فرستاد و صدّيق در مدح وى گفت : عجز النساء [ أن 
  ] يلدن مثل خالد .\r\nيعنى : زنان عاجز شده‌اند كه مثل خالد بزايند . و چند حصار ديگر مثل انبار « 4 » و عين التّمر « 5 » و دومة الجندل « 6 » فتح نمود « 7 » .\r\nو در اين اثنا كسرى كه اردشير نام داشت فوت يافت و خلل كلّى به احوال عجم راه يافت .\r\nخالد به ايشان نامه نوشت چنين : بسم اللّه الرّحمن الرّحيم ، از خالد به پادشاه كسرى نوشته مىشود ، اما بعد از شكر و سپاس خداوندى كه جمع شما را متفرّق ساخت و سعادت بخت شما را به شقاوت مبدّل گردانيد و شوكت شما را به صولت اسلام بشكست ، اسلام آوريد و بسلامت\r\n\r\n\r\n","description":"","footnote":"\r\n( 1 ) . در بعضى منابع ، فتح ابلّه در زمان خلافت عمر بن خطّاب به دست عتبة بن غزوان صورت گرفته است ؛ - نهاية الأرب ، ج 4 ، ص 2 .\r\n( 2 ) . هماورد قارن سردارى بود به نام معقل بن اعشى كه بر قارن پيروز شد ؛ - پيشين ، ص 93 .\r\n( 3 ) . هرسه متن : ليس .\r\n( 4 ) . انبار : از شهرهاى آباد دورهء ساسانيان كه اكنون خرابه‌هاى آن در شصت و دو كيلومترى غرب بغداد ديده مىشود .\r\n( 5 ) . عين التّمر [ يعنى چشمهء خرما 
  ] : شهرى نزديك انبار كه به دليل فراوانى محصول خرما به اين نام ناميده شده است .\r\n( 6 ) . دومة الجندل : ناحيه‌اى در هفت منزلى دمشق ، نزديك تبوك كه امروزه آن را جوف نامند .\r\n( 7 ) . در تاريخ طبرى و فتوح البلدان فتح اين سه شهر و ديگر شهرهاى ايران چندين بار ذكر شده ، و در الفتوح و نهاية الأرب تاريخ جنگ و فتوحات به اختلاف ديده مىشود .\r\n","page_name":" 58 ","page_number":68},
  {"content":"\r\n\r\nمانيد ، و گرنه جزيه قبول كنيد ، و گرنه بر سر شما لشكرى آورم كه موت را چنان دوست دارند كه شما زندگانى را .\r\nچون مكتوب به ايشان رسيد بسيار متزلزل شدند و با اين حال اظهار جرأت نموده به عزم حرب خالد لشكرى ترتيب كردند . و در اين ولا خالد حسب الامر صدّيق ، رضى اللّه عنه ، بر بعضى از قلعه‌ها كه در نواحى شام بود استيلا يافت . و يكى ديگر از جملهء وقايع آن است كه در ذيحجه همين سال ابو العاص بن الربيع القرشى الهاشمى ، خواهرزادهء خديجه ، رضى اللّه عنه ، شوهر زينب دختر حضرت رسالت پناه ، صلّى اللّه عليه و آله ، وفات يافت . و يكى آن است كه چون صدّيق ، رضى اللّه عنه ، با مردم حج گزارد و به مدينه آمد ، غزا كردن در خاطر قرار داد ، امّا هيچ‌كس را بدان مطلع نساخته بود . در اين وقت شرحبيل « 1 » آمد و گفت : اى خليفهء رسول ، ميل غزو در خاطر دارى ؟ گفت : آرى ، امّا تو چون دانستى ؟ كه هيچ‌كس را اطّلاع نداده بودم .\r\nگفت : من در خواب چنان ديدم كه تو با عساكر اسلام بر قلّهء كوهى برمىآمدى و از آنجا به زمينى نزول مىكردى كه در وى زراعتها و چشمه‌ها و حصارها بود و من مىگفتم كه اى مسلمانان از غزا بازنايستيد كه من ضامن فتحم . من آن را تعبير به قتال روم كردم .\r\nصدّيق گفت : چشمت آسوده باد . و فرمود كه : من امرا به سوى شام خواهم فرستاد و با هر يكى لشكر روان خواهم ساخت و به فتح و نصرت الهى واقفم و تو يكى از آن امرايى . بعد از اين صدّيق برخاست و در ميان مردم خطبه‌اى خواند و گفت : اى بندگان خداى ! از براى غزو روم استعداد لشكر كنيد كه من بر شما امرا خواهم گماشت و روانه خواهم ساخت . مردم جواب برنگفتند . عمر برخاست و گفت : اى معشر اسلام ! چيست كه خليفهء رسول اللّه را جواب نمىدهيد ؟ ابو بكر ، خالد بن سعيد را گفت كه : استعداد كن كه امير لشكر خواهى شد . و او را و برادر او را امير لشكر ساخت . صدّيق چهار امير ديگر اختيار كرد : يكى شرحبيل ، يكى ابو عبيده جرّاح ، يكى يزيد بن ابى سفيان ، و يكى عمرو بن العاص و هريكى را لوايى داد و گفت : چون همه جمع شوند امير همه ابو عبيدهء جرّاح باشد . و از براى هريك لشكرى جدا ساخت و هريكى را زمينى تعيّن نمود . حمص به ابو عبيدهء جرّاح داد ، دمشق را به يزيد ، اردن را به شرحبيل ، و فلسطين را به عمرو بن العاص . امرا در عقب يكديگر به طرف شام شدند و بعد از همه عمرو بن العاص به راه درآمد .\r\nو مىگويند با همه هفت هزار مرد همراه بود ، و سه امير باقى به شام درآمدند و به موضع\r\n\r\n\r\n","description":"","footnote":"\r\n( 1 ) . مراد شرحبيل حسنه است كه نجاشى وى را به همراهى امّ حبيبه خدمت رسول اللّه ( ص ) فرستاد . وى در خلافت ابو بكر عامل او در بلاد شام تحت امر و نهى خالد بن وليد بود ؛ - مجمل التواريخ و القصص ، ص 262 .\r\n","page_name":" 59 ","page_number":69},
  {"content":"\r\n\r\nمآب « 1 » رفتند ؛ و آن مدينه‌اى بود در ولايت شام . اهل اسلام به محاصره قيام نمودند و به صلح [ 7 ب 
  ] آن مدينه را فتح كردند . و اوّل مدينه كه از شام فتح شد اين بود . ابو عبيده نامه به صدّيق نوشت مشتمل بر خبر فتح و آمدن هرقل « 2 » به انطاكيه . چون صدّيق از كيفيات خبردار شد مكتوب به خالد بن وليد نوشت كه به طرف شام روانه شود .\r\n\r\n\r\n","description":"","footnote":"\r\n( 1 ) . مآب : از آباديهاى ناحيهء بلقاء از توابع دمشق بين شام و وادى القرى .\r\n( 2 ) . هرقل : مراد هراكليوس امپراتور روم شرقى در سالهاى ششصد و ده تا ششصد و چهل و يك ميلادى است .\r\n","page_name":" 60 ","page_number":70},
  {"content":"\r\n\r\n\r\nذكر وقايع سال سيّم از وفات خاتم النبيّين « 1 »\r\nو در اين سال خليفه ابو بكر از ارباب ارتداد و اصحاب ردّت خاطرجمع ساخته ، ارادت فتح بلاد مصر و شام و روم و آن مرز و بوم و تسخير ممالك عجم و اظهار دين را در آن الطف بلاد عام پيشنهاد همّت ساخت . و اوّل كسى كه ميان عرب و عجم آغاز حرب نمود مثنّى بن حارث الشيبانى « 2 » بود كه در حسب و نسب مرد دانا و توانا بود و با عدّت بسيار و ارباب كارزار در سواد « 3 » كوفه و آن بلاد محفوفه انواع غارتها و افسادها فرموده به مرزبانان اصناف آزارها رسانيد و به سعى و تعريف قيس بن عاصم المنقرى به جهت وى تشريف و علم فرستاده به قتال عجم مثال داد . « 4 » و مثنّى قويدل و مستظهر گشته از خيول و مواشى در آن نواحى باقى نگذاشت و پسر عمّ خويش سويد بن قطبهء [ ذهلى 
  ] را با لشكرى اوفر به فتح بصره و حرب فارسيان فرستاده بود و از درگاه كسرى يزجرد مثالها و احكام به حكّام به جهت دفع اعراب صادر گشته بود و از اطراف لشكر روى بديشان نهاده بود .\r\nدر اين سال خليفه جمعى از اصحاب را با هفت هزار مرد جرّار يراق‌پوش كرده و سردارى ايشان را به عمرو عاص و ابو عبيدة بن جرّاح و يزيد بن ابى سفيان و شرحبيل بن حسنه تفويض فرموده و ابو عبيده را بر ديگران سردار كرده امير گردانيد و قرار داد كه بعد از فتح اسباب و\r\n\r\n\r\n","description":"","footnote":"\r\n( 1 ) . ق : + ( و خبر فتح بلاد ) .\r\n( 2 ) . وى رئيس قبيلهء بكر بن وائل بود كه در سال نهم هجرى مسلمان شده بود و با قبيلهء خود در كنارهء فرات به سر مىبرد .\r\n( 3 ) . منطقه‌اى از عراق كه به دليل كثرت نخلستانها به سياهى مىزده است . در اين خصوص رجوع شود به بحث مستوفاى ياقوت حموى در معجم البلدان ، ج 5 ، ص 156 ؛ نيز - فتوح البلدان ، ص 35 .\r\n( 4 ) . بلاذرى مىنويسد : مثنّى خود به خدمت ابو بكر آمد و گفت : اى خليفهء پيامبر خدا ، مرا بر آنان كه از قوم من اسلام آورده‌اند امير كن تا [ به يارى ايشان 
  ] با عجمهاى فارس بجنگم . ابو بكر وى را عهدنامهء اين امر بداد ؛ - پيشين ، ص 36 .\r\n","page_name":" 61 ","page_number":71},
  {"content":"\r\n\r\nكسر اعادى ، عمرو عاص را به امارت فلسطين تعيين نمايد و ابو عبيده در حمص امير باشد و يزيد بن ابى سفيان در دمشق و شرحبيل در اردن .\r\nو چون به ممالك شام درآمدند ، ابو عبيده به اشارهء خليفه به اقتضاى رأى خويش هشام بن محاص را ، كه برادر عمر بود ، با ديگرى از خواص نامزد رسالت قصر قيصر فرمود تا او را به قبول دين اسلام و متابعت شريعت خير الأنام دعوت نمايند . هشام گويد كه چون از ابو عبيده رخصت يافتيم ، به صوب ملك هرقل شتافته و در غوطهء دمشق « 1 » به پايهء سرير جبلة الايهم الغسّانى « 2 » - كه در آن ولايت به حكم قيصر كشورستانى و كامرانى مىنمود - رسيديم ، و وى بر تخت بلند مسكن داشت و بر جانب چپ و راست او كرسيهاى زرّين نهاده بودند و ملكزاده‌هاى اقاصى بر آن كراسى نشسته بودند و جامه‌هاى زربفت پوشيده ، اما جبلة ثوب سياه دربرداشت و مىگفت : تا اين اعراب گستاخ را مستأصل نسازم و جامهء ايشان سياه نكنم ، جامهء سياه از بر نكنم . به التماس ما بىواسطه با ما در تكلّم درآمد . ما اولا او را به دين اسلام دعوت نموديم . قبول ننمود و گفت : من لباس ماتم و غم « 3 » بنابر آن در بر كرده‌ام كه شما را اى اعراب از ولايت شام بيرون كنم . ما گفتيم : غريب نذرى كرده‌اى و حال آنكه ما بر دين حقّيم كه خير اديان است ، و در كتب سماوى وارد شده كه ما صاحب شريعتيم و پيغمبر ما پيغمبر آخر الزمان است . بر جميع اين بلاد فايق آييم و [ آن را 
  ] مستخلص سازيم و تو خود نيز در علم نجوم معلوم كرده باشى . وى گفت : بلى ، امّا آن جماعت همراه باشند ، كه در شب بيدار باشند و به نماز اشتغال نمايند و به روز روزه‌دار . گفتيم « 4 » : و اللّه اين شعار ماست و خطاب « أنتم الأمراء السّمراء » دثار [ ما 
  ] . بالجمله بغايت متغيّر الاحوال شد و ما را به صوب مقصد روان ساخت .\r\nو در اين سال هشام و همراهان وى به هدايت و سفارت جبله متوجّه دار الملك قيصر شدند و هشام گويد كه چون نزديك به شهر رسيديم آن مرزبان جبله كه از امراء عاليقدر وى بود و در آن طريق رفيق ما گشته بود گفت كه شما به اين شتران لاغر در شهر قيصر درنياييد ، كه در نظرها محقّر مىآييد . مرا مراكب باد رفتار هست . بر آنها سوار شده به زينهاى فاخر درآييد . و ما سوگند خورديم كه و اللّه به همين لباس و شتر بر درگاه قيصر رويم و نزد او درآييم . و همچنان شد و آن مرزبان ما را در مقامى تعيين كرده به درگاه قيصر رفت و عرض حال نمود .\r\n\r\n\r\n","description":"","footnote":"\r\n( 1 ) . نام ناحيه‌اى كه دمشق جزء آن است . پيرامون آن هجده ميل است و كوههاى بلند آن را از هرسو فراگرفته است . به نظر ابن بلخى اين ناحيه يكى از چهار منطقه باصفا و زيباى جهان است ؛ سه منطقهء ديگر عبارتند از : سغد خراسان ، شعب بوان ، مرغزار شيدان ؛ - فارسنامه ، ص 147 .\r\n( 2 ) . جبله : آخرين تن از پادشاهان غسّانى است . در زمان عمر اسلام آورد ، بعد مرتد شد ، از مكّه به شام و از آنجا به قسطنطنيه آمد . عدّه‌اى از مورّخان ، وى را بانى شهر « بجله » ، واقع بين طرابلس و لاذقيه ، مىدانند .\r\n( 3 ) . هرسه نسخه : لباس جشن و ماتم و غم . - و .\r\n( 4 ) . هرسه نسخه : گفت . - و .\r\n","page_name":" 62 ","page_number":72},
  {"content":"\r\n\r\nچون ما به بارگاه او رسيديم و به كلمهء « لا إله الّا اللّه و اللّه اكبر » ناطق شديم ، غرفهء قصر قيصر - و بروايتى مجموع قصر قيصر - در جنبش درآمد . به نزديك ما كس فرستاد كه : شما را نرسد كه اظهار ملّت خويش اينجا نماييد ، اوّلا مقصد خود را بوسيلهء مقرّبان معلوم گردانيد .\r\nگفتيم : ما به غير قيصر به ديگرى حال خود نگوييم . رخصت ملاقات داد . بر تختى نشسته بود و بعضى از امراء عظام قوىهيكل و اجسام نزد وى ايستاده بودند و خود با تمام اركان دولت و اعيان حشمت خود از سر تا پا ملبّس به لباس حمرا بود و همهء ايشان جامه‌هاى سرخ در برداشتند . چون چشم قيصر بر ما افتاده تبسّم نموده و گفت : چون تحيّتى - يعنى سجده - به جاى نياورديد ؟ ما گفتيم : تحيّت ما غير از سلام نيست و آن بر شما حرام . گفت : چون پيش پادشاه خود رويد چه گوييد ؟ گفتيم : السّلام عليك . قيصر گفت : ملك در جواب شما چه مىگويد ؟ گفتيم : همين كلمه را برمىگرداند و عليك السّلام گويد . و با تمام اخوان همين تحيّت معامله نماييم . قيصر گفت : سوگند به انجيل كه اين صورت قطعا به عقل راست درنيايد كه تحيّت سلاطين چون تحيّت ساير مسلمين باشد . باز پرسيد كه بزرگترين و اكبر اذكار نزد شما چيست ؟ گفتيم : لا إله الّا اللّه و اللّه اكبر . باز غرفات قصر قيصر در حركت آمد . قيصر گفت : در خانه‌هاى شما آثار عجايب از اين اذكار به ظهور مىآيد ؟ گفتيم : و اللّه ما هرگز در هيچ‌جا از اين ذكر اين‌چنين زلزله و اضطرابى مشاهده ننموده‌ايم . گفت : اى كاش در حين گفتن اين كلمه خانه بر سر شما فرود آمدى و يك نيمهء ملك من زايل شدى كه مرا طاقت شنيدن دين محمّدى نيست .\r\nهشام گويد كه بعد از انقضاى قيل و قال ، ما را در منزلى منزّه فرود آوردند و خدمات شايسته كردند و پس از انقضاء سه روز ما را در خلوت طلبيده و از حالات پيغمبر و خليفه و طريق معاشرت وى با اصحاب و رعايا حكايتى چند پرسيد و جواب راست شنيد و فرمود كه صندوقى مذهّب [ و 
  ] بزرگ كه مشتمل بر خانه‌هاى كوچك بود حاضر ساختند و در خانه‌اى واكرده حرير پاره‌اى سياه بيرون آورد كه بر آن صورت مردى بود سرخرنگ و فراخ‌چشم و بلند گردن صافى الوجه كه دو گيسوى بافته داشت با حسن و مهابتى تمام ، و گفت : اين صورت را مىشناسيد ؟ گفتيم : نى . گفت : آدم است ، عليه السّلام . آنگاه در خانهء ديگر باز كرد . حرير پاره‌اى سياه بيرون آورد كه بر آن صورت مردى [ بود 
  ] سفيدروى ، جعدموى ، سرخ‌چشم كه سرى بزرگ داشت و ساق سطبر و محاسن نيكو داشت ، گفت : اين صورت نوح است . و باز از خانهء ديگر صورت مردى بيرون آورد كه بغايت سفيد بود و اثر شيب بر محاسنش مىنمود و چشمهاى سياه داشت و پيشانى گشاده و بينى بلند داشت و از تازه [ 8 الف 
  ] رويى تصوّر مىشد كه مگر در تكلّم است ، و گفت : اين صورت ابراهيم خليل است . و بعد از آن در خانهء ديگر را بگشاد و حرير پاره‌اى سفيد بيرون آورد كه بر آن صورت پيغمبر ما منقوش بود . بيرون آورد\r\n\r\n","description":"","footnote":"","page_name":" 63 ","page_number":73},
  {"content":"\r\n\r\nو گفت : اين صورت را مىشناسيد ؟ گفتيم : بلى ، اين صورت محمّد رسول اللّه است . و در گريه افتاديم . قيصر نيز به تعظيم آن صورت برخاست و نشست و گفت : شما را سوگند مىدهم كه اين صورت محمّد است ؟ گفتيم : بخداى چنين است و گوئيا او را حاضر مىبينيم . پس زمانى به جانب ما نگريست و گفت : اين صورت پيغمبر آخر الزمان است و تعجيل من در ظاهر ساختن و آخر و اوّل نمودن ، آزمايش شما بود .\r\nو قيصر بعد از آن صورت صورت پيغمبران ديگر را آورده به ما نمود . گفتيم : ما دانستيم كه اين همه موافق ذو [ و 
  ] الصّورند و از صدق و صفاى صورت پيغمبر خود دانستيم كه همه بر طبق واقع تصوير يافته ، و اين صندوق در خزينهء ملك از كجا آمد و چگونه رسيد ؟ جواب داد كه ابو البشر از حضرت واهب الصور مسألت نمود كه صورت اولاد او را كه به سعادت نبوّت امتياز دارند ، به وى نمايد . حقّ سبحانه و تعالى تصوير اين صور نموده به وى فرستاد و اين صور در مغرب‌زمين در خزانهء آدم بود و از پدران به پسران انتقال مىيافت . چون ذو القرنين به مغرب رفت . صورتها را ديده از روى آنها اينها را تصوير كرد و اين صورتهاست كه دانيال تصوير كرده و اكنون كه شما صورت پيغمبر خود را شناختيد مرا وثوقى تمام به صحّت اين مرام پيداست ، و چه بودى كه مرا توفيق رفتن مكّه و مدينه و حجاز ميسّر شدى تا به خدمت اصحاب دين به سر بردمى و اين حال را سعادت شمردمى ! امّا چكنم كه دل از سلطنت و فرمانروايى برنمىتوانم گرفت .\r\nو در اين سال قيصر برادر خود ، بيدارق ، را با پنجاه هزار مرد جرّار به جهت دفع اعراب به نواحى فلسطين فرستاد و چون به انطاكيه شتافته به اجتماع عساكر فرمان داد ، عمرو عاص كيفيت حال را به دار الخلافه به خليفه معروض داشت . خليفه عجالة الوقت هاشم بن عتبة بن وقّاص « 1 » را با سه هزار مرد به مدد امراء شام ارسال داشت . چون غلبهء عساكر عجم به سمع خلفاء عرب رسيد عمر گفت : تا چند خالد در يمن فرمانروايى كند ؟ با لشكر عراق پيوندد و اين خدمت را به تقديم رساند . و نامه‌اى به خالد نوشت كه : اى خالد ، با تمامى اصحاب و اخوان بيقين بدانيد كه غزوات فرض است و فوق همهء طاعات و عبادات است . بجدّ تمام از يمن متوجّه عراق شو و با مثنّى همراه شو و دست يكى دار و به اتّفاق آن عساكر با اعجام جنگ و نبرد كن . و نامه را به ابو سعيد خدرى « 2 » دادند كه : برو و به خالد برسان و او را قهرا و قسرا\r\n\r\n\r\n","description":"","footnote":"\r\n( 1 ) . از جملهء صحابهء رسول اللّه ( ص ) ، برادرزادهء سعد بن ابى وقّاص ، از سرداران بنام عرب ، و ملقّب به مرقال بود ؛ كه در روز فتح مكّه اسلام آورد و در جنگ يرموك چشمش آسيب ديد و به اعور مشهور شد . تاريخ مرگش به سال سى و هفتم هجرى بوده است .\r\n( 2 ) . مراد ، سعد بن مالك بن سنان بن ثعلبهء انصارى خزرجى ، صحابى مشهور است . وى از حفّاظ مكثرين بوده . در سن\r\n","page_name":" 64 ","page_number":74},
  {"content":"\r\n\r\nمتوجّه عراق ساز و خالد را بگو كه من ترا از امارت هرگز عزل نكنم و در هرلشكرى كه باشى تو امير باشى . و به مثنّى نوشت كه : خالد را به امداد تو فرستادم ، زنهار كه او را استقبال كن و بايد لوازم تعظيم او به جاى آورى و تا در لشكر باشيد خالد امير باشد و تو وزير ، و چون به مقام خود بازگردى باز امير جماعت خودخواهى بود .\r\nخالد به موجب اتّباع رأى خليفه بسرعت تمام از يمن برآمده متوجّه عراق گرديد و شعراء فصيح چون زبرقان بن بدر « 1 » و حاسن عوفى پيش وى اشعار شجاعت اشعار كه مبنى بر فضيلت جهاد و غيرت و شجاعت بود مىخواندند . خالد را در اين سفر فتوحات عظيمه ، چون فتح ابلّه و نباح و جزيره و حيره ، دست داد و چون به كوفه رسيد نقش لشكرگاه كشيد و به جميع اعيان حكّام نامه‌ها نوشت ؛ مضمون آنكه : « شكر و سپاس خداوندى را كه جمع شما را پريشان و جمعيت شما را بىسامان ساخت و دليرى شما را به خوف و جبن تبديل كرد و نوبت سلطنت شما را به آخر رسانيد . بدانيد كه دين پيغمبر ما بر حقّ است و طريقهء ما حق مطلق . به دين اسلام درآييد تا سلامت مانيد و از نزاع و خصومت قدم كشيده داريد ، يا جزيه بدهيد و در امان باشيد ، و اگر يكى از اين دو نكنيد ، پس آمديم با لشكرى از شيرمردان شمشيرزن كه شهادت در نزد ايشان از شهد شيرين‌تر است و چندانچه شما از مرگ و فنا ترسانيد ، ايشان از حيات فانى بيزارند و ميل شهادت باقى دارند و از غنا و تجمّل چنانچه شما از فقر و توكّل بيزاريد ، بيزارند . » چون نامه‌ها به مرزبانان عجم رسيد در جوش و خروش درآمدند و در مقام مدافعه درايستادند .\r\nو از سوانح اين سال وفات ابو بكر بن ابى قحافه بود كه در روز دوشنبه جمادى الاخرى ، اردى ماه ، در مدينه وقوع يافت « 2 » و بعد از آنكه دو سال و سه ماه و بيست و دو روز خلافت كرده بود « 3 » و ، بروايت ديگر اكثر مورّخان ، آن واقعه در روز جمعه بيست و دويم يا بيست و\r\n\r\n\r\n","description":"","footnote":"\r\nپانزده سالگى در غزاى بنى مصطلق در ركاب رسول اللّه ( ص ) بوده و در هفتاد و چهارم هجرى درگذشت و قبر وى در استانبول است .\r\n( 1 ) . زبرقان لقب ابن عياش حصين بن بدر بن امرؤ القيس است كه از صحابهء رسول اللّه ( ص ) بود . او را به خاطر زيبايى و يا زردى رنگ عمّامه و يا از آن‌رو كه حلّه در بر كرد و در انجمن مردم حضور يافت ، زبرقان لقب دادند ؛ - منتهى الأرب .\r\n( 2 ) . در مورد تاريخ فوت ابو بكر صدّيق روايات مختلف است ، به اعتقاد ابن عبد البسّر اكثر مورّخان در تاريخ بيست و دوم جمادى الآخر سال سيزدهم هجرى متفق القولند ؛ - الاستيعاب . و ابن اعثم كوفى ، ششم جمادى الآخر را قيد كرده است ؛ - الفتوح ، ص 80 .\r\n( 3 ) . در خصوص مدت خلافت وى نيز اقوال زيادى است . نويرى مىنويسد : « مدّت خلافت او دو سال و سه ماه و هفت شب بوده است . ابن اسحاق گويد دو سال و سه ماه و پنج روز كم بوده است ، و هم گفته‌اند دو سال و سه ماه و دوازده شب بوده است ، و ده روز و بيست روز هم گفته‌اند ؛ - نهاية الأرب ، ج 4 ، ص 110 .\r\n","page_name":" 65 ","page_number":75},
  {"content":"\r\n\r\nسيم ماه مذكور اتفاق افتاده ، و ايام حيات وى شصت و سه سال است بىاختلاف . و استخلاف عمر نيز در همين ماه و سال واقع شد و كيفيت اين آن‌چنان است كه چون مرض وى اشتداد يافت ، وثيقه‌اى نوشت و به دست معتمدى عمران نام نزد اصحاب فرستاد ، مضمون آنكه : من امر خلافت را به عمر بن خطّاب تفويض نمودم و وداع حيات كردم . بعضى از اصحاب سكوت كردند و جمعى سمعنا و اطعنا فرمودند ، اما چون طلحه بر اين مضمون مطّلع شد نزد ابو بكر درآمد و گفت : « 1 » اى خليفه ، عمر را خليفهء خود ساختى ، و حال آنكه وى مردى غليظ است و در زمان حيات تو با ما و ساير اصحاب چه‌ها كرد و چه رنجها رسانيد . هرگاه تو به آن عالم انتقال كنى و در ميان ما نباشى ما را سخت برنجاند و نتوانيم با وى زندگانى نمود . يقين بدان كه در آن عالم از تو سؤال خواهند كرد و پاداش اين عمل خواهند داد . بينديش و در اين باب انديشه نكو كن . ابو بكر بعد از ساعتى سربرآورد و گفت : اى طلحه ، مگر من از سؤال آن جهانى و جزاى اعمال آگاه نيستم ؟ اگر حق‌تعالى از من پرسد ، من گويم كه اعدل و اقوم قوم را بر ايشان خليفه ساختم . « 2 » پس كس فرستاد و عثمان را طلبيد و اين وصيتنامه را كتابت فرمود كه ترجمهء وى آن است كه :\r\n« اين وصيتى است از ابو بكر عبد اللّه بن عثمان آن ساعت كه آخر عهد اوست به دنيا و اوّل عهد اوست به عقبى . خليفه ساخت بر امّت مصطفى عمر خطّاب را اگر طريق حق و معدلت و انصاف پيش گيرد و راستى كند ، و گمان من به او اين است ، و اگر رعايت جانب رعيّت به عدالت ننمايد و تخم ظلم و عدوان بكارد و بال آن جز به او بازنگردد ،  وَ سَيَعْلَمُ الَّذِينَ ظَلَمُوا أَيَّ مُنْقَلَبٍ يَنْقَلِبُونَ . »  « 3 » آنگاه عمر را طلبيد و نصيحت بسيار كرد و سخنان حكيمانه كه ارباب حكومت را به كار آيد به وى القا نمود و به تذكر موت و محبّت آن و كراهت زندگانى و عيش دنيا وصيّت فرمود و آن عهدنامه را به وى داد « 4 » و از حضّار استرضا به اين امر طلبيد . همه قبول كردند ، و عمر چندانچه اظهار استغنا و عدم رضا به امر خلافت نمود مفيد نيفتاد و ابو بكر با وى مىگفت كه : تو را حاجت به امر خلافت نيست ، اما خلافت را حاجت به تو است .\r\nبعد از آن ابو بكر متوجّه كار آن عالم شد و عايشه را به اداء دين خود وصيّت نمود و گفت :\r\n\r\n\r\n","description":"","footnote":"\r\n( 1 ) . در مورد صحبت ابو بكر و طلحه - ألكامل ، ج 2 ، ص 173 و 425 ؛ ناسخ التواريخ ، ج 2 از كتاب دوم ، ص 214 .\r\n( 2 ) . ابن خلدون معتقد است كه ابو بكر صدّيق در امر انتخاب عمر به خلافت « نخست با طلحه و عثمان و عبد الرحمن بن عوف و ديگران مشورت كرده بود و . . . همه رأى او را ستوده بودند . » ؛ - العبر ، ج 1 ، ص 449 .\r\n( 3 ) . . . . به زودى آنان كه ستم كردند خواهند دانست كه به كجا بازمىگردند ؛ ( شعراء ، 227 ) . متن وصيتنامهء ابو بكر به اختلافى اندك در عبارتها ، در طبقات ابن سعد ( ج 3 ، ص 142 ) و تاريخنامهء طبرى ( ج 1 ، ص 422 ) آمده است .\r\n( 4 ) . ألكامل ، ج 2 ، ص 174 .\r\n","page_name":" 66 ","page_number":76},
  {"content":"\r\n\r\nمرا تكفين كرده نزد آن حضرت بريد و دستورى خواهيد . اگر دستورى يابيد آنجا دفن كنيد ، و الّا به مقابر مسلمانان بسپاريد . و از تقرير مورّخين چنان مفهوم مىشود كه دستورى خواستند ، آثار اجازت ظهور نمود و او را در پهلوى آن حضرت دفن كردند .\r\nو عمر بر رؤوس اشهاد با المى فتح [ ! 
  ] « 1 » و دلى قوى آن خلافت‌نامه را برخواند و حكم كرد كه او را امير المؤمنين گويند « 2 » ، و اوّل احكام وى اين بود . « 3 » بعد از آن وثيقه‌اى به لشكر شام نوشت مضمون آنكه « بدانيد از امير المؤمنين عمر بن [ 8 ب 
  ] الخطّاب كه امّت مصطفى را مصيبتى سخت و ماتمى عظيم پيش آمد از وفات ابو بكر صدّيق ، و آن راستگوى عادل و آن حكيم كامل و آن متواضع رحيم و آن پرهيزكار كريم كه امر معروف و نهى منكر از خصاص خصايل پسنديدهء او بود و عدل و تقوى و حكم و ورع روزگار او . امت مصطفى از همچنين پيشوايى محروم ماندند ، و به وفات وى خللها در كار امّت پيدا شد و اما الحكم للّه تعالى ، و همه را همين شربت بايد نوشيد ،  لَهُ الْحُكْمُ وَ إِلَيْهِ تُرْجَعُونَ . *  « 4 » در حضور مهاجر و انصار و صغار و كبار مرا خليفهء خود ساخت و چندانكه من امتناع جستم مفيد نيفتاد . اكنون ضرورت است به عهد اوّل مؤمنين و رعايت كافهء مسلمين . » و خالد بن وليد را عزل كرده « 5 » امارت شام را به ابو عبيدهء جرّاح تفويض فرمود .\r\nو ديرگاه ابو عبيده اين معنى را بر خالد ظاهر نساخت ، تا آنكه از معاملت عسكر با ابو عبيده فهميد كه او را از امارت عزل كرده‌اند و ابو عبيده را نصب كرده . فرمود : خداى بيامرزد ابو بكر را ، اگر زنده بودى مرا از امارت عزل نكردى . و بالجمله به امارت ابو عبيده رضا داده « 6 » با\r\n\r\n\r\n","description":"","footnote":"\r\n( 1 ) . علامت تعجب داخل كروشه نشانهء اين است كه كلمه يا عبارت متن ، در عين انطباق با نسخ خطى ، مفهوم نيست .\r\n( 2 ) . طبرى مىنويسد وقتى عمر به خلافت رسيد گفتند : « اى خليفهء خليفهء پيغمبر خدا . » عمر گفت : « وقتى خليفهء ديگر بيايد اين كار دراز شود ؛ كه گويند اى خليفهء خليفهء خليفهء پيغمبر خداى . شما مؤمنان‌ايد و من امير شمايم . » پس او را امير المؤمنين نام كردند ؛ - تاريخ طبرى ، ج 2 ، ص 2044 ؛ نيز - تاريخ يعقوبى ، ج 2 ، ص 36 ؛ مسعودى ، مروج الذهب ، ج 1 ، ص 662 .\r\n( 3 ) . نخستين كار عمر آن بود كه اسيران مرتدان را به قبيله‌هاى ايشان بازگردانيد و گفت : « من خوش ندارم كه بردگى بر عرب معمول گردد . » و بعد نامه‌اى به همراه غلام خود ، يرفاء ، مشتمل بر عزل خالد بن وليد و امارت ابو عبيده بر لشكر اسلام به شام فرستاد ؛ - تاريخ يعقوبى ، ج 2 ، ص 20 .\r\n( 4 ) . فرمانروايى از آن اوست و به سوى او بازگردانده خواهيد شد ؛ ( قصص ، 88 ) .\r\n( 5 ) . علت عزل خالد بن وليد از فرماندهى لشكر شام توسط عمر مربوط به غدر و خيانت خالد در كشتن مالك بن نويره و تصاحب زن زيباى او ، امّ تميم ، است كه داستان آن در صفحات پيش گذشت . در خصوص اين داستان و اصرار عمر بر كيفر خالد و امتناع ابو بكر - تاريخ يعقوبى ، ج 2 ، ص 10 ؛ ألكامل ، ج 2 ، ص 61 و 294 ؛ تاريخ طبرى ، ج 4 ، ص 1578 ؛ مروج الذهب ، ج 1 ، ص 670 .\r\n( 6 ) . اكثر منابع تاريخى بر اين نظرند كه عمر در نامه‌اى خطاب به ابو عبيده جرّاح دستور داده بود كه اگر خالد به گناه و زشتكارى خود اعتراف كند در فرماندهى سپاه اسلام قرار گيرد و گرنه ابو عبيده جرّاح امير سپاه شود و نصف اموال او را\r\n","page_name":" 67 ","page_number":77},
  {"content":"\r\n\r\nقلقلان - كه سالار لشكر شام بود - محاربت قوى نمودند و صفوان بن معطل سلمى « 1 » چندان از اعيان مخالفان را بر خاك انداخت و از لباس حيات عارى ساخت ، كه لشكر شام منهزم گشته در قلعهء دمشق متحصّن گشتند و به ملك هرقل عرايض در يك سال متواتر نوشتند كه : عساكر عرب بر ما غالب آمده ما را به كرّات مرّات مغلوب بساختند و اكنون كار ما به جان و كارد ما به استخوان رسيده ، اگر فى الواقع تو را به اين ولايت عنايتى هست بفرماى و ما را امداد نماى و اگرنه ما از عربان به جان امان خواسته بيرون مىآييم و به مال‌ومنال خاطر ايشان را مسرور ساخته عهد مىكنيم و عهدنامه مىستانيم .\r\nهرقل در جواب نوشت كه « بر عهد و پيمان اعراب مطلقا اعتماد نتوان كرد و نزد ايشان نقض عهد و نكث مواثيق كاريست بغايت سهل و آسان . بترسيد از آنكه اوّل به عهد درآيند و آخر به تنقيض آن اولاد و عشاير شما را اسير سازند . زينهار كه از محاصن درنياييد تا تنگ نياييد و اميدوار باشيد كه ما به زودى لشكر گران و حشم بيكران به امداد شما مىفرستيم . تا توانيد در استحكام قلعه و جنگ با اعراب اهتمام نماييد . »\r\nو اهل دمشق به اين مواعيد خوش گشته تا چندگاه در آن مضيق بسر بردند . چون بغايت ناتوان گرديدند و مدد از هرقل نديدند مصالحه كردند « 2 » بر آنكه هرسال صد هزار دينار به طريق جزيه به ابو عبيده يا هركه امير لشكر اسلام باشد برسانند . ميرقلقلان آن مبلغ را نقد كرده با ساير تحف نزد ابو عبيده جرّاح فرستاد و ابو عبيده خمس آن را به جهت امير المؤمنين اقرار نموده مابقى را بر خود و ساير سپاه صرف نموده و مسلمانان در قلعهء دمشق درآمدند و ميان متخاصمان الفت و ايتلاف قوى پيدا شد . اين واقعه در ماه رجب سنهء اربع عشر الحرمة بود و از خلافت عمر سيزده يا چهارده ماه گذشته بود .\r\nهم در اين سال خالد با سى و شش هزار كس به طرف اجنادين « 3 » - كه محل ورود عساكر روم و شام بود و ايشان به قولى سيصد و بيست هزار كس بودند - توجّه نمود و بين الفريقين حرب عظيم دست داده به موجب  كَمْ مِنْ فِئَةٍ قَلِيلَةٍ غَلَبَتْ فِئَةً كَثِيرَةً بِإِذْنِ اللَّهِ  « 4 » لشكر اسلام غالب\r\n\r\n\r\n","description":"","footnote":"\r\nضبط كند و حتى عمامه او را به عنوان تحقير از سر او بردارد ؛ - ألكامل ، ج 2 ، ص 176 ؛ تاريخ يعقوبى ، ج 2 ، ص 21 ؛ حبيب السير ، ج 1 ، ص 662 ؛ نهاية الأرب ، ج 4 ، ص 131 .\r\n( 1 ) . صفوان به معطل : كنيه‌اش ابى عمر ، همان كسى است كه چون در غزوهء بنى مصطلق عايشه از قافله واماند ، او را سوار كرد و بياورد و منافقان بر وى تهمت بستند و سه آيه ( آيه‌هاى 11 ، 12 ، و 13 سوره مباركهء نور ) در برائت او نازل شد .\r\n( 2 ) . نويرى معتقد است كه خالد و آن دسته از سپاه كه زير نظر او بود ، از غفلت اهالى دمشق ، به خاطر پرداختن به عيش و عشرت ، استفاده كرده در حال جنگ وارد دمشق شدند و ديگران در حال صلح ؛ - نهاية الأرب ، ج 4 ، ص 134 .\r\nالبته در كتاب حاضر ضمن وقايع « سال چهارم رحلت » همين مطلب ذكر شده است .\r\n( 3 ) . اجنادين : از مناطق فلسطين كه بخشى است صحرايى و ريگزار .\r\n( 4 ) . . . . [ گفتند 
  ] چه‌بسا جمعيتى اندك به خواست خدا بر گروهى بسيار پيروز شدند ؛ ( بقره ، 249 ) .\r\n","page_name":" 68 ","page_number":78},
  {"content":"\r\n\r\nآمد و لشكر شام مغلوب و منكوب بگرديد و سه هزار مرد يا بيشتر از لشكر قيصر كشته بقيّة السّيف روى به ولايت خود آوردند و غنيمتى موفور و مالى نامحصور به ارباب اسلام و اصحاب خالد رسيد و جمعى كثير از صحابه نيز در آن جنگ به شهادت رسيدند ؛ از آن جمله [ اند 
  ] ابان بن سعيد بن العاص كه كاتب وحى بود ، سلمة بن هشام المخزومى ، نعيم بن هشام بن العاص ، نعمان بن صخره كعدوى ، عبد اللّه بن عمرو الدسى ، و جمعى ديگر كه در ذكر ايشان هيچ فايده نيست .\r\nخالد بعد از واقعهء اجنادين با لشكر ظفر قرين متوجّه دمشق شد و به ديرى رسيد كه آن را « دير خالد » گويند كه از آنجا تا باب شرقى دمشق يك ميل راه است . و خالد نام ، از اعيان نصارى كه به ميل و رغبت خويش ترك مال و جاه و اعتبار كرده به فقر و نيستى و رهبانيت و فنا ساخته بود و پيوسته بر خاك مىنشست [ و 
  ] به گياه صحرا سدّ رمق مينمود ، با خالد ملاقات كرد . خالد وى را به دين اسلام دعوت مىنمود . وى فرمود : امسال در دين مبين قصورى ظاهر مىگردد و به نهايت مىرسد و تو را نيز مصلحت در آن است كه از دين عيسى بهره‌مندى يا بى .\r\nخالد در غضب شد و گفت : اى بىخرد ، اگرنه كبر سن و فقر و فنا و انقطاع و انزواى تو ما را مانع آمدى تو را كشتمى .\r\nو خالد وليد با ساير اعاظم و اكابر قديم و جديد دمشق را چون نگين در ميان انگشترى گرفته و كار را بر اهل قلعه تنگ ساختند . در اين اثنا به وضوح پيوست كه بيست هزار نفر از لشكر روم جهت امداد دمشقيان سفر كرده به موضع صرح السفر رسيده‌اند . خالد استقبال اين قوم نموده در حملهء اوّل جمله را مقهور ساخت و بروايت [ ابن 
  ] اعثم كوفى « 1 » آن جمله مقتول گرديد و سردار ايشان را كه قسطا نام داشت [ همراه 
  ] با صد و شصت [ نفر از 
  ] سپاه [ او 
  ] اسير كردند و به حكم خالد مقتول ساختند .\r\nدر همين سال شرحبيل بن حسنه در واقعه ديد كه خليفه بر كرسى زر نشسته و نزد او سورة الفتح مىخواندند . چون اين خواب را به خليفه گفت ، خليفه در گريه شد و گفت : اين نشان آن است كه من در اين سال انتقال خواهم يافت . پس اولى آنكه در ارسال عساكر به جانب روم و شام سعى نمايم ، كه پيغمبر جهد بسيار به فتح اين بلاد داشت ، شايد رضاى حق و رضاى رسول بر حق حاصل كنم و به آن عالم شتابم .\r\nچون اين اخبار به سمع هرقل رسيد ، لشكرى عظيم قريب سيصد هزار با چهار سردار به عدد رؤساى جنود اسلام روان ساخت . لاجرم خالد باتّفاق ساير سپهسالاران از ظاهر شام\r\n\r\n\r\n","description":"","footnote":"\r\n( 1 ) . مورّخ بزرگ اسلامى ( وفات 314 ه . ق . ) كه كتاب الفتوح و كتاب التاريخ از اوست .\r\n","page_name":" 69 ","page_number":79},
  {"content":"\r\n\r\nبرخاسته روى به روميان آوردند و در كنار نهر يرموك « 1 » بديشان رسيده از جانبين به تسويهء صفوف پرداختند و پيش از آنكه بهم درآويزند قاصدى از مدينه رسيده به آواز گفت : اى مسلمانان مژده باد كه اينك از نزد خليفه لشكرى مىرسد . و در پهلوى خالد ايستاد و از فوت خليفه و عزل او و نصب ابو عبيده آگاه ساخت . « 2 » معذلك خالد در آن معركه داد مردانگى داده خصم را شكست داد .\r\nهم در اين سال هلفام بن حارث ازدى به حكم خليفه به لشكر اسلام پيوست و قيس بن هبيره و اين هلفام را هزار مرد گفتندى كه در معارك با هزار مرد برابرى كردى .\r\n\r\n\r\n","description":"","footnote":"\r\n( 1 ) . يرموك : نام رودى است كه به رود اردن مىريزد و نام زمين و صحراى اطراف آن‌كه اين جنگ در آنجا اتّفاق افتاده است .\r\n( 2 ) . در منابع ديگر از جمله كتاب الفتوح ابن اعثم كوفى ، داستان آگاهى خالد از عزل خويش از مقام اميرى به گونه‌اى ديگر آمده است . ابن اعثم كوفى مىنويسد خالد در بين سپاهيان متوجه مىشود كه ابو عبيده را امير خطاب مىكنند . علّت را از ابو عبيده جويا مىشود و ابو عبيده ماجراى صدور فرمان خليفه عمر مبنى بر عزل خالد و نصب وى را بيان مىكند .\r\n","page_name":" 70 ","page_number":80},
  {"content":"\r\n\r\n\r\nذكر وقايع سال چهارم از وفات خاتم النبيّين ( ص )\r\nابو عبيده جرّاح از حدود شام مكتوبى نوشت و به دار الخلافه پيش امير المؤمنين عمر خبر فرستاد ، مضمونش آنكه : جماعت روميان كه از جنگ فرار نموده بودند در موضع يرموك جمع شده‌اند و استعداد كرده و جمعى ديگر از روميان به مدد ايشان رسيده‌اند و محافظت حصار طبريّه و غيرها مىكنند و هرقل خود با لشكرى عظيم به حمص آمده تا به هرجا كه ضرور باشد كومك دهد و مدد رساند ، و لشكر عظيم به جهت محافظت دمشق فرستاده و باهان رومى كه در شجاعت نظير ندارد سردار آن لشكر است .\r\nخليفه جواب مكتوب او نوشت [ 9 الف 
  ] كه : بايد ابو عبيده جهد كند تا اوّل شهر دمشق - كه دار الملك شام است - فتح كند ، بعد از آن فوجى بر سر لشكر روم كه در فحل آمده‌اند فرستد ، و فوجى ديگر جهت فتح حصار اردن تعيين نمايد و فوجى به طبريّه فرستد ، و جمعى بر سر اهل روميان كه جمع آمده‌اند فرستد ، و بعد از آنكه دمشق با ساير اعمال « 1 » شام فتح شود شرحبيل و عمرو عاص را در موضع اردن و فلسطين نگاهدارد تا از اطراف خبردار باشند ، و خود باتّفاق خالد بن وليد به جانب حمص متوجّه جنگ هرقل شود .\r\nو ابو عبيده به مضمون مكتوب خليفه عمل نموده متوجه دمشق شد . در آن ايام باهان رومى بيرون شهر دمشق با لشكرى عظيم فرود آمده بود ، و نشسته بود جهت محافظت دمشق . چون خبر رسيدن لشكر عرب به او رسيد ، با لشكر خود و لشكر سابق كه در شام بود بگرفت و روان\r\n\r\n\r\n","description":"","footnote":"\r\n( 1 ) . اعمال : جمع عمل . نواحى حكومتى . - و .\r\n","page_name":" 71 ","page_number":81},
  {"content":"\r\n\r\nشد و در استعداد كوشيد . جنگى عظيم ميان اين دو لشكر واقع شد و از طرفين جمعى كثير كشته گشته آخر الامر لشكر روم شكست يافته و ابو عبيده جرّاح و خالد بن وليد شهر دمشق را محاصره كردند . هرقل لشكرى به مدد شاميان فرستاد . جمعى از اهل فارس كه مسلمان شده بودند سر راه بر لشكر گرفتند و نگذاشتند كه به مدد اهل شام برسند . بعد از هفتاد روز و بقولى بعد از ششماه كه دمشق در محاصره بود اهل دمشق به مصالحه راضى شدند و نزد ابو عبيده كس فرستادند كه طلب صلح كنند .\r\nخالد وليد خبر يافته از اين معنى ، به گمان آنكه مبادا كه ابو عبيده صلح كند ، شبى از شبها كه در شهر دمشق بطريقى را فرزندى شده بود و مردم به شرب و عيش و خوشحالى مشغول بودند و از محافظت قلعه غافل شده بودند ، فرصت غنيمت دانسته كمندها و نردبانها كه قبل از اين بهم رسانده بود تعبيه كرده بر حصار شهر برآمد و جمعى از نگاهبانان قلعه را بكشت و به دروازه رسيده دربانان را پراكنده ساخته لشكر خود به شهر درآورده بنياد قتل و غارت كرد .\r\nچون اهالى دمشق از اين حال وقوف يافتند ، پيش ابو عبيده آمدند كه ما با تو صلح قرار داده بوديم و بر سر صلحيم ، و الحال خالد به قتل و غارت مشغول است . ابو عبيده كسان فرستاده خالد را تسكين داد و اهل دمشق صد هزار نقد پيش ابو عبيده حاضر كردند و قبول كردند كه هر مردى چهار دينار و هرزنى دو دينار بدهد هرساله . ابو عبيده خمس از اموال را به مدينه فرستاد و باقى را على السّويّه به مردم تقسيم كرد . يزيد بن ابى سفيان را حاكم دمشق ساخت و معاويه همراه برادر خود يزيد مىبود . بعد از آن ابو عبيده خود باتّفاق خالد به جانب فحل روان شد و فوجى كه از اهل روم آنجا جمع آمده بودند تاب مقاومت نداشتند ، اكثر كشته شدند و بعضى فرار نمودند و بعضى گرفتار شدند . « 1 »\r\nدر اين سال اكثر باديه و قصبات شام كه در سواحل دمشق بود بر دست يزيد بن ابى سفيان و معاويه فتح شده ، ميسان بر دست شرحبيل بن حسنه ، و طبريّه بر دست ابو الاعور گشوده شد ؛ به اين طريق كه صلح كرده جزيه قبول كردند . و هم در اين سال بعلبك بر دست خالد وليد به جنگ فتح شد . و در اين سال عمر فرمود كه در مسجدهاى مدينه و هرشهرى كه به تصرّف اهل اسلام درآمده ، نماز تراويح « 2 » گزارند . علىّ ابن ابيطالب شب اوّل رمضان بيرون آمد كه ببيند كه غوغا و روشنى آتش در مسجدها به چه تقريب است . چون بر صورت حال واقف شد عمر را دعاى نيك كرد .\r\n\r\n\r\n","description":"","footnote":"\r\n( 1 ) . روزى كه اين واقعه رخ داد در تاريخ به نام « يوم الفحل » و « يوم الردعة » و « يوم النيسان » مشهور است .\r\n( 2 ) . بيست ركعت نماز نفل [ - نافله 
  ] كه در شبهاى ماه رمضان گزارند . آن را ترويح [ - مفرد تراويح 
  ] به همين سبب گويند كه بعد از چهار ركعت نماز ، خود را راحت و آرام مىدهند ؛ - غياث اللغات .\r\n","page_name":" 72 ","page_number":82},
  {"content":"\r\n\r\nو نيز در اين سال عمر فرمود كه بر جمعى كه شرب خمر كرده بودند اجراى حدّ كردند . از اين جمله يكى پسر خودش بود ، عبد اللّه بن عمر « 1 » ، كه خمر خورده بود و زنا كرده بود . او را بسيار بزد و آن پسر بعد از يك ماه بمرد و در ميان مردم چنان شهرت كرده بود كه سبب مردن آن همان كوفت ضرب درّه « 2 » بود . و در همين سال جرير بن عبد اللّه بجلى با چهار هزار مرد از قبايل بجيله و كنده و عرنيه و غيرها به ديدن خليفه آمد . خليفه او را به مدد مثنّى بن حارثه به عراق فرستاد . « 3 » جرير از آنكه تابع مثنّى باشد استنكاف نمود . عمر او را تسلّى داده به مثنّى سفارش او بسيار نوشت كه حرمت او بدارد و ربع خمس هرغنيمتى كه در آن لشكر به دست آيد از انعام جرير مقرّر گردد .\r\nنقل است كه چون جرير به مدد مثنّى رسيد ، امراء عجم لشكرى عظيم به جنگ آن لشكر تعيين كردند و مهران بن بادان همدانى را كه در دلاورى بىنظير بود سردار آن لشكر ساختند و مثنّى نيز از اطراف و نواحى خود هرجا كه كسى گمان داشت جمع آورد و خبر استوارى لشكر عجم به مدينه فرستاد و كومك طلبيد . از آنجا نيز جمعى كثير به مدد مثنّى تعيين شد و لشكر مثنّى قريب سى هزار كس شدند و ميان هردو گروه جنگى عظيم در پيوست و از هرطرف جمعى كثير به قتل آمدند . ناگاه تيرى بر چشم مهران آمد و كارگر آمد و مهران از اسب درافتاد . چون لشكر آن حال مشاهده كردند فرار بر قرار اختيار كردند و لشكر عرب به قتل و غارت مشغول شدند . گويند در آن جنگ زياده از صد هزار كس كشته شده بودند و عربان آن روز را روز عشار نام كردند ؛ چه ، در آن روز از صد كس از دليران عرب هريكى ده كس را از عجم كشته بود و غنيمت بىنهايت به دست لشكر عرب آمد كه مثل آن غنيمتى ديگر لشكر اسلام را بهم نرسيده بود .\r\nو در اين سال مثنّى بازار بغداد و بازار جنانس را غارت كرد . و در اين سالها در بازارها\r\n\r\n\r\n","description":"","footnote":"\r\n( 1 ) . ظاهرا عمر بن خطّاب دو پسر خود را به جرم شرابخوارى حدّ زده است . نخست عبد الرحمان اوسط كه كنيه‌اش ابو شحمه است و او را عمرو بن عاص در مصر به جرم شرابخوارى تازيانه زد و به مدينه فرستادش و عمر هم به عنوان تربيت پدرى او را تازيانه زد و عبد الرحمان بيمار شد و پس از يك ماه درگذشت ؛ - نهاية الأرب ، ج 4 ، ص 333 . و دوّمى عبد اللّه بن عمر ، قاتل هرمزان ، است كه عمر او را به همين جرم تازيانه زد . به احتمال قوى منظور مؤلّف عبد الرحمان بوده نه عبد اللّه .\r\n( 2 ) . درّه : پوستى چند باشد باريك كه برهم دوزند يا بر هم ببافند و گناهكاران را بدان تنبيه سازند ؛ - برهان قاطع .\r\n( 3 ) . فرستادن جرير به كمك مثنى به دستور عمر خطّاب ، پس از جنگ پل كه در ناحيه‌اى به نام قسّ الناطف نزديك حيره اتّفاق افتاد ، بوده است . تنها پيروزى ايرانيان بر مسلمانان در اين جنگ بود كه فرماندهان سپاه اسلام يعنى ابو عبيده ثقفى و سليط بن قيس در آن كشته شدند ، ولى به علّت آشفتگى وضع داخلى ايران ، سردار ايرانيان ، مروانشاه ابروبند [ - ذو الحاجب 
  ] ، از تعقيب سپاه منهزم منصرف شد . پس از اين وقايع است كه عمر مجبور مىشود پس از يك سال تأخير جرير را به عراق بفرستد ؛ - أخبار الطوال ، ص 124 ؛ ألكامل ، ج 2 ، ص 200 ؛ فتوح البلدان ، ص 54 .\r\n","page_name":" 73 ","page_number":83},
  {"content":"\r\n\r\nيك مرتبه خلقى عظيم از هرطرف و هرناحيه جمع آمدندى و اموال و اسباب بسيار به جهت بيع و شرى حاضر آوردندى . مثنّى فرصت غنيمت دانسته بازارها را غارت نموده فرمود كه غير از زر سرخ و سفيد و قماش نفيس و اسباب قيمتى ديگر چيزى برندارند . گويند هزار شتر از اين نوع نفايس در بازار بغداد به دست مثنّى و لشكرش افتاد .\r\nگويند همين واقعه باعث آن شد كه عجم در باب عاقبت كار خود فكر كنند كه هرگاه عرب اين‌قدر دلير شده بودند كه به نزديكى مداين آمده بازارهاى ايشان را غارت كنند ، فكرى بر اصل در باب ايشان بايد كردن . بنابراين يزدجرد بن شهريار را - كه از ذكور نسل كسرى غير از او ديگرى نمانده بود « 1 » - به پادشاهى براشته و در استعداد لشكر كوشيدند . مثنّى اين خبر را به خليفه نوشت .\r\nچون امير المؤمنين عمر از آن حال اطّلاع يافت به مثنّى نوشت كه از حدود مداين دور شود و به ولايت عراق و حدود شام بازآيد [ و 
  ] تا دويم بار مأمور نشود ، ارادهء جنگ عجم نكند . و خود از مدينه بيرون آمد و جمعى كثير از اكابر را طلب كرده مشورت كرده در باب آنكه خود با هركه در مدينه است و يا در نزديكى مدينه است به جنگ عجم رود . اكثر گفتند كه البته خليفه را خود بايد دانست كه امرى خطير در پيش است ، و امير المؤمنين على با جماعت ديگر منع كردند او را از رفتن و گفتند كه لشكر فرستادن بهتر است . آخر الامر فرمود كه از هركجا لشكر طلب كردند و قريب به هفت هزار كس سامان كرد و سعد بن ابى وقّاص را سردار كرده روانهء جانب ديار عجم گردانيد و نامه‌اى به جرير و مثنّى « 2 » نوشت كه مأمور امر سعد بن ابى وقّاص باشند و از فرمودهء او درنگذرند و در باب جنگ با عجم نهايت سعى مبذول دارند .\r\nسعد به موضع شراف كه نزديك قادسيّه است رسيد و سرما و برف بود . عربان دلير نتوانستند پيش آمدن . خبر كردند كه نوروز شد . بعد از نوروز به قادسيه آمدند و خليفه [ 9 ب 
  ] روزبروز كومك و مدد پيش سعد بن ابى وقّاص مىفرستاد و به ابو عبيدهء جرّاح نيز نوشت كه هرقدر كه تواند لشكر از خود جدا كند و هاشم بن عتبه كه برادرزادهء سعد بن ابى وقّاص بود سردار ايشان سازد و به مدد سعد فرستد .\r\nچون خبر رسيدن لشكر عرب و سعد به ديار عجم رسيد يزدجرد بن شهريار ، رستم بن\r\n\r\n\r\n","description":"","footnote":"\r\n( 1 ) . در فاصلهء چهار سال پس از مرگ خسرو پرويز تا جلوس يزدگرد سوّم بر تخت سلطنت ، حداقل يازده پادشاه ، مرد و زن ، به سلطنت رسيدند . اين همه سلطنتهاى لرزان حكايت روشنى است از آشفتگى اوضاع سياسى و اجتماعى آن روز ايران و در چنين اوضاع و احوال پريشانى است كه خليفه مسلمين سپاه پشت سپاه جهت تسخير ايران گسيل مىدارد .\r\n( 2 ) . پيش از رسيدن سعد وقاص به عراق ، مثنّى فوت كرده بود و سعد بنا به وصيّت مثنّى با سلمى بنت خصفه ، زن مثنّى ، ازدواج كرد ؛ - ألكامل ، ج 2 ، ص 218 .\r\n","page_name":" 74 ","page_number":84},
  {"content":"\r\n\r\nفرّخزاد را كه در دليرى و سردارى نامدار بود با شصت هزار « 1 » سوار مردانه و سى و شش فيل جنگى به جنگ عرب تعيين نمود .\r\n\r\n\r\n","description":"","footnote":"\r\n( 1 ) . رقم سپاه ايرانيان در جنگ قادسيه به صورتهاى گوناگون ذكر شده است . بلاذرى اين رقم را يكصد و بيست هزار و ابن اثير سى و اند هزار ذكر كرده است .\r\n","page_name":" 75 ","page_number":85},
  {"content":"\r\n . \r\n","description":"","footnote":"","page_name":" 76 ","page_number":86},
  {"content":"\r\n\r\n\r\nذكر وقايع سال پنجم از رحلت خاتم النبيّين\r\nكه سال سيم از خلافت عمر واقع شده ، از تاريخ حبيب السير نوشته مىشود . هرقل نوبتى ديگر لشكرى فراهم آورده دو نفر از بطارقهء روم را ، كه [ يكى 
  ] نوذر و ديگرى سنش نام داشت ، بر آن سپاه سرور گردانيده ايشان را بر محاربهء اهل اسلام تحريص نمود . ابو عبيده و خالد به استقبال آن فرقه شتافته در نواحى مرج الرّوم « 1 » تلاقى مسلمانان اتّفاق افتاد و محاربهء عظيمه دست داد و به يارى حضرت بارى فتح نمودند و امّت حضرت عيسى ، صلوات اللّه عليه ، را انهزام دادند ، چنانچه از لشكر نوذر اثرى نماند و سنش عمرش به آخر رسيده هم در آن معركه كشته شد .\r\nچون اين خبر به سمع قيصر رسيد بغايت ترسيد و از انطاكيه كوچ كرده در ظاهر بلدهء رها « 2 » منزل كرد . ابو عبيده و خالد بعد از فراغ از واقعهء مرج الروم عزيمت حمص نمودند و همّت بر فتح آن استوار گماشتند و در آن زمستان در محاصره داشتند و در اوائل نوروز جنگ سلطانى درانداختند و مقارن حال زلزله‌اى عظيم در حمص واقع شد و بسيارى از خانه‌ها منهدم گشتند و از اين راهگذار اركان ثبات متوطّنان آن نيستان متزلزل گشته طالب مصالحه شدند . ابو عبيده به طريقى كه با دمشقيان صلح كرده بود با ايشان نيز مصالحه فرمود و خمس آنچه به طريق مصالحه از ايشان گرفته بودند جدا كرده مصحوب عبد اللّه بن مسعود نزد عمر فرستاد ، آنگاه\r\n\r\n\r\n","description":"","footnote":"\r\n( 1 ) . هرسه نسخه : فرح الروم . مرغزارى است نزديك دمشق . مرج يعنى مرغزار .\r\n( 2 ) . رها : شهرى ميان موصل و شام كه امروز به ادسا معروف است .\r\n","page_name":" 77 ","page_number":87},
  {"content":"\r\n\r\nعبادة بن صامت « 1 » را صاحب‌اختيار آن ولايت گردانيده عنان عزيمت را به جانب حمى برافراخت و آن بلده را نيز به صلح مفتوح ساخته . همچنين در همان سال بلدهء معرة حمص را كه به معرة النعمان اشتهار يافته و شهر لاذقيه به مساعى جميلهء ابو عبيده در حيّز فتح آمد .\r\nقنّسرين به اهتمام خالد بن وليد با ساير بلاد انضمام يافت .\r\nخالد بعد از فراغ از مهم قنسّرين بنابر استصواب ابو عبيده داعيه نمود كه لشكر بر سر قيصر كشد . هرقل اين خبر شنيده متوهّم شده از رها به قسطنطنيّه رفت و آن بلده را دار الملك ساخت . ايشان فرصت غنيمت شمرده با لشكر به جانب حلب شتافتند و آن خطّه را نيز به مصالحه متصرّف گشته و از آنجا عنان عزيمت به انطاكيه تافت و مهم انطاكيه را نيز به صلح فيصله داد و ابو عبيده با جمعى كثير از اهل اسلام را در آن حصار ساكن گردانيد . بعد از آن فرمانى از دار الخلافه به او رسيد كه معاويه را با پنج هزار سوار بر سر قنقار - كه از قبل هرقل حاكم قيساريّه « 2 » بود - ارسال نمود . قضا را سردار ايشان با بيست هزار سوار از مردم نامدار در برابر معاويه آمده بعد از وقوع مقاتله شكست يافت و معاويه به قيساريّه بر مسند حكومت نشست . و هم در اين سال عمرو عاص به موجب فرمودهء عمر و استصواب ابو عبيده به سوى ارطبون ، كه از قبل هرقل حاكم غزّه « 3 » و اجنادين بود ، لشكر كشيد و بين الجماعتين قتالى شديد به وقوع انجاميده از ارطبون به جانب بيت المقدّس گريخت .\r\nو در همين سال به روايت صاحب مقصد اقصى و بعضى ديگر از متأخرين فضلا ، هرقل ، يامان و قنطار و دريجان را كه از اعيان بطارقهء روم بودند لشكر فراوان داده به جنگ مسلمانان فرستاد . ابو عبيده با چهل هزار مرد شجاع به دفع لشكر هرقل كه به اضعاف مضاعف او بودند متوجّه گشته در كنار بصر « 4 » يرموك تلاقى فريقين روى نمود . دلاوران آن دو لشكر دست به سنان و خنجر و شمشير و سپر برده به قدر مقدور لوازم كشش و كوشش به تقديم رسانيدند و بطريق معهود بطارقه شكست يافته منهزم گرديدند و مسلمانان قريب هفتاد هزار كس از روميان كشته اموال فراوان غنيمت گرفتند . ابو عبيده خمس غنايم را به مدينه فرستاد . به روايت يافعى ، در اين معركه عكرمة بن ابى جهل و عبد الرحمن العوام برادر زبير و عامر بن ابى وقّاص برادر سعد به شهادت رسيدند . و به قول صاحب روضة الاحباب شهادت عكرمه در معركهء اجنادين روى نمود .\r\n\r\n\r\n","description":"","footnote":"\r\n( 1 ) . كنيه‌اش ابو الوليد ، از جملهء صحابه و نخستين كسى است كه قضاوت فلسطين يافت و در سال سى و چهارم هجرى درگذشت ؛ - الأعلام .\r\n( 2 ) . قيساريّه : از شهرهاى بزرگ ساحل شرقى مديترانه . نام آن در اصل « قيصرانيه » بوده كه از نام قيصر دمشق گرفته شده است . اين شهر در مغرب سيواس قرار دارد .\r\n( 3 ) . هرسه نسخه : غزوه . از شهرهاى فلسطين است بر ساحل دريا و قبر هاشم بن عبد مناف در آن واقع شده ؛ - معجم البلدان .\r\n( 4 ) . ق . قصر ، ش : نصر .\r\n","page_name":" 78 ","page_number":88},
  {"content":"\r\n\r\nبه اتفاق مورّخين ، عمر عاص بعد از آنكه ارطبون را به جانب ايلياء « 1 » گريزاند به موجب فرمودهء ابو عبيده او را تعاقب نموده بيت المقدّس را محاصره كرد و ارطبون كه از جمله علماى نصارى بود به عمرو پيغام فرستاد كه : محال است كه ترا فتح اين حصار ميسّر شود ، زيرا كه نزد من به وضوح پيوسته كه اوصاف شخصى كه بيت المقدّس را مسخّر سازد در ذات تو موجود نيست ، پس مناسب چنان مىنمايد كه خود را نرنجانى و معاودت نمايى . عمرو عاص در جواب اين سخنان مكتوبى نوشته مصحوب شخصى كه به لغت روميان دانا بود نزد ارطبون فرستاد و رسول را وصيّت نمود كه : چنان مكند كه اهل شهر بدانند كه به زبان روميان عالم است و هرچه ارطبون گويد بر لوح ضمير نگاشته بازگردد .\r\nالقصّه چون نامهء عمرو عاص به ارطبون رسيد همان سخن را بر زبان گذرانيد و در آن مجلس از [ يكى از 
  ] روميان پرسيد كه آيا تسخير اين شهر به دست كه تيسير پذيرد ؟ جواب داد :\r\nنزد من به يقين پيوسته كه كسى كه اين بلده مسخّر سازد به صفات كذا موصوف بوده نامش سه حرف باشد ، و ذات اين شخص كه حالا به محاصره مشغول است بدان صفت متّصف نيست و نامش با حرفى كه فارق است ميان عمر و عمرو چهار حرف است . قاصد برگشته آن سخنان را به سمع عمرو عاص رسانيد . عمرو دانست كه اوصافى كه بر زبان و لفظ ارطبون گذشته بر عمر صادق مىآيد ، و رقعه‌اى در آن باب قلمى داشته ارسال نمود .\r\nعمر بن الخطّاب بعد از اطّلاع بر مضمون كتابت به استصواب اصحاب در سال ششم از رحلت « 2 » به جانب بيت المقدّس نهضت نموده آن بلده [ را 
  ] مسخّر ساخت . « 3 » و اين قصّه خالى از تعدّى نيست ، و اللّه اعلم بالصواب .\r\n\r\n\r\n","description":"","footnote":"\r\n( 1 ) . لغتى است عبرى ، كه همان بيت المقدّس است . فرزدق گويد : و بيتان بيت اللّه نحن ولاته و قصر بأعلى ايلياء مشرّف .\r\n( 2 ) . هرسه نسخه : هجرت .\r\n( 3 ) . براى مطالعهء نظر صحابهء رسول الله ( ص ) در مورد عزيمت عمر به بيت المقدّس و مسائل مربوط به اين فتح - ألكامل ، ج 2 ، ص 306 ؛ ناسخ التواريخ ، ج 2 از كتاب دوم ، ص 309 ؛ نهاية الأرب ، ج 4 ، ص 146 ؛ ألعبر ، ج 1 ، ص 528 .\r\n","page_name":" 79 ","page_number":89},
  {"content":"\r\n . \r\n","description":"","footnote":"","page_name":" 80 ","page_number":90},
  {"content":"\r\n\r\n\r\nذكر وقايع سال ششم [ از رحلت پيامبر 
  ] كه سال چهارم از خلافت عمر بوده باشد\r\nآورده‌اند كه امير المؤمنين عمر ، رضى اللّه عنه ، به سعد وقّاص نوشت كه همگى و تمامى همّت بر فتح مداين گمارى و اسباب و اشيا و اهل و عيال لشكر در قادسيّه « 1 » بگذارى و جمعى از اهل شجاعت به جهت محافظت بر ايشان آنجا بمانى و عنان عزيمت به جانب مداين معطوف گردانى . سعد بن [ ابى 
  ] وقّاص به موجب فرموده عمل نموده در اواخر سال پانزدهم از هجرت ترتيب و تجهيز افواج نموده بدان جانب روان گشت و در راه بعضى از شهرها مانند بابل و نهر سردامن و ساباط را بعضى به طريق مصالحه و بعضى بر سبيل غلبه فتح كرد . طايفه‌اى از لشكر عجم در بابل بودند و بعد از جنگ و جدل بسيار متفرّق و پريشان گشته جمعى به نهاوند و گروهى به اهواز رفتند و فرقه‌اى ديگر پلى به رود جام بسته عبور نمودند و بعد از گذشتن پل را خراب ساختند تا كسى از عقب ايشان نتواند آمد و خود را به مداين رسانيدند .\r\nعساكر نصرت مآثر اسلام به ساباط « 2 » رسيده در [ 10 الف 
  ] آن محل عرض لشكر كردند و همراه سعد شصت هزار نفر جمع آمده بود . چون يزدجرد از توجه سعد خبر يافت امارت سپاه خود را به هركس كه فرمود قبول نكرد . قرار بر آن شد كه از دجله‌اى كه ميان مدائن بود\r\n\r\n\r\n","description":"","footnote":"\r\n( 1 ) . شهرى است در پانزده فرسنگى كوفه . صاحب تقويم البلدان مىنويسد : قادسيه را بدان جهت بدين نام خوانده‌اند كه اهل قادس بدان نزول كردند و قادس قريه‌اى است در مروّ الرود .\r\n( 2 ) . بلدهء كوچكى است نزديك مدائن كه نام اصلى آن به زبان فارسى بلاش‌آباد بود و اعراب آن را معرّب كرده ساباط خوانده‌اند .\r\n","page_name":" 81 ","page_number":91},
  {"content":"\r\n\r\nبگذرند و جانب غربى كه متّصل سواد است به عرب بگذارند و طرف شرقى كه منازل اكاشر است و قصور خسروان عجم در آن طرف بود نگاهدارند . پس آن جمع كه در نيمهء غربى بودند نفايس اموال و نفوس اهل و عيال را از آب گذرانيده پل را ويران ساختند و كشتيها را كشيدند .\r\nچون سعد به آب دجله رسيد ديد كه نمىتواند گذشت . در اين امر مشكل متفكّر و متألم شد و با امراى خود مشورت كرد . بعضى عرض نمودند كه مناسب است كه كشتيها سازيم و به ترتيب پل بستن پردازيم . سلمان فارسى گفت : يا ايّها الامير ! ما تا پل بنديم ايشان خزاين و دفاين را از مداين برند . گويند سعد در آن شب در واقعه‌اى ديده بود كه سواران لشكر اسلام در بحر زخّار هجوم نموده بسلامت عبور نمودند و به مدائن درآمدند . گفت : اعدا از [ ترس 
  ] شما به اين آب پناه برده‌اند و عزم من جزم شده كه تا قدم در طريق توكّل ننهاده از اين دريا گذر نكنيم وصول به مال اين گروه ميسّر نيست . همه فرياد برآوردند كه اللّه سبحانه ما را و ترا عزيمت رساناد و ثواب كرامت كناد . همان خداى كه ما را به قدرت كاملهء خويش بر تخت خاك مىدارد ، به رحمت شاملهء خود بر صفحهء آب فرونگذارد . سعد گفت : كيست كه ابتدا به اين امر خطير نمايد و كنار دريا را براى ما محافظت فرمايد تا لشكر عجم مانع عبور لشكر ما نشود ؟ عاصم بن عمرو و قعقاع بن عمرو « 1 » - كه از مبارزان مقرّر بودند - با ششصد دلاور ديگر اتّفاق كرده التزام آن امر نمودند . سعد ، عاصم را بر آن جمع امير ساخته به عبور فرمان داد .\r\nگويند قعقاع دل دريا كرده متوكّل على اللّه اسب خود را در آب راند و همچون برق از آب بسلامت عبور كرد و فى الحال بازگشت . عاصم چون ديد كه قعقاع بسلامت بازآمد ، در زمان از آن ششصد دلاور شصت مبارز را انتخاب نموده اسبان خود را به آن‌چنان موج همعنان ساختند و بعضى بر ماديان سوار شدند تا گذشتن ساير اسبان از آن آب بر بوى آنها آسانتر باشد .\r\nسپاه عجم چون گذشتن اعراب را ملاحظه نمودند شصت مرد از ايشان به عزم منع متوجّه آن دليران شدند . تا آمدن آن جماعت ، مسلمانان نزديك كنار آب رسيده بودند . كفّار درصدد منع درآمدند ، عاصم بانگ به ياران خود زد كه « نيزه‌ها را راست داريد و نظر بر چشمهاى ايشان كنيد . » پس بدان دستور عمل نمودند و بسلامت از آب عبور كردند و به زخم سنان جان‌ستان بعضى از ايشان را به درياى عدم غوطه دادند و بعضى كه به جان امان يافتند به مأمن خويش شتافتند ، آنگاه تتمهء آن ششصد كس نيز به آن شصت سوار ملحق شدند . بعد از آن سعد\r\n\r\n\r\n","description":"","footnote":"\r\n( 1 ) . از دلاوران عرب از دورهء جاهليت و اسلام و از صحابيان و شاعران است و در جنگ صفّين جزء لشكريان على ( ع ) بود و در سال چهلم هجرى درگذشت . شمشير هرقل و زره بهرام گور جزو غنايمى بود كه در جنگ نهاوند به دستور سعد وقّاص به او رسيد و او آن دو را در جنگها مورد استفاده قرار مىداد .\r\n","page_name":" 82 ","page_number":92},
  {"content":"\r\n\r\nبقيّهء لشكر را اذن عام داده ، فرمود كه بگوئيد « نستعين باللّه و نتوكّل عليه . » « 1 »\r\nالقصّه آن شصت هزار مرد به آن اموال و اشيا و اسب و شتر و غير آن مانند آب روان بگذشتند « 2 » ، چنان كه هيچ‌كس و هيچ‌چيز از آنها تلف نشد ، مگر قدحى خالى از تكلّف كه ملك مالك ابن عامر غيرى بود و از اشتر ساقط شده در آب افتاد . مالك گفت : به خدا سوگند كه من در حالتىام كه لايق رحمت شاملهء او اين است كه با وجود آن حالت از حملهء اين لشكر عيش مرا تلخ ساخته قدحم را تلف كند . به موجب معتبر خبر « انّ للّه عبادا لو اقسم على اللّه لا يزه » چون جمله عبور نمودند ، موج دريا آن قدح را به كنار انداخت و مردى از لشكر اسلام آن را باز شناخت و به صاحبش رسانيد . « 3 »\r\nنقل است كه يزدجرد بر منظر كوشك خود نشسته بود و از دور ملاحظه مىنمود . چون دليرى آن قوم را بر عبور از آن درياى بىپل و كشتى مشاهده كرد ترسى بر دل او غالب شد كه مجال مقاومتش نماند و بتحقيق گفت كه با جنّيان محاربه مىنموده‌ايم نه با آدميان . و فى الحال از بالاى كوشك فرود آمد و با خاصان خويش راه فرار پيش گرفت و به جانب حلوان « 4 » روان شد و فرمود تا هرچه به وزن سبك باشد و به قيمت گران بار كنند و از عقب بيارند . و قبل از اين به جهت احتياط اهل و عيال و پاره‌اى از اموال به حلوان فرستاده بود و باقى خزائن و دفائن بيشمار گذاشته رفتند ، كه جمله آن به دست اهل اسلام درآمد .\r\nالقصّه ، سعد ، قعقاع بن عمرو را با جمعى كثير همراه كرده به رسم ايلغار از عقب يزدجرد روانه كرد و خود به مدائن درآمد و نظر بر آن قصرهاى بلند انداخت و آن باغها و بستانها بديد . به حمد زبانى بگشاد و لشكر را در حوالى ايوان كسرى بگذاشت و با طايفه‌اى از نزديكان خود درآمد در آن ايوان . گويند طول آن ايوان صد و بيست ارش « 5 » بود و هريك از عرض و ارتفاع آن صد ارش ، كه در روز پرسش دادخواهان تخت زرّين در آن ايوان بزدندى و كسرى با عظمت و صلابت بر آن تخت نشستى و دادخواه پرسيدى ، و در و ديوار آن ايوان\r\n\r\n\r\n","description":"","footnote":"\r\n( 1 ) . ادامهء سخنان سعد وقاص در تاريخ طبرى چنين آمده : « . . . حسبنا اللّه و نعم الوكيل ، لا حول و لا قوة الّا باللّه العلى العظيم . »\r\n( 2 ) . اين روز را روز جرثومه‌ها مىگفتند كه به معنى خاك و تپه و جسم است ، زيرا هركس از مسلمانان كه خسته مىشد زير پايش قطعه زمينى پيدا مىشد كه بر آن استراحت كند ؛ - نهاية الأرب ، ج 4 ، ص 195 .\r\n( 3 ) . بلاذرى معتقد است كه : « . . . مردى از طايفهء طىّ به نام سليل بن يزيد بن مالك سنبسى در آن روز به هلاكت رسيد . » ؛ - فتوح البلدان ، ص 64 .\r\n( 4 ) . حلوان : شهرى بوده بزرگ و پرنعمت در حدود شهر بغداد كه به نام يكى از ملوك آن سرزمين به نام حلوان بن عمران بن حاف بن قضاعه ناميده شده است .\r\n( 5 ) . ارش : از مقادير و مقياسهاى طول معمول در ايران قديم و آن مساوى 46 % گز است ؛ - پيرنيا ، ايران باستان ، ص 166 .\r\n","page_name":" 83 ","page_number":93},
  {"content":"\r\n\r\nمصوّر بود . سعد فرمود تا سرهاى آن صورتها را محو كردند « 1 » و از جهت متابعت رسول اللّه ، صلّى اللّه عليه و آله ، هشت ركعت خفيفه - كه آن حضرت روز فتح مكّه گزارده بود - بگزارد . بعد از آن با ياران به ديدهء اعتبار در آن ايوان نظر مىكرد و زنگ غفلت به صيقل غيرت از لوح دل مىزدود .\r\nآنگاه عمرو بن مقرّن مزنى « 2 » را بر غنايم امير گردانيد و منادى فرمود كه هركس هرچه از جنس و نقد بيابد نزد عمرو ببرد . اوباش مداين در وقت هزيمت يزدجرد دست به تاراج گشاده بودند و هرچه مىيافتند جمع مىساختند . مسلمانان آن اموال را تفحّص نموده از آنها گرفته نزد عمرو بن مقرّن مىبردند . و سلمان بن ربيعة باهلى « 3 » را به عهدهء قسمت غنايم تعيين فرمود . « 4 » گويند كه عجم طعامهاى لذيذ با تكلّف را زهرآلود ساخته در منزلهاى خود گذاشته بودند تا اعراب آن طعامها را بخورند و هلاك شوند . مسلمانان كه از سر صدق مسلمان گشته بودند بسم اللّه مىگفتند و طعامها را مىخوردند و اصلا ضررى به آنها نمىرسيد .\r\nالقصّه ، قعقاع « 5 » تا نهروان عجمان را تعاقب مىكرد و سراپردهء يزدجرد را و خزاين نفيسه كه با خود برداشته بود دريافت و همه را به دست آورده به عمرو بن مقرّن رسانيد . اگرچه شمردن آن اموال و اشياء كه در آن فتح غنيمت مسلمانان گشت خالى از اشكال نيست ، اما بعضى از آنها مذكور مىشود . سر همه تاجى بود به وزن سيصد من مرصّع به ياقوتهاى رمّانى و مكلّل به لعلهاى بدخشانى . گويند آن تاج به زنجيرى زرّين از طاق ايوان كسرى آويخته بود بر بالاى سر او ، چنانچه بيننده از دور گمان بردى كه سر اوست . ديگر زره مرصّع از مرواريد آبدار ، هردانه از آن دو دينار و بر هردانه قبّه‌اى از ياقوت سرخ بود . ديگر سوارى بر اسبى هر دو آن طلا و يك ناقهء تمام از سيم خام و بر آن بچّه‌اى از زر سرخ و بر آن ناقه جلى از زر\r\n\r\n\r\n","description":"","footnote":"\r\n( 1 ) . نويرى معتقد است كه سعد وقّاص بدون اينكه در تصاوير و مجسمه‌هاى ايوان كسرى تغييرى دهد ، در آن نماز گزارد ؛ - نهاية الأرب ، ج 4 ، ص 196 ؛ تاريخ طبرى ، ج 5 ، ص 1823 .\r\n( 2 ) . مراد نعمان بن عمرو بن مقرّن مزنى ، عامل عمر در كسكر و آن نواحى است كه عمر وى را سپهسالار لشكر كرد و در نامه‌اى به وى نوشت : « اگر از پاى درافتادى ، حذيفة بن يمان امير سپاه شود . اگر وى نيز از پاى درافتد ، جرير بن عبد اللّه بجلى امير سپاه است . اگر وى نيز درافتد ، مغيرة بن شعبه فرماندهى به دست گيرد و اگر مغيره نيز كشته شود ، اشعث بن قيس امير باشد . » ؛ - فتوح البلدان ، ص 61 . نعمان ، مغيره را به جهت مذاكره با مردانشاه ابروبند ( - ذو الحاجب ) به مداين فرستاد .\r\n( 3 ) . بلاذرى شخص ديگرى بنام سائب بن اقرع به عنوان مقسّم غنايم ذكر مىكند ؛ - پيشين ، ص ؟ 65 .\r\n( 4 ) . در تقسيم غنايم جنگ نهاوند به هرسوار شش هزار درهم و به هرپياده دو هزار درهم رسيد ؛ - ألعبر ، ج 1 ، ص 543 . ولى طبرى گويد : . . . به [ هر 
  ] سوار دوازده هزار رسيد . همه سوار بودند و كسى پياده نبود و اسب يدك در مداين بسيار بود ؛ - تاريخ طبرى ، ج 5 ، ص 1823 ؛ نيز - نهاية الأرب ، ج 4 ، ص 198 .\r\n( 5 ) . طبرى نام كسى كه عجمان را تا نهروان تعقيب كرد ، زهره [ بن حويه 
  ] ذكر كرده است ؛ - تاريخ طبرى ، ج 5 ، ص 1819 ؛ نيز - ألعبر ، ج 5 ، ص 532 .\r\n","page_name":" 84 ","page_number":94},
  {"content":"\r\n\r\nمرصّع به ياقوت و جواهر ، و مهار مانند آن و پستانهاى او از ياقوت رمّانى ساخته و سرهاى پستان از مرواريد . و بساط ابريشمى شصت گز . « 1 » و يك بساط شطرنج زربفت و حيوانات آن شطرنج يك نيمه از ياقوت كبود . مسلمانان آن را سوختند . هزار مثقال طلا برآمد . و در مداين ظرفهاى طلا و نقره بود و جمله پر از عنبر و مشك و كافور و غير آن از خوشبوىها .\r\nمرويست كه سعد به اصحاب خويش گفت : حقّ سبحانه و تعالى دستهاى شما پر از غنايم و اموال ساخت . طريق قسمت اين بساط بر من بغايت دشوار است و مقوّمان در قيمت آن عاجزند . مناسب آن مىنمايد كه به خوشى خود [ 10 ب 
  ] از سر اين بساط در گذريد تا از آن را به جنس پيش امير المؤمنين بفرستيم كه هرچه مصلحت داند چنان كند . همهء اصحاب به اين معنى راضى شدند . پس فرمود تا خمس آن اموال جدا كردند . صد شتر بار شد . مجموع آن را بر دست بشير بن حصاصه « 2 » به نظر امير المؤمنين عمر ، رضى اللّه عنه ، فرستاد و چندى از نفايس مذكوره ، مانند قماش و زيور و تاج و كمر شمشير كسرى ، كه به مدينه فرستاده بود ، از جملهء خمس حساب نموده و باقى را بر شصت هزار كس قسمت فرمود . هرسوارى را دوازده هزار دينار رسيد و حال آنكه همه سوار بودند .\r\nچون بشارت فتح مداين و كثرت خمس غنايم به امير المؤمنين عمر ، رضى اللّه عنه ، رسيد فرمود تا تمام آنها را در مسجد رسول اللّه ، صلّى اللّه عليه و آله ، جمع ساختند و اعيان مهاجر و انصار را بخواند تا اموال را مشاهده نمودند و از كثرت آن متحيّر شدند ، و زبان به حمد خدا گشودند ، [ و 
  ] اهل قادسيه را به امانت و ديانت و شجاعت و سخاوت تعريف مىنمودند . نقل است كه ايشان در قسمت آن بساط - كه به قول بعضى طول آن ششصد گز بود و اطراف آن مرصّع و مكلّل به يواقيت و زمرّد و مرواريد بود و از دور سبزه‌زارى گمان برده مىشد - « 3 » حيرانى پيش آمد . عمر ، رضى اللّه عنه ، با اعيان اصحاب مشورت كرد كه : رأى شما در شأن اين بساط چيست ؟ بعضى گفتند كه در بيت المال ذخيره بايد ساخت ، و بعضى براى امير المؤمنين دانستند . علىّ مرتضى ، كرّم اللّه وجهه ، كه از حاضران مجلس بود مشورت فرمود كه اى امير المؤمنين ، چرا يقين خود را به شك مبدّل مىكنى ؟ نيست حاصل تو از دنيا مگر آنچه در\r\n\r\n\r\n","description":"","footnote":"\r\n( 1 ) . مراد از بساط ابريشمى ، فرش بهارستان است به قطع 60 * 60 ذراع معادل يك جريب . عمر با مشورت اطرافيان ، بويژه على ( ع ) ، دستور داد آن را قطعه‌قطعه كردند تا سهم هركس عادلانه تقسيم شود ؛ - پيشين ، ص 1824 ؛ نيز نهاية الأرب ، ج 4 ، ص 198 ؛ العبر ، ج 1 ، ص 523 .\r\n( 2 ) . ابن خلدون و نويرى ، نام اين شخص را بشير بن خصاصيه ذكر كرده‌اند ؛ - العبر ، ج 1 ، ص 503 و 507 و 542 ؛ نهاية الأرب ، ج 4 ، ص 321 .\r\n( 3 ) . بهترين و كهن‌ترين توصيف از اين فرش به قلم ابو على محمّد بلعمى است در ترجمهء تاريخ طبرى ؛ - ترجمه تاريخ طبرى ، بنياد فرهنگ ايران ، سرى عكسهاى نسخه‌هاى خطّى ، ص 17 ؛ نيز - نهاية الأرب ، ج 4 ، ص 198 .\r\n","page_name":" 85 ","page_number":95},
  {"content":"\r\n\r\nراه حقّ صرف كنى ، يا فراموش كنى و كهنه‌سازى ، يا بخورى و فانى گردانى . امير المؤمنين عمر فرمود : يا ابو الحسن راست گفتى . پس حكم كرد تا آن بساط را پاره‌پاره كردند و ميان اصحاب قسمت نمودند . حصّهء علىّ مرتضى ، كرّم اللّه وجهه ، از آن بساط قطعه‌اى افتاد كه چون در بيع آوردند قيمت آن به بيست هزار درهم رسيد . « 1 »\r\nآورده‌اند كه چون يزدجرد از مداين هزيمت نمود و به حلوان رسيد ، بسيارى از لشكر عجم شكسته و خسته به شهرى كه آن را جلولاء ، « 2 » گويند جمع شدند و مهران رازى را بر آن امير ساختند و عهد بستند كه تا توانند نگريزند . از عجم هركس خبر جمعيت او مىشنيد به ايشان ملحق مىشد تا لشكر بسيار در آن موضع گرد آمدند و آن مغان خندقى مغاك گرد لشكر خويش كندند و بعضى از گريختگان لشكر عجم در وصول به اهل موصل كوشيدند تا در نواحى آن مملكت كه به بلدهء تكريت اشتهار دارد نيز جمعى از سپاه دست داد .\r\nسعد وقاص در ضمن نامه‌اى كيفيت آن دو جمعيت را معروض امير المؤمنين عمر گردانيد .\r\nجواب نامه آمد كه : هاشم بن عتبه « 3 » را با دوازده هزار مرد به جانب جلولاء روان كن قعقاع بن عمرو را مقدّمهء لشكر گردان ، و سعد بن مالك را بر ميسره و عمرو بن مرت جهنى را بر ساقهء آن لشكر تعيين نما . و عبد اللّه بن المعتمر را با شش هزار سوار به جانب موصل و تكريت فرست .\r\nهاشم بن عتبه به موجب فرموده با دوازده هزار مرد جنگى به صوب جلولاء روان شد و سپاه عجم را در آن موضع حصار دادند و مدّت محاصره به شش ماه انجاميد . در آن مدّت بين الفريقين هيچ مصاف واقع نشد . « 4 » بعد از شش ماه روز آخر آغاز محاربه كردند ، به نوعى كه زبان قلم از بيان شدت آن به تعبير بيرون نتواند آمد . عاقبة الامر شكست بر اهل عجم افتاد و حقّ سبحانه و تعالى به فيض و فضل خويش بادى در ميان لشكر فرس ارسال نمود كه بلاد را بر ايشان ظلمانى گردانيد كه فرس در خندقى كه به دست كنده بودند مىافتادند . صد هزار مرد كارى با مهران رازى كشته شد ، چنان كه در روى زمين از كشته‌ها پشته‌ها شد و اين معنى سبب\r\n\r\n\r\n","description":"","footnote":"\r\n( 1 ) . تاريخ طبرى ، ج 5 ، ص 1825 .\r\n( 2 ) . جلولاء : از منازل عمدهء راه بين عراق و خراسان بوده و به يك فاصله ( - چهل و پنج كيلومتر ) از دستجرد و خانقين قرار داشته ؛ ( دايرة المعارف فارسى ) . و نيز نام نهرى است كه بر كنارهء آن چند قريه از سواد بغداد است ، در راه بغداد و خراسان ؛ - تقويم البلدان . محل شهرك جلولاء در هفت فرسنگى خانقين و ظاهرا مطابق با قزل رباط بوده است كه امروز سعديه خوانده مىشود .\r\n( 3 ) . ملقّب به مرقال ، برادرزادهء سعد بن وقّاص بود . چشمش در جنگ يرموك آسيب ديد و به اعور مشهور شد . وى فاتح جنگ جلولاء است .\r\n( 4 ) . طبرى هشتاد بار حملهء مسلمانان به ايرانيان را ضبط كرده است ؛ - تاريخ طبرى ، ج 5 ، ص 1828 ؛ نيز - نهاية الأرب ، ج 4 ، ص 199 ؛ ألعبر ، ج 1 ، ص 523 .\r\n","page_name":" 86 ","page_number":96},
  {"content":"\r\n\r\nتسميهء آن موضع شد به جلولاء « 1 » ، لانها جلّلت بالقتل « 2 » ، و جزاء كافران چنانچه بايد به ايشان رسيد . و گويند كه غنايم اين واقعه به هشت هزار و به روايتى آنكه هرمردى را هفت هزار و نه دابّه رسيد . و اين واقعه را « فتح الفتوح » نام كردند . « 3 »\r\nچون اين خبر به سمع يزدجرد رسيد ، حلاوتى در مقام حلوان « 4 » نديد . قرار بر آن داد كه در رى مقام كند . يك امير « 5 » خود را با پاره‌اى از لشكر در حلوان گذاشت و به راه رى روان شد و به آن امير مقرر كرد كه : اگر لشكر عرب از عقب من آيند تو چندان ايشان را به حرب مشغول كن كه وصول من به رى پيش تو ثابت شود . چون هاشم از اين قضيه وقوف يافت فى الحال به سعد نامه نوشت كه : يزدجرد از وجود خويش حلوان را خالى ساخت و در رى قرار گرفت . سعد در جواب نامهء هاشم نوشت كه : [ مىبايد 
  ] خود را به حلوان رسانى و آن ديار را از دشمن به زخم تيغ ستانى و قعقاع را با چهار هزار سوار از عقب نامه فرستاد .\r\nدر اثناء راه ، قعقاع به هاشم پيوست و به اتّفاق به حلون رفتند و با امير يزدجرد در يك فرسنگى حلوان جنگى عظيم نمودند و حلوان را بگرفتند و شوكت اكاسره بكلّى شكست .\r\n\r\nذكر فتح تكريت « 6 » و موصل و غير آن\r\nآورده‌اند كه در آن ايام موصل را روميان داشتند و شخصى انطاق نام از قبل هرقل حاكم آن ديار بود . و چون بعضى از هزيمتيان لشكر عجم به دو ملحق شدند ، وى نيز سپاه بسيار از موصل درهم كشيد و به تكريت آمده تعمير قلاع بواجبى به تقديم رسانيد و آن را استحكام تمام داد . و جماعتى از قبايل عرب مانند بنى اباد و تغلب و غيرهم به او اتفاق كردند . سعد بفرمودهء امير المؤمنين عمر ، رضى اللّه عنه ، عبد اللّه بن معتمر را با شش هزار مرد به محاربهء ايشان فرستاد و فتح آن دو شهر بطريق غلبه بر دست او ميسّر شد و انطاق رومى كشته شد .\r\nو هم در اين سال زار بن خطّاب را فتح باسندان « 7 » و شروان - كه در برابر حلوان واقع\r\n\r\n\r\n","description":"","footnote":"\r\n( 1 ) . ابن أثير در مورد وجه تسميهء جلولاء مىنويسد : چون كشتگان سراسر آن زمين را با تن افسرده پوشاندند ، آن محلّ را جلولاء ( - پوشانيده ) ناميدند . بنابراين آن محلّ از همان روز جلولاء الوقيعه ناميده شد ؛ - ألكامل ، ج 2 ، ص 34 .\r\n( 2 ) . زيرا با كشتگان پوشيده شد . - و .\r\n( 3 ) . اين جنگ كه در اواخر سال شانزدهم هجرى رخ داد آخرين مقاومت سپاه ايرانيان برابر اعراب بود ، كه در تاريخ اسلام به فتح الفتوح مشهور است .\r\n( 4 ) . حلوان : واقع در جنوب سرپل‌ذهاب كه امروزه بكلّى ويران شده ، ولى محل آن به سبب ويرانه‌اى بناى طاق‌گرا ( از دورهء ساسانى ) معلوم است ؛ - دايرة المعارف فارسى . در عراق جز آن هيچ شهرى نيست كه به كوه نزديك باشد ؛ - تقويم البلدان .\r\n( 5 ) . نام اين امير خسرشنوم بود .\r\n( 6 ) . تكريت : آخرين شهر از شهرهاى جزيره كه بر كنارهء غربى دجله است ؛ - تقويم البلدان ، ص 327 .\r\n( 7 ) . احتمالا ماسبذان بايد باشد كه : « شهريست جليل القدر و باعظمت و پروسعت ميان كوه‌ها و درّه‌ها كه به آن سيروان\r\n","page_name":" 87 ","page_number":97},
  {"content":"\r\n\r\nاست - دست داد . و در اين سال ، بقول اكثر در سال هفدهم ، عمر اشارت فرمود تا سعد بن ابى وقّاص لشكر به اطراف هركشور كشد و بلاد جزيره « 1 » را مقدّم دارد . پس سعد ، عياض بن غنم را با ابو موسى اشعرى و عمر ، پسر خود ، را با لشكرى آراسته به جانب جزاير روان گردانيد . ايشان رفتند اوّل شهرستان را مسخّر كردند « 2 » و عياض همانجا توقف نموده ابو موسى اشعرى را به صوب نصيبين « 3 » فرستاد و عمر بن سعد رأس العين « 4 » رفت و اهل آن موضع متابعت كردند ، مگر بنو تغلب كه از دست عرب پا از طريق متابعت بيرون نهادند و به روم پيوستند .\r\nبعد از رسيدن اين خبر به امير المؤمنين عمر [ وى در 
  ] نامه‌اى [ به هرقل 
  ] قسم ياد كرد كه : اگر بنو تغلب [ را 
  ] از مملكت روم به [ سوى 
  ] ما نفرستى ما تتمهء ترسايان را از وطن مألوف ايشان به اقبح وجوه اخراج كنيم و سكنهء روم [ را 
  ] به غارت و تاراج مبتلا سازيم . هرقل از هيبت اين خطاب بترسيد و در زمان حكم كرد كه بنو تغلب را از مملكت روم بدر كرده به حضرت عمر فرستادند . ايشان به پايهء سرير خلافت آمدند و التزام كردند كه هرسال زكات و مال خود داده وجه آن به بيت المال رسانند و اسم جزيه در ميان نباشد . و بر اين نهج صلح واقع شد .\r\nامير المؤمنين فرمود : اين جزيهء شماست هرچه مىخواهيد نام كنيد .\r\nو در اين سال قعقاع ، ساير منازل كه در حوالى حلوان بود فتح كرده و امارت بصره هم در اين سال بر ابو موسى اشعرى ، و بقول بعضى در سال هفدهم ، قرار گرفت ؛ شهر بقلع و قمع مفتوح شد كه تفصيل آن به تطويل انجامد ، و اللّه اعلم .\r\n\r\n\r\n","description":"","footnote":"\r\nگفته مىشود و از همهء شهرها به مكه شبيه‌تر است . » ؛ - ( ابن فقيه ، كتاب البلدان ، 44 . مهدى عباسى در ماسبذان مىزيست و در آنجا وفات يافت و همانجا مدفون گشت ؛ - تقويم البلدان .\r\n( 1 ) . در صور الأقاليم ، دياربكر و ربيعه « جزيره » قيد شده است . حدودش با ولايات روم و ارمن و شام و كردستان و عراق عرب پيوسته است و شهر موصل دار الملك آنجاست ؛ - حمد الله مستوفى ، نزهة القلوب . اصطلاحا جزيره به سرزمينهاى محصور بين دجله و فرات گفته مىشود ؛ - معجم البلدان .\r\n( 2 ) . طبرى از قول ابن اسحاق گويد : « ولايت جزيره به سال نوزدهم هجرت گشوده شد . » ؛ - تاريخ طبرى ، ج 5 ، ص 1860 . و در كتاب البلدان سال هجدهم قيد شده است .\r\n( 3 ) . نصيبين : نصيبين كه همان شهر نسيبيس روميهاست مطابق روايت ياقوت در قسمت علياى رود هرماس قرار داشت و جغرافيانويسان يونانى آن را سوكورس يا مكدونيس مىگفتند ؛ - لسترنج ، جغرافياى تاريخى سرزمينهاى خلافت شرقى ، ترجمهء محمود عرفان ، ص 102 . و كوه نصيبين همان كوه جودى است كه كشتى نوح بر آن قرار گرفت ؛ - تقويم البلدان .\r\n( 4 ) . رأس العين : از دياربكر و سرچشمهء دجله است . در اين شهر بيش از سيصد چشمه مىجوشد و نهر خابور از آنها تشكيل مىشود ؛ - تقويم البلدان ، 310 .\r\n","page_name":" 88 ","page_number":98},
  {"content":"\r\n\r\n\r\nذكر وقايع سال هفتم از رحلت پيغمبر ، صلّى اللّه عليه و آله\r\nكه سال چهارم است از خلافت عمر ، رضى اللّه عنه . در محرّم اين سال بناى شهر كوفه واقع شد .\r\nباعث بر اين امر آن بود كه چون سعد بن ابى وقّاص [ 11 الف 
  ] مداين را كه تختگاه شهرياران عجم بود فتح نمود و جاى نشست ساخت و آب و هواى آنجا موافق مزاج اهل اسلام نيامد و اكثرى بيمار شدند ، سعد نامه‌اى به عمر ، رضى اللّه عنه ، نوشت و كيفيت واقعه بازنمود .\r\nگويند سعد جمعى را با فتوح مداين به تبايع مدينه فرستاد . چون نظر عمر ، رضى اللّه عنه ، بر بشرهء آن مردم افتاد و رنگ و روى ايشان متغيّر يافت سبب ضعف و ناتوانى را استفسار كرد ، گفتند : علّت اين تشويش ناسازگارى آب و هواست . و به هرتقدير مثالى بنام سعد نوشت كه :\r\n[ مىبايد 
  ] براى اقامت عرب منزلى وسيع پيدا سازى كه هم برّى باشد و هم بحرى و زمينش سبزه‌زار و مرغزار و آبدار بود ، و ميان او و مدينه دريائى و پلى حائل نباشد . مىبايد در اين‌طور جايى ، كه جامع صفات مذكوره بود ، مسكن و مأواى مسلمانان سازى و آن را دار هجرت گردانى .\r\nسعد بموجب فرموده عمل نموده عثمان بن حنيف ، و بقولى ربيعة بن سلمان باهلى ، و حذيفة بن محصن اسدى را فرستاد « 1 » تا آن‌چنان موضع را تفحّص نمايند . و گويند تخصيص اين مهم به تفويض رأى اين دو شخص از جانب امير المؤمنين بود . به هرحال حذيفه از جانب غربى آن سير مىنمود تا به موضعى رسيدند كه ريگ آن مخلوط به سنگريزه بود و عرب اين\r\n\r\n\r\n","description":"","footnote":"\r\n( 1 ) . انتخاب حذيفه و ربيعه براى پيدا كردن محلّ مناسب ، از طرف خود عمر بوده است ؛ - تاريخ طبرى ، ج 5 ، ص 1844 ؛ ألعبر ، ج 1 ، ص 135 ؛ نهاية الأرب ، ج 4 ، ص 197 .\r\n","page_name":" 89 ","page_number":99},
  {"content":"\r\n\r\nطور زمين را كوفه گويند ، و وجه تسميهء آن شهر به كوفه همين است .\r\nو در تاريخ جعفرى مسطور است كه آن بلده را [ كوفه 
  ] به جهت آن گويند كه اوّل در آن موضع از نى بوريا خانه ساخته بودند و مثل اين جاى را اعراب كوفه گويند . و در خلاصة الاخبار آنچه سابق در تسميهء كوفه واقع شده وجه تسميهء بصره نوشته .\r\nالقصّه چون آن هردو كس آن منزل را خوش كردند مراجعت نموده خبر به سعد رسانيدند .\r\nوى نيز بر صوب كوفه روان شد و آنجا را ديد و پسنديد و لشكرگاه خود ساخت . چون اهل اسلام مدّتى آنجا بسربردند و آب و هواى آن موضع بر ايشان تأثير كرد و رنگ بشره‌ها به حال اصلى بازآمد ، از عمر ، رضى اللّه عنه ، اجازت خواستند تا اساس عمارت نهند « 1 » . تجويز نكرد كه عمارت از خشت و گل سازند ، بلكه فرمود كه خانه‌ها از چوب و نى سازند . و اهل بصره « 2 » نيز همين طريق مسلوك مىداشتند تا آنكه شبى آتش در خانه‌هاى هردو موضع افتاد و نقصان بسيار به اموال مسلمانان رسيد و مردم نيز تلف شدند « 3 » .\r\nچون اين خبر به سمع خليفه رسيد اذن داد تا عمارت از خشت و گل ساختند . و سعد امر كرد تا در آن ديار هرجا كه معمار و استادكار بود به آن موضع آمد و شهر كوفه را بنا كردند .\r\nامير المؤمنين به سعد نوشت كه : بايد هيچ‌كس زياده از سه خانه نسازد و زيادتى در بنيان ننمايند ، بلكه بر وجه سنّت بنا نهند ، و بناء آن شهر بايد كه بر عدل باشد تا پايدار و استوار ماند ؛ چه ، عدل حصاريست كه ديوار آن به منجنيق حوادث خراب نگردد . بعضى گفته‌اند كه مراد آن بنابر عدل آن است كه نه بلند بود و نه پست ، و بنائى كه چنين بود نزد مردم زيبا و محكم و پايدار مىباشد . و گويند اوّل بنائى كه مسلمانان در آن زمين طرح انداختند مسجدى بود كه سنگ رخام از بناهاى اكاسره مىكندند و ستونهاى آن مسجد مىساختند . و سعد در مقابل مسجد امر فرمود به بناى قصر بلند .\r\nمنقول است كه در آن ايّام چون نظر سعد بر طاق كسرى و عمارت رفيعه‌اى كه شهر مدائن و حيره داشت افتاد ، براى خود قصرى در غايت رفعت و وسعت مانند قصر كسرى اساس نهاد .\r\nو چون آن قصر عالى به اتمام رسيد درى كه بر قصر سفيد مداين بود بركند و به عمارت خود نشاند . مردمان نيز اسباب و مصالح عمارات بسيار از مدائن و حيره بدانجا بردند و مصالح\r\n\r\n\r\n","description":"","footnote":"\r\n( 1 ) . اوّلين چيزى كه در كوفه خطكشى شد و بنيان گرفت مسجد بود كه آن را در محل بازار صابون‌فروشان و خرمافروشان نهادند . . . مجاور مسجد براى سعد خانه‌اى ساختند كه اكنون قصر كوفه است ؛ - تاريخ طبرى ، ج 5 ، ص 1849 . و ظاهرا بناى كوفه چهارده ماه بعد از فتح مداين بود ؛ - زرّين‌كوب ، تاريخ ايران بعد از اسلام ، ص 390 .\r\n( 2 ) . بناى شهر بصره پيش از بناى شهر كوفه و ظاهرا متعاقب جنگ بُوَيب بوده است ؛ - پيشين ، ص 391 .\r\n( 3 ) . اين حادثه در شوّال سال هفدهم هجرى اتفاق افتاده است .\r\n","page_name":" 90 ","page_number":100},
  {"content":"\r\n\r\nعمارت خود گردانيدند . و چون خبر رفعت قصر سعد به امير المؤمنين رسيد بسيار از او رنجيده گشت و محمّد بن مسلمه را طلبيده نامه‌اى نوشت به وى داد تا به كوفه رود و به سعد سخن نكند و فرمايد تا هيزم جمع ساخته در كوشك او را بسوزاند و نامه‌اى به دو رسانيده بىتوقّف و تكلّم مراجعت نمايد .\r\nمحمّد بن مسلمه فى الحال به جانب كوفه روان شده و فرمودهء امير المؤمنين را به تقديم رسانيده و نامهء وى به سعد داد و با وى سخن ناگفته بازگشت . سعد هرچند التماس نمود كه ساعتى مكث كند تا به ضيافت او قيام نمايد ، مبذول نداشت . باز مبلغى به رسم احسانيت بر او عرض كرد ، مقبول نيفتاد . سعد چون نامهء امير المؤمنين گشاد ، نوشته بود كه : به من چنين رسيده كه تو قصرى رفيع و حصارى منيع مانند قصور اكاسره بنا كرده‌اى و در كوشك كسرى آورده بر در كوشك خود نشانده‌اى ، و اين امر غالبا به جهت آن اختيار كرده‌اى كه حاجبان و دربانان بر درگاه نشانى تا اهل حاجات را از درآمدن در آن قصر مانع آيند ، چنانچه حاجبان و دربانان ملوك عجم مىكردند ، و به آن سبب مهمّات مسلمانان در تأخير افتد ، و اين به آن ماند كه به حكم تأثير آنجا مذهب و سيرت اكاسره گرفته باشى و از سيرت رسول خداى ، صلّى اللّه عليه و آله ، اعراض نموده‌اى ، كه اين صورت از تو بغايت ناپسنديده واقع شده ؛ چه ، تو را محافظت بلاد و عباد و رعايت حدود و صلاح و فساد مىبايد كرد ، و اين امر به اين مقصود مخالفت و منافات تمام دارد ، و حالا كس فرستادم كه در كوشك تو را پاك بسوزاند . تو را دو خانه بس است : يكى كه در آنجا نشينى و ديگرى كه بيت المال گردانى .\r\nآورده‌اند كه سعد سرائى پيدا كرد كه در او دو خانه بود ، يكى را مسكن خويش كردى و ديگرى را بيت المال ساخت و آن كوشك همچنان خراب و ويران ماند تا زمان حكومت معاوية بن ابى سفيان كه زياد بن ابيه « 1 » را از قبل خويش به ايالت عراق فرستاد و زياد بر نهجى كه آن قصر را سعد طرح انداخته بود تعمير نموده قصر الاماره نام كردند « 2 » و جاى آمد و رفت بسيارى از حكّام ايّام بوده .\r\nو امام يافعى قصّهء بناى كوفه را از وقايع سال ششم از رحلت پيغمبر ، عليه السّلام ، دانسته و ابن جرير طبرى در سال پنجم « 3 » ، و اللّه اعلم .\r\n\r\n\r\n","description":"","footnote":"\r\n( 1 ) . م ، ق : زياد بن ربيعه . علّت شهرت زياد به « ابن ابيه » مشخص نبودن پدر شرعى وى بود . مادر وى سميّه زن حارث بن كلده بود . حارث زن خود را به غلام رومى خود ، عبيد ، داد و زياد از او زاييده شد .\r\n( 2 ) . تاريخ طبرى ، ج 5 ، ص 1851 .\r\n( 3 ) . در مورد انگيزهء بناى شهر كوفه و انتقال مسلمانان از مداين به اين مكان ، كه قبلا به شورستان مشهور بود ؛ - بلاذرى فتوح البلدان ، ص 79 ؛ تاريخ طبرى ، ج 5 ، ص 1844 ؛ ألكامل ، ج 2 ، ص 250 ؛ مروج الذهب ، ج 1 ، ص 676 ؛\r\n","page_name":" 91 ","page_number":101},
  {"content":"\r\n\r\nدر اين سال ، و بقولى در سال ششم از رحلت پيغمبر عليه السّلام ، امير المؤمنين به جانب شام توجه نمود و در اثناء خبر يافت كه در آن ولايت طاعون شايع است و در باب رفتن و برگشتن با اصحاب مشورت نمود . بعد از خلافت و اختلاف عزم به رجوع مصمم گشت . و در آن موقع ابو عبيده جرّاح گفت : آيا از قضا مىگريزى ؟ عمر ، رضى اللّه عنه ، گفت : يا ابا عبيده ، كاشكى غير تو اين سخن مىگفت . نمىدانى كه گريز از قضا به قضاست ؟ در حين اين مذاكره عبد الرّحمن بن عوف ، رضى اللّه عنه ، از پيغمبر ، عليه السّلام ، حديثى نقل كرد به اين مضمون كه « از شهرى كه در آن مرض شايع باشد نبايد به جائى رفت و در آنجا كه و با افتاده باشد نبايد درآمد . » چون اين حديث را عمر ، رضى الله عنه ، موافق رأى خود يافت باعث سوء او شد [ ! 
  ] . « 1 »\r\nو هم در اين سال به جانب ديار بلاد اهل اسلام نامه‌ها نوشت و اوقات نماز پنجگانه بر ايشان مقرّر داشت . و در اين سال در مدينه سرائى بنا فرمود كه در آنجا طعام و آرد و روغن و خرما و غيرها براى فقرا و غربا و يتامى مهيّا دارند . و در اين سال باتفاق اعيان صحابه ، رضى اللّه عنهم ، تاريخ هجرى وضع نمود ، و در سبب اختلاف است : شعبى مىگويد ابو موسى اشعرى حاكم بصره به عمر ، رضى اللّه عنه ، نوشت كه « گاهگاهى از آن جانب نامه‌ها مىآيد در مهمات و احكام كه بعضى مخالف بعضى مىنمايد و به سبب عدم علم به تقدّم و تأخّر ناسخ از منسوخ فهم نمىشود و كار بر ما مشكل مىگردد . » بنابراين قرار بر تاريخ افتاد .\r\nاز ابن سيرين [ 11 ب 
  ] منقول است كه مردى در مجلس عمر ، رضى اللّه عنه ، التماس تاريخ مجدّد كرد . او فرمود كه تاريخ چيست ؟ گفتند : امريست كه عجم آن را اعتبار كنند و در معاملات و قبالات و مكتوبات دخلى تمام دارد و ضبط انساب و ايّام ولادت و وفات و مدّت عمر مردم و غيرها از آن ظاهر مىشود . گفت : اين امريست بغايت مستحسن . آنگاه به اصحاب فرمود كه شما امور خود را بتاريخ روم مضبوط سازيد . ايشان گفتند كه روميان از ذو القرنين اعتبار مىنمايند و آن غايت بعيد است . آن زمان بر وضع تاريخ جديد افتاده .\r\n\r\n\r\n","description":"","footnote":"\r\nناسخ التواريخ ، ج 2 ، ص 305 ؛ نهاية الأرب ، ج 4 ، ص 289 . و حديثى نيز از رسول اللّه ( ص ) در خصوص كوفه آمده ؛ - براقى نجفى ، تاريخ كوفه .\r\n( 1 ) . عمر خطّاب چهار نوبت به شام سفر كرد . نخستين سفر هنگامى است كه لشكر روم ابو عبيده جرّاح را به حصار گرفته بودند . بار دوّم براى عقد صلحنامه تا بيت المقدّس رفت . سوم بار با جماعتى از مهاجر و انصار تا منزل سرغ برفت و در آنجا او را از و با و طاعون خبر دادند و عمر به مدينه بازگشت ؛ - آفرينش و تاريخ ، ج 5 ، ص 1960 . و بار چهارم بعد از فروكش كردن مرض و با و طاعون ، براى سركشى كارهاى خلاف معاويه به شام رفت ؛ - ناسخ التواريخ ، ج 2 ، ص 358 . و اين چهار نوبت در سالهاى شانزدهم و هفدهم هجرت اتفاق افتاد ؛ - تاريخ طبرى ، ج 5 ، ص 1866 .\r\n","page_name":" 92 ","page_number":102},
  {"content":"\r\n\r\nو روايتى آنكه قبالهء معامله‌اى پيش امير المؤمنين عمر ، رضى اللّه عنه ، آوردند كه زمان قطع آن ماه شعبان بود . عمر ، رضى اللّه عنه ، فرمود : نمىدانم كدام شعبان است ، آينده است يا شعبانى كه حالا در اوييم . پس امر به حضّار صحابه فرمود و به ايشان اشارت فرمود كه : ابتداء تاريخ از كدام واقع باشد ؟ بعضى مولد پيغمبر ، عليه السّلام ، اختيار نمودند و جمعى مبعث .\r\nمرتضى ، عليه السّلام ، فرمود كه اگر اعتبار از سال هجرت باشد بهتر است ، زيرا كه زمان ظهور اسلام و هنگام نزول شريعت و احكام بوده . « 1 » اصحاب اين را پسنديده بر آن اتّفاق نمودند و اعتبار از ماه محرّم كردند كه وقت بازگشت مردم از حجّ است .\r\nفايده : قبل از تاريخ هجرى اهل عالم در تواريخ مختلف بودند و فرزندان آدم ، عليه السّلام ، روز وفات او را تاريخ معاملات مىكردند تا زمان بعثت نوح ، عليه السلام . بعد از آن تاريخ بعثت وى بود تا زمان طوفان . و جمعى كه از آن طوفان خلاصى يافتند آن واقعه را تاريخ واقعات خود گردانيده ، و اين امر بر اين طريق مستمر بود تا زمانى كه خليل ، عليه السّلام ، به آتش نمرود مبتلا شد و فرزندان او زمان بيرون آمدن او را از آتش مبداء تاريخ خود ساختند تا وقتى كه به معونت اسمعيل ، عليه السّلام ، بناى كعبه نمود . بعد از آن تاريخ بناى كعبه معتبر بود تا آنكه فرزندان اسمعيل از كعبه بيرون رفتند و در بلاد و اطراف منتشر شدند . هر قومى كه از زمين حجاز بيرون مىرفتند خروج آن قوم را تاريخ اعتبار مىنمودند تا زمانى كه كعب بن لؤىّ « 2 » از عالم رفت ، موت وى را مبدأ تاريخ گردانيدند . و چون قصّهء اصحاب فيل واقع شد ، ابتداء تاريخ آن بود ، تا زمان وضع تاريخ هجرى كه عمر ، رضى اللّه عنه ، بمشاورت اصحاب وضع نمود .\r\nاما ساير اعراب را تواريخ بسيار است : يكى خراب شدن شهر سبا به آمدن سيل عرم . دويم استيلاى حبش بر ولايت يمن . سيوم غلبهء عجم بر عرب . چهارم رواج كار جرهم ، كه عمالقه را از حوالى حرم مكّه بازداشت . پنجم عام فساد كه ، بسبب قسمت اراضى چراگاه انعام ، منازعه در عرب پيدا شد . ششم جنگ كردن بنو بكر و تغلب كه آن را حرب بسوس گويند . هفتم حرب\r\n\r\n\r\n","description":"","footnote":"\r\n( 1 ) . از آنجا كه نه تاريخ تولّد آن حضرت بدقت معلوم بوده است و نه سال بعثت آن حضرت ، سال هجرت را كه قاطعيتش مسلم بوده مبدأ تاريخ قرار گرفته است . مىگويند عمر در بيان علّت برگزيدن سال هجرت براى مبدأ تاريخ ، گفته بود : « فانّ مهاجرته فرق بين الحقّ و الباطل » ( - هجرت او زمان فرق و جدايى ميان حق و باطل است ) ؛ - زرياب خويى ، سيرهء رسول الله ، ج 1 ، ص 87 .\r\n( 2 ) . كعب بن لؤىّ : اين شخص كه جدّ حضرت رسول است ، جدّ دو طايفهء بنو عدىّ و بنو هصيص نيز هست . بزرگترين و مشهورترين فرد خاندان بنو عدىّ ، عمر بن الخطّاب است . بنو هصيص دو طايفه بودند : يكى بنى سهم و ديگرى بنو جمح .\r\nمشهورترين افراد بنو سهم در تاريخ اسلام عمرو بن العاص است و از مشاهير بنو جمح در تاريخ اسلام صفوان بن اميّه و عثمان بن مظعون هستند ؛ - پيشين ، ص 35 .\r\n","page_name":" 93 ","page_number":103},
  {"content":"\r\n\r\nعبس كه آن را داخس گويند ، و آن واقعه پيش از زمان اسلام به شصت سال بوده . بعد از آن ضبط امور به ايّام و شهور مشهور بود .\r\nو اما عجم تاريخ جلوس هرپادشاهى كه اعدل ملوك ايشان بوده اعتبار مىكرده‌اند ، چنانچه اهل روم جلوس ذو القرنين را ، بسبب ظهور آثار حميده و افعال پسنديدهء او و بسط بساط عدل و انصاف و سد بستن او در رخنهء كوه قاف ، تاريخ مصالح خود گردانيدند . و اهل قبط « 1 » تاريخ واقعات خود را از آن روز اعتبار نمايند كه بخت نصر « 2 » بر اقاليم استيلا يافته .\r\nگويند بطلميوس كتاب مجسطى « 3 » را بر آن وضع نموده . و بعضى يهود و نصارى مولد و مبعث انبيا و ملوك را براى تاريخ اختيار كرده‌اند . و جمعى عمارت بيت المقدّس را اعتبار داشته‌اند .\r\nو اهل هند زمان جلوس راى بكرماجيت را در اجّين - كه شهريست از مالوه - مبداء تاريخ ساخته‌اند ، و از وى افعال عجيبه و آثار غريبه در روزگار به ظهور آمده كه در كتب هندوان مذكور است . و از زمانى كه باتّفاق تاجك ، منجّم فارسى ، كه رصد حدود مالوه بسته بود تا اين زمان يكهزار و ششصد و چهل سال است ، و سيوطى قصّهء تاريخ هجرى را در وقايع سال ششم از رحلت و سال سيوم از خلافت آورده ، و اللّه اعلم .\r\nو هم در اين سال روميان بفرمودهء هرقل با سپاهى فراوان [ به 
  ] مقدار صد هزار كس و باستعداد تمام به جانب شام آمدند و اوّل قصد حمص - كه قرارگاه ابو عبيده بود - نمودند .\r\nابو عبيده اين قضيه را مشروح معروض امير المؤمنين گردانيد . و او به اطراف مملكت شام و ساير بلاد اسلام نامه‌ها نوشت كه سران سپاه كارسازى نموده خود را به ابو عبيده ملحق سازند .\r\nو رسولى نزد سعد بن ابى وقّاص نيز فرستاد تا قعقاع بن عمرو « 4 » را با چهار هزار كس به مدد ابو عبيده از كوفه به جانب شام روانه كند و سهيل بن عدىّ « 5 » را با مثل اين عدد سوار به حدود\r\n\r\n\r\n","description":"","footnote":"\r\n( 1 ) . قبط : عنوان مسيحيان مصرى پيرو مذهب وحدت طبيعت كه تعداد آنها بيش از يك ميليون نفر است و مانند مسلمانان آن سرزمين اعقاب ساكنين اوّليهء درّهء نيل هستند . نام اين گروه مأخوذ از قبط است كه نام يكى از سلاطين مصر قديم و از اعقاب نوح بوده است .\r\n( 2 ) . بخت نصر : نام دو تن از سلاطين بابل كه « بختنصر » و « بخت نصر » صورتهاى عربى شدهء نام آنهاست و بعضى به غلط آن را بخت النصر ضبط كرده‌اند . بختنصر اوّل از هزار و صد و چهل و شش تا هزار و صد و بيست و سه قبل از ميلاد سلطنت كرد و بختنصر دوم - كه مراد از بختنصر مطلق هموست - در ششصد و چهار تا پانصد و شصت و دو قبل از ميلاد سلطنت كرده است . باغهاى معلّق بابل از آثار اوست ؛ - دايرة المعارف فارسى .\r\n( 3 ) . مجسطى : كتابى در علم هيئت تأليف بطلميوس رياضيدان ، منجّم و جغرافيدان قرن دوم ميلادى .\r\n( 4 ) . قعقاع بن عمرو : يكى از دلاوران و صحابيان كه در جنگ صفّين جزء لشكريان على ( ع ) بود . وفات وى به سال چهلم هجرى بود .\r\n( 5 ) . سهيل بن عدى : خطيب قريش از بزرگان دورهء جاهليت كه در جنگ بدر اسير شد و اسلام آورد . وى به سال هجدهم هجرى درگذشت .\r\n","page_name":" 94 ","page_number":104},
  {"content":"\r\n\r\nجزاير « 1 » فرستاد تا ميان او و اهل جزاير حايل گردند . آنگاه عمر ، رضى اللّه عنه ، خود نيز از مدينه بيرون آمده و تا موضع جابيه رفت و در آنجا انتظار وصول مدد مىبرد ، و به ابو عبيده نامه نوشت كه : در شهر بند حمص ساكن باش تا آنكه از مدينه و ساير بلاد مدد رسد .\r\nو هركدام از امراى شام كه به ابو عبيده ملحق شدند ، مانند : معاوية بن ابى سفيان ، شرحبيل بن حسنه و غيرهما بر مكث درون حصار تا رسيدن مدد ترغيب مىكردند . القصّه خالد بن وليد چون لاحق شد در ساعت بيرون رفتن و محاربه نمودن تيز ساخت و در آن باب الحاح و مبالغه از حدّ گذرانيد . آخر الامر ابو عبيده به سخن خالد ميل نموده از حصار بيرون آمد و سه شبانروز در ظاهر حمص ميان فريقين جنگ عظيم واقع شد . آخر الامر اهل اسلام ظفر يافتند و مقدار چهار هزار كس از ترسايان آمده امان طلبيدند و هرچهار هزار ديگر مقتول شدند و بقيّه رو به فرار نهادند و مملكت حمص با توابع و لواحق بار ديگر از نصاراى روم خلاصى يافت .\r\nابو عبيده بفراغ خاطر باز بر صدر حكومت نشست و غنيمت بيحدّ در تصرّف اهل اسلام درآمد و روز ديگر بعد از فتح نزد امير المؤمنين عمر فرستاد .\r\nوى از استماع اين خبر بغايت مسرور گشته شكرانهء حضرت سبحانه به جا آورد و به ابو عبيده نوشت كه سپاه قعقاع از راه دور و دراز به مدد شما آمده بودند « 2 » ، هرچند بعد از فتح ملحق شده‌اند در نصيب غنيمت شريك ساختن از جملهء ضروريات است ؛ چه ، خداوند جلّ و علانيّت جهاد را از ايشان قبول فرموده . اگر شما نيز سهام غنيمت را از ايشان دريغ نداريد مستحسن خواهد بود . ابو عبيده و ساير امرا بموجب فرموده امتثال نمودند و هركدام به ديار خود مراجعت نمودند .\r\nو چون آن فتح به معونت جلادت خالد ميسّر شده بود ، مردم قنّسرين « 3 » مىرفتند و وى را مباركباد مىگفتند ، از جمله اشعث بن قيس كندى قصيده‌اى غرّا در مدح خالد گفت و متضمّن اين بود كه فتح به دست او واقع شده ، و آن را به آن امر تهنيت نمود . خالد وى را ده هزار درهم برسم صله و انعام داد و او را بسيار اعزاز و اكرام كرد . چون اين خبر به سمع عمر ، رضى اللّه عنه ، رسيد از خالد بغايت رنجيده به ابو عبيده نوشت كه بايد خالد را از قنّسرين نزد خود خوانى و در جميع اعيان لشكر او را فرمائى كه ايستاده نگاهدارند و دستار از سرش باز كرده به همان\r\n\r\n\r\n","description":"","footnote":"\r\n( 1 ) . مكانى كه سهيل را به آنجا فرستاد شهر رقّه بود كه شهرى است در ساحل چپ فرات در ناحيهء مضر ، در سال هجدهم يا نوزدهم هجرى به دست مسلمانان افتاد و در جنگ صفّين معبرى بود براى گذشتن لشكر على ( ع ) از فرات .\r\n( 2 ) . بنا به قول اكثر مورّخان ، لشكر چهار هزار نفرى كوفه به فرماندهى قعقاع ، سه روز پس از خاتمهء جنگ بين سپاه هرقل و سپاه اسلام مستقر در حمص ، به اين محلّ رسيده بود ، لذا مستقيما در جنگ شركت نداشت .\r\n( 3 ) . قنّسرين . شهرى در يك منزلى حلب كه آباد و پرجمعيت بود ؛ - كتاب البلدان ، ص 102 . بر تپه‌هاى شمالى آن قبر عيس ( ) پيغمبر است كه كتيبه‌اى به خط كوفى از قرن هفتم ميلادى دارد .\r\n","page_name":" 95 ","page_number":105},
  {"content":"\r\n\r\nدستار او را مقيّد سازند و طاقيه نيز بر سرش نگذارند ، و از او بپرسى كه آن ده هزار درهم كه به اشعث انعام كرده از كجا بود . اگر گنجى يافته باشد ، اقرار به خيانت خويش نموده باشد . اگر از مال خود بخشيده ، اسراف كرده . بهرحال خالد را از عمل و شغل خود معزول ساخته نزد من [ 12 الف 
  ] فرستى .\r\nابو عبيده به فرموده به تقديم رسانيده خالد را طلبيده از او قصّه پرسيد . خالد ساكت شد .\r\nبلال « 1 » ، از حضار مجلس ابو عبيده ، برخاست و دستار از سر خالد برداشت و در گردنش بست و گفت : حكم امير المؤمنين چنين صادر شده . تا جواب نگويى تو را به اين طريق نگاهدارند .\r\nابو عبيده باز از خالد پرسيد و جواب طلبيد . گفت : از مال خويش داده‌ام . پس ابو عبيده ، خالد را به مدينه فرستاد . چون به مجلس خليفه درآمد خود از او استفسار نمود كه : ترا اين عظمت و دستگاه از كجا بود كه ده هزار درهم يك بار به يك كس دهى ؟ خالد جواب داد كه از قبضهء شمشير و از مال غنيمت حلال . امير المؤمنين فرمود تا آنچه مال و اسباب و اشياء خالد بود قسمت كنند . جمله هشتاد هزار درهم درآمد . شصت هزار به او بازگشت كردند و بيست هزار براى بيت المال ضبط كردند .\r\nچون اين قضيه به سمع امراى شام و عراق رسيد جمله زبان طعن و ملامت گشودند . گفتند كه اين از امير المؤمنين مناسب نبود . و چون وى از ملامت ايشان خبر يافت خالد را طلبيد و عذرخواهى از آن نموده دلدارى داد و به امراى حدود مثالها نوشت كه عزل خالد نه از براى وقوع خيانت است از او ، يا آنكه كراهتى از من به او بود . اما چون مردم وى را تعظيم زياده از حدّ مىنمودند و اين فتح را از او مىدانستند خواستم كه بر او فقتنه نشوند و نيك و بد را از خداى عزّ و جلّ دانند نه از خالد . « 2 »\r\nو در ماه رجب اين سال امير المؤمنين عمر ، زيد بن ثابت « 3 » را در مدينه خليفهء خود گردانيد « 4 » و به طريق عمره قصد زيارت كعبه نمود و در مكّه بيست و يك روز توقّف نمود و مسجد الحرام را وسيع‌تر ساخت . بعد از آن به مدينه مراجعت نمود و فرمود تا منازلى كه ما بين\r\n\r\n\r\n","description":"","footnote":"\r\n( 1 ) . بلال : بلال بن رياح ، مؤذّن رسول اللّه ( ص ) ، است كه در سال بيستم هجرى در دمشق درگذشت . به روايت حسن بصرى حضرت رسول او را در اسلام پيشرو مردم حبشه خوانده است ؛ - انساب ، ص 185 .\r\n( 2 ) . در خصوص عزل خالد - ألكامل ، ج 2 ، ص 535 ؛ نهاية الأرب ، ج 4 ، ص 291 .\r\n( 3 ) . زيد بن ثابت بن الضحّاك انصارى ( وفات 45 ه . ق . ) كنيه‌اش ابو خارجه از بزرگان صحابه و كاتب وحى بوده است . در زمان ابو بكر قرآن را جمع‌آورى كرد و چون درگذشت ، حسّان بن ثابت او را مرثيه گفت . در صحيحين نود و دو حديث از او نقل شده است ؛ - الأعلام .\r\n( 4 ) . عمر علاوه بر اين سال ( - 17 ه . ق . ) در سال بيست و يكم ، يعنى دو سال قبل از مرگش ، به زيارت مكّه رفت و زيد بن ثابت را جانشين خود كرد .\r\n","page_name":" 96 ","page_number":106},
  {"content":"\r\n\r\nحرمين واقع است سايه [ بان 
  ] ها و بناها سازند و هرچاهى كه در راه بود پاك كنند . و در اين سال امير المؤمنين عمر مسجد نبى ، عليه السّلام ، را نيز از آنچه بود وسيع‌تر ساخت .\r\nو هم در اين سال امّ كلثوم بنت امير المؤمنين علىّ بن ابو طالب ، عليه السّلام ، را عقد بست و مهر او را چهار هزار درم گردانيد . و روز ديگر چون اعيان مهاجر و انصار به مجلس وى درآمدند گفت : مرا تهنيت و مباركباد گوييد . گفتند : چه بوده است ؟ گفت : امّ كلثوم بنت علىّ بن ابى طالب را در حبالهء نكاح درآورديم ؛ چه ، از پيغمبر ، صلّى اللّه عليه و آله ، شنيده‌ام كه فرمود :\r\nهر نسب و سبب در روز قيامت منقطع خواهد شد غير از نسب و سبب من . و چون سلسلهء قرابت من به آن سرور از حيثيت نسب و سبب متّصل بود خواستم كه مصاهرت را نيز به آن منضم كنم .\r\nو در اين سال بعضى از بلاد اهواز فتح شد و از آن جمله شهر نصيبين بود ، و بقول اكثر و نزد بعضى اين فتح در سال ششم از رحلت واقع شد . مجمل آنكه امير المؤمنين عمر ، رضى اللّه عنه ، اشاره به سعد بن ابى وقّاص فرمود تا لشكر به اطراف كشور بفرستد و بلاد جزيره را مقدّم دارد . « 1 » پس سعد ، عياض بن غنم و ابو موسى اشعرى و پسر خود عمر را با لشكر فراوان به جانب جزاير روان گردانيد . ايشان رفتند و اوّل شهرستانها « 2 » را مسخّر كردند ، و عياض همانجا توقّف نمود و ابو موسى اشعرى را به جانب نصيبين فرستاد و عمر بن سعد به رأس العين رفت و اهل آن موضع در ربقهء اطاعت و انقياد درآمدند ، مگر بنو تغلب كه سر از متابعت عرب تافته به روم پيوستند .\r\nبعد از وصول اين خبر به امير المؤمنين عمر ، رضى اللّه عنه ، نامه‌اى به هرقل روم نوشت و در آن نامه قسم ياد كرد كه : اگر نصاراى بنو تغلب را از مملكت روم به ما باز نفرستى ، فرمايم همهء ترسايان را كه در ممالك اسلاميه متوطّن‌اند از وطن مألوف به اقبح وجوه اخراج كنند و قلاع و بقاع روم را به غارت و تاراج دهند . هرقل از هيبت اين خطاب ترسيده در زمان حكم كرد كه بنو تغلب را از روم نزد خليفه فرستند . ايشان امير المؤمنين را ديدند و التزام نمودند كه هرسال زكات مال خود را دو چندان به بيت المال رسانند و اسم جزيه در ميان نباشد .\r\n\r\n\r\n","description":"","footnote":"\r\n( 1 ) . تاريخ‌نويسان دربارهء فتح جزيره - كه سرزمينهاى محصور ميان دجله و فرات بودند - اختلاف نظر دارند ، برخى فتح اين مناطق و ارمنيه را ضمن فتوحات مردم عراق آورده‌اند ، و برخى مىگويند آن دو را اهل شام فتح كرده‌اند . و بيشتر عقيده بر اين است كه مردم شام آن را فتح كرده‌اند ؛ - نهاية الأرب ، ج 4 ، ص 150 .\r\n( 2 ) . مراد از شهرستانها ، دو شهر رها و حرّان است كه عياض آن دو را به صلح فتح كرد . رها شهر قديمى است در محلّ شهر كنونى اورفه در جنوب تركيهء آسيايى . بناى رها را به نمرود نسبت مىدهند . و حرّان نيز شهرى است قديمى بين اورفه و رأس العين كه امروزه به فاصلهء سى و پنج كيلومترى جنوب شرق تركيهء آسيايى قرار دارد . حرّان منزل ابراهيم پيغمبر بوده است ؛ - كتاب مقدس ، سفر پيدايش باب 11 ، آيهء 31 . و مخصوصا به عنوان مركز عمدهء صابئين شهرت دارد .\r\n","page_name":" 97 ","page_number":107},
  {"content":"\r\n\r\nامير المؤمنين عمر فرمود كه : اين جزيهء شماست ؛ هرچه خواهيد نام كنيد .\r\nو ابو موسى اشعرى كه از قبل سعد به جانب جزاير نامزد بودى ، چون به شهر نصيبين رسيد حصار آن را در غايت استحكام يافت . لشكر اسلام هشت ماه بر در آن شهر توقّف نمودند . آخر چنان معلوم شد كه در شهر زور « 1 » كژدمهاست بغايت سياه و بزرگ و پرزهر ؛ هركه را نيش زنند فى الحال بميرد . فرمود تا هزار كوزه از خاك و كژدم پر ساختند و در شب از راه منجنيقى روان در شهر سُر دادند . چون كوزه به زمين مىرسيد درهم مىشكست و عقارب از آن بيرون مىجست و هركه را [ نيش 
  ] مىزد بىدَم مىشد . چون صبح دميد اهل نصيبين را چندان مصيبت و تعزيه روى داده بود كه مجال محافظت قلعه نمانده ، مسلمانان فرصت يافته رو به شهر آوردند و بر سر قلعه برآمده دروازه را گشادند و بسيارى از بقيّهء مقتولات عقارب را زير تيغ آوردند . يكى از فصحاى عرب قصيده‌اى در فتح شهر انشا كرده كه مطلعش اين است :\r\n شهدت فتوحا فى بلاد كثيرة * و لم ار فتحا مثل فتح العقارب \r\nيعنى « بسيار شهرها ديدم كه فتح شده ، امّا شهرى كه از عقارب فتح شده باشد نديدم . » و گويند در زمان انوشيروان نيز نصيبين را محاصره كرده بودند و از فتح آن عاجز شدند و آخر الامر بطريق مذكور فتح شد ، و اللّه اعلم .\r\nو در اين سال جنگ جلولاء واقع شد و از كافران جمعى عظيم كشته شدند و عدد غنيمت در آن فتح به سى هزار درهم رسيده بود كه سه كرور باشد . قصّهء جنگ جلولاء و فتح اهواز را سيوطى « 2 » از وقايع سال ششم از رحلت شمرده ، امّا يافعى « 3 » در وقايع سال هفتم از رحلت ، و اللّه اعلم . و از جمله بلادى كه در آن سال فتح شد تستر « 4 » و رامهرمز « 5 » و سوس « 6 » و جنديشابور بود كه بسعى ابو سبره « 7 » در تصرّف اهل اسلام درآمد . و در اين سال ، بقول سيوطى ، قحطى شديد\r\n\r\n\r\n","description":"","footnote":"\r\n( 1 ) . زور : مراد شهر زوراء است . حمد اللّه مستوفى گويد : « عرب آن [ - بغداد 
  ] را مدينة السلام خوانند و عجم زوراء گويند . » ؛ - نزهة القلوب ، ص 34 .\r\n( 2 ) . سيوطى : عبد الرحمن بن ابو بكر بن محمّد بن سابق الدّين خضيرى ( وفات 911 ه . ق . ) ، در حدود ششصد تأليف و تصنيف دارد كه تاريخ الخلفا مورد استفادهء مؤلفان كتاب حاضر بوده است .\r\n( 3 ) . يافعى : ابو السعادات عبد اللّه بن اسعد يافعى يمنى ملقّب به عفيف الدّين ( وفات 768 ه . ق . ) كتاب مرآة الجنان و عبرة اليقظان وى يكى از منابع استناد مؤلّفان كتاب حاضر بوده است .\r\n( 4 ) . تستر : شوشتر امروزى است از شهرهاى استان خوزستان ، واقع در شرق مسجد سليمان و غرب دزفول .\r\n( 5 ) . هرسه نسخه : ادم مهرمزد . مراد رامهرمز يكى از آباديهاى اهواز است كه گويند سلمان فارسى از آنجاست .\r\n( 6 ) . سوس : شهر باستانى شوش نزديك كوفهء كنونى و مجاور كارون كه پايتخت دولت عيلام و سپس مقرّ عمدهء داريوش اوّل هخامنشى بوده . در مآخذ اسلامى سوس  ( sus )  آمده است .\r\n( 7 ) . مراد ابو سيرة بن ابى رهم بن عبد العزّى عامرى است كه از نخستين مهاجران به حبشه بود .\r\n","page_name":" 98 ","page_number":108},
  {"content":"\r\n\r\nدر حجاز افتاد و آن سال را از بس كه خاك در وى باريد يا آنكه مردمان مىمردند و خاك مىشدند عامّ الرماده « 1 » ناميدند . و عمر ، رضى اللّه عنه ، براى استسقا در صحراى مدينه رفت و عباس عمّ رسول ، صلّى اللّه عليه و آله ، را در حضرت پروردگار شفيع آورد . در ساعت باران عظيم باريد . « 2 »\r\nو در اين سال هرمزان كه حاكم اهواز بود به ابو سبره كه امارت جيش اهل اسلام داشت صلح كرد به اين شرط كه او را پيش امير المؤمنين عمر ، رضى اللّه عنه ، فرستد تا هرچه رأى او اقتضا كند بر آن عمل نمايد . بعد از آنكه در مدينه آمد سخنان نصيحت‌آميز امير المؤمنين عمر ، رضى اللّه عنه ، را شنيد و مسلمان شد . « 3 »\r\n\r\n\r\n","description":"","footnote":"\r\n( 1 ) . طبرى از قول محمّد بن اسحاق مىنويسد : « سال هيجدهم سال رمادت يعنى هلاكت بود و سال طاعون عمواس كه مردم نابود شد . » - تاريخ طبرى ، ج 5 ، ص 1911 .\r\n( 2 ) . در كتاب حاضر ماجراى قحطسالى مدينه ، سال خاكستر ، هم در وقايع سال هجدهم هجرى آمده است و هم در سال نوزدهم هجرى .\r\n( 3 ) . دربارهء امان خواستن هرمزان - أخبار الطوال ص 144 ؛ فتوح البلدان ، ص 248 ؛ آفرينش و تاريخ ، ج 5 ، 190 ؛ تاريخ طبرى ، ج 5 ، ص 1902 ؛ ألكامل ، ج 2 ، ص 388 .\r\n","page_name":" 99 ","page_number":109},
  {"content":"\r\n . \r\n","description":"","footnote":"","page_name":" 100 ","page_number":110},
  {"content":"\r\n\r\n\r\nذكر وقايع سال هشتم از انتقال خاتم النبيين\r\nو در اين سال در شام طاعون عظيم شد ، « 1 » و اهل مدينه به غلا و قحط مبتلا شدند و باران از آسمان بازايستاد و مردم از غايت گرسنگى به صحرا مىرفتند و به گياه صحرا اوقات مىگذرانيدند ، و كس بسيار به جهت قحطى تلف مىشدند . و گويند در آن ايّام بادها مىوزيد و خاكى مانند خاكستر بر روى مردم مىپاشيد و به آن سبب آن سال را عامّ الرماده نام نهادند . و گويند كه عمر خطّاب در آن اوقات اكثر تفقّد احوال فقرا و ضعفا و مساكين مىنمود و قوت به مردم مىداد و به امراء اطراف نامه‌ها فرستاد كه هركس از شهر خود و ولايت خود آن‌قدر كه توانند از غلّه و غيره به مدينه [ 12 ب 
  ] فرستند . اوّل ابو عبيده چهار هزار خروار از غلّه و اطعمه و غيره به مدينه آورد و عمر خطّاب گفت او را كه : تو خود اين اجناس را به اهل مدينه قسمت كن . و او آن را به مصلحت وقت بر اهل مدينه تقسيم نمود . و عمرو عاص صد كشتى از غلّه و ساير اطعمه از راه دريا به مدينه فرستاد . و چون اين اجناس به مدينه رسيد فى الجمله در آنجا ارزانى پديد آمد .\r\nو گويند بلال بن حارث مزنى شب رسول ، صلّى اللّه عليه و آله ، را به خواب ديد كه وى را بشارت به آمدن باران مىدهد و مىفرمايد كه « سلام من به عمر برسان و با او بگو به عهدى كه با\r\n\r\n\r\n","description":"","footnote":"\r\n( 1 ) . طاعون در دهكدهء عمواس ، از دهكده‌هاى فلسطين نزديك بيت المقدّس واقع در شش ميلى رمله ، اتفاق افتاد و حدود بيست و پنج هزار نفر در آنجا جان خود را باختند ، از جملهء اين قربانيان ابو عبيدهء جرّاح ، معاذ بن جبل ، و يزيد بن ابى سفيان بودند . پس از تلف شدن اين عده ، عمرو بن عاص بدون اطّلاع دادن به عمر بن خطّاب باقيماندهء سپاه مسلمين را از اين منطقه بيرون كرد ؛ - تاريخ طبرى ، ج 5 ، ص 1870 .\r\n","page_name":" 101 ","page_number":111},
  {"content":"\r\n\r\nمن بسته‌اى وفا نمىنمايى ؟ » روز ديگر بلال بىتوقّف صورت واقعه را بر جناب خلافت‌مآب عرض نمود . وى اصحاب را جمع ساخته از آن مقام اعلام داد . همه بر آن اتّفاق نمودند كه تعبير واقعه اين است كه احياء به سبب استسقا كه متضمّن احياست ، از سحاب رحمت حضرت مهيمن وهاب تقصير و تهاون جايز مىداريد .\r\nپس از امير المؤمنين عمر روزه داشته و جامهء بذله « 1 » پوشيده ، پياده از شهر مدينه جانب مصلّى رفت و عباس بن عبد المطلّب و ساير اعيان صحابه و جمعى كثير از عامهء اهل مدينه رفاقت اختيار نمودند . پس فاروق دست تضرّع و نياز به حضرت خداوند داناى راز برداشته گفت : بارخدايا ! پروردگارا ! چون در زمان سيّد انس و جنّ به بلاى قحط و نياز و عدم باران مبتلا مىشديم دست در ذيل عاطفت و عنايت زده توسّل به او مىجستيم كه تا به بركت وجود با وجود آن ، باران از آسمان مىفرستادى و مزارع و مرغزار و اشجار و اثمار ما را آب رحمت مىدادى . اكنون چون از آن دولت محروم شده‌ايم ، عمّ وى عباس بن عبد المطلّب را شفيع مىآريم . الهى فساد كار ما را به صلاح مبدّل كن و آب به روى كار ما منزل كن . و بموجب خبر وافى اثر « انّ اللّه يحب المحسنين فى الدّعا » در تضرّع و ابتهال مبالغه و الحاح به كمال نمود .\r\nبعد از آن عباس برخاست با چشمان پرآب و دل و جانى از غم مسلمانان خراب ، دستها برداشت و گفت : بارخدايا ! بدرستى كه مردم دل در شفاعت من بسته‌اند ، خواهان بارانيم و به سبب قرب حال و نسب و اتّصال من به حبيب تو ، محمّد رسول اللّه ، صلّى اللّه عليه و آله ، اين بيچارگان [ را 
  ] به سؤل و مسئول ايشان موصّل گردان و تشنگان وادى نامرادى را به بارانهاى زلال افضال خود برسان .\r\nهنوز پاى از منبر بر زمين ننهاده بود كه قطارهاى بختيان سحاب مشكهاى امطار از انهار پروردگار پر كرده در جوّ آسمان روان و خطيب بلندآواز رعد قدم بر منبر هوا نهاده غرّان شد . تا هفت روز باران از آسمان نايستاد . مردم چون اين كرامت از عباس مشاهده نمودند همه دست وى را بوسه مىدادند . « 2 »\r\nو در اين سال در بلاد شام طاعون واقع شد و آن را طاعون عموس گويند ، به جهت آنكه اوّل طاعون در موضعى كه آن را عمواس « 3 » گويند - از ديه‌هاى شام - پيدا شد . نقل است كه در آن\r\n\r\n\r\n","description":"","footnote":"\r\n( 1 ) . بذله : به معنى جامهء باد روزه و لباس كار ؛ - فرهنگ معين .\r\n( 2 ) . عباس بن عبد المطلّب را هم از اين جهت و هم از بابت آنكه سقايت زمزم بر عهدهء وى بوده است « ساقى دو حرم » گفته‌اند .\r\n( 3 ) . عمواس : نام باستانى آن اماوس ، يكى از شهرهاى قديمى فلسطين است كه در سى و دو كيلومترى شمال غربى اورشليم واقع بود .\r\n","page_name":" 102 ","page_number":112},
  {"content":"\r\n\r\nطاعون بيست و پنج هزار كس از صحابه و تابعين وفات يافتند . ابو عبيده « 1 » جرّاح كه سردار امراى شام بود در آن طاعون فوت شد و معاذ بن جبل « 2 » را به جاى خود تعيين كرد . معاذ نيز بعد از [ ابو 
  ] عبيده به اندك زمانى وفات كرد و پسرش عبد الرحمن نيز فوت شد و معاذ ، عمرو عاص « 3 » را بعد از خود به امارت تعيين نمود . يزيد بن ابى سفيان برادر معاويه ، حارث بن هشام برادر ابو جهل ، كه در غزوهء فتح مكّه مسلمان شده بود ، سهيل بن عمرو « 4 » از اكابر قريش ، و ملمح [ ؟ 
  ] و دو پسرش ، عتبه و ابو جندل ، به عالم آخرت رفتند .\r\nچون خبر وفات ابو عبيده و يزيد بن ابى سفيان به عمر فاروق رسيد بسيار بگريست و معاوية بن ابى سفيان را امارت لشكر شام داد و شرحبيل بن حسنه را به حكومت اردن تعيين نمود . و به صحّت پيوسته كه عمر بن الخطّاب ، رضى اللّه عنه ، به نيّت غزا و جهاد به جانب شام نهضت فرمود . چون به موضع سرغ - كه شهريست از بلاد شام ، قريب يرموك و جابيه « 5 » ، و از آنجا تا مدينه سيزده مرحله است - رسيد ، امراى جناد شام در آن منزل به پايهء سرير خلافت مسير وى رسيده به شرف ملاقات مشرّف شدند و اخبار نمودند كه وبائى عظيم در زمين شام واقع است و اكثر مواضع آن ديار را بىديّار گردانيده . امير المؤمنين عمر امر به احضار مهاجرين اوّلين كه ملازم موكب نصرت قرين او بودند فرمود و با ايشان در باب امضاى توجه [ و 
  ] مراجعت به مدينه مشورت فرمود . بعضى از آن جمع تحريص بر اوّل امر نموده گفتند :\r\nچون به نيت غزا و جهاد بيرون آمده‌اى اگر توكّل فرمائى و آن امر را به انجام رسانى اولى و انسب مىنمايد . و گروهى ديگر از آن جمع گفتند : بلاى و با در اين بلاد حادث شد بهتر است كه بموجب  وَ لا تُلْقُوا بِأَيْدِيكُمْ إِلَى التَّهْلُكَةِ  « 6 » خود را متعرّض بلا نسازيم و معاودت نموده خويش را بسلامت به وطن مألوف رسانيم .\r\n\r\n\r\n","description":"","footnote":"\r\n( 1 ) . ابو عبيده : عامر بن عبد اللّه بن جرّاح بن هلال بن اهيب بن ضبّة بن حارث بن فهر بن مالك بن نضر بن كنانه ؛ - الاستيعاب ، ص 794 . وى از جملهء ده نفرى است كه رسول اللّه ( ص ) مژدهء بهشت به آنان داده است . ملقّب به امين امت بود . قبر وى نزديك دهكدهء عمياو شام قرار دارد .\r\n( 2 ) . معاذ : ابو عبد الرحمن معاذ بن جبل بن عمرو بن اوس بن عائد بن عدّى بن كعب بن عمرو بن . . . از خاندان جشمى است ؛ - پيشين ، ص 1401 . قبر وى در مشرق دهكدهء قصير ، در شام ، قرار دارد .\r\n( 3 ) . طبرى مىنويسد : چون معاذ بمرد ، عمرو عاص جانشين او شد و به سخن ايستاد و گفت : « اى مردم ! اين بيمارى وقتى بيايد چون آتشى شعله‌ور شود ، از آن به كوهستانها گريزيد . » ؛ - تاريخ طبرى ، ج 5 ، ص 1870 ؛ الكامل ، ج 2 ، ص 405 .\r\n( 4 ) . سهيل : سهيل بن عمرو بن عبد شمس بن عبدودّ بن . . . قرشى عامرى ، كنيه‌اش ابو يزيد از بزرگان قريش ، و همان كسى است كه در صلح حديبيّه با رسول اللّه ( ص ) معاهده بست . روز فتح مكّه مسلمان شد . در خصوص فضايل وى - الاستيعاب ؛ نهاية الأرب ، ج 4 ، ص 304 .\r\n( 5 ) . جابيه : اصلا به معنى آبگير و استخر و چاههاى آب است . و نام منطقه‌اى است نزديك دمشق كه از اعمال [ - توابع 
  ] جولان شمرده مىشود ؛ - معجم البلدان ، ج 3 ، ص 33 .\r\n( 6 ) . بقره ، 195 .\r\n","page_name":" 103 ","page_number":113},
  {"content":"\r\n\r\nايشان را فرمود تا بيرون رفتند و جماعت مهاجرة فتح را از قريش بخواند و با ايشان نيز طريقهء مشاوره مسلوك داشت . همه باتّفاق گفتند : رأى اين است كه معاودت فرمايى و باب تعرّض به هلاك بر وجوه آمال خويش نگشايى . پس خاطر بر آن قرار داده فرمود تا ندا كردند كه : فردا على الصّباح از اين مرحله كوچ كرده به جانب مدينه روان خواهيم شد . ابو عبيده به نزد امير المؤمنين رفت و گفت : از قدر حقّ سبحانه و تعالى مىگريزى ؟ « 1 » فرمود : لو غيرك قالها يا ابو عبيده . و بروايتى فرمود : نعم نفرّ من قدر اللّه تعالى ؛ خبر ده اى ابو عبيده اگر تو را گلّه‌اى شتر باشد و در واديى درآيى كه در آن دو پشته بود يكى مرغزار و ديگرى بيضاء بىآب و غير سبزه‌زار ، اگر شتران خود به پشتهء مرغزار برى تا بچرند و علف خورند به تقدير خداوند تعالى باشد و اگر به پشتهء بىآب و علف برى هم به تقدير او باشد .\r\nعبد الرحمن بن عوف چون صورت ماجرا معلوم كرد به خدمت جناب خلافت‌مآب رفت و گفت كه از حضرت [ رسول ( ص ) 
  ] شنيده‌ام كه فرمود : اگر بشنويد كه و با در ديارى حادث شده ، شما بر قدوم در آن ديار اقدام منماييد ، و چون در آن بلده واقع شده باشد و شما در آن بلده باشيد به نيّت فرار از آن بلده بيرون مرويد . « 2 » پس به مقتضاى « العود احمد » مراجعت نمودند .\r\nو در اين سال عزيمت تمهيد مراسم مناسك حج كرده از مدينه بيرون رفت . چون به مكّه رسيد و از آن مهم جليل و خطب جزيل فارغ گشت مقام ابراهيم را كه قبل از اين ملصق به ديوار خانهء كعبه بود تأخير نموده به موضعى كه اكنون هست ثابت گردانيد . و در اين سال امر خطير قضاء كوفه در عهدهء اهتمام شريح بن حارث كندى « 3 » درآورد و كعب بن سوار « 4 » ازدى را قاضى بصره كرد .\r\n\r\n\r\n","description":"","footnote":"\r\n( 1 ) . اين جمله به صورتى ديگر از زبان عبد اللّه بن عبّاس ضمن وقايع سال بيستم هجرى ( سال نهم خلافت عمر ) ذكر شده است .\r\n( 2 ) . اين حديث در صحيحين آمده است . طبرى داستانى در مورد دعاى رسول اللّه ( ص ) به مبتلا شدن امّت مسلمان به طاعون آورده و مىنويسد : روزى جبرئيل ( ع ) پيش حضرت آمد و گفت : فناى امّت تو به طعن است يا به طاعون ؟ و پيغمبر ( ص ) همى گفت : خدايا فناى طاعون ؛ - تاريخ طبرى ، ج 5 ، ص 1871 .\r\n( 3 ) . شريح : وى در زمان عمر به سمت قاضى كوفه برگزيده شد و در دورهء خلافت عثمان و على ( ع ) و معاويه اين سمت را داشت و در صد و بيست سالگى به سال نود و هشتم هجرى در كوفه درگذشت . در باب شريح بين علماى رجال شيعه و سنّت اختلاف است ؛ در تداول ، قاضيى را كه بر خلاف حقّ فتوى دهد « شريح » نامند يا به دو نسبت دهند ، و آن اينكه گويند شريح به دستور عبيد الله بن زياد بر عليه حسين بن على ( ع ) فتوى داد . ولى در كتب معتبر اين خبر نيامده است ؛ - فرهنگ معين . در خصوص مكارم و ترجمهء حال وى - : تشيّع در مسير تاريخ ، ص 146 ؛ هفتاد و دو تن و يك تن ؛ پنجاه سال تحقيق در قيام حسين .\r\n( 4 ) . كعب بن سوار : وى از كسانى است كه در زمان حيات رسول اللّه ( ص ) بدون اينكه ايشان را ببيند مسلمان شد . براى اطّلاع از علت انتخاب وى براى قضاوت بصره - نهاية الأرب ، ج 4 ، ص 296 .\r\n","page_name":" 104 ","page_number":114},
  {"content":"\r\n\r\nو در اين سال على مرتضى ، كرّم اللّه وجهه ، را در مدينه خليفهء خود گردانيد « 1 » و جهت ضبط و نسق اموال اموات و قسمت مواريث اهالى طاعون عمواس و تعرّف امراى جناد و رعاياى ممالك خويش به جانب شام توجّه نمود . و چون از بلاد شام به شهر رمله « 2 » رسيد ارزاق و علوفهء زمستانى و تابستانى لشكر معيّن ساخت و سرحدّها و مصالح و ثغور مقرّر فرمود ، و شرحبيل بن حسنه را از امارت اردن عزل كرده عمرو بن عنبسه را به جاى او نصب فرمود ، و خطبه‌اى خواند و در آن خطبه فرمود كه وى را [ 13 الف 
  ] براى ظهور جنايتى و يا وقوع خيانتى از او عزل نكردم ، و ليكن مىخواستم كه مردى از وى قويتر در آن سرحدّ امير باشد .\r\nو ابو موسى اشعرى را بر سواحل هركوره امير گردانيد ، و در ساير بلاد و ديار شام امرا و حكّام تعيين فرمود . و اموالى كه از مردم مانده بود بعد از كمال تحقيق و تفحّص از هركه وارث شرعى مانده بود به دو تسليم مىنمودند ، و الّا براى بيت المال ضبط نموده ميان مسلمانان مقسوم مىساختند . و بعد از اتمام مهام و سرانجام مرام بدولت و سعادت به مدينه معاودت فرمود .\r\n\r\n\r\n","description":"","footnote":"\r\n( 1 ) . جانشينى امير المؤمنين على ( ع ) در مدينه به جاى عمر بن خطّاب مورد اختلاف نظر مورّخان است . ابن أثير ضمن شرح وقايع سال نوزدهم هجرى ، آنگاه كه عمر جهت عقد صلحنامه به ايلياء [ - بيت المقدّس 
  ] مىرود ، اين مسئله را يادآورى كرده است ؛ - الكامل ، ج 2 ، ص 306 . ولى يعقوبى مىنويسد : پس [ عمر 
  ] رهسپار شام گرديد و عثمان بن عفان را در مدينه جانشين گذاشت ؛ - يعقوبى ، ج 2 ، ص 31 . مقدّسى هم به جانشينى عثمان اشاره دارد ؛ - آفرينش و تاريخ ، ج 5 ، ص 195 .\r\n( 2 ) . رمله : شهرى است از فلسطين از بناهاى سليمان بن عبد الملك كه با بيت المقدّس يك روز راه فاصله دارد ؛ - تقويم البلدان . و نهر ابو فطرس در دوازده ميلى آن واقع شده ؛ - كتاب البلدان ، ص 107 .\r\n","page_name":" 105 ","page_number":115},
  {"content":"\r\n . \r\n","description":"","footnote":"","page_name":" 106 ","page_number":116},
  {"content":"\r\n\r\n\r\nذكر بعضى از وقايع سال نهم از رحلت حضرت خاتم النبيّين ( ص )\r\nچنانچه در تواريخ مسطور است ، از جملهء آن فتح تكريت و موصل است . تكريت شهريست كوچك ميان موصل و عراق . و در موصل حاكمى بود انطاق نام و در تكريت نشستى ؛ سبب آنكه آنجا حصارى بود محكم . چون سعد فتح مداين نمود انطاق به حصار تكريت متحصّن شد و جماعتى از عرب كه از مسلمانان گريخته و به مدائن رفته بودند . چون يزدجرد از مدائن برفت آن جماعت عرب با وى نتوانستند رفت ، به تكريت رفتند و با انطاق و سپاه روم در حصار تكريت متحصّن شدند . سعد خبر ايشان به عمر نوشت . عمر بفرمود كه : عبد اللّه بن معتم « 1 » را با شش هزار مرد به تكريت فرست . سعد چنان كرد و عبد اللّه بيامد و بر در حصار نشست .\r\nهرروز انطاق سپاهى بيرون فرستادى كه با عبد اللّه حرب كردندى و باز به حصار رفتندى .\r\nچهل روز لشكر اسلام بر در حصار بودند و در آن روز شصت و چهار جنگ كردند . و عبد اللّه دعوت آن جماعت عرب كه متحصّن شده بودند به صلح مىكرد و ايشان قبول نمىكردند .\r\nچون چهل روز تمام شد ، انطاق با روميان آهنگ گريختن كردند ، و آن جماعت عرب چون بر مضمون واقف شدند بعضى را بيرون فرستادند و عبد اللّه را آگاه ساختند از آن مضمون ، و ارادهء صلح كردند . عبد اللّه ، چون دانست كه روميان مىگريزند و اين جماعت عرب [ كه 
  ] همه مسلمان شدند عبد اللّه را گفتند : ايشان فردا بخواهند رفت ؛ عبد اللّه گفت : من فردا شب به در\r\n\r\n\r\n","description":"","footnote":"\r\n( 1 ) . م ، ق : عبد اللّه بن المنعم ؛ ش : عبد اللّه بن اعظم .\r\n","page_name":" 107 ","page_number":117},
  {"content":"\r\n\r\nحصار آيم و تكبير گويم . شما چون آواز ما بشنويد تكبير بگوييد و در بگشاييد تا ما درآييم و باتّفاق روميان را بكشيم .\r\nجماعت قبول كردند . شب عبد اللّه به در حصار آمد و تكبير گفت . آن جماعت آواز تكبير عبد اللّه شنيدند . تكبير گفتند و در حصار بگشادند و مسلمانان به حصار در رفتند و روميان را تمام بكشتند و حصار را گرفتند و اموال بسيار گرفتند . چون انطاق كشته شد همهء موصل « 1 » مفتوح شد و به تصرّف مسلمانان درآمد و اموال بسيار يافتند . چون قسمت كردند بعد از خمس ، هرمردى را هزار درهم رسيد .\r\nو از آن جمله آن است كه چون ابو عبيده و معاذ وفات يافتند ، عمر به يزيد بن ابى سفيان نامه‌اى نوشت « 2 » كه : « ترا والى لشكرهاى شام كردم و به ايشان نوشتم كه مخالفت تو نكنند .\r\nبيرون آى با لشكر اسلام و به طرف قيساريّه « 3 » متوجّه شو و از محاربهء آن طايفه دست باز مدار تا خداى تعالى فتح روزى كند ، كه از فتح بلاد شام چندان منفعتى نيست مادام كه اهل قيساريّه انقياد نورزند ، و طمع قيصر از شام قطع نخواهد شد مادام كه طايفه‌اى از مردم او در آن حصار متحصّن باشند و به جنگ اهل اسلام اشتغال نمايند . » و عمر ، عبد اللّه فرط يمانى را به امارت حمص فرستاد و حبيب بن مسلمه « 4 » را عزل كرد . حبيب گفت : خداى تعالى رحمت كند عمر را .\r\nپس چون نامهء عمر به يزيد بن ابى سفيان رسيد برخاست ، بعد از اداى حمد و ثناى خدا ، گفت : امير المؤمنين عمر - كه مبارك و فاروق است - كتابتى فرستاده و بر قتال اهل قيساريّه تحريض كرده . همه عزيمت كنيد كه حقّ سبحانه و تعالى بفضل خود هم غنيمت دنيا خواهد داد و هم اجر آخرت . و حبيب بن مسلمه با طايفه‌اى كه حوالى آن بود گفت : ثنا امير شما عمر را ، به سبب آنكه او را امير شام ساخته . هم در اين حال از جانب يزيد خبر به حبيب آمد كه : ترا مقدمة الجيش ساختم ، زود سوار شو و به قيساريّه برو كه من در عقب تو خواهم بود . پس حبيب شاد شد و مىرفت و مىگفت : خدا رحمت كند عمر را كه بصارت به حال رجال دارد و كاردانى و كفايت يزيد را دانسته به امارت تعيين كرده . ضحّاك\r\n\r\n\r\n","description":"","footnote":"\r\n( 1 ) . گفته شده است كه موصل را عتبة بن فرقد به دستور عمر - و بنابر روايتى ديگر به دستور عياض بن غنم - در همين سال فتح كرده است ؛ - نهاية الأرب ، ج 4 ، ص 205 .\r\n( 2 ) . قبل از اين ، مكاتباتى بين عمر و ابو عبيده جهت نجات جان ابو عبيده از خطر طاعون عمواس انجام يافته بود . جهت اطّلاع از متن اين نامه و عدم اقبال درخواست ابو عبيده از نصيحت عمر - تاريخ طبرى ، ج 5 ، ص 1886 ؛ ألكامل ، ج 2 ، ص 404 .\r\n( 3 ) . قيساريّه : منسوب است به قيصر ، و شهر سيواس در مشرق آن است ؛ - تقويم البلدان .\r\n( 4 ) . مكنّى به ابو عبد الرحمان ، كه هنگام رحلت رسول اللّه ( ص ) دوازده ساله بود . اهل شام او را صحابى شمرند ، ولى اهل مدينه منكر آنند . وى فاتح ارمنيّه بوده و از بس كه با روميان جنگ كرد او را حبيب الروم خواندند ؛ - لغتنامهء دهخدا .\r\n","page_name":" 108 ","page_number":118},
  {"content":"\r\n\r\nبن قيس « 1 » هردو سخن حبيب را شنيده بود و اين ثالث شنيد و هيچ نگفت .\r\nدر راه ضحّاك گرسنه شد و در كنار جويى با اصحاب خود نان مىخوردند . ناگاه حبيب را گذر بر ايشان افتاد ، گفت : نمىترسيد كه از اين ره دشمن بيرون آيد و به شما المى برساند ؟\r\nضحّاك گفت : خداى تعالى نه آن است كه هرچه از او ترسند پيش آورد ؟ حبيب فرمود : كوچ كنيد . ضحّاك گفت : اطاعت تو نمىكنم . حبيب نزد يزيد رفت و شكايت ضحّاك كرد . چون يزيد شنيد ، حبيب را گفت : تو برو كه من ضحّاك را بياورم و ملامت كنم ، اما نمىخواهم كه در حضور تو باشد تا موجب وحشت هيچ‌كدام نشود . پس بعد از رفتن حبيب ، ضحّاك را طلبيد و از اقوال حبيب او را اعلام داد . يزيد گفت : ما خوبان شما را اجر مىدهيم و از بدان شما عفو مىكنيم .\r\nو اين حبيب يازده سال از ايّام حضرت خاتم النبيّين ادراك كرده بود و از كثرت جهاد او را « حبيب الرّوم » مىگفتند . و ضحّاك صحابى بود .\r\nبعد از آن حبيب به قيساريّه رسيد ، و به غير اهل آن حصار طايفه‌اى كه تقاعد در اداى جزيه مىكردند در آن حصار جمع شده بودند . بيرون آمدند و با حبيب جنگ كردند ، تا حبيب التجا به لشكر اسلام ، كه با يزيد آمده بودند ، برد . و چون همهء كفّار به جنگ درپيوستند بعد از قتال بسيار بگريختند و به حصار درآمدند . مسلمانان محاصره كردند . چون اهل حصار به تنگ آمدند باز بيرون آمده جنگ سخت كردند . موازى سه هزار كس از آن قوم كشته شدند در معركه . بعد از آن گريختند و اكثر متفرّق شدند و به حصار درآمدند . و چون يزيد ضعف دشمن دانست معاويه را از براى محاصره گذاشت و متوجّه ارض دمشق شد . در اندك مدتى خداى تعالى فتح قيساريّه نصيب كرد . « 2 »\r\nچون خبر اين فتح به يزيد آمد خبر به عمر فرستاده ، بعد از اندك مدتى يزيد وفات يافت . « 3 » و در ايّام فتح به عمر نوشت كه : خداى تعالى تو را جزاى خير دهاد . روز كتابت ، آخرين ايّام من است از دنيا و اوّلين روزى از ايّام آخرت ، اكنون بر سر عمل كسى را روانه ساز ، حاليا من معاويه را به جاى خود دانستم . عمر ، رضى اللّه عنه ، چون بر مضمون نامه مطّلع شد امارت را به معاويه مسلّم داشت ، و در مدّت حيات خود - كه چهار سال بود - او را در شام گذاشت ، و در ايّام عثمان دوازده سال ديگر او را در ولايت شام حكومت بود و پنج سال\r\n\r\n\r\n","description":"","footnote":"\r\n( 1 ) . كنيه‌اش ابو انيس يا ابو اميه ، و از ياران معاويه كه در سال پنجاه و سوم هجرى ، بعد از مرگ زياد ابن ابيه ، عامل كوفه شد . وى در سال شصتم هجرى به هنگام مرگ معاويه داروغه دمشق بود و بر جنازهء معاويه نماز گزارد .\r\n( 2 ) . فتح قيساريّه را به دست معاويه ، به اختلاف ، در سالهاى پانزدهم ، نوزدهم ، و بيستم هجرى ذكر كرده‌اند . نويرى مىنويسد : « عمر نامه‌اى به يزيد نوشت كه برادر خود ، معاويه ، را به قيساريّه بفرستد . و براى معاويه هم فرمانى نوشت كه به آن كار اقدام كند . » ؛ - نهاية الأرب ، ج 4 ، ص 144 .\r\n( 3 ) . وفات يزيد بن ابى سفيان به نظر تمامى مورّخان در طاعون عمواس بوده است .\r\n","page_name":" 109 ","page_number":119},
  {"content":"\r\n\r\nديگر با امام به حق ، امير المؤمنين علىّ مرتضى ، كرّم اللّه وجهه ، مقابله كرد . بعد از آن نوزده سال و دو ماه امارت كرد ؛ و همه چهل و دو سال و دو ماه باشد .\r\nو عمر ، رضى اللّه عنه ، عبد اللّه فرط را بواسطهء ذلّتى عزل كرده و عبادة بن الصّامت « 1 » را به امارت حمص فرستاد . چون به حمص [ 13 ب 
  ] درآمد خطبه خواند و در آن خطبه بعد از حمد و ثنا گفت : دنيا عرضى است حاضر و اكل او فاجر ، و قيامت حقّ است و حاكم او ملكى است قادر كه دنيا را فرزندان است و آخرت را فرزندان . پس شما ابناء آخرت باشيد نه ابناء دنيا ؛ از آنكه هرفرزند در آخرت تابع ما در آن خواهد بود ، و اگر توانى فرزند هيچ‌كدام مباش ، چرا كه دنيا و آخرت نزد اهل اللّه قدرى ندارد .\r\nو عمر ، ابو ذر را به امارت دمشق فرستاده ، آمد و خطبه خواند و بعد از حمد و ثنا گفت :\r\n« مقالت برادر ناصح خويش بشنويد . حقّا كه شما جمع مىكنيد آنچه نمىخوريد ، و بنا مىكنيد آن را كه در او ساكن نمىشويد ، و اميد مىداريد آن را كه نمىيابيد . طايفه‌اى كه پيش از شما جمع كردند و ايوانهاى مشيّد برافراشتند و علمها بغايت داشتند ، عاقبت از اين سفلهء فانى بگذشتند و همه را بگذاشتند . عاد و ثمود « 2 » در ميان بصره و عدن به هزار جان كندن اموال و اولاد اندوختند ، امّا در آخر كيسهء امل از همه تهى ساختند . »\r\nو از جمله آن است كه عمر در اين سال بواسطهء آنكه مسجد رسول اللّه ، صلّى اللّه عليه و آله ، از كثرت مردم تنگ بود ، آن را وسيع ساخت و خانهء عباس و خانهء مروان را بخريد و داخل مسجد ساخت . و از آن جمله آن است كه در اين سال اهل اسلام در بلدهء مكّه در كوه بستان غارى ديدند كه در آن غار تختى از زر نهاده بود و مرد مرده‌اى بر بالاى آن تخت بود و بر جانبى از آن تخت لوحى بود از زر و بر آن لوح سطرى چند بلغت رومى نوشته ؛ مضمون آنكه « من سپاه پسر ذونواسم - و بروايتى سبايا پسر يوناس - به شرف خدمت پسر عيص بن اسحق بن ابراهيم - على نبيّنا و عليه السّلام - مشرّف شدم . بعد از وى به مقتضاى قضيهء مرضيهء من خدم خدم مدتى مديد و عهدى بعيد در كامرانى گذرانيدم و خدم و حشم بسيار بهم رسانيدم و عجايب بسيار ديدم ؛ مانند تگرگ و برف در كمال تابستان . اگر مثل اين مسموع مشاهدهء شما گردد تعجّب مكنيد . از اين امور عجبتر آن است كه آدمى از موت بغايت غافل و زاهل است و حال آنكه مقابر آبا و اجداد و اصحاب خود مىبيند و [ مىبايد 
  ] از گلبن حيات گل چيند كه در\r\n\r\n\r\n","description":"","footnote":"\r\n( 1 ) . عبادة بن الصّامت : كنيه‌اش ابو الوليد ، از صحابه بود و در بيعت عقبه و فتح مصر و ديگر جنگها حاضر بود . او نخستين كس است كه قضاوت فلسطين يافت و در سال سى و چهارم هجرى درگذشت ؛ - الأعلام .\r\n( 2 ) . عاد و ثمود : هردو از قبايل قديم عرب هستند كه مورّخان آنها را جزء عرب بائده [ - نابود شده 
  ] شمرده‌اند و در زبان عربى به آن دو مثل زده‌اند . اين مورّخان عاد و ثمود را از اولاد ارم بن سام بن نوح گفته‌اند .\r\n","page_name":" 110 ","page_number":120},
  {"content":"\r\n\r\nآخرت به كارش آيد . و اعظم از اين ، حساب روز قيامت است كه البته واقع خواهد بود . و سخت‌تر از آن دو ، حقوق مظلومين است كه در آن روز جگرسوز از عهدهء آن بيرون بايد آمد . و بتحقيق كه من مىدانم قومى را كه ، با وجود اقرار ايشان به ربوبيّت خداوند تعالى ، مرا از اين غار بيرون برند و از اين تخت جدا ساخته آن را مال خود سازند . و چون اين به ظهور آيد زمان متغيّر و فاسد و بازار امانت و ديانت بىرونق و كاسد شود . و صبيان با يكديگر قماربازند و مردم از حوادث و نوايب روزگار بغايت ملول و محزون باشند ، و بهتان و تهمت ظاهر و وافر گردد . كسى كه آن زمان را دريابد كارش مشكل و دشوار و موتش به مذلّت و خوارى باشد ؛ و بالضروره آنچه واقع شدنى باشد بشود و خاتمت مسعود مر متقيان را و صالحان را بود . »\r\nو از آن جمله آن است كه چون معاويه از قيساريّه به دمشق آمد بعد از دو ماه خبر به عمر رسيد كه معاويه سيرت ابو عبيده ندارد و عدالت نمىنمايد . عمر عزيمت كرد كه به شام آيد و سيرت معاويه و ساير اعمال معلوم كند و از راه عراق به شام رود . پس مهاجر و انصار را گرد كرد و ايشان را گفت : من نيّت كرده‌ام كه به همهء ولايت اسلام بگردم و تحقيق احوال عمّال نمايم . كعب الاحبار « 1 » گفت : يا امير المؤمنين ، از كدام سوى نخست متوجّه شوى ؟ گفت : نخست سوى عراق . گفت : به آن جانب مرو كه من در كتب پيشين خوانده‌ام كه نيكيها ده جزو است ؛ نه به جانب مشرق و يك جزو به جانب مغرب . و بديها هم ده جزو است ، نه به جانب مشرق و يكى به جانب مغرب .\r\nو مردى از انصار ، محمّد بن مسلم نام ، روايت كرده كه از رسول ، صلّى اللّه عليه و آله ، شنيدم كه گفت : خشم ده جزو است ، نُه به تركستان و يكى به همهء جهان . و مردى ده جزو است ، نه به هندوستان و يكى به همهء جهان . و شرم ده جزو است ، نه به زنان و يكى به همهء جهان . و كبر ده جزو است ، نه به روم و يكى به همهء جهان . « 2 »\r\nپس عمر رأى رفتن عراق بر طرف كرد و گفت : به شام روم كه آنجا مرگ است و قسمت ميراث بكنم و سيرت عمّال معلوم كنم . پس متوجّه شام شد و خلقى بسيار با او بودند ، و عبد اللّه بن عباس با او بود . در منزلى كه نامش سرغ بود فرود آمدند . خبر آمد كه در شام بيمارى بسيار\r\n\r\n\r\n","description":"","footnote":"\r\n( 1 ) . هرسه نسخه : كعب الأخبار ؛ كه ضبط ناصواب كعب الاحبار است . وى از يهوديان حمير بود كه در زمان عمر ( سال نوزدهم هجرى ) مسلمان شد . نام وى كعب ابن ماتع الحبر مكّنى به ابو اسحق است . او را بدان سبب كعب الأحبار مىگويند كه صاحب كتب احبار بود . شرح كامل اين شخص بتفصيل در تهذيب نورى و مثلث ابن السيد آمده است ؛ - الأعلام ، ج 3 ، ص 813 .\r\n( 2 ) . طبرى از قول اصبح ، مىنويسد : على برخاست و گفت : « اى امير مؤمنان ، كوفه هجرت پس از هجرت است و قبّهء اسلام است ، روزى بيايد كه هرمؤمنى سوى آن رود يا مشتاق رفتن باشد ، به خدا به وسيلهء مردم آن نصرت رخ دهد ، چنان كه به وسيلهء سنگ بر قوم لوط نصرت رخ نمود . » ؛ - تاريخ طبرى ، ج 5 ، ص 1867 .\r\n","page_name":" 111 ","page_number":121},
  {"content":"\r\n\r\nشده است و بسيار مىميرند . عمر با جماعت سه روز مشورت كرد . همه گفتند بازگرد ، بجز عبد اللّه بن عباس كه گفت : از قضاى خداى تعالى گريختن نتوان . « 1 » و عمر را ميل بازگشتن بود .\r\nروز چهارم عبد الرحمن بن عوف آمد و عمر را متحيّر ديد ، گفت : چه بوده است ؟ عمر اين خبر را به او گفت . عبد الرحمن گفت : در اين باب روايتى دارم از حضرت رسول ، عليه السّلام ، كه گفت چون اين بيمارى در شهرى باشد از آنجا بيرون مرويد ، و چون در شهر ديگر ( باشد شما آنجا مرويد . عمر گفت : اللّه اكبر ، قد برح ما خفى . « 2 » آنچه پنهان بود ظاهر شد .\r\nپس روز ديگر ) « 3 » بازگشت . عبد اللّه بن عباس گفت : تفرّ من قدر اللّه ؟ گفت : نعم الى قدر اللّه . يعنى گفت : « از قضاى خدا مىگريزى ؟ » گفت : « بلى ، به سوى قضاى خدا مىگريزم » . پس به مدينه آمد .\r\nو چون ماه جمادى الاوّل آمد عمرو عاص مردمان را گفت : اين حمص شهريست كه [ در آن 
  ] مرگ فجأة بسيارى باشد . از اين حمص و دمشق پراكنده شويد و به شهرهاى سردسير رويد تا هواى خنك به شما برسد و از بيمارى خلاص شويد . ايشان متفرق شدند . و چون اين خبر به عمر رسيد بدين شاد شد و در ماه رجب آن سال بيمارى و مرگ از شام بر طرف شد و به جانب مصر و عراق پيدا شد . و بعضى چنين روايت كنند كه چون بر طرف شدن بيمارى به عمر رسيد در شعبان به جانب شام رفت ، و ياران پيغمبر ، عليه السّلام ، با او رفتند . او بر شترى سوار بود و غلامش از عقب او بر شترى ديگر ، و پالان شتر غلامش دريده بود و پالان شتر عمر درست بود ، و شتر خود به غلام داد و خود بر شتر غلام سوار شد و تنها برفت بشتاب . چون به در شهر رسيد مردمان شهر از او پرسيدند : امير المؤمنين كجاست ؟ گفت : هو امامكم يعنى « پيش شماست . » ايشان خيال كردند كه از عقب مىرسد و نزديك است . و چون به شهر رفت كس او را نشناخت . اوّل كسى كه ملاقى او شد اسقف ترسا بود . عمر دانست كه او ترساست به علامت . و او عمر را بدانست . عمر گفت : مهمان ناخوانده خواهى ؟ گفت : يا امير المؤمنين خواهم .\r\nعمر را عجب آمد و گفت : مرا به چه شناختى ؟ گفت : از هيبت سلطنت كه تو دارى شناختم .\r\nپس به خانهء اسقف فرود آمد . و عمر پيراهنى داشت از كرباس كنده و بعضى از آن پاره شده بود . آن پيراهن را به اسقف داد و فرمود : بفرماى تا اين را بدوزند . اسقف آن پيراهن را بدوخت و يك پيراهن باريكتر از آن به آن آورد و گفت : بر تو در اين جامه گرماى سفر آسان بگذرد . و اين نه رشوت است . [ 14 الف 
  ] عمر گفت : ما را حاجتى نيست . گفت : راست ، و ليكن تابستان است و گرما در سفر عراق بسيار نشود . و اين جامه سطبر عرق بسيار بردارد . و همان\r\n\r\n\r\n","description":"","footnote":"\r\n( 1 ) . داستان ترديد عمر در بازگشت به مدينه يا ادامهء راه به سوى شام ، به هنگام شنيدن شيوع و با در ولايت شام ، ضمن وقايع سال نوزدهم هجرى - حدود چهار صفحه پيش - آمده و اين جملهء عبد اللّه بن عباس به گونه‌اى ديگر از زبان ابو عبيده جرّاح نقل شده است .\r\n( 2 ) . ق : قد برح الخفا .\r\n( 3 ) . ش : مطلب بين ( ) را ندارد .\r\n","page_name":" 112 ","page_number":122},
  {"content":"\r\n\r\nپيراهن سطبر پوشيد و جامه‌اش بازداد و از آنجا به شام رفت . و به هرشهرى بهرى از عدل خويش ظاهر مىساخت ، و اگر ميراثى بودى كه ورثه از قسمت آن عاجز بودندى آن را قسمت كردندى « 1 » . و جايى كه ثغور روم بود آنجا لشكر بيشتر نگاهداشت . و به هرشهرى كه رسيدى منادى كردى كه « مبادا كسى تعدّى به ديگرى كند ، و لشكرى هرچه خواهد بخرد اگر زر نداشته باشد از بيت المال بستاند . » و شعبان و رمضان و ذو القعده در سفر شام بود و مردم هرشهر را وصيت كرد و اين خطبه خواند ، و در آن خطبه گفت :\r\n« اى مردمان ، خداى تعالى شما را مسلمانى داد و من آمدم و شهر به شهر بگشتم و قواعد مسلمانى شما را آموختم و ثغرها استوار كردم و اميران شما را قرار دادم و ايشان را عدالت فرمودم ، و عطا هركس را دادم . ميراثها قسمت كردم و هرچيز كه از خداى تعالى بر من واجب بود و دانسته بودم ، كردم . اگر چيزى مانده است كه ندانسته‌ام مرا به آن آگاه سازيد . »\r\nهمه گفتند : يا امير المؤمنين ، احسن اللّه جزاءك من المسلمين . پس ايشان را وداع كرد و همراه آن مردم بود . و بلال بعد از حضرت پيغمبر ، عليه السّلام ، بانگ نماز نزد كسى نمىگفت .\r\nعمر گفت : « اى بلال ، مرا آرزوست كه پيش از مرگ يك بار آواز تو بشنوم . بلال گفت : سمعا و طاعة . و چون گفت « اللّه اكبر » همه كس بگريستند و بانگ و غريو از ايشان برخاست . و عمر بخروشيد و از غايت اندوه نزديك بود كه بيهوش شود . عبد اللّه بن عباس و عبد الرحمن عوف هم . پس بلال بانگ نماز را تمام كرد و عمر مردمان را بازگردانيد ، و عمر برفت .\r\nو محمّد جرير گويد كه از شام در اوّل ذو القعده بازگشت و از مدينه در ذو القعده به حجّ رفت و در مكّه عمره گزارد و در ذو الحجّه حجّ كرد و مسجد الحرام را آبادان نمود و دور آن خانه‌ها افزوده .\r\nو از آن جمله آن است كه چون يزدجرد خبر اهواز شنيد و خبر فارس و آمدن سپاه از بحرين و بازگشتن ايشان ، نامه‌اى نوشت از رى به فارس كه : اين دين را چنين خوار كرديد و كار عرب را سست گرفتيد ، تا بعد از آنكه سواد عراق و مداين و خزاين ما را بستدند ، آهنگ اهواز كردند . و هرمزان را يارى نكرديد ، تا او به بيچارگى صلح كرد و نيمهء اهواز بداد . بعد از آن عرب به فارس آمدند ، به خانهء شما ؛ و سستى كرديد تا بسلامت بازشدند . اكنون با هرمزان متّفق شويد تا او اهواز را نگاهدارد و لشكرى به مدد او فرستيد تا حرب كنند . و نامه‌اى به هرمزان نوشت كه : دل قوى دار كه من شهرك و لشكر فارس را به مدد تو فرستادم .\r\nپس عمر آگاه شد كه هرمزان با لشكر متّفق شد و صلح شكست « 2 » . نامه‌اى به ابو موسى نوشت\r\n\r\n\r\n","description":"","footnote":"\r\n( 1 ) . ضمير جمع در كردندى به خليفه ، عمر ، بازمىگردد ، به نشانهء احترام . - و .\r\n( 2 ) . در خصوص شكست عهدنامهء صلح بين هرمزان و فرماندهان اسلام - نهاية الأرب ، ج 4 ، ص 208 .\r\n","page_name":" 113 ","page_number":123},
  {"content":"\r\n\r\nكه : لشكر با ابو سبره « 1 » به جنگ هرمزان فرست تا اهواز را بگيرد و هرمزان را از ميان بردارد ، تا لشكر فارس طمع از ما بر طرف كنند .\r\nابو موسى لشكرى فرستاد . و عمر نامه‌اى به سعد نوشت و سپهسالارى لشكر بصره و كوفه به او داد . و ابو سبره به اهواز رفت و به رامهرمز فرود آمد . و هرمزان كس فرستاد و لشكر از شهرك خواست . لشكر فارس آمدند و در تستر نشستند ، و هرمزان در حصار رامهرمز بود ، و حصار تستر محكمتر بود . هرمزان از ترس به حصار تستر رفت و رامهرمز را به مسلمانان گذاشت . ابو سبره بعضى را در رامهرمز نشانيد و خود با لشكر به تستر رفت و نامه‌اى به عمر نوشت كه : از فارس مدد مىآيد ، مرا مدد فرست . عمر نامه‌اى به ابو موسى نوشت كه : تو با سپاه از بصره به مدد او رو ، سپهسالارى ابو سبره را دادم كه او در جنگ بهتر از تست .\r\nابو موسى با لشكر برفت و همهء شش ماه به در حصار تستر بودند و هشتاد حرب كردند و از جانبين خلقى بسيار كشته شدند ، و هردو لشكر به تنگ آمدند . مردى بود از اصحاب حضرت رسول ، صلّى اللّه عليه و آله ، نام او اكبر بن مالك ، و در بعضى روايات براء بن مالك « 2 » ، و مستجاب الدعوة . مردمان به جانب او رفتند و گفتند : دعا كن تا خداى تعالى فتح دهد . دعا كرد و گفت : يا رب مرا شهادت بده و ايشان را فتح روزى [ كن 
  ] . روزى ديگر در اثناء جنگ تيرى به مالك خورد و كشته شد . مسلمانان گفتند اين زمان يقين شد كه فتح مىشود .\r\nپس مردى « 3 » از حصار درآمد و گفت : مرا زنهار دهيد كه تا راهى بنمايم كه در حصار داخل شويد . او را زنهار دادند . گفت : بر ديوار حصار روزنى است « 4 » كه آب از آنجا داخل شود چون شب درآيد صد مرد آنجا بنشيند تا من از حصار بيرون آيم و ايشان را راه نمايم . ابو سبره صد مرد مبارز آنجا بنشاند و همهء سپاه را بر در حصار نشاند . پس آن مرد آمد و ايشان را راه نمود و در رفت . ايشان از عقب او برفتند و در حصار بگشادند . در حصار قلعه‌اى بود بغايت محكم .\r\nهرشب هرمزان با هزار مرد تيرانداز بدان قلعه شدى . در اين شب نيز هرمزان با آن هزار مرد در آن قلعه بود . مسلمانان گرد قلعه فرود آمدند . ابو سبره گفت : كار اين است كه مانده است .\r\nهرمزان از قلعه نگاه كرد ، ابو سبره را ديد ، گفت : مشقّت كشيدى ، فامّا اين قلعه را تا ساخته‌اند هرگز كس نگرفته است ، و با من هزار مرد تيرانداز است كه تير ايشان بر زمين نيفتد و با هريك صد كمان و هزار تير . ابو سبره گفت : چه خواهى ؟ تا با تو چنان كنم . گفت : آنكه مرا بگذاريد تا\r\n\r\n\r\n","description":"","footnote":"\r\n( 1 ) . هرسه نسخه : ابو هيسره . نام كامل وى ابو سبرة بن ابى رهم است .\r\n( 2 ) . در اكثر منابع و مآخذ تاريخى نام شخص مزبور به اين شكل ضبط شده است .\r\n( 3 ) . اين مرد كه خيانت وى باعث تسليم شوشتر شد شخصى بود از ديلمان بنام سينه ؛ - زرّين‌كوب ، دو قرن سكوت ، ص 58 ؛ تاريخ ايران بعد از اسلام ، 392 .\r\n( 4 ) . هرسه نسخه : بر ديوار حصاريست . - و .\r\n","page_name":" 114 ","page_number":124},
  {"content":"\r\n\r\nنزد عمر روم تا آنچه خواهد ، كند . ابو سبره قبول كرد و صلح كردند و هرمزان قلعه بداد .\r\nعمر نامه نوشت كه هرمزان را به ابو موسى سپرده تا از بصره نزد عمر رود . و هرمزان برفت و همهء مال و زينت خود برداشت و به بصره رفت . ابو موسى ، انس بن مالك و احنف بن قيس را با هرمزان نزد عمر فرستاد . چون به مدينه رسيدند هرمزان ايشان را گفت : اين ملك عرب است و من امير عجمم ، مرا دستورى دهيد تا به زينت ملكان نزد عمر روم . گفتند : تو دانى . هرمزان جامه‌هاى زربفت پوشيده و تاج زر بر سر نهاده و كمر زرّين بست و به مدينه آمد . خلق بدان زينت متحيّر شدند . چون به در خانهء عمر آمد در خانه نبود . گفتند به مسجد است . ايشان به مسجد رفتند . عمر را ديدند در گوشه‌اى خوابيده ؛ درّه زير بالين نهاده و پيراهنى كه بر او رقعه‌هاى بسيار دوخته ، پوشيده . انس و احنف از دور نشستند و هرمزان را نشانيدند تا عمر بيدار شد . هرمزان ، انس را گفت : اين كيست ؟ گفت : اين امير المؤمنين عمر است . گفت : ملك عرب اين است كه چنين تنها خوابيده ؟ گفتند : آرى ، او تنها رود و آيد . هرمزان گفت : پيداست كه او عدل كند كه دربان ندارد و چنين ايمن تواند خوابيد . پس جامهء او همين است ؟ گفتند : بلى .\r\nهرمزان گفت : اين سيرهء پيغمبر است ؟ انس گفت : اين پيغمبر نيست ، فامّا خليفهء اوست .\r\nپس عمر بيدار شد و بنشست و انس را پرسيد . چون نگاه كرد هرمزان را ديد با تاج زر و كمر زر و ديبا . گفت : اين كيست ؟ گفتند : هرمزان . عمر چشم بگشود و گفت : زينت كفر از وى دور كنيد و زينت اسلام او را بپوشانيد . زينتها از هرمزان دور كردند و جامه‌اى كرباس در وى پوشانيدند ، و بيامد و پيش عمر بايستاد . عمر گفت : بنشين . و ترجمانى طلب كرد « 1 » . عمر گفت :\r\nبگويش تا سخن كند . هرمزان گفت : سخن مردگان خواهى يا سخن زندگان . عمر گفت : سخن زنده‌ها . گفت : اوّل اين گويم كه مرا ايمن كردى ، بعد از آن [ 14 ب 
  ] مرا نتوانى كشت . عمر گفت : چرا ؟ گفت : به سبب آنكه گفتى سخن زنده‌هاى گو . عمر گفت : معاذ اللّه من [ اين 
  ] گفتم ، [ اما 
  ] تو را آزاد نكردم و تو مرا نتوانى فريفتن . من آن كس كه اكبر بن مالك را كشت زنده نگذارم . - و آن تير هرمزان بر آن زده بود « 2 » - چون دانست كه او را خواهد كشت ، گفت : با تو اثر عدل نمىبينم . تشنه‌ام ، اين قدر مهلت ده تا آب بخورم . عمر گفت : رضا دادم . هرمزان آب بر زمين ريخت و گفت : اكنون نتوانى كشت ؛ به سبب آنكه گفتى تا اين آب را نخورى من تو را نكشم ، و اين آب الحال نتوان خورد . انس گفت : يا امير المؤمنين راست مىگويد . عمر گفت :\r\nاين حيله سود ندارد . هرمزان گفت : چه سود دارد ؟ گفت : آنكه گويى لا إله الّا اللّه ، محمّد\r\n\r\n\r\n","description":"","footnote":"\r\n( 1 ) . قبل از تعيين مترجم ، مغيرة بن شعبه حرفهاى هرمزان و عمر را به يكديگر تفهيم مىكرد .\r\n( 2 ) . براء بن مالك و مجزاة بن ثور از جمله كسانى بودند كه هرمزان شخصا آنها را كشته بود ؛ - تاريخ طبرى ، ج 5 ، ص 1899 .\r\n","page_name":" 115 ","page_number":125},
  {"content":"\r\n\r\nرسول اللّه . هرمزان بگفت و مسلمان شد . عمر شاد شد و مال او تمام به او داد و نام او ( در ديوان عطا ثبت كرد ) « 1 » و هرسال دو هزار درم او را داد و او را در مدينه داشت « 2 » ؛ و اللّه اعلم .\r\n\r\n\r\n","description":"","footnote":"\r\n( 1 ) . م ، ق : ( درين عطا ثبت كرد ) .\r\n( 2 ) . ابن خلدون ، به غلط ، به قتل هرمزان به دستور عمر اشاره مىكند : « احنف بن قيس عمر را گفت : ايرانيان تا پادشاهشان زنده است همواره شورش خواهند كرد ، و از عمر اجازت خواست كه كار را يكسره كنند و عمر اجازت داد . » ؛ - العبر ، ج 1 ، ص 538 . طبرى مسلمان شدن هرمزان را به سال هفدهم هجرى ضبط كرده است ؛ - تاريخ طبرى ، ج 1 ، ص 902 .\r\n","page_name":" 116 ","page_number":126},
  {"content":"\r\n\r\n\r\nذكر وقايع سال دهم از رحلت خاتم النبيّين\r\nكه سال بيستم از هجرت آن سرور است و سال هفتم از خلافت فاروق است . اكثر ارباب تواريخ چنين آورده‌اند كه چون سال دهم از رحلت درآمد ، فتح مصر بر دست عمرو عاص برآمد ، و قولى آنكه اين فتح در سال شانزدهم از رحلت بود ، و قولى آنكه در سال هفدهم اين فتح روى نمود « 1 » . بهر تقدير بر شرح فتح اين بلدهء مباركه آنكه : چون به سمع امير المؤمنين عمر خطّاب ، رضى اللّه عنه رسيد كه ارطبون به جمع لشكر و تهيّهء اسباب حرب مشغول است و طايفه‌اى از شام مىگريزند و با لشكر او مىآميزند ، اشارت فرمود تا عمرو عاص لشكر بر سر ارطبون برد .\r\nعمرو عاص در روز منقاد فرمان گشته لشكر آراسته بر در مصر برد « 2 » و با ارطبون مصاف كرد و اكثرى از لشكرش [ را 
  ] به [ قتل 
  ] آورد و باقى هزيمت را غنيمت شمرده فرار نمودند و تختگاه مصر ، پر از ثروت و نعمت ، به دست عمرو عاص افتاد و از سر فراغت و حضور بنياد حكومت و امارت نهاد و اهالى آن مملكت را استمالت داد و بشارت رسانيد كه « پيغمبر ، صلّى اللّه عليه و آله ، به نيكويى كردن با شما و نگاهداشت شما امر فرموده ، به آن جهت كه مادر\r\n\r\n\r\n","description":"","footnote":"\r\n( 1 ) . قول اصح در مورد تاريخ فتح مصر به دست عمرو عاص اين است كه مصر پيش از سال هجدهم هجرت فتح شده است ، زيرا عمرو عاص در سال هجدهم ، كه خشكسالى مشهور مدينه اتفاق افتاد ( سال « الرّماد » ) ، از راه درياى سرخ غلّه به مدينه رسانده است .\r\n( 2 ) . نويرى در باب ترديد عمر بن خطّاب به اعزام لشكر به سوى مصر و استخارهء وى در اين خصوص داستانى را نقل كرده است ؛ - نهاية الأرب ، ج 4 ، ص 248 - 251 .\r\n","page_name":" 117 ","page_number":127},
  {"content":"\r\n\r\nاسمعيل ، پدر عرب ، از بنات ملوك مصر بود . » از آن اشارت با بشارت حضّار و غايبان مبتهج و مسرور گشتند و تمام بلاد مصر به زيور اسلام زيب و زينت گرفت .\r\nو از نوادر امورى كه در اين سال در مصر به ظهور آمد آن بود كه مردم مصر نزد عمرو عاص آمده گفتند : ايّها الامير ، [ در 
  ] رود نيل ما را هرساله سنّتى است . تا مردم به واجبى آن قيام ننمايند از جريان بازماند . عمرو از شرح اين قضيّه پرسيد . گفتند : ايها الامير ، چون يازده روز از فلان ماه بگذرد ما را دخترى بكر در غايت حسن و جمال و نهايت لطافت و كمال پيدا مىبايد ساخت و مادر و پدر او را به انواع رعايت مىبايد نواخت ، و آن دختر را به انواع حلىّ و اصناف زيور مزيّن گردانيده به رود نيل بايد انداخت تا آب وى خوش به جريان درآيد . عمرو گفت : قواعد دين محمّدى از اقدام بر اين امر شنيع بديع امتناع و ابا مىنمايد ، اگرچه نزد شما سنّتى است محمود . امّا در شريعت غرّاى محمّد اين بدعتى است رديّه . بدرستى كه اسلام هدم عادت جاهليت نموده ابواب سعادات بر وجوه آمال و امانى اصحاب عبادات گشود .\r\nروز ديگر اهالى مصر بر در سراى عمرو عاص جمع آمده ، گفتند : يا ايّها الامير ، يا اجازت عمل معهوده فرماى ، يا رخصت جلا از وطن و مسكن بده كه امور ما بىجريان رود نيل منتظم نشود . عمرو نامه‌اى به فاروق نوشت و كيفيت آن واقعه و صورت ماجراى به موقف عرض آن رسانيد .\r\nچون نامهء عمرو به فاروق رسيد جواب نوشت كه بغايت نيكو رفته كه مانع از عمل رديّه آمده . و رقعه‌اى در مكتوب نهاد و امر فرمود عمرو را كه آن رقعه را در رود نيل اندازد و مضمون رقعه آنكه « من عبد اللّه امير المؤمنين ، امّا بعد ايّها النيل إن كنت تجرى من قبلك فلا تجر ، و ان كان اللّه الواحد القّهار و ان يجريك [ ! 
  ] . » يعنى : « اى رود نيل ، اگر تو سر خود در جريانى ، پس جارى مشو كه ما را به جارى شدن تو احتياج نيست . و اگر جريان تو به فرمان خداى يكتاى بىهمتاى قهّار است ما را به هيچ‌حال پرواى تو نيست . و از او مىخواهيم تا ترا چنان كند كه از سر قدم سازى و روى بر خاك نهاده روان گردى . »\r\nعمرو عاص آن رقعه را برداشت و اشراف و اعيان و عامّهء اهل مصر را جمع كرده بر لب رود نيل آمدند قبل از ميعاد هرساله به يك روز ؛ حال آنكه مردم مصر دل از ديار بركنده به تهيّهء جلا شده . در حضور آن جمع آن رقعه را در رود نيل انداخت . چون خطاب عمر خطّاب به آب در رسيد ، در زمان آب چون روان در قالب رود نيل مصر روان گشت بمرتبه‌اى كه شانزده گز ارتفاع او بود و تا به امروز هرگز سركشى نكرده . و بر اهل دانش و اصحاب بينش ضعف اين نقل و بطلان اين پوشيده نيست و محتاج آن نيست كه اقامهء دليل نموده شود . و در بعضى از تواريخ مسطور است كه اين رقعه را مرتضى على به التماس فاروق نوشت ؛ و اللّه اعلم .\r\n\r\n","description":"","footnote":"","page_name":" 118 ","page_number":128},
  {"content":"\r\n\r\nو در اين سال بر دست عمرو عاص فتح اسكندريه به مصالحه واقع شد « 1 » . و در اين سال جمعى از اهل كوفه به نزد امير المؤمنين عمر از سعد بن ابى وقّاص شكايتها فرستادند . عمر امر به احضار سعد فرمود و تحقيق از مهم بواجبى نمود و با وجودى كه بر وى امر [ ى 
  ] معتدّ به كه مقتضى اين عزل باشد ثابت نشده ، رعايت به جانب ( رعايا نموده ) « 2 » عبد الرحمن عتبه را به امارت كوفه تعيين كرد و سعد را معزول گردانيد « 3 » . به خاطر مىرسد كه هرگاه امرى مستوجب عزل نباشد به ظهور نيامده باشد ؛ چون امير المؤمنين عمر كه به كمال عدالت موصوف بود متصدّى اين كار شد ، امر ايالت و حكومت آن ناحيه را به عمّار بن ياسر تفويض فرمود و عمل مساحت و جريب [ و 
  ] استخراج آنها را به كف كفايت عثمان بن عفّان « 4 » و احنف [ بن قيس 
  ] درآورد و صيانت اموال بيت المال به عهدهء امانت و ديانت عبد اللّه بن مسعود گردانيد .\r\nو در اين سال يهود خيبر و وادى القرى و لواحق آن را و يهود بحران را جلا فرموده به كوفه فرستاد « 5 » . و در اين سال ابو بحريّه « 6 » به غزو اهل روم رفت و اوّل كسى كه به جنگ روم درآمد وى بود . و قولى آنكه اول كسى كه در بلاد روم قدم نهاد ميسرة بن مسروق [ عبسى 
  ] بود ؛ پس با سلامت و با غنيمت مراجعت نمود .\r\nو در اين سال هرقل ، ملك روم ، وفات يافت و پسر وى قسطنطين به جاى وى بر تخت و سلطنت متمكّن گشت . و هم در اين سال اسيد بن حضير انصارى وفات يافت . وى از نقباى ليلة العقبه است و از عظماى اهل مدينه . و هم در اين سال ابو الهيثم بن التيهان ، و امّ المؤمنين زينب بنت جحش وفات يافته‌اند . و در اين سال بلال حبشى مؤذّن رسول ، صلى اللّه عليه و آله ، در شام وفات يافت و در موضع مشهور به باب صغير مدفون است ؛ و اللّه اعلم .\r\n\r\n\r\n","description":"","footnote":"\r\n( 1 ) . فتح اسكندريه نيز بر اثر خيانت يكى از اهالى آن ، به نام ابن بسّامه ، امكان‌پذير شد . بعد از راهنمايى ابن بسّامه بود كه عمرو عاص و همراهانش از ناحيهء پلى كه به پل سليمان مشهور بود وارد اسكندريه شدند ؛ - نهاية الأرب ، ج 4 ، ص 264 .\r\n( 2 ) . م ، ق : مطلب بين ( ) را ندارد .\r\n( 3 ) . نويرى مىنويسد كه عمر بن خطّاب بعد از عزل سعد وقاص از امارت كوفه ، به دليل استعفاى عمّار ياسر از حكومت كوفه ، دوباره سعد را به شغل اولش منصوب داشت ، ولى سعد نپذيرفت و گفت : « دستور مىدهى پيش قومى برگردم كه تصوّر مىكنند خوب نماز نمىگزارم ! » و عمر او را آزاد گذاشت و خالد بن وليد را حاكم كوفه كرد . و بازمىنويسد كه مغيرة بن شعبه را حاكم كوفه كرد ؛ - نهاية الأرب ، ج 4 ، ص 311 . نيز مقايسه كنيد با : تاريخ طبرى ، ج 5 ، ص 940 .\r\n( 4 ) . كسى كه به سرپرستى اراضى كوفه منسوب شد عثمان بن حنيف بود نه عثمان بن عفّان .\r\n( 5 ) . عمر در پى اجراى اين حكم رسول اللّه ( ص ) كه « نبايد در جزيرة العرب دو دين وجود داشته باشد » امر به جلاى وطن يهوديان خيبر داد ؛ - پيشين ، ص 309 .\r\n( 6 ) . نام كامل اين شخص ابو بحريّه عبد اللّه بن قيس است .\r\n","page_name":" 119 ","page_number":129},
  {"content":"\r\n . \r\n","description":"","footnote":"","page_name":" 120 ","page_number":130},
  {"content":"\r\n\r\n\r\nذكر وقايع سال يازدهم از فوت رسول ، صلى اللّه عليه و آله و بيست و يكم از هجرت .\r\nچون سال يازدهم از فوت آن سرور روى نمود و وقايع كليه واقع شد ، از آن جمله فتح نهاوند بود كه به دست نعمان بن مقرّن [ مزنى 
  ] ميسّر شد و شرح آن واقعه بين الاجمال و التفصيل آنكه :\r\nچون خبر عزل سعد بن [ ابى 
  ] وقّاص « 1 » به سمع يزدجرد رسيد فرح و شادى تمام نموده به جمع لشكر و تهيّهء اسباب محاربه مشغول شد و وسايط بسيار انگيخت تا اهل رى و خراسان و همدان و نهاوند با وى در محاربهء اهل اسلام [ هم‌عهد شده 
  ] به اندك وقتى [ 15 الف 
  ] جمعى كثير از عجم فراهم آمدند .\r\nگويند صد و پنجاه هزار مرد از پياده و سوار جمع شدند و فيروزان ، كه از مشاهير مبارزان عجم بود ، به سردارى آن لشكر مقرّر گشت . عبد اللّه بن عتبان - كه سعد بن ابى وقّاص در وقت برگشتن از كوفه جاى خود به او داده بود و حكومت به او بازگذاشته - قريب بن ظفر [ عبدى 
  ] را براى انهاء « 2 » اين خبرها نزد امير المؤمنين عمر فرستاد . و روايتى ديگر آنكه هنوز سعد در حدود كوفه بود كه خبر لشكر عجم به دو رسيد ، و چون به مجلس خلافت‌پناه درآمد آن خبر را به عرض رسانيد و بعد از آن قريب بن ظفر نامهء عبد اللّه بر آن طبق آورد .\r\nخليفه چون بر مضمون نامه وقوف يافت منادى فرمود تا مهاجر و انصار و ساير اكابر اسلام\r\n\r\n\r\n","description":"","footnote":"\r\n( 1 ) . در باب عزل سعد وقّاص به دنبال شورش جمعى از سپاهش در كوفه - العبر ، ج 1 ، ص 541 .\r\n( 2 ) . انهاء خبر - گزارش دادن . - و .\r\n","page_name":" 121 ","page_number":131},
  {"content":"\r\n\r\nرا بخوانند ، و بعد از آن بر منبر برآمد و خطبه آغاز كرد و بعد از حمد و ثنا و درود فرمود : اى گروه مسلمانان بدانيد كه كسرى لشكرى بسيار و كثرت بيشمار براى محاربهء اهل اسلام فراهم آورده . و صورت اهل خراسان و رى و همدان و نهاوند بازنمود و گفت : با شما اكنون مشاورت مىنمايم ، بايد هركس را كه عهدى و پيمانى [ و 
  ] آنچه در اين باب صواب نمايد [ به نظر آيد 
  ] به‌هيچ‌وجه پنهان ندارد ، و آنچه به خاطر رسد اظهار كند حقّ نصيحت [ را 
  ] .\r\nطلحة بن عبيد اللّه « 1 » برخاست و گفت : يا امير المؤمنين ، اگر شما اكنون به نفس نفيس خويش از مدينه بيرون تشريف مىفرمايى ما نيز در ركاب تو مىآييم و ابواب خدمت و جانسپارى بجا مىآوريم . عمر او را تحسين كرد . چون وى بنشست . باز جناب خلافت‌مآب ارادهء مشاورت فرمود . عثمان بن عفّان برخاست و گفت : چنانچه به خاطر مىرسد به اهل يمن و شام نويسى تا با لشكران ناحيه به امداد كوفه روند و خود قرين سلامت و سعادت با جماعتى از اهل حرمين شريفين - كه در پايهء سرير خلافتند - به كوفه و بصره توجّه فرمايى . اگر به اين رأى عمل كنى اميدوارم كه در نظر احبّا و اعدا غزاى اكبر نمايى « 2 » . پس ختم كلام نمود و بنشست .\r\nآنگاه علىّ مرتضى ، كرّم اللّه وجهه ، فرمود : اگر چنانچه به لشكر شام نامه‌ها و احكام فرستى كه از ديار خويش بيرون آيند و به تو همراه شوند ، روميان چون آن بلاد را خالى يابند قصد اهل و عيال اهل اسلام نموده ايشان را با جماعتى كه در اين ديارند برده و اسير كنند و اموال ايشان به غارت و تاراج برند و مملكتى كه بعد از سعى بسيار و تعب بيشمار در تصرّف اهل اسلام درآمده باز به دست كفّار افتد . و اگر خود با جماعتى كه در اين ديارند بيرون روى ، اعراب كه در نواحى حرمين الشرفين هستند سربرآورده ، مدينه را خراب كنند . و اللّه كه ملاحظهء رفاهيت اهل و عيال مسلمانان نمودن اولى و انسب مىنمايد از تسخير ممالك . چون بخودىخود متوجّه اعدا گرديد عجم جماعتىاند كه عادت ايشان به تنعّم و تجمّل جريان يافته تو را به آن بىتكلّفى بينند و چون ديده و دل ايشان از درك حقايق اشيا پوشيده است گويند كه عمر كه صيت صولت و هيبت او در السنه و افواه و مردم سائر است اين است ، و امير مؤمنان و رئيس عرب به آن حال است ؟ تو را آن مقدار وقع كه در قلوب متمكّن گشته نماند و در محاربه با تو دلير گردند . امّا مرا در اين باب رأيى روى مىدهد و آن رأى اين است كه مثال به اهل بصره فرستى تا سه فرقه شوند . فرقه‌اى به محافظت اهل و عيال و مال خويش مشغول باشند و فرقه‌اى در ميان اهل ذمّه و عهد مقيم شوند و ناظر احوال ايشان گردند تا تفحّص عهد از آن\r\n\r\n\r\n","description":"","footnote":"\r\n( 1 ) . هرسه نسخه : عبد اللّه .\r\n( 2 ) . بعد از طلحه و عثمان ، زبير بن عوام و عبد الرحمن بن عوف نيز اظهارنظر كردند ولى مورد پسند عمر واقع نشد .\r\n","page_name":" 122 ","page_number":132},
  {"content":"\r\n\r\nجماعت به ظهور نتواند آمد ، و فرقه‌اى به مدد اهل كوفه روند ، و خود به آنچه توانى ايشان را از اينجا مدد فرستى .\r\nعمر چون استماع اين كلام تام از آن صاحب‌كمال نمود از غايت فرح تكبير بركشيد و گفت : به خدا سوگند كه رأى من اين بود . المنّة للّه كه به مقصود رسيديم . پس امارت لشكر هم در آن مجلس بر نعمان بن مقرّن « 1 » رقم كشيد و منصب حفظ و ضبط و قسمت غنايم آن جيش را به سائب بن اقرع كندى « 2 » تفويض فرمود و نامه‌اى به اهل كوفه نوشت ، مضمون آنكه :\r\n« بدانيد اى اهل كوفه كه نعمان بن مقرّن مزنى را امير لشكر اسلام ساختم تا با عجم كه در حدود نهاوند جمع آمده‌اند مقاتله نمايند . اگر وى مقتول شود امارت بر حذيفة ابن اليمان عبسى مفوّض باشد . اگر وى كشته گردد عبد اللّه بن قيس ، يعنى ابو موسى اشعرى ، امير لشكر شود . و اگر عبد اللّه را شهيد سازند لشكر را به امارت جرير بن عبد اللّه بجلى متجلّى گردانند . و اگر جرير نيز جرعهء شهادت نوشيد مغيرة بن شعبه خلعت امارت پوشد . و اگر وى را نيز قضا رسد اشعث بن قيس كندى به امارت سرافراز شود . »\r\nبعد از آن به نعمان بن مقرّن نوشت كه « در لشكر عراق دو مردند كه ايشان را در علم محاربه مهارتى و جرأتى تمام هست : عمرو بن معدى كرب مذحجى « 3 » و طليحة بن خويلد اسدى . بايد كه ايشان را در امور حرب صاحب مشورت خود گردانى و عمل ديگر به ايشان نفرمايى . » و نامه را مصحوب سائب بن اقرع به كوفه فرستاد .\r\nو در بعضى از كتب تواريخ هست كه پسر خود عبد اللّه را با پنج هزار مرد از مدينه به مدد وى روان گردانيد . چون عبد اللّه به حدود حلوان رسيد از بصره بيست هزار مرد به لشكر كوفه ملحق شده بودند و از سواد حلوان ده هزار مرد ديگر جمع آمدند و به لشكر نعمان بن مقرّن مقرون گشتند ، و بعد از وصول مدد مدينه و بصره ، باتّفاق ، به جانب لشكر عجم نهضت نمودند ، و روز سه‌شنبهى بود كه نعمان بن مقرّن با چنين سپاهى مانند كوه در حدود نهاوند با لشكر عجم متلاقى شدند . ديدند كه مكرى انگيخته‌اند و خاك چند فرسنگ از حوالى خود را به چنگ آهنين آميخته ، و از آن جهت دست هردو لشكر از دامن يكديگر كوتاه بود .\r\nبعد از آن چند روز فيروزان رسولى پيش نعمان فرستاد و شخصى را طلبيده كه با وى\r\n\r\n\r\n","description":"","footnote":"\r\n( 1 ) . نعمان اين موقع فرماندار گسگر بود و از عمر درخواست كرده بود او را از آن كار معاف دارد .\r\n( 2 ) . سائب بن اقرع : ابن عباس دربارهء وى گفته است : « خردمندتر از سائب بن اقرع در عرب نيست . » ؛ - البيان و التبيين ، ج 2 ، ص 206 .\r\n( 3 ) . عمرو بن معدى كرب : از سواركاران شجاع يمن در جاهليّت بود . در سال نهم به مدينه آمد و مسلمان شد . پس از رحلت رسول اللّه ( ص ) مرتد شد ، ولى بعد از اندك مدّتى دوباره مسلمان شد . وى شعر نيكو مىسرود .\r\n","page_name":" 123 ","page_number":133},
  {"content":"\r\n\r\nمكالمه كند . نعمان ، مغيرة بن شعبه « 1 » را كه مردى فصيح بود ارسال نمود . چون به محفل فيروزان درآمد فيروزان گفت : اى گرسنگان عرب و اى فضيحان بىادب ، شما را چه چيز اين نوع دلير ساخته كه دست تغلّب به ديار ملوك عجم دراز كرده‌ايد ؟ تا امروز در كار شما تغافل مىكرديم و شما را در حساب نمىآورديم حالا لشكرى عظيم آورده‌ام كه اگر در مقام محاربه درآيم هرمژه از مژگانهاى شما هدف تيرى شود . طريق بهبود شما آن است كه به همان صوبه « 2 » كه آمده‌ايد بازپس گرديد .\r\nمغيرة بن شعبه جواب گفت : عجب امرى مشاهده مىكنم از شما كه با وجود آنكه مكرّر در جنگها كه شما را با عرب روى داد ما را آزموديد و مردانگيهاى ما را مشاهده كرديد [ و 
  ] دانستيد كه اندكى از ما بسيارى از شما را بس است ، هنوز نخوت غرور در سر شما روى به زياده مىكند . عاقبت شما را نمىبينم . ما را با شما معامله‌اى نيست الّا شمشير . اين بگفت و روان شد .\r\nچون مغيره مراجعت نمود و حكايت گذشته با نعمان بازراند ، نعمان با خواص خويش مشورت نمود . طليحه و مغيره به انهاء رسانيدند كه خبر معتبر « الحرب خدعة » تقاضاى آن مىكند كه على سبيل الاستعجال يك كوچ بازپس نشينيم تا عجم را گمان افتد كه از اخبار مغيره ترسيديم و فرار نموده به جانب صحرا كشيده شديم . باشد كه از ميدان جنگ [ 15 ب 
  ] گذر نموده از عقب ما آيند . نعمان را آن رأى پسنديده افتاد و به آن دستور عمل كردند . عجم خيال قصد ايشان كردند و در عقب ايشان درآمدند . و چون زمان ملاقات هنگام شب بود بالضروره صبر نمودند و در آن شب از جانبين به ترتيب مقدّمات محاربه مشغول بودند .\r\nعلى الصباح نعمان بن مقرّن ، نعيم ، برادر خود را در مقدّمه و حذيفة اليمان « 3 » را بر ميمنه و برادر ديگر خود سويد بن مقرّن را بر ميسره ، و مجاشع بن مسعود « 4 » را بر ساقه معين ساخته و طبل محاربه فروكوفتند . آن روز ميان هردو طايفه محاربه‌اى واقع شد كه بسيار عظيم [ بود 
  ] و\r\n\r\n\r\n","description":"","footnote":"\r\n( 1 ) . مغيرة بن شعبه : ابن شعبة بن ابى عامر بن مسعود ثقفى ( وفات 50 ه . ق . ) كنيه‌اش ابو عبد اللّه ، يكى از سرداران و دهات عرب و از صحابهء حضرت رسول اللّه ( ص ) . در سال پنجم هجرى مسلمان شد و در جنگ يرموك يك چشم خود را از دست داد . حكايت زناى وى با امّ جميل ، دختر افقم ، كه باعث عزل وى در سال هفدهم هجرى از امارت بصره شد ، در تمامى منابع تاريخى ضبط شده است .\r\n( 2 ) . صوبه : به معنى ايالت است . اين لغت در آثار اكثر مورّخان و مؤلّفان هندى مورد استفاده قرار گرفته است .\r\n( 3 ) . حذيفة اليمان : ابن اليمان حسل بن جابر العبسى القناطيرى ، كنيه‌اش ابى عبد اللّه ، صحابى رسول اللّه ( ص ) . فوت وى در سال چهل هجرى پس از مرگ عثمان اتّفاق افتاد و در مداين مدفون شد . وى رازدار رسول ( ص ) بود و حضرت اسماء منافقين صحابه را به دو ابراز فرمود .\r\n( 4 ) . مجاشع بن مسعود : وى در جنگ جمل با عايشه بود و بر كسانى كه از بنى سليم در اين جنگ شركت داشتند فرماندهى داشت و در اين جنگ كشته شد ( 36 ه . ق . ) . در صحيحين از وى پنج حديث نقل شده است ؛ - الأعلام .\r\n","page_name":" 124 ","page_number":134},
  {"content":"\r\n\r\nجمعى كثير از هردو طرف به قتل آمدند . چون شب درآمد هردو لشكر دست از جنگ بازداشته به منازل خويش بازگشتند .\r\nگويند سه روز چنين جنگ عظيم كردند و در روز سيم نعمان چون تردّد بسيار كرده بود و زخمها [ ى 
  ] منكر به او رسيده ، از دار فنا به دار بقا رحلت نمود . و قولى ديگر آنكه بعد از مظفّر شدن لشكر اسلام در آخر محاربه به دار بقا خراميد . و به موجب تعيين وى حذيفة اليمان در سايهء رايت اهل اسلام درآمد .\r\nعاقبة الامر شكست بر لشكر عجم افتاد و فيروزان روى به هزيمت نهاده و قعقاع از عقب او رسيده شمشيرى بر او انداخت و فيروزان به آن زخم درگذشت . و گويند مسلمانان در آخر آن حرب صد هزار مرد از لشكر عجم به قتل آورده . سائب بن اقرع به ضبط اموال و غنايم مشغول شد . و چون خبر به سمع يزدجرد رسيد آهنگ عزيمت از آن ديار كرده آهنگ عراق عجم نمود .\r\nبه سپاهان رفت . و گويند آنجا را نيز گذاشته به مرو شاهجان « 1 » رفت و در حصار مرو مقام ساخت .\r\nو گويند وقتى كه سائب به اقرع به جمع غنايم مشغول بوده ، دهقانى « 2 » از دهاقين عجم نزد وى آمده ، نمود كه « اگر مرا و اهل بيت مرا به خون و مال امان دهى تو را گنجى عظيم و مالى نفيس از جواهر و لآلى نشان دهم . » سائب ملتمس او را مبذول داشته و او به وعده [ عمل 
  ] نموده و سائب را بر سر گنجى برد كه در آن دو صندوق بود مملو از انواع و اجناس جواهر زواهر كه هريك چون ستاره‌اى روشن مىدرخشيد . سايب به استصواب حذيفه آن دو صندوق را ، به جنس ، به مدينه فرستاد . « 3 »\r\nگويند كه خسرو پرويز اميرى داشت نخارجان « 4 » نام ، و او زنى داشت در كمال جمال ، و آن زن در حرم پرويز خدمت مىكرد . خسرو را به او ميلى پيدا شد . نخارجان از اين معنى وقوف يافت . ترك صحبت زن كرد . بعد از مدتى پرويز خبر يافت كه نخارجان به حرمش صحبت نمىدارد . روزى به طريق مزاح گفت : نخارجان ، شنيده‌ام كه چشمه‌اى خوشگوار دارى و از آن نمىآشامى . نخارجان گفت : پيشتر از آن چشمه آب مىنوشيدم . روزى پى شيرى در حوالى آن چشمه ديدم . از ترس آن شير ديگر گرد آن چشمه نمىگردم . پادشاه را سخن نخارجان بسيار خوش آمده و نخارجان را رعايت تمام كرد . بعد از آن به حرم رفت و هرزرى و\r\n\r\n\r\n","description":"","footnote":"\r\n( 1 ) . مرو شاهجهان : يكى از دو شهر خراسان مشهور به مرو . اين مرو از مرو الرود بزرگتر است ؛ - معجم البلدان . مرو شاهجهان يعنى شاهگان منسوب به شاه ؛ ( يادداشت مرحوم دهخدا ) و نيز مقايسه كنيد با : تقويم البلدان ، ص 531 .\r\n( 2 ) . ابن خلدون اين شخص را « هيربد صاحب آتشكده » معرفى مىكند ؛ - العبر ، ج 1 ، ص 543 .\r\n( 3 ) . در مورد داستان‌فروش محتويات اين دو صندوق در كوفه و بعد در مناطق عجم - پيشين .\r\n( 4 ) . هرسه نسخه : نجارخان . در بعضى منابع ، از جمله تاريخ طبرى و الكامل ، به صورت « نخيرجان » ضبط شده است .\r\n","page_name":" 125 ","page_number":135},
  {"content":"\r\n\r\nجواهرى كه حرمهاى او پوشيده بودند تمام را از ايشان گرفته به زن نخارجان بخشيد و نخارجان را طلبيده گفت كه : اين زن تو خواهر من است و او را من حالا به تو مىدهم .\r\nو بفرمود تا او را به آيين سلاطين به خانهء نخارجان فرستادند . چون آن زن كشته شد دولت و سلطنت ساسانيان ضعيف شد ، و بعد از مدتى كه سلطنت بر يزدجرد بن شهريار بن پرويز قرار يافت و او را با لشكر اسلام محاربات دست داد نخارجان در جنگ قادسيه كشته شد ، و چون عجم در جنگ نهاوند شكسته شدند فرزندان نخارجان آن جواهر را در دو صندوق نهاده در خانهء دهقانى سپردند . و همان جواهر بود كه دهقان به سائب بن اقرع داد ؛ و اللّه اعلم .\r\nمسلمانان اين جنگ نهاوند را « فتح الفتوح » نام كردند « 1 » ، زيرا كه عجم را ديگر اجتماعى ميسّر نشد و بعد از آن ساير بلاد ايشان به تمام در حوزهء تصرّف و حيطهء تسخير اهل اسلام درآمد .\r\nو در اين سال امير المؤمنين به قصد گزاردن عمره به جانب مكّهء مباركه روان شد . و در اين سال دنانير و دراهم را در ديار اسلام بنام خداوند ذى الجلال و الاكرام عزيز گردانيده سكّه زدند و بعضى [ را 
  ] اين نقش كردند كه « لا إله الّا اللّه » و نقش بعضى اين بود كه « الحمد للّه » . و روايتى آنكه بعضى از دنانير و دراهم به سورهء « قل هو اللّه » منقوش ساختند و آنها را « احديه » نام كردند . و قولى آنكه در زير نام اللّه نام عمر كردند . و در اين سال عمرو بن عاص برقه و طرابلس را بطريق صلح فتح كرده . و در اين سال امير المؤمنين عمر ، زيد بن ثابت را در مدينه به خلافت مثبت گردانيد . و در اين سال عبد اللّه بن عتبان را با لشكرى كثير به صوب اصفهان روان ساخت . او با حاكم « 2 » آنجا رزمهاى بليغ كرد و آخر الامر چون اهل اصفهان امان طلبيدند جزيه طلبيدند و [ مصالحه شد 
  ] « 3 » .\r\nو در اين سال [ حكم بن 
  ] عمر ثقلبى را به جانب مكران ، سهيل بن عدىّ را به صوب كرمان ، [ و 
  ] عاصم بن عمرو را به ناحيه سيستان فرستاد و بر اثر هريك از امراى مذكور گروهى برسم كومك روان كرد . و در اين سال اهل كوفه از عمّار ياسر شكايت به جانب خلافت‌مآب آوردند كه وى نماز را نيكو نمىگزارد و سنّت و شرايط آن را كما هو حقّه به‌جا نمىآورد . عمّار\r\n\r\n\r\n","description":"","footnote":"\r\n( 1 ) . طبرى گويد « شهر نهاوند در آغاز سال نوزدهم به سال هفتم خلافت عمر گشوده شد كه سال هيجدهم به سر رسيده بود . » ؛ - تاريخ طبرى ، ج 5 ، ص 1959 .\r\n( 2 ) . در اين زمان حاكم اصفهان « استندار » و طلايه‌دار سپاهش « شهر براز » ، پسر جادويه ، بود ؛ - العبر ، ج 1 ، ص 1544 .\r\n( 3 ) . در مورد مشورت عمر بن خطّاب با هرمزان در خصوص ارسال سپاه به سوى اصفهان - تاريخ طبرى ، ج 5 ، ص 1966 .\r\n","page_name":" 126 ","page_number":136},
  {"content":"\r\n\r\nاز سبب امر عار داشته از آن امارت استعفا جست و امير المؤمنين عمر ، جبير ابن مطعم « 1 » را به ايالت كوفه كشيد و به جهت اظهار نمودن امرى كه از جبير واقع شده بود عمر از او رنجيده امارت كوفه را به مغيرة بن شعبه داد « 2 » .\r\nو در اين سال معاوية بن ابى سفيان در حدود روم درآمده بعضى از بلاد و قراى روم را مسخّر ساخت ؛ و اللّه اعلم .\r\n\r\n\r\n","description":"","footnote":"\r\n( 1 ) . هرسه نسخه : جبير بن معظم . وى از « مؤلّفة قلوبهم » بود كه جزو اسراى بدر به حضور رسول اللّه ( ص ) رسيد در حالى كه آن حضرت سورهء طور را قرائت مىكرد . وى از دانشمندان علم الأنساب بوده است .\r\n( 2 ) . رسوايى زناكارى مغيره در بصره اندكى قبل اتفاق افتاده بود ؛ - ابو الفرج اصفهانى ، الأغانى ، ج 16 ، ص 95 ؛ شرح نهج البلاغه ، ج 12 ، ص 227 - 246 .\r\n","page_name":" 127 ","page_number":137},
  {"content":"\r\n . \r\n","description":"","footnote":"","page_name":" 128 ","page_number":138},
  {"content":"\r\n\r\n\r\nذكر وقايع سال دوازدهم از رحلت خير البشر\r\nكه سال دهم از خلافت عمر بود ؛ از تاريخ حبيب السّير نوشته مىشود . آذربيجان به اجتهاد مغيره در حيّز تسخير درآمد « 1 » . اهالى آنجا مبلغ هشتصد هزار درم در بدل صلح ادا نمودند . و در اين سال اهل همدان آغاز سركشى كرده نعيم بن مقرّن به ضرب تيغ و سنان كرّت ديگر « 2 » ايشان را مطيع و منقاد گردانيده و خطّهء رى و قومس « 3 » و دامغان را نيز مسخّر و مفتوح ساخت . و در روضة الاحباب « 4 » مسطور است كه هم در اين سال والى مازندران و اهالى طبرستان با مسلمانان طريق مصالحه مسلوك داشته خراج بر گردن گرفتند و بدل صلح پانصد هزار درهم نقد به بيت المال سپردند . و احنف بن قيس به اشارهء عمر الخطّاب با بيست هزار كس از لشكر كوفه و بصره به صوب خراسان شتافته ، يزدجرد پناه به خاقان ترك برد و استمداد نمود و خاقان با سپاه فراوان در مقام امداد آمده از آب آمويه عبور فرمود ، و احنف بن قيس از طرف مرو متوجّه دفع ايشان گشته در اثناى راه با سه كس از قراولان خاقان بازخورد و ايشان را به راه عدم روان كرد .\r\nچون اين خبر به خاقان رسيد ، نظر نمود و طبل مراجعت فروكوفته راه ديار خويش پيش\r\n\r\n\r\n","description":"","footnote":"\r\n( 1 ) . طبرى از قول واقدى سال بيست و دوم هجرى را سال فتح آذربايجان ضبط كرده و به دنبال آن ، از قول سيف بن عمر ، مىنويسد : « فتح آذربيجان به سال هيجدهم هجرت ، پس از فتح همدان و رى و گرگان بود . » ؛ - تاريخ طبرى ، ج 5 ، ص 1970 .\r\n( 2 ) . كرّت ديگر - بار ديگر . - و .\r\n( 3 ) . قومس : ناحيه‌اى بزرگ كه آن را به فارسى كومش گويند . مركز آن دامغان است ؛ - تقويم البلدان ، ص 498 .\r\n( 4 ) . نام كامل آن روضة الأحباب فى سير النّبىّ و الآل و الأصحاب است تأليف جمال الدّين عطاء اللّه بن فضل اللّه شيرازى ، محدّث و مورّخ ايرانى ( وفات 917 يا 926 ه . ق . ) كه در سه جلد ، درباره تاريخ زندگى رسول اللّه ( ص ) و خاندان و اصحاب وى ، به نام امير عليشير نوايى تأليف كرده است .\r\n","page_name":" 129 ","page_number":139},
  {"content":"\r\n\r\nگرفته رفت . يزدجرد حيران و سرگردان مىبود تا وقتى كه بر دست آسيابانى كشته شد . مفصل اين مجمل به ذكر بعضى از حالات يزدجرد روشن مىگردد ؛ و آن اين است كه جمعى كثير از ارباب اخبار آورده‌اند كه نوبتى منجّمى با خسرو پرويز گفت كه : از صلب اولاد تو پسرى متولّد شود كه ملك از او به بيگانگان انتقال نمايد . و خسرو از شنيدن اين خبر متأمّل گشته خيال كرد كه تقدير سبحانى به تدبير انسانى مبدّل مىگردد ، بنابراين جميع اولاد ذكور خود را در سرايى بازداشت و از اختلاط زنان مانع آمد . و در آن وقت شهوت بر شهريار بن خسرو استيلا يافت . محرمى نزد شيرين فرستاد [ 16 الف 
  ] و التماس نمود كه به هرتدبير كه تواند عورتى به او رساند . شيرين يكى از بنات اشراف را كه از صنعت حجّامى وقوفى داشت در لباس ذكور تنها به حجامت كردن شهريار فرستاد . شهريار با وى مباشرت كرده آن زن حامله گشت . بعد از گذشتن مدّت حمل ، از وى پسرى متولّد شد . آن كودك را يزدجرد نام نهادند .\r\nشيرين ، يزدجرد را در كنار شفقت و تربيت خويش جاى داده ، چون پنج ساله شد ناگاه چشم خسرو پرويز بر او افتاد ، پرسيد كه : اين پسر كيست ؟ جواب دادند كه : ولد شهريار است .\r\nو بنابر آنكه خسرو از اخبار منجّمان دانسته بود كه پادشاهى كه ملك عجم از او به بيگانگان منتقل شود بر بدن خويش عيبى خواهد داشت ، فرمود تا يزدجرد را برهنه كردند و آن عيب را بر زانوى او ديده ، قصد قتلش فرمود . شيرين مانع آمد . خسرو گفت : اين ميشوم « 1 » را از اين قصر به جايى برند كه ديگر چشم من بر وى نيفتد . و شيرين ، يزدجرد را به طرفى از اطراف ولايت فرستاد تا از سخط پرويز ايمن ماند .\r\nو قصيدهء قاضى ناصر الدّين بيضاوى « 2 » آن است كه در وقتى كه شيرويه دست به كشتن برادران و اقربا دراز كرد ، قابلهء يزدجرد او را گريزانده به فارس برد و شاهزاده در آن ملك نشو و نما كرد و بنابر تقدير بعد از واقعهء فرخزاد ، اعيان مملكت عجم از حال يزدجرد - كه ملك اخيه لقب داشت - واقف گشته او را به مداين طلبيدند و بر تخت سلطنت متمكّن گردانيدند ، و ليكن در آن اوان مسلمان به ممالك ايران درآمده بودند و استيلاى تمام ايشان را دست داده كار يزدجرد استقامت نيافت و در زمان سلطنت او ميان عرب و عجم محاربات روى داده ، در آن وقت كه سعد بن ابى وقّاص به فرمان عمر نواحى قادسيّه را معسكر گردانيده ، يزدجرد رستم فرخزاد را به جنگ اهل اسلام فرستاد و رستم سه روز متعاقب با سپاه سعد\r\n\r\n\r\n","description":"","footnote":"\r\n( 1 ) . اين لفظ غلط است و صحيح آن مشئم است به معنى منحوس ، و مشوم بر وزن مقول نيز جايز است ؛ - آنندراج .\r\n( 2 ) . قاضى ناصر الدّين عبد اللّه بن امام الدّين عمر بن فخر الدين . . . بيضاوى صاحب تفسير معروف أنوار التنزيل و أسرار التأويل كه مؤلّف و مصنّف كتابى است در تاريخ به نام نظام التواريخ از آغاز جهان تا غلبهء مغول . وفات وى به سال هفتصد و هشت هجرى بوده است .\r\n","page_name":" 130 ","page_number":140},
  {"content":"\r\n\r\nوقّاص به مقابله و مقاتله قيام نموده در روز آخر كشته گشت و يزدجرد در نهاوند از اين شكست خبر يافته و ماهويه - كه در آن بلده نايب شهريار عجم بود - بنابر آن توهّمى كه در دل داشت خاقان [ چين 
  ] را ترغيب نمود كه بر سر يزدجرد آيد . و از آن جانب سپاه فراوان متوجّه اصفهان شده يزدجرد به طرف خراسان گريخت و ماهويه او را ترغيب نموده ، يزدجرد به طرف مرو [ رفته 
  ] در آسيائى پنهان گشت . به طمع اثواب نفيسه كه يزدجرد پوشيده بود آسيابان ساعتى [ او را 
  ] زنده نگذاشت .\r\nو در تاريخ حمزة بن حسين اصفهانى « 1 » مذكور است كه مدّت ملك يزدجرد بيست سال بود ؛ از آن جمله چهار سال فى الجمله تمكّن و قرار داشت ، شانزده سال ديگر در اطراف هر شهر و كشور مىگشت تا كشته شد . و اين واقعه باختلاف روايت ، كه بعضى [ گويند 
  ] بيست و دو سال گذشته از هجرت و بعضى [ گويند سال 
  ] سى و يك از هجرت ، به وقوع آمده و ايّام دولت ساسانيان به نهايت و اختتام رسيد .\r\n\r\n\r\n","description":"","footnote":"\r\n( 1 ) . مراد حمزة بن حسن اصفهانى از مورّخان مشهور قرن چهارم هجرى است كه تاريخى معتبر درباره ايرانيان باستان ، آشوريها ، سريانيها ، عبرانيها ، مصريان ، يونانيان ، و اعراب تأليف كرده است ؛ - شمس الدين سامى ، قاموس الأعلام ، ج 3 ، استانبول هزار و سيصد و هشت هجرى ، ص 1985 .\r\n","page_name":" 131 ","page_number":141},
  {"content":"\r\n . \r\n","description":"","footnote":"","page_name":" 132 ","page_number":142},
  {"content":"\r\n\r\n\r\nذكر وقايع سال سيزدهم از رحلت حضرت خاتم النبيّين\r\nكه سال دهم است از خلافت امير المؤمنين عمر ، رضى اللّه عنه ؛ و بيان فتح فارس و اصطخر و فسا و دارابجرد و كرمان و سيستان و مكران و عسقلان « 1 » از بلاد روم . و در اين سال عسقلان به دست معاويه به طريق مصالحه فتح شد و بعضى از بلاد روم را مانند عمويه و غيرها در تحت تصرّف درآورد . كرمان به دست سهيل بن عدىّ به مدد عبد اللّه بن عتبان ، و سيستان بر دست عاصم بن عمرو تميمى ، [ و 
  ] ولايت مكران به دست حكم بن عمر ثقلبى گشوده شد .\r\nو در اين سال خبر به مدينه رسيد كه شهرك « 2 » ، حاكم فارس ، فارسيان بىقياس جمع كرده و به شهر توجّه « 3 » - كه سرحد مملكت فارس است از جانب اهواز - معسكر ساخته . امير المؤمنين عمر جيوش متعدده آراسته فرمود و به اطراف فارس روان گردانيد و هريك از امراء اجناد و رؤساى بلاد را به حكومت شهرى از شهرهاى فارس نامزد كرد و فرمود كه چون به آن مملكت رسيدند معسكر شهرك را معطّل داشته قصد تسخير بلاد نمايند تا تدبير ايشان باطل شود .\r\nپس سپاه دين‌پناه در عين شوكت و جاه روان شدند . و مجاشع بن مسعود توّجه را در حوزهء اسلام درآورد . و عثمان بن ابى العاص ، بعد از آنكه شيراز را در قيد تسخير كشيده بود ، قلعهء\r\n\r\n\r\n","description":"","footnote":"\r\n( 1 ) . عسقلان : از شهرهاى ساحلى فلسطين كه « عروس شام » خوانده شده است ؛ - معجم البلدان ، ج 5 ، ص 174 .\r\n( 2 ) . شهرك : در مورد وى كه از طرف يزدگرد والى فارس بود - ابن بلخى ، فارسنامه ، ص 114 ؛ حبيب السير ، ج 1 ، ص 488 ؛ رحمت اللّه مهراز ، بزرگان شيراز ، ص 6 ؛ فسائى ، فارسنامهء ناصرى ، ج 1 ، ص 174 . ابن بلخى مىنويسد كه شهرك به دست سوار بن همام كشته شد ؛ - پيشين ، ص 114 .\r\n( 3 ) . صاحب فارسنامه ناصرى آن را به صورتهاى « توّج » و « توّز » ذكر كرده و مىنويسد : « اكنون از اين شهر اسمى و رسمى باقى نمانده است . » ؛ - پيشين ، ج 1 ، ص 114 و 174 . نيز مقايسه كنيد با : فتوح البلدان ، ص 142 .\r\n","page_name":" 133 ","page_number":143},
  {"content":"\r\n\r\nاصطخر را كه دار الملك سليمان ، عليه الصّلوة و السّلام ، بود در حيطهء تصرّف درآورد . و در اين سال امير المؤمنين عمر فرمود تا سارية بن زنيم [ كنانى الدئلى 
  ] « 1 » با لشكر كثير به جانب فسا و دارابجرد « 2 » روان گشت « 3 » . اهل اسلام مدّت دو ماه با مشركان جنگ حصار مىنمودند ، آخر الامر آن مدبران تدبير كرده از اكراد فارس مدد خواسته و به استظهار ايشان از حصار بيرون آمدند و از طرفين درهم آميختند ، و بسيارى از مسلمانان به مشهد شهادت خراميدند .\r\nاتّفاقا روز جمعه بود كه محاربهء آن دو جمع روى داد . مخاذيل كفّار و ملاعين اشرار هجوم كرده كار بر مجاهدان دولت يار مضيق ساخته بودند . عمر در مسجد مدينه بر منبر رسول ، عليه الصّلوة و السّلام ، به اداء خطبه قيام مىنمود . حقّ جلّ و علا حال آن دو لشكر را بر وى منكشف گردانيد كه كفّار لشكر اسلام را به سرحدّ احاطه رسانيده‌اند و همگى همّت و جملگى نهمت خود را مصروف تقويت و امداد و اعانت و اسعاد آن لشكر گردانيده‌اند . عمر فرياد كرد كه « يا سارية بن زنيم ، الجبل الجبل . » قادر با كمال به محض قدرت كاملهء خويش صوت صيت عدالت را به گوش ساريه و لشكرش رسانيد تا به موجب اشارت صورت ، خود را از صحراى ميدان به دامن كوه كشيدند و كوه را پس پشت كرده روى فتح و ظفر را در آينهء مقصود بديدند .\r\nمردان ميدان كارزار از استماع آن آواز ( بيرون آمده ) « 4 » آتش حرب برافروختند و به آب تيغ درافشان باد پندار از دماغ آن خاكساران بيرون بردند . و آن مخذولان روى به هزيمت آوردند و فتح آن بلاد به عون ربّ العباد ميسّر گشت .\r\nو هم در اين سال ابىّ بن كعب را با عمر دعوى بود . عمر با او به حكم قضا پيش زيد بن ثابت رفت و به جواب دعوى او قيام نمود و به منصب خلافت ملتفت نشد . و قوم بنى تغلب در اداء زكات امتناع مىنمودند . صد يك زكات ايشان مضاعف بستد تا ديگران را اعتبار باشد .\r\n( و جهودان خيبر كه پيغمبر ، عليه السّلام ، ايشان را به زرگرى در ) « 5 » خيبر گذاشته بود و به خط امير المؤمنين على ، رضى اللّه عنه ، شرطنامه‌اى به ايشان داده بود . [ پس 
  ] به جرمى كه از ايشان مشاهده كرد از خيبر اخراج طلب كرد « 6 » . مرتضى على را به شفاعت بردند . مقبول نشد ؛ بدان سبب جهودان با على بهتر باشند كه با عمر ، رضى اللّه عنه .\r\nو در اين سال امير المؤمنين به قصد مناسك حج از مدينه بيرون رفت و از ازواج مطهّرات\r\n\r\n\r\n","description":"","footnote":"\r\n( 1 ) . تاريخ طبرى ، ج 5 ، ص 2569 .\r\n( 2 ) . م : دار الحرب .\r\n( 3 ) . ابن بلخى ، عثمان بن العاص را عامل محاصره و فتح دارابجرد ، پسا ، جهرم ، و فسنجان ذكر كرده است ؛ - فارسنامه ، ص 115 .\r\n( 4 ) . ق ، ش : ( به پرواز آمده ) .\r\n( 5 ) . مطلب بين ( ) از « ش » نقل شده است .\r\n( 6 ) . اخراج يهوديان از خيبر در سال بيست و يكم هجرى اتفاق افتاده است . نويرى مىنويسد : « در اين سال عمر مسيحيان نجران را هم به كوفه كوچاند . » ؛ - نهاية الأرب ، ج 46 ، ص 310 .\r\n","page_name":" 134 ","page_number":144},
  {"content":"\r\n\r\nسيّد السادات ، عليه افضل الصلوت و اكمل التحيّات ، به مقتضاى خبر وافى اثر « جهاد كنّ الحجّ المبرور » دستورى داد تا براى گزاردن حج همراه باشند ، و اسباب سفر و ما يحتاج ايشان را فرمود تا از بيت المال مهيّا داشتند . و در آن سفر شرايط تعظيم و اكرام و توقير و احترام ايشان به اقصى الغاية مرعى داشت و در مقدّم قطار شتران هوادج ايشان عبد الرحمن بن عوف و در آخر آنها عثمان بن عفّان را تعيين فرمود . و چون به مكّه رسيد مناسك حج و اعمال آن به جا آورده مراجعت نمود .\r\nمروى است از جبير بن مطعم كه گفت كه « در آن حج به ملازمت عمر به موضع عرفه ، جهت ملازمت ركن وقوف ، واقف بودم كه ناگاه مردى ديگر از محلّهء لهب - كه بطنى است از قبيلهء ازد ( كه او به دريافت زجر طيور مشهور و معروف بود ) « 1 » - از عقب من مىگفت قطع اللّه تهجيك ، به خدا سوگند كه بعد از اين سال امير المؤمنين را ديگر وقوف به عرفه ميسّر نگردد . » و از جبير منقول است كه « به موافقت امير المؤمنين عمر به انداختن سنگريزه مشغول بودم . ناگاه سنگى از جمار رمى بر محل صلح وى آمد و جراحت در سر وى ظاهر شد . مردى از عقب من گفت : « قطع اللّه يده ، گمان نمىبرم امير المؤمنين را مگر آنكه مقتول خواهد شد . » چون بازنگريستم همان مرد لهبى بود . » « 2 »\r\n\r\nذكر مقتل امير المؤمنين عمر ، رضى اللّه عنه\r\nنقل است كه بعد از مراسم حجّ چون به مدينه مراجعت نمود روزى در مسجد رسول اللّه ، صلّى اللّه عليه و آله ، خطبه‌اى مىخواند . در اثناى خطبه گفت : در خواب به من نمودند كه گوييا خروسى دو نوبت يا سه نوبت [ 17 الف 
  ] مرا منقار زد . گمان نمىبرم تعبير اين واقعه را جز اينكه اجل من نزديك رسيده . و روايتى آنكه : اجل با من تعجيل كند . خلافت ميان [ اين 
  ] شش مرد شورى باشد : عثمان ، على ، طلحه ، سعد ، زبير ، و عبد الرحمن بن عوف . و به روايتى آنكه گفت : اى گروه مردم ، به تحقيق كه براى شما تعيين فرايض و وظايف نمودم و مىگذارم شما را بر طريقى واضح كه مزيدى بر آن تصوّر نتوان كرد . بايد كه بعد از من احدى نگويد كه من دو حدّ را در كتاب اللّه نمىيابم ؛ يكى حدّ شرب و دوّم حدّ زنا . و به تحقيق كه در مجلس به حضور حضرت حاضر بودم كه بر شارب خمر اجراء حدّ فرمود ، و در محفل موفور السرور ناظر بودم كه زانيى را رجم كرديم . و اللّه اگرنه و هم آن بودى كه مردم مىگويند كه عمر در كتاب اللّه چيزى زياد گردانيد ، حكم مىكردم تا آيهء رجم را در صحف قرآنى مىنوشتند . بدرستى كه ما\r\n\r\n\r\n","description":"","footnote":"\r\n( 1 ) . م : مطلب بين ( ) را ندارد .\r\n( 2 ) . ناسخ التواريخ ، ج 2 از كتاب دوم ، ص 429 .\r\n","page_name":" 135 ","page_number":145},
  {"content":"\r\n\r\nآيتى را در زمان رسول خدا ، صلّى اللّه عليه و آله ، مىخوانديم كه : الشيخ و الشيخة اذا زانيا فارجموهما نكالا من اللّه ، و ليكن امروز تلاوت اين آيه منسوخ گشته و حكمش باقيست .\r\nبر ارباب عقول ، بطلان اين كلام محتاج به دليل نيست ؛ چه ، حاشا كه امير المؤمنين عمر چيزى را كه كلام خدا مىدانسته باشد به جهت همزبانى [ با 
  ] خلق آن را در قرآن ننويسد . ديگر هرگاه اين منسوخ التلاوه باشد ، چه گنجايش آن داشته كه امير المؤمنين عمر داخل قرآن سازد و سخنى كه در آن روى نمايد ؟ و روايتى آنكه « گفت : واقعهء خود را به اسماء بنت عميس عرض كردم . تعبير كرد كه ترا مردى از عجم به قتل آورد . » « 1 »\r\nآورده‌اند كه چون از مكّه مراجعت نمود ، روزى در بازار مدينه تكيه بر عبد اللّه [ بن 
  ] زبير داشت . غلام مجوسى و به روايتى نصرانى « 2 » - كه مملوك مغيرة بن شعبه بود - ابو لؤلؤ كنيت ، فيروزنام ، به نزد وى رفت و گفت : يا امير المؤمنين ، خواجهء من مغيره مقاطعهء من هرروز دو درم - و به روايتى چهار درم كه ماهى صد و بيست درم باشد و روايتى آنكه ماهى صد درم باشد - مىطلبد و من از اداى اين جزيه عاجزم . توقّع من از كمال عدالت تو اين است كه وى را فرمايى كه چيزى از من تنقيص نمايد و اثر مرحمت امير المؤمنين شامل حال شده باشد . عمر پرسيد كه : چه حرفه‌اى مىدانى ؟ گفت : نجّارى ، حدّادى و نقاشى . جناب خلافت‌مآب گفت : با وجود اين حرفه [ هاى 
  ] متعدّده حرف تنقيص از جزيهء مذكوره بر زبان مىآرى ؟ مقاطعهء تو در جنب اين صنايع در غايت انصاف واقع شده .\r\nو روايتى آنكه ، گفت : من آسيا نيكو مىسازم . و از حرف ديگر ساكت شد . عمر فرمود :\r\nاين صنعت را اين جزيه خفيف است . فيروز باطل را اين سخن حق ثقيل آمد و باز از امير المؤمنين عمر تنگ سينه گرديد . بعد از آن عمر خطّاب گفت : به من رسيده كه گفته‌اى كه آسيايى توانم ساخت كه به باد داير گردد . خواهم كه آنچه دعوى كرده‌اى از قوّه به فعل آورى تا اهالى مدينه از آن عمرى محفوظ گردند . فيروز جواب داد كه : چنان كنم و براى تو آسيائى سازم كه تا آسياخانهء فلك گردان باشد [ بگردد 
  ] و به مشرق و مغرب ذكر آن در السنه و افواه سائر بود . « 3 »\r\n\r\n\r\n","description":"","footnote":"\r\n( 1 ) . نويرى روايتى ديگر از قول كعب الأحبار نقل مىكند مبنى بر اين‌كه عمر پس از سه روز ديگر خواهد مرد ؛ - نهاية الأرب ، ج 4 ، ص 313 . نيز مقايسه كنيد با : الكامل ، ج 3 ، ص 82 ؛ حبيب السير ، ج 1 ، 489 .\r\n( 2 ) . منظور از غلام مجوسى و يا نصرانى ، فيروز از اهالى نهاوند بود كه روميان او را به اسيرى گرفته بودند و مسلمانان وى را از روميان به اسارت گرفتند . مشهور است كه چون اسيران نهاوند را به مدينه آوردند فيروز به هركودكى كه مىرسيد دست بر سرش مىكشيد و مىگريست و مىگفت : « عمر جگرم را خورد . »\r\n( 3 ) . مقدسى داستانى ديگر دربارهء عداوت و كينهء ابو لؤلؤ نسبت به عمر مىنويسد ؛ - آفرينش و تاريخ ، ج 5 ، ص 199 ،\r\n","page_name":" 136 ","page_number":146},
  {"content":"\r\n\r\nابن زبير گويد سخن آن بىدولت در دل من عجب افتاد . و روايتى ديگر آنكه ، امير المؤمنين گفت : اين غلام ، مرا تهديد به قتل كند .\r\nگويند روزى ديگر كعب الاحبار در گوش آن خليفهء بزرگوار گفت : كارى كه در دنيا دارى بساز كه از تورات چنين معلوم كرده‌ام كه از عمر عزيز تو سه روز بيش نمانده است . عمر را آن معنى بسيار مستبعد نموده ؛ چه ، در جسم مبارك خود كه جوهر عدل بود به هيچ باب فعل ، جنس ، [ يا 
  ] عرض مرض را احساس نمىكرد . ظاهر به حال امير المؤمنين گشت ، كه گفتند كه « 1 » :\r\nباعث موت باشد از مرض ، و غير آن نمىبينم . شايد كه مفاجاة اين عالم را بدرود كنم « 2 » .\r\nالقصّه فيروز بدروز سخن عمر را در دل گرفته دشنه‌اى دو سر را كه دستهء آن در ميان بود گرفت و سرهاى دشنه را تيز كرده به زهر آب داده به خون عمر تشنه ساخت و در لوح دل خويش صورت آن معنى را نقش بست و مترصّد مىبود ، تا فرصت يافت در وقتى كه جناب خلافت‌مآب بر اقامت امامت نماز صبح به مسجد خراميد ، در حالى كه صحابهء كبار و مجاهدان كرّار در قصد قلع و قمع لشكر دشمن نفس غدّار ، كه در لسان شارع به جهاد اكبر موسوم گشته ، صفها باصفا كشيده بودند . و دستور امير المؤمنين عمر آن بود كه نماز در اوّل وقت در تاريكى « 3 » گزاردى و اعوجاجى كه در صفها مشاهده كردى به اشارهء درّه به حالت استقامت آوردى .\r\nالقصّه چون به محراب درآمد فرمود تحريمه استوار گردد و اللّه اكبر تكبيرة الاحرام را گفت و به قرائت مشغول شد . و گويند بعد از فاتحه سورهء كريمهء يوسف آغاز كرد و مىخواند .\r\nآن نگونبخت كوته‌انديش در صف پيش جاى گرفته بود . پاى از حدّ خويش بيرون نهاده درازدستى نموده وى را به همان كارد به روايتى سه ضربه زد : يكى بر شانه ، ديگر بر پهلو ، و ديگر بر سينه . و روايتى آنكه شش ضرب زد . يكى از آن جمله بر شيب ناف وى آمد و سبب موت او آن بود . « 4 » نماز را قطع نموده ، از پا درآمده ، اين آيه از زبان مبارك راند :  « وَ كانَ أَمْرُ اللَّهِ قَدَراً مَقْدُوراً »  « 5 » و گفت « قتلنى الخبيث » « 6 » و به روايتى آنكه [ گفت 
  ] : « لا يغوينّكم الكلب و قد قتلنى » . و از غايت اهتمام به امر نماز بر مسلمانان ، عبد الرحمن بن عوف را خليفهء خود\r\n\r\n\r\n","description":"","footnote":"\r\nنيز مقايسه شود با : تاريخ طبرى ، ج 5 ، ص 2026 ؛ الكامل ، ج 3 ، ص 82 ؛ هندوشاه ، تجارب السلف ، ص 22 ؛ مروج الذهب ، ج 1 ، ص 677 ؛ فارسنامهء ناصرى ، ج 1 ، ص 179 ؛ العبر ، ج 1 ، ص 554 .\r\n( 1 ) . م ، ق : گفته باشد كه .\r\n( 2 ) . در هرسه نسخه پس از « بدرود كنم » اين جملهء ناتمام اضافه شده است : « نه آنكه اسعار كرده نفى مرض . » در نسخهء م به جاى اسعاد « اشعار » آمده است . - و .\r\n( 3 ) . ق ، ش : تاريخى .\r\n( 4 ) . مسعودى جريان ترور عمر به دست ابو لؤلؤ را به گونه‌اى ديگر ذكر مىكند : « . . . چون [ عمر 
  ] بر ابو لؤلؤ گذشت برجست و سه ضربه به عمر زد كه يكى زير شكم او خورد . » ؛ - مروج الذهب ، ج 1 ، ص 677 .\r\n( 5 ) . يعنى : و كار خدا قضايى است واقع شدنى ؛ ( احزاب : 38 )\r\n( 6 ) . مرا آن پليد كشت . - و .\r\n","page_name":" 137 ","page_number":147},
  {"content":"\r\n\r\nگردانيد تا امامت كند ، و نماز با مردم به جماعت گزارد . و از واسطهء كثرت سيلان دم از جراحت بر او بيهوشى طارى گشت . او را برداشتند و به خانه‌اش رسانيدند . « 1 »\r\nابو لؤلؤ هركس را كه بر وى مىگذشت همان دشنه كه در دست داشت زخم مىزد تا دوازده مرد يا پانزده مرد [ را 
  ] مجروح ساخت . مردى از عدن [ كه 
  ] طاقيه‌اى بزرگ بر سر داشت آن را به روى آن سياهرو انداخت ، چنان كه بيفتاد . صاحب طاقيه بر سينه‌اش جست و محكمش بگرفت به مرتبه‌اى كه استطاعت خلاصى نداشت . آن ملعون چون ديد كه به اقبح وجه كشته خواهد شد همان سكّين « 2 » را بر حلق خويش كشيد و نفس خبيث خويش را به سجّين « 3 » فرستاد ، و بواسطهء اشتغال به خذلان تيره روى گشت .\r\nنزديك بود كه مردم نماز را از وقت بيرون برند . مردى فرياد برآورد كه « الصّلوة يا عباد اللّه . طلعت الشّمس . » پس عبد الرحمن بن عوف نماز را مخفّف گزارد . و روايتى آنكه بعد از فاتحه ، سورة العصر و سورة الكوثر قرائت نمود . آنگاه به تعجيل به خانهء عمر رفت .\r\nو بعضى از اهل تاريخ چنين آورده‌اند كه چون اين حركت ناپسنديده از آن بىسعادت صادر گشت خود را از در مسجد بيرون انداخت . عبد اللّه بن عمر در بقيع به او رسيده به عقوبت تمام او را به قتل آورد در حالى كه با جفينهء « 4 » نصرانى سرگوشى مىنمود .\r\nنقل است كه جناب خلافت‌مآب بيهوش بود تا وقت اسفار براى اداى نماز تنبيهش نمودند .\r\nچون به هوش بازآمد نظر به روى ياران كرد و گفت : مردم نماز گزاردند ؟ گفتند : آرى . فرمود :\r\nالحمد للّه لا اءسلام لمن ترك الصّلوة . و بعد از آن وضو ساخت و نماز صبح بگزارد ، و در ركعت اوّل بعد از فاتحه ، سورهء عصر و در ثانيه   قُلْ يا أَيُّهَا الْكافِرُونَ   خواند . و چون از نماز فارغ شد ، گفت : يابن عباس ، معلوم كردى كه اين امر به دست كه به ظهور آمد ؟ گفت : ابو لؤلؤ مولاى مغيرة بن شعبه . فرمود : قاتله اللّه . من او را به غير آنكه به معروف دلالت كردم و از منكر نهى فرمودم قولى ديگر كه موجب اين عمل باشد نگفتم . الحمد للّه الّذى لم يجعل قتلى على يد رجل يدّعى الاسلام . و به روايتى : الحمد للّه الّذى لم يجعل بى ان اخاصم ذو السّجدتين يوم\r\n\r\n\r\n","description":"","footnote":"\r\n( 1 ) . در تاريخ ضربت خوردن و فوت عمر خطّاب اختلاف است . طبرى گويد : ثمّ توفّى ليلة الأربعاء لثلاث ليال بقين من ذى الحجّة سنة 23 [ - سپس در شب چهارشنبه سه شب مانده از ذى حجهء سال بيست و سوم وفات يافت . - و . 
  ] ؛ - تاريخ الطبرى ، ج 5 ، ص 2725 از متن عربى . ابن سعد گويد : طعن يوم الاربعاء و مات يوم الخميس [ - روز چهارشنبه ضربت خورد و روز پنج‌شنبه فوت شد . و 
  ] ؛ - طبقات ، ج 3 ، ص 265 از متن عربى . مسعودى و يعقوبى روز چهارشنبه چهار روز مانده به پايان ذى حجهء سال بيست و سوم را قيد كرده‌اند ؛ - مروج الذهب ، ج 1 ، ص 661 ؛ تاريخ يعقوبى ، ج 2 ، ص 49 .\r\n( 2 ) . سكّين : كارد ؛ - آنندراج .\r\n( 3 ) . سجّين : زندان سخت ، جايى در دوزخ .\r\n( 4 ) . جفينه : مراد جفينهء عبادى مردى نصرانى بود از اهل حيره كه با سعد بن ابى وقّاص انسى داشت . پس از ترور عمر به دست ابو لؤلؤ عبيد اللّه ، پسر عمر ، او را به اتهام همداستانى با ابو لؤلؤ ، همراه دو پسرش به قتل رسانيد .\r\n","page_name":" 138 ","page_number":148},
  {"content":"\r\n\r\nالقيمة . پيوسته با شما مىگفتم كه عجم را در مدينه مگذاريد . شما بر من غالب آمده مىگذاشتيد . « 1 »\r\nو در بعضى از روايات وارد شده كه گفت : يا بن عباس ، بفرما تا در مدينه ندا كنند كه ابو لؤلؤ اين كار را به وقوف و استصواب شما كرده ، يا من عند نفسه بر اين امر جرأت نموده ؟\r\nاهل مدينه يكباره فرياد برآوردند كه معاذ اللّه كه اگر ما را از اين حركت قبيحه شعور بوده و به خاطر ما خطور كرده باشد . به خدا سوگند كه جملگى راضى و خوشنوديم به آنكه خداى تعالى از عمرهاى ما كم نموده بر عمر عمر افزايد .\r\nو مروى است كه عبد الرحمن بن عوف چون به خانهء جناب خلافت‌مآب رفت ، فرمود نيكو آمدى . داعيهء آن دارم كه خلافت و [ 17 ب 
  ] ايالت مسلمانان در قبضهء اقتدار تو باشد .\r\nعبد الرحمن گفت : من تحمّل اين امر ثقيل نتوانم كرد . گفت : پس ساعتى با من همدمى كن تا به حضور تو در عهدهء جمعى كه پيغمبر ، عليه السّلام ، از ايشان [ هنگامى كه 
  ] به عالم بقا رحلت فرمود [ راضى بود 
  ] مشورت نمايم . آنگاه عثمان بن عفّان ، علىّ مرتضى ، زبير بن العوّام و سعد بن ابى وقّاص ، رضى اللّه عنهم ، را طلبيد - در آن ولا طلحة بن عبيد اللّه به كفايت بعضى از مهمّات خود به جايى رفته بود - و گفت : بدرستى كه من نظر در امر مسلمانان كردم و تأمّل بسيار نمودم ، شما را رؤسا و مقتداى مردم ساختم و سزاوار نيست كه خلافت اهل اسلام در كف كفايت و اهتمام ديگرى غير از شما باشد . بايد كه بعد از وفات من سه روز انتظار حضور طلحه بكشيد . اگر در مدّت مذكور اقتضاء خلافت او كند ، خليفهء من باشد .\r\nو روايتى آنكه گفت : گمان من اين است كه والى مسلمانان نشود مگر يكى از اين دو مرد :\r\nعلى يا عثمان . اگر بر عثمان مسلّم شود ، بدرستى كه وى مردى قرابت دوست است ، پاى به گردنش فرو كند [ ! 
  ] . و اگر با على قرار يابد ، وى مردى است مزاح‌دوست . « 2 » خلافت را جدّ مىبايد .\r\nو روايتى آنكه گفت : اگر سعد را خليفه گردانيد اهل و محلّ آن است ، و الّا امر به هركه قرار گيرد بايد كه در دفع اعداء دين به وى استغاثه جسته ، سخنى كه در آن بابت گويد به جان بپذيريد ؛ و هركه را حاكم و عامل ناحيه‌اى گرداند ، قبول نماييد . بدرستى كه من او را از امارت\r\n\r\n\r\n","description":"","footnote":"\r\n( 1 ) . مسعودى مىنويسد : عمر اجازه نمىداد هيچ‌كس از عجمان وارد مدينه شود . مغيرة بن شعبه به دو نوشت : « من غلامى دارم كه نقّاش و نجّار و آهنگر است و براى مردم مدينه سودمند است . اگر مناسب دانستى اجازه بده او را به مدينه بفرستم . » و عمر اجازه داد ؛ - مروج الذهب ، ج 1 ، ص 677 .\r\n( 2 ) . مزاح و شوخ‌طبعى از جملهء صفات حسنه و محموده است نه از صفات مذمومه ، چنان كه انبياء خدا نيز واجد اين صفت بودند . چه كسى از على ( ع ) جدّىتر در ادامهء راه تعيين شدهء رسول اللّه ( ص ) ؟ عمر در جايى ديگر ضمن صحبت با ابن عباس « كمى سنّ و محبتش با خويشان » را بهانهء انتخاب ذكر كرده است ؛ - بحار الانوار ، ج 8 ، ص 306 ؛ معرفة الحق و اليقين ، ص 304 .\r\n","page_name":" 139 ","page_number":149},
  {"content":"\r\n\r\nكوفه نه از جهت ظهور خيانتى معزول كرده بودم . با وى گفتند : يا امير المؤمنين ، چون چنين است چرا وى را خود تعيين نمىفرمايى تا مادهء خلاف و نزاع منقطع شود ؟ فرمود : مكروه مىدارم كه متحمّل بار گران گردم ؛ هم در حال حيات و هم در حال ممات .\r\nو روايتى آنكه چون از وى طلب خليفه نمودند ، گفت : اگر ابو عبيده در سلك احيا منتظم مىبود خلافت را به او تفويض مىنمودم . اگر حق تعالى از من سؤال مىكردى وجه تخصيص او به خلافت چه بود ؟ گويم ، از رسول اللّه ، صلّى اللّه عليه و آله ، شنيده بودم كه مىفرمود انّه امين هذه الامّة . و اگر سالم ، مولاى ابى حذيفه ، بودى وى را خليفه مىگردانيدم . و اگر پروردگار از من سؤال كردى در عتبهء احديّه معروض مىداشتم كه از حضرت پيغمبر ، صلّى اللّه عليه و آله ، شنيدم كه مىفرمود انّ سالما شديد الحبّ فى اللّه . مردى از حضّار مجلس گفت :\r\nچرا فرزند رشيد خود ، عبد اللّه ، را خليفه نمىگردانى ؛ كه مردم او را به خلافت خليفه مىدانند ؟\r\nجناب خلافت‌مآب گفت : قاتلك اللّه ، مقصود تو از اين گفتار رضاى پروردگار نبود . چگونه امر خلافت را به مردى تفويض نمايم كه در گفتار تطليق زوجهء خود عاجز آمده ؟ آل عمر را هيچ حاجت به خلافت نيست . اگر خير بود به دو رسيديم و اگر شرّ بود از ما مصروف شد ، بس است . آل عمر را حاجت نيست كه احدى از ايشان به امر خلافت محاسب و مسئول باشد .\r\nآنگاه گفت : هركس كه اين شش مرد به خلافت وى اتّفاق نمايند او را خليفه دانيد و اگر كسى را مخالفتى باشد و به ظهور آيد ، مخالف را به قتل رسانيد . و اگر بعضى از اين شش بر بعضى ديگر خلاف ورزند اكثر را حكم كلّ دهيد ، و اگر فرق متخالفه متساوى باشد بر حكم عبد اللّه بن عمر راضى باشند و وى را حكم كنند ، و الّا در طرفى كه عبد الرحمن بن عوف بود آن [ را 
  ] مرجّح داريد و مخالف [ را 
  ] به قتل رسانيد . « 1 »\r\nو بعد از آن گفت : يا على ، اگر مسند خلافت به وجود تو تزيين يابد ، بايد كه كمال شكر نعمت منعم حقيقى ، جلّ ذكره ، به جا آورده ايثار قرابت خويش بر ساير مردم نكنى و بنو هاشم را بر گردن مردم ننشانى . و اى عثمان ، اگر خلعت حكومت بر قامت تو چست آيد ، اختيار اقارب خويش بر باقى مردم نكنى و بنو اميّه را بر رقاب مردم سوار نسازى . و با هريك از زبير و عبد الرحمن و سعد اين نصيحت به تقديم رسانيد و فرمود كه : تا زمان قرار امر خلافت ، صهيب « 2 » بن سنان رومى - كه اكنون مدّتى مديد است كه صهباى مؤاخات با يكديگر نوشيده\r\n\r\n\r\n","description":"","footnote":"\r\n( 1 ) . دادن امتياز به عبد الرحمان در شوراى شش نفرى ، مقدّمه‌اى بود براى روى كار آمدن قريش و بنى اميّه و يادآور اين گفتهء صريح عمر خطاب به عثمان : « مىبينيم كه قريش تو را امام كنند و تو قوم خود را بر مردم مسلط گردانى . » ؛ - محمّد على خليلى ، خلفاء راشدين ، ص 155 .\r\n( 2 ) . صهيب : ابن سنان بن مالك ، كنيه‌اش ابو يحيى ، از تيراندازان نامى عرب و از سابقان در اسلام ( وفات 32 ه . ق . ) . در صحيحين سيصد و هفت حديث از او آمده است . وى به خاطر زهد و پارسايى بين مسلمانان شهرت دارد ؛ - لغتنامه .\r\n","page_name":" 140 ","page_number":150},
  {"content":"\r\n\r\nدر طريق مصاحبت به قدم صدق با يكديگر كوشيده‌ايم - در صلوات خمسه امامت نمايد .\r\nو ابو طلحهء انصارى را گفت كه : بايد سه روز بعد از انقضاى عمر من ، اصحاب شورى را در خانهء خود جمع نمايى تا بىپريشانى امر خلافت بر يكى قرار دهند ، و عبد اللّه پسر من در آنجا حاضر باشد ، و ليكن بلاخلاف در خلافت دخل نماييد . و مقداد بن اسود كندى را بر ابو طلحه محصل گردانيد تا بىتعلّل امر مذكور را به فعل رساند .\r\nو روايتى آنكه جمعى از اعيان صحابه تعرّض به وى رسانيدند كه : اگر مردى را كه امير المؤمنين عمر مناسب امارت دانند تعيين نمايند انسب باشد . فرمود : اگر در اين كار طريقهء عدم تعيّن را مسلوك دارم بهتر باشد ؛ كه پيغمبر ، صلى اللّه عليه و آله ، تعيين فرمود و اين طريقه را مسلوك داشت . ( و اگر بخصوصه در عهدهء شخصى معيّن كنم بدرستى كه ابو بكر صدّيق - كه بهتر از من بود - تعيين فرمود و اين طريقه را مسلوك ساخت ) « 1 » .\r\nآنگاه گفت : بدانيد كه من در اسلام بلاد كثيره را مصر جامع ساخته ، تعيّن وظايف كرده‌ام و به توفيق اللّه تعالى فسبحانه بنيان ايوان به نوعى راسخ گشته كه اگر رعايت قواعد شريفهء محمّديه نمايند اميدوار چنانم كه بعد از من منهدم و مندرس نگردد . و چون من از ميان شما بيرون روم حق‌تعالى خليفهء من است . زود باشد كه بر شما معلوم شود كه به طريق واضح از شما مفارقت كرده‌ام . بدرستى كه من نمىترسم از شما مگر از دو شخص : يكى آنكه گمان او اين باشد كه او احقّ است به خلافت از صاحب خود ، بنابراين به خليفهء وقت محاربه مىنمايد . دوّم آنكه كتاب اللّه را به مدعاى خود تأويل كند به غير تأويل حقيقى . آنگاه دوات و قلم طلبيده و نوشت كه : بسم اللّه الرحمن الرحيم ، امّا بعد فمن عبد اللّه عمر الى الخليفة بعده ، سلام عليك ، إنّى احمد اللّه الذّى لا إله الّا هو . بعد وصيّت به تقوى و تعظيم حق مهاجرين اوّلين و تكريم انصار نصرت امين و افاضهء عدالت با عامهء رعيّت ، و نصايح كافيه در آن صحيفه ثبت فرمود .\r\nو روايتى آنكه اصحاب رسول اللّه ، صلّى اللّه عليه و آله ، به عيادت او مىرفتند ؛ اوّل اهالى مدينه ، بعده اهل شام ، پس اهل عراق . و هرقوم كه بر وى درمىآمدند بعد از تقديم مراسم عبادت وى را مدح و ثنا مىگفتند و بر مفارقت او اظهار تأسّف مىنمودند . از جملهء وصايايى كه عمر در آن روز فرمود اين بود كه : هربنده‌اى از سباياى عرب كه ادراك فوت من نمايد از مال اللّه داخل احرار باشد .\r\nحضرت خلافت‌پناهى « 2 » ، خلّد ملكه ابدا ، فرمودند كه : شايد اين سخن فاروق چنان باشد كه\r\n\r\n\r\n","description":"","footnote":"\r\n( 1 ) . م : مطلب بين ( ) را ندارد .\r\n( 2 ) . ظاهرا بايد مراد اكبر شاه گوركانى ( وفات 1014 ه . ق . ) ، سومين پادشاه گوركانيان هند ، باشد كه كتاب حاضر به\r\n","page_name":" 141 ","page_number":151},
  {"content":"\r\n\r\nبر ايشان ظاهر شده بوده باشد كه آن اسيران را به ناحق اسير كرده باشند ، و الّا مال جماعتى را بىاذن ايشان چگونه آزاد كند ؟\r\nديگر آنكه : هر خليفه كه بر مسند خلافت به جاى من نشيند ، بايد كه عمّال من را يك سال بر عمّال خود مقدّم دارد و تغيير ندهد .\r\nو از جمله وصايايى كه به پسر خويش عبد اللّه نمود اين بود كه : بر تو باد كه ملازمت و مداومت نمايى بر خصال ايمان . گفت : خصال ايمان چيست ؟ فرمود : روزه داشتن در شدّت حرارت صيف و مقاتله با كفّار به سيف ، و صبر نمودن بر مصائب و سياغ وضو در شتا و تعجيل نمودن در اداى نماز و شتاب بر ترك لذعهء خيال ؛ يعنى [ ترك 
  ] شرب شراب .\r\nو روايتى آنكه با عبد اللّه گفت : از عهدهء حق ابوّت ، كه در ذمّهء تو ثابت دارم ، وقتى بيرون آيى كه در زمان حيات قرضى كه مردم بر من دارند ادا نمايى . عبد اللّه فى الحال به فرموده قيام نموده هشتاد و سه هزار درهم كه در تصرّف او بود [ پرداخت . عمر 
  ] فرمود كه : اگر مال آل عمر وفا به دين او كند ادا نمايى و ذمّهء او را از شين دين فارغ گردان ، و الّا از بنى عدىّ در اتمام اداء قرض استغاثه جويى . اگر به آنچه آن قوم اعانت نمايند تمام قرض مقتضى نكرد از قبايل قريش التماس مدد كن و از قريش متجاوز مشو .\r\nو روايتى آنكه عمر را هشتاد هزار درهم از بيت المال قرض بود . چون عبد اللّه را وصيّت نمود كه در اداى قرض تقصير جايز ندارد ، عبد الرحمن بن عوف گفت : يا امير المؤمنين ، ما از بيت المال آن را ادا مىكنيم ؛ چه ، مقرّر است كه اين اموال در ما يحتاج فقرا و مساكين و ابناء السبيل صرف نموده [ ايد 
  ] . عمر گفت : معاذ اللّه كه اين امر را قبول كنم . نمىخواهم كه تو و اصحاب تو بعد از فوت من گوييد كه من از سر حصّهء خود گذشتم تا قرض عمر مؤدّى شد . پس با عبد اللّه گفت تا از قرضداران آن مبلغ قبول كرد و اهل شورى و جماعتى ديگر را بر آن استشهاد نمود . و يك هفته بعد از دفن عمر عبد اللّه مال مذكور را سرانجام نموده ، بار كرده ، به مجلس خلافت عثمان بن عفّان برد و جمعى از ثقاة را احضار كرده بر دفع مال گواه گرفت .\r\nو به صحّت پيوسته كه عبد اللّه پسر خود را [ 18 الف 
  ] به نزد امّ المؤمنين عايشه ، رضىّ اللّه عنها ، فرستاد و گفت : چون تو به وى رسى بگوى عمر تو را سلام مىرساند . و بگو امير المؤمنين مىگويد امارت من از مسلمانان در حكم انقطاع است و از تو التماس مىنمايد « 1 »\r\n\r\n\r\n","description":"","footnote":"\r\nدستور و حمايت وى تأليف و تصنيف شده است . شيخ ابو الفضل ناگورى اكبرنامه را در سه مجلّد بزرگ در شرح سلطنت پنجاه و چند سالهء اكبر شاه تأليف كرده است .\r\n( 1 ) . چرا بايد از عايشه اجازه گرفت ؟ اگر رسول اللّه ( ص ) ميراثى براى كسى نگذاشته است پس خانه از عايشه نبوده\r\n","page_name":" 142 ","page_number":152},
  {"content":"\r\n\r\nكه وى را در حجرهء مطهّرهء خود در جوار حضرت ، پهلوى ابا بكر صدّيق اجازت فرمايى تا دفن كنيم . مىخواهم كه چون محشور شوم در ظلّ حمايت و عنايت باشم .\r\nعايشهء صدّيق ملتمس آن صديق را از سر صدق مبذول داشته گفت : محلّ يك قبر بيش نمانده و براى خود ذخيره ساخته بودم . اكنون عمر را بر خود ايثار كردم .\r\nو چون عبد اللّه از نزد عايشه مراجعت نمود بسيار اظهار مسرّت فرموده حمد خداى يكتاى بىهمتا به تقديم رسانيد و گفت : هيچ مهمّ در نزد وى اهمّ از اين نبودى . و ليكن با عبد اللّه گفت :\r\nشايد كه امروز براى خاطر من و بعضى امور تجويز نموده باشد و فردا رأى ديگرش روى دهد . بايد كه چون مرا قضا رسد و از غسل و تكفين من فارغ گشته در تابوتم نمايند و در حجره حضرت به مدفن بريد و باز اذن مجدّد طلبيد . اگر رخصت داد درآييد ، و الّا به مقابر مسلمانان مدفون سازيد .\r\nو به ثبوت پيوسته كه چون يكى از انصار بر وى درآمد و گفت : اى امير المؤمنين دلخوش باش ، كه حق‌تعالى ترا موفّق ساخت بر قدم اسلام و دولت ملازمت سيّد الانام ، عليه افضل الصّلوة و السّلام . و بعد از آن قامتت به خلعت خلافت مسلمانان بياراست و اعانت فرمود به آنكه احياء مراسم عدالت كردى و بعد از اين فضايل ، فائز گشتى به سعادت شهادت . فرمود :\r\nاى پسر برادر من ، اميد مىدارى به امر خلافت ؟ بيش از اين نيست كه سربسر از آن بجهم و نه و بال و نه ثواب از آن كارم را حاصل باشد .\r\nو روايتى آنكه فرمود : شما بخلاف تزكيهء نفس من مكنيد ، و حال آنكه از صباح درآمده‌ام و هيچ امر به نفس خود از آن نمىترسم كه از اين امارت شما ، و ليكن اين مقدار هست كه دولت صحبت رسول اللّه ، صلّى اللّه عليه و آله ، دست داده و آن سرور از من خوشنود و راضى قدم از اين عالم بيرون نهاد . و بعد از آن به شرف صحبت ابا بكر صدّيق ، رضىّ اللّه عنه ، مشرّف شدم و تا زمان وفات او توفيق متابعتش يافتم ، و الحمد للّه على ذلك .\r\nمروى است كه چون خاطر مبارك از وصايا و مهمّات خود جمع فرمود ، گريه بر او غلبه و استيلا يافت . اصحاب از وى سؤال كردند كه : چه امر تو را در گريه آورده ؟ فرمود : خوف آن دارم كه مبادا بر امرى اقدام نموده باشم به ظنّ آنكه سهل است و حال آنكه در عتبهء جلال ملك متعال گناهى عظيم بوده باشد ، و در چنين وقتى كه با او و اصل بايد شد موجب قطيعهء « 1 » من گردد .\r\n\r\n\r\n","description":"","footnote":"\r\nاست ، و اگر ميراث بوده پس از رحلت حضرت فاطمه زهرا ( س ) بايد از على ( ع ) و فرزندانش اجازه گرفته مىشد كه سهم عمده از ايشان بود ؛ ( نقل به معنى از نويرى ، نهاية الأرب ، ترجمهء دامغانى ، ج 4 ، ص 315 ، پابرگ مترجم ) . در خصوص نفوذ عايشه بر عمر خطّاب - نقش عايشه در تاريخ اسلام ، ج 1 ، ص 118 ، و 132 ، و 137 .\r\n( 1 ) . قطيعه : جدايى ؛ - آنندراج .\r\n","page_name":" 143 ","page_number":153},
  {"content":"\r\n\r\nنقل است كه اصحاب وى گفتند كه طبيبى بر بالين او آريم تا ملاحظه نمايد كه اين زخم قابل علاج است يا نه . طبيبى بياوردند . آشاميدن نبيذش فرمود تا شربت معلوم كند كه از آن ضربه خلاصى دارد يا نى . چون آن شربت بياشاميد ، نبيذ مخلوط به ريم « 1 » و خون از جراحتش بيرون آمد و آنچه مدعى بود نيك معلوم نشد . طبيب گفت : يا امير المؤمنين هيچ باك بر تو نيست . فرمود : اگر قتل موجب باك است من خود مفتونم به آن و خرسند و خوشنودم ، زيرا كه اين زخم موجب شهادت و سعادت است .\r\nو به روايتى طبيب ديگر آوردند ، فرمود تا آن عاليقدر قدرى شير دركشد . چون شير آشاميد از ( موضع زخم ) « 2 » بيرون آمد . طبيب گفت : يا امير المؤمنين هروصيتى كه دارى به جا آر . بدرستى كه گمان من اين است كه تا شام در دنيايى . فرمود : من از مهمات اين جهان واپرداخته‌ام و علم توجّه به آن عالم افراخته . و روايتى آنكه گفت : طبيب با من طريق راستى و صدق بنمود و هيچ پوشيده نداشت .\r\nو روايتى آنكه گفت ، امّ كلثوم بنت علىّ مرتضى - كه حرم محترم فاروق بود - چون سخن طبيب به وى رسيد فرياد برآورد كه : واعمراه . و زنان كه در حرم وى بودند يك بار به گريه شدند و اوصاف كمال آن حميده خصال را تعداد مىنمودند . جناب خلافت‌مآب از استماع اين كلمات روى خود را درهم كشيد و گفت : به خدا سوگند آنچه بر روى زمين است از اموال ، اگر تمام مرا باشد ، هرآينه او را فدا كنم از هول مطلع دوزخ . ابن عباس گفت : يا امير المؤمنين ، به خدا سوگند كه من اميدوارم كه دوزخ نبينى ، مگر آنقدر كه از اين آيه معلوم شود :  وَ إِنْ مِنْكُمْ إِلَّا وارِدُها  « 3 » ؛ زيرا كه امير مؤمنان بودى و به حكم كتاب اللّه حكم فرمودى و غنايم به طريق راستى و سويّه قسمت كردى ، و اسلام تو سبب غزوهء مسلمانان بود ، و خلافت تو واسطهء فتح بلاد گشته ، و امارت تو تمام روى زمين را از عمارت عدل و داد مملو گردانيد ، هيچ دو خصم پيش تو نيامدند الّا به سخن حقّ تو راضى شدند .\r\nعمر خطّاب چون اين خطاب از ابن عبّاس بشنيد ، گفت : مرا بنشانيد . چون راست بنشست ، گفت : چه شود كه بار ديگر اين كلام را كه سبب راح روح است اعادة نمايى . ابن عبّاس به موجب فرموده به تقديم رسانيد . جناب خلافت‌مآب گفت : فرداى قيامت نزد حضرت عزّت عزّ شأنه توانى براى من اين شهادت به موقف آنها رسانيد ؟ ابن عباس از وى قبول كرد . عمر بغايت مسرور شده دست خويش بر كتف ابن عباس نهاد .\r\n\r\n\r\n","description":"","footnote":"\r\n( 1 ) . ريم : چرك .\r\n( 2 ) . ق ، ش : ( تلمه ) .\r\n( 3 ) . يعنى : و هيچ‌كس از شما نيست مگر مشرف بر دوزخ مىشود ؛ ( مريم : 71 ) .\r\n","page_name":" 144 ","page_number":154},
  {"content":"\r\n\r\nو روايت است كه در مخاطبهء ابن عباس ، علىّ مرتضى حاضر بود ، فرمود : يا امير المؤمنين ! فرداى قيامت نزد خداوند ، سبحانه و تعالى ، من نيز به همين طريق براى تو شهادت خواهم داد .\r\nعمر خطّاب امر به قلم و دوات نمود و از على التماس نمود تا او شهادتين را بدست مبارك خويش بر صفحه‌اى كتابت كرد . آنگاه عمر وصيت نمود كه : مكتوب را با من مدفون سازيد تا آن را فرداى قيامت نزد حق تعالى وسيلهء خلاصى خويش سازم .\r\nآورده‌اند كه چون بر عمر مرگ رسيد سر او در كنار پسر او عبد اللّه بود . فرمود : سرم بر زمين برابر نيست ؟ گفت : نه گفت : لا امّ لك ، سر مرا بر نه . عبد اللّه به فرموده قيام نموده سر او را بر زمين نهاده و در آن حال به تضرّع و زارى تمام التجا به ذى الجلال و الاكرام برد .\r\nمقداد « 1 » بن معدى كرب روايت كند كه چون عمر را وقت مرگ رسيد حفصه زارى نموده مىگفت : اى يار و مصاحب پيغمبر ، عليه السّلام ، و اى امير مؤمنان و اى مقتداى مسلمانان . و همچنين ذكر شمايل و مناقب او مىكرد ، تا [ عمر 
  ] با عبد اللّه گفت : مرا راست بنشانيد كه بر آنچه مىشنودم صبر ندارم . عبد اللّه گويد وى را بر سينهء خويش تكيه دادم . پس با حفصه گفت :\r\nاى جان پدر ، به حقّى كه بر تو دارم بعد از اين بر من نوحه مكن .\r\nگويند صهيب بن رومى نزد وى درآمد و او را در حالت سكرات يافت ، در گريه افتاد و گفت : واأخاه واخليلاه . و تذكار خصايل حميدهء او مىكرد و بر موت او حسرت مىخورد .\r\nجناب خلافت‌مآب گفت : يا اخى ، حق اخوّت اقتضاى آن مىكند كه مرا به چنگال عقاب حضرت ربّ الارباب نيفكنى . شنيده‌ام از رسول اللّه ، صلّى اللّه عليه و آله ، كه فرمود انّ الميّت ليعذّب ببعض بكاء الحىّ عليه « 2 » .\r\nنقل است كه با عبد اللّه گفت : چون مهم نزديك به دم آخر رسد مرا به جانب قبله مضطجع « 3 » ساز و زانوهاى خود را در طلب پشت من محكم كن و دست راست بر جبين و دست چپ خويش را بر ذقن من بمان « 4 » . و چون قبض روح من واقع شود چشم مرا بپوشان و طريق اقتصار در تكفين من مسلوك دار ؛ چه ، اگر مرا خيرى نزد حقّ باشد كفنى به از آن بر من خواهند پوشانيد ، و اگر حال بر غير ارادهء من بود يقين بدان كه زود باشد كه آن كفن از من سلب كنند . و بايد كه در حفر قبر نيز همين طريق مرعى دارى ؛ چرا كه ، اگر مرا نزد حق‌تعالى خيرى و قربى هست قبر مرا براى من به قدر بصره فراخ خواهد گردانيد ، و الّا قبر بر من تنگ خواهد گردانيد ، چنان كه استخوانهاى پهلوى من در يكديگر در رود . و بايد كه چون تابوت را از خانه بيرون\r\n\r\n\r\n","description":"","footnote":"\r\n( 1 ) . ق ، ش : مقدام .\r\n( 2 ) . مرده ، با گريهء زندگان بر او ، عذاب مىبيند . - و .\r\n( 3 ) . مضطجع : بر پهلو خفته ؛ - آنندراج .\r\n( 4 ) . م : بمال .\r\n","page_name":" 145 ","page_number":155},
  {"content":"\r\n\r\nبرند هيچ زن با تابوت من بيرون نيايد و تزكيهء نفس من ننمايد به آن امرى كه متّصف نباشم . حق سبحانه و تعالى به حال من اعلم است از ديگرى .\r\nو روايتى ديگر آنكه گفت : هيچ ميّت را زنده وصف نكند به چيزى كه در او نباشد ، الّا آنكه ملائكهء آسمان بر او لعنت كنند . بايد كه در بردن تابوت من طريق مسارعت سپرند ؛ چه ، اگر مرا نزد خداوند ، عزّ شأنه ، قربى و عزّتى هست [ 18 ب 
  ] زود مرا به آن مىرسانند ، و اگر حالم برعكس اين بود شرك بر قاب خود برداشته باشند ، هرچند زودتر القا كنند بهتر است .\r\nاز كعب الاحبار به ثبوت پيوسته كه گفت در بنى اسرائيل پادشاهى بود كه هروقت من صفت او را مطالعه مىكردم عمر خطّاب به خاطر من مىرسيد و چون اوصاف عمر را مشاهده مىكردم آن پادشاه به خاطر من مىگذشت ، يعنى مشابهتى تمام ميان عمر و آن پادشاه بود در عدالت و ساير اخلاق مرضيه . در صحبت آن پادشاه پيغمبر صاحب وحيى بود . نوبتى حق تعالى به آن پيغمبر وحى فرمود كه اين پادشاه را اعلام كن كه از عمرش سه روز زياده باقى نمانده است ، وصيّتى كه دارد به جا آرد . آن پيغمبر به موجب وحى آسمانى [ او را 
  ] از سرآمد زندگانى او آگاه گردانيد . و چون روز سيم كه هنگام ارتحال بود درآمد ، آن پادشاه از سريرى كه به آن تكيه نموده بود پايين آمده روى تضرّع به خاك مسئلت نهاده و دست نياز به حضرت بىنياز برداشته گفت : خدايا تو مطّلع الاسرار ضمايرى . بر علم قديم تو پوشيده نيست كه در احكام دين طريق عدالت و راستى مسلوك داشته رعايت رعيّت خويش نمودم و ابواب ميل و محابا به‌هيچ‌وجه بر روى خود نگشودم و در حين سوانح و ظهور امور به‌جز تتبّع امرى كه موجب رضا و خوشنودى [ تو 
  ] بود نكردم ، اكنون به كرم قديم تو اميدوارم كه مدتى ديگر بر من ارزانى دارى تا اين طفل از مرتبهء صبى تجاوز نموده به حدّ بلوغ رسد و جماعت مرا نايب گردد . خداوند سميع به آن پيغمبر وحى فرستاد كه اين پادشاه به درگاه ما تضرّع و زارى و نياز درويشانه كرده سخنانى عرض كرد كه وى را در آن صادق مىدانيم ، بتحقيق كه پانزده سال بر عمر او افزوديم كه در اين مدّت طفل او بالغ و جماعت او را نايب خواهد شد .\r\nعمر خطّاب چون آن زخم يافت و بر بستر مرض تكيه كرد ، كعب الاحبار بر عرض آن مقتداى اخبار رسانيد كه : اگر امير المؤمنين عمر از قادر با كمال سؤال كند كه مدّتى بر عمر او افزايد ، اميدوارم كه رقعهء نياز او به توقيع اجابت موشّح گردد . جناب خلافت‌مآب گفت :\r\nخداوندا ! روح مرا سوى رحمت خويش قبض كن پيش از آنكه عاجز و ملول شوم .\r\nآورده‌اند كه چون آن خليفهء پاك را به عالم افلاك بردند ، بعد از فراغ از مهمّ غسل و تجهيز و تكفين ، جنازهء وى را به مسجد رسول اللّه ، صلّى اللّه عليه و آله ، بردند كه پايين قبر و منبر نهادند . عثمان و علىّ مرتضى ، رضى اللّه عنهما ، هردو دست يكديگر گرفته و به نماز گزاردن پيش آمدند .\r\n\r\n","description":"","footnote":"","page_name":" 146 ","page_number":156},
  {"content":"\r\n\r\nو روايتى آنكه ايشان هردو به عبد الرحمن بن عوف اشاره كردند تا نماز بگزارد . او گفت :\r\nاين امر به شما و به من تعلّق دارد و ديگرى از براى اين كار از جانب او تعيين نشده .\r\nو روايتى آنكه دست گرفته براى نماز گزاردن پيش آمدند . در اين حال شخصى ايشان را تنبيه كرد كه : به موجب وصيّت ، صهيب رومى به اين امر تعيين شده . پس با وى خطاب كردند كه : اى ابو يحيى ، پيش رو و امضاى وصيّت بنماى و به موجب فرموده ، صهيب پيش رفته بر وى نماز گزارد به چهار تكبير ، يعنى زياده و كم نبود .\r\nمروى است كه عبد اللّه بن عبد سلام « 1 » - كه از كبار صحابه بود - بعد از آنكه نماز گزارده بود برسيد ، گفت : به خدا سوگند كه اگر در نماز گزاردن بر من سبقت نموديد در مدح و ثناى من بر وى سابق نشويد . پس نزد جنازهء وى بايستاد و گفت : نيك برادرى بودى اهل اسلام را اى عمر . جواد بودى به حق . به جنگ بودى به باطل . به وقتى كه غضب بايستى كرد غضب مىدادى و در هنگام رضا ابواب مرحمت بر وجوه مردم مىگشادى .\r\nو به ثبوت پيوسته از ابن عباس كه گفت : چون وى را بر تخت خوابانيدند كه غسل دهند ، چون بر وى نماز گزاردند پيرامون جنازهء وى گرد آمدند كه وى را بردارند ، علىّ مرتضى فرمود : باران رحمت بىحساب از سحاب مهيمن « 2 » وهّاب بر تو اى عمر ريزان باد . نگذاشتى كس را بعد از خود كه احبّ از تو باشد نزد من . و اللّه كه گمان مىبرم كه تو را اين دولت روزى خواهد شد كه در جنب صاحبين خود يعنى رسول ، صلّى اللّه عليه و آله ، و ابو بكر صدّيق ، رضىّ اللّه عنه ، مدفون گردى .\r\nآورده‌اند كه چون جنازه‌اش به در حجرهء عايشهء صدّيقه ، رضى اللّه عنها ، رسانيدند و به موجب وصيّت عمل نموده تجديد اذن كردند ، صدّيقه ، رضى اللّه عنها ، انجاز وعدهء خويش فرموده گفت :  ادْخُلُوها بِسَلامٍ آمِنِينَ  « 3 » . چون جنازهء وى را بر سر قبر رسانيدند پسر وى عبد اللّه ، سعد بن زيد بن عمر بن صيقل ، صهيب بن سنان رومى و به روايتى عثمان ، علىّ مرتضى ، عبد الرحمن بن عوف و سعد در قبر وى درآمدند و او را پهلوى ابو بكر مدفون ساختند .\r\nو در صورت قبور مكرّمهء ثلثه اختلاف است . اكثر برآنند كه صدّيق ، رضىّ اللّه عنه ، در عقب قبر پيغمبر است و قبر عمر در عقب ابو بكر بر اين هيأت واقع شده : پيغمبر ، ابو بكر ، عمر ،\r\n\r\n\r\n","description":"","footnote":"\r\n( 1 ) . عبد اللّه بن سلام : اسمش حصين بود و پيغمبر او را عبد اللّه ناميد . در شأن وى آيهء  « . . . شَهِدَ شاهِدٌ مِنْ بَنِي إِسْرائِيلَ »  ( احقاف ، 10 ) و آيهء  « . . . مَنْ عِنْدَهُ عِلْمُ الْكِتابِ »  ( رعد ، 43 ) نازل شده است . در سال چهل و سه وفات يافت ؛ - الأعلام .\r\n( 2 ) . مهيمن : ايمن كننده از خوف ؛ - معين .\r\n( 3 ) . به سلامت و ايمنى داخل شويد ؛ ( حجر ، 45 ) . ترجمهء آيات افزودهء ويراستار ، برگرفته از قرآن مترجم عبد المحمد آيتى است . - و .\r\n","page_name":" 147 ","page_number":157},
  {"content":"\r\n\r\nو طايفه‌اى برآنند كه صور قبر مطهّرهء مقدّسه بر اين نهج است : رسول ، ابا بكر ، عمر ، و جمعى بر آنند كه بر اين وجه است : ابو بكر ، رسول ، عمر ، و قول جمعى از علما آنكه مراقد منوّره مايله‌اند بر اين شكل : ابو بكر ، پيغمبر ، عمر .\r\nنقل است كه مغيرة بن شعبه گفت چون فراغت از دفن عمر واقع شد و مردم به منازل خويش مراجعت نمودند من در خانهء خود توقّف نتوانستم كرد . به نزد علىّ مرتضى ، رضىّ اللّه عنه ، رفتم . و مقصود من آن بود كه در شأن عمر خطاب ، آن قدوهء ارباب الالباب كلمه‌اى بشنوم . از خانه بيرون آمده بود و حال آنكه غسل كرده بود و موى سر و لحيهء خود مىفشاند و مىگفت : رحمت خدا بر پسر خطّاب باد . خير خلافت را به حسن ايالت احتراز نموده و از شرّ آن به وفور فتانه احتراز كرده حق‌ّتعالى او را نجات داد .\r\nو در آثار وارد شده كه جنّيان از فوت او متألّم مىبودند و بر وى نياحت « 1 » مىنمودند « 2 » . و مروى است كه ابو عبيدة بن الجرّاح مىگفت چون عُمرِ عمَر به سر شود اسلام بغايت ضعيف شود .\r\nآورده‌اند كه چون عمر خطّاب مقتول گشت مدينه در چشمهاى اقاصى و ادانى چنان تاريك و ظلمانى شد و چنان سراسيمه و حيران شدند كه نه در خانه قوّت مقام و نه در بيرون قرار و آرام داشتند . نفير صغير و كبير به اوج فلك اثير برآمد . ضعف و انكسار از يمين و يسار اعيان مهاجر و انصار ظاهر شد و جراحاتى كه از وفات رسول دين‌پرور و موت صدّيق روى نموده بود به فوت فاروق تازه گشت . هجوم لشكر غموم بر اصحاب كالنجوم بىاندازه شد .\r\nجهان و جهانيان در معرض خلل افتادند . موت آن خليفهء زمان داغ حرمان بر جان پير و جوان نهاد « 3 » .\r\n\r\n\r\n","description":"","footnote":"\r\n( 1 ) . نياحت : گريه و زارى .\r\n( 2 ) . نويرى از قول عايشه نقل مىكند كه : « جنيان سه روز پيش از آنكه عمر كشته شود بر او نوحه‌سرايى كردند و اين اشعار خواندند . . . » براى مطالعهء آن ابيات كه از شمّاخ پسر ضرار يا از برادرش مزرد است ؛ - ابن قتيبه ، الشعر و الشعراء ، ص 232 ؛ اسد الغابه ، ج 4 ، ص 74 . و براى مطالعهء ترجمهء ابيات مزبور - نهاية الأرب ، ج 4 ، ص 317 .\r\n( 3 ) . چنان كه پيشتر گفتيم در تاريخ دقيق فوت عمر اختلاف است . در هرحال خلافت عمر ده سال و شش ماه و چهار روز بوده است ؛ - مروج الذّهب ، ج 1 ، ص 661 .\r\n","page_name":" 148 ","page_number":158},
  {"content":"\r\n\r\n\r\nذكر وقايع سال چهاردهم از رحلت پيغمبر ، صلى اللّه عليه و آله\r\nكه سال اوّل از خلافت امير المؤمنين عثمان است . در اوايل محرّم اين سال بيعت بر خلافت عثمان ، رضى اللّه عنه ، قرار يافت . مجمل احوال آنكه چون امير المؤمنين عمر ، رضى اللّه عنه ، از زخم خنجر ابو لؤلؤ بر بستر موت افتاد ، امر خلافت - را چنان كه گذشت - ميان شش تن از اعيان مهاجر كه اصحاب مشورت بودند شورى گذاشت و آن شش كس عثمان است و على و طلحه و زبير و سعد بن ابى وقّاص و عبد الرحمن بن عوف ، رضى اللّه عنهم . و در آن ولا طلحه از ميان غايب بود . بعد از وفات عمر ، رضى اللّه عنه ، حاضر شد و داخل در اصحاب شورى گشت « 1 » .\r\nالقصّه ؛ چون اهالى مدينه از دفن امير المؤمنين عمر ، رضى اللّه عنه ، و مراسم تعزيت او فارغ شدند آن شش تن براى مشاورت در امر خلافت جمع گشتند . اين اجتماع در سراى مسور بن مخرمه يا در بيت المال يا در حجرهء عايشه بود و مقداد بن اسود « 2 » و ابو طلحهء انصارى به موجب وصيّت عمر ، رضى اللّه عنه ، بر در محلّت با پنجاه نفر نشستند كه تا سه روز پياپى محصّل اصحاب بسته باشند و تا مهم بيعت قرار نيابد ايشان را نگذارند كه متفرّق شوند . تا دو روز ميان ايشان گفتگوى بسيار شد و هركدام در باب شرف و فضل خود خطبه‌اى خواندند و بر استحقاق خلافت خود دلائلى مىگذرانيدند . [ 19 الف 
  ]\r\n\r\n\r\n","description":"","footnote":"\r\n( 1 ) . طلحه پس از گذشتن چهار روز از مرگ عمر به مدينه آمد و با عثمان بيعت كرد . نويرى مىنويسد كه سعد بن ابى وقّاص در آخرين لحظات عمر عمر به وى اطمينان داده بود كه طلحه با رأى شورا در انتخاب خليفه موافق خواهد بود ؛ - نهاية الأرب ، ج 4 ، ص 320 .\r\n( 2 ) . مقداد : مقداد بن عمرو بن اسود از اصحاب پيغمبر و يكى از هفت نفرى است كه نخستين بار اسلام آورد . وى همراه سلمان فارسى ، ابو ذر غفارى ، و عمار ياسر از اولين كسانى است كه به شيعهء على معروف شده‌اند . در صحيحين چهل و هشت حديث از وى نقل شده است . وفات وى به سال سى و سه هجرى در نزديكى مدينه اتفاق افتاد ؛ - الأعلام .\r\n","page_name":" 149 ","page_number":159},
  {"content":"\r\n\r\nچون مهم به طول انجاميد و هيچ خليفه تعيين نشد ، روز سيم مقداد سوگند خورد كه اگر امر خلافت در اين روز صورت نگيرد هيچ‌كدام را نگذارم كه شب به خانه روند . آن زمان عبد الرحمن بن عوف گفت كه : اى گروه اصحاب ، بدانيد كه من خود را از طمع خلافت گذراندم ، و ليكن اگر اين كار را به من وامىگذاريد از اين پنج كس خليفه معيّن كنم به شرطى كه هركدام عهد كنيد و سوگند خوريد كه از صوابديد من تجاوز ننماييد . همه قبول كردند ، امّا علىّ مرتضى ساكت شد . عبد الرحمن گفت : اى ابو الحسن ، جهت سكوت چيست ؟ علىّ مرتضى فرمود : اگر شرط مىكنى كه رعايت اهل بيت خود مثل قرابت خويش ننمايى قبول داريم . او گفت : اگر مرا در اين باب ميلى بود بايستى كه اوّل جانب خود را مرعى مىداشتم . و اين كلام را به قسم مؤكّد گردانيد كه ميل و جانبدارى نكند .\r\nپس آن جمع بر اين اتّفاق از مجلس متفرق شدند و عبد الرحمن مرجع خواص و عوام گشت و هرطايفه را آنچه به خاطر مىگذشت بر طريق مشورت و مصلحت بر او عرض مىكردند . « 1 »\r\nو روايتى آنكه چون آن پنج كس عبد الرحمن را امين ساختند « 2 » ، او در گوشه‌اى نشست و يكان يكان را مىطلبيد و با وى اين سخن در ميان مىآورد و بعد از تردّد و تأمّل بسيار گفت كه : كدام از اين پنج كس كار خود را به ديگرى راجع سازد ؛ به اين معنى كه اگر بالفرض خلافت به او نرسد لايق خلافت نزد او [ كه 
  ] باشد ؟ زبير كار خود را به على بازگذاشت و طلحه به عثمان و سعد به عبد الرحمن . آنگاه عبد الرحمن گفت : من و سعد خود معزوليم هردو . پس امير [ المؤمنين على ( ع ) 
  ] را در خلوت طلبيد و گفت : تو غالبا مىگفته باشى كه من مهتر بنى هاشم و پسر عمّ پيغمبر و داماد اويم ، و مرا در دين اسلام سابقه است و به امر خلافت سزاوارتر از ديگرانم . فى الواقع همچنين است و مىدانم كه در اين گفتار صادقى ، امّا اگر مردم به خلافت تو راضى نباشند ، كه را لايق مىبينى ؟ فرمود : عثمان را . همچنين عثمان را بخواند و به او نيز مثل اين مقدّمات در ميان آورد كه : اگر اين امر به تو نرسد ، كه را سزاوار مىدانى ؟ گفت : على را .\r\nبعد از زبير و طلحه نيز استفسار نمود يكى را به على مايل يافت و ديگرى را به عثمان .\r\nپس عبد الرحمن بر سر جمع آمده آشكارا گفت : چنانچه من مىبينم امر خلافت راجع به على و عثمان است . مرا امشب مهلت دهيد تا بر يكى بيعت كنم . بر اين قرار از مجلس برخاستند . و به قولى عبد الرحمن با على و عثمان گفت كه هركدام از شما كه در اين امر تبرّا نماييد و اعراض كنيد اختيار تعيين خلافت در قبضهء اقتدار او باشد . خداوند جلّ و علا بر او\r\n\r\n\r\n","description":"","footnote":"\r\n( 1 ) . در خصوص اين « مشورت و مصلحت » - نهاية الأرب ، ج 4 ، ص 324 ؛ و نيز در خصوص زد و بندها و تحريك مردم به نفع عثمان - تاريخ طبرى ، ترجمهء ابو على بلعمى ، نسخهء عكسى بنياد فرهنگ ، ص 80 .\r\n( 2 ) . به‌طورى كه گفته شد هنوز طلحه به مدينه نرسيده بود ؛ پس رقم « چهار » بايد صحيح باشد .\r\n","page_name":" 150 ","page_number":160},
  {"content":"\r\n\r\nرقيب بادا اگر امانت را به كار نفرمايد ، بذل مجهود به تقديم نرساند ، و كسى را كه در اعتقاد او افضل و ارجح باشد براى خلافت اختيار نكند .\r\nآن دو بزرگوار ؛ يعنى على و عثمان ، رضى اللّه عنهما ، ساكت بودند و هيچ جواب ندادند .\r\nعبد الرحمن گفت : « پس اين امر را به من تفويض مىنماييد ؟ خداى تعالى بر من رقيب بادا اگر تقصير جايز دارم از افضل تجاوز كنم . عثمان گفت : بلى تفويض مىنمايم . مرتضى على هنوز ساكت و متردّد بود تا وقتى كه ميان او و عبد الرحمن سخن و جانبدارى آمد . و چون عبد الرحمن خاطرنشان كرد آن زمان علىّ مرتضى ، سلام اللّه عليه ، از او عهد و شرط گرفته به طريقى كه سابق مذكور گشت او را وكيل ساخت . و هركدام به خانه رفتند « 1 » .\r\nو چون اشراف و اعيان عرب از اطراف و نواحى براى عزاى عمر ، رضى اللّه عنه ، در مدينه بودند و انتظار مىبردند كه خلافت بر كه قرار گيرد ، عبد الرحمن در منازل آنها رفت و جداجدا به هريك مىگفت كه : امر خلافت داير گشته ميان اين دو كس ، يعنى على و عثمان . حالا اتّفاق شما بر كيست ؟ جمعى كثير را بنابر حلم و حيا و حسن معاش و سخا و رفق و مدارا كه از عثمان ، رضى الله عنه ، نسبت به ايشان آشكارا شده بود مايل به عثمان يافت و طايفه‌اى را بنابر زيادتى علم و فضل و فتوّت و شجاعت و عدالت و نسبت قرابت به حضرت رسالت ، صلّى اللّه عليه و آله ، خواهان على ، رضىّ اللّه عنه ، ديد .\r\nمىگويند در اين اثناء ابو سفيان نزد عمرو عاص آمد و گفت كه : عبد الرحمن از من مصلحت پرسيد و من به خلافت عثمان راه نمودم . هرچند اكثر مردم به جانب عثمان‌اند ، چون او مردى سليم [ النفس 
  ] است مىترسم بواسطهء تساهل از اين امر اجتناب نمايد و كار بر ديگرى قرار يابد . عمرو عاص گفت : خاطر از اين همه جمع‌دار كه من امشب مىروم و هردو را مىبينم و به لطايف الحيل چنان مىسازم كه فردا خلافت به عثمان رسد .\r\nو فى الحال نزد امير المؤمنين على ، رضى اللّه عنه ، رفت و از راه محبّت و اخلاص درآمد و گفت : مىدانى كه از قديم الايّام محبّ و مخلص توأم و از جهت رعايت مصلحت مسلمانان مىخواهم كه خلافت بر تو قرار گيرد ، و مرا در اين باب نصيحتى به خاطر رسيده اگر قبول فرمايى فردا خليفه تو مىشوى . و آن اين است كه خلافت منحصر در تو و عثمان شده و ميل جمعى به جانب تست و بعضى به عثمان ، و عبد الرحمن مردى است راستكار و به صلاح نزديك . فردا اين امر بر تو عرض خواهد كرد و بعضى شرطها در ميان خواهد آورد ، و تو اگر\r\n\r\n\r\n","description":"","footnote":"\r\n( 1 ) . در مورد نقش عبد الرحمن در تعيين جانشين عمر - تاريخ يعقوبى ، ج 1 ، ص 53 ؛ آفرينش و تاريخ ، ج 5 ، ص 202 ؛ تجارب السّلف ، ص 32 ؛ حبيب السّير ، ج 1 ، ص 494 .\r\n","page_name":" 151 ","page_number":161},
  {"content":"\r\n\r\nفى الحال قبول خواهى كرد مبادا حمل بر حرص خلافت و شدّت رغبت تو نموده در اين امر توقّف و تعلّل ورزد . مناسب آن است كه به يك بار اجابت ننمايى و گويى كه تمامى اين شروط به‌جا نمىتوانم آورد ، و ليكن آنچه از دست برآيد به قدر طاقت مىتوانم قبول كرد . و چون در نوبت ثانى و ثالث به مبالغه و الحاح بر تو عرض نمايد قبول فرمايى قصورى ندارد . علىّ مرتضى ، كرّم اللّه وجهه ، اين كلام را از او حمل بر خيرانديشى نموده فرمودى كه : حقّ نصيحت به‌جا آوردى . جزاى خير يا بى .\r\nعمرو عاص چون خاطر از جانب امير المؤمنين على جمع گردانيد ، نزد عثمان رفت و مقدّمات اخلاص از صميم القلب ترتيب داد و گفت : فردا عبد الرحمن اين امر را بر تو عرض نمايد . بايد كه بىتوقّف قبول كنى و شرطى كه در ميان آرد فى الحال التزام نمايى تا خلافت مسلمانان بر تو قرار گيرد ، و الّا على از تو خواهد گرفت . و عثمان را در آن كار استوار ساخت .\r\nاز مسور بن مخرمه - كه خواهرزادهء عبد الرحمن است - منقول است كه : چون مقدارى از شب سيم گذشت ، عبد الرحمن به خانهء من آمد و مرا از خواب بيدار ساخت و گفت : « سه شب است به خدا كه من خواب فراغت نكرده‌ام . چه شود كه سعد و زبير را نزد من حاضر سازى تا به اتّفاق ايشان خاطر از اين مهمّ جمع گردانم . » من به موجب فرمودهء او نزد هردو رفتم . ايشان آمدند و مدّت مديد نزديك وى توقّف نمودند و سخنان گاهى بلند و گاهى پست مىگفتند و من بعضى را مىشنيدم و بعضى را نى . ماحصل گفتگو اين بود كه زبير و سعد به عبد الرحمن گفتند : مناسب اين است كه اين منصب را به علىّ بن ابيطالب تفويض فرمايى كه او به چندين فضايل و كمالات و شرف و قرابت پيغمبر ، صلّى اللّه عليه و آله ، آراسته است . و او مىگفت « چون اين امر از آن دو كس بيرون نمىرود شما نصيب خود را از اين دو امر به هركه خواهيد بخشيد . » ايشان گفتند : ما نصيب خود را به على داديم به شرطى كه او را خليفه سازى نه عثمان را . چون زبير و سعد به منزل خويش رجوع نمودند ، گفت : « نزد علىّ بن ابيطالب ، رضىّ اللّه عنه ، رو و التماس حضور نما . » برفتم و او را نيز بخواندم . آمد و با هم مشاورت آغاز كردند و تا نصف شب گفت و شنيد داشتند ، و على از پيش او اميدوار برخاست و حال آنكه عبد الرحمن اندكى از على خوف داشت ، از آن جهت كه اگر او را به خلافت بردارد شايد كه او اطاعت ننمايد . پس گفت : « عثمان را براى من بخوان . » او را نيز آوردم .\r\nو به روايتى آنكه عثمان در راه به مسور رسيد ، پرسيد كه : امشب نزد عبد الرحمن كه بود ؟\r\nگفت : زبير و سعد و بعد از آن علىّ بن ابيطالب آمد . و بازپرسيد كه : هيچ دانستى كه ميان زبير و سعد و عبد الرحمن سخن بر سر چه نهج گذشت ؟ گفت : زبير و سعد هردو جانب على بودند . و عثمان چون اين سخن بشنيد از سعد رنجيده ، خاطرش از وى غبارآلود گشت .\r\n\r\n","description":"","footnote":"","page_name":" 152 ","page_number":162},
  {"content":"\r\n\r\nو عثمان چون پيش عبد الرحمن آمد تا آخر شب با يكديگر گفتگوى پنهان داشتند . مسور مىگويد كه : از قياس و قرينه گمان نمىبرم كه عبد الرحمن با غير على بيعت خواهد كرد . چون صبح شد و مردم از نماز فارغ شدند ، عبد الرحمن اعيان مهاجر و اشراف و انصار و سرداران اطراف را كه در مدينه حاضر بودند طلبيده دستار بر سر و شمشير بر كمر بسته به حضور ايشان بر منبر نبوى ، صلّى اللّه عليه و آله ، برآمد و خطبه‌اى خواند [ 19 ب 
  ] مشتمل بر حمد خداى عزّ و جلّ و درود پيغمبر مرسل و ثناى ابو بكر و عمر ، آنگاه گفت : اى اصحاب بدانيد كه عمر ، رضى اللّه عنه ، از اين كار كراهيت داشت و بعد از وفات خواست كه خليفه را معين سازد كه كار به مشورت انداخت و ميان شش تن منحصر گردانيد كه حال بعد از تردّد و تأمّل بسيار اين امر راجع ميان على و عثمان شده و شما از اين دو تن هركه را مىخواهيد تا با او بيعت نماييم .\r\nچون اين سخن به اينجا رسيد ، عمّار ياسر از ميانهء جمع گفت : اى عبد الرحمن ، اگر خواهى خلافى و فتنه‌اى برنخيزد على را خليفه ساز . مقداد بن اسود گفت : عمّار راست مىگويد . و سعد بن ابى وقّاص نيز برپاى خاسته و همين گفت . عبد الرحمن گفت : اى مردم ، خاموش باشيد و مرا بگذاريد تا آنچه صلاح ديده‌ام موافق آن حكم كنم . مردم خاموش شدند . عبد الرحمن روى به امير كرد و گفت : يا على ، نزديك من آى . چون امير پيش رفت او دست راست در هوا داشت و به دست چپ دست مرتضى ، رضىّ اللّه عنه ، گرفت و گفت : عهد و ميثاق خداى تعالى قبول كردى كه بر مسلمانان به موجب فرمودهء سنّت پيغمبر و سيرت ابو بكر و عمر حكم كنى ؟\r\nمىگويند مرتضى را در آن وقت سخن عمرو عاص ياد آمد كه شب گفته بود . فرمود كه :\r\nاين كار دشوار است . همهء احكام خدا و سنّت پيغمبر را كه داند ؟ امّا بدان قدر كه مرا علم هست جهد كنم و توفيق از خداى تعالى خواهم .\r\nو به روايتى گفت : بيعت مىكنم بر آنكه حكم كنم به فرمودهء خداى و سنّت پيغمبر ، عليه السّلام ، و اجتهاد رأى خود .\r\nپس عبد الرحمن دست امير را گذاشت و عثمان را طلبيده دست او گرفت و با او نيز گفت .\r\nاو بىتأمّل و توقّف شروط مذكور را قبول نمود و عبد الرحمن با او بيعت كرده ديگران نيز به موافقت او بيعت نمودند و وى را دعاى خير گفتند .\r\nو روايتى آنكه گفت ، عبد الرحمن با على پيش از آنكه به مسجد روند گفت : اگر تو را براى خلافت اختيار كنم به فرمودهء خدا و سنّت رسول و طريقهء دو خليفهء سابق عمل نمايى ؟ او گفت :\r\nآرى ، و ليكن مىگويم كه بر مقدار طاقت خود قبول كردم . و سه‌بار جواب و سؤال ميان ايشان واقع شد و چون به مسجد آمد خطبه خواند و گفت : اى على ، بدرستى كه من نظر كردم در امر مسلمانان و بذل مجهود به تقديم رسانيدم ، اكثر ايشان را مايل نيافتم مگر به عثمان . بايد كه\r\n\r\n","description":"","footnote":"","page_name":" 153 ","page_number":163},
  {"content":"\r\n\r\nدغدغهء مخالفت به خاطر راه ندهى كه من به عثمان به خلافت متابعت نمودم بر شروط مذكور .\r\nو به روايتى آنكه اوّل دست على را بگرفت و گفت : تو را قرابت قريب [ است 
  ] با رسول خدا ، صلّى اللّه عليه و آله ، و مرتبهء تقدّم و فضل تو در اسلام ثابت است چنان كه ما و تو مىدانيم ، پس خدا بر تو رقيب . اگر تو را براى خلافت اختيار كنم شيوهء عدل و انصاف كارفرمايى و اگر عثمان را خليفه گردانم خلاف نورزى . بعد از آن با عثمان نيز چنين گفت . و چون از هردو عهد و ميثاق گرفت با عثمان گفت : دست برآر تا با تو مبايعت نمايم « 1 » . و با او مبايعت نمود و مردم موافقت كردند .\r\nالقصّه ؛ بعد از آنكه بيعت مردم به عثمان واقع شد امير فرمود كه : اين فريب بود و چه‌طور فريب ! « 2 » و خشمگين شده از مجلس برخاست كه برود ، در اين اثنا عبد الرحمن گفت : اى على ، چرا بيعت نمىكنى ؟ حق سبحانه و تعالى فرموده  فَمَنْ نَكَثَ فَإِنَّما يَنْكُثُ عَلى نَفْسِهِ  « 3 » - يعنى : هر كه عهد شكند ضرر آن عهدشكنى عايد نمىشود مگر بر او و تو - اوّل عهد نكرده بودى كه هرچه كنم به او راضى باشى ؟ و عمر وقت وصيّت نگفته بود كه هرطرفى را كه عبد الرحمن گيرد راجح و معتبر دانيد و هركه مخالف شود او را به قتل رسانيد ؟ آن زمان كه مرتضى على ، رضى اللّه عنه ، اين سخنان بشنيد بازگشت و به عثمان بيعت كرد و به خانه رفت « 4 » ، و العلم عند اللّه تعالى و هو اعلم بحقيقة الحال .\r\nو در بعضى از كتب تواريخ به ثبوت رسيده كه چون عبد الرحمن بن عوف با امير المؤمنين عثمان بيعت نمود و حضّار مجلس با او موافقت كردند ، مرتضى ، كرّم اللّه وجهه ، توقّف و تأمّل نموده فرمود : اى اصحاب ، شما را سوگند مىدهم و مىخواهم كه راست گوييد به من كه در ميان اصحاب رسول ، صلّى اللّه عليه و آله ، غير از من كسى باشد كه رسول با وى عقد برادرى بسته باشد و به وى فرموده باشد كه تو برادر منى در دنيا و آخرت ؟ گفتند : نى . باز فرمود : هيچ كس هست در ميان شما غير از من كه حضرت در شأن او فرموده باشد كه هركه را من مولا باشم على مولاى اوست ؟ گفتند : نى . باز فرمود : كسى ديگر در ميان شما هست غير از من كه\r\n\r\n\r\n","description":"","footnote":"\r\n( 1 ) . عبد الرحمان بن عوف با زبردستى و مهارتى غريب خلافت را تسليم عثمان كرد . روايت يعقوبى گواه اين مدّعاست .\r\nروزى كه عبد الرحمان مىشنود كه عثمان به علّت بيماريش قصد دارد وى را جانشين خود كند بخشم مىگويد : من او را آشكارا به خلافت مىگمارم و او مرا پنهانى به كار مىگمارد ؛ - تاريخ يعقوبى ، ج 1 ، ص 63 . امّا طولى نكشيد كه خود عبد الرحمان از انتخاب عثمان به خلافت پشيمان شد و روابط خود را با او قطع كرد و تا لحظهء مرگ با وى سخن نگفت .\r\n( 2 ) . مقايسه كنيد با : نهاية الأرب ، ج 4 ، ص 325 .\r\n( 3 ) . فتح ، 48 .\r\n( 4 ) . شيخ مفيد مىنويسد كه در اين مجلس على ( ع ) به عبد الرحمان بن عوف فرمود : « به خدا سوگند از او [ - عثمان 
  ] همان آرزو را دارى كه دوست تو از دوستش [ - عمر از ابو بكر 
  ] داشت . خداى ميان شما عطرمنشم [ - زنگار كدورت و نفاق 
  ] برافشاند . » آنگاه در حالى كه مخالفت خود را با عبد الرحمان آشكار ساخت از مجلس بيرون رفت و با عثمان بيعت نكرد ؛ - شيخ مفيد ؛ جمل ، ترجمهء محمود مهدوى دامغانى ، ص 68 .\r\n","page_name":" 154 ","page_number":164},
  {"content":"\r\n\r\nپيغمبر ، صلّى اللّه عليه و آله ، به او فرموده باشد كه تو مرا به جاى هارونى موسى را ، به غير از آنكه بعد از من پيغمبرى نيست . « 1 » گفتند : نى . باز فرمود : مىدانيد كه آن سرور در حقّ من فرموده كه من مدينهء علمم و على در اوست ؟ گفتند : بلى . باز فرمود : آيا نمىدانيد كه از جمعى مهاجر و انصار هركسى كه بود پيغمبر بر سرورى و اميرى معيّن ساخته و به جايى فرستاده و مردم را نصيحت به اطاعت امراى لشكر نموده بجز من و در اين مدّت عمر هرگز كسى را بر من امير نگردانيده ؟ گفتند : بلى همچنين بوده . پس فرمود كه : در ميان شما كسى هست غير از من كه رسول ، عليه السّلام ، او را بر اداء سورهء برائت امين ساخته فرستاده باشد و فرموده كه اداى حكم خدا و اخبار از نسخ حكم سابق نتواند كرد غير از من يا مردى از اهل بيت من ؟ گفتند : بلى .\r\nفرمود : آيا نمىدانيد كه اوّل مردى كه قدم در اسلام نهاده ، منم ؟ گفتند : بلى . باز فرمود : آيا نمىدانيد كه پيغمبر ، عليه السّلام ، در مكّه مرا به جاى خود گذاشت و من خود را فداى آن حضرت ساختم ؟ همه گفتند : بلى . باز گفت : نمىدانيد كه هيچ‌كس از ياران پيغمبر ، عليه السّلام ، كه در معركه‌هاى خطرناك فرار ننموده باشد نيست و من هرگز در هيچ‌جايى از ترس [ از 
  ] آن حضرت تخلّف ننموده‌ام و همه‌جا خود را فداى او ساخته‌ام ؟ همه گفتند : بلى . باز فرمود : آيا كدام يك از ما نزديكتر است به رسول ، صلّى اللّه عليه و آله ، از روى نسبت ؟ همه گفتند : مرتبهء خويشى تو از همه به آن حضرت نزديكتر است و نزد همه ثابت و مسلّم و هيچ‌كس را در اين باب سخنى نيست .\r\nدر اين حال عبد الرحمن گفت : يا ابا الحسن ! همهء اين فضايل كه برشمردى چنين است كه بيان كردى و جميع اصحاب بر اين منوال اقرار دارند ، امّا توقّع از تو اين است كه با جمهور موافقت نمايى ، و چون اكثر مردم به عثمان ميل نموده بيعت كرده‌اند تو هم بيعت بكن .\r\nمرتضى ، رضىّ اللّه عنه ، فرمود : به خدا سوگند كه شما همه مىدانيد كه احقّ به خلافت كيست و با اين همه موافق علم خود عمل نمىكنيد و ملاحظهء غرض و مصلحت دنيوى مىنماييد . و اللّه كه مسلّم داشتم اين امر را بر غير خود ، زيرا كه مىدانم سلامت مسلمانان در اين تنزّل و تسليم است ؛ چه ، در اين تسليم حيف خاصّه بر من است نه بر اسلام و مسلمانان از جهت طلب آنچه اميدوارم از پروردگار خود ترك مناقشه و مضايقه كردم تا اين سخن تمام گردد . و با عثمان بيعت فرمود « 2 » ؛ و اللّه اعلم « 3 » .\r\n\r\n\r\n","description":"","footnote":"\r\n( 1 ) . اين حديث در ميان شيعه و اهل سنّت به حدّ تواتر رسيده و مانند حديث غدير خم مىباشد كه هيچ‌كس انكار تواتر آن را نكرده است . در طرق عامّه و اهل سنّت هم بسيارى از علماى ايشان به طرق مختلفه روايت كرده‌اند ، از جمله صحيح مسلم ، ج 15 ، ص 175 ؛ رياض النضرة ، ج 2 ، ص 162 ؛ فضائل الخمسه من الصحاح السته ، ج 1 ، ص 299 به بعد .\r\n( 2 ) . ابن ابى الحديد آخرين كلام اعتراض‌آميز على ( ع ) را نسبت به انتخاب عثمان به عنوان خليفه مسلمين ، چنين مىنويسد : « به خوبى مىدانيد كه من براى خلافت از هركس غير از خودم شايسته‌تر و سزاوارترم و به خدا سوگند تسليم مىشوم . . . » ؛ - ترجمه شرح نهج البلاغه ، ج 3 ، ص 283 .\r\n( 3 ) . طبرى ، ابن اثير ، و يعقوبى شروع خلافت عثمان را اوّل محرّم سال بيست و چهار هجرى ذكر مىكنند ولى مسعودى در مروج الذهب تاريخ محرّم سال بيست و سه را قيد كرده است . مقدسى مىنويسد : « پس از آنكه امر خلافت بر عثمان مقرّر گشت بانگ عمّار ياسر برخاست كه : اى كه خبر مردن اسلام را مىدهى برخيز و خبر كن كه نيكى مرد و زشتى جاى آن را گرفت . » ؛ - آفرينش و تاريخ ، ج 5 ، ص 204 .\r\n","page_name":" 155 ","page_number":165},
  {"content":"\r\n\r\nو اوّل قضيه‌اى كه در اين سال روى داد آن بود كه عبيد اللّه « 4 » بن عمر الخطّاب را در آن مجلس آوردند و طلب قصاص از او كردند . و شرح اين واقعه آنكه چون امير المؤمنين عمر ، رضى اللّه عنه ، به زخم ابو لؤلؤ به هلاكت رسيد عبد الرحمن بن ابى بكر صدّيق ، رضى اللّه عنه ، كه مصاحب عبيد اللّه بود ، عبيد اللّه را خبر داد كه : ديروز اتّفاق گذر من به جايى واقع شد كه مجمع هرمزان و جفينهء نصرانى بود و جايى كه به طريق پنهانى با يكديگر رازى در ميان داشتند . و چون مرا ديدند شرمنده شده متفرّق گشتند و از ميان ايشان خنجر دو سره‌اى كه دستهء او در ميان بود افتاد . عبيد اللّه چون شنيده بود كه ابو لؤلؤ در وقت ارادهء آن حركت شنيع خنجرى به اين صفت داشت و آن صفت خاصهء آن بود ، دانست كه همان خنجرى است كه امير المؤمنين به آن مقتول شده ، و وى را آن مظنّه شد كه هرمزان و جفينه در قتل پدرش با ابو لؤلؤ شريك بودند - و اين هرمزان همان حاكم اهواز است كه در سال هفتم [ خلافت عمر 
  ] همراه بنديان به مدينه آمده بدست عمر ، رضى اللّه عنه ، مسلمان شد و بجز وى وظيفه‌اى كه از بيت المال داده‌اند اوقات مىگذرانيد .\r\nالقصّه ، عبيد اللّه به مجرّد اين گمان در خانهء هرمزان رفت و او را كشت و از آنجا به منزل جفينهء ترسا رسيد - كه اهل ذمّه بود و سعد وقاص او را امان [ 20 الف 
  ] داده بود - او را نيز زير تيغ آورده و يك دختر خردسال ابو لؤلؤ را نيز بكشت و داعيه داشت كه هيچ از صنعتگران عجم زنده نگذارد . كبار مهاجر و انصار چون از داعيهء عبيد اللّه وقوف يافتند نزد او رفتند و از روى نصيحت زبان به ملامتش گشادند . هرچند در تخويف و تهديد او افزودند غضبش فرو ننشست و مىگفت : اگر امير المؤمنين مقتول خنجر ابو لؤلؤ گشت من بسيارى از مردم را به قتل خواهم رساند . و به جمعى از مهاجر نيز به سخنان كنايه‌آميز متعرّض شد و ميان او و سعد وقّاص كار از دشنام به سرحدّ دست و گريبان رسيد به مرتبه‌اى كه موى سر هم گرفته يكديگر را به زمين مىكشيدند . آخر الامر حاضران مجلس در ميان آمده ايشان را از هم جدا ساختند .\r\nچون امير المؤمنين عثمان خليفه شد اعيان صحابه را طلبيد و گفت : مشورت چيست در قضيهء عبيد اللّه كه حرمت دين محمّدى ، صلّى اللّه عليه و آله ، نگاه نداشته ابواب فتنه را در امّت\r\n\r\n\r\n","description":"","footnote":"\r\n( 4 ) . هرسه نسخه : عبد اللّه .\r\n","page_name":" 156 ","page_number":166},
  {"content":"\r\n\r\nگشوده و به مجرّد گمانى ، و بىثبوت ، سه كس را كشته كه يكى از اهل قبله بود و دويم مطيع اسلام و سيم دخترى نابالغ . عامهء مهاجرين عثمان را بر قتل عبيد اللّه ترغيب مىنمودند و جمعى كثير جانب عبيد اللّه بودند و سبّ و لعن هرمزان و جفينه نموده مىگفتند : مردم را داعيه آن است كه عبيد اللّه را عقب پدر از دار دنيا به دار عقبى فرستند . و در محكمهء خلافت گفتگوى بسيار شد و غوغا و شور از حدّ بگذشت و نزديك شد كه فتنه خيزد . عمرو العاص در تسكين آتش كوشيده به عرض عثمان ، رضىّ اللّه عنه ، رسانيد كه اين امر قبل از خلافت تو به وقوع پيوسته و حالا كه شروع در كاروبار خلافت است مصلحت نيست كه مردم را از خود برنجانى و آبروى خود بر باد دهى . عثمان ، رضى اللّه عنه ، را اين رأى پسنديده افتاد و خونبهاى آن دو كس را از مال خاصهء خود داد « 1 » .\r\nو به صحّت رسيده كه چون جمعهء اوّل از خلافت عثمان ، رضىّ اللّه عنه ، آمد به جهت خواندن خطبه بر منبر رسول ، صلّى اللّه عليه و آله ، برآمد و از غايت دهشت آن مكان زبانش از بيان اركان و شرايط خطبه عاجز شد و به زبان همين‌قدر راند كه « الحمد للّه » آنگاه راه كلام بر او بسته شد . و روايتى آنكه گفت : اى مردم ، برآمدن اين‌طور جاها دشوار است . ابو بكر و عمر براى اين مقام مقدّمات ترتيب مىدادند و شما به سوى امام كارگزار محتاج‌تريد نسبت به امام خوش‌گفتار « 2 » .\r\nو در اين سال بنابر وصيّت عمر خطّاب ، رضىّ اللّه عنه ، در شأن سعد وقّاص ، مغيرة بن شعبه را از حكومت كوفه معزول گردانيد و حكومت آن نواحى به سعد مقرّر ساخت و آزارى كه از او در دل داشت نابودهء خيال كرده از آن تغافل ورزيد .\r\nو در اين سال حرارت بر مزاج اهل مدينه و حوالى آن غالب آمد ، به مرتبه‌اى كه خون از بينى ايشان روان شد و كم كسى بود كه سلامت ماند و بدين جهت اين سال را « عام الرعاف » نام نهادند . و امير المؤمنين عثمان ، رضىّ اللّه عنه ، در اين زحمت به سرحدّى رسيده بود كه از حيات نااميد شده به مردم وصيّت مىكرد ، و آخر صحّت يافت . آن حادثه تا سه ماه شايع بود .\r\nو در اين سال بعد از شش ماه از قتل امير المؤمنين عمر ، رضىّ اللّه عنه ، اهل همدان عهد شكسته باغى شدند و بر دست مغيرة بن شعبه باز فتح آن بلده دست داد . و اهل رى نيز سركشى\r\n\r\n\r\n","description":"","footnote":"\r\n( 1 ) . چنان كه مشهور است عثمان خونبهاى آن دو را از بيت المال داد نه از مال شخصى خود . و اين اوّلين انحراف عثمان از احكام اسلام بود . وى اگرچه با اين اجتهاد ، به ظاهر مسلمانى را از مرگ رهانيد ، ولى در عمل حدّى از حدود خدا را تعطيل كرد و اين فكر را در بين عموم توسعه داد كه در اجراى احكام اسلام تأويل و اجتهاد در مقابل نصّ صريح جايز است ؛ - ابن سعد ، طبقات ، ج 3 ، ص 258 .\r\n( 2 ) . نويرى مىگويد : در فاصلهء اذان و اقامه عثمان آمد و با مردم نماز گزارد و يك صد درم بر مقرّرى اشخاص افزود ( آن را دو برابر كرد ) و او نخستين كس بود كه چنين كرد ؛ - نهاية الأرب ، ج 5 ، ص 13 .\r\n","page_name":" 157 ","page_number":167},
  {"content":"\r\n\r\nو بىفرمانى آغاز كردند و به سعى ابو موسى اشعرى و براء بن عازب و قرط بن كعب آن ناحيه باز به تصرّف اهل اسلام درآمد .\r\nو در اين سال عبد الرحمن بن عوف را امير حاج گردانيد تا با مردم حجّ بگزارد . و قولى آنكه خود متوجّه مكّه شد و مراسم حجّ را اقامت كرد و سفرهء طعام به جهت فقرا و مساكين زياده از آنچه در زمان سابق معهود بود مهيا گردانيد ، و اللّه علم بالصّواب .\r\n\r\n","description":"","footnote":"","page_name":" 158 ","page_number":168},
  {"content":"\r\n\r\n\r\nذكر وقايع سال پانزدهم از رحلت پيغمبر ، صلى اللّه عليه و آله\r\nكه سال بيست و پنجم از هجرت بود و بعضى از نجوم روم به توفيق حىّ قيّوم . و در اين سال اهل اسكندريه نقض عهد كردند « 1 » و عمرو عاص به اشارت امير المؤمنين عثمان ، رضىّ اللّه عنه ، با جمعى كثير بر سر آن قوم شرير رفته مراسم غزا و جهاد به تقديم رسانيده و به عون اللّه تعالى فتح آن ديار بدست او ميسر شد و ذرارى « 2 » ايشان را سبى « 3 » نموده به مدينه روان ساخت .\r\nذو النورين حكم فرموده به ردّ ذرارى ايشان و گفت : نقض عهد از جماعت مقاتله كننده به ظهور آمده نه از ذرارى و نقض ايشان موجب سبى ذرارى نيست . ايشان همچنان در زينهار خودند .\r\nدر اين سال امير المؤمنين عثمان ، رضىّ اللّه عنه ، سعد بن ابى وقّاص را از حكومت كوفه معزول گردانيده منشور ايالت آن ناحيه را به نام وليد بن عقبة بن ابى معيط « 4 » نوشت . در سبب عزل سعد گفته‌اند كه در آن زمان عامل بيت المال كوفه عبد اللّه بن مسعود بود و سعد مبلغى برسم قرض از بيت المال گرفته بود و در اداء آن وجه تعلّلى مىنمود . ميان سعد و ابن مسعود در آن باب مقاوله به مرتبهء تغيّر در نسب و مشاتمه انجاميد « 5 » ، و سعد دست به دعا برداشته به داعيهء آنكه بر ابن مسعود دعاء بد كند . در آن ساعت ابن مسعود را دعاء سرور اهل سعادت كه در شأن سعد فرموده بود ، در مستجاب الدعوه بودن او ، ياد آمد . ترسيد كه\r\n\r\n\r\n","description":"","footnote":"\r\n( 1 ) . امير سپاه اسكندريه شخصى بود به نام منّويل .\r\n( 2 ) . ذرارى : اولاد و زنان ؛ - معين .\r\n( 3 ) . سبى : به اسارت گرفتن . - و .\r\n( 4 ) . وليد بن عقبه : از شعرا و بزرگان قريش ، كه برادر مادرى عثمان بوده و در فتح مكّه مسلمان شد . از طرف پيغمبر براى اخذ زكات طايفهء بنى مصطلق مأمور شد و در عصر عمر مأمور اخذ صدقات بنى تغلب شد ؛ - الأعلام .\r\n( 5 ) . نهاية الأرب ، ج 5 ، ص 35 .\r\n","page_name":" 159 ","page_number":169},
  {"content":"\r\n\r\nمبادا دعاء سعد نيز در شأن او به هدف اجابت رسد . در مقام نيازمندى درآمده با سعد گفت : زبان خجسته بيان خود را به خير جارى كن . سعد جواب داد : بدان و آگاه باش كه اگرنه ترس حضرت حقّ سبحانه دامن‌گير من شدى تير از شست دعا در شأن تو مىگشودم كه قطعا خطا نمىگشت . هاشم بن ابى عتبة بن ابى وقّاص ، برادرزادهء سعد ، حاضر بود . زبان به ملامت هر دو گشوده گفت : روا باشد كه شما دو مرد از اعيان مهاجر و اشراف اصحاب رسول خدا ، صلّى اللّه عليه و آله ، براى متاع قليل الانتفاع دنيوى كه نزد اهل بصيرت مقدار برگ كاهى اعتبار ندارد ، با هم جدال و نزاع كنيد و خاطر يكديگر آزرده داريد ؟ ابن مسعود منفعل گشت و از مجلس سعد بيرون آمد و جمعى را واسطه ساخت و از استخلاص وجه بيت المال به ايشان استعانت جست . سعد نيز طايفه‌اى را در ميان كرده فرستاده مدتى مهلت طلبيده و فى الجمله تسكينى يافتند .\r\nصورت مخاصمه و مقاتلهء ايشان به عرض امير المؤمنين عثمان ، رضىّ اللّه عنه ، رسيد . از سعد و ابن مسعود به غضب رفته مثال عزل سعد از حكومت كوفه نوشت و عبد اللّه بن مسعود را در عمل خويش مقرّر داشت و رايت ايالت وليد در آن ناحيه و توابع و لواحق برافراشت و حال آنكه وى در اين وقت از قبل عمر خطّاب عامل جزيره بود به اشارت عثمان متوجّه كوفه گشت « 1 » .\r\nكوفيان چون بر اين امر وقوف يافتند ملايم طبع ايشان نيفتاد ؛ چه ، سعد مردى دانا و شجاع و كريم و نفّاع و به زهد و صلاح موصوف و معروف بود و مردم بر آثار فسق و فجور كه بر ناصيهء وليد پديد بود اطّلاع تمام داشتند . امّا چون وليد بر مسند كوفه متمكّن گشت طريقهء پسنديده پيش گرفت و در مدّت پنج سال كه به قطع و فصل مهمات اهالى آن ديار قيام مىنمود در سرايى كه در نداشت - چه جاى دربان - مسكن ساخت و بساط مباسطت و ملاطفت با وضيع و شريف و قوى و ضعيف بينداخت تا ارباب مهمّات از هرباب كه مىخواستند حاجت خود را بلاحاجب و مانع نزد وى برطبق عرض مىنهادند و ابواب اسعاف و انجاح مقاصد و كامرانى بر وجوه آمال و امانى خويش مىگشادند . در آن مدّت حكومت وليد به رضا و خوشنودى اهالى كوفه مقرون بود تا آن هنگام كه حركت شنيع كه موجب انصراف قلوب بود از وى صادر گشت « 2 » ؛ چنانچه بعد از اين سمت تحرير خواهد يافت ان شاء اللّه تعالى .\r\n\r\n\r\n","description":"","footnote":"\r\n( 1 ) . روزى كه وليد وارد كوفه شد ، سعد به وى گفت : آيا تو پس از ما زيرك شده‌اى يا ما پس از تو احمق شده‌ايم ؟\r\n- پيشين .\r\n( 2 ) . اشاره است به شرابخوارى وليد و اقامهء نماز صبح به حال مستى در چهار ركعت . اكثر مفسران قرآن اذعان دارند بر اينكه آيهء  « أَ فَمَنْ كانَ مُؤْمِناً كَمَنْ كانَ فاسِقاً لا يَسْتَوُونَ »  ؛ ( سجده ، 18 ) و آيهء  « يا أَيُّهَا الَّذِينَ آمَنُوا إِنْ جاءَكُمْ فاسِقٌ بِنَبَإٍ فَتَبَيَّنُوا »  ؛ ( حجرات ، 6 ) دربارهء فسق وليد بن عقبه نازل شده است .\r\n","page_name":" 160 ","page_number":170},
  {"content":"\r\n\r\n\r\nذكر فتح آذربيجان بعد از نقض [ عهد 
  ] ايشان\r\nو صلح با اهل ارمنيّه و توابع آن ، و سلمان بن ربيعه را فرستادن به معونت معاويه در دفع جيش روم و فتح بعضى از قلاع و بلاد آن مرزوبوم .\r\nآورده‌اند كه چون [ 20 ب 
  ] ذو النورين ، رضىّ اللّه عنه ، وليد بن عقبه را بر حكومت كوفه استقلال و استيلا داد و عتبة بن فرقد را از امارت آذربيجان معزول گردانيد و اهالى آن مملكت نقض عهد مسلمانان نموده شيوهء تمرّد پيش گرفتند ، وليد را از كوفه به غزو ايشان اشارت فرمود و وى امتثالا للامر به زودى به جمع لشكر و تهيّهء اسباب و آلات محاربه مشغول شده و سپاهى آراست كه از كثرت و وفور اسلحه گوييا كوه آهن بودند [ همه را 
  ] فراهم آورده بر صوب آذربيجان روان شد « 1 » ، و در اثناء طريق چون به فريقى مىرسيد كه رقبهء خود را از ربقهء اطاعت و انقياد بيرون برده و سر از جيب طغيان و عناد برآورده بودند ، غارت مىكرد و فتح بعضى از قلاع و بلاد و تسخير برخى از آن ديار و رباع كه از سمت طريق او بودند ، مانند موقان « 2 » و غيره نموده سبايا و غنايم بسيار به دست مىآورد .\r\nو چون به نواحى آذربيجان رسيد اهالى آن كشور دانستند كه اگر در مقام مقاتله برآيند ( از آذرحرب ) « 3 » بىجان مىگردند ، بالضروره از در مصالحه درآمدند و به همان دستور كه با حذيفة بن اليمان عهد بسته بودند به قصد مصالحه مراجعت نمودند و هشتصد هزار درم بدل صلح تسليم كردند . آنگاه وليد از لشكر خويش سرايا « 4 » و بعوث « 5 » جدا ساخته به اطراف ممالك آذربيجان فرستاد و سلمان بن ربيعة باهلى را با دوازده هزار مرد به جانب ارمنيه روان گردانيد تا بسيارى از آن بلاد را فتح نمود و غنايم بسيار و اموال و سباياى بيشمار در قبضهء تصرّف درآورده با دلى شادمان به معسكر وليد ملحق شد ، و وليد مظفّر و منصور سالما و غانما معاودت از سمت موصل پيش گرفت . و چون به آن ناحيه و اصل گشت از جناب امير المؤمنين عثمان مثالى رسيد « 6 » ؛ مضمونش آنكه :\r\n« معاوية بن ابى سفيان مكتوبى به من فرستاده كه روميان به جمع لشكر مشغول شده داعيهء\r\n\r\n\r\n","description":"","footnote":"\r\n( 1 ) . وليد ، فرماندهى مقدمة الجيش را به عبد اللّه بن شبيل احمسى واگذار كرده بود ؛ - العبر ، ج 1 ، ص 557 ؛ نهاية الأرب ، ج 5 ، ص 15 ؛ تاريخ طبرى ، ج 5 ، ص 2092 .\r\n( 2 ) . موقان : يا موغان يا مغان ، منطقه‌اى است آباد و كشاورزى در آذربايجان شرقى كنونى .\r\n( 3 ) . ق ، ش : ( به همه حال ) .\r\n( 4 ) . سرايا : جمع سريّه و سريّت ، به معنى گروهى از لشكر در حدود سيصد تا چهارصد تن ؛ - فرهنگ معين .\r\n( 5 ) . بعوث : لشكر و گروهى كه به جايى فرستند ؛ - آنندراج .\r\n( 6 ) . نامهء عثمان در منطقه‌اى به نام حديثة واقع در ساحل شرقى دجله نزديك موصل به دست وليد رسيد . وليد از اين طريق عازم كوفه بود .\r\n","page_name":" 161 ","page_number":171},
  {"content":"\r\n\r\nجنگ دارند و با اهل اسلام كه در حدود شامند ارادهء مقاتله دارند ، و در دفع ايشان از اين جانب مدد طلبيده . رأى من قرار يافته كه براى وى از لشكر كوفه مدد فرستاده شود . بايد كه از آن ولايت مردى كه به شجاعت و دلاورى معروف بوده باشد با هشت هزار يا نه هزار يا ده هزار مرد مكمّل پسنديده و جنگ‌ديده از هرمنزلى كه مكان وصول مكتوب به دو باشد در زمان به جانب شام برسم مدد معاويه روان كنند ، و السلام . »\r\nوليد چون بر مضمون نامهء امير المؤمنين واقف شد بلاتوقّف اعيان جيش خويش جمع نموده از فرمان خبردار گردانيد و ايشان را به محاربهء روميان ترغيب و بر معاونت لشكر معاويه تحريص نموده و سلمان بن ربيعة باهلى را با هشت هزار مرد مسلّح آراسته بر صوب روم ارسال نمود . برفتند و بعد از وصول به آن مملكت با دوازده هزار مرد خون‌آشام از جنود شام به حدود روم درآمدند و بسيارى از قلاع و حصار آن ديار را در قيد تسخير كشيدند و آنچه مىخواستند از زر و اسباب و برده و غيره يافتند ، و بعد از حصول مقصود به جانب شام معاودت نمودند .\r\nو در بعضى از كتب تواريخ مسطور است كه به اشارت امير المؤمنين عثمان ، معاويه از لشكر خويش حبيب بن مسلمهء فهرى را با چهار هزار سوار نامدار و دو هزار پيادهء جرّار به جانب ارمنيّه فرستاد . در اثناء راه به شهر سميساط « 1 » رسيد . خبر يافت كه مردى از رؤساء روم ، مرزبان نام ، با هشتاد هزار مرد قصد او دارد . نامه‌اى به معاويه نوشت و صورت واقعه را بر ضمير او روشن ساخت ، و معاويه كيفيّت آن امر را در ضمن مكتوبى به عرض امير المؤمنين عثمان رسانيد . عثمان به وليد بن عقبه مثال فرستاده او را امر فرمود تا از لشكر كوفه و توابع ده هزار مرد كارى انتخاب و اختيار كند و سلمان بن ربيعة باهلى را امير ايشان گردانيده به مدد حبيب بن مسلمه فرستد .\r\nوليد حسب الحكم ، سلمان بن ربيعه را با ده هزار چابكسوار به جانب سميساط روان كرد . و چون خبر وصول سلمان به حبيب رسيد با لشكر خويش تدبير نمودند كه : اگر بعد از فوج سلمان رسيدن به لشكر ما به محاربه قيام گردد و به مدد ايشان فتح ميسّر شود ايشان [ فتح را 
  ] به فرّ مقدم خويش منسوب سازند و كار ما بىرفع و مقدار گردد . اولى چنان مىنمايد كه ما پيش از وصول ايشان بر لشكر دشمن شبيخون بزنيم و ان شاء اللّه تعالى چهرهء دلگشاى فتح در آينهء اين تدبير ببينيم .\r\nپس به مقتضى اين رأى عمل نموده شبى بر سر لشكر دشمن تاختن آوردند و بسيارى از آن قوم شرير را از تيغ گذرانيدند و بقيّة السيف منهزم و مكسور و رايت اسلام مظفّر و منصور\r\n\r\n\r\n","description":"","footnote":"\r\n( 1 ) . سميساط : شهر قديم سوريه ، بر ساحل راست فرات . - و .\r\n","page_name":" 162 ","page_number":172},
  {"content":"\r\n\r\nو مسلمانان مسرور شدند و تمام آن لشكر غنيمت ايشان گشت . روز ديگر خواستند به تقسيم غنايم مشغول شوند كه ناگاه گرد شكافت و سلمان با لشكر كوفه رسيد و مدعاى ايشان آنكه در آن غنايم با لشكر حبيب شريك باشند و گفتند : بواسطهء ما شما ظفر توانستيد يافت ، و الّا قبل از اين به نيل مقصود بايستى شتافت . سخن حبيب آنكه : به مقتضاى  وَ أَنْ لَيْسَ لِلْإِنْسانِ إِلَّا ما سَعى  « 1 » شما را در اين امر هيچ نصيبى نيست . آخر الامر ميانهء ايشان نزاع به جايى رسيد كه هر دو لشكر تيغ بر يكديگر كشيدند و بسيارى از جانبين تلف شدند . چون لشكر كوفه به عدّ و عدد اكثر و اقوى بودند غالب گشتند - و اوّل عداوتى كه ميان شاميان و كوفيان حادث شد آن بود .\r\nبعد از آن حبيب بن مسلمه از روى صلح رسول به نزد سلمان فرستاد و گفت : ما را به حكم  إِنَّمَا الْمُؤْمِنُونَ إِخْوَةٌ  « 2 » رعايت ناموس و حفظ اموال يكديگر مىبايد كرد . اكنون كه در ولايت و مملكت دشمنان دين باشيم روا نباشد كه براى حطام دنيوى دون خود را بدنام و زبون سازيم .\r\nمصلحت آن است كه به جانب امير المؤمنين عثمان كسى بفرستيم و تفصيل قضيهء خويش معروض گردانيم و به هرچه از آن جانب فرمان رسد ممتثل شويم . سلمان را آن مصلحت موافق افتاده دست از محاربه بازداشتند .\r\nچون كيفيت آن واقعه به عرض امير المؤمنين عثمان رسيد در آن باب به حبيب بن مسلمه مثالى فرستاد كه چون [ آن 
  ] لشكر [ به قصد 
  ] مدد [ ايشان از 
  ] كوفه [ بدان سو 
  ] توجه نموده و قطع بيابانها كرده و تعب راه كشيده‌اند ، مروّت تقاضاى آن مىكند كه در اموال غنايم حاصله شريك باشند . حبيب بن مسلمه ، به موجب فرموده ، لشكر كوفه را از آن غنايم حصّه‌اى داد ، و در آن حدود مىبود . و سلمان بن ربيعه از جانب امير المؤمنين عثمان ، رضىّ اللّه عنه ، مأمور شد به آنكه با لشكرى كه از كوفه آورده به جانب ارمنيّه و دربند تاخت آورد و همّت بر فتح آن بلاد و ديار گمارد .\r\n\r\nذكر ابتداء غزوهء افريقيّه\r\nدر اين سال عمرو عاص به گفتهء امير المؤمنين عثمان ، رضىّ اللّه عنه ، عبد اللّه سعد « 3 » را ، كه از جملهء جنود مصر بود ، به نواحى و اطراف مملكت افريقيّه « 4 » فرستاد ، و بعد از دخول در آن ولايت بواسطهء كثرت اعادى زياده تعرّضى بديشان نتوانستند كرد و بسلامت معاودت نمود ؛ و اللّه الاعلم .\r\n\r\n\r\n","description":"","footnote":"\r\n( 1 ) . و اينكه : براى مردم پاداشى جز آنچه خود كرده‌اند نيست ؛ ( نجم ، 39 ) . - و .\r\n( 2 ) . هرآينه مؤمنان برادرند ؛ ( حجرات ، 10 ) . - و .\r\n( 3 ) . مراد عبد اللّه بن سعد بن ابى سرح است .\r\n( 4 ) . افريقيّه : نامى كه بيشتر به سرزمينهاى ليبى ، تونس ، الجزاير امروزى ، و سواحل جنوبى مديترانه اطلاق مىشده است .\r\n","page_name":" 163 ","page_number":173},
  {"content":"\r\n . \r\n","description":"","footnote":"","page_name":" 164 ","page_number":174},
  {"content":"\r\n\r\n\r\nذكر وقايع سال شانزدهم از رحلت خير البشر\r\nاز آن جمله آن است كه ذو النورين ، عثمان بن العاص را امر فرمود تا متوجّه شاپور ، كه يكى از شهرهاى فارس است ، شود و عثمان بن العاص با لشكرى متوجّه آن نواحى شد . اهالى آنجا از صولت لشكر اسلام انديشه كردند و اختيار مصالحه نمودند و بدل صلح سه هزار و سيصد مثقال نقره تسليم نمودند و شهر كازرون [ را 
  ] ، كه در نواحى شاپور است و حالا شاپور از نواحى آن است ، داخل مصالحه ساختند . پس عثمان بن العاص ، هرم بن حيّان وعدى « 1 » را به تسخير قلعهء بحره - كه در ميان اهالى آن ديار به قلعة الشيوخ موسوم بود و در اصل دار سفيده و قلعهء سفيده مىگفتند و حالا بدين نام اخير موسوم است و نامهاى ديگر متروك . [ فرستاد 
  ]\r\nو اين قلعه‌ايست بسيار محكم [ و 
  ] بر سر كوهى است بغايت مرتفع . يك دو راه بيش ندارد و بسيار بزرگ است و حصارش محكم و در اندرون آن قلعه يك نهر آب جارى است ، چنانچه گِل زراعتى در آن قلعه به آب مىكنند و در ايران زمين به خوبى [ و 
  ] استحكام مشهور است .\r\nو چون ايشان با لشكر به پاى قلعه رسيدند فى الحال از اطراف قلعه [ 21 الف 
  ] جنگ درانداختند . دليران لشكر اسلام به يك بار خروشيدند و كوشيدند و قلعهء به آن استحكام را به توفيق حضرت حقّ سبحانه و تعالى فتح نمودند .\r\nو از آن جمله آن است كه ذو النّورين ، عمرو عاص را از عمل خراج مصر عزل كرد و عبد اللّه بن سعد بن ابى سرح را بدان عمل نصب كرد و ليكن امارتهاى آن ممالك را همچنان به عمرو عاص مقرّر داشت . و چون دو حاكم در يك ولايت باشند ميان ايشان منازعه مىشود\r\n\r\n\r\n","description":"","footnote":"\r\n( 1 ) . فتوح البلدان ، ص 143 ؛ نهاية الأرب ، ج 5 ، ص 25 : هرم بن حيّان عبدى .\r\n","page_name":" 165 ","page_number":175},
  {"content":"\r\n\r\n- خصوصا كه يكى به عزل ديگرى رفته باشد - در ميان عمرو عاص و عبد اللّه بن سعد منازعه ظاهر شد و تعلّل در امور يكديگر مىكردند و هريك كتابتى مشتمل بر شكايت از ديگرى به ذو النورين نوشتند . ذو النورين ، عمرو عاص را از عمل خراج مصر عزل كرد و عبد اللّه بن سعد را در تمام امور مصر و اسكندريّه مطلق العنان گردانيد . عمرو بالضروره متوجّه مدينه شد و در آن بلدهء طيّبه ساكن گشت و دايم در مقام خبث و غيبت ذى النّورين مىبود و عداوت با وى مىورزيد تا به حدّى كه بدان سبب خواهر پدر و مادرى ذى النّورين را كه زن او بود طلاق داد .\r\nاز آن جمله آن است كه در سال سابق ذو النّورين ، عبد اللّه بن سعد را فرمود [ ه بود 
  ] تا با لشكرى به افريقيّه رفت ، و به او نوشته بود كه « اگر در فتح افريقيّه به مقدار طاقت و قدرت خود سعى كنى و آن بلده را فتح نمايى از غنايم آن بلاد خمس الخمس را به طريق نعل‌بها « 1 » به تو مسلّم باشد . » و عبد اللّه بن نافع بن عبد القيس و عبد اللّه بن نافع بن الحارث را بر جمعى امير گردانيده و اشارت فرمود تا به مدد عبد اللّه بن سعد روند . عبادلهء ثلاثه بعد از جمع ، به موجب فرموده ، به رفاقت متوجّه افريقيّه شدند . چون به حدود آن مملكت رسيدند بنابر كثرت لشكر آن ديار و شوكت و عظمت حكّام و سلاطين آن ولايت دخول در افريقيّه ننمودند و مراجعت كردند . و در اين سال عبد اللّه بن سعد چون بر سرير حكومت مصر و توابع متمكّن گشت به ذو النّورين نامه فرستاد و دستورى خواست تا لشكر به جانب افريقيّه كشد و التماس مدد نمود و كثرت دشمن آن ديار را معروض داشت .\r\nذو النّورين اعيان مهاجر و انصار را جمع كرده و در آن باب به ايشان مشورت نمود . اكثر صحابه به رأى اتّفاق نمودند كه عبد اللّه بن سعد را به جهاد اهل افريقيّه رخصت بايد داد و مدد بايد فرستاد « 2 » . بنابراين ذو النورين لشكرى انبوه ترتيب نموده به مدد عبد اللّه بن سعد فرستاد و طايفه‌اى از اشراف صحابه ، [ از جمله 
  ] عبد اللّه بن عباس و عبد اللّه بن عمر ، در آن لشكر بود . « 3 »\r\nبعد از رسيدن ، عبد اللّه بن سعد با تمام ايشان روى به افريقيّه نهادند و در راه عقبة بن نافع نيز با جمعى از مسلمانان كه در حوالى او بودند به ايشان ملحق شده به اتّفاق به جانب دشمن شتافتند . چون به شهر طرابلس - كه قريب به حدود مغرب است - رسيدند فوجى از لشكر در آن نواحى بودند ، ايشان را غارت نموده به مملكت افريقيّه درآمدند و عساكر به هرطرف\r\n\r\n\r\n","description":"","footnote":"\r\n( 1 ) . نعل‌بها : مالى كه پادشاه در وقت مرور از موضعى از صاحب آن مىگيرد به بهاى نعل اسب خود كه از آنجا عبور كرده است ؛ - برهان قاطع ، ص 2148 ، يادداشت دكتر معين .\r\n( 2 ) . در مورد اعتراض مسلمانان به فرماندهى عبد اللّه بن سعد بن ابى سرح - تاريخ طبرى ، ج 5 ، ص 2099 .\r\n( 3 ) . ابن خلدون معتقد است كه امام حسن ( ع ) و امام حسين ( ع ) نيز جزو همين لشكر بودند ؛ - العبر ، ج 1 ، ص 562 ؛ نيز - الأعلام .\r\n","page_name":" 166 ","page_number":176},
  {"content":"\r\n\r\nفرستادند . حاكم افريقيّه در آن زمان از [ سوى 
  ] قيصر روم بود ، نامش جرجير ، و از طرابلس تا حدود طنجه در تحت حكومت او بود و خراج اين بلاد را به پادشاه روم مىفرستاد . و چون خبر توجه مسلمانان و درآمدن ايشان در آن ولايت شنيدند در زمان به جمع سپاه مشغول شدند و به اندك فرصتى صد و بيست هزار سوار جمع نمودند و مستقبل لشكر اسلام شدند .\r\nدر موضعى كه از آنجا تا شهر سبيطلة « 1 » يك شبانه‌روز راه بود فريقين به هم رسيدند .\r\nعبد اللّه بن سعد رسولى را نزد جرجير فرستاد و او را به اسلام يا قبول جزيه دعوت كرد .\r\nجرجير ابا نمود . بالضروره قرار به محاربه گرفت و مدّت چهل روز مقابل يكديگر در آن موضع اقامت نمودند و جنگ بسيار ميان ايشان واقع شد ، و در روز جنگ از صباح تا پيشين جنگ مىكردند و بعد از آن هردو طايفه هركدام به منزل خويش مراجعت مىنمودند .\r\nو بواسطهء طول مسافت خبر لشكر اسلام از ذى النّور منقطع شد . عبد اللّه بن زبير را با جمعى كثير به مدد آن لشكر فرستاد ، و عبد اللّه بن زبير به تعجيل روان شد و به اندك مدّتى به ايشان رسيد . مسلمانان از غايب فرح تكبير گفتند . جرجير و مردمش از اين خبر غمگين شدند .\r\nعبد اللّه بن زبير در ميان لشكر اسلام عبد اللّه بن سعد را نديد . از حال وى تفحّص نمود . گفتند شنيده شده است كه جرجير در لشكر خويش اين آوازه انداخته كه هركس سر عبد اللّه بن سعد را نزد وى برد او را صد هزار دينار سرخ بدهد و دختر خويش را در عقد نكاح او درآورد ، و عبد اللّه بن سعد به اين واسطه خود را از معركهء محاربه پنهان مىدارد .\r\nعبد اللّه بن زبير نزد عبد اللّه بن سعد رفت و وى را دلدارى داد و گفت : تلافى اين امر بدين حاصل شود كه تو نيز فرمايى تا ندا كنند در ميدان كه هركس سر جرجير را نزد من آورد صد هزار دينار از غنايم اين لشكر برسم اين فعل به وى دهم و دختر جرجير نيز بنده و بردهء او باشد و حكومت مملكت رى به او مفوّض سازم .\r\nعبد اللّه بن سعد را اين رأى بسيار متين نمود . جرجير را از آن نداترسى و تن‌لرزى عظيم پيدا شد و در هنگام جنگ بعد از آن دائما در عقب لشكر خويش دور از ايشان سواره توقّف مىنمود تا اگر لشكر او شكسته گردد زودتر بگريزد . بعد از آن عبد اللّه بن زبير تدبير ديگر انگيخت و گفت به عبد اللّه بن سعد كه : حرب شما با اين لشكر بسيار دور و دراز كشيد و دشمنان در ميان مملكت خويش به فراغت خاطر مىباشند و هرروز مددى مجدّد به ايشان مىرسد و در محاربه به جدّ و دلير مىگردند و ما بغايت از مستقر خلافت دوريم و مدد از آنجا به ما دير مىرسد . مصلحت چنان مىبينم كه فردا جماعتى از شجاعان لشكر خويش را فرمايى\r\n\r\n\r\n","description":"","footnote":"\r\n( 1 ) . هرسه نسخه : شيطله . از شهرهاى تونس و مركز قديم افريقيّه بوده است .\r\n","page_name":" 167 ","page_number":177},
  {"content":"\r\n\r\nتا در خيمه‌هاى خود مستعدّ جنگ باشند و با ما به جنگ نيايند و ما با بقيّهء لشكر اسلام در مقابل دشمن به جنگ مشغول شويم و سعى تمام در مقاتله و محاربه نماييم و چون نيم‌روز شود در غايت كلال و ملال و تشويش هريك به طرفين لشكرگاه بازگرديم و جاسوس نگاهدارى كه چون مخالفان اسلام سلاح بگشايند و به استراحت مشغول شوند دليران آسوده از لشكر اسلام كه در خيمه‌ها مستعدّ و مهيا باشند به يكباره سوار شده بىخبر بر سر ايشان روند ، شايد كه از اين تدبير كارى ساخته شود و به عون اللّه تعالى و به حضرت حقّ جلّ و علا فتح و ظفر روزى كند .\r\nعبد اللّه بن سعد با اعيان صحابه كه در لشكر او بودند در آن باب مشورت كرد . جمله گفتند كه اين تدبير بسيار خوب است . روز ديگر اكثر شجاعان لشكر را فرمود تا مكمّل و مسلّح در خيمه‌هاى خويش نشستند و اسبهاى خود زين كرده مستعدّ نمودند و خود با بقيّهء لشكر به جنگ رفت و فرمود تا حربى مردانه در كمال جدّ و جهد نمودند و از وقت طلوع آفتاب تا پيشين محاربه‌اى عظيم نمودند . گويند آن جنگ به « حرب العبادله » موسوم گشت ؛ به سبب آنكه امير لشكر عبد اللّه بن سعد بود و در قلب لشكر بود ، ميمنه را به عبد اللّه بن عمر داده بود ، در ميسره عبد اللّه بن زبير بود ، و در مقدّمهء لشكر عبد اللّه بن عباس .\r\nو چون وقت ظهر مؤذّن اسلام اذان نمود و روميان به بقاء عهد معهود مراجعت نمودند ، مسلمانان ايشان را فرصت مراجعت ندادند و به جدّ تمام در محاربه كوشيدند تا زمانى كه آن جماعت بغايت بىطاقت شده طبل بازگشتن كوفتند و هريك از آن دو لشكر به مقام خويش بازگشتند . و چون روميان سلاح از خود دور كردند و به استراحت مشغول شدند ، سواران تازان و شجاعان آسوده از لشكر اسلام به يكباره بر سر جرجير و لشكرش ريختند و ايشان را مجال پوشيدن سلاح نشد ، بالضروره گريختند و لشكر اسلام بر عقب ايشان روان شدند و به هر كه مىرسيدند مىكشتند ، و جرجير به دست عبد اللّه بن زبير كشته شد . لشكر اسلام را ظفر و فتح تمام حاصل شد و عبد اللّه بن سعد بر در شهر سبيطله نزول كرد و اهالى آن بلده را مجال محاصره نداد و به عون الهى آن شهر را گرفت . و در آن شهر چندان مال يافت كه در ساير [ سرزمينهاى 
  ] مفتوحهء آن بلاد روم نيافته بودند ، و كثرت غنيمت به مرتبه‌اى بود كه حصّهء يك سوار سه هزار زر سرخ و يك پياده يك هزار زر سرخ افتاد .\r\nاهالى افريقيه به مصالحه پيش آمدند و بدل صلح دو هزار دينار زر سرخ تسليم نمودند .\r\nعبد اللّه بن سعد به موجب وعده دختر جرجير را برسم تعمّل « 1 » به عبد اللّه بن زبير مسلم داشت و خمس [ 21 ب 
  ] غنايم را در آن لشكر بار كرده با اخبار فتوح مصحوب عبد اللّه بن زبير نزد\r\n\r\n\r\n","description":"","footnote":"\r\n( 1 ) . ق و ش : « به رسم نقل » . تعمّل : عنايت و كوشش كردن در برآوردن حاجت مردم ؛ - اقرب الموارد .\r\n","page_name":" 168 ","page_number":178},
  {"content":"\r\n\r\nذو النورين فرستاد . و چون خمس آن غنايم به مدينه رسيد مروان بن الحكم آن را به پانصد هزار دينار زر سرخ خريد و [ عثمان 
  ] از آن جمله يك صد هزار دينار زر سرخ به وى ارزانى داشت . اهل مدينه به اين سبب ذو النّورين را عيب و طعن گفتند . « 1 »\r\nآورده‌اند كه عبد اللّه بن سعد يك سال و سه ماه در افريقيّه مقام كرده بعد از آن به مصر معاودت نمود . بعد از آن به امر ذو النّورين حكومت افريقيّه را به عبد اللّه بن نافع گذاشت ؛ و اللّه تعالى اعلم بحقيقة الحال .\r\n\r\n\r\n","description":"","footnote":"\r\n( 1 ) . نويرى مىنويسد : و عثمان او را از پرداخت قيمت معاف كرد ؛ - نهاية الأرب ، ج 5 ، ص 20 . و عبد الرحمان بن حنبل ، يكى از اصحاب رسول اللّه ( ص ) ، شعرى در مذمّت اين عمل عثمان سروده است . براى اطّلاع از ترجمهء فارسى آن - پيشين ، ص 21 .\r\n","page_name":" 169 ","page_number":179},
  {"content":"\r\n . \r\n","description":"","footnote":"","page_name":" 170 ","page_number":180},
  {"content":"\r\n\r\n\r\nذكر وقايع سال هفدهم از رحلت خير البشر\r\nكه سال بيست و هفتم از هجرت آن سرور است . چنين آورده‌اند كه چون افريقيّه در تحت تصرّف فرق اسلامى درآمد ، امير المؤمنين عثمان ، رضى اللّه عنه ، عبد اللّه بن نافع بن عبد القيس را اشارت فرمود تا به جانب مغرب‌زمين لشكر كشد ، و ايشان ، به موجب فرموده ، تهيّهء اسباب حرب و تجهيز جيش نمودند و زياده از ده هزار سوار كه سرآمد روزگار و شهسواران روزگار بودند فراهم آورده از طريق بحر به شهر بربر آمدند و به اتّفاق ايشان بر سر اهل اندلس رفته به اهالى آن ديار اصطلاء « 1 » نايرهء حرب نمودند و از جانبين كشش و كوشش بسيار واقع شد .\r\nعاقبة الامر شكست بر كفّار آمده نهب و غارت و قتل مفرط به آن لشكر راه يافت و به عون اللّه القدير آن ممالك را در قيد تسخير درآوردند و بسط مملكت و شوكت مسلمانان افزود و اموال و سباياى وافره به دست اهل اسلام افتاد ، و شارق ايمان از مشرق تيغهاى آن مبارزان جانى در بلاد مغرب پديد آمد و سعى آن مجاهدان نامدار فتح آن ديار را كليد آمد ، و خبر فتح را مع خمس الغنايم به مدينه فرستادند . از جانب ذى النورين ، رضىّ اللّه عنه ، ايالت اندلس به عبد اللّه بن نافع بن الحضير مفوّض شد .\r\nو در اين سال به دستور معهود مناسك حجّ به تقديم رسانيد و در مسجد نبى ، عليه السّلام ، توسعه فرمود . و بعضى مورّخان اين فتح را در سال بيست و هشتم از هجرت نبوى ، عليه التحيّه و السلام ، نقل كرده‌اند . و فتح قبرس به دست معاوية بن ابى سفيان در اين سال واقع شده ؛ و اللّه اعلم بحقايق الاحوال .\r\n\r\n\r\n","description":"","footnote":"\r\n( 1 ) . ق : اشتعال .\r\n","page_name":" 171 ","page_number":181},
  {"content":"\r\n . \r\n","description":"","footnote":"","page_name":" 172 ","page_number":182},
  {"content":"\r\n\r\n\r\nذكر وقايع سال هجدهم از رحلت خير البشر\r\nكه سال بيست و هشتم از هجرت است . در اين سال فتح قبرس بر دست معاوية بن ابى سفيان ميسر شد ، گويند معاوية بن ابى سفيان به امير المؤمنين عثمان نوشت كه « سواحل بحر روم و قراى او ميان وى و شام متصل است و وصل به آن ديار و مرور و دخول در آن از طريق دريا ممكن تواند بود ، و اگر اجازهء امير المؤمنين حاصل شود از راه بحر بر سر آن مردم لشكر برم . » و حال آنكه در زمان فاروق ، معاويه از وى به كرّات اجازهء آن سفر پرخطر طلب كرده بود [ ولى 
  ] بواسطهء خطرى كه در سفر دريا متصوّر است مجازى و مرخّص نگشته « 1 » .\r\nالقصّه ذى النّورين بعد از تأمّل و تفحّص بيشمار رخصت به او داده نوشت كه : بايد در اين سفر مردم را انتخاب نكنى و قرعه نيز نيندازى ، بلكه ايشان را مخيّر سازى . هركه به طوع و رغبت خود اختيار كند با خود ببرى و آنچه كه معذور و ميسور بود اسعاد و امداد نمايى .\r\nمعاويه چون مرخص گشت لشكر گران ترتيب داده با ثروتى تمام و شوكتى مالا كلام به جانب بلاد روم توجه نموده و جمعى كثير از مشاهير كبار و صحابه ، مثل ابى ذرّ غفارى و غيره « 2 » ، بسيارى در آن لشكر بودند و به نام خداوند ذى الجلال و الاكرام در دريا درآمده روان شدند .\r\nدر شط ، بحريان زورقى چند مملو از هدايا و تحف و نفايس اموال آن‌طرف كه از جانب حاكم جزيرهء قبرس به نزد قسطنطين بن هرقل مىرفت ملاقى شدند . معاويه اشاره كرد تا تمام آنها را گرفته مضبوط نگاهداشتند .\r\n\r\n\r\n","description":"","footnote":"\r\n( 1 ) . عمر در اين مورد با عمرو عاص مشورت كرده و اجازهء اقدام به معاويه نداده بود .\r\n( 2 ) . عبادة بن صامت و ابو درداء شدّاد بن اوس نيز از جمله حاضران در اين لشكر بودند .\r\n","page_name":" 173 ","page_number":183},
  {"content":"\r\n\r\nالقصّه مسلمانان در آن غزا با روميان در برّ و بحر پنجاه محاربه از پيش بردند و سباياى بىحدّ و عدّ به دست اهل اسلام افتاد و با اهل قبرس بر مالى كثير كه هرساله به بيت المال فرستند مصالحه واقع شد « 1 » . و معاويه جماعتى فرستاد تا در آن ديار مسجدى بنا كردند . و چون از دريا بسلامت و مقارن سبايا و اموال غنيمت بيرون آمدند و به عرض غنايم مشغول شدند زياده از هشت هزار غلام و كنيزك كه اكثر صاحب حسن بودند در تحت عدد ضبط درآمده و از جمله هفتصد دختر دوشيزه بود . بعد از فتح قبرس جزيرهء رودس « 2 » مفتوح شد و غنايم و سباياى اين جزيره نزديك به غنايم جزيرهء سابق بود . پس تمام آنها را بين الغانمين بعد از اخراج خمس قسمت كردند و اخبار فتوح [ را 
  ] مع الاخماس نزد امير المؤمنين عثمان ، رضىّ اللّه عنه ، فرستادند .\r\nو در اين سال نائله بنت فرافصة « 3 » را در حبالهء نكاح خود درآورد و بر عادت معهود به مكّه رفت و حج گزارد و به مدينه بازآمد و بناى عالى فرمود و نام آن دار الزوراء « 4 » نهاد .\r\n\r\n\r\n","description":"","footnote":"\r\n( 1 ) . مبلغ مصالحه هفت هزار دينار بود .\r\n( 2 ) . رودس : جزيره‌اى در درياى اژه در جنوب‌غربى كشور تركيه كه مجسمهء آپولون ، يكى از عجايب هفتگانهء جهان ، در اين جزيره بوده است .\r\n( 3 ) . وى قبل از ازدواج با عثمان مسيحى بود . براى اطّلاع بيشتر در خصوص اين زن و ازدواج عثمان با او - نهاية الأرب ، ج 5 ، ص 93 .\r\n( 4 ) . هرسه نسخه : دار الزوار . زوراء به معنى كج و مايل است و مراد در اينجا بازار مدينه است ؛ - معجم البلدان ، ج 4 ، ص 413 .\r\n","page_name":" 174 ","page_number":184},
  {"content":"\r\n\r\n\r\nذكر وقايع سال نوزدهم از رحلت ، كه سال بيست و نهم از هجرت و سال ششم از خلافت امير المؤمنين عثمان است .\r\nدر اين سال به قول بعضى از اهل تاريخ مردم بصره از ابو موسى اشعرى شكايت به دار الخلافه آوردند « 1 » . امير المؤمنين او را از حكومت آن مملكت معزول ساخت و عبد اللّه بن عامر بن كريز بن ربيعة « 2 » بن حبيب بن عبد الشمس را كه پسر خالهء او بود به جاى وى نصب كرد . و به قول بعضى اين عزل و نصب در سال بيست و چهارم واقع شده ؛ و اللّه اعلم .\r\nو گويند روزى كه ايالت بصره را به عبد اللّه بن عامر تفويض ساخت او در سنّ بيست و پنج سالگى بود و ذو النّورين امر فرمود كه چندى از لشكر عثمان بن ابى العاص ثقفى از عمّان و بحرين محكوم و متابع عبد اللّه ابن عامر باشند .\r\nو در اين سال خبر به عثمان رسيد كه اهل فارس نقض عهد و پيمان نموده بر عبد اللّه معمر كه والى آنجا بود خروج كرده و او را به قتل آورده و جنودهاى لشكر اسلام كه در حدود فارس بود فرار نموده و لشكر فرس نواحى اصطخر را معسكر ساخته‌اند . پس عبيد اللّه « 3 » بن سعد را اشارت فرمود تا لشكر بصره و عمّان را درهم كشيده متوجّه فارس شد و در نواحى اصطخر تصادم و تلاقى فريقين اتّفاق افتاد . بر ميمنهء لشكر اسلام ابو بزه اسلمى ، بر ميسره معقل بن يسار و بر خيل عمران بن حصين ، و رجال ثلثهء مذكوره شرف صحبت و خدمت حضرت رسالت ، عليه السّلام ، را دريافته بودند .\r\nاز طرفين قتالى شديد و حربى عظيم واقع شد ، چنان كه كم از نيم‌روز سرهاى بسيار از\r\n\r\n\r\n","description":"","footnote":"\r\n( 1 ) . شكايت مردم بصره مربوط مىشود به نحوهء اعزام لشكر براى فرونشاندن عصيان مردم ايذه ؛ - نهاية الأرب ، ج 5 ، ص 37 .\r\n( 2 ) . عبد الله بن عمر كزير بن ربيعه .\r\n( 3 ) . هرسه نسخه : عبد الله .\r\n","page_name":" 175 ","page_number":185},
  {"content":"\r\n\r\nسروران چون مور بىسروسامان در پاى افتادند و به فيض فضل مفضّل على الاطلاق لشكر اسلام غلبه يافته اكثر لشكر جيش فرس هزيمت نمودند و بسيارى از ايشان طعمهء حسام انتقام اهل اسلام گشتند و بقيّة السّيف مخذول [ و 
  ] در قيد و غل و زنجير گرفتار شدند و قلعهء اصطخر مفتوح گشت و عبد اللّه بن عامر از آن مكان به شوكت و مكنتى در غايت امكان به دارابجرد « 1 » نهضت نمود ؛ چه ، اهالى آن ديار نقض عهد نموده در عصيان و تمرّد افزوده بودند . و به اسهل وجوه فتح آن ولايت نيز ميسّر شد و از آنجا به شهر جور « 2 » - كه گويند مراد از آن فيروزآباد شيراز است و طايفه‌اى برآنند كه مراد بعضى از اعمال كرمان است - توجّه نموده ، بعد از محاصره و مقاتله فتح دست داد .\r\nدر خلال توجّه به ولايت جور خبر به دو رسيد كه اهل اصطخر باز طريقهء رديّه نقض عهد را مسلوك داشتند . چون قريب به حدود جور رسيده بود عنان عزيمت را از آن صوب منعطف گردانيد و بعد از فتح ولايت جور به جانب اصطخر معاودت نمود و اهالى آنها را محاصره كرد و نصب منجنيق نمود و بعد از قتال شديد به عون خداوند مجيد آن بلده را آن روز فتح نمود و بسيارى از رؤسا و اشراف فرس را كه در تمرّد اشراق ورزيده بودند به تيغ سياست گذرانيده بىسر ساخت و اكثر مواضع فارس را طوعا و كرها در حيطهء تصرّف و حوزهء تسخير درآورده ؛ به نوعى كه خوار و ذليل اهل اسلام گشتند . و اخبار اين فتوح را مع سه‌بار خمس الغنايم به نزد عثمان فرستاد . و او از دار الخلافه مأمور شد كه هرم بن حيّان عبدىّ ، خرّيت بن راشد ، منجاب بن راشد ، و ترجمان هجيمىّ را در بلاد فارس عامل گرداند .\r\nو در اين سال توسعهء مسجد نبىّ ، عليه السّلام ، فرمود و شرح آن سابقا تحرير يافت « 3 » . و در اين سال [ 22 الف 
  ] به سمت خانهء كعبه از مدينه بيرون رفت و جمعى از اعيان اهل البيت و فوجى از اكابر مهاجر و زمره‌اى از وجوه انصار نيز موافقت اختيار كردند . و چون به منزل منى رسيد سراپرده براى وى زدند و او حجّاج بيت اللّه الحرام را در آن سراپرده جمع نموده به اطعام و اكرام و احسان و انعام مخصوص ساخت و علم حشمت در نظر اشراف ممالك برافراخت . و آن صنع نزد شريف و وضيع بغايت بديع و شنيع [ مىنمود 
  ] و آن طريق را از شعار بىاعتبار اهل جاهليت مىشمردند و از اوان بعثت تا آن زمان كسى از اهل دين بر اين امر اقدام ننموده بودند .\r\n\r\n\r\n","description":"","footnote":"\r\n( 1 ) . دارابجرد : از شهرهاى بزرگ فارس كه معدن موميايى و زيبق در آن ديده مىشود .\r\n( 2 ) . جور : شهرى بوده سبز و خرّم در بيست و چهار فرسنگى شيراز . در فتوح البلدان ( ص 74 و 145 ) به صورت « گور » ضبط شده ، و در العبر ( ج 1 ، ص 570 ) به صورت گور و « اردشير خره » آمده است .\r\n( 3 ) . اين كار در ماه ربيع الاول سال بيست و نهم هجرى اتفاق افتاد ، و طول مسجد را يكصد و شصت ذراع و عرض آن را يكصد و پنجاه ذراع قرار داد .\r\n","page_name":" 176 ","page_number":186},
  {"content":"\r\n\r\nاز رسول ، صلّى اللّه عليه و آله ، پرسيدند كه : خيمه‌اى براى تو در ساقهء منى نصب كنيم ؟\r\nفرمود : لا ، منى مناخ من سبق « 1 » . و ايضا در آن منزل و مجمع عرفان نماز چهار ركعتى را كه سيّد عرفات ، عليه الصّلوة و السّلام ، و ابو بكر صدّيق و عمر فاروق ، رضىّ اللّه عنهما ، هميشه در آن موضع در ايّام حجّ قصر فرموده و دو ركعت نماز مىگزارده‌اند و خود نيز تا آن هنگام آن طريق را مرعى داشته بود ، چهار ركعت گزارده و اهل منى و عرفات - كه عرفاء انام و معارف ايّام بودند - آن امر غير معروف را از وى منكر شمرده گفتند عثمان ارتكاب سنّت مستمرهء محمديّه بالضروره ننمود و تمام اهل كمال آن اتمام را از اسباب نقصان جاه و جلال او دانسته مذمّت كردند .\r\nگويند شاه اوليا علىّ مرتضى ، كرّم اللّه وجهه ، و عبد الرحمن بن عوف نزد وى رفته جهت را پرسيدند . وى قصّهء نصب سراپرده را از ميان رفع كرده كلام را به جواب آن منجر نساخت و قصّهء اتمام را چنين جواب گفت كه : به من رسيده كه حجّاج به من مىگويند كه نماز مقيم دو ركعت بيش نبوده زيرا كه عثمان دو ركعت نماز مىگزارد و حال آنكه او در مكّه اتخاذ اهل نموده و در طايف اموال دارد ، و همچنين است كه ايشان مىگويند . عبد الرحمن بن عوف گفت كه : تو را در اين كلام كه القا فرمودى هيچ مستمسكى واضح نيست و آنچه گفتى كه در مكّه متأهّلم ، اهل خود را هروقت خواهى از مكّه بيرون توانى برد تا مخالفت سنّت نبوى نكنى . و آنچه گفتى كه اموال در طايف دارم ميان تو و طايف سه شبانه‌روز [ راه 
  ] است و نمودن قول غلط حجّاج به من موجب تغيير طريقهء مرضيهء محمدى و سيرهء حميدهء شيخين نيست . عثمان گفت : اين رأيى است كه مرا روى نموده « 2 » . عبد الرحمن از مجلس عثمان بيرون آمد و به منزل خويش مراجعت كرد . ابن مسعود گفت : خلافت موجب شرّ و فتنه است . من هم متابعة للأمر اتمام نماز نمودم . عبد الرحمن گفت : من با اصحاب خود دو ركعت نماز گزاردهم و امّا بعد از اين دفعا للمخالفة چهار ركعت گزاردم .\r\nبالجمله طعنى كه طاعنان در شأن عثمان كرده‌اند از جهت اين دو امر بود كه خلاف سنّت پيغمبر از وى صادر شده .\r\nو در اين سال از قبيلهء جهنى زنى را نزد عثمان آوردند كه بعد از عقد و نكاح و خلوت صحيحه به مدّت شش ماه فرزند آورد . امير المؤمنين عثمان حكم فرمود به رجم او . علىّ مرتضى بعد از وقوف بر آن به مجلس خلافت آمد و فرمود : يا امير المؤمنين اگر تأمّلى در اين\r\n\r\n\r\n","description":"","footnote":"\r\n( 1 ) . نه ، منى اقامتگاه كسانى است كه از پيش آمده‌اند . - و .\r\n( 2 ) . در مورد اين كار عثمان - تاريخ طبرى ، ج 5 ، ص 2113 و 2139 ؛ ألكامل ، ج 3 ، ص 167 ، ناسخ التواريخ ، ج 2 از كتاب دوّم ، ص 441 .\r\n","page_name":" 177 ","page_number":187},
  {"content":"\r\n\r\nامر رفتى انسب و اولى بودى ؛ چه ، حق‌تعالى در قرآن مجيد مىفرمايد  وَ حَمْلُهُ وَ فِصالُهُ ثَلاثُونَ شَهْراً  ، « 1 » يعنى اين آيه موصوف است در بيان مدت فصال و اقل مدّت حمل . و مدّت فصال به مقتضاى آيهء كريمهء  وَ الْوالِداتُ يُرْضِعْنَ أَوْلادَهُنَّ حَوْلَيْنِ كامِلَيْنِ  « 2 » دو سال است . پس اقل حمل شش ماه است و زناى اين زن به يقين نپيوندد . و عثمان بعد از ملاحظهء اين مقدّمات شخصى از عقب او فرستاد كه در رجم او تعجيل نكنند . چون فرستاده رسيد كار از دست رفته بود ، مصراع :\r\n « نوشدارو كه پس از مرگ به سهراب دهند . » \r\nو اللّه اعلم بالصواب .\r\n\r\n\r\n","description":"","footnote":"\r\n( 1 ) . و مدت حمل او و زمان از شير گرفتنش سىماه است ؛ ( احقاف ، 15 ) .\r\n( 2 ) . و مادران ، فرزندان خويش را دو سال تمام شير مىدهند ؛ ( بقره ، 233 ) .\r\n","page_name":" 178 ","page_number":188},
  {"content":"\r\n\r\n\r\nذكر وقايع سال بيستم از رحلت خير البشر\r\nنقل است كه ذو النّورين ، رضىّ اللّه عنه ، در اين سال سعيد بن عاص را به جاى وليد بن عقبه حكومت كوفه داد و وليد بن عقبه را از حكومت كوفه معزول گردانيد . سبب عزل آن اين بود كه گروهى با جندب اتّفاق نموده پيش عبد اللّه بن مسعود آمدند كه وليد و ابو زبير شاعر كه الحال اسلام آورده است خمر مىخورند . وى گفت : چون از ما مخفى مىدارند ما در پى او نمىرويم و پرده نمىدريم . چون ابن مسعود اقبال نكرد به درگاه ذى النّورين رفته از وليد شكايت كردند و گفتند كه ديگرى را بر ما حاكم گردان . پس ذو النّورين ايشان را نوميد بازگردانيد . چون شكايت ايشان در حقّ وليد كارگر نشد با يكديگر مشورت كردند كه به حيله انگشترى وليد را گرفته پيش ذو النّورين ببريم و حال غفلت را به او آشكارا كنيم .\r\nروزى وليد در خواب بود و حجاب پيش درنداشت . به حيله انگشترى از وى گرفتن و به مدينه رفتند و خبر دادند كه وليد شرب خمر مىكند . پس ذو النّورين به نزد وليد كس فرستاد تا به مدينه حاضر آيد . چون وليد حاضر شد ذو النّورين ، ابو موزع و ابو زبير را گفت : شما گواهى مىدهيد ؟ و ديديد كه او شرب خمر مىكند ؟ گفتند : نه ، اما ديديم كه قىّ مىكرد و ريش او آغشته به خمر بود .\r\nو به روايتى ديگر وليد مست بود و در حالت مستى نماز صبح مىكرد و نماز صبح را چهار ركعت گزارد و ابن مسعود مقتدى او بود . چون وليد بعد از سلام به ابن مسعود نگريست و گفت : دو ركعت زياده كردم « 1 » . ابن مسعود گفت : ما هميشه با وجود تو در زيادتى و افزونى\r\n\r\n\r\n","description":"","footnote":"\r\n( 1 ) . مسعودى مىنويسد وليد ضمن سجده - كه بسيار هم طولانى بود - گفت : بنوش و به من بنوشان . و بعد\r\n","page_name":" 179 ","page_number":189},
  {"content":"\r\n\r\nهستيم « 1 » . چون آن جماعت به اين طريق گواهى دادند ذو النّورين به امير المؤمنين على گفت كه حدّ شرب خمر بزند « 2 » .\r\nالقصّه چون وليد را معزول كردند و به جاى او سعيد بن عاص را به كوفه فرستادند خطبه و ثناى بليغ انشا فرمود « 3 » و به اهل كوفه اعلام نمود كه : ما را به شما فرستادند و من نمىخواستم ، ليكن اطاعت و فرمان خليفه فرض است ، لاجرم اختيار نمودم و به جهت دفع آشوب و فتنه اينجا آمدم ، و اللّه كه فتنه و آشوب را دفع كنم .\r\nگويند سعيد در اين سال به قومش رفت و با اهل آن مصالحه كرد و بعد از آن به جرجان آمد و جرجانيان با او به كارزار پيش آمدند . سعيد به ذات خود بر ايشان حمله كرده بر يكى از دلاوران ايشان شمشيرى زد ، چنان كه دو دستش بينداخت . جرجانيان در حصار درآمدند و سعيد جرجانيان را محاصره كرد . چون بعد از چند روز امان خواستند ، سعيد آنها را امان داد و با ايشان صلح كرد بر اينكه سال اوّل صد هزار درهم و سال دويم دويست هزار درم و سال سيم سيصد هزار درم بدهند . گويند دويست هزار درم بدل صلح تسليم كردند .\r\nنقل است كه در اين سال حذيفة بن اليمان از غزاى رى به آذربايجان رسيد و سعيد بن عاص باجماعت صحابه آنجا بود . حذيفه گفت : مرا در اين سفر چيزى روى نموده كه اگر از آن دست بدارم مردم در قرآن دروغها بگويند ؛ بنابر آنكه ديدم اهل حمص را كه مىگفتند قرائت ما بهتر است از قرائت ديگران ، و ايشان از مقداد روايت كنند . و اهل دمشق و كوفه گفتند كه قرائت ما بهتر است و ايشان از ابن مسعود روايت كنند . و گفت : و اللّه كه در اين باب به امير المؤمنين عرض نمايم .\r\nو گويند خود پيش ذو النّورين آمد و در باب جمع قرآن عرض نمود و خليفه به اتّفاق صحابه كه آنجا حاضر بودند شروع در جمع صحف كرد . و به صحّت پيوسته كه عثمان مصاحف متعدّد نوشته به اطراف بلاد فرستاد .\r\nنقل است كه چون ابن مسعود بعضى از مصاحف را ديد امتناع آورد ، امّا چون خليفه به\r\n\r\n\r\n","description":"","footnote":"\r\n- تلوتلوخوران به قصر خود بازگشت و اشعارى از تأبّط شرّا را كه در موضوع شراب بود به تمثيل مىخواند ؛ - مروج الذهب ، ج 1 ، ص 691 .\r\n( 1 ) . جرول بن اوس ملقّب به حطيئة : از شاعران دورهء جاهلى و اسلام ، در مورد نماز گزاردن وليد بن عقبه در حالت مستى اشعارى دارد ؛ - نهاية الأرب ، ج 5 ، ص 40 .\r\n( 2 ) . مروج الذهب ، ج 1 ، ص 691 ؛ نيز - العبر ، ج 1 ، ص 567 .\r\n( 3 ) . اكثر مورّخان معتقدند كه سعيد قبل از رفتن به منبر دستور داد كه آن را بشويند ، زيرا وى معتقد بود « وليد نجس و پليد بوده است . » ؛ - مروج الذهب ، ج 1 ، ص 693 ؛ ألكامل ، ج 3 ، ص 231 ؛ تاريخ طبرى ، ج 7 ، ص 2194 .\r\n","page_name":" 180 ","page_number":190},
  {"content":"\r\n\r\nاتّفاق صحابه جمع نموده بود امتناع او فايد نكرد . مروى است كه در مصحف ابن مسعود « اللّهمّ انّا نستعينك و نستغفرك » الى آخرها سورت بود و سورهء   « قُلْ أَعُوذُ بِرَبِّ الْفَلَقِ »   و   « قُلْ أَعُوذُ بِرَبِّ النَّاسِ »   در آن مصحف نبود . و نيز منقول است كه از جهت انكار ابن مسعود به قرآن عثمان چندان ايذاها به ابن مسعود رسيد كه او را از مجلس برداشته بودند . و اين نيز باعث شوق خاطر كافهء انام باشد .\r\nو در روايت صحيحه است كه چون از امير المؤمنين على اهل كوفه در جمع مصحف عثمان سؤال كردند ، فرمود كه « آن به اتّفاق صحابه واقع شده . » و به سند حسن بن شهاب از سالم ابن عبد اللّه و خارجه روايت كرده‌اند كه اوّل ابو بكر جامع مصحف بود و آن مصحف تا حيات او پيش او بود و بعد از آن پيش عمر بود و بعد از وفات عمر پيش [ 22 ب 
  ] حفصه بود .\r\nچون خلافت به ذى النّورين رسيد و آن را از حفصه طلبيد ، حفصه امتناع آورد ، تا آنكه عثمان عهد كرد كه آن را نزد حفصه بازفرستد . حفصه مصحف را فرستاد . عثمان از آن مصحف نقل برداشت ، - و عجب است كه آن جماعت اعتقاد به كلام ربّانى داشته باشند و با وجود آن ، به گمان يك غلط ، تمام قرآن را كه كلام الهى دانند بسوزانند - و بعد از آن نزد حفصه فرستاد . و بعضى گويند كه عثمان آن مصحف را سوخت . ظاهر است كه بنابراين روايت عثمان عهد باز گردانيدن مصحف به نزد حفصه نكرده ، و الّا بدعهدى امير المؤمنين عثمان ثابت مىشود . و بعضى گويند كه عثمان آن مصحف را سوخت . ظاهر است كه بنابراين روايت عثمان عهد باز گردانيدن مصحف به نزد حفصه نكرده ، و الّا بدعهدى امير المؤمنين عثمان ثابت مىشود . و بعضى گويند كه مروان در وقت حكومت خود آن مصحف را از حفصه گرفته پاره‌پاره كرد و گفت : آنچه در اين مصحف بود مكتوب و محفوظ شده ، و من مىترسم كه اگر مدّتى بسيار بگذرد مردم شك كنند و گويند كه در آن مصحف چيزى مانده بود كه ننوشته‌اند .\r\nبر خداوندان بصيرت مخفى نماند كه اينجا محلّ تأمّل است به دو وجه : يكى به سبب مخالفت دو روايت مذكور ، و ديگر آنكه اگر جمع عثمان موافق با آن مصحف بود چرا سوختن يا پاره‌پاره كردند ؟ بلكه بر اين تقدير نگاهداشتن آن مصحف كمال تقويت جمع مصحف عثمان بود . اگر جمع عثمان با آن مصحف مخالف بود پس آن از دو حال خالى نباشد : از آنكه جمع عثمان را بهتر از جمع ابو بكر گويند ؛ و در اين نيز محل بحث هست . و خالى نباشد از آنكه جمع ابو بكر را صحيح‌تر از مصحف عثمان بگويند « 1 » ؛ پس بر اين تقدير لازم آيد كه مصحفى كه بالفعل معمول و مقرّر است صحيح‌تر نباشد ، بلكه مصحفى كه سوختند يا پاره‌پاره كردند صحيح‌تر باشد . جواب آن شايد اگر از بحث به عدد\r\n\r\n\r\n","description":"","footnote":"\r\n( 1 ) . اين جمله در هرسه نسخه به اين صورت آمده : و خالى نباشد كه جمع عثمان را صحيح‌تر از مصحف ابو بكر بگويند .\r\n- و .\r\n","page_name":" 181 ","page_number":191},
  {"content":"\r\n\r\nاجماع بگويند دور نبود ، [ ولى 
  ] باز از شبهه خالى نيست ؛ و اللّه اعلم .\r\nبه روايتى ديگر ، اوّل جمع مصحف از امير المؤمنين على شده و به روايتى ديگر اوّل جمع مصحف از ابو بكر شده و به روايت ديگر اوّل عمر جمع كرده . و روايتها بر اين مضمون مختلف واقع شده . مخفى نماند كه آن مصاحف مختلف بوده يا متفق . اگر دانشمندان صاحب خرد در حلّ اين تناقض سعى بليغ نمايند شايد كه پرده از روى اشكال مرتفع شود ؛ و اللّه اعلم و هو الموفق .\r\nو نيز در جامع ابن عسكر واقع است كه عمر خطّاب جمع نكرده آيتى از قرآن را تا آنكه دو گواه گواهى ندادند كه آن را بر وجه قرانيت از پيغمبر شنيده‌اند . و اين خالى از شبهه نيست ، مگر گويند به جهت تأكيد اطمينان جماعت باشد يا به جهت رفع و هم مساهله ؛ و اللّه اعلم . و الّا اثبات تواتر قرانيت از دو كس تصوّر نتوان كرد .\r\nمنقول است كه در اين جمع مصاحف عثمانى ، على ، رضىّ اللّه عنه ، نيز متفق بود چنان كه ابن عباس و عساكر بيهقى روايت از سويد مىآرند كه على ، رضىّ اللّه عنه ، گفت كه : اين مردم در عثمان غلوّ نكنند در جمع مصاحف و حروف مصاحف . پس سوگند به خدا كه نكرده است آن را عثمان مگر به اتّفاق جماعت ما . و مخفى نماند كه وجه سوختن مصاحف ظاهر نمىشود . ديگر آنكه گويند از جهت كمال اهتمام و دفع احتمالات اوهام باشد ؛ چه ، احتمال آن است كه غرض آن بوده وجود مصاحف بر صحيفهء ايام نماند تا هيچ‌يك دعوى نكند كه اين اوراق مصحف از ابو بكر است يا عمر ، و اللّه اعلم بمراده و حقيقته . « 1 »\r\nو در اين سال معاويه از ابو ذر غفارى « 2 » شكايتى به ذى النّورين نوشته بود ، بنابر آنكه ابو ذر او را از بعضى امور منع مىنمود و توانگران را مىگفت كه مال خود را به فقرا بخش كنيد . و در اين باب مبالغهء بسيار داشت و با معاويه كلمات درشت بىمحابا مىگفت ، و او را از اين معنى تشويش تمام بود . ذو النّورين او را به مدينه طلبيد و بعد از قيل و قال بسيار ابو ذر را از افناء منع نموده حكم اقامت به ربذه « 3 » كرد . و ربذه از مدينه سه مرحله دور است . و به روايتى ابو ذر گفت كه : مرا رخصت ده تا از مدينه بيرون روم ؛ چه ، از پيغمبر ، صلّى اللّه عليه و آله ، شنيده‌ام كه فرمود يا ابا ذر هروقتى كه عمارت اهل مدينه به كوه سلع رسيد در آنجا ساكن مباش .\r\nو چون آبادانى مدينه به كوه سلع رسيد ابو ذر از ذو النّورين اجازت خروج يافت و به ربذه\r\n\r\n\r\n","description":"","footnote":"\r\n( 1 ) . در مورد بررسى جمع قرآن مجيد - آيت اللّه العظمى سيد ابو القاسم خويى ، ألبيان ، ص 254 - 290 . و نيز در خصوص قول حضرت على داير بر صحيح بودن كار عثمان در جمع قرآن - ألكامل ، ج 3 ، ص 182 .\r\n( 2 ) . نام كامل اين صحابى بزرگ ، جندب بن جناده بود .\r\n( 3 ) . هرسه نسخه : زبده . ربذه در لغت به معنى سختى و دشوارى است ، و نام قريه‌اى است در راه مدينه به مكّه .\r\n","page_name":" 182 ","page_number":192},
  {"content":"\r\n\r\nاقامت كرد . « 1 » و رافع بن حديج نيز از مدينه بيرون آمد - كه او نيز از رسول ، صلّى اللّه عليه و آله ، حديثى شنيده بود همچو ابو ذر .\r\nگويند ذو النّورين به وى شترى چند و دو غلام داد و راتبهء شترى چند معيّن كرد و ابو ذر در ربذه مسجدى بنا كرد و در پس مجاشع « 2 » كه حاكم آنجا بود نماز مىگزارد ، و هرچند حاكم آنجا مبالغه مىكرد كه ابو ذر امامت كند ابو ذر قبول نمىكرد و مىگفت : من مطيعم نه مطاع . و ابو ذر از ربذه گاهى به مدينه مىآمد .\r\nو در اين سال خاتم « 3 » خاتم النبيّين ، كه بعد از وفات آن حضرت به دست عايشه افتاده بود و عايشه آن را به صدّيق داده بود و صدّيق بر عهدنامه‌ها و خطوط بر طريق تيمّن مهر مىكرده و صدّيق به عمر داده و عمر به حفصه داده و وصيت كرده بود كه هركس بعد از من بر مسند خلافت بنشيند به وى سپارد و حفصه آن را به عثمان داده ، آن به روايتى از دست مولايى معيقب نام در چاه ازيس افتاد . و چاه ازيس دو كروه « 4 » از مدينه دور است . گويند هرچند آب از آن چاه كشيدند انگشترى بيرون نيامد . بدان واسطه حزنى بسيار به خاطر ذى النّورين راه يافت . و گويند از همين طريق خلل بسيار در كار امير المؤمنين عثمان ، رضىّ اللّه عنه ، پديد آمد ؛ و اللّه اعلم . « 5 »\r\nو هم در اين سال در روز جمعه از جهت كثرت جمعيّت مؤذّنان را فرمودند تا بر موضع زوراء كه مكانى مرتفع بود برآمده نداء ثالث بكنند . تا امروز آن طريقهء مستحبهء مستحسنه باقى است . « 6 »\r\nو در اين سال حاطب بن [ ابى 
  ] بلتعه « 7 » و ، به روايتى ، ابن مسعود و ابن ربيعه وفات يافتند .\r\nحاطب پدر حديبه بود و همين حاطب در زمان رسالت پناه ، صلّى اللّه عليه و آله ، به قريش اعلام كرد كه خاتم النبيّين عزم مكّه دارد ، بنابراين جهت عمر گفته بود كه : يا رسول اللّه بگذار تا او را بكشم . پيغمبر ، صلّى اللّه عليه و آله ، عمر را از كشتن او منع فرمود و فرمود كه او در بدر\r\n\r\n\r\n","description":"","footnote":"\r\n( 1 ) . اغلب مورّخان معتقدند كه ابو ذر به دلخواه خود به ربذه نرفت بلكه به دستور عثمان به اين محلّ تبعيد شد ؛ - تاريخ يعقوبى ، ج 1 ، ص 67 ؛ مروج الذهب ، ج 1 ، ص 697 . نيز ؛ - سيرت رسول اللّه ، ج 4 ، ص 168 از متن عربى .\r\nاغلب مورّخان معتقدند كه ابو ذر در شام نيز به صورت تبعيد به سر مىبرد .\r\n( 2 ) . مجاشع : مجاشع بن مسعود بن ثعلبة السلمى . وى در جنگ جمل با عايشه بود و بر كسانى كه از بنى سليم در اين جنگ شركت داشتند فرماندهى داشت و در اين جنگ كشته شد .\r\n( 3 ) . خاتم : انگشترى ، مهر . - و .\r\n( 4 ) . كروه : مسافتى است ثلث فرسنگ ، معادل چهار هزار گز ؛ - آنندراج .\r\n( 5 ) . روايت اين است كه نقش آن مهر چنين بود : « آمنت بالّذى خلق فسوّى » و نيز گويند جملهء « لتنصرنّ او لتندمنّ » بر آن نقش بسته بود .\r\n( 6 ) . مراد اوايل قرن يازدهم هجرى قمرى است .\r\n( 7 ) . هرسه نسخه : خاطب بن بليعه . حاطب يكى از سى و دو تن خاصان صحابه بود كه رسول اللّه ( ص ) ميان ايشان پيوند برادرى برقرار كرد . حاطب با عويم بن ساعده برادرى گرفت ؛ - سيرت رسول اللّه ، ج 1 ، ص 486 .\r\n","page_name":" 183 ","page_number":193},
  {"content":"\r\n\r\nحاضر شده است . حقّ سبحانه از بدريان شايد كه جرايم بخشيده باشد و در باب او   يا أَيُّهَا الَّذِينَ آمَنُوا لا تَتَّخِذُوا عَدُوِّي وَ عَدُوَّكُمْ أَوْلِياءَ   « 1 » نازل شده و اين دليلى است واضح كه از ارتكاب معاصى ، غير شرك ، ايمان دور نشود .\r\nو در اين سال خزاين بسيار از اطراف به مدينه آوردند . ذو النّورين بسيارى از آن اموال را قسمت كرد . و گويند بعضى از افراد را پانصد هزار درم عطا كرد ؛ و اللّه اعلم .\r\n\r\n\r\n","description":"","footnote":"\r\n( 1 ) . اى مؤمنين ، زنهار ! دشمنان من و دشمنان خويش را دوستان مگيريد ؛ ( ممتحنه ، 1 ) .\r\n","page_name":" 184 ","page_number":194},
  {"content":"\r\n\r\n\r\nذكر وقايع سال بيست و يكم از رحلت خير البشر كه سال هفتم است از خلافت امير المؤمنين عثمان بن عفّان\r\nدر اين سال به قول بعضى از اهل سير فتح ارمنيّه بر دست حبيب بن مسلمة فهرى واقع شده كه شرح آن واقعه سابقا مذكور شده . و در اين سال عبد اللّه بن عامر « 1 » به ولايت خراسان درآمد .\r\nسبب اين قضيّه آن است كه چون عبد اللّه بن عامر مملكت فارس را فتح كرد حبيب ابن اوس نزد او رفته گفت كه : اهالى خراسان بعد از وفات امير المؤمنين عمر ، رضىّ اللّه عنه ، عهدى كه با مؤمنان داشتند نقض نموده بغى پيش گرفته‌اند . اگر بدانجانب توجّه نمايى اميد كه به عون الهى [ فتح 
  ] آن ديار به اندك زمانى ميسّر شود .\r\nو قولى آنكه ابن عامر چون از تسخير ممالك فارس فارغ گشت ، شريك بن بره حارثى را بر اصطخر والى گردانيده به جانب بصره مراجعت نمود احنف بن قيس « 2 » نزد او رفته گفت كه :\r\nاعدا از تو گريزان و ترسانند ، و خراسان مملكتى بغايت وسيع است و محلّ عجايب و غرايب است . رأى صواب آن است كه بدان صوب توجّه نمايى .\r\nپس عبد اللّه بن عامر رخصت از امير المؤمنين عثمان ، رضىّ اللّه عنه ، گرفت و استعداد لشكر عظيم نموده از راه كرمان عزم جزم خراسان نمود . چون به نواحى كرمان رسيد مجاشع بن مسعود را با هزار سوار جرّار در آن مملكت گذاشت و حكومت آن ناحيه را به دو تفويض كرد و گفت كه : به محاصرهء بلدهء كرمان مشغول باش تا زمانى كه فتح دست دهد . و ربيعة بن زياد\r\n\r\n\r\n","description":"","footnote":"\r\n( 1 ) . عبد اللّه بن عامر بن كريز : پسرخالهء عثمان بود ؛ - اسد الغابه ، ج 30 ، ص 191 .\r\n( 2 ) . احنف بن قيس : لقب معمولى او ابو بحر صخر بن قيس بن معاويه تميمى است . وى در جنگ جمل بىطرف بود ولى در جنگ صفّين به صف طرفداران على ( ع ) پيوست ؛ - طبقات ، ج 7 ، ص 66 .\r\n","page_name":" 185 ","page_number":195},
  {"content":"\r\n\r\nحارثى را به ولايت سيستان - كه اهالى او نيز نقض عهد كرده با سگان خراسان و كرمان شريك بودند - فرستاد « 1 » و خود متوجّه خراسان شد . و مقدّمهء او احنف بن قيس بود و در طبسين « 2 » كه دو حصار استوار داشت نزول كرد و با مردم آن دو بلده صلح نموده به جانب قهستان « 3 » رفت و بعد از مقابله و مقاتله ، آن مردم عاجز شده پناه به قلعه‌ها و كوههاى بلند بردند .\r\n[ 23 الف 
  ] و بنابر ضرورت و بيچارگى به ششصد هزار درم صلح نموده تسليم كردند . همچنين به هرناحيه‌اى از نواحى خراسان مثل جوين و بخرآباد لشكر مىفرستاد تا بعضى را به جنگ و بعضى را به صلح فتح نمودند . و رئيس طوس كه او را مرزبان مىگفتند پيشدستى نموده خود نزد عبد اللّه رفت و به وكالت اهالى آن بلده هرسال ششصد هزار درم التزام نموده بر آن مبالغ مصالحه واقع شد .\r\nبعد از آن عبد اللّه به جانب نيشابور رفت . يك ماه و به قولى دو ماه آن قلعه را محاصره داشت و رئيس طوس عبد اللّه را بر مدخل آب شهر دلالت نمود . و آن جويى بود در زيرزمين در مسافت سه فرسنگ كه از سنگ و گچ و ماش برآورده و به طريق كاريز در شهر سر داده [ بودند 
  ] . عبد اللّه در زمان راه آب را بر اهل شهر بست ، چنانچه از آن غصّه نان به گلوى ايشان نمىرفت و طعام نمىتوانستند خورد . به ضرورت امان خواسته و صلح نموده و هزار هزار درم بدل صلح تسليم نمود . و قولى آنكه عبد اللّه به آن صلح ضرورى راضى نشد و نيشابور را به زور فتح كرد و بسيارى از سرداران آن ناحيه را زير تيغ سياست آورد تا عاقبت به شفاعت مرزبان طوس « 4 » از مقام انتقام گذشته بر سر لطف و احسان آمد و به‌واسطهء خوبى آب و هواى آنجا در آن شهر اقامت اختيار كرد و لشكر مستعد را ترتيب داده به جانب سرخس روان گردانيد « 5 » تا به ساكنان آن ديار مقاتله نمود . بعد از آنكه از مقاومت عاجز شدند طلب صلح كردند به اين شرط كه صد كس از ايشان را از قتل امان دهد . چون آن صد كس نام بنام معيّن مىشد ، مرزبان « 6 » سرخس خود را داخل آن جمع نساخت ؛ بنابراين گمان كه امان من به طريق اولى لازم مىآيد احتياج به تصريح نيست . بعد از قرار صلح بر نهج مذكور ، مسلمانان در سرخس آمدند . چون مرزبان سرخس داخل آن صد كس نبود وى را حكم ساير مردم به قتل آوردند .\r\n\r\n\r\n","description":"","footnote":"\r\n( 1 ) . بلاذرى در مورد فتح سيستان مىنويسد : . . . مرزبان [ - حاكم سجستان 
  ] دو هزار هزار درهم و دو هزار برده به دو داد و از او زينهار خواست ؛ - فتوح البلدان ، ص 271 .\r\n( 2 ) . طبسين : شهرى در ميان بيابان كه به دو بخش طبس گيلكى و طبس مسنيان تقسيم شده است .\r\n( 3 ) . قهستان : معرّب كوهستان كه مركز آن شهر قاين است . در قديم قهستان شامل قاين ، تون ، گناباد ، طبس العناب ، طبس التمر ، آستان ، و ترشيز بود ؛ - معجم البلدان .\r\n( 4 ) . نام مرزبان طوس كنازتك بود .\r\n( 5 ) . بلاذرى فرمانده سپاهى را كه به سرخس حمله كرد عبد اللّه بن خازم ذكر مىكند ؛ - فتوح البلدان ، ص 160 .\r\n( 6 ) . نام مرزبان سرخس زادويه بود ؛ - پيشين .\r\n","page_name":" 186 ","page_number":196},
  {"content":"\r\n\r\nو ابن عامر لشكرى ديگر مرتب ساخته عبد اللّه بن خازم « 1 » را امير آن لشكر گردانيده به جانب هرات فرستاد « 2 » . اين خبر چون به مرزبان هرات رسيد قبل از وصول لشكر خود را به سرعت تمام نزد عامر رسانيده طلب صلح نمود . و بادغيس و فوشنج و توابع هزارهزار درهم بدل صلح قبول كردند « 3 » .\r\nو قولى آنكه عبد اللّه بن عامر خود متوجّه هرات شد . اهالى آنجا اولا با وى در مقام مقابله و مقاتله درآمدند و آخر الامر بر مبلغ مذكور صلح واقع شد .\r\nبعد از آنكه ابن عامر بر بلاد مذكوره استيلا يافت ماهوية بن آذرمهر كه مرزبان مرو بود كس به نزد او فرستاد و امان طلبيد و بر مبلغ دو هزار درهم نقد صلح نمود و اهل مرو التزام دادند كه هرسال سيصد هزار درهم به بيت المال مسلمانان برسانند . بعد از آن عبد اللّه بن عامر ، احنف بن قيس را با لشكر عظيم به جانب طخارستان « 4 » فرستاد تا فتح جرجان و طالقان و فارياب نمود . بعد از آن متوجّه بلخ گشت و با اهالى آن بلده مصالحه نمود و چهارصد هزار درم نقد بدل تسليم نمودند و التزام نمودند كه مبلغ صد هزار درهم با مقدارى معيّن از غلّه به مسلمانان دهند . آنگاه متوجّه خوارزم شده مدتى به محاصره خوارزم مشغول بود و فتح ميسّر نمىشد و كار بر مردم لشكر تنگ كشيد و عيش ايشان منغّص گشت .\r\nاحنف چون حال بر آن منوال ديد با اعيان لشكر خويش مشاورت نمود . حصين بن المنذر كه يكى از امراء لشكر او بود گفت : عمرو بن معدى كرب بيتى بغايت خوب گفته كه از مضمون به آنچه مصلحت اين لشكر باشد راه مىتوان برد ، و آن بيت اين است :\r\n اذا لم تستطع امرا فدعه * و جاوزه الى ما تستطيع \r\nيعنى ، چون كارى را نتوانى پيش برد ، آن را بگذار و كارى ديگر كه توانى پيش برد ، پيش‌گير . ديگر سرداران نيز مصلحت حصين بن المنذر را پسنديدند و قرار دادند كه به بلخ روند . آخر الامر همچنان كردند .\r\nآورده‌اند كه چون فتح فارس و كرمان و سيستان و خراسان عبد اللّه بن عامر را دست داد ، جملهء مردم زبان به تحسين و آفرين او گشاده گفتن كه : اين فتوح كه تو را به اندك فرصت دست\r\n\r\n\r\n","description":"","footnote":"\r\n( 1 ) . هرسه نسخه : عازم .\r\n( 2 ) . بلاذرى فرمانده اين سپاه را اوس بن ثعلبة بن رقىّ يا ، به قولى ، خليد بن عبد اللّه حنفى ضبط كرده است و عبد اللّه بن خازم را فاتح سرخس معرفى مىكند ؛ - پيشين .\r\n( 3 ) . بادغيس و فوشنج از شهرهاى كنارهء هرى رود هستند . براى اطّلاع از اين شهرها - تقويم البلدان ، مبحث خراسان و مضافات آن .\r\n( 4 ) . طخارستان : ناحيه‌اى است بين بلخ و بدخشان كه از قومى كه در آنجا سكونت داشتند نام گرفته است .\r\n","page_name":" 187 ","page_number":197},
  {"content":"\r\n\r\nداد هيچ احدى را ميسّر نشده ، فراخور اين نعمت شكرانهء الهى را به جاى بايد آورد . پس عبد اللّه بر خود قرار داد كه به شكرانهء اين فتوحات از نيشابور احرام به عمره تا حجّ بندد . پس قيس بن هيثم [ سلمى 
  ] را در نيشابور ، احنف بن قيس را به مرو و طالقان ، خالد بن عبد اللّه را در خراسان و بادغيس و در ولايت غور و غرجستان خليفهء خود گردانيد و خود متوجّه حجاز شد .\r\nچون به مدينه رسيد امير المؤمنين عثمان ، رضىّ اللّه عنه ، بعد از وقوف بر كيفيّت نذر وى را ملامت نمود كه : چندين مشقّت چرا كشيدى . بايستى كه از ميقات معهود محرم مىگشتى تا بر تو آسان مىشدى .\r\nو در اين سال يزدجرد كه آخر ملوك عجم از آل دارا بود كشته شد . مدّت سلطنت او بيست سال بود ، از آن جمله چهار سال در رفاهيت و عيش حكومت كرد و شانزده سال به محاربهء اهل اسلام گرفتار بود ، و تشويش و محنت بسيار كشيده آخر الامر در ولايت مرو در خانهء آسيابانى مقتول گشت و آتشكدهء سلطنت آل دارا كه مدّت دويست و پنجاه سال اشتعال داشت به باد رفت .\r\nمورّخان در كيفيّت قتل او اقوال بسيار آورده‌اند . واضح آن است كه چون از جنگ نهاوند فرار نمودند به خراسان آمد - چنانچه سابق گذشت - و رخت اقامت در مرو گشاد و مقدار چهار هزار مرد از هزيمتيان عجم نزد او جمع شدند و به انواع فسق و فجور و اقسام لهو و لعب مشغول شد . و چون اسراف و اتلاف از حدّ گذرانيده بود و دخل ولايت به خرج وفا نكردى بالضّروره ظلم و جور با فسق و فجور ، كه هلاك ملك است ، ضم شد و ماهويه را كه يكى از رؤساء كفره فجرهء خراسان بود در پاى حساب چند ساله كشيد ؛ حال آنكه قبل از وصول يزدجرد به مرو ماهويه بنابر تفرّس اين امور از اداء احوال او رعايت حزم كرده و خود را به خاقان چين وابسته بود . در اين ولا از كيفيت معاش او با رعيت خراسان خاقان را پنهانى اعلام نمودند . معروض داشت كه : اگر لشكرى از آن جانب مىآيد با اهالى اين ديار موافق شده يزدجرد را از سر مرو رفع مىكنم . خاقان هفت هزار سوار نامدار با شوكت و جمعيّت تمام به مقاومت ماهويه فرستاد .\r\nچون خبر آمدن لشكر به سمع يزدجرد رسيد از ماهويه استفسار نمود كه آمدن لشكر را سبب چيست ؟ گفت : غالبا كه خاقان شنيده كه عرب با تو قصد محاربه دارد اين لشكر را جهت مدد تو فرستاده . يزدجرد غافل به آن مردم‌فريب مغرور شده در طرب و عيش بود . شب‌هنگام لشكر خاقان به دلالت ماهويه ابواب قصر يزدجرد را به نوعى فروگرفتند كه طريق برآمدن ممكن نبود . وى بعد از وقوف بر حقيقت حال بعضى از خدّام را فرمود تا به كمند او را از بام قصر بر زمين رسانيدند و به طريق خفيه از ميان قوم كنار جسته تا به خانهء آسيابانى رسيد و پناه به آنجا برد . آسيابان طمع بر تاج مرصّع و ملمّع او برده او را به تملّق تمام در خواب ساخت .\r\n\r\n","description":"","footnote":"","page_name":" 188 ","page_number":198},
  {"content":"\r\n\r\nبعد از آن يك زخم تير بر تارك سرش زد ، چنان كه مغزش پريشان ساخت و رخت از اين عالم بدان عالم برد .\r\nماهويه خواست كه بعد از اين حركت ناخوش آسوده و آسان بر تخت حكومت خراسان نشيند ، امّا خداوند جبّار آن فعل ناهموار از آن مكّار كه نسبت به ولينعمت خود ظاهر كرده بود نپسنديد و او را مجال نداد كه بهرهء خراسان يابد . احنف بن قيس در همان ولا به آن ولايت آمد و آن حرامخوار بدكردار را از آنجا آواره ساخت . و وى چون جاى ديگر پناهى و آرامگاهى نديد بالضّروره روان از آب جيحون بگذشت و خود را به خدمت خاقان رسانيد و آن مقدار رونق و اعتبار نيز نيافت .\r\n با ولينعمت ار برون آيى * گر سپهرى ، كه سرنگون گردى \r\nو در اين سال به قول جمهور - و به قولى در سال بيست و چهار - غزوهء ذات الصّور « 1 » از ناحيهء روم واقع شد . سبب اين واقعه آن بود كه چون اهل اسلام را فتح افريقيّه دست داد و بسيارى از مردم آن ناحيه به قتل رسيدند و جمعى كثير اسير مسلمانان شدند ، قسطنطين پسر هرقل لشكر بسيار جمع نموده از مملكت خويش به شوكت تمام بيرون آمد و در ششصد كشتى مردم درآورده و از راه دريا متوجّه اهل اسلام شد به داعيهء [ اينكه 
  ] ممالك مصر و اسكندريّه و اندلس و افريقيّه [ را 
  ] كه از تصرّفش بيرون رفته بود باز در قيد تسخير درآورد .\r\nبه مقابلهء لشكر روم ، معاويه از مملكت شام و عبد اللّه بن ابى سرح از مصر و اسكندريّه با لشكر انبوه بيرون آمدند . مقدمهء لشكر اسلام [ 23 ب 
  ] عبد اللّه بن سعد با سپاه جرّار در چهل كشتى نشسته روان شدند و به ميان دريا در موضعى كه آن را ذات الصّور خوانند هردو فريق با هم بازخوردند . چون عبد اللّه كثرت لشكر عدو و شوكت و استعداد ايشان ديد و ملاحظهء باد مخالف - كه اتّفاقا بر جانب مراكب اهل اسلام بود - نمود ، فرمود تا لنگر كشتيها انداخته امان طلبيدند ، تا زمانى كه باد مخالف تسكين يابد .\r\nچون شب شد مسلمانان به قرائت قرآن و نماز و دعا و نياز مشغول شدند و روميان به نواختن ناقوس و غيره كه متعارف ايشان بود قيام نمودند . از جانبين كشتيها را به زنجير و طناب مضبوط ساختند . روز ديگر محلّ صباح مسلمانان توكّل بر كرم خداوندى نموده و حمله بر كفّار بردند و به‌واسطهء قرب به يكديگر چون تير و نيزه را مجال نبود ، دست و گريبان شدند و\r\n\r\n\r\n","description":"","footnote":"\r\n( 1 ) . صور : بلعمى در ترجمهء خود از تاريخ طبرى آن را به صورت صوارى و نام جايى در دريا دانسته ؛ - ص 93 از چاپ عكسى .\r\n","page_name":" 189 ","page_number":199},
  {"content":"\r\n\r\nبه هم برآميختند . جنگى عظيم ميان فريقين واقع شد و بسيارى از جانبين كشته شدند . عاقبت مسلمانان فتح يافتند و قسطنطين روى به هزيمت نهاد . روميان كه بقيّة السّيف بودند جمعى گرفتار و جمعى گريزان شدند . قسطنطين چون به دار الملك خود مراجعت نمود ميان او و جماعت انصار نقار و غبارى واقع شد تا در شأن او حيله انگيختند و او را كشتند . مسلمانان با غنيمت بسيار به منازل خويش بازگشتند .\r\nگويند در آن غزوه محمّد بن ابى بكر ، رضىّ اللّه عنه ، و متابعان ايشان در باب مصلحت حرب و جهاد سخنى مىگفتند و موافق مزاج عبد اللّه بن سعد نبود . گفت : شما را با مصلحت حرب چه كار ؟ محمّد بن ابى بكر جواب درشت گفت ، و سخن بدانجا كشيد كه زبان طعن در شأن امير المؤمنين عثمان ، رضى اللّه عنه ، گشوده سخنان بىادبانه مىگفتند و آنچه مخالفت سنّت پيغمبر ، عليه السّلام ، و منافى سيرت شيخين ، رضىّ اللّه عنهما ، بود و واقع شده بود علانيه بر جمع مذكور ساختند كه عبد اللّه بن ابى سرح را كه رسول از او رنجيده ، حكم كرده بود كه در حلّ و حرم هرجا كه او را يابند بكشند و خون او مباح است و [ آيهء 
  ] قرآن به كفر او نازل شده ، و [ با اين حال 
  ] عثمان او را حاكم ممالك اسلام ساخته . و كار بنو اميّه را در ديار اسلام چنان رواج داده كه هرچند آوازهء ظلم و فسق ايشان به سمع او مىرسد او خود را بدان نياورده تغافل نموده دست قهر و غلبه ايشان را بيشتر از پيشتر قوىتر مىدارد ، و هريك را از اموال غنيمت انعام مىدهد كه زياده از مرتبهء ايشان است . و قومى را كه رسول ، صلّى اللّه عليه و آله ، از نظر خود مردود گردانيده بود در مهمّات مالى ملكى و [ امور 
  ] اهالى دخل داده به نوعى مطلق العنان ساخته كه او را از آن زيان فراوان است . « 1 »\r\nچون كلمات ايشان به سمع عبد اللّه بن ابى سرح رسيد بر ايشان قهر و غضب بسيار كرده ، فرمود كه از كشتى برآوردند ؛ و اللّه اعلم .\r\n\r\n\r\n","description":"","footnote":"\r\n( 1 ) . اشاره است به تبعيد حكم بن ابى العاص و فرزندانش ، از جمله مروان ، از مدينه به دستور رسول اللّه ( ص ) ، كه عثمان به محض رسيدن به خلافت ، او و فرزندانش را به مدينه بازآورد و مروان را همه كارهء خود كرد . اين كار عثمان زبان طعن مردم را بر او دراز كرد .\r\n","page_name":" 190 ","page_number":200},
  {"content":"\r\n\r\n\r\nذكر وقايع سال بيست و دويم از رحلت خير البشر\r\nدر اين سال به فرمان امير المؤمنين ، عبد الرحمن ربيعه به غزو بلنجر « 1 » رفت و آن بلده را محاصره كرد و نصب مجانيق گران نمود ، و مدّتى به حصار آن ديار اشتغال داشت ، آخر الامر اهل آن بلده به اتّفاق ترك خزر بر سر اهل اسلام ريختند و عبد الرحمن و بسيارى از مسلمانان را شهيد ساختند و بقيّهء مؤمنان قضيّهء « الفرار ممّا لا يطاق من سنن المرسلين » « 2 » را متمسّك ساخته فرار نمودند ، و بعضى به جانب دربند افتادند و در آنجا با سلمان بن ربيعهء باهلى - كه سعد بن العاص به فرمودهء امير المؤمنين عثمان به مدد مسلمانان فرستاده بود - ملاقى شدند و فرقه‌اى ديگر به طرف جبلان سربرآوردند .\r\nو در اين سال قارن كه يكى از مرازبهء « 3 » عجم بود چون ديد كه ميدان خراسان از فارسان فارس و شجاعان با عدّت [ و 
  ] بأس اهل اسلام كه در ركاب عبد اللّه بن عامر عازم زيارت بيت اللّه الحرام شده بودند خالى است ، خيال سلطنت و هوس حكومت بر دماغ پندار او دويده جمعى كثير از ناحيهء طبسين و هرات و بادغيس و قهستان و غيرها گرد آورده بود بر مسلمانان خروج كرد و با چهل هزار مرد متوجّه بلدهء نيشابور - كه مستقرّ حكومت قيس بن هيثم سلمّى بود - گشت .\r\nقيس بعد از وقوف بر داعيهء قارن با عبد اللّه بن خازم - كه يكى از رؤساى لشكر خراسان\r\n\r\n\r\n","description":"","footnote":"\r\n( 1 ) . بلنجر : شهر قديم خزرها ، در شمال گردنهء دربند بر انتهاى شرقى كوههاى قفقاز در داغستان حاليه ؛ - فرهنگ معين .\r\n( 2 ) . [ يعنى : گريختن از آنچه فوق طاقت است سنت پيامبران است . - و 
  ] حديث نبوى است ، و مولانا فرمايد :\r\n چون نباشد قوّتى ، پرهيز به * در فرار از لا يطاق آسان بِجه \r\n( 3 ) . مرزبانان . - و .\r\n","page_name":" 191 ","page_number":201},
  {"content":"\r\n\r\nبود - مشورت نمود ، گفت : مصلحت چيست ؟ ابن خازم گفت : ما را قوّت مقاومت با اين لشكرى كه متوجّه مااند نيست . مناسب چنان مىنمايد كه خود به نزد عبد اللّه بن عامر روى و از كثرت لشكر دشمن وى را خبردار كنى و از وى مدد طلبيده لشكرى آراسته با خود مستعجلا به يارى ، و مرا به نيابت خويش در اين ديار بگذارى كه تا رسيدن تو نگاهدارم . قيس به آن سخن عمل نموده متوجّه بصره شد .\r\nچون خبر خروج او از حدود خراسان نزد عبد اللّه بن خازم محقّق گشت ، در زمان از عبد اللّه بن عامر مثالى اظهار كرد « 1 » كه : چون قيس از خراسان بيرون رود ايالت خراسان به عبد اللّه بن خازم متعلّق باشد . بالضّروره رعاياى قيس اطاعت و انقياد نمودند . و چون حكومت آن مملكت بر آن قرار يافت لشكرى تجهيز كرده با چهار هزار مرد جرّار متوجّه معسكر قارن گشت و فرمود تا چربى بسيار بار كردند . چون به نزديك لشكر قارن رسيدند فرمود تا هر نيزه‌دارى كه همراه بود بر سنان رمح خود خرقه‌اى درج كند و آن را به چربيى كه داشتند مدهّن « 2 » ساختند . و آخر روز رو به جانب لشكر گردانيده جمعى از پيش فرستاد و خود از عقب سوار شد و فرمود تا اسنّهء مدهّنه را برافروختند . چون سايهء مقدّمه به لشكر قارن رسيد ايشان را غافل و لا يعقل يافتند و شمشير در ايشان نهادند و داد خونريزى دادند و ابن خازم هم با مشاعل رماح متعاقب رسيد .\r\nلشكر قارن چون از خواب غفلت بيدار و چون از مستى شهوت هشيار گشتند ، از يمين و يسار خود به غير از داد و گير و پرچم [ رو 
  ] به ادبار خود [ و 
  ] جز ضرب تيغ و تير نمىديدند و ملاحظهء آن تيران هايله كه از اطراف اربع لشكر متقدّم و متأخّر متفحّص و مترفّع مىشد و موجب ازدياد خوف و حيرت ايشان مىگشت ، چاره‌اى غير از فرار و مفرّى جز ادبار نيافتند .\r\nقارن با جمعى انبوه طعمهء تيغ و گرز دلاوران پرشكوه لشكر اسلام شد و بسيارى از لشكرش به غل ذلّ و قيد اسار [ ت 
  ] صيد و باقى ناپيدا گشتند ، و اموال كثير و غنايم و جمال بىنظير و اسلحه و امتعهء مرغوبه و دواب و نعم محبوبه به دست اهل اسلام درآمد . ابن خازم نامه‌اى به عبد اللّه بن عامر نوشت و خبر فتح مع خمس الغنايم به دو رسانيدند . به اشارت امير المؤمنين عثمان حكومت خراسان بر عبد اللّه بن خازم قرار يافت . « 3 »\r\nدر بعضى از كتب تواريخ آورده‌اند كه چون بقاياى عجم در خراسان بر عبد اللّه به قصد زيارت بيت اللّه وقوف يافتند در مقام نقض عهد درآمده از بلخ و توابع آن و جرجان و طالقان\r\n\r\n\r\n","description":"","footnote":"\r\n( 1 ) . بلاذرى مىنويسد : « ابن خازم ، از جانب ابن عامر ، عهدنامه‌اى به نام خويش برساخت . » ؛ - فتوح البلدان ، ص 163 .\r\n( 2 ) . مدهّن : چرب كرده شده ؛ - فرهنگ معين .\r\n( 3 ) . براى اطّلاع بيشتر از عصيان قارن - الكامل ، ج 3 ، ص 135 .\r\n","page_name":" 192 ","page_number":202},
  {"content":"\r\n\r\nو جبال و غور و غرجستان سى هزار مرد جان‌ستان به قصد لشكر اسلام كه در بلاد خراسان متفرّق بودند نهضت نمودند . چون اين خبر به احنف بن قيس رسيد وى نيز به تقويت ملّت حنيفه مستقبل آن طايفهء باغيه شد و در فضاء واسع الارجاء بل اقول « 1 » با غولان بيابانى ملاقات نمودى . شبى احنف منكروار گرد لشكر مىگشت و تحقيق احوال جنديان مىنمود . اتّفاقا عبور او از خيمه‌اى واقع شد كه غلامى با سيّد خود مىگفت : اگر امارت اين جيش به من متعلّق مىبود فلان منزل را معسكر مىساختم كه يك طرف آب و يك طرف كوه است ، تا پشت لشكر اسلام به كوه مستند گردد و از تعرّض دشمن مصون و محفوظ بود . احنف را اين سخن ملايم طبع افتاد .\r\nچون خسرو سياره نظارگيان ستاره را به زخم سنان اشعّه و نور از بام سپهر لاجوردى دور كرد ، احنف بفرمود تا معسكر ظفر مخبر را به آن موضع نقل كردند . و چون لشكر عجم با سى هزار مرد سوار نمودار شدند نزديك بود كه پاى لشكر احنف از بلاء كثرت اعدا و قلّت اجناد خود از موقف ثبات تزلزل يابد كه احنف لشكر خويش را دلدارى داده قدم مصابرت در مقام استقامت بيفشرد و توكّل بر قادر فيّاض كرده يك حمله بر زمرهء اعادى آورده از شدّت صولت و صدمه [ اش 
  ] آن كوه [ 24 الف 
  ] آهن چو آب گشت ، سابقهء الطاف ربّانى در شأن حامليان ملّت پيغمبر آخر الزمان به ظهور آمده ، به يك ساعت علم آن جماعت اشرار نگونسار شدى و سى هزار نامرد باطل از چهار هزار مرد مسلمان كامل فرار نموده پشت دادند .\r\nدلاوران حجازى بر اسبان تازى سوار از عقب آن بىعاقبتان مىتاختند و به هركه مىرسيدند به ضرب جرّار سرانداز از مركب حيات بر خاك ممات مىانداختند . و عمّال جبال زبان مقال به صلح گشوده تيغ آبدار آتشين كردار بر گلوى خويش به آن حيله بستند و مال بسيار و نقود بيشمار در بدل مصالحه و مساهله تسليم نمودند . و رايت نصرت آيت اسلام و علم عالى احكام شريعت خيرت الانام در آن ديار به سعى و اهتمام بىحيف و خيف احنف بن قيس افراشته و خاك ادبار بر عنوان اعيان اعادى و معادى اهل جبال و بوادى آن بلاد انباشته ؛ و الحمد لله على ذلك .\r\n\r\n\r\n","description":"","footnote":"\r\n( 1 ) . بل أقول : بلكه مىگويم . - و .\r\n","page_name":" 193 ","page_number":203},
  {"content":"\r\n . \r\n","description":"","footnote":"","page_name":" 194 ","page_number":204},
  {"content":"\r\n\r\n\r\nذكر وقايع سال بيست و سيم از رحلت خاتم النبيين\r\nدر اين سال به قول بعضى از اهل تاريخ ، معاويه به ولايت روم درآمد و در ناحيهء ملطية « 1 » به اهل حصن المرأة « 2 » غزا كرد . و قول طايفه‌اى از مورّخين آنكه [ فتح 
  ] افريقيّه بر دست ابن ابى سرح و فتح مروين « 3 » از ولايت خراسان به دست احنف پسر عبد اللّه بن عامر [ صورت گرفته ، آنگاه 
  ] به جانب نيشابور [ رفته 
  ] و فتح آن بلده بر دست وى در اين سال واقع شده . و شرح آن وقايع از اين پيش به تحرير پيوست .\r\nدر اين سال سعيد بن العاص و بعضى از اشراف و رؤساى كوفه به امير المؤمنين عثمان بن عفّان نامه نوشتند كه « جماعتى از اهالى آن ديار مانند مالك بن حارث نخعى ، المشتهر به اشتر ، ثابت بن قيس [ همدانى 
  ] ، صعصعة بن صوحان « 4 » ، برادر وى زيد بن صوحان ، عروة بن عبدى الجعد ، عامر بن قيس ، كميل بن زياد ، عمر بن ضابى ، و غيرهم زبان طعن در شأن او كشيده وى را به عيب و غيبت و سبّ و شتم متعرّض مىشوند و در باب امير المؤمنين نيز سخنانى كه زياده از حدّ ايشان است مىگويند . مناسب چنان مىنمايد كه امير المؤمنين فكر كلّى در باب اين جماعت فرمايد و فتنهء ايشان بر طرف شود ، و الّا كار به جايى خواهد رسيد كه به هيچ نوع اصلاح‌پذير نباشد . » « 5 »\r\n\r\n\r\n","description":"","footnote":"\r\n( 1 ) . گروهى از جغرافىنويسان قديم شهر ملطيه را از شام ، گروهى از جزيره ، و گروهى از ارمنستان مىدانستند . امروز اين شهر در تركيه قرار دارد .\r\n( 2 ) . هرسه نسخه : حصن هراة .\r\n( 3 ) . مروين [ - دو مرو . - و . 
  ] : مراد مرورود و مروشاهجان است .\r\n( 4 ) . صعصعه : از بزرگان اصحاب امير المؤمنين على ( ع ) بود . براى اطّلاع از احوال وى - محدّث قمى ، منتهى الآمال ، ص 147 .\r\n( 5 ) . در مورد درگيرى سعيد بن عاص با مالك اشتر و ياران او - مروج الذهب ، ج 1 ، ص 693 ؛ الكامل ، ج 3 ، ص\r\n","page_name":" 195 ","page_number":205},
  {"content":"\r\n\r\nو امير المؤمنين عثمان را دستور چنان بود كه چون كسى پاى از جادّهء اطاعت او بيرون نهادى او را به بلاى جلاء « 1 » مبتلا ساختى و به كربت غربتش انداختى . پس اشاره به جلاء آن جماعت فرمود و حكم كرد تا ايشان را نزد معاويه فرستند و اسامى ايشان را از جريدهء اوراق كوفه به دفتر معلومات اهل شام نقل كردند . و نامه‌اى به معاويه نوشت كه : جماعتى از اهل كوفه كه فتنه‌جويى و هرزه‌گويى مىنمودند به نزد تو فرستادم . اگر به مصقل نصيحت تو زنگ كينه از آيينهء سينهء ايشان زدوده گردد فبها ، و الّا اعلام من نمايى تا فكرى بر اصل در شأن ايشان نمايم .\r\nچون آن طايفه به دمشق رسيدند معاويه مقدم ايشان را گرامى داشته به منزلى مناسب فرود آورد و جوايز و انعامات فراخور داد ، و اكثر اوقات طعام با ايشان تناول كردى و هرچند آن قوم را نصيحت نمودى ، و ليكن انكار ايشان بيفزود و با معاويه شيوهء خشونت پيش گرفته زبان طعن و عيب در شأن وى دراز كردند . پس معاويه به امير المؤمنين عثمان نوشت كه : طايفه‌اى كه پيش من فرستاده‌اى از عقل و دين عارى و از متابعت امام درصدد بيزارىاند و به هيچ نوعى قاصد حق نيستند ، و مقصود ايشان جز فتنه و فساد نيست . اميدوارم كه عنقريب خداوند سبحانه ايشان را به بلايى مبتلا سازد .\r\nچون نامهء معاويه به امير المؤمنين عثمان رسيد اشارت فرمود تا ايشان را به حمص نزد عبد الرحمن بن خالد بن الوليد فرستد تا وى به تكبّر و تجبّر و عدم التفات ايشان را نرم گرداند . « 2 » پس معاويه آن طايفه را به موجب فرموده به حمص فرستاد . عبد الرّحمن مدتى ايشان را انتظار داده بار نداد و در ملاقات ، در مجلس شان ننشاند و گفت : لا مرحبا بكم و لا اهل حقّ جلّ و علا . و آن جماعت هروقت به مجلس عبد الرّحمن درآمدندى ايشان را ننشاندى و چون سوار شدى پياده در ركاب خود دوانيدى ، تا عاقبة الامر وسايلى انگيخته رخصت مراجعت به كوفه يافتند .\r\nو به روايتى آنكه طايفه‌اى از معارف و اكابر كوفه اتّفاق كردند و در زمانى كه سعيد به مدينه رفته بود « 3 » نامه‌اى به مالك اشتر نوشتند كه « ياران و برادران تو در كوفه بغايت آرزومند ملاقات تواند و انتظار مقدم شريف كشيده‌اند ، بايد كه معاودت بر همه چيزى مقدّم داشته زود خود را به ما برسانى تا پيش از آنكه سعيد از مدينه مراجعت كند تو حاضر باشى كه قريب و\r\n\r\n\r\n","description":"","footnote":"\r\n- 233 ؛ تاريخ طبرى ، ج 7 ، ص 2194 .\r\n( 1 ) . جلاء : بيرون شدن از وطن . - و .\r\n( 2 ) . طبرى مىنويسد كه معاويه به دستور عثمان ، مالك اشتر و همراهانش را دوباره به كوفه فرستاد و چون ايشان در كوفه دست از طعن و لعن عثمان برنداشتند ، سعيد بن عاص به دستور عثمان آنها را به حمص تبعيد كرد ؛ - تاريخ طبرى ، ج 8 ، ص 2197 ؛ نيز مقايسه كنيد با : نهاية الأرب ، ج 5 ، ص 57 .\r\n( 3 ) . خواندمير مىنويسد : « عثمان ، سعيد بن عاص را جهت مشورتى به مدينه طلبيده بود . » ؛ - حبيب السّير ، ج 1 ، جزء چهارم ، ص 508 .\r\n","page_name":" 196 ","page_number":206},
  {"content":"\r\n\r\nبعيد از حركات شنيعهء سعيد به فغان آمده داعيهء صدد منع او از كوفه دارند . » « 1 » چون نامه به اشتر رسيد در زمان به جانب كوفه بيرون رفت به قصد آنكه چون سعيد مراجعت نمايد و خواهد كه به كوفه درآيد مانع شوند . و به اشارت اشتر اموال سعيد را كه در كوفه گذاشته و با خود نبرده بود جمله به غارت و تاراج بردند .\r\nچون سعيد از امير المؤمنين عثمان رخصت يافته به جانب كوفه مراجعت نمود در راه به موضع جرعه « 2 » با جمعى كه درصدد منع او بودند تلاقى گشت . چون كيفيت حال معلوم كرد به مدينه معاودت نمود و صورت واقعه را به عرض امير المؤمنين عثمان رسانيد . ذو النّورين بعد از تأمّل و تدبير تمام سعيد را از امارت كوفه معزول گردانيد و ابو موسى اشعرى را به جانب وى نصب فرموده به صوب كوفه فرستاد و نامه‌اى به اهل آن ناحيه نوشت كه « از افواه و السنه چنان استماع افتاده كه مدعاى شما عزل سعيد و نصب ابو موسى به جاى وى بوده و آن امر بر طبق مقصود و مراد شما به نفاذ پيوست . بايد كه او را امير خويش دانسته از مطاوعت و متابعت او بيرون نرويد . » « 3 »\r\nچون صيت قدوم ابو موسى به نواحى كوفه به مسامع اهالى آن ديار رسيد ، مقدم او را عزيز داشته مراسم استقبال به جاى آوردند و شرايط تعظيم و تكريم به تقديم رسانيدند . ابو موسى بعد از وصول به شهر كوفه اوّل به مسجد جامع رفته بر منبر برآمد و خطبه‌اى بخواند مشتمل بر آنكه : طاعت امام به حق از جملهء واجبات است و هركه در تفرّق جماعت مسلمانان سعى نمايد مستحق لعن و غضب خداوند ذى الجلال و الاكرام است . اهالى كوفه مقالهء ابو موسى را به گوش هوش اصغا و استماع نموده به جان و دل قبول كرده گفتند : ما مطيع و منقاد عثمانيم و ايالت تو را خواهانيم . ابو موسى از منبر فرود آمد و به منزلى كه براى او مهيّا كرده بودند رفت و نامه‌اى مشتمل بر اخبار اطاعت و انقياد كوفيان به امير المؤمنين عثمان نوشت .\r\n\r\nذكر ابتداء قصد قتل عثمان و بيان سبب آن در اين سال\r\nدر اين سال بعضى از اصحاب رسول اللّه ، صلى اللّه عليه و آله ، در مدينه جمع آمدند و سخنان پريشان از طعن و عيب در شأن امير المؤمنين عثمان و مذمّت افعال او كه بر خلاف سنّت نبويّه و\r\n\r\n\r\n","description":"","footnote":"\r\n( 1 ) . ابن أثير معتقد است كه نامه را يزيد بن قيس ، كه در فكر عزل سعيد بن عاص بود ، به مالك و ديگر تبعيديان نوشت ؛ - الكامل ، ج 3 ص 247 ؛ و نيز مقايسه كنيد با : تاريخ طبرى ، ج 7 ، ص 2204 ؛ ناسخ التواريخ ، كتاب دوم ، ص 418 ؛ نهاية الأرب ، ج 5 ، ص 57 .\r\n( 2 ) . جرعه : محلّى است نزديك قادسيّه .\r\n( 3 ) . مسعودى مىنويسد عثمان به مالك اشتر و اهل كوفه نوشت : « ببينيد در ايّام عمر خطّاب حاكم شما كى بوده ؟ همو را به حكومت برداريد . » چون تحقيق كردند ابو موسى اشعرى بود و او را حاكم خود كردند ؛ - مروج الذهب ، ص 495 .\r\n","page_name":" 197 ","page_number":207},
  {"content":"\r\n\r\nاعمال عمّال وى در اطراف و اكناف بر ارازل و اشراف هرناحيه‌اى مىرفت بر طبق عرض نهادند . آخر رأى ايشان بر آن قرار گرفت كه به نزد امير المؤمنين علىّ مرتضى ، كرّم اللّه وجهه ، رفتند و حكايت و شكايتى كه داشتند به عرض آن حضرت رسانيده التماس نمودند كه به نزد امير المؤمنين عثمان رود و او را نصيحت كند كه ترك مخالفت سنّت رسول و سيرهء شيخين كند .\r\nبنابر ملتمس آن جماعت حضرت ولايت نصرت به خانهء امير المؤمنين عثمان رفت و گفت :\r\nمردم از دست عمّال تو به استغاثه درآمده‌اند و دايما نقل معايب ايشان را نقل مجالس و محافل گردانيده با تو مؤاخذه‌ها دارند ، و مىگويند كه با وجودى كه به كرّات مردم از ايشان به پايهء سرير خلافت شكايت كرده‌اند ، قطعا شرّ اين اعمال ظلمه را از سر رعاياى عجزه دفع نمىكند .\r\nاكنون حال از اين دو بيرون نيست ؛ اين جماعت كه اين سخنان مىگويند يا دوست خود مىدانى ايشان را ، يا دشمن . اگر به دوستى ايشان اعتقاد دارى مىبايد كه نصيحت ايشان را غنيمت شمارى ، و اگر ايشان را دشمن ملاحظه فرمايى اگر آنچه مىگويند خلاف واقع است هيچ مبالات به گفتار ايشان نمىنمايى و اگر مطابق واقع است انسب آن است كه از ايشان منّتدار گشته آن امورى كه موجب نقض عهد تو باشد تغيير نمايى . الحمد للّه شرف صحبت رسول ، صلّى اللّه عليه و آله و سلّم ، ترا دست داده و به سعادت قرب و قرابت آن سرور رسيده و كلام خجسته فرجام [ 24 ب 
  ] وى را شنيده‌اى . و هرچه آن دو خليفهء پيشين - ابو بكر صدّيق و عمر فاروق - مىدانستند تو نيز مىدانى . و هرچه گويند از شرف و فضل ، تو جامع آنى . و تو را مرتبهء دامادى و قرابت از روى نسب به آن حضرت ميسّر گشته كه ايشان را نبوده . و به درستى كه طريق دين بغايت محكم و متقن است و افضل عباد ربّ العالمين نزد او پادشاه عادل است و شرّ الناس نزد خداوند پادشاه جابر ظالم است كه اماته سنّت معلومه و احياء بدعت منكر نمايد و ابواب محدثات به وجوه خلايق بگشايد . من تو را از قهر خداوند تعالى مىترسانم . به درستى كه عذاب او شديد است . و از پيغمبر ، صلّى اللّه عليه و آله ، شنيده‌ام كه خليفه را اهل فتنه و خلاف بر سرير خلافت به قتل آرند و بعد از آن فتح باب فتن و قتال شود و تا قيامت اطفاء نايرهء آن بليّه نتوان كرد . نگران باش تا آن خليفه تو نباشى ؛ كه سدّ باب امورى كه داعى و باعث بر خلاف و اختلاف اين جمع است به احسن وجهى بفرمايى تا عاقبت الامر طريق ندامت به اقدام وخامت نپيمايى و خلايق از مضايق فتنه و وحشت به معاهد انس و راحت مراجعت نمايند و روى دل خود از متابعت و انقياد برنتابند .\r\nبعد از آنكه جناب ولايت پناه شرايط نصيحت و مراسم موعظه تمام گردانيد و كلام خجستهء خود را به انجام رسانيد ، ذو النّورين آغاز تكلّم فرموده گفت : يا على آنچه در هرباب گفتى شنيده و دانسته شد . سوگند كه اگر تو به جاى من بودى من هرگز تو را بر صلهءرحم و\r\n\r\n","description":"","footnote":"","page_name":" 198 ","page_number":208},
  {"content":"\r\n\r\nاحسان با اقارب تعنيف و عتاب نمىكردم . سوگند مىدهم تو را كه مىدانى كه مغيرة بن شعبه از عمّال من در سيرت بهتر نيست و حال آنكه عمر او را ولايت بصره داد ، و بعد از آنكه متّهم به آن امر شنيع قبيح شد « 1 » باز ايالت كوفه به دو تفويض نمود و كسى را ياراى ملامت نبود . پس مرا چرا ملامت مىكنى اگر چنانچه عبد اللّه بن عامر و غيره را از روى صلهء رحم و احسان بر اقربا ، كه در شريعت مطهّرهء محمديّه ، صلّى اللّه عليه و آله ، امرى مندوب اليه است ، والى گردانيدم ؟\r\nجناب ولايت‌مآب فرمود كه : اگرچه عمر جمعى را امارت ولايت داد كه اصحاب رسول ، صلّى اللّه عليه و آله ، از ايشان احقّ و اولى به آن بودند ، ليكن ايشان از وهم و هراس او مجال نداشتند كه بر هيچ‌كس ظلمى توانند نمود ، و رايت عدل و انصاف مىافراشتند . اگر از احدى از عمّال وى امرى غير لايق به سمع او رسيدى فى الحال امر به احضار او كردى و بعد از تحقيق و ثبوت به اقصى عقوبات رسانيدى . تو بر خلاف آن سلوك مىنمايى . در اجراى حدود بغايت اهمال جايز مىدارى و هرچند از عمّال تو مساوى و معايب به تو مىرسانند خود را به آن نمىآرى و اعطاف و عطاياى بىحدّ به اقارب خويش نموده كبار اصحاب رسول ، صلّى اللّه عليه و آله ، را محروم مىگذارى .\r\nامير المؤمنين عثمان گفت : يا على ! اقارب من اقارب تو هستند . فرمود : آرى ، با من هم قرابت دارند ، و ليكن فضل در غير ايشان است به حكم آيهء كريمهء  إِنَّ أَكْرَمَكُمْ عِنْدَ اللَّهِ أَتْقاكُمْ  . « 2 » امير المؤمنين عثمان گفت : يا على تو نمىدانى كه عمر معاويه را ولايت داده بود ؟ من نيز بر وى مقرّر داشتم . على ، عليه السّلام ، در جواب گفت : سوگند مىدهم تو را كه نمىدانى كه بيم و هراس معاويه از قهر و بأس عمر زايد از بيم و هراس يرقا بود از تو ؟ - و يرقا غلام و حاجب عثمان بود . عثمان در جواب گفت : آرى . جناب ولايت‌مآب گفت : معاويه عظايم امور و قبايح افعال عند الجمهور بىوقوف و شعور تو ارتكاب كرده به نفاذ مىرساند و با مردم مىگويد كه اين امر امير المؤمنين عثمان است ، و تو مىدانى كه چنان است و بر وى متغيّر نمىشوى . عثمان در جواب هيچ نگفت . على از مجلس برخاست و به خانهء خويش مراجعت فرمود .\r\nامير المؤمنين عثمان به مسجد تشريف برد و خطبه‌اى خواند مشتمل بر اين معنى كه : زبان عيب و طعن بر ولات انام در نيام كام مىبايد كشيد و آفت اين امّت در مذمّت ولات ايشان مىبايد دانست . به درستى كه شما آشنايى را بر من عيب مىگيريد و مانند آن را بر عمر مقرّر داشته‌ايد . اين‌قدر بود كه آن عاليقدر شما را سركوفته مىداشت و به درّهء تعذيب تأديب شما\r\n\r\n\r\n","description":"","footnote":"\r\n( 1 ) . اشاره است به اتّهام زناى مغيره با امّ جميل ، دختر محجن بن افقم بن شعيثة بن الهزن ، زن حجّاج بن عتيك ، كه عمر او را از اجراى حدّ معاف داشت ؛ - فتوح البلدان ، ص 101 .\r\n( 2 ) . گرامىترين شما نزد خداى تعالى پرهيزكارترين شماست ؛ ( حجرات ، 13 ) .\r\n","page_name":" 199 ","page_number":209},
  {"content":"\r\n\r\nمىنمود « 1 » و بيخ شجرهء فتنه كه در ساحت سينهء شمايان ثابت گشته مقطوع مىساخت . طوعا و كرها مطيع و منقاد او بوديد و من در غايت لين و رفق با شما سلوك مىكنم و [ در 
  ] تحمّل مشاقّ و مكاره كه از شما به من مىرسد مضايقه نمىنمايم و زبان و دست خود را از شما كشيده مىدارم . زيان اين طريقه اكنون به من عايد مىشود كه چنين بر من گستاخ شده مىآييد . آيا حقّ شما را بازگرفته براى خود تصرّف كرده‌ام ؟ من از بيت المال دانه‌اى براى معيشت خويش صرف ننموده‌ام ، و ابو بكر وجه معيشت خاصّه و اهل و عيال خود از بيت المال مىگرفت . و اگر گويند عطيات وافره و انعامات متكاثره از بيت المال به اقارب خود دادى ، رأى سلطان را در بيت المال اعتبارى تمام است . مرا بيش از اين به گفتار مياريد .\r\nدراين‌حال مروان بر پاى خاست و با مردم بسيار غلظت و درشتى كرد . عثمان آخر وى را منع كرد و از منبر فرود آمد . در اين سال به دستور معهود به حجّ رفت و بعد از تمام مراسم و مناسك معاودت نمود .\r\n\r\n\r\n","description":"","footnote":"\r\n( 1 ) . براى آگاهى از ماجراى ضرب و شتم عمار ياسر و عبد الله بن مسعود به وسيلهء عثمان و ياران وى - تاريخ يعقوبى ، ج 2 ، ص 64 ؛ ناسخ التواريخ ، ج 2 از كتاب دوم ، ص 441 .\r\n","page_name":" 200 ","page_number":210},
  {"content":"\r\n\r\n\r\nذكر وقايع سال بيست و چهارم از رحلت پيغمبر ( ص )\r\nو ذكر جماعتى از اوباش كه درصدد قتل و خلع عثمان درآمده پرخاش و الجاش [ ! 
  ] نموده به جانب مدينه توجّه كرده ابواب فتن بر وجوه امّت محمّديه ، صلّى اللّه عليه و آله ، گشودند و ذكر مذهب رجعت كه در اواخر خلافت امير المؤمنين عثمان پديد آمده ، و ما يتعلّق بهذه الامور . « 1 »\r\nآورده‌اند كه در اين سال جماعتى از مردم مصر و كوفه و بصره ( به قصد امير المؤمنين عثمان و خلع كردن او از خلافت ) « 2 » متوجه مدينه شدند . تفصيل اين اجمال آنكه عبد اللّه سبا « 3 » - كه مردى يهودى بود از صنعاى يمن و قرائت تورات و انجيل نموده و انواع علوم حاصل كرده و به مصداق آيهء كريمهء  مَثَلُ الَّذِينَ حُمِّلُوا التَّوْراةَ [ ثُمَّ لَمْ يَحْمِلُوها 
  ] كَمَثَلِ الْحِمارِ يَحْمِلُ أَسْفاراً  « 4 » گشته - در زمان خلافت ذو النّورين متكلّم به كلمهء اسلام شده به‌واسطهء آنكه در شأن همگى امور عثمان بر وجهى واقف گشته بود و عداوت ذو النّورين را در دل گرفته ، از يمن به حجاز آمد و از آنجا به بصره و كوفه و از كوفه به شام رفت و مىخواست كه فتنه‌اى در دين محمّدى احداث نمايد . اهالى شام بر تيرگى عقيده [ او 
  ] واقف شده وى را از آن مقام اخراج كردند . از آنجا به مصر آمد و در آنجا طايفه‌اى از سگان مصر قابل يافته رايت فتنه برافراخت و چنين گفت كه : « مرا عجب مىآيد از شخصى كه تصديق رجعت عيسى به دنيا مىكند و تجويز\r\n\r\n\r\n","description":"","footnote":"\r\n( 1 ) . و آنچه مربوط به اين مسائل است . - و .\r\n( 2 ) . ق : ( به قصد قتل عثمان ) ، ش : ( به قصد امير المؤمنين عثمان ) .\r\n( 3 ) . در خصوص افسانهء كذب و دروغ اين شخص - مرتضى عسكرى ، عبد اللّه بن سبا ، ترجمهء احمد فهرى زنجانى ، ص 332 به بعد .\r\n( 4 ) . داستان آنان كه تورات بر ايشان بار شد سپس آن را به دوش نبردند مانند داستان درازگوشى است كه كتابهايى را به دوش مىبرد ؛ ( جمعه ، 5 ) .\r\n","page_name":" 201 ","page_number":211},
  {"content":"\r\n\r\nبازآمدن محمّد به اين جهان نمىنمايد . » [ وى 
  ] داخل زمرهء  يُحَرِّفُونَ الْكَلِمَ عَنْ مَواضِعِهِ  « 1 » [ شده 
  ] بر اين مدعاى باطل استدلال به آيهء كريمهء  إِنَّ الَّذِي فَرَضَ عَلَيْكَ الْقُرْآنَ لَرادُّكَ إِلى مَعادٍ  « 2 » مىنمود . و گروهى از اهالى مصر مصاحبت به او اختيار كردند .\r\nبعد از آنكه ابن سبا اين امر را در خاطر آن جماعت راسخ گردانيد ، گفت : « هر پيغمبرى را وصىّ و قائم‌مقامى است ، و وصىّ محمّد على است ، و عثمان خلافت را به غير حقّ گرفته . » و آغاز طعن و عيب در امر و اعمال وى كرد و اظهار امر به معروف و نهى از منكر مىنمود و دلهاى مردم را به جانب خود مايل مىساخت ، و مىگفت : « من اگرچه عمّال عثمان را از عمل معزول نمىتوانم ساخت ، امّا ايشان را به معروف امر و از منكر نهى مىتوانم كرد . » و دلهاى مردم را به جانب خود مايل مىساخت . و مردم چون از عمّال و حكّام عثمان خصوصا اهالى مصر از عبد اللّه بن سعد بن ابى سرح آزرده بودند در اين معنى با وى متّفق شدند .\r\nپس ابن سبا كه دعوت خود را منتشر مىساخت ابواب مراسلت و مكاتبت با فوجى از طاعنان « 3 » و باغيان عثمان كه در كوفه بودند مفتوح گردانيده و بر آن اتّفاق نمودن كه در فلان تاريخ معيّن از هرناحيه گروهى به مدينه روند و از عثمان طلب خلع خلافت نمايند و ديگرى را از اصحاب رسول ، صلّى اللّه عليه و آله و سلّم ، كه سزاوار خلافت و شايستهء امامت عامّهء مسلمانان دانند به جاى وى بردارند .\r\nو چون ميقات موعود رسيد طايفه‌اى از رؤساى مصر - مثل عبد الرّحمن بن عديس بلوى « 4 » ، كنانة بن بشر ليثى ، [ و 
  ] سودان بن حمران سلونى « 5 » با ششصد نفر و به قولى هزار نفر ، امير ايشان غافقىّ بن حرب عكىّ - و زمرهء اهل كوفه - مانند زيد بن صوحان عبدى ، زياد بن نضر « 6 » حارثى ، عبد اللّه بن اصم عامرى و زيد بن قيس نخعى با دويست يا سيصد يا پانصد نفر ، مقدّم ايشان مالك اشتر نخعى - و گروهى از بصره مثل حكيم بن جبلة عبدىّ ، ذريج « 7 » بن عباد عبدىّ ، بشر بن شريح قيسى و ابن محترش با عددى قريب به اهالى كوفه [ 25 الف 
  ] و مقدّم ايشان حرقوص بن زهير سعدى - جمله از بلاد و ديار خويش در شوّال خمس و ثلثين [ - 35 ه . ق . 
  ] از هجرت بيرون آمدند ؛ سخن اينكه مقصد و مقصود ما حجّ خانهء كعبه است ، و مصريان طالب علىّ بن ابى طالب ، بصريان قاصد طلحة بن عبيد اللّه ، و كوفيان خواهان زبير بن\r\n\r\n\r\n","description":"","footnote":"\r\n( 1 ) . تا سخنان ( تورات ) را از جايگاه خود برگردانند ؛ ( مائده ، 13 ) .\r\n( 2 ) . ( اى رسول ) البته خدايى كه تبليغ احكام قرآن را بر تو واجب كرده مسلّما تو را به سوى بازگشتگاه بازگرداننده است ؛ ( قصص ، 85 ) .\r\n( 3 ) . ق : طاغيان .\r\n( 4 ) . عبد الرحمان بن عديس بلوى : از اصحاب شجاع رسول اللّه ( ص ) است . در فتح مصر شركت داشته و در سال سى و ششم هجرى به فرمان معاويه كشته شده است ؛ - اسد الغابه ، ج 3 ، ص 310 .\r\n( 5 ) . العبر و نهاية الأرب : سكونى .\r\n( 6 ) . هرسه نسخه : نفر حارثى .\r\n( 7 ) . هرسه نسخه : دايح .\r\n","page_name":" 202 ","page_number":212},
  {"content":"\r\n\r\nعوّام بودند . بصريان به موضع ذى خشب « 1 » ، كوفيان به منزل اعوض ، و مصريان به كافى ذى مروه فرود آمدند و از هرقومى جمعى نزد مطلوب خود رفتند تا ايشان را امتزاج و استخراج به مقصودى نمايند .\r\nمصريان چون به مجلس عالى علىّ بن ابى طالب درآمدند ، بعد از تقديم سنّت اسلام و التزام مراسم تعظيم و احترام ، كلام خود را منجر به آن ساختند كه : ما از مسكن مألوف به داعيهء خلع عثمان از خلافت و بيعت با تو بيرون آمده‌ايم . اگر مدعاى ما مقرون به قبول و تقويت جناب تو گردد اميد كه به جايى توانيم رسيد . حضرت امير ايشان را از آن منع فرمود . اهل بصره و كوفه از طلحه و زبير نظير اين سخن بىنظير امير شنيدند ، پس به منازل خويش خايب و خاسر بازگشتند .\r\nو روايتى آنكه چون خبر آمدن آن زمره به سمع امير مؤمنان عثمان رسيد و داعيهء ايشان معلوم گشت ، شب به نزد علىّ مرتضى رفت و به جناب او استعانت جسته ، فرمود : يا ابا الحسن ، مرا حقّ قرابت با تو ثابت است ، و اين مردم به قصد من آمده‌اند ، و مقصود ايشان جز فتنه نيست و آنكه كار بر من تباه كنند . التماس از حسن اخلاق تو آن است كه ايشان را به هرنوع كه دانى و توانى تسكين داده بازگردانى . علىّ مرتضى گفت : ايشان را به چه شرط بازگردانم ؟ ذو النّورين فرمود : به هرچه مصلحت تو باشد به آن اشارت نمايى به آن عمل كنم .\r\nعلىّ مرتضى گفت : تو امروز مشورتى كه با من كردى و طريق صواب به تو نمودم راه مخالفت اختيار فرمودى و به قول مروان و سعيد و معاويه و عبد اللّه بن سعد بن ابى سرح عمل نمودى و رأى ايشان را بر رأى من ترجيح دادى « 2 » و [ مگر 
  ] به‌واسطهء خوشنودى خاطر آنها ابواب مخاطره و فتنه بر خويش نگشادى ؟ امير المؤمنين عثمان ، رضىّ اللّه عنه ، فرمود : مضى ما مضى . بعد از اين ترك رأى ايشان بر خود لازم شمرده از صلاحديد تو تجاوز ننمايم . على ، عليه السّلام ، به قبول اين ملتمس ، عثمان را از خود ممنون ساخته ، گفت : فردا ان شاء اللّه به نزد آن جماعت روم و آن جمع را متفرّق ساخته بازگردانم .\r\nو روز ديگر با طايفه‌اى از اشراف مهاجر و انصار به جانب آن قوم رفت ، و عثمان مروان و سعيد بن العاص را نيز همراه گردانيد . و روايتى آنكه امير المؤمنين عثمان ، محمّد بن مسلمه را با پنجاه مرد از انصار به رسم رسالت به سوى او روان ساخت و به او گفت : به هرنوع كه ميسّر باشد شرّ ايشان را از من مصروف ساز و آنچه كه مدعاى ايشان باشد قبول كن .\r\nعلىّ مرتضى يا محمّد بن مسلمه ، على اختلاف الروايتين ، يا هردو ، على تقدير الجمع ، به\r\n\r\n\r\n","description":"","footnote":"\r\n( 1 ) . نام صحرايى كه تا مدينه يك شب راه است ؛ - معجم البلدان ، ج 3 ، ص 440 .\r\n( 2 ) . در مورد مشورت عثمان با چهار نفر مذكور و پيشنهادهاى آنان - نهاية الأرب ، ج 5 ، ص 68 ؛ ألعبر ، ج 1 ، ص 579 .\r\n","page_name":" 203 ","page_number":213},
  {"content":"\r\n\r\nنزد آن قوم رفتند و سخنان مرغوب كه موجب استمالت قلوب باشد از زبان امير المؤمنين عثمان به آن فرقه تقرير كردند و كلمات رفق‌آميز و نصايح صلح‌انگيز چندان گفتند كه دلهاى ايشان قدرى نرم گرديد و طريق مراجعت به اوطان خويش پيش گرفتند به شرط آنكه از امير المؤمنين عثمان بايد كه من بعد امورى كه موجب تغيير خاطر اهل اسلام گرد واقع نشود و از رأى و صوابديد كبار صحابه - كه مجمع مدينه را به نور حضور خود مزيّن دارند - بيرون نشود .\r\nعلى و ساير اصحاب مدينه معاودت نمودند و خبر به عثمان رسيد كه على به حسن تدبير و لطف تقرير آن جمع شرير را تسكين داده بازگردانيد . و چون خاطرها از آن ممرّ جمع شد ، مروان باز حيله‌اى انگيخته به نزد عثمان رفت و گفت : اهالى مدينه را زعم اين است كه تو به زارى و درخواست تمام ، اين گروه را بازگردانيده‌اى . اگر هيچ نگويى زعم ايشان نزد مردم محقّق شود و موجب دليرى و جرأت ديگران گردد . مصلحت چنان اقتضا مىنمايد كه ايشان بدانند كه مردم به باطل جمع آمده بودند و مىخواستند كه فتح ابواب فتنه نموده اضلال جماعت جهّال كنند ؛ چون ابطال امر خويش دانسته ديدند لاجرم متلاشى و متفرّق شدند و از راهى كه آمده بودند بازگشتند . و چندان وسوسه و الحال نمود و تزيين اين كلمات نموده نزد امير المؤمنين عثمان كه وى باز به سخن مروان فريفته شده اهالى مدينه را جمع كرد و بر منبر رسول خدا ، صلّى اللّه عليه و آله ، برآمده خطبه‌اى خواند مشتمل بر اين معنى كه : اين فرقهء مجتمعه دانستند كه آنچه اعدا و اضداد ما به ايشان رسانيده بودند خلاف واقع بود و داعيه‌اى كه داشتند از قوّت به فعل نتوانند آورد ، بالضّروره پشيمان و نادم گشته مراجعت نمودند .\r\nعمرو عاص حاضر بود ، فرياد برآورد كه اى عثمان بترس از خداى تبارك و تعالى ، و از افعال قبيحه كه مرتكب آن گشته‌اى توبه و انابه نماى و دست طغيان ظلمهء بنو اميّه را از جيب و دامان مظلومان كوتاه گردان تا كار تو دور و دراز نشود ، كه اين مردم را به درخواست تمام و حسن تدبير و لطف كلام بازگردانيده‌اند « 1 » . عثمان بانگ بر وى زد كه : اى پسر نابغه ، تو را چه ياراى آنكه با وجود سوء حال خود مرا امر به توبه و انابه فرمايى ؟ يابن العاص تو از معاصى تايب شده‌اى كه مرا به توبه دلالت مىكنى ؟ اين‌همه حجّت تو براى آن است كه از حكومت مصر معزول شده‌اى . مىتوانم چون تو فرومايه را به پيرايهء عقل بيارايم ؟ عمرو در معرض جواب آمده گفت : من در زمان رسول ، صلّى اللّه عليه و آله ، و صدّيق و فاروق - كه هردو به مراتب بر تو رجحان داشتند - صاحب عمل بودم . تو از خداى بترس و غبار ادبار كه بر صفحهء روزگار تو پيدا شده به آب توبه و انابه بشوى و بيش از اين در طريق مخالفت سنّت نبوى مپوى .\r\n\r\n\r\n","description":"","footnote":"\r\n( 1 ) . مقايسه كنيد با : تاريخ يعقوبى ، ج 1 ، ص 70 . نيز ؛ - جمل ، ص 78 .\r\n","page_name":" 204 ","page_number":214},
  {"content":"\r\n\r\nو از هرگوشهء ديگر آواز برآمد كه : اى عثمان نادم و تايب شو . باز نگريست كه تا ببيند كه كيست . از اطراف و نواحى مسجد فرياد و فغان برآمد كه « يا عثمان ، اتّق اللّه و تب اليه . » در آن روز هيچ‌كس او [ را 
  ] « يا امير المؤمنين » ندا نكرد . عثمان متحيّر گشته دست برآورد و گفت « اللّهمّ انّى اتوب اليك فانّى اوّل من تاب » « 1 » و از منبر فرود آمد .\r\nعمرو عاص به منزل مراجعت نموده گفت : به خدا سوگند كه من بعد با هرشخص كه ملاقات كنم وى را با عثمان دشمن سازم . و نزد على و طلحه و زبير آمد و ايشان را به خلع عثمان از خلافت ترغيب نمود . سلامة بن روح گفت : اى معشر قريش ! ميان شما و ساير عرب بابى مسدود بود و شما آن باب را به دست خويش ويران و خراب خواهيد كرد . عمرو گفت :\r\nنى ، بلكه اخراج حقّ از باطل نماييم تا مسلمانان در استيفاى حقوق مساوى باشند .\r\nو روايتى آنكه چون علىّ مرتضى ، كرّم اللّه وجهه ، از نزد بصريان مراجعت نمود به نزد امير المؤمنين عثمان رفت و گفت : مناسب آن است كه بر سر جمعى متكلّم به كلامى شوى كه مردم از استماع آن اميدوار و مرفّه الخاطر و مطمئن القلوب گشته ، ببينند كه تو از افعال عمّال خود بيزارى و از امورى كه به تو منسوب مىكنند و مرضىّ ايشان نيست تايب و نادم شده باز بر مثال عمّال خود اقدام نخواهى نمود . تا آوازه به اطراف و اكناف رود و اهالى بلاد كه قلوب ايشان از تو متنفر است از قدوم بر تو متقاعد شوند ، و الّا ايمن نيستم كه جمعى ديگر به مثل داعيهء مهريان متوجّه تو نگردند . [ مرا 
  ] گويى به جانب ايشان رو و [ ايشان را 
  ] بازگردان . [ و 
  ] اگر نروم‌گويى على قطع رحم و استخفاف به حق من مىكند .\r\nپس امير المؤمنين عثمان به مسجد رفت و به منبر برآمده بعد از حمد و ثناى باريتعالى و درود بر محمّد مصطفى ، صلّى اللّه عليه و آله ، فرمود : بدانيد كه خطا از فرزند آدم دور نيست .\r\nاز جملهء بشر منم و دعوى عصمت نمىكنم و وعدهء صادقه مقتضى آن است كه هركس گناهى كرده باشد و از آن پشيمان گشته و در عتبهء الوهيت تايب گردد چنان بود كه آن گناه از او در وجود نيامده باشد . بدانيد و آگاه باشيد كه اوّل كسى كه از شما متّعظ « 2 » و پندپذير گردد منم .\r\nانابه مىنمايم از امور غير لايقه كه از من به وقوع پيوسته و توبه از من كه پير شده‌ام و عمر به آخر رسيده انسب و اولى و احقّ است . و چون به سراى خود روم بايد كه اشراف شما نزد من آيند و رأى خود را در سوانح امور بر [ من 
  ] عرض كنند . اگر بندگان مملوك ، مرا در طريق حقّ اسير و مملوك گردانند هرآينه به سخن ايشان عمل خواهم كرد ، و آنچه موجب رضا و\r\n\r\n\r\n","description":"","footnote":"\r\n( 1 ) . م ، ق : تأدبّ ؛ ش : تايب . معناى عبارت : خداوندا به سوى تو بازمىگردم و من نخستين توبه كننده‌ام . - و .\r\n( 2 ) . متّعظ : پذيرندهء پند .\r\n","page_name":" 205 ","page_number":215},
  {"content":"\r\n\r\nخوشنودى شما باشد ارتكاب خواهم نمود . و مروان و اتباع او را كه قلوب شما از اقوال و افعال ناپسنديدهء ايشان ، از من غبارآلوده گشته از خود دور [ 25 ب 
  ] و مهجور خواهم ساخت .\r\nو خطبهء خود را به اين سخن ختم فرمود كه : بعد از اين درم را دربانى نبود تا هركسى را كه حاجت داشته باشد به سهولت رفع تواند كرد .\r\nچون مردم استماع خطبهء عثمان نمودند از كلام رفق‌آميز او رقّت كرده و چندان گريستند كه از آب بكا رخسار خود را سيراب كردند . عثمان نيز رقّت بسيارى نمود ، آنگاه از منبر فرود آمد و به خانهء خويش رفت . على مرتضى ، كرّم اللّه وجهه ، گفت : مراد بيش از اين نبود كه اظهار نمود . خداى تعالى بر ثبات و استقامت آنچه گفت توفيقش دهد . و اشراف مدينه از امير المؤمنين عثمان ، رضىّ اللّه عنه ، اميدوار گشته به در خانهء او رفتند .\r\nمروان و سعيد و جمعى از بنى اميّه كه در حين خطبه حاضر نبودند به نزد عثمان حاضر آمدند و مروان مبادرت به كلام نموده گفت : يا امير المؤمنين ، سخن گويم يا خاموش باشم ؟\r\nنائله بنت فرافصه - كه حرم محترم عثمان و از عقلاء زمان بود - از پس پرده گفت : اى مروان خاموش باش كه دانم چه خواهى گفت . مىخواهى امير المؤمنين را در خطبهء امروز ملامت كنى . يقين بدان كه اگر اين مقاله را امروز ادا نمىكرد وى را و فرزندان وى را نيز مقتول گردانيده بودند . و اللّه كه متكلّم به كلامى شده كه وى را تجاوز از آن مصلحت نيست . مروان گفت : اى نائله ! ترا با اين سخن چه كار ؟ به خدا سوگند كه پدر تو وفات يافت و حال آنكه وضو ساختن نمىدانست . نائله گفت : اى مروان ، آهسته باش و ديگر اين سخن مگو . پدر تو بر پدر من رجحانى نداشت . اگر پدر تو عموى امير المؤمنين نبودى تو را از حقيقت حال خبردار گردانيدمى به چيزى كه دروغ ننمودى . به درستى كه تو از جمله علم و عقل بغايت مهجورى و امير المؤمنين را واجب است از تو احتراز و دورى .\r\nمروان از جواب او اعتراض نموده اعادهء كلام خود نمود كه : يا امير المؤمنين سخن گويم يا نگويم ؟ عثمان وى را رخصت تكلّم داد . پس به عرض وى رسانيد كه اين خطبه از امير المؤمنين مناسب نبود . به درستى كه آبروى خويش بردى و حرف وقار از لوح اعتبار خود ستردى . پسر ابى طالب را مطلوب اين بود كه تو را پيش مردم فضيحت ساخته به جرايم معترف گرداند . مطلوب او به حصول پيوست . اكنون صواب آن است كه اين مردم را امثال اين خيال بر در خانهء تو بركشيده است بار ندهى تا در زير بار دربار مانده بازگردند ، مبادا كه سخنى گستاخانه بر روى امير المؤمنين گويند و موجب نهج فتنه گردند . امير المؤمنين عثمان ، رضىّ اللّه عنه ، گفت : برو ايشان را بازگردان ، كه من خود شرم دارم كه با ايشان سخن گويم .\r\nمروان بيرون آمد و با مردم اين خطاب كرد كه : چه امر باعث بر اجتماع شما گشته بر در اين\r\n\r\n","description":"","footnote":"","page_name":" 206 ","page_number":216},
  {"content":"\r\n\r\nدرآورده است ؟ به آن ماند كه به نهب و غارت يا براى آنكه نزع ملك از دست ما نماييد [ آمده باشيد 
  ] . و سخنان درشت وحشت‌آميز از روى تكبّر و تجبّر با مردم گفته ايشان را عذر خواست . مردم محزون و ملول از در سراى عثمان بازگشته ، جمعى از ايشان به نزد علىّ مرتضى رفته آنچه معلوم و مشاهد ايشان گشته بود به عرض وى رسانيدند .\r\nعلى از عبد الرحمن بن اسود بن عبد يغوث پرسيد كه : تو در خطبهء عثمان حاضر بودى ؟\r\nگفت : آرى . فرمود : در مقالهء مروان حاضر بودى ، بر اين نهج است كه اين مرد تقرير مىكند ؟\r\nگفت : آرى . جناب خلافت‌مآب برآشفت و گفت : اى گروه مسلمانان و بندگان خداى تعالى ، بدانيد و آگاه باشيد كه مرا با اين مرد كارى عجب افتاده است . اگر در خانهء خود مىنشينم و دامن از مهمّات او درمىچينم ، مىگويد كه قطع صلهء رحم مىكنى و حقّ قرابت به جاى نمىآرى و در ميان فتنه مرا تنها مىگذارى ، و اگر دخل در كار وى كنم مثل اين امور از وى روى مىنمايد . بعد از شرف صحبت رسول ، صلّى اللّه عليه و آله ، و حصول مراتب فضل و افضال و كمال و حال و سال مروان با وى ملاعبه مىنمايد و او مهار اختيار خويش به دست وى داده تا هرجا خاطرش خواهد مىدواند .\r\nو در غايت غضب از منزل خويش بيرون آمد و به نزد عثمان رفت و گفت : روا باشد كه اين بر خاطر [ تو 
  ] پوشيده نماند كه مروان از تو راضى نيست مگر آنكه تو را از جادهء دين و عقل منحرف ساخته مانند شتر به هرجا كه خواهد كشاند . به خدا قسم كه وى از خداوندان رأى و رويّت نيست . و فرمودند : به درستى كه من مىبينم او را كه در تاب خوردن برود و بازنيايد و [ تو 
  ] شرف خود را به هيچ برآوردى و خود را مطعون مردم كردى . من يارى خود را از مهمّ تو معاف داشته ديگر در اين باب داخل نخواهم شد و طريق آمد و شد را با تو مسدود خواهم ساخت . و از منزل عثمان برخاسته به منزل خويش آمد .\r\nچون شاه ولايت‌پناه از پيش امير المؤمنين برخاست زوجهء او نائله نزد او آمده گفت : قول راست على را شنيدم . به تحقيق كه بغايت آزرده و ملول از مجلس تو بيرون رفت ، چنان كه مشكل ديگر به سراى تو درآيد . چرا متابعت رأى مروان به اين مرتبه بايد نمود كه هركارى كه او بخواهد چنان شود و تنفّر خاطر اكابر و اصحاب و آل گردد . عثمان گفت : اكنون چه تدبير كنم ؟ نائله به عرض رسانيد كه تدبير ، ترس خداى عزّ و جلّ و اتّباع سنّت رسول ، صلّى اللّه عليه و آله ، و اقتفاء سيرت شيخين و عزل ظلمه « 1 » و عمّال از حكومت و ترك پيروى مروان است .\r\nالقصّه نائله باعث شد عثمان را براى آنكه به سراى على رود و استرضاى خاطر او نمايد .\r\n\r\n\r\n","description":"","footnote":"\r\n( 1 ) . هرسه نسخه : طلحه .\r\n","page_name":" 207 ","page_number":217},
  {"content":"\r\n\r\nعثمان بعد از تأمّل دانست كه رأى صواب آن است كه او مىگويد . شبگاه به خانهء على رفت و هرچند التماس مظاهرت و معاونت نمود به جايى نرسيد . و على من بعد قدم از كار عثمان و دم از مهم كار او كشيده مىداشت ، تا آن دم كه غوغائيان وى را در دار محصور ساختند و منع از آب مىنمودند ، به نفس نفيس خويش تشريف برده بر در خانهء امير مؤمنان عثمان بايستاد و راتبهء آب شيرين براى او روان كرد . « 1 »\r\nو روايتى آنكه علىّ مرتضى در آن ايّام به جانب خيبر به مهمّى رفته بود و جماعتى از اوباش و اهل فتنه و پرخاش بر طلحة بن عبيد اللّه جمع شده به استصواب او امورى كه مناسب نبود ارتكاب مىنمودند . جناب ولايت‌مآب چون از ناحيهء خيبر مراجعت نمود امير المؤمنين عثمان به خانهء او رفت و بعد از تقديم مراسم تحيّت و تفقّد ، گفت : « مرا بر تو حقّ اخوّت ايمانى و حقّ مصاحبت و قرابت و مصاهرت پيغمبر آخر الزمان ثابت است ، و بر تقديرى كه هيچ‌كدام از اين امور محقّق نبودى بر بنى عبد المناف عار نمودى كه شخصى از بنى تميم ، يعنى طلحه ، حقّ ايشان را از ايشان انتزاع كند . » و از طلحه شكايت بسيار كرد . على وى را دلدارى نموده فرمود كه : خواهى ديد و شنيد كه من سعيها در امداد تو خواهم كرد .\r\nو در زمان به رفاقت اسامة بن زيد به خانهء طلحه رفت . سراى او را مملو از اوباش و اهل غوغا ديد و فرمود كه : اين چه امرى است كه در آن افتاده‌اى ؟ و زبان به ملامت و تقريع و نصيحت و تعيير او گشود . طلحه گفت : يا على كار از دست رفته . على ، عليه السّلام ، از اين سخن معلوم فرمود كه نصيحت‌پذير نيست . از نزد او منصرف شد و به بيت المال آمد و فرمود تا در خزانه بگشايند . مفتاح حاضر نبود . امر به كسر باب فرمود و آنچه در بيت المال يافت به قسمت آن بر مردم شتافت . چون صيت قسمت زر و سيم منتشر گشت ، مردم در زمان متوجّه خدمت پادشاه جود و كرم گشتند و طلحه را فردا وحيدا گذاشتند . عثمان از على ممنون و منصور و فرحان و مسرور گشت . طلحه به نزد عثمان رفت و اعتذار نموده گفت : يا امير المؤمنين ، امرى پيش گرفته بودم ، حق‌تعالى حايل و مانع من شد . عثمان گفت : تو نيز اكنون تايب و نادم نيامده‌اى بلكه چون مغلوب و محزون گشتى چاره‌اى ديگر نيافتى ، اللّه حسبك يا طلحة . « 2 »\r\nو به ثبوت پيوسته از محمّد بن شهاب زهرى كه گفت از سعيد بن المسيّب سؤال كردم كه :\r\nمرا خبر ده كه عثمان را براى چه مقتول [ كرده 
  ] و اصحاب رسول ، صلّى اللّه عليه و آله ، به چه\r\n\r\n\r\n","description":"","footnote":"\r\n( 1 ) . به نظر كليهء مورّخان على ( ع ) اوّل كسى بود كه مشكهاى آب به سراى عثمان فرستاد و بعد از او امّ حبيبه ، خواهر معاويه و همسر پيغمبر ( ص ) ، بود كه سوار بر استر براى عثمان آب برد . به قول ابن أثير قبيلهء آل حزم گاهى غفلت محاصرين را مغتنم شمرده به عثمان آب مىرساندند ؛ - ألكامل ، ج 3 ، ص 289 .\r\n( 2 ) . اى طلحه ! خدا تو را بس باشد . - و .\r\n","page_name":" 208 ","page_number":218},
  {"content":"\r\n\r\nسبب وى را نصرت ننموده مخذول ساختند و ميان او و مردم كدام امر در ميان آمد كه باعث بر خروج ايشان شد بر وى ؟ سعيد در جواب گفت : عثمان به ظلم مقتول شده و بىشكّ قاتل او ظالم بود . و صحابه در ترك نصرت وى عذرى واضح و تمسّكى لايح داشتند . و شرح اين قضيّه آنكه چون نوبت خلافت به عثمان رسيد عمّال فاروق را چند وقت برقرار گذاشت . بعد از آن ايشان را عزل كرد و بنى اميّه را [ 26 الف 
  ] كه بنى اعمام و اقارب او بودند نصب نمود و مدّت يك سال طريق عدل و انصاف پيش گرفت و قاعدهء سياست و سويّت ميانهء رعيت به وجه احسن مرعى مىداشت ، و چون خزاين و اموال و انواع غنايم نزد او مجتمع گشت به مردمان قسمت مىكرد و در عطايا و مواجب ( اقارب خود ) « 1 » مىافزود ، چنانچه عبد اللّه بن خالد بن اسد بن ابى العاص ( بن اميه ) « 2 » را سيصد هزار درم بخشيد و حكم بن ابى العاص را كه رسول ، صلّى اللّه عليه و آله ، او را از مدينهء طيّبه به‌واسطهء نفاق و افشاء اسرار پيغمبر و محاكات رفتار ايشان بيرون كرده بود « 3 » ، به مدينه بازخواند و صد هزار درم از بيت المال به او عطا داد و خمس افريقيّه به او مسلّم داشت ، « 4 » و بازار مدينه را به پسر او ، حارث بن الحكم ، داد و او را مالى وافر بخشيد .\r\nو چون اصحاب رسول ، صلّى اللّه عليه و آله ، اين امور را مخالف سيرت نبوى - كه سويّت و برابرى ميان جميع اصحاب بود - يافتند بر او انكار نمودند و جمعى از كبار [ صحابهء 
  ] حضرت رسول ، صلّى اللّه عليه و آله ، جمع آمدند و انديشيدند كه نزد او روند و كارهايى كه نه بر وجه صواب مىكند به او بگويند و منع كنند . بازگفتند اگر نزديك او روند جميع سخنان فراخاطر ايشان نيايد و اگر آيد نتوانند گفت . پس [ گفتند 
  ] اولى و انسب آن است كه مكتوبى نويسيم و آن امورى كه نه بر جادهء شريعت از او صادر شده در آن مكتوب درج كرده اعلام نماييم . اگر از آن افعال ناشايسته بازآيد فبها ، و الّا او را از خلافت خلع كنيم و بدل او كسى ديگر را بر سرير خلافت متمكّن گردانيم .\r\nچون اين نامه تمام شد نزديك عمّار ياسر شدند و او را گفتند : چنين نامه‌اى به عثمان\r\n\r\n\r\n","description":"","footnote":"\r\n( 1 ) و ( 2 ) ق ، ش : مطلب بين ( ) را ندارد .\r\n( 3 ) . حكم بن العاص ، پدر مروان ، تا روز فتح مكّه ايمان نياورد و در آن‌روز بناچار اسلام آورد و ظاهرا اسلام او چندان صحيح نبود . و مىگويند « كان مغموصا عليه فى دينه » يعنى دين او معيوب و ناقص بود . روزى رسول اللّه ( ص ) او را در مدينه ديد و تاب لقاى او را نياورد بر او نفرين كرد و او را از مدينه طرد كرد ؛ - زرياب‌خويى ، سيرهء رسول اللّه ( ص ) ، ج 1 ، ص 134 .\r\n( 4 ) . خمس غنايم افريقيّه را مروان بن حكم به پانصد هزار دينار خريد و عثمان وى را از پرداخت مبلغ مذكور معاف داشت . عبد الرحمان بن حنبل ، از اصحاب رسول اللّه ( ص ) در مذمّت اين عمل عثمان اشعارى گفته است . براى مطالعهء ترجمهء فارسى آن اشعار - نهاية الأرب ، ج 5 ، ص 21 .\r\n","page_name":" 209 ","page_number":219},
  {"content":"\r\n\r\nنوشته‌ايم ، توانى به او برسانى ؟ عمّار گفت : توانم . و آن نوشته را از ايشان گرفت و از سراى بيرون آمد تا پيش عثمان رود و آن نوشته را به دو دهد . چون به سراى عثمان رسيد ، ايشان از سراى بيرون مىآمدند . [ عثمان 
  ] عمّار را ديد به در سراى ايستاده ، كاغذى در دست . گفت : يا ابا اليقضان ! هيچ حاجتى هست و كارى دارى ؟ عمّار گفت : مرا هيچ كار نيست ، لكن جماعتى از اصحاب پيغمبر ، صلّى اللّه عليه و آله ، مكتوبى نوشته به من دادند كه به عرض برسانم . عثمان ، رضىّ اللّه عنه ، مكتوب از او بگرفت و سطرى چند برخواند و در خشم شد و آن مكتوب بينداخت . عمّار گفت : اين نامه را اصحاب رسول اللّه ، صلّى اللّه عليه و آله ، داده‌اند ، آن را از دست مينداز و مطالعه كن و در آنچه نوشته‌اند تأمّلى فرماى و يقين‌شناس كه من نيكخواه توام و اين سخن از جهت نصيحت مىگويم .\r\nعثمان گفت : دروغ مىگويى اى پسر سميّه . « 1 » عمّار گفت : در اين شكّى نيست كه من پسر سميّه‌ام و پسر ياسر . عثمان غلامان را فرمود تا او را بزدند ، چندانكه بيفتاد . بعد از آن خود پيش آمد و لگدى چند بر شكم او بزد . عمّار بيهوش شد و علّت فتق كرد و عظيم رنجور گشت . بنى مخزوم كه بنى عمّ عمّار بودند خبر يافتند . هشام بن وليد بن مغيره با قومى از بنى مخزوم بيامدند و عمّار را برگرفتند و به وثاق خود بردند . از خويشتن هيچ خبر نداشت . هشام سوگند خورد كه اگر عمّار از اين رنج بميرد عثمان را بكشد . عمّار همچنان بيهوش بماند تا بعضى از شب گذشت و نماز ظهر و عصر و شام و خفتن از او فوت شد . چون در ميان شب به هوش آمد برخاست و وضو ساخت و نمازها قضا كرد . اين معامله با عمّار از جمله چيزها بود كه اصحاب رسول اللّه بر عثمان طعن مىكردند . « 2 »\r\nچون خبر اين قضيّه به ابو ذرّ غفارى - كه در آن‌وقت در شام بود « 3 » - رسيد ، زبان به طعن عثمان بگشود و در مجالس و محافل امور ناشايسته به او نسبت مىنمود ، بنابرين معاوية [ بن ابى سفيان 
  ] بن صخر نامه‌اى به امير المؤمنين عثمان نوشت و آنچه ابو ذر در حقّ او مىگفت انهاء كرد ، بر اين منوال : « بسم اللّه الرّحمن الرّحيم . بعد از تقديم مراسم خدمت و دعا معاوية بن\r\n\r\n\r\n","description":"","footnote":"\r\n( 1 ) . سميّه نام مادر عمّار بود . عثمان با بردن نام مادر عمّار خواسته است به او اهانت كند .\r\n( 2 ) . يعقوبى انگيزهء ديگرى براى كدورت عثمان از عمّار ياسر نقل مىكند كه مربوط مىشود به وصيّت ابن مسعود و مقداد مبنى بر تدفين و تكفين ايشان توسط عمّار ؛ - تاريخ يعقوبى ، ج 1 ، ص 65 ؛ و مقايسه كنيد با : آفرينش و تاريخ ، ج 5 ، ص 213 .\r\n( 3 ) . به‌طورىكه قبلا گفته شد اقامت ابو ذر در شام يك نوع تبعيد بود ؛ چه ، آن روزها كه عثمان بيت المال مسلمين را به ميل خويش حيف و ميل مىكرد و بدعت در كارهاى پيغمبر و دو خليفهء قبل مىگذاشت ، ابو ذر از جمله كسانى بود كه بدون ترس و واهمه قصد جلوگيرى از اعمال خلاف وى را داشت و عثمان براى رهايى از ايرادگيريهاى او مىگويد :\r\n« چقدر مرا اذيّت مىكنى ؟ ديگر تو را نبينم ، كه خيلى اذيّتمان كردى . » و پس از آن ابو ذر به شام مىرود ؛ - مروج الذهب ، ج 1 ، ص 696 ؛ تاريخ يعقوبى ، ج 1 ، ص 66 .\r\n","page_name":" 210 ","page_number":220},
  {"content":"\r\n\r\nصخر بر رأى امير المؤمنين عرض مىدارد كه ابو ذر ولايت شام را بر تو تباه كرد و دلهاى مردمان را از دوستى تو بگردانيد . هروقتى كه اصحاب رسول را ياد مىكند مكارم اخلاق و محاسن اوصاف ايشان شرح مىدهد و چون سخن امير المؤمنين رود در حقّ او سخن قبيح مىگويد و اقوال و افعال او را در لباس عيب و صورت زشت مىنمايد . مقام او در ولايت شام و مصر و عراق مصلحت نيست ؛ چه ، مردمان اين مواضع فتّان باشند و زود با فتنه يار شوند . و شرّ و فساد دوست دارند و اهل طاعت و جماعت نيستند . آنچه حادث بود نموده آمد هرچه امير المؤمنين فرمايد صواب و صلاح در ضمن او مقرون باشد ، و السّلام . »\r\nچون نامهء معاويه به عثمان رسيد جواب نامه بر اين وجه نوشت كه : « اى معاويه نامهء تو رسيد و آنچه از حال ابو ذر ، جندب بن جناده ، نوشته بودى دانسته شد . بايد كه بر مضمون اين خطاب واقف شوى و در ساعت او را بر مركب درشت در نشانى و دليلى عنيف با او فرستى كه مركب او را شب و روز براند تا خواب بر او غالب شود و ذكر من و تو از خاطر او فراموش گردد ، و السّلام . »\r\nچون خطاب عثمان به معاويه رسيد ابو ذر را بخواند و او را بر كوهان شترى درشت روى و بىجهاز سوار گردانيد و مردى درشت زشتخوى با او همراه كرد و فرمود تا شتر او را شب و روز بدواند و نگذارد كه در راه فرود آيد تا او را به مدينه رساند . و ابو ذر ، رضى اللّه عنه ، مردى بلندبالا بود و لاغر ، و ضعف پيرى در وى اثرى تمام كرده بود و از غايت سختى و ناخوشى كه آن شتر مىرفت رانهاى ابو ذر مجروح گشت و گوشت آن بيفتاد و سخت گرفته و رنجور گشت .\r\nچون به مدينهء طيّبه رسيد پيش عثمان آمد . عثمان در او درنگريست و گفت : هيچ چشم به ديدار تو روشن مباد اى جندب . ابو ذر گفت : پدر من جناده مرا جندب نام كرده و پيغمبر ، صلّى اللّه عليه و آله ، مرا عبد اللّه نام نهاده . عثمان به او گفت كه : تو از زبان ما نقل مىكنى كه خداى تعالى درويش است و ما توانگريم . آخر من كى اين سخن گفته‌ام ؟ گفت : معاذ اللّه بر زبان من اين كلمه نرفته ، و ليكن گواهى مىدهم كه از رسول ، صلّى اللّه عليه و آله ، شنيدم كه مىفرمود چون پسران ابى العاص امارت يابند مال خداى تعالى را وسيلهء اقبال و دولت خويشتن كنند و بندگان خداى تعالى را خدمتكار و چاكر خويش دانند و در دين خداى تعالى خيانت كنند .\r\nعثمان از جماعت حضّار پرسيد كه : شما هرگز اين سخن از مصطفى ، صلّى اللّه عليه و آله ، شنيده‌ايد ؟ گفتند : نشنيده‌ايم . ذى النّورين فرمود كه : اى جندب ، الحال بر مصطفى ، صلّى اللّه عليه و آله ، دروغ مىگويى ؟ ابو ذر حاضران مجلس را گفت : شما را گمان مىافتد كه من اين سخن را دروغ مىگويم ؟ گفتند : ما را معلوم نيست كه تو اين حديث را راست مىگويى يا نه .\r\nپس عثمان گفت كه امير المؤمنين علىّ بن ابى طالب را بخوانيد . پس چون امير المؤمنين\r\n\r\n","description":"","footnote":"","page_name":" 211 ","page_number":221},
  {"content":"\r\n\r\nحاضر شد ، ذى النّورين به ابو ذر گفت : حديثى كه الحال از مصطفى ، صلّى اللّه عليه و آله ، روايت كردى بازگوى تا ابو الحسن بشنود . ابو ذر اعادهء آن نقل كرد . عثمان گفت : اى ابو الحسن تو هرگز اين كلمه از مصطفى ، صلّى اللّه عليه و آله ، شنيده‌اى ؟ فرمود : نشنيده‌ام ، و ليكن ابو ذر دروغ نمىگويد . گفت : به چه سبب او را تصديق مىكنى و سخن او باور مىدارى ؟ على ، كرّم اللّه وجهه ، فرمود : به حديثى كه در حقّ او از مصطفى ، صلّى اللّه عليه و آله ، شنيده‌ام كه :\r\n« آسمان سبز بر هيچ‌كس سايه نيفكند و زمين تيره هيچ‌كس را برنگيرد راستگوتر از ابو ذر . » « 1 » حضّار مجلس همه تصديق اين حديث نمودند .\r\nپس ابو ذر گفت كه : در ذمّهء من كه اين حديث بنى العاص كه روايت كردم از لفظ مبارك پيغمبر ، صلّى اللّه عليه و آله ، شنوده‌ام و شما مرا به دروغ منسوب مىداريد . هرگز گمان نمىبردم كه به روزگارى رسمى كه از شما در حقّ خويشتن اين شنوم كه شنودم . عثمان گفت :\r\nدروغ مىگويى و فتنه مىجويى .\r\nبر اذكياء مخفى نماند كه نسبت كذب به ابو ذر مستلزم نسبت كذب به پيغمبر است ؛ چرا كه ، نصّ حديث به صدق او دالّ است .\r\nو ابو ذر گفت : تو بر سنّت نبوى و سيرت شيخين عمل نماى تا فارغ باشى و كسى بر تو انكار نكند . امير المؤمنين عثمان گفت : تو را با اين سخن چه كار ؟ ابو ذر گفت : من خويشتن را صاحب گناهى نمىبينم مگر از امر به معروف و نهى از منكر . خشم امير المؤمنين زياده شد .\r\nپس امير المؤمنين عثمان گفت : مرا بگوييد تا با اين پير كذّاب چه كنم كه فتنه مىانگيزد و ميان مسلمانان تفرقه مىافكند . مرتضى على گفت : در كار او من تو را همان مىگويم كه مؤمن آل فرعون در شأن موسى با فرعون گفت ، كه :  إِنْ يَكُ كاذِباً فَعَلَيْهِ كَذِبُهُ وَ إِنْ يَكُ صادِقاً يُصِبْكُمْ بَعْضُ الَّذِي يَعِدُكُمْ إِنَّ اللَّهَ لا يَهْدِي مَنْ هُوَ مُسْرِفٌ كَذَّابٌ  « 2 » [ 26 ب 
  ] يعنى اگر موسى دروغ مىگويد و بال دروغ به او بازگردد ، و اگر راست مىگويد بعضى از آنچه شما را وعده مىدهد به شما رسد و خداى تعالى هيچ‌كس را كه صفت اسراف و كذب داشته باشد راه راست ننمايد .\r\nمن در حقّ ابو ذر همين را مىگويم ، يعنى او را مرنجان . اگر در اين روايت كاذب است به بليّهء كذب مأخوذ شود و اگر صادق است اثر آنچه مىگويد و روايت مىكند خود ظاهر شود .\r\nعثمان را اين سخن از مرتضى على خوش نيامد ، گفت : خاك بر دهان تو . على جواب داد :\r\nخاك بر دهان تو ! اين چيست كه مىگويى در حقّ ابو ذر كه دوست محمّد مصطفى ، صلّى اللّه عليه و آله ، بود و هست ؟ مىفرمايى به سبب نامهء معاويه كه از جهت او نوشته و كلمه‌اى نامعلوم\r\n\r\n\r\n","description":"","footnote":"\r\n( 1 ) . تاريخ يعقوبى ، ج 1 ، ص 67 .\r\n( 2 ) . مؤمن ، 28 .\r\n","page_name":" 212 ","page_number":222},
  {"content":"\r\n\r\nكرده . تو را حال ظلم و فساد معاويه معلوم است . عثمان خاموش ايستاده و با مرتضى على سخنى ديگر نگفت . پس روى به ابو ذر آورده و گفت : برخيز و از شهر ما بيرون شو . ابو ذر گفت : چنان كنم ؛ كه همسايگى تو مرا سخت ناخوش است ، و ليكن كجا مىفرمايى كه باشم ؟\r\nامير المؤمنين عثمان گفت : هركجا خواهى باش . ابو ذر گفت كه : شام ولايتى است كه مسلمانان گرفته‌اند و در وى شعار اسلام ظاهر گردانيده به جانب شام بازگردم . گفت : ما تو را از شام باز خوانده‌ايم ، كه آنجا كلمات قبيح مىگفتى و آن ناحيه بر ما تباه مىكردى . اجازت نفرمايم كه بدان جانب بازگردى . ابو ذر گفت : به عراق شوم . گفت : اجازت نيست . عراقيان مردمانىاند كه در حقّ امرا و ائمه طعن كنند و گرد فتنه و شبهه گردند . ابو ذر گفت : من هرجا كه باشم سخن حقّ خواهم گفت . تو كجا مىفرمايى تا آنجا روم . گفت : تو كدام موضع را دشمن مىدارى ؟\r\nگفت : هيچ جايگاه دشمن‌تر از ربذه ندارم . گفت : برخيز و آنجا رو و مىباش و به هيچ موضع مرو .\r\nپس مروان بن حكم را فرمود كه بو ذر را بر شترى بنشاند و از مدينه بيرون برد و نگذارد كه هيچ‌كس به وداع او بيرون رود . مروان بو ذر را بر شترى بنشاند و از مدينه بيرون برد . جماعتى از صحابهء محمّد مصطفى ، صلّى اللّه عليه و آله ، از آن جهت عظيم دلتنگ شدند و به تشييع او بيرون آمدند چون علىّ بن ابى طالب ، حسن و حسين ، عبد اللّه بن عباس ، عمّار ياسر و مقداد اسود ، رضىّ اللّه عنهم . پس مرتضى على ، ابو ذر را دلدارى مىداد و به صبر امر مىفرمود . « 1 » مروان حكم گفت : امير المؤمنين فرموده است كه هيچ‌كس به تشييع ابو ذر بيرون نيايد و او را وداع نكند . مرتضى على تازيانه‌اى كه در دست داشت برآورده در ميان دو گوش شتر مروان زد و گفت : دور شو اى پسر زرقا . ترا رسد كه بر ما در آنچه كنيم اعتراض كنى ؟ پس بو ذر به جانب ربذه روان شد و علىّ بن ابى طالب با حضرات بازگشتند .\r\nمروان حكم پيش امير المؤمنين عثمان آمد ( و از مرتضى على ، عليه السّلام ، شكايت كرد و آنچه رفته بود بازراند . عثمان كس به طلب على مرتضى بازفرستاد . چون علىّ مرتضى حاضر شد عثمان ) « 2 » گفت : نفرموده بودم كه هيچ‌كس از شما به وداع ابو ذر بيرون نرود ؟ چرا بيرون رفتى و جماعتى را با خويشتن بردى ؟ گفت : نه هرچه تو فرمايى بر ما واجب باشد كه چنان كنيم . پس گفت كه : مروان از تو شكايت مىكند كه او را دشنام داده‌اى و تازيانه بر ميان دو گوش شتر او زده‌اى . از او عذر خواه و دل او خوش كن . مرتضى على گفت : اينك شتر من اينجاست . گو برخيز و تازيانه در ميان دو گوش او زن ، امّا دشنام دادن به حدّيست كه اگر\r\n\r\n\r\n","description":"","footnote":"\r\n( 1 ) . در مورد سخنانى كه بين على ( ع ) و ابو ذر رد و بدل شده - نهج البلاغه .\r\n( 2 ) . م : مطلب بين ( ) را ندارد .\r\n","page_name":" 213 ","page_number":223},
  {"content":"\r\n\r\nمروان مرا دشنام دهد من جواب او بازندهم ؛ چرا كه ، او كفوء « 1 » من نيست . پس مرتضى برخاست و بخشم بيرون آمد . و ابو ذر در ربذه مقام ساخت تا به دار بقا انتقال نمود .\r\nچنين آورده‌اند كه چون بو ذر را وفات نزديك شد زن او ، امّ ذر ، بر بالين او نشسته مىگريست . ابو ذر پرسيد كه : چرا مىگريى ؟ گفت : به سبب غربت تو و ضايع بودن خود و از خانمان دور افتادن و در غربت وفات رسيدن بر دل من كار مىكند ؛ چرا كه ، من عورتى ضعيفم و اينجا كسى ندارم . مىترسم كه چنانچه بايد كار تو نتوانم ساخت و ترا نيك دفن نتوانم كرد .\r\nابو ذر او را گفت : اى امّ ذر ! دل‌تنگ مكن و گريستن و جزع را موقوف دار كه مصطفى ، صلوات اللّه و سلام اللّه عليه ، مرا گفته است كه « وفات تو در غربت باشد و جماعت نيكمردان در آن حالت به نزديك تو رسند و ترا دفن كنند » اكنون چون مرا فرمان حقّ رسد تو از كسى يارى خواه تا از گوسفندى چند كه هست يك گوسفند بسمل « 2 » كند ، و طعامى مهيّا ساز و بر سر راه بنشين . چون جماعتى مسلمانان برسند ايشان را از حال من خبر ده و درخواست كن تا مرا دفن كنند . چون مرا به خاك سپارند و فارغ شوند ، طعامى كه ساخته باشى پيش ايشان آر تا بخورند و بروند و تو به جانب مدينه بازگرد و آنجا مىباش تا وقتى كه تو را فرمان حقّ برسد .\r\nپس اين سخنها بگفت و از اين عالم فانى برفت .\r\nپس امّ ذر به موجب وصيت او عمل نمود . طعامى مهيّا ساخت و بر سر راه دل‌تنگ بنشست .\r\nناگاه طايفه‌اى از زيارت بيت اللّه الحرام مىآمدند ، مثل عبد اللّه بن احنف بن قيس تميمى ، صعصعة بن صوحان العبدىّ ، خارجة بن الصّلت التميمى ، عبد اللّه بن مسلمة التميمى ، هلاك بن مالك المزنى ، جرير بن عبد اللّه البجلى ، اسود بن يزيد النخعى ، علقمة بن قيس النخعى ، و مالك بن حارث بن عبد يغوث النخعى . و چون اين جماعت معارف آنجا رسيدند پيرزنى را ديدند بر سر راه نشسته . گمان بردند كه مگر محتاج است كه از ايشان چيزى خواهد خواست . چون نزديك او رسيدند امّ ذر برخاست و گفت : اى زمرهء مؤمنان ، ابو ذرّ غفارى كه از جملهء خواص اصحاب رسول ، صلّى اللّه عليه و آله ، بود اينجا وفات يافته و من منكوحهء اويم و اينجا غريبم و كسى را ندارم كه مرا يارى دهد . اگر شما بدين امر قيام نماييد از ثواب جزيل خالى نخواهد بود .\r\nآن قوم چون وفات ابو ذر شنيدند تأسّفها خوردند و بسيار بگريستند ، و ابن مسعود بسيار بگريست و گفت : صدق رسول ، صلّى اللّه عليه و آله ، ابو ذر به موت وحده و بيعت و حده خبر داده شده بود . و از باريتعالى او را آمرزش خواستند و آنجا فرود آمدند و تغسيل و تكفين او نموده بر وى نماز گزاردند و دفن كردند .\r\n\r\n\r\n","description":"","footnote":"\r\n( 1 ) . كفوء : همتا ؛ - آنندراج .\r\n( 2 ) . بسمل : ذبح كردن ؛ - آنندراج .\r\n","page_name":" 214 ","page_number":224},
  {"content":"\r\n\r\nچون از دفن فارغ شدند اشتر نخعى بر سر قبر او برپاى خواست و حمد و ثناى باريتعالى ادا نمود و گفت : اى بارخدايا ، ابو ذر غفارى از اصحاب رسول ، صلّى اللّه عليه و آله و سلّم ، به كتابها و رسولان تو ايمان آورده و در راه تو غزا كرده و بر جادهء اسلام ثابت‌قدم بوده ، و تبديل و تغيير به شعائر شرع راه نداده . چيزى كه ديده نه بر طريق ملّت محمّدى [ است 
  ] ، انكار كرده و او را بدان سبب حقير شمردند و محروم گردانيدند و از شهر بيرون كردند و ضايع گذاشتند تا در غربت او را وفات رسيد . بارخدايا آنچه از بهشت مؤمنان را وعده كرده‌اى حظّ او از آن موفور و سزا و جزاى آن‌كس كه او را از مدينه - كه حرم رسول تست ، صلّى اللّه عليه و آله - بيرون كرد و ضايع گذاشت چنانچه مستوجب آن است برسان . اشتر اين دعا بر سر قبر ابو ذر بگفت و حاضران آمين كردند . و آن روز بر سر خاك بايستادند .\r\nچون نماز شام رسيد امّ ذر طعامى كه ساخته بود پيش ايشان آورد . بخوردند . و آن شب آنجا بودند . بامداد امّ ذر را وداع نموده برفتند .\r\nچون خبر وفات ابو ذر به عثمان رسيد گفت : رحم اللّه ابا ذر . خداى بر ابا ذر رحمت كند .\r\nعمّار حاضر بود ، گفت : رحم اللّه ابا ذر من كلّ قلوبنا . يعنى خداى تعالى رحمت كند ابا ذر را از دلهاى ما همه ؛ يعنى اين سخنان از جان و دل مىگوييم . امير المؤمنين عثمان او را گفت كه : اى فلان ، تو را به خاطر مىرسد كه من بر آنچه ابو ذر را از مدينه بيرون كردم پشيمان شده‌ام ؟\r\nعمار گفت : لا و اللّه ، به خدا قسم كه مرا اين به خاطر نمىرسد . پس عثمان نيز فرمود تا عمّار را زودتر از مدينه بيرون كنند و هم آنجا فرستند كه ابو ذر غفارى بود تا آن‌جا باشد و [ گفت 
  ] او را محلّ آن نباشد كه تا من زنده باشم به مدينه آيد . عمّار گفت : به خدا سوگند كه همسايگى گرگان و سگان نزديك من دوست‌تر از همسايگى تست . پس برخاست و از نزديك امير المؤمنين عثمان بيرون آمد . و امير المؤمنين غضب فرمود كه تا عمّار را از مدينه بيرون كنند . « 1 »\r\nبنى مخزوم كه اقارب عمار بودند نزد مرتضى على ، عليه السّلام ، رفتند و گفتند : اى ابو الحسن ، قرابتى كه ما را با پدر تو ابى طالب هست دانسته‌اى و حقوقى كه ثابت گردانيده‌ايم به شرح حاجت ندارد . از جهت كلمه‌اى كه عمّار در حقّ عثمان گفت ، فرموده كه او را از شهر بيرون كنند و به ربذه فرستند . شما را معلوم است كه يك نوبت عمّار را بزد و برنجانيد و بگفت آنچه گفت و ما گذرانيديم . اكنون ديگر نوبت در حقّ عمّار چنين حكمى كرده . و اللّه كه اگر عمّار را از شهر بيرون كنند ترسيم كه بر دست ما كارى رود كه هم او پشيمان شود و هم ما . [ 27\r\n\r\n\r\n","description":"","footnote":"\r\n( 1 ) . عثمان علاوه بر ابو ذر غفارى و عمّار ياسر ، عبد الرحمان بن حسل جمحى شاعر را نيز ، به دليل بدگويى از وى ، امر كرد كه به خيبر تبعيد شود و به قولى با شفاعت على ( ع ) او را آزاد كرد . عبد الرحمان در جمل و صفّين همراه على ( ع ) بود و در صفين به شهادت رسيد ؛ - تاريخ يعقوبى ، ج 2 ، ص 69 ، پابرگ مترجم .\r\n","page_name":" 215 ","page_number":225},
  {"content":"\r\n\r\nالف 
  ] بنابرين به خدمت آمده‌ايم كه اين كار جز بر دست تو اصلاح نپذيرد و جز به زبان تو تدارك نيابد . شما را لطف مىبايد فرمود و رنجى برگرفته و نزديك امير المؤمنين عثمان رفته و كلمه‌اى حقّ به او گويى تا دست از عمّار بازدارد و او را در شهر بگذارد ، و الّا فتنه انگيخته شود و تسكين نپذيرد ، و السّلام .\r\nمرتضى على ، عليه السّلام ، فرمود : تعجيل مكنيد تا من اين كار به اصلاح آرم ؛ چه ، اصلاح كار شما از وجه قرابت بر من واجب است و به آمدن شما حاجت نبود . اگر نزديك من نيامده بوديد و اين التماس نكرده هم بر من واجب بودى تدارك اين كار كردن و جانب عمّار مرعى داشتن .\r\nپس مرتضى على ، عليه السّلام ، نزديك عثمان شد و گفت : يابن عفّان ، تو در بعضى كارها تعجيل مىنمايى و سخن ناصحان و مشفقان نمىشنوى . پيش از اين بو ذر را كه از صلحاء مؤمنان و اخيار مهاجران بود بيرون كردى و به ربذه فرستادى ، تا هم در غربت او را وفات رسيد ، و بيشتر مسلمانان در آن بر تو انكار داشتند . اين ساعت مىشنوم كه انديشهء ديگر كرده‌اى و گفته‌اى كه عمّار ياسر را بيرون كنند . اينها نيكو نيست . از خداى تعالى بترس و دست از عمّار - كه از اصحاب مصطفى ، صلّى اللّه و آله و سلّم ، است - بازدار . « 1 »\r\nچون عثمان از علىّ مرتضى ، عليه السّلام ، اين كلمات بشنيد ، درهم شد و گفت : نخست تو را از شهر بيرون بايد كرد ؛ كه عمّار و غير عمّار را تو تباه مىكنى . علىّ مرتضى ، عليه السّلام ، فرمود : تو را قدرت اين نيست كه با من اين معامله كنى . اگر در اين سخن شكّ دارى بيازماى و امتحان كن تا تو را حقيقت اين‌حال - كه عين محال است - معلوم شود . و آنچه مىگويى كه عمّار و غير عمّار را تو تباه مىكنى دروغ محض و افتراست . اينها همه از جانب تست ؛ چه ، از تو چيزها در وجود مىآيد كه مخالف جادهء طريق محمّدى است و اصحاب رسول خدا ، صلّى اللّه عليه و آله ، تحمّل آن نتوانند كرد ، ناچار انكار مىكنند و تو را ناخوش مىآيد .\r\nپس علىّ مرتضى برخاست و از نزديك عثمان بيرون آمد . مردمان پيش او بازآمدند و گفتند : اى ابو الحسن چه فرمودى و چه شنيدى ؟ مرتضى ، كرّم اللّه وجهه ، ماجرا را بتمامه نقل كرد . مردمان تحسين بسيار كردند و گفتند : جوابى كه داده‌اى بسيار نيكو بوده و صواب گفته‌اى .\r\nاگر عثمان هروقت كه به يكى از اصحاب رسول ، صلّى اللّه عليه و آله و سلّم ، در خشم شود او را از شهر بيرون مىكرده باشد ، هيچ‌كس از ما در ميان اهل و عشيرت خويشتن نميرد و وفات همگنان در غربت باشد ، و چون در غربت فرزندان و اقارب را نبينيم اگر كارى افتد و حادثه‌اى\r\n\r\n\r\n","description":"","footnote":"\r\n( 1 ) . براى كسب اطّلاع بيشتر از مقام شامخ عمّار ياسر و عنايات مخصوص پيامبر ( ص ) به او - طبقات ، ج 3 ، ص 176 - 189 ؛ الاستيعاب ، ج 2 ، ص 476 به بعد .\r\n","page_name":" 216 ","page_number":226},
  {"content":"\r\n\r\nشود و از نوايب روزگار چيزى ظاهر گردد در دفع آن از كدام كس مددى خواهيم و معونت از كه طلبيم ؟ چون وفات نزديك رسد وصيّت چگونه كنيم و فرزندان و عزيزان را به كدام كس سپاريم ؟ بخداى كه مردن در خانهء خويشتن نزديك فرزندان و اقارب دوست‌تر از حيات ابد داريم در ربذه .\r\nچون علىّ مرتضى سخن جماعت صحابه را بر اين منوال شنيد عمار را فرمود : برو در خانهء خويشتن بنشين ، كه حق‌ّتعالى ترا از عثمان و غير عثمان نگاه مىدارد . اين جماعت مسلمانان همه ياران و دوستان تواند . بنى مخزوم گفتند : اى ابو الحسن ، تو اگر يار ما باشى و ما را مدد كنى هرگز عثمان به ما هيچ رنج نتواند رسانيد .\r\nچون اين ماجرا به سمع عثمان رسيد دست از عمّار بازداشت و از آنچه گفته بود نادم و پشيمان گشت . امّا هركس از مسلمانان كه نزديك او مىآمد [ او 
  ] از علىّ مرتضى شكايت مىكرد ، تا آن سخن زيد بن ثابت را بگفت و شكايت بسيار كرد . زيد گفت : اگر امير مصلحت داند من نزد على ، عليه السّلام ، روم و او را از اين غبار كه بر خاطر شماست خبر دهم . عثمان گفت : تو دانى .\r\nپس زيد بن ثابت و مغيرة بن اخنس ثقفى هردو نزديك علىّ مرتضى آمدند . زيد بن ثابت فصلى در مدح و ثناء مرتضى على ، عليه السّلام ، آغاز نهاد و گفت : سوالف صالح و سوابق مرضى كه تراست در تمهيد اساس دين و تأكيد قواعد اسلام از شرح و بسط استغنا دارد و [ در 
  ] مكنت و مكانتى كه ترا در خدمت رسول ، صلّى اللّه عليه و آله و سلّم ، بود هيچ آفريده با تو برابر نتواند شد . تو كان مروّتى و اهل خرد و سعادت ، و امير المؤمنين عثمان پسر عمّ تست و خليفهء مسلمانان ، بر تو حقّ دارد ، يك حقّ قرابت و ديگر حقّ خلافت . ما امروز نزد او بوديم . از جناب تو اندك شكايتى مىكرد و مىگفت كه ابو الحسن بر ما اعتراض مىكند و در كارهايى كه مىگذرانيم ( كلمهء مخلّ مىگويد ) « 1 » . بنابراين واجب ديديم به نزديك تو آمدن و اين كلمه را عرض داشتن تا كدورت از ميانه برخيزد و مسلمانان خوشدل باشند و منافع و فوايد شما همه جوانب را شامل گردد ، ان شاء اللّه تعالى .\r\nمرتضى على ، عليه السّلام ، فرمود كه : و اللّه تا توانسته‌ام با وى اعتراض نكرده‌ام و در هيچ كارى مداخلتى روا ندانسته‌ام ، مگر كارى بوده كه احتمال تغافل احتمال نداشت و خاموشى را مجال نبود . كلمة الحق گفته‌ايم و خيريت او و صلاح مسلمانان در آن نگاهداشته‌ايم . مغيرة بن الاخنس گفت كه : اى ابو الحسن ، خواهىنخواهى بدانچه عثمان كند و گويد رضا بايد داد و\r\n\r\n\r\n","description":"","footnote":"\r\n( 1 ) . ق : ( كليه بخل مىكند ) .\r\n","page_name":" 217 ","page_number":227},
  {"content":"\r\n\r\nمأمور امر و محكوم حكم او بايد بود كه او بر تو قادرتر از آن است كه تو بر وى . ما را از آن جهت نزديك تو فرستاده كه تا بدانچه فرمايى بر آن گواه باشيم و در آنچه در حقّ تو فرمايد معذور باشد .\r\nچون مغيره اين نوع سخن بگفت علىّ مرتضى ، عليه السّلام ، در خشم شد و گفت : اى پسر خر دم‌بريده ، تو فرزند آن كسى كه او را هيچ اصل و فرع نباشد و اى پسر بندهء گريخته . تو مرا از عثمان مىترسانى . خوار كسى كه تو يار او باشى . دور شو كه خدات دور كناد و به بلايى سخت برنجاند . زينهار كه در دفع من از عثمان هرچه توانى به جاى آرى و هيچ دقيقه‌اى فرو مگذارى و چندانكه توانى در اين باب بكوشى . مغيره چون بر اين منوال جواب شنيد هيچ سخن ديگر نتوانست گفت . زيد بن ثابت گفت : و اللّه كه مغيره نيك نگفت ، و الّا ما به خدمت از جهت اصلاح ذات البين آمده بوديم تا آنكه ميان شما و پسر همّ شما اندك كراهتى كه هست زياده نشود و سايه نگيرد و به صلاح بازآيد ؛ چه ، راحت معيشت و لذّت عمر در موافقت است . مرتضى على را سخن او خوش آمد . او را دعاء خير گفت . پس ايشان نزد عثمان رفته ماجرى را گفتند من اوّله الى آخره .\r\nو از جمله امورى كه موجب طعن « 1 » بر عثمان مىداشتند آن است كه چون مردم از اطراف و جوانب از عمّال عثمان شكايتها نوشتند و آن سخن بسيار شد و شكايتها از حدّ بگذشت ، عثمان عمّال خود را از جميع بلاد بازخواند . چون حاضر شدند ايشان را گفت : اين چه نوع زندگانى است كه شما با خلق خداى پيش گرفته‌ايد كه جملهء مردمان دور و نزديك ، غريب و شهرى ، و وضيع و شريف از شما شكايت مىكنند ؟\r\nعبد اللّه بن عامر گفت : مردمان به جهت مال بر تو و عمّال تو خشم گرفته‌اند ، و هم به مال از تو و ما راضى و خوشنود خواهند شد . مال بديشان ده تا هيچ‌كس شكايت نكند . عبد اللّه بن مسعود و سعيد بن ابى السّرح گفتند : اى امير المؤمنين ، تو را بر مردمان حقّى است و ايشان را بر تو حقّى . حقّ ايشان ده و حقّ خويشتن از ايشان بستان . قبل از تو دو مرد فاضل خيّر ، ابو بكر و عمر ، بدين امر قيام نمودند و سيرتهاى نيكو ورزيدند و سنّتهاى نيكو نهادند . تو بر سيرت و صفت ايشان رو تا هيچ‌كس از تو شكايت نكنند و هم از تو راضى باشند .\r\nپس سعيد بن العاص گفت : اى امير المؤمنين ، موجب شكايت مردمان فراغت ايشان است .\r\nچون تو ايشان را به جنگ نفرستى و با دشمن محاربت نمىنمايند در خانه‌ها نشسته‌اند و در محافل و مجالس ذكر از شكايت تو مىكنند . علاج آن است كه ايشان را به غزا بفرستى و به\r\n\r\n\r\n","description":"","footnote":"\r\n( 1 ) . در خصوص مطاعن يازده‌گانه‌اى كه بر عثمان نسبت داده‌اند - شرح نهج البلاغه ، ج 3 ، ص 11 - 68 .\r\n","page_name":" 218 ","page_number":228},
  {"content":"\r\n\r\nحرب و جهاد فرمايى تا چون بازرسند چنان شده باشند كه به شكايت نپردازند و زبان طعن به امرا و عمّال تو دراز نكنند .\r\nبعد از آن معاويه گفت : اى امير المؤمنين ، « 1 » تو ما را به هرطرف فرستاده و حلّ و عقد ولايتها به ما تفويض كرده و ما را اوتاد زمين گردانيده و خير و شرّ مصالح و مهمّات مسلمانان به ما سپرده‌اى . اين‌زمان ما را بازخوانده‌اى و مىگويى كه مردمان از شما شكايت مىكنند . هر عاملى را كه به موضعى فرستاده‌اى او را بنشان و حساب ولايت از وى بازخواه تا حقيقت حال معلوم شود . چون بدين منوال عمل فرمايى تو را احوال اصلاح عمّال تو معلوم گردد و اين مهم كفايت شود و شكايت مردمان برخيزد .\r\nپس عثمان رأى معاويه را پسنديده داشت و به موجب استصواب او امرا و عمّال را باز به سر ولايتها فرستاد و از هريكى عهدى گرفت كه با مردمان زندگانى نيكو كنند و طريق عدل و سويّت مرعى دارند و نوعى نمايند كه از ايشان باز شكايت نكنند . [ 27 ب 
  ]\r\nچون عمّال بازرفتند به مقتضاى « ألانسان حريص على ما منع » « 2 » باز بر سر ظلم و عداوت شدند و طريق جور و ستم را پيش گرفتند و مردمان را به انواع تحكمّات فاسده و تعرّضات بىوجه مىرنجانيدند ، تا كار به آنجا رسيد كه معارف و مشايخ و مشاهير و اكابر شهر كوفه جمع شدند ، مثل يزيد بن قيس الارحى ، مالك بن حبيب اليربوعى ، حجر بن عدىّ الكندىّ ، عمر بن الحمق الخزاعى ، زياد بن حفص التميمى ، عبد اللّه بن طفيل البكايى ، زياد بن القطرب الخزاعى ، مسيّب بن عتبة الفزارى ، و جماعتى ديگر از رؤسا و مهتران اتّفاق فرمودند كه بر آنچه عامل ايشان ، سعد بن العاص ، مخالف شريعت محمّدى كند اتّفاق نكنند و انقياد نورزند و نامه‌اى نويسند به عثمان و در آن نامه ظاهر و باطن احوال عامل بازنمايند ، مضمون نامه آنكه :\r\n« بعد از اقامت و تبليغ تحيّت و سلام ، بداند امير المؤمنين كه اين نامه را جمعى از مسلمانان مىنويسند از اهل كوفه و به آن خدايى كه جز او خدايى نيست ، كه اين نامه محض از جهت نصيحت تست و در آن غرض خويشتن ندارند معذلك خويشتن را معذور مىدارند . و چون بر اين امت از تفرقه مىترسند مىانديشند كه مگر ترا جهت فتنه آفريده‌اند . پس آن‌كس كه ترا يارى كند ظالم باشد و آن‌كس كه بدانچه مىكنى راضى نباشد و بر تو خشمناك بود او را برنجانى [ و 
  ] مظلوم شود و متفكّر بر احوال تو ظالم و مظلوم خواهند بود و تفاوت ميان ظالم و مظلوم معلوم است . كارهايى اختراع ميكنى و امور غير متعارف مىفرمايى . از خداى بترس اى عثمان و به سنّت محمّدى ، صلوات اللّه عليه و آله و سلّم ، ملازم باش و مصلحان را از شهر\r\n\r\n\r\n","description":"","footnote":"\r\n( 1 ) . ق : امير .\r\n( 2 ) . آدمى به آنچه از او منع شود آز ورزد . - و .\r\n","page_name":" 219 ","page_number":229},
  {"content":"\r\n\r\nبيرون مكن و اشرار را در غنايم شريك مگردان ، و جماعتى بنده‌زادگان و نااهلان را بر ما بدل مگير و فاجران و اشقيا را بر ما اختيار مكن كه تو چندان امير ما توانى بود كه خداى را مطيع باشى و اوامر و نواهى كتاب خداى را ، جلّ و علا ، انقياد نمايى و با خداى باشى ، خير و اهل خير را دوست دارى ، از شرّ و اهل شرّ پرهيز كنى ، ضعيفان را نيكو دارى و با ايشان رفق و مدارا كنى ، كسانى را كه از شهر بيرون كرده‌اى بازخوانى ، و دور و نزديك ، قوى و ضعيف ، و وضيع و شريف در گزاردن كار حقّ نزديك تو يكسان باشند .\r\nآنچه بر ما بود گفتيم و نصيحت كرديم . بعد از اين فرمان تو را باشد . اگر توبه كنى و دست از اين كارها بازدارى ما همه در راه حقّ يار و قرين و ناصر و معين تو باشيم . اگر بازنگردى و توبه نكنى كار ديگر پيش گيريم . جز خويشتن را ملامت مكن كه بر بدعت و ترك سنّت محمّدى با تو مصالحه نكنيم كه اگر از فرمان خدا بگرديم و در آنچه ناخشنودى او باشد خشنودى تو طلبيم فرداى قيامت ما را نزديك وى هيچ عذر نباشد . خداى را بر آنچه گفتيم گواه گرفتيم ،  كَفى بِاللَّهِ شَهِيداً  « 1 » . خداى تعالى تو را به اطاعت خويش گرداند و از معصيت نگاهدارد ، « انّه على ما يشاء قدير . » « 2 »\r\nچون از كتابت اين نامه فارغ شدند يكى از ايشان گفت : مىبايد كه عثمان ما را نشناسد و نداند كه اين نامه را كدام جماعت نوشته‌اند . نمىدانيم كه كدام كس را زهره خواهد بود كه اين نامه را به عثمان رساند . مردى بلند بالاى گندمگون از قبيلهء عنزه برپاى خواست و گفت : هر كس كه اين نامه به عثمان خواهد رساند بايد كه با خود يكى از اين عقوبات ، كه قتل است يا حبس يا اخراج از شهر خود ، قرار دهد و اگر اتفاقا از اينها يكى به فعل نيايد كتك بسيار بلاشبهه خواهد بود . آخر همان مرد عنزى گفت كه : نامه را به من دهيد تا من بروم و به دو برسانم ؛ چه ، اميدوارم كه اگر عثمان مرا عقوبتى كند باريتعالى مرا بدان اجر و مزد دهد . ايشان نامه به او دادند .\r\nمرد عنزى در تهيّهء رفتن بود كه كعب بن عبيدة الهندى از اين‌حال خبر يافت - و او از مشاهير زهّاد و عبادان زمان بود - گفت : و اللّه كه نامه نويسم به عثمان و نام خود و نام پدر خود در آن نويسم ، و او در حقّ من آنچه خواهد فرمود باك ندارم . پس نامه‌اى نوشت بدين مضمون كه « بسم اللّه الرّحمن الرّحيم ، لعبد اللّه عثمان امير المؤمنين من كعب بن عبيده ، اما بعد بدان اى امير المؤمنين كه من تو را بيم مىكنم از فتنه و بر تو هراسانم از فراق امّت بدان سبب كه تو نيكان را از شهر بيرون كردى و بدان را ولايت دادى و اشرار را شريك غنايم گردانيدى و جماعتى را\r\n\r\n\r\n","description":"","footnote":"\r\n( 1 ) . همين بس كه خدا گواه است ؛ ( نساء ، 79 ) .\r\n( 2 ) . او بر هرچه خواهد تواناست . - و .\r\n","page_name":" 220 ","page_number":230},
  {"content":"\r\n\r\nكه در دين و ديانت از ايشان كمتر بودند بر ايشان برگزيدى . كتاب خدا را پاره‌پاره كردى و به اين كردار باران از آسمان و نبات از زمين بازداشتى . اقارب خود را بر سر مردمان مسلّط كردى تا سينه‌هاى مسلمانان پر از كينه و عداوت تو شد . جماعتى كه به خويشتن نزديك گردانيده و توانگر و مستظهر شده‌اند نه از كفايت تو است ، بلكه از غنيمتهاى ما و شهر ماست . حكم ميان ما و تو خداى جلّ جلاله تمام است . اگر بازگردى و دلهاى ما را به دست آرى و ما را خشنود گردانى همگى ناصر و ناصح تو باشيم و اگر ابا نمايى و بر اين جمله نروى ما زينهار خواهيم به خداى تعالى از ظلم و در بامداد و شبانگاه پناه بر او بريم و مدد و معونت از او طلبيم ؛ و السّلام . »\r\nپس اين نامه به نزد آن مرد عنزى آورد و به دو داد و گفت : مىخواهم كه اين نامه به عثمان رسانى كه در اين نوشته او را نصيحتى كرده‌ام بر نيكو داشتن رعايا و عدل و انصاف ترغيبى نموده‌ام . عنزى گفت : چنين كنم . و نامه را بستد و به جانب مدينه روان شد . كعب بن عبيده به مسجد جامع آمد و مضمون اين نامه بر مردمان بازگفت . همه او را تحسين كردند و گفتند :\r\nنيكو نوشته‌اى و ليكن خطرى عظيم دارى ؛ چه ، دليرى بسيار كرده‌اى و خود را در معرض خشم آورده‌اى . كعب جواب داد كه : سهل باشد . اميدوارم كه خداى تعالى مرا از آن نگاهدارد و عافيت روزى كند و بدانچه نوشته‌ام مرا ثوابى دهد . و بدانيد كه از من دليرتر كسى است كه اين نامه به او خواهد رسانيد . گفتند : و اللّه كه چنين است . همانا كه او از عقوبت عثمان خلاصى نيابد و اميدواريم كه ثواب هيچ‌كس در اين شهر زياده از ثواب آن مرد نباشد .\r\nالقصّه چون عنزى به مدينه رسيد عثمان را سلام كرد و نامهء رؤسا و معارف كوفه را در حضور جمعى كثير از اصحاب رسول ، صلّى اللّه عليه و آله ، كه در آن‌وقت حاضر بودند به عثمان داد . عثمان چون آن نوشته را مطالعه كرد رنگ او بگشت و متغيّر شد . از او پرسيد : اين نامه را كه نوشته ؟ گفت : جماعتى از صلحاء كوفه و اهل دين و ديانت و زهد و عبادت نوشته‌اند . عثمان گفت : دروغ گفتى ، بلكه سفها و اهل بغى و حسد نوشته‌اند . راست بگو كه كدام جماعت نوشته‌اند ؟ عنزى گفت : نتوانم گفت . عثمان گفت : تو را چندان بزنم كه پهلوهايت به درد آيد و به زندان كنم . عنزى گفت : چون عزم آمدن به نزديك تو كردم چنين مىدانستم كه از تو سلامت نخواهم يافت . هرچه توانى تقصير مكن . پس عثمان گفت كه جامه از او جدا كنند . عنزى گفت : نامه‌اى ديگر دارم . نخست او را برخوان ، آنگاه هرچه خواهى بكن . گفت :\r\nبيار . عنزى نامهء كعب بن عبيده را به او داد . چون برخواند گفت : كعب بن عبيده كيست ؟ عنزى گفت : او نسب خود را در نامه نوشته باشد . گفت : از كدام قبيله است ؟ گفت : او را من ندانم . پس عثمان به سوى كثير بن شهاب التفات نمود و گفت : اى كثير ، تو كعب بن عبيده را مىشناسى ؟\r\nگفت : مىشناسم . او مردى است از بنى هند . عثمان گفت تا جامه از عنزى بكنند و او را بزنند .\r\n\r\n","description":"","footnote":"","page_name":" 221 ","page_number":231},
  {"content":"\r\n\r\nمرتضى على ، عليه السّلام ، حاضر بود ، فرمود : اين مرد را به چه موجب مىزنيد . او رسولى بيش نيست . پيغامى و نامه‌اى آورده و تبليغ نموده . بر رسول در آنچه گويد جرمى نباشد و او را گناهى نتوان نهاد . پس عثمان گفت كه : مصلحت مىبينى كه او را به زندان فرستم ؟ فرمودند : بر او زندان نيز واجب نمىشود . پس عثمان گفت او را رها كنند . عنزى خلاص شد و در حال به جانب كوفه روان شد .\r\nچون به نزديك جماعتى كه او را فرستاده بودند رسيد تعجّبها كردند ؛ چرا كه ، يقين مىداشتند كه او را يا به زندان حبس بكند با بكشد . پس عنزى ماجرى را بالتمام به آن جماعت بازگفت و از مرتضى على شكرها گفت و لطفى كه در حقّ او فرموده بود و او را از دست عثمان خلاص داده شرح داد . اهل كوفه مرتضى على را دعاى خير گفتند .\r\nامّا عثمان نامه‌اى نوشت به سعيد بن العاص كه : كعب بن عبيدة الهندى را در صحبت مردى درشت عنيف به نزد [ 28 الف 
  ] من بفرست . چون اين نامه به سعيد بن العاص رسيد كس فرستاد و كعب بن عبيده را بخواند و او را بند فرمود و به مردى كه به نظر زشت‌سيرت بود سپرد تا او را به خدمت عثمان رساند . آن مرد به اشارت سعيد بن العاص ، كعب را همچنان مقيّد مىآورد و كعب پيوسته به دعا و تسبيح مشغول شد و نمازهاى را به وقت نيكو مىگزارد . چون آن مرد احوال او را كه به دعوات و تسبيحات و گزاردن فرايض حق آراسته بود مشاهده كرد از خداى تعالى بترسيد و با خود گفت :  إِنَّا لِلَّهِ وَ إِنَّا إِلَيْهِ راجِعُونَ  « 1 » . عجب كارى زشت است كه سعيد بن العاص مرا فرمود و چنين مرد بزرگوار متّقى را به جايى برم كه او را بزنند يا زندان كنند .\r\nعاقبت اين كار جز غضب الهى نباشد .\r\nالقصّه چون به مدينه رسيد كعب را پيش عثمان آورد . كعب سلام كرد . عثمان در او نظر كرد . جوانى ديد ضعيف و نحيف و آثار زهد و عبادت بر چهرهء او هويدا ،  سِيماهُمْ فِي وُجُوهِهِمْ مِنْ أَثَرِ السُّجُودِ  « 2 » . به فراست او را بشناخت . گفت : تسمع بالمعيدىّ خير من أن تراه « 3 » .\r\nعجب حالتى است ، كه تو هنوز در پشت پدر بودى كه من جملهء قرآن را آموخته بودم و خير و شرّ احوال دانسته نفع و ضرر مشاهده كرده . تو امروز آمدى مرا تعليم مىدهى كه زندگانى چگونه كن و به چه منوال به كار حقّ قيام نماى . كعب گفت : آهسته باش اى پسر عفّان . اگر فوايد قرآن بر اوايل مقصور بودى و اواخر از آن بىبهره ماندى كلام اوّل بر آخر وجهى مىداشت ، امّا\r\n\r\n\r\n","description":"","footnote":"\r\n( 1 ) . ما مملوك خدا هستيم و به سوى او بازگشت خواهيم كرد ؛ ( بقره ، 156 ) .\r\n( 2 ) . علامت مؤمنان ( روز رستاخيز ) از اثر سجده كردن در چهره‌هاى ايشان است ؛ ( فتح ، 28 ) .\r\n( 3 ) . مثلى است در عرب دربارهء هركس كه شنيدن خبرش بهتر از ديدن رويش باشد . شبيه مثل معروف فارسى كه « آواز دهل شنيدن از دور خوش است . »\r\n","page_name":" 222 ","page_number":232},
  {"content":"\r\n\r\nبه حمد اللّه تعالى كه منافع و فوايد قرآن هم اوايل راست و هم اواخر را ، بلكه فوايد قران مقصور بر كسى است كه [ عمل 
  ] به مقتضاى آن كند ، و الّا مجرّد حفظ آن چندان سودى ندارد ، چنانچه آيهء كريمهء  مَثَلُ الَّذِينَ حُمِّلُوا التَّوْراةَ ثُمَّ لَمْ يَحْمِلُوها كَمَثَلِ الْحِمارِ يَحْمِلُ أَسْفاراً  « 1 » به اين ناطق است .\r\nعثمان گفت : تو مىدانى كه خداى كجاست ؟ كعب گفت : مىدانم . خداى جلّ جلاله را حاجت جاى نيست . هركجا او را جويى يا بى . مروان حاضر بود ، گفت : اى امير المؤمنين ، بدان سبب كه تو امثال اين مردم را تواضع مىنمايى بر تو مسلّط مىشوند و دليرى مىكنند . كعب جواب داد كه : مروان است كه كار تو ضايع مىكند و تو را با مردم دشمن مىنمايد . عثمان گفت جامه از او بركنند و او را بيست تازيانه بزنند و به جانب كوفه بازگردانند . و به سعيد بن العاص چيزى نوشت [ بدين مضمون 
  ] كه : چون كعب بن عبيده به كوفه رسد او را در صحبت مردى درشتخوى به فلان كوه بفرست تا آنجا باشد . چون كعب به كوفه رسيد سعيد بن العاص او را به حكم امير المؤمنين عثمان با بكير بن حمران الأحمرى - كه در زشتخويى و بدخلقى او را مثل نبود - سپرد تا او را بدان كوه كه عثمان فرموده بود برد .\r\nالقصّه ، چون كار عثمان بر اين وجه قرار گرفت كه هركس پيش او شكايت كند يا نصيحت او گويد او را اهانت كند و حبس و اخراج فرمايد ، طلحه و زبير نزديك او رفتند و گفتند :\r\nكلمه‌اى عرض خواهيم داشت . فرمود : ببايد گفت . گفتند : نه امير المؤمنين عمر تو را فرمود آن روز كه وصيّت مىكرد كه اگر خلافت بر تو قرار گيرد زنهار كه آل خود را بر سر مردمان مسلّط نگردانى ؟ عثمان گفت : چنين بود . گفتند : چرا وليد بن عقبه را به امارت كوفه فرستادى ؟ عثمان جواب داد كه : همچنان‌كه عمر فاروق ، عمرو عاص و مغيرة بن شعبه را امارت كوفه داد ، من هم او را امارت آن شهر دادم . چون بر خداى تعالى عاصى شد و خمر خورد و با مردمان معيشت خوب نكرد ، او را معزول گردانيدم و ديگرى را كه به سيرت پسنديده بود به جاى او نصب كردم . طلحه و زبير گفتند : چرا معاويه را به شام فرستادى . عثمان جواب داد كه : به حسب روش فاروق رفتم و او را به شام فرستادم .\r\nو در روضة الاحباب اين سؤال [ را 
  ] از مرتضى على نقل مىكند ، و مىگويد كه چون عثمان در جواب مرتضى گفت كه : من در نصب معاويه به شام [ به 
  ] سيرت فاروق عمل كردم . مرتضى على در جواب بگفت كه : سوگند مىدهم تو را كه نمىدانى كه بيم و هراس معاويه از قهر و بأس عمر زياده از بيم و هراس يرقا بوده از او ؟ - يرقا غلام حاجب عمر بود - عثمان در جواب گفت : آرى مىدانم . جناب ولايت‌مآب گفت : اين زمان معاويه عظايم امور و قبايح\r\n\r\n\r\n","description":"","footnote":"\r\n( 1 ) . جمعه ، 5 .\r\n","page_name":" 223 ","page_number":233},
  {"content":"\r\n\r\nافعال عند الجمهور بىوقوف و شعور تو ارتكاب كرده به نفاذ مىرساند و با مردم مىگويد اين امر امير المؤمنين عثمان است . و تو مىدانى كه چنان است و بر وى متغيّر نمىشوى . عثمان در جواب هيچ نگفت . مرتضى على از مجلس برخاست و به خانهء خويش مراجعت فرمود .\r\nبازگفتند : چرا ياران مصطفى ، صلّى اللّه عليه و آله و سلّم ، را دشنام مىدهى ، و تو از ايشان بهتر نيستى . گفت : شما را دشنام نداده‌ام و هركس را كه دشنام دهم او را عجزى نيست ، گو جواب باز ده . گفتند : تو را با عبد اللّه بن مسعود چه كار بود كه مىگويى قرائت او مهجور است ، و حال آنكه او قرائت از مصطفى ، صلّى اللّه عليه و آله ، آموخته ؟ و چندان بر شكم او بزدى كه اين ساعت در خانهء خويشتن افتاده است و حياتش معلوم نيست . عثمان گفت : آنچه من از عبد اللّه بن مسعود شنيده‌ام ، شما شنيده‌ايد يا نه ؟ گفتند : چه گفته ؟ فرمود : او گفته است ، كاشكى من و عثمان بر يك تلّ ريگ بوديمى . او ريگ بر من پاشيدى و من بر او ، تا آن‌كس كه از ما عاجز گشتى به مردى . او را گفتند عثمان از تو قوىتر است ، تو با او برابرى نتوانى كرد . جواب داده كه  وَ لَنْ يَجْعَلَ اللَّهُ لِلْكافِرِينَ عَلَى الْمُؤْمِنِينَ سَبِيلًا  « 1 » ؛ يعنى خداى تعالى كافرى را بر مؤمنى مسلّط نمىكند .\r\nگفتند : چرا عمّار ياسر را بزدى و شكم او را به لگد بكوفتى ، چندانكه او را علّت فتق پيدا شد ؟ گفت : از آن جهت كه او مردمان را بركشتن « 2 » من اغوا مىنمود . گفتند : چرا بو ذر را كه دوست مصطفى ، صلّى اللّه عليه و آله ، بود از شهر بيرون كردى و به ربذه فرستادى تا آنجا در غربت بمرد ؟ گفت : بر شما معلوم است كه بو ذر ولايت شام را بر من تباه كرد و معايب و قبايح ما آشكارا در مجالس مىگفت . گفتند : چرا مالك اشتر را [ و 
  ] خويشاوندان او را از شهر كوفه بيرون كردى و ميان ايشان و فرزندان و اهل و عشيرهء او جدايى انداختى ؟ گفت : از جهت آنكه مالك اشتر در كوفه آتش فتنه مىانگيخت و حرمت عامل من سعيد بن العاص نگاه نمىداشت .\r\nپس زبير گفت : اى عثمان اين حركات كه بر تو شمرديم ، نه بر جادهء صواب است . معذلك در جنب حركات ديگر كه كرده‌اى و سخنهايى كه گفته‌اى كم است ، و اگر مىخواهى يكان يكان آنچه گفته و كرده‌اى بر تو شرح دهم تا در آن تأمّل كنى و نامهء اعمال خود برخوانى ، شايد كه بر وخامت عاقبت و سوء خاتمت بينديشى . يقين دان اى عثمان كه بنو اميّه ترا هلاك خواهند كرد و آل ابو معيط ترا در ورطهء طمع مىافكنند . تو ما را باشى ما ترا باشيم و چون تو ما را نباشى ما با تو نباشيم .\r\n\r\n\r\n","description":"","footnote":"\r\n( 1 ) . و خدا هرگز براى كافران به زيان مؤمنان راهى ( دست‌آويزى به طريق برهان و حجّت ) قرار نداده است ؛ ( نساء ، 141 ) .\r\n( 2 ) . م : كسر .\r\n","page_name":" 224 ","page_number":234},
  {"content":"\r\n\r\nالقصه ، چون زبير و طلحه با جمعى از اصحاب از اين مجلس برخاستند ، امير المؤمنين قلم و دوات بخواست و نامه به عامل كوفه ، سعيد بن العاص ، نوشت بدين منوال : امّا بعد ، بداند سعيد بن العاص كه به خاطر چنين مىرسد كه فرستادن كعب بن عبيده بدان كوه مصلحت نبوده . پس چون بر مضمون اين مكتوب واقف شوى ، در ساعت كسى فرست و او را از آن كوه به كوفه آر و نزديك من فرست و در اين معنى تعجيل كن و اهتمام تمام نماى و السلام .\r\nچون سعيد بن العاص خطاب امير المؤمنين را مطالعه كرد فى الحال همان شخص بكير بن حمران الأحمرى را ، كه كعب بن عبيده را بدان كوه برده بود ، بفرستاد تا كعب را به نيكويى به كوفه آورد و به خدمت عثمان فرستاد . چون به خدمت او رسيد سلام گفت . عثمان جواب نيكو داد و او را نزديك خويش بنشاند و گفت : اى كعب ، تو نامه‌اى سخت درشت نوشته بودى به من و سخنهاى بىمهابا گفته و مرا تهديد و وعيد كرده بودى . اگر نامهء نرم نوشتى و تواضع نمودى و سخن بر وفق ادب زدى نصيحت تو را قبول كردمى ، ليكن عظيم مبالغه نمودى و مرا از سخنهاى درشت در خشم كردى ، تا در باب تو چنان كارى رفت . و الحال بر آن ندامت عظيم دارم ، ليكن اگر شما را بر من حقّى باشد مرا هم بر شما حقّى هست .\r\nامير المؤمنين عثمان اين سخنها بگفت و پيراهن را از بر خود بركشيد و تازيانه طلبيد و به دست كعب داد و گفت : برخيز به قصاص آنچه تو را آزرده‌ام مرا باز زن . كعب گفت : نعوذ باللّه اى امير المؤمنين . آنچه در حقّ من فرمودى با خداى تعالى بازگذاشتم . و اللّه كه اگر تو در صلاح باشى دوست‌تر از آن دارم كه در فساد ، و اگر در ميان رعيّت عدل فرمايى دوست‌تر از آن دارم كه ظلم . و اگر خدا را مطيع باشى دوست‌تر از آن دارم كه در او عاصى باشى . كعب چون اين سخنها بگفت برخاست و از نزديك امير المؤمنين بيرون رفت . جماعتى از ياران او را گفتند :\r\nچون عثمان بر آن راضى بود كه از او قصاص ستانى ، چرا نستدى ؟ كعب گفت : اين چه سخن باشد ؟ [ 28 ب 
  ] با خليفهء رسول خدا چنين مىتوان كرد ؟\r\nالقصّه ، در همين روز جماعتى از شام رسيدند و از معاويه شكايت كردند و بر عقب جماعتى ديگر رسيدند از بزرگان كوفه و شكايت سعيد بن العاص را نمودند . امير المؤمنين عثمان فرمود : تا كى اين مردم شكايت مىكنند ؟ حجّاج بن عزيه « 1 » گفت : اى امير المؤمنين ، مردمان نه از اين دو مرد شكايت دارند و بس ، بلكه از جمله عمّال تو شاكىاند . و تو يك نوبت ايشان را از جهت شكايت مردم خواندى و سخن مردمان بر ايشان شنيدى و همگنان را باز به سر عمل فرستادى . اين ساعت مصلحت آن است كه كسان فرستى و عمّال خود را از ولايتها\r\n\r\n\r\n","description":"","footnote":"\r\n( 1 ) . ش : حجّاج بن عربه ، ق : حجاج بن عزيز .\r\n","page_name":" 225 ","page_number":235},
  {"content":"\r\n\r\nبازخوانى و در مسجد رسول ، صلّى اللّه عليه و آله ، جمع نموده در حضور اصحاب رسول ، صلّى اللّه عليه و آله ، ايشان را سوگند داده بر ايشان حجّت گيرى كه با رعيّت عدل كنند و از جور و ظلم اجتناب نمايند ، و در اين معنى تأكيد بليغ نموده ايشان را دستورى دهى تا باز گردند . اگر بدين منوال ميسّر گردد نيكو ، و الّا در جهان كافيان معتمد بسيارند . اين عمّال ظالم را عزل كن و بدل ايشان كافيان خردمند و عاملان هنرمند نصب كن تا از اين گفتگوى باز رهى و دردسر منقطع گردد ، ان شاء اللّه تعالى .\r\nجماعتى ديگر از اصحاب رسول ، صلّى اللّه عليه و آله ، كه حاضر بودند همه سخن حجّاج بن عزيه را پسنديدند ، بنابراين امير المؤمنين كس فرستاد و عمّال خود را از جميع بلاد باز طلبيد . چون حاضر آمدند همه را در مسجد رسول ، صلّى اللّه عليه و آله ، جمع كرد و در حضور اصحاب رسول خداى گفت : اى مردمان ، عاملان و نايبان من اين جماعت‌اند كه حاضر آمده‌اند . اگر دل شما چنان مىخواهد كه ايشان را معزول كنم و جماعتى ديگر را كه پسنديدهء شما باشند به ولايات بفرستم چنان كنم و رضاى شما در آن نگاهدارم .\r\nمرتضى على گفت : سخن حقّ تلخ باشد و بر دل مردمان گران آيد و سخن باطل شيرين و سبك نمايد ، و چون قبول افتد عاقبت زيان ظاهر شود . و تو مردى كه اگر سخن راست و حقّ شنوى در خشم شوى و اگر دروغى شنوى دل تو بدان خوش شود و باور مىدارى . از تو چند كار به مردمان رسانيدند كه اگر دست از آن باز دارى بهتر از آن باشد كه بدان كارها ثبات نمايى . از خداى تعالى بترس اى عثمان و توبه كن از اعمالى كه مسلمانان آن را از تو اكراه مىدارند .\r\nپس طلحه گفت : اى عثمان ، مردمان تو را دشمن گرفته‌اند به سبب اين بدعتها كه نهاده و كارهايى كه كرده‌اى [ و 
  ] پيش از اين نديده‌اند و معهود نبوده‌اند . اگر از آن امور بازگردى و طريق مستقيم محمّدى پيش‌گيرى در دنيا و آخرت فلاح يا بى و مؤمنان همه منقاد و مطيع تو باشند ، و الّا و بال دنيا و آخرت به تو بازگردد . پس امير المؤمنين عثمان از اين سخن در خشم شد و گفت : چه مىطلبيد و از من چه مىخواهيد ؟ هيچ كارى نكرده‌ام كه نمىبايست كرد و هيچ بدعت نيز نكرده‌ام ، ليكن شما جماعتيد تهمت زننده و حاسد . هرچه شما را دل مىخواهد مىگوييد و دلهاى مردمان را بر من تباه مىكنيد . اى پسر خضرميه بنشين و بر گوى كه من چه كرده‌ام و چه گفته‌ام ؟ طلحه گفت : همين سخنها كه من ترا گفتم علىّ بن ابى طالب نيز ترا گفته .\r\nچرا اين سخن كه با من مىگويى ، با او نگفتى و آنچه از من مىپرسى از او نپرسيدى تا تو را بر گفتى و خبر دادى كه چه كرده‌اى و چه گفته‌اى .\r\nاين سخن بگفت و برخاست و از نزديك عثمان بيرون آمد و امير المؤمنين مىانديشيد و تفكّر مىنمود تا مگر عمّال را معزول كند يا باز به سرمنزل فرستد ، كه ناگاه خبر رسيد مالك\r\n\r\n","description":"","footnote":"","page_name":" 226 ","page_number":236},
  {"content":"\r\n\r\nاشتر نخعى در كوفه خروج كرده . و تفصيل اين مجمل آنكه چون امير المؤمنين عثمان ، سعيد بن العاص را كه والى كوفه بود به مدينه طلبيد و كوفه خالى مانده بود ، مردمان كوفه جمع شده به اشتر نخعى نامه نوشتند بدين منوال كه :\r\n« بسم اللّه الرّحمن الرحيم ، اين نامه را جماعتى از كوفه مىنويسد به مالك بن الحارث ، و او را سلام مىگويند ، و مىنمايند كه دوستان و همنشينان و خويشان تو از اهل كوفه فراهم آمدند و اعمال ظالمان و مبتدعان با يكديگر بازگفتند و آنچه عثمان در حقّ تو فرموده بر آن قرار دادند كه بعد از اين به امثال آنچه رفت رضا ندهند . و پيش از اين سعيد بن العاص به مدينه رفت و روزى چند بود و بازپس آمد و اكنون ديگر نوبت بدانجا رفته . ما با يكديگر عهد كرده‌ايم و سوگند خورده‌ايم كه بعد از اين هرگز به امارت سعيد بن العاص رضا ندهيم و نگذاريم كه در كوفه آيد ؛ و البتّه به امارت او تن درندهيم . مىبايد كه چون بر اين نوشته واقف شوى ، در باز گشتن تعجيل نمايى و چنان سازى كه زودتر به كوفه بازرسى تا اگر كارى حادث شود حاضر باشى و ما را مدد دهى . حقيقت حال اين است كه باز نموده شد . مىبايد كه در آمدن مسارعت نمايى و توقّف جايز ندارى ، و السّلام . »\r\nچون نامهء اهل كوفه به مطالعهء مالك اشتر رسيد ، اين بيت فسق بن حطيم انصارى را بر وجه تمثيل برخواند كه :\r\n و لمّا رايت الحرب قد جدّ جدّها * لبست مع البرزون ثوب المحارب \r\nيعنى « چون ديدم كه به همه حال جنگ مىبايد كرد جامهء جنگ پوشيدم و تنگ بر اسب كشيدم . » آنگاه ياران خويشتن را فرمود كه باز بايد گشت . ساخته شدند و بازگشتند . دوازده روز در راه بودند و در روز سيزدهم ، زمان نماز پيشين ، به كوفه رسيدند . مالك اشتر به مسجد آدينه درآمد و بر منبر شد . مردمان جمع شدند . مالك حمد و ثناى بارى خداى را ادا نمود و بر مصطفى ، صلّى اللّه عليه و آله ، درود فرستاد . بعد از آن گفت : اى گروه مؤمنان ، خداى تبارك و تعالى پيغمبر را فرستاد تا مؤمنان را بشارت دهد و كافران را بيم كند و كتابى فرستاد كه در او حلال و حرام بيان كرد و سنن و فرايض شرح داد . و آن سرور [ و 
  ] خير البشر چندانكه تقدير ربّانى بود در دنيا مقام داشت و شرايط رسالت به تقديم رسانيد . چون اجل محتوم فرا دررسيد و ايّام عمر سپرى شد نداى  أَجِيبُوا داعِيَ اللَّهِ  « 1 » را اجابت نموده به دار الجنان انتقال نمود . بعد از آن ابو بكر صدّيق به خلافت معيّن گشت و سيرت‌نيكو پيش گرفت و طريق انصاف و سويّت\r\n\r\n\r\n","description":"","footnote":"\r\n( 1 ) . دعوت كنندهء به خدا را پاسخ گوييد ؛ ( احقاف ، 31 ) . - و .\r\n","page_name":" 227 ","page_number":237},
  {"content":"\r\n\r\nميان رعيّت نگاهداشت . بعد از ابو بكر ، فاروق به امر خلافت قيام نمود و هم بر اين طريق نيكو و سيرت مرضى مىرفت و ميان رعايا طريق عدل و سويّت مرعى مىداشت و قواعد مذموم برمىانداخت . چون شربت فنا چشيد و كار به دست عثمان بن عفّان افتاد شما را معلوم است كه او چه نوع افعال ذميمه و اعمال قبيحه آغاز نهاد و با اصحاب مصطفى ، صلّى اللّه عليه و آله ، كرد آنچه كرد . اكنون ما كتاب خداى تعالى را برخوانده‌ايم و شرايط دين بدانسته‌ايم . او مىخواهد كه مگر تغيير دركاب خداى تعالى و سنّت مصطفى ، صلّى اللّه عليه و آله ، راه دهد . كلّا و حاشا كه هرگز بدين رضا ندهيم . انديشه آن است كه فردا به موضع جرعه لشكرگاه سازيم .\r\nآنجا حاضر شويد ، ان شاء اللّه تعالى و لا قوّة الّا باللّه .\r\nچون مالك كلام به اينجا رسانيد قميصة بن جابر الاسدى برخاست و گفت : خلل چشم تو دايم و اثر تو ناپيدا . چنان كه چشم تو معيوب است دين تو معيوب باد . مدتى از وطن غايب بودى ، هيچ فتنه و فسادى ميانه نبود . الحال چون آمدى ما را به نقض عهد خليفه مىفرمايى .\r\nو اللّه اگر تو را فرمان بريم تفرقه به ما راه يابد و خونها ريخته شود . پس مشتى از سنگ‌ريزهء مسجد برگرفت و بر او انداخت . مردمان دست او بگرفتند تا سنگ‌ريزه به مالك اشتر نرسد .\r\nمالك بانگ بر او زد و گفت : اى خر احمق ، ترا با مصالح مسلمانان چه كار ؟ و اللّه كه قوم تو جز به كراهيت مسلمان نشدند و جز به درويشى و احتياج هجرت نكردند .\r\nمردمان برجستند و قبيصه را بگرفتند و بزدند ، تا مردى از اهل مسجد بر ايشان سوگند داد كه دست از او بداريد . دست از او بازداشتند . اشتر از منبر فرود آمد و فرمود تا اقامت گفتند .\r\nمردمان را پيشنمازى كرد و نماز پيشين بگزارد . چون از نماز فارغ شد ، فرمود تا نايب سعيد بن العاص را از كوفه بيرون كردند و موضعى كه آن را جرعه گويند لشكرگاه ساخت . عابد طهورى را با پانصد سوار بر سر راه بصره فرستاد تا آنجا لشكرگاه سازد . حمزة بن سنان الاسدى را با پانصد سوار به عين التمر فرستاد كه راه شام نگاهدارد . عمر بن ابى حية الوداعى را با هزار سوار به نواحى حلوان فرستاد . يزيد بن حجبة بن التميمى را با هفتصد [ 29 الف 
  ] سوار به طرف مداين تعيين كرد . و كعب بن مالك الأرحبى را با پانصد سوار به موضع عزيب تعيين نمود تا اگر سعيد بن العاص به عزم امارت كوفه از مدينه بيرون آيد او را بازگرداند و نگذارد كه به كوفه درآيد . و هرچيز كه سعيد بن العاص از مال و متاع و غلّه داشت و وقت رفتن به دار الخلافه همه را در سراى وليد بن عقبه نهاده بود ، چون مالك اشتر از آن خبر يافت با سيصد سوار به در آن سراى آمد و فرمود كه سراى او غارت كنند . مردمان غارت كرده ، آن سراى را آتش زدند تا هرچه داشت بسوخت .\r\nچون اين خبر به امير المؤمنين رسيد ، عظيم دلتنگ شد و آن كار را از علىّ بن ابى طالب\r\n\r\n","description":"","footnote":"","page_name":" 228 ","page_number":238},
  {"content":"\r\n\r\nدانست و گفت كه : او محاسن من را در لباس معايب به مردمان مىنمايد و مردمان را بر من و عمّال من اغوا مىكند . پس سعيد بن العاص را گفت كه : به جانب كوفه بازگرد و چون آنجا رسى مردمان كوفه را استمالت [ كن 
  ] و وعده‌هاى نيكو ده ، و اشتر را بگوى كه ترك اين حركات خارج كند و فتنه نه‌انگيزد . غالب ظنّ آن است كه چون مردمان تو را بينند ، ترك متابعت او نمايند و همگنان نزديك تو آيند .\r\nپس سعيد بن العاص به جانب كوفه روان شد . چون قريب به منزل عزيب رسيد ، عبد اللّه بن كنانه و مدائن الخطاب با سيصد سوار به سر راه او آمده گفتند : اى دشمن خدا كجا مىروى ؟\r\nبازگرد ، كه بدان خدايى كه بجز او خدايى نيست كه اگر بگذاريم يك قطره آب فرات بچشى تا به چيزهاى ديگر چه رسد . پس هردو بر او حمله كردند . سعيد دانست كه طاقت مقاومت آن قوم ندارد ، بازگشت و به جانب مدينه رفت .\r\nامّا امير المؤمنين عثمان بعد از فرستادن سعيد بن العاص نامه‌اى به اهل كوفه نوشت و به دست عبد الرّحمن بن ابى بكر فرستاد ، بدين منوال كه :\r\n« بسم اللّه الرّحمن الرحيم ، عبد اللّه امير المؤمنين اين نامه مىنويسد به مالك بن الحارث و بدان جماعت مسلمانان كه در متابعت و موافقت اويند . اما بعد ، بدانيد كه در خليفهء وقت طعن كردن و خلاف او نمودن وبالى عظيم است و خسرانى ظاهر . هركس كه به اين نوع امور اقدام نمايد يقين كه عاقبت كار او جز بلا و شدّت عذاب و مشقّت نباشد . آنچه از بىحرمتى با نايب و عامل من كرديد مرا معلوم شد . يقين دانيد كه آن ظلم در حقيقت بر خود كرده‌ايد و بدان سبب در سخط و غضب خداى تعالى را بر خويشتن بازگشاده‌ايد و عوام را در فتنه افكنده و عيب نقض عهد به خويشتن راه داديد . اوّل طايفه‌اى از رعيّت كه مخالفت آغاز كردند و سنن فرقت نهادند شماايد ، و حال آنكه هيچ طايفه‌اى در اين باب با شما موافقت ننمايد و اقتدا نكند ، بلكه و بال اين كار ناپسنديده در گردن شما بماند . از خداى تعالى بترسيد اين بندگان خدا ، و توبه كنيد و به جانب حقّ بازگرديد و آنچه مراد و مقصود داريد به من نويسيد . اگر اميرى را كه به شما فرستاده‌ام خواهان نيستيد معزول كنم و كسى را كه مىخواهيد به جاى او نصب كنم ، و السّلام . »\r\nچون اين نامه را عبد الرّحمن بن ابى بكر به مالك اشتر رساند ، جواب او را بازنوشت بدين منوال :\r\n« بسم اللّه الرّحمن الرّحيم ، اين نامه مالك بن الحارث و جماعتى از مسلمانان مىنويسند به خليفهء مبتلا و بازگشته از سنّت مصطفى ، صلّى اللّه عليه و آله . اما بعد ، بداند كه نامهء او رسيد و مضمون معلوم شد . نوشته بودى كه خلاف خليفهء وقت و فراق جماعت و طعن در ائمه وبالى عظيم است و خسرانى ظاهر . اين سخن سخنى است راست ، اگر خليفه عادل باشد و كارها بر طبق حقّ گزارد . اما اگر خليفه نه بر منهاج سداد و منوال صلاح رود خلاف او كردن و از او\r\n\r\n","description":"","footnote":"","page_name":" 229 ","page_number":239},
  {"content":"\r\n\r\nمفارقت چنين كردن وسيلتى و قربتى عظيم باشد به حضرت باريتعالى ، جلّ جلاله . و امّا آنچه در باب عامل خود نوشته‌اى كه بر او ظلم كرديد ؛ بدان كه ما بر عامل تو ظلم نكرده‌ايم بلكه ظلم او را از خويشتن دفع كرده‌ايم . مىبايد كه تو خويشتن را از ظلم و عدوان نهى كنى تا ما تو را مطيع باشيم و فرمان بريم و در راه حقّ تو را يارى كنيم . و آنچه نوشته‌اى كه در آنچه با عامل من كرديد بر خويشتن ظلم كرده‌ايد ؛ اين ظنّى است كه موجب هلاك تو خواهد بود كه تو عدل را جور و طلب انصاف را ظلم مىدانى . ما به حمد اللّه بر راه راستيم و در آن شكّى نداريم و تبديل و تغيير اين نخواهيم كرد و هركسى كه به ما اقتدا كند بر راه راست باشد و سعادت هدايت يابد و از جمله مردان باشد كه ظالمان را يارى نكند و در اقامت سنن و فرايض مداهنه ننمايد . و آنچه فرموده بودى كه توبه كنيد و به راه راست برگرديد ؛ مراجعت ما به طاعت تو ضلالت است و ما را از راه تقوى دور مىدارد .\r\nو امّا آنچه نوشته بودى كه مرادى كه داريد و هركسى كه به امارت مىخواهيد خبر دهيد تا مقصود شما برآرم و آن‌كس كه به امارت او راضى باشيد بر شما امير گردانم ؛ اوّل خواست ما آن است كه از خداى تعالى آمرزش خواهى و از جرم و گناه خود و تعدّيى كه بر ما كرده‌اى و ما را از خانمان و فرزندان جدا افكنده و امامان ظالم و عاملان فاسق را بر ما مسلّط گردانيده‌اى توبه كنى و به استغفار از اقوال و افعال گذشته بازگردى و اطاعت خدا و رسول خداى تعالى شعار خود سازى تا ما تو را اطاعت و انقياد نماييم ، و الّا در مخالفت و منازعت اصرار خواهيم نمود تا وقتى كه احكم الحاكمين ميان ما و تو حكم كند .\r\nاگر تو را اين موافقت افتد و توبه كنى جماعتى را به رسالت نزديك تو فرستيم ، از آن خبر ده و با ايشان بازگوى تا چون نزديك ما بازرسند كيفيّت آن توبه را و انابه را تقرير كنند . چون بر اين جمله مقرّر گردد ابو موسى اشعرى را به شهر ما بفرست تا ميان رعيّت طريق عدل و انصاف مرعى دارد و شرايع اسلام را اقامت نمايد و حذيفة بن اليمان را از جهت تحصيل مال خراج و حقوق بيت المال نصب فرماى كه تا مالى كه موجّه شده باشد به رفق و مجاملت از رعيّت بستاند . سعيد بن العاص و وليد بن عقبه و امثال ايشان را از اقربا و اهل بيت خويشتن كه طريق ظلم و جور مىسپرند و بر رعيّت حيف و ستم روا مىدارند و گرد هواى نفس و مناهى شرع مىگردند ، در خدمت خويشتن نگاهدار كه ما امارت ايشان را خواهان نيستيم .\r\nاگر بر اين جمله به امضا رسانى ، ما ترا مطيع و فرمانبرداريم ، و الّا از خداى بترس و در اين ولايت و خلافت كه دارى قاعدهء محدث منه و كار امّت محمّد ، صلّى اللّه عليه و آله ، را بر جادهء راستى و صيانت و منهاج تقوى و ديانت گذار و يقين شناس كه فرداى قيامت هركس بر اعما خود از خير و شر و نفع و ضرر مثاب و معاقب خواهد بود و جزاء هركس به او خواهند نمود ،\r\n\r\n","description":"","footnote":"","page_name":" 230 ","page_number":240},
  {"content":"\r\n\r\n لِيَجْزِيَ الَّذِينَ أَساؤُا بِما عَمِلُوا وَ يَجْزِيَ الَّذِينَ أَحْسَنُوا بِالْحُسْنَى  « 1 » . و السّلام . »\r\nچون اشتر از اين نامه فارغ شد جماعتى از معتمدان خود را طلبيد و نامه را بديشان داد و فرمود كه اين نامه به عثمان رسانيد . آن قوم برفتند . چون به مدينه رسيدند به خدمت امير المؤمنين عثمان شدند . طايفه‌اى از ايشان به اسم خلافت بر امير المؤمنين سلام كردند و طايفه‌اى نه . از ايشان پرسيدند كه : چرا به خلافت بر امير المؤمنين سلام نكرديد ؟ كميل بن زياد گفت اگر از كارهايى كه نه بر وفق صواب كرده است بازگردد و توبه كند و مطالب و مقاصد را به انجاح مقرون گرداند امير ما باشد ، و الّا كه همين شيوه خواهد داشت امير ما نتواند بود .\r\nگفتند : مطلوب و مقصود شما چيست ؟ گفت : اوّل آن است كه ما را از شهر و ولايت بيرون نكند و از فرزندان و اقارب جدا نسازد و عطاى ما بتمامت رساند و جماعتى جوانان كار ناآزموده را از اهل بيت خود كه متابعت هواى نفس و شهوات كنند به امارت ما نفرستد و اشرار را بر ما نگزيند .\r\nامير المؤمنين عثمان گفت : من توبه كردم و از آنچه شما كراهيت داريد به خداى تعالى باز گشتم . پس فرمود كه ايشان را به منزل نيكى فرود آورند و مقدم ايشان را عزيز داشتند و نامهء ايشان را جواب نوشت بدين منوال :\r\n« امّا بعد بدانند كه نامهء ايشان رسيد و در آنچه نوشته بودند تفكّر كرده شد . چون از غايت دليرى ايشان بر من بدانچه نكرده‌ام و نفرموده‌ام عيب كردند و مؤاخذه نموده ، تعجّب بسيار كرده شد و تأمّل كردم كه ايشان را كدام كس بر اين تجاسر داشته باشد ؟ جز ابليس پرتلبيس كسى ديگر چنين نامه‌اى املا نتواند كرد . امّا نوشته‌ايد كه ابو موسى اشعرى را به ما فرست تا به مصالح شهر قيام نمايد و پيشنمازى كند و حذيفة [ 29 ب 
  ] بن اليمان را جهت تحصيل مال خراج تعيين نماى . اگرچه تحكّم است شما را بدان اجابت كردم . بايد كه از خداى - كه بازگشت همهء خلق به اوست - بترسيد و خويشتن در فتنه ميفكنيد و مفارقت جماعت مجوييد ، مگر نزديكى طلبيد و بدانيد كه من رأى راست خويشتن به هواى نفس شما بدل نكنم و خويشتن را و شما را از خداى تعالى راه راست مىخواهم ، و لا حول و لا قوّة الّا باللّه و السّلام . »\r\nپس ابو موسى اشعرى را به كوفه فرستاد و حذيفة بن اليمان را به سواد كوفه . و اشتر بعد از آنكه چهل روز در ميان لشكرى كه جمع كرده بود مقام كرد ، به كوفه بازآمد و ابو موسى اشعرى نزديك او آمد و شدى مىداشت . او و حذيفه هردو طريق عدل و سويّت مىورزيدند و با مردمان زندگانى نيكو مىكردند .\r\n\r\n\r\n","description":"","footnote":"\r\n( 1 ) . تا كيفر دهد آن كسان را كه بد كردند ، بدانچه كردند ؛ و پاداش دهد نيكوكاران را به نيكويى ؛ ( نجم ، 31 ) .\r\n","page_name":" 231 ","page_number":241},
  {"content":"\r\n\r\nالقصّه ، امير المؤمنين عثمان خاطر از مهم كوفه بالكليّه فارغ و مطمئن نساخته بود كه جماعتى از اشراف و معارف مصر به شكايت عامل به مدينه رسيدند و به مسجد رسول خدا ، صلّى اللّه عليه و آله ، درآمدند . ديدند جماعتى از مهاجر و انصار با مرتضى على ، كرّم اللّه وجهه ، نشسته‌اند . بر ايشان سلام كردند . بعد از ردّ سلام پرسيدند كه : به چه مهم رنجه شده‌ايد و از مصر به مدينه آمده‌ايد ؟ گفتند : به سبب آنكه والى ما ترك جادّهء شريعت نموده و شيوهء جور و ظلم پيش گرفته . پس مرتضى على گفت : در كار خود تعجيل منماييد و مشافهة حال خويشتن بر رأى امام عرض داريد . باشد كه عامل شما آن كارها به رأى خود كرده باشد نه به فرمان امام .\r\nچون به خدمت امام رسيديد آنچه شما را از عامل ناپسنديده آمده است بازگوييد و در خدمت او شرح دهيد . اگر بر عامل خويشتن انكار كند و او را در آن ملامت فرمايد و باز خواند و مقصود شما حاصل شود فبها ، و اگر بر او انكار نكند و او را برقرار بگذارد ، آنگاه نگريم تا چه مصلحت باشد .\r\nمصريان گفتند : سخن نيكو مىفرماييد ، امّا اميدواريم كه لطف فرمايى و با ما نزد امير المؤمنين آيى . مرتضى على گفت : به حضور من حاجت نباشد . از حضور شما مقصود حاصل است . گفتند : اگر چه چنين است ، امّا مىخواهيم كه آنچه رود در حضور تو باشد و تو گواه ما باشى . على گفت : گواهى قوى حال‌تر از من آنجا حاضر خواهد بود و هرچه رود خواهد ديد و خواهد شنيد . گفتند : آن كيست كه گواهى او از آن تو بهتر ؟ حضور تو عظيم‌تر خواهد بود و تو برادر رسول خدايى ، صلّى اللّه عليه و آله . مرتضى على گفت : سبحان اللّه خداى جلّ جلاله از جملهء خلق عظيم‌تر و بر حال بندگان خويش رحيم‌تر . دست از من بداريد و به نزديك امير المؤمنين رويد و حال خويش شرح دهيد و گله‌اى كه از عامل داريد بازگوييد ، باشد كه رضاى شما بجويد و مقصود شما برآرد .\r\nآن قوم آمدند تا در سراى عثمان و دستورى خواستند . اجازت يافتند و به شرايط خدمت و تحيّت بواجبى اقامت نمودند . امير المؤمنين عثمان چون ايشان را بديد مرحبا گفت و همگنان را به خويشتن نزديك نشاند و فرمود كه : به چه كار آمده‌ايد ؟ مگر شما را از غزاهايى كه كرده‌ايد رنج رسيده و كوفته و مانده شده‌ايد و بىدستورى عامل من آمده‌ايد . كيفيّت حال عرض داريد . مصريان گفتند : اى امير المؤمنين ، اگرچه در غزو و جهاد رنج و مشقّت فراوان است و نفقه‌اى بر آن از تن و جان ، امّا چون متضمّن ثواب و ثناء آجل و عاجل است بر ما دشوار نمىنمايد و به سبب وعده‌هايى كه خداى تبارك و تعالى در قرآن به مجاهدان و شهداء فى سبيل اللّه فرموده ، ما به طبع خويش بدان قيام مىتوانيم نمود و بر رنج طعن و ضرب تحمّل مىتوانيم كرد كه ثواب بيشتر از رنج است . و امّا آنچه مىفرمايى كه چرا بىدستورى من و\r\n\r\n","description":"","footnote":"","page_name":" 232 ","page_number":242},
  {"content":"\r\n\r\nنايب من آمده‌ايد ، جواب آن است كه به سبب افعال ناپسنديده‌اى كه مىكنى بر تو انكار داشته ، آمديم تا از تو بازخواست آن كنيم . نعمت خداى تعالى در حقّ تو بسيار ، شكر نعمت او بگزار .\r\nاوّل از آن افعال نامرضى كه بدان قيام نمودى آنكه ، حكم بن العاص و اولادش مروان و حارث را كه مطرود و مردود صاحب‌مقام محمود بودند به مدينه طلبيدى و مروان را وزير و داماد خود گردانيدى و حارث را نيز دخترى دادى و مبلغهاى كلّى از بيت المال مسلمانان به او و برادر و پدر ايشان بخشيدى . ديگر آنكه مصحف قرآن را پاره‌پاره كردى . سيّم [ آنكه 
  ] آب باران كه از روزى عام است مر بندگان را از پروردگار عالم ، به خويشاوندان خويشتن مىدهى و از ديگر مسلمانان بازمىدارى . چهارم آنكه جماعتى از اصحاب رسول ، صلّى اللّه عليه و آله ، را به ظلم از شهر بيرون مىكنى و ميان ايشان و فرزندان جدايى مىافكنى . خداى تعالى در مصحف مجيد مىفرمايد  وَ إِذْ أَخَذْنا مِيثاقَكُمْ لا تَسْفِكُونَ دِماءَكُمْ وَ لا تُخْرِجُونَ أَنْفُسَكُمْ مِنْ دِيارِكُمْ ثُمَّ أَقْرَرْتُمْ وَ أَنْتُمْ تَشْهَدُونَ  « 1 » - معنى چنان باشد كه حجّت بر شما گرفتيم كه يكديگر را نكشيد و قوم و متّصلان خويشتن را از شهرها بيرون مكنيد . پنجم آنكه تو از مردمان فرمانبردارى و طاعت و پيروى مىخواهى و چشم متابعت و موافقت مىدارى . شريعت آن است كه كسى را كه در رضاى خداى عاصى باشد و خلاف فرمان او كند طاعت نبايد داشت .\r\nاگر تو خداى تعالى را مطيع باشى و فرمان او را انقياد نمايى ما تو را اطاعت داريم و در متابعت و مشايعت تو غلوّ و مبالغه كنيم ، و چنان ترا حرمت داريم كه فرزند مادر و پدر را حرمت مىدارد . و اگر ابا نمايى و همين شيوه را كه دارى ملازم باشى ما از خداى تعالى ترسيم كه ترا اطاعت كنيم ، كه عاقبت اين به هلاك ما انجامد . از خدا بترس و يقين‌شناس كه تو بندهء مملوكى و بدانچه كنى محاسب خواهى بود و نقير و قطمير « 2 » را جواب بايد گفت . خداى تعالى مطّلع است بر احوال بندگان و بازگشت جميع خلق به او خواهد بود و هركس را به قدر اندازهء او از زيردستى كه داشته باشد سؤال خواهد نمود و اولياء زيردستان را كار نازك‌تر باشد . آنچه دانستيم گفتيم و از گردن خويشتن بيرون كرديم . بعد از آن فرمان ترا باشد ، و السّلام .\r\nچون عثمان اين سخنها بشنيد رنگ او متغيّر شد و ساعتى تفكّر كرد و ايشان را به هيچ جواب نداد . بعد از آن روى به ايشان كرد و گفت : اى قوم ، عظيم مبالغه كرديد و چندان سخن گفتيد كه نمىدانم كدام‌يك را جواب گويم . پس الحال اولى و انسب آن است كه از هرواليى كه شما شكايت داريد او را عزل كنم و هركه را شما خواهانيد نصب كنم تا خوشدل و مرفّه الحال باشيد . مصريان گفتند : ما را به عزل و نصب والى كارى نيست . ملتمس آنكه تو از هر\r\n\r\n\r\n","description":"","footnote":"\r\n( 1 ) . بقره ، 84 .\r\n( 2 ) . بيش‌وكم ؛ - فرهنگ معين .\r\n","page_name":" 233 ","page_number":243},
  {"content":"\r\n\r\nموضعى جماعتى اهل معامله كه بر خير و شر آن موضع واقفند بخوانى تا همچنان كه ما تقرير اعمال عمّال تو كرديم ايشان نيز تقرير نمايند تا يقين تو حاصل شود كه شكايت ما به جاى خود است . عثمان گفت : چنان كنم . پس نامه به اهل بصره و كوفه نوشت بدين منوال :\r\n« بسم اللّه الرّحمن الرّحيم ، اين خطاب عبد اللّه عثمان امير المؤمنين مىنويسد به جملهء عمّال و نوّاب خويشتن كه در آن موضع‌اند . امّا بعد ، بدانيد كه مردمان در حقّ من و نايبان من سخن بسيار مىگويند و شكايت بىغايت مىنمايند ، و حال آنكه من هرگز به ظلم راضى نبوده‌ام و نيستم و نخواهم بود ، بنابراين سوگند مىدهم كه هركسى كه بر ذمّهء من حقّ داشته باشد چون بر مضمون اين نامه مطّلع شود در ساعت روى به راه آورد و متوجّه مدينهء طيّبه شود تا ابراء ذمّهء خود نموده ايشان را راضى سازم ، و السّلام . »\r\nچون نامه به اين شهرها رسيد و مردمان را مضمون معلوم شد ، اوّل كسى كه از كوفه متوجّه مدينه شد اشتر نخعى بود با صد مرد ، و از عقب او از بصره حكم بن طفيل با دويست و پنجاه مرد رسيد ، و از مصر عمرو بن بديل بن ورقاء الخزاعى و علقمة بن عديش البلوى و كنانة بن بشير اللحىّ و سيّد بن حمران المرادى با چهار صد كس به مدينه رسيد . پس اين جماعت در مدينه مجتمع گشتند و جماعتى ديگر از مهاجر و انصار ، كه ميان ايشان و ميان امير المؤمنين غبارى بود ، بديشان پيوستند و در كار امير المؤمنين عثمان با يكديگر سخن گفتند . بعد از مشاورت ، آراء همه بر اين قرار گرفت كه او را از خلعت خلافت خلع نمايند . اگر ممنوع گشت فهو المراد ، و الّا از قتل او چاره نيست .\r\nجمله بر اين سخن اتّفاق [ 30 الف 
  ] كردند و اين سخن را به ايشان رسانيدند . امير المؤمنين از خواندن ايشان عظيم پشيمان شد و سود نداشت . بترسيد و در سراى شد و در فروبست . پس بر بام برآمد و گفت : اى مردمان از من چه مىخواهيد ؟ و كدام كار را از من ناپسنديده مىداريد ، تا آن را بدل كنم و رضاى شما به همه وجوه نگاهدارم . جواب دادند كه : آب آسمان از ما گرفته‌اى و نمىگذارى كه چهار پاى ما پيرامُن آن آب بگردد . امير المؤمنين گفت : آب را جهت شتران صدقه بازداشته بودم . اكنون چون شما را خوش نمىآيد و موافق نمىافتد مباح گردانيدم تا هركه خواهد تصرّف كنند . گفتند : تو آب را زياده از آن نگاهداشتى كه فاروق ، رضىّ اللّه عنه ، نگاه مىداشت . گفت : آن وقت شتر صدقه كمتر بود ، اكنون بيشتر است .\r\nگفتند : كتاب خدا را چرا پاره‌پاره كردى ؟ امير المؤمنين عثمان گفت : قرائت بسيار شده بود و اقوال مردمان در آن باب مختلف و متفاوت گشته . حذيفة بن اليمان پيش من آمد و گفت مردمان در قرائت سخن بسيار مىگويند . يكى مىگويد قرائت من بهتر است و ديگرى مىگويد قرائت من فصيح‌تر . خواستم كه اين مخالفت از ميان مردمان برخيزد و همه در قرائت\r\n\r\n","description":"","footnote":"","page_name":" 234 ","page_number":244},
  {"content":"\r\n\r\nمتّفق شوند . در اين‌كه كردم جز صلاح و سلامت امّت نخواستم . اگر همچنان بگذاشتمى چيزها به قرآن الحاق كردندى كه از قرآن نبودى و اختلاف كلمه در قرآن ميان امّت پيدا آمدى .\r\nگفتند : اين خود رفت و ترا در اين باب ، چون بنابر صلاح امّت كردى ، معذور داشتيم . امّا چه مىگويى كه اصحاب پيغمبر را بزدى « 1 » و از شهر بيرون كردى و جوانان نادان را والى ولايت ساختى تا ايشان در خون و مال و عرض ما تصرّف كردند ؟ و آنها را كه از خانمان آواره كردى عطاء ايشان بازگرفتى و بگذاشتى تا غريب در فراق فرزندان و عزيزان بمردند و كفن نيافتند ، و اگر يافتند به وجه ترحّم و تصدّق بود .\r\nامير المؤمنين جواب داد كه : هركس را كه از وطن بيرون كردم و به جاى ديگر فرستادم در ضمن آن مصلحت داشتم ؛ چرا كه ، آن‌كس پيوسته مرا بد مىگفت و قلوب خلايق از من متنفّر مىساخت ، بنابراين مقام او جاى ديگر اولىتر ديدم ؛ كه او را [ اگر 
  ] هم در خانهء او بگذاشتمى بيم آن بودى كه مردمان به هم برآوردى و متفرّق گردانيدى . و اگر اين گناهى است ، من اوّل والى نيستم كه مرا زلّتى افتاده است و از او گناهى در وجود آمده است . و اگر كسى از ايشان در غربت وفات يافته قاضى و حاكم ميان من و او خداى تعالى است . و آن‌كس كه در غربت بمانده كس بفرستيد و او را بازآريد . و اگر كسى را بزده‌ام از خود قصاص مىدهم .\r\nگفتند : اوّل كس كه از تو قصاص ستاند عمّار ياسر است . جواب داد كه : موجب ضرب عمّار آن بود كه در انكار كه آمده بود تعجيل كرد و روى ترش كرده در روى من مرا ظالم خواند و حقّ حرمت من نگاه نداشت . اكنون سهل است . بگوييد قصاص خود از من بستاند .\r\nگفتند : مالهاى خدا را كه به اهل بيت و خويشان خود دادى ، چه مىگويى ؟ گفت : حساب من بكنيد و بنگريد تا آنچه بخشيده‌ام چند برآيد ، جهتى بدان مبلغ بدهم و هرچه داشته باشم تقدير برسانم و بتدريج ادا مىنمايم . به هرحال عزم كشتن من فسخ كنيد كه من از لفظ مصطفى ، صلّى اللّه عليه و آله ، شنيده‌ام كه مرد مسلمان را نتوان كشت مگر به يكى از سه چيز : يكى آنكه زن داشته باشد و العياذ باللّه زنا كند . دويم مسلمانى كه مرتد شود . سيم قاتل مسلمانى بىوجه شرعى . الحمد للّه كه از آن‌زمان كه خداى تعالى هدايت اسلام نصيب من كرد تغيير و تبديل در دين نگزارده‌ام ، و هرگز هيچ‌كس را نكشته‌ام ، و در جاهليت و اسلام هرگز زنا از من صادر نشده است .\r\nمردم چون اين كلمات شنيدند ، از آنچه انديشه كرده بودند شرم داشتند و بازگشتند . پس امير المؤمنين جمعى از معتمدان خود نزد عمّار ياسر فرستاد و از او آشتى و صلح خواست به\r\n\r\n\r\n","description":"","footnote":"\r\n( 1 ) . عثمان دستور داده بود عبد اللّه بن مسعود را در مسجد رسول اللّه كتك بزنند ؛ - تاريخ يعقوبى ، ج 2 ، ص 64 .\r\n","page_name":" 235 ","page_number":245},
  {"content":"\r\n\r\nقرار آنكه رضاى او بجويد ، و اگر قصاص طلبد از نفس خويشتن قصاص بدهد . آن جماعت نزد عمّار رفتند . عمّار گفت : عثمان مرا فريب نتواند داد . آنچه به من كرده است از مذلّت و خوارى ، به خدا واگذاشته‌ام .\r\nپس امير المؤمنين عثمان كس فرستاد و عبد اللّه بن عمر را طلبيد . چون حاضر آمد گفت : اى عبد اللّه در كار من انديشه كن . هيچ مىبينى كه اين قوم چه مىگويند و در حقّ من چه انديشه دارند ؟ مىخواهند كه مرا از خلافت بيرون آرند و خلع كنند . عبد اللّه عمر گفت : اگر بر قول ايشان به روى هيچ مىدانى كه در دنيا جاويد خواهى ماند يا نه ؟ گفت : مىدانم كه اگرچه عمر دراز يابم آخر مىبايد رفت . عبد اللّه گفت : بهشت و دوزخ به دست ايشان است ؟ گفت : نه .\r\nعبد اللّه گفت : پس رأى آن است كه در اسلام اين سنّت ننهى كه هروقت جماعتى از خليفه راضى نباشند او را عزل كنند و از خلافت بيرون آرند و بدل او ديگرى را نشانند . لباسى كه خداى تعالى در بر تو پوشيده در بر خويشتن نگاهدار و از خود جدا مكن و آن قوم را بگوى كه با شما به كتاب خدا و سنّت مصطفى ، صلّى اللّه عليه و آله ، كار مىكنم . اگر به اين راضى شوند هم تو را و هم ايشان را نيك باشد ، و اگر ابا نمايند ترا نيك باشد و ايشان را بد .\r\nعثمان را اين سخن موافق افتاد . پس كس فرستاد مغيرة بن شعبه را بخواند و گفت : اى مغيره برو و اين جماعت را از من خشنود كن و به هرچه رضاى ايشان است از جانب من ضمان نماى و بگو كه عثمان با شما به كتاب خدا و سنّت مصطفى ، صلّى اللّه عليه و آله ، عمل مىكند و در جميع احوال رضاى شما مىجويد . مغيره گفت : چنين كنم .\r\nچون نزديك آن قوم رسيد ، بانگ برآوردند و گفتند : بازگرد اى اعور فاسق و فاجر . مغيره بازگشت و آنچه شنيده بود به خدمت امير المؤمنين عثمان بازگفت . امير المؤمنين كس به طلب عمرو عاص فرستاد و او را به همان پيغام نزد ايشان فرستاد . چون عمرو عاص نزد آن قوم رسيد ، سلام كرد . گفتند : نه سلام باد بر تو و نه تحيّت . بازگرد اى دشمن خدا ، و اى پسر نابغه برگرد و به نزديك ما ميا كه ايمن نيستى و بر تو هيچ‌چيز اعتماد نباشد . عمرو عاص بازگشت و ماجرى را به خدمت امير المؤمنين عثمان تقرير نمود .\r\nعبد اللّه بن عمر گفت : اى امير المؤمنين ، اين قوم سخن علىّ بن ابى طالب را گوش مىدارند .\r\nاگر على را نزد ايشان بفرستى ، يمكن كه كار به اصلاح آيد . پس امير المؤمنين عثمان فرستاد و مرتضى على را بخواند . چون حاضر آمد گفت : اى ابو الحسن ، لطف فرماى و نزديك اين قوم شو و ايشان را به كتاب خدا و سنّت محمّد مصطفى ، صلّى اللّه عليه و آله و سلّم ، بخوان و هرچه ايشان مىخواهند از جانب من قبول كن ، كه بعد از اين همهء كارها بر وفق رضاى ايشان بكنم . مرتضى على ، عليه السّلام ، بگفت كه : اگر با من عهد كنى [ كه 
  ] بر اين سخنها كه مىگويى وفا كنى و آنچه ايشان\r\n\r\n","description":"","footnote":"","page_name":" 236 ","page_number":246},
  {"content":"\r\n\r\nخواهند بدهى ، من بروم و اين فساد را به اصلاح آرم . امير المؤمنين عثمان گفت : چنان بكنم . برو و از جهت من ضامن شو ، و هرچيز كه ايشان طلبند همه را بر وفق رضاى ايشان به اتمام رسانم .\r\nپس مرتضى على بعد از اخذ عهد وثيق از امير المؤمنين عثمان ، برخاست و به نزد آن قوم رفت . چون به ايشان رسيد گفتند : يا ابا الحسن ، بسعادت بازگرد كه حرمت تو بسيار باشد و مىخواهيم كه در تعظيم جانب تو مبالغه كنيم . مرتضى على گفت : اى قوم ، تأمّل كنيد كه هرچه مراد شماست امير المؤمنين عثمان مىدهد و رضاى شما نگاه مىدارد و هروالى كه دل شما مىخواهد نصب مىفرمايد . گفتند : ضامن اين سخن كيست ؟ مرتضى على گفت : من ضامن هستم و قبول مىكنم كه بعد از اين بر اين نهج سلوك نمايد و خاطر شما به دست آرد . گفتند : ما نيز راضى شديم .\r\nپس مرتضى على جمعى از اشراف و معارف قوم با خود به نزد امير المؤمنين عثمان آورد و در هرمعنى سخن گفتند و آنچه از امير المؤمنين عثمان خواستند همه به اجابت مقرون شد .\r\nايشان خوشدل شدند و گفتند : بر اين جمله كه مىفرمايى و قبول مىكنى حجّتى بنويس و علىّ بن ابى طالب را ضامن گردان كه از ما قبول كند و ضامن شود . امير المؤمنين عثمان گفت : چنين كنم . پس آن قوم وثيقه‌نامه‌اى نوشتند بدين منوال :\r\n« بسم اللّه الرّحمن الرّحيم ، اين وثيقه‌نامه‌ايست كه امير المؤمنين عثمان مىنويسد بر جماعتى از اهل بصره و كوفه و مصر كه در امورى چند بر او اعتراض مىكردند ، و از ايشان قبول مىنمايد كه بعد از اين بر وفق كتاب خدا و سنّت مصطفى ، صلّى اللّه عليه و آله ، كند و جانب ايشان به همه وجوه مرعى دارد ، و آن‌كس كه از او هراسان است او را امان دهد ، و هركس كه از شهر و وطن بيرون كرده بازآرد ، و كسى را كه محروم گذاشته باشد و عطاى او نداده حقّ او به تمام بدهد ، و كسى را كه خواهند والى ايشان گرداند ، و عبد اللّه بن سعد بن ابى السّرح را از امارت مصر معزول كند و كسى را كه مردمان مصر خواهند به امارت ايشان نصب فرمايد . »\r\nچون به اينجا رسيد ، مصريان گفتند : ما مىخواهيم كه محمّد بن ابى بكر را والى ما گردانى .\r\nامير المؤمنين عثمان [ 30 ب 
  ] فرمود كه : چنان كردم و علىّ بن ابى طالب را ضامن اين ملتمسات گردانيدم و بر اين جمله پذيرفتم . گواهان اين وثيقه زبير بن عوّام ، طلحة بن عبيد اللّه ، سعد بن ابى وقّاص ، عبد اللّه بن عمر ، زيد بن ثابت ، سهل بن حنيف و ابو ايّوب خالد بن زيد بودند .\r\nالقصّه ، چون امارت مصر به محمّد بن ابى بكر قرار يافت مصريان در ركاب محمّد بن ابى بكر بازگشته متوجّه مصر شدند . چون منزلى « 1 » چند برفتند در اثناء راه غلامى\r\n\r\n\r\n","description":"","footnote":"\r\n( 1 ) . منزلى كه مصريان فرود آمده بودند حسمى بود ؛ - آفرينش و تاريخ ، ج 5 ، ص 214 . ولى نويرى اين محلّ را بويب - كه محلّ جدا شدن راه مصر از راههاى ديگر حجاز است - ذكر كرده است ؛ - نهاية الأرب ، ج 4 ، ص 75 .\r\n","page_name":" 237 ","page_number":247},
  {"content":"\r\n\r\nسياه « 1 » ديدند كه بر شترى نشسته و به تعجيل تمام شتر را مىراند و از شارع عام بيرون مىرود . جماعتى به تحقيق احوال آن غلام رفتند . چون به او رسيدند گفتند : چنين به تعجيل كجا مىروى ؟ مگر مىگريزى يا چيزى گم كرده‌اى كه به طلب آن مىشتابى ؟ راست برگوى كه تو كيستى و به كجا مىروى ؟ گفت : من غلام امير المؤمنين عثمانم . مرا فرموده است كه به مصر روم نزد امير مصر . گفتند : امير مصر با ماست . گفت : نه اين امير كه اينجاست .\r\nپس محمّد بن ابى بكر گفت : او را از شتر فرود آريد تا حقيقت حال تحقيق نمايم . او را فرود آوردند . محمّد بن ابى بكر گفت : راست بگو كه تو كيستى و به كجا مىروى ؟ گفت : من غلام امير المؤمنين عثمانم و به مصر نزد عبد اللّه بن ابى السّرح مىروم . پرسيد : به چه كار ؟ گفت :\r\nپيغامى دارم . پرسيد : چه پيغام ؟ گفت : نتوانم گفت . گفتند : هيچ نامه دارى ؟ گفت : نه . اهل مصر گفتند : دستورى مىدهى تا او را بجوييم ؟ فرمود : چنان كنيد . تمام بار و جامهء او با جهاز شتر بجستند . هيچ نوشته نيافتند . مطهّره‌اى ديدند از شتر آويخته پرآب . آب آن را بريختند و مطهره بجنبانيدند . آوازى مىآمد . كنانة بن البشر الحصبى گفت : و اللّه كه به خاطر من مىرسد كه در اين مطهّره نامه‌ايست . گفتند : در ميان آب چگونه كاغذ باشد ؟ كنانه گفت : مردمان حيله دانند .\r\nالقصّه ؛ مطهّره را بشكافتند . شيشه‌اى سر به موم مهر كرده يافتند . شيشه را بشكستند .\r\nنوشته‌اى بيرون آمد بدين منوال : « بسم اللّه الرحمن الرّحيم ، عبد اللّه عثمان امير المؤمنين مىنويسد به عبد اللّه بن سعيد بن ابى السّرح و مىفرمايد كه چون عمرو بن بديل بن ورقاء الخزاعى به مصر رسيد او را بگير و گردن او بزن و علقمة بن عديس البلوى و كنانة بن بشر الحصنى و عروة بن شم الليثى را بگير و دست و پاى ايشان را از خلاف ببر و بگذار تا در خون بغلطند و بميرند . چون بمردند هردو را از درخت خرما بياويز . و محمّد بن ابى بكر را بگير و حيله كن ، باشد كه او را بتوانى كشت . و تو بر عمل خويشتن مىباش . » « 2 »\r\nچون محمّد بن ابى بكر و مصريان بر مضمون اين مكتوب اطّلاع يافتند ، تعجّب كردند و به\r\n\r\n\r\n","description":"","footnote":"\r\n( 1 ) . طبرى نام غلام سياه را « ابو الأعور بن سفيان سلمىّ » ذكر كرده است كه عثمان وى را بر شتر خويش نشانده و به سوى مصر روان كرده بود ؛ - تاريخ طبرى ، ج 6 ، ص 2251 . نيز ؛ - الكامل ، ج 3 ، ص 281 . ولى در آفرينش و تاريخ ( ج 5 ، ص 214 ) نام غلام مدس ضبط شده است .\r\n( 2 ) . مقدسى در خصوص اين نامه مىنويسد : مروان بن حكم كه مهر عثمان در دست وى بود به حمران بن ابان ، نويسندهء عثمان ، گفت : « اين پيرمرد فرتوت و خرف شده . برخيز و به ابن ابى سرح بنويس كه . . . » و چنين كردند و نامه را به وسيلهء يكى از غلامان عثمان كه مدس نام داشت با يكى از شتران او فرستادند ؛ - آفرينش و تاريخ ، ج 5 ، ص 214 .\r\nنيز ؛ - عقد الفريد ، ج 4 ، ص 289 .\r\n","page_name":" 238 ","page_number":248},
  {"content":"\r\n\r\nمدينه مراجعت نمودند ، و قاصدان نزد اهل كوفه و بصره فرستادند تا بازآمدند . محمّد بن ابى بكر چون بدان بلدهء طيّبه رسيد در حضور امير المؤمنين على ، كرّم اللّه وجهه ، زبير و طلحه و سعد و سعيد و بعضى ديگر از جملهء اصحاب رسول ، صلّى اللّه عليه و آله ، كيفيّت حادثه بر زبان آورده مكتوب را ظاهر كرد . چون اصحاب ديدند كه آن نوشته به خطّ مروان و مهر امير المؤمنين عثمان است و غلام و شتر نشناختند ، تعجّب كردند . مرتضى على ، كرّم اللّه وجهه ، به اتّفاق طلحه و زبير و سعد رفته پرسيدند كه : اين مكتوب به مهر تو هست ؟ گفت : بلى . گفتند :\r\nاين غلام و شتر نيز از تو است ؟ جواب داد : آرى . فرمودند : پس اين كتابت را تو داده باشى ؟\r\nگفت : حاشا كه من از اين مهر خبر داشته باشم . صحابه گفتند : طرفه حالتى است كه غلام تو ، شتر تو ، مكتوبى به مهر تو و خط كاتب و نايب تو نزد عامل تو مىبرده و اكنون تو مىگويى كه از اين حال بىخبرم !\r\nپس عثمان سوگند خورد كه : بر نوشتن اين مكتوب و فرستادن غلام اصلا اطّلاع ندارم .\r\nاصحاب دانستند كه عثمان سوگند دروغ نمىخورد و مروان بىوقوف او مرتكب آن امر شنيع شده است ، لاجرم فرمودند : مروان را تسليم نماى تا حقيقت حال به تحقيق انجامد . عثمان از قبول اين سخن ابا نموده در باب حمايت مروان مبالغه فرمود . و آن معنى ضميمهء آزار خواطر كبار و صغار گشته بعضى از صحابه در منازل خويش نشسته ابواب اختلاط با خلق بستند و برخى از فتنه كنار جسته به جانب ضياع و مزارع خويش رفتند .\r\nو امير المؤمنين عثمان به مسجد آمد و بر منبر برآمد و حمد و ثناى نيكو بگفت . پس گفت :\r\nاى مردمان مرا در اين كار متّهم مداريد و بر من گمان مبريد كه چنان نامه نويسم ، يا فرمايم ، يا روا دارم . [ مباد 
  ] كه به من چنين گمان بريد [ و 
  ] به فحواى كريمهء  إِنَّ بَعْضَ الظَّنِّ إِثْمٌ  « 1 » ، آثم « 2 » و عاصم « 3 » شويد . به خدايى كه جز او خدايى نيست من آن نامه ننوشته‌ام و نفرموده‌ام كه بنويسند . و اكنون با شما بر آن قولم كه گفته‌ام و بر وفق كتاب خداى تعالى و سنّت مصطفى ، صلّى اللّه عليه و آله ، عمل مىنمايم .\r\nكنانة بن بشر برخاست و آيهء كريمهء   « يا أَيُّهَا الَّذِينَ آمَنُوا لِمَ تَقُولُونَ ما لا تَفْعَلُونَ ، كَبُرَ مَقْتاً عِنْدَ اللَّهِ أَنْ تَقُولُوا ما لا تَفْعَلُونَ   « 4 » برخواند . حاصل معنى آنكه : مؤمن آن است كه گفتار او موافق كردار او باشد و دشمن‌ترين مردم نزد خداى تعالى كسى است كه گفتار او مخالف كردار او\r\n\r\n\r\n","description":"","footnote":"\r\n( 1 ) . پاره‌اى از پندارها باعث گناه است ؛ ( حجرات ، 12 ) .\r\n( 2 ) . آثم : گناهكار ؛ - آنندراج .\r\n( 3 ) . عاصم : بازدارنده ؛ - آنندراج .\r\n( 4 ) . اى مؤمنين چرا چيزى را كه نمىكنيد مىگوييد ؟ نزد خدا خشم بزرگى است اينكه چيزى را كه نخواهيد كرد مىگوييد ؛ ( صف ، 2 و 3 ) .\r\n","page_name":" 239 ","page_number":249},
  {"content":"\r\n\r\nباشد . اى عثمان تو مىگويى و به قول خود عمل نمىكنى . ما به گفتار بىكردار چون از تو راضى شويم ؟ هم در اين هفته عهدنامه نوشتى و مرتضى على ، كرّم اللّه وجهه ، را ضامن گردانيدى و جماعتى از معارف و ثقات صحابهء رسول ، صلّى اللّه عليه و آله ، را بر عهد خويشتن و ضمان علىّ بن ابى طالب گواه گرفتى . بعد از آن بدين وجه نامه مىنويسى و عهدشكنى مىكنى و به قول خود وفا نمىكنى . امير المؤمنين عثمان جواب داد كه : من سوگند خوردم و مىخورم كه اين نامه ننوشتم و هيچ‌كس را نفرموده‌ام ، شما باور نمىكنيد . حال آنكه از هيچ‌چيز اين‌قدر احتراز ندارم كه از سوگند دروغ . كنانه گفت : ما تو را بر اين سوگند كه مىخورى تصديق نمىكنيم و باور نمىداريم .\r\nپس كثير بن عبد اللّه البجلى برخاست و گفت : اى عثمان ، تو را به خاطر مىرسد كه از دست ما نجات خواهى يافت و كرده‌اى آنچه كرده‌اى . موالى امير المؤمنين عثمان چون اين سخن شنيدند قصد رجم او كردند . مردمان نگذاشتند و موالى امير المؤمنين را بسيار بزدند و سنگريزه از جوانب مسجد رسول ، صلّى اللّه عليه و آله ، به جانب امير المؤمنين عثمان روان كردند . امير المؤمنين از منبر فرود آمد و نزديك بود كه بيهوش شود . او را برگرفتند و به سراى خود آوردند .\r\nمرتضى على ، كرّم اللّه وجهه ، با جماعتى از اصحاب مصطفى ، صلّى اللّه عليه و آله ، از جهت دلدارى امير المؤمنين عثمان نزد ايشان آمدند . چون بنى اميه مرتضى ، عليه السّلام ، را ديدند گفتند : يا على ، اين‌همه تو مىكنى . عيش بر ما منغّص كردى و كار ما كه منتظم بود تباه گردانيدى و محاسن امير المؤمنين را در لباس مساوى و معايب به مردمان نمودى . به خداى آسمان و زمين قسم كه بدانچه اميدوارى ما با تو در آن جنگ كنيم و به جان بكوشيم . مرتضى على ، عليه السّلام ، بانگ بر ايشان زد و گفت : خموش باشيد و دور شويد كه شما را مرتبهء آن نيست كه كلام شما را جواب دهم ، از آن جهت كه شما قومى نادان و احمقيد و آزادكردگان و پسران آزادكردگان . « 1 » پس مرتضى على برخاست و بخشم بيرون آمد .\r\nروز ديگر امير المؤمنين عثمان نامه‌اى مشتمل بر ترس و بيم از عذاب الهى - كه مترتّب بر عصيان خليفهء رسالت‌پناهى است - به اين قوم نوشته ، بدين منوال : « بسم اللّه الرّحمن الرّحيم ، اين نامه عبد اللّه امير المؤمنين عثمان مىنويسد بر كافهء مسلمانان و طوايف مؤمنان و ايشان را سلام مىگويد و خداى را ، جلّ جلاله ، كه ايشان را به انعام اسلام مخصوص گردانيد و از ظلمت\r\n\r\n\r\n","description":"","footnote":"\r\n( 1 ) . يادآور اين سخن على بن ابى طالب است در نهج البلاغه : « و ما للطّلقاء و ابناء الطّلقاء و التّمييز بين المهاجرين الاوّلين . » ؛ - فيض الاسلام ، ترجمه و شرح نهج البلاغه ، ص 893 . نيز ؛ - سيرهء ابن هشام ( - سيرة رسول اللّه ) ، ج 4 ، ص 54 ؛ جعفر سبحانى فروغ ابديّت ، ج 2 ، ص 730 ؛ منتهى الأرب ، ص 86 .\r\n","page_name":" 240 ","page_number":250},
  {"content":"\r\n\r\nو ضلالت شرك برهانيد و درهاى روزى بر ايشان بگشاد و انواع نعم و اصناف عطايا ايشان را كرامت كرد  وَ إِنْ تَعُدُّوا نِعْمَتَ اللَّهِ لا تُحْصُوها إِنَّ الْإِنْسانَ لَظَلُومٌ كَفَّارٌ  « 1 » فراياد ايشان مىدهد ؛ كه از خداى بترسيد ، چنان كه بايد ترسيد ، و كار چنان كنيد كه مسلمانان كنند و به شرايط امر معروف و نهى منكر قيام نماييد تا از جمله رستگاران باشيد . و بدانيد اى مؤمنان كه خداى تعالى را از شما فرمانبردارى و طاعت پسنديده است و از معصيت و فرقت نهى فرموده ، بنابراين انبيا و رسل به خلق فرستاد كه راه حقّ از راه باطل جدا كنند .\r\nاز خداى تعالى بترسيد و طريق حقّ نگاهداريد و يقين دانيد كه هرامّتى كه پيش از شما هلاك شده به سبب آن بوده كه جبارى و شرورى در پيش گرفته با يكديگر اختلاف كردند . و اگر انديشه‌اى كه آن را حقّ مىپنداريد به امضاء رسانيد فتنه در ميان شما پيدا آيد و پرده‌ها دريده شود و چندان ظلمات ظاهر گردد كه به نماز و روزه نپردازيد . من بر شما حجّت مىگيرم و [ 31 الف 
  ] مىترسانم شما را بدانچه ترسانيده شعيب ، عليه السّلام ، مخالفان قوم خويش را چنانچه نصّ كريمهء  وَ يا قَوْمِ لا يَجْرِمَنَّكُمْ شِقاقِي أَنْ يُصِيبَكُمْ مِثْلُ ما أَصابَ قَوْمَ نُوحٍ أَوْ قَوْمَ هُودٍ أَوْ قَوْمَ صالِحٍ وَ ما قَوْمُ لُوطٍ مِنْكُمْ بِبَعِيدٍ  « 2 » . معنى چنين باشد كه « اى قوم كسب مخالفت من مكنيد كه به شما مىرسد مثل آن عذابى كه به قوم نوح رسيد يا مثل آن عذابى كه به قوم هود رسيد يا مانند عذاب قوم صالح ، و نيست قوم لوط در مخالفت و تمرّد امام وقت از شما دور تر . »\r\n\r\n« توصيف اكبر شاه هندى به [ عنوان 
  ] مجدّد الدين على رأس المائة * الحادية * عشر * » « 3 »\r\nو تفاصيل قصص اين انبيا و احوال عصاة « 4 » امم ايشان در دفتر احوال انبياء ، اگر حكم ظلّ اللّهى خليفة اللّه الاكبر مجدّد الألف الثانى بالالهام الربّانى به جمع آن صادر شود ، نوشته خواهد شد . و مؤيّد اين دعوى - كه حضرت خلافت‌پناه مجدّد هزارهء دويم ، كه عبارت از مائهء حادى عشر است ، خواهد بود - آن است كه به مقتضاى حديث نبوى ، عليه و آله من الصّلوات ازكيها و من التحيّات انمها ، كه « انّ اللّه يبعث لهذه الامّة على رأس كلّ مائة سنة من يجدّد امر دينها » يعنى « خداى تبارك و تعالى برمىانگيزد از براى اين امّت مرحومه بر سر هرصد سالى شخصى را كه تجديد امر دين اين امّت مىكرده باشد » از مجدّدى كه آن را مهدى و قطب و خليفهء آن زمانه خوانند ناچار است . و بنابر قواعد جفرى چون در عدد زير اسم شريف حضرت خلافت‌پناه با عدد نقاط ملاحظه نمايد موافق به عدد زبر اين عبارت كه به « عدل\r\n\r\n\r\n","description":"","footnote":"\r\n( 1 ) . و اگر نعمت خدا را برشماريد ، شمردن نتوانيد ؛ بىگمان انسان ستمكار ناسپاس است ؛ ( ابراهيم ، 34 ) .\r\n( 2 ) . هود ، 89 .\r\n( 3 ) . عبارت داخل گيومه از حاشيهء نسخهء ق نقل شده است .\r\n( 4 ) . عصاة : جمع عاصى .\r\n","page_name":" 241 ","page_number":251},
  {"content":"\r\n\r\nمهدى » راه حق مىيابد و به فحواى « الاسماء تتنزّل من السّماء » اشارتى است غيبى و بشارتى لا ريبى بر صحّت اين مدعا .\r\nو مثل اين است آنچه از بعضى افاضل متأخّرين منقول است كه در حال صغر سن شاهزاده شاهرخ ، از اسم ايشان استنباط نمود كه سلطنت در مائهء ثمانيهء هجرى [ به شخصى 
  ] مسمّى به اين اسم تعلّق خواهد داشت ؛ و چنين شد . و ديگر از دلايل واضحه بر صحّت اين مدعا آن است كه مشرب حضرت خلافت‌پناهى به توحيد و جمع ، كه آن مشرب ولايت است ، مايل است و صاحب اين مشرب جميع خلايق را بر راه مستقيم و طالب حقّ داند ، چنانچه آيهء كريمهء  « ما مِنْ دَابَّةٍ إِلَّا هُوَ آخِذٌ بِناصِيَتِها إِنَّ رَبِّي عَلى صِراطٍ مُسْتَقِيمٍ »  « 1 » و حديث « الطرق الى اللّه بعدد انفاس الخلايق » « 2 » به اين ناطق و شاهد است . به‌خلاف مشرب نبوّت كه آن مقتضى كثرت است ؛ چرا كه ، غرض از ارسال انبيا تميز ميان حقّ و باطل است .\r\nظاهرا در صوفيّه مقرّر است كه اين هزار سال دورهء نبوّت بود ، لهذا احكام كثيره ، كه سبب آن اختلاف مذاهب و ملل است ، در اين دوره غالب بود . و بعد از اين دورهء ولايت است كه از لوازم آن اتحاد است . پس در اين مشرب اختلاف عين اتفاق و كثرت عين وحدت مىنمايد . و از اين جهت است كه صوفيه از نبوّت به « عين الكثرة و التّفرقة » تعبير مىنمايد و از ولايت به « عين الوحدة و الجمع . » و مؤيّد اين مقال كه در مشرب ولايت جميع اشيا را به نظر حقّ بايد ديد آن است كه در « رسالهء قشيرى » « 3 » نقل مىكند كه :\r\nشاه ولايت علىّ مرتضى ، كرّم اللّه وجهه ، شبى آواز ناقوس نصارى شنيد . فرمود كه « اين ناقوس فلان تسبيح مىگويد . » و در اين رساله ذكر آن تسبيح نكرده ، اما در كتاب اقناع عروض « 4 » مذكور است كه امير المؤمنين علىّ بن ابى طالب ، كرّم اللّه وجهه ، آواز ناقوس نصارى شنيد . فرمود به جماعتى كه نزد وى حاضر بودند : آيا مىدانيد كه اين ناقوس چه مىگويد ؟\r\nگفتند : خدا و رسول خدا و وصىّ رسول خدا داناتراند . فرمود : بدرستى كه علم من از علم رسول خداست و علم رسول خدا از علم جبرئيل است و علم جبرئيل از علم خداى تعالى است .\r\n\r\n\r\n","description":"","footnote":"\r\n( 1 ) . هيچ جنبنده‌اى نيست مگر اينكه او گيرندهء پيشانى وى است . براستى پروردگار من بر راه مستقيم است ؛ ( هود ، 56 ) .\r\n( 2 ) . شمار راههايى كه به خداوند مىرسد به شمارهء مردمان است . - و .\r\n( 3 ) . رساله‌اى است به عربى ، در ذكر مبانى تصوّف ، تأليف ابو القاسم عبد الكريم بن هوازن بن عبد الملك ، ملقّب به قشيرى ، از بزرگان صوفيهء قرن چهارم . اين رساله يك بار توسط خواجه امام ابو على بن احمد عثمانى ، از شاگردان قشيرى ، به فارسى ترجمه شد و در پانصد و پنجاه هجرى ابو الفتوح عبد الرحمان بن احمد نيشابورى همين ترجمه را تصحيح و اصلاح كرد .\r\n( 4 ) . نوشتهء ابو القاسم اسماعيل بن عبّاد وزير ، معروف به صاحب ، ( وفات 385 ه . ق . ) ؛ - حاجى خليفه ، كشف الظنون ، ج 1 ، ص 140 .\r\n","page_name":" 242 ","page_number":252},
  {"content":"\r\n\r\nاين ناقوس مضمون اين عبارت ادا مىكند : « حقّا حقّا حقّا حقّا ، صدقا صدقا صدقا صدقا ، يابن الدنيا مهلا مهلا ، لنا تدرى ما فرّطنا ، يابن الدنيا جمعا جمعا ، انّ الدنيا قد فرّطنا ، ما من يوم يمضى عنّا ، الّا اوهى منّا ركنا ، ما من يوم يمضى عنّا ، الّا امضى بنا قرنا » و حاصل معنى چنين است كه ناقوس به زبان حال مىگويد كه من هرچه مىگويم حقّ و صدق است . اى پسر دنيا آهسته باش آهسته ، كه آنچه از دست رفته بازنمىآيد . و اى پسر دنيا چند در جمع زخارف دنيا كوشى ؟ كه دنيا بسيار فريبنده و غدّار است ، و هيچ روزى از ما نمىگذرد كه ركنى از اركان ما سست نشود ، و روزى از ما نمىگذرد كه يكى از همنشينان ما [ در 
  ] پيش نرود . *\r\nو اگر عالم به قواعد جفر درصدد استخراج و استنباط اشارات و امارت دالّه بر صدق اين دعوى شود كتابى عظيم تدوين تواند نمود ، و العاقل يكفيه الاشارة .\r\nو اين زمان بازمىگردم به قصّه . الغرض چون عثمان از نوشتن آن نامه فارغ شد نزد آن قوم فرستاد . آن قوم بعد از اطّلاع بر مضمون نامه از آن نصايح هيچ قبول نكرده عزيمت قتل يا خلع از خلافت را مصمّم گردانيدند و گرداگرد سراى او را فروگرفتند . امير المؤمنين عثمان چون اين حال مشاهده كرد نامه‌اى بدين منوال به عبد اللّه بن عامر بن كريز ، كه والى بصره بود ، و به معاوية بن ابى سفيان ، كه حاكم شام بود ، نوشت كه :\r\n« بسم اللّه الرّحمن الرحيم ، امّا بعد بدانيد كه جماعتى از اهل ظلم و عدوان از اهل مصر و كوفه و مدينه و بصره بر من خروج كردند و مرا در سراى محاصره نمودند و چندانكه ايشان را نصيحت مىكنم و رضاى ايشان مىجويم كه با شما به كتاب خدا و سنّت مصطفى ، صلّى اللّه عليه و آله و سلّم ، عمل مىنمايم ، نصيحت من قبول نمىكنند و عزيمت خود را بر قتل يا خلع من مصمّم گردانيده‌اند . به خدايى خدا كه رفتن از دنيا نزديك من آسان‌تر از آن است كه بر وفق رضاى ايشان بروم و خود را از خلافت خلع كنم . شما را از حال خويشتن آگاه و خبر دادم .\r\nمىبايد كه مرا دريابيد و به مردانى قوىحال و شجاع [ آماده 
  ] به خدمت مدد كنيد . باشد كه خداى تعالى به سبب شما شرّ اين جماعت و اهل حسد و طغيان از من دفع كند ، و السّلام . »\r\nپس نامه را مسور بن مخرمه در شام به معاويه رسانيد . چون معاويه بر مضمون نامه اطّلاع يافت متفكّر شد . مسور ، معاويه را گفت : تا اين غايت عثمان را يقين كه كشته باشند . اكنون تو به چه مىانديشى ؟ معاويه گفت : سخن راست و صريح از من بشنو . چون خلافت به امير المؤمنين عثمان رسيد در اوّل حال عدل و انصاف مىورزيد و تا آن طريق مىرفت كه رضاى خداى تعالى بود خداى تعالى كار او را مستقيم مىداشت . چون تغيير و تبديل به احوال خود راه داد و سيرت و قاعده بگردانيد ، خداى تعالى نيز نظر عنايت و محافظت از او بازداشت .  إِنَّ اللَّهَ لا \r\n\r\n","description":"","footnote":"","page_name":" 243 ","page_number":253},
  {"content":"\r\n\r\n يُغَيِّرُ ما بِقَوْمٍ حَتَّى يُغَيِّرُوا ما بِأَنْفُسِهِمْ وَ إِذا أَرادَ اللَّهُ بِقَوْمٍ سُوْءاً فَلا مَرَدَّ لَهُ  « 1 » . اكنون من كه معاويه‌ام ، چگونه نعمتى را كه خداى تعالى از كسى مىستانده باشد توانم آورد . حاصل كه معاويه در مدد امير المؤمنين عثمان رغبتى نكرد « 2 » و سخن بدين منوال گفت .\r\nاما عبد اللّه بن عامر بن كريز چون بر مضمون نامهء امير المؤمنين عثمان اطّلاع يافت ، منادى فرمود و اهل بصره را بخواند و گفت : اى مردمان ، امير المؤمنين عثمان بر من نامه نوشته كه جماعتى اوباش از اهل بصره و كوفه و مصر و مدينه گرد سراى او فروگرفته‌اند و هرچند ايشان را به حق مىخواند و انصاف مىدهد قبول نمىكنند و عزيمت قتل يا خلع او مصمّم كرده‌اند . از من مدد خواسته و فرموده كه جماعتى از شما كه اهل شجاعت و [ آماده 
  ] به خدمت باشد بفرستم تا آنجا روند و دفع آن طايفه كنند و شرّ آن قوم جاهل از وى بازدارند . ساخته باشيد تا روان شويد و امير المؤمنين را از آن ورطه بيرون آوريد . اهل بصره خاموش شده هيچ اجابت نكردند .\r\nاما چون اين قوم محاصران خبر يافتند كه عثمان از ولاة خود مدد طلبيده ، در محاصرهء آن مبالغه كردند و آب را از وى منع نمودند . در حبيب السير مذكور است كه عايشه در اين‌وقت چون به سبب نقصان وظيفه « 3 » از عثمان رنجيده بود مردم را بر قتل وى تحريص و ترغيب مىنمود و مىگفت « اقتلوا نعثلا ، قتل اللّه نعثلا . » - و نعثل « 4 » مردى طويل اللحيّه بود كه مشابهتى به عثمان داشت .\r\nو در « تاريخ ابن اعثم كوفى » چنين مسطور است كه عايشهء صدّيقه به‌واسطهء رنجشى كه از رهگذر نقصان و تأخير وظيفه داشت پيش عثمان رفت و گفت : اى عثمان امانت بخوردى و رعيّت را ضايع گذاردى و جماعتى ظلمه از خويشان خود بر سر مردمان و رعايا مسلّط گردانيدى . خداى تعالى ترا از آسمان آب مدهاد و از بركات زمين محروم گرداناد . اگرنه حرمت پنج نماز كه مىگزارى مىبود تو را چنان كشتندى كه شتران را مىكشند . و عثمان در جواب عايشه اين آيه از قرآن برخواند :  ضَرَبَ اللَّهُ مَثَلًا لِلَّذِينَ كَفَرُوا امْرَأَتَ نُوحٍ وَ امْرَأَتَ  [ 31 ب 
  ]\r\n\r\n\r\n","description":"","footnote":"\r\n( 1 ) . بىگمان خدا تغيير نمىدهد آنچه را در قومى باشد مگر اينكه تغيير دهند آنچه در نفسهايشان است . و چون خدا به قومى بدى بخواهد آن را بازگشتى نيست ؛ ( رعد ، 10 ) .\r\n( 2 ) . ابن اثير معتقد است كه قبل از محاصرهء خانه عثمان ، معاويه پيشنهاد كرده بود كه يا با او به شام آيد و يا اجازه دهد لشكرى از شام محافظ او باشد ، ولى عثمان قبول نكرد ؛ - ألكامل ، ج 3 ، ص 265 ؛ نهاية الأرب ، ج 5 ، ص 70 . و يعقوبى معتقد است معاويه با دوازده هزار نفر سپاه به دروازهء مدينه رسيد و خود براى بررسى اوضاع پيش عثمان رفت و به وى گفت كه آماده است از وى دفاع كند ، ولى عثمان به او گفت : « . . . ليكن تو خواستى كه من كشته شوم پس بگويى كه منم صاحب خون . . . » ؛ - تاريخ يعقوبى ، ج 2 ، ص 72 .\r\n( 3 ) . راجع به قطع مقرّرى عايشه از طرف عثمان - پيشين ، ص 71 .\r\n( 4 ) . لفظ نعثل [ - پير كفتار 
  ] اوّلين بار در حقّ عثمان از زبان عايشه بيرون آمد . نعثل نام مردى قبطى در مدينه بود كه ريشى بلند و انبوه داشت . در خصوص كدورت عثمان و عايشه - پيشين ، ص 152 ؛ جمل ، ص 136 .\r\n","page_name":" 244 ","page_number":254},
  {"content":"\r\n\r\n لُوطٍ كانَتا تَحْتَ عَبْدَيْنِ مِنْ عِبادِنا صالِحَيْنِ فَخانَتاهُما فَلَمْ يُغْنِيا عَنْهُما مِنَ اللَّهِ شَيْئاً وَ قِيلَ ادْخُلَا النَّارَ مَعَ الدَّاخِلِينَ  . « 1 »\r\nالقصّه كه عايشه در تحريص مردمان بر قتل ذى النّورين بسيار جدّ و جهد مىكرد و مىگفت : بكشيد اين پير كفتار را ، كه هنوز پيراهن مصطفى ، صلّى اللّه عليه و آله ، كهنه نشده كه او سنّت رسول را بر طرف مىكند . بكشيد كه خداى تعالى اين پير كفتار را بكشاد . « 2 »\r\nو در اين وقت عثمان ، عبد اللّه بن عباس را امير حاج كرده به جانب مكّهء معظّمه فرستاد و عايشه نيز همراه عبد اللّه بن عباس جهت گزاردن حجّ به جانب مكّه روان شد . چون رفتن عايشه محقّق شد مروان حكم نزد او رفت و گفت :\r\nاى مادر مؤمنان ، اگر در عزيمت حجّ توقّف دارى و در معنى اين واقعه كه امير المؤمنين را افتاده است با آن قوم كلمه‌اى چند بگويى تا شرّ اين قوم از او دفع شود ، همانا ثواب آن از حجّ زياده باشد . عايشه گفت اين ساعت اين به من مىگويى كه حجّ بر من فرض شده است . و اللّه كه توقّف نمىكنم . پس مروان اين بيت بر وجه تمثيل برخواند :\r\n ضرّم قيس على البلاد * حتّى اذا اضطرمت احجما \r\nيعنى قيس آتش فتنه‌ها در شهرها زد و چون آتش درگرفت و شعلهء فتنه بلند گشت قيس سر خويش گرفت و برفت .\r\nعايشه گفت : مىدانم اى مروان كه اين چه مثل است كه مىزنى و مرا در دفع اين طايفه مقصّر مىدانى و مىپندارى كه من در عثمان به شكّم و من او را نمىشناسم . به خداى كه آرزوى من آن است كه او را ريسمان در گردن كنند و به جاى طوق گردن من اندازند ، و من آن طوق برگيرم ( و ببرم تا به دريا بيندازم « 3 » ) . مروان گفت آنچه در دل داشتى گفتى ؟ عايشه گفت : چنين است . « 4 » پس به جانب مكّه روان شد . چون عبد اللّه بن عباس نزد عايشه آمد ، او گفت : اى عبد اللّه خداى تعالى تو را عقل و فضل و بيانى داده . زينهار كه مردمان را از كشتن اين طاغى بازندارى ، كه بر قوم خويش همچنان شوم است كه ابو سفيان روز جنگ بدر بر قوم خويش شوم بود .\r\n\r\n\r\n","description":"","footnote":"\r\n( 1 ) . خدا براى كسانى كه كافر شدند مثلى زد : زن نوح و زن لوط را ، كه در عقد نكاح دو تن از بندگان نيكوكار ما بودند .\r\nآن دو ( به شوهران خود ) خيانت كردند ، و نيكوكارى ( شوهران ) آنان را سودى نداشت و به آنها گفته شد : به آتش ( جهنّم ) درآييد مانند ديگران ؛ ( تحريم : 10 ) .\r\n( 2 ) . ابن أثير ، النهاية فى غريب الحديث و الأثر ، ج 5 ، ص 79 .\r\n( 3 ) . ش : ( و ببرم با اللّه پايى به سر اندازم ) ؛ ق : ( روم تا به درياى سبز اندازم ) .\r\n( 4 ) . نويرى مىنويسد عايشه موقع عزيمت به حج از برادر خود محمّد بن ابى بكر خواست كه همراه برود و او نپذيرفت و عايشه به دو گفت : به خدا سوگند اگر مىتوانستم كارى كنم كه خداوند ايشان را از آنچه قصد كرده‌اند محروم كند ، مىكردم ؛ - نهاية الأرب ، ج 5 ، ص 81 .\r\n","page_name":" 245 ","page_number":255},
  {"content":"\r\n\r\nغرض كه مخالفان روزبه‌روز در تضييق عثمان بيشتر مبالغه مىنمودند و نمىگذاشتند كه كسى طعام و شراب به سراى او برد . چون گرسنگى بر ذى النّورين غلبه كرد ، اين خبر به سمع شريف على ، كرّم اللّه وجهه ، رسيد . فرمود تا سه رادبهء پرآب ساختند و نزد ذى النّورين بردند .\r\nموالى بنى هاشم به موجب فرموده عمل نمودند . مصريان درصدد منع آمدند ، امّا هاشميان غالب شده آن آب را به عثمان رسانيدند .\r\nمدّت محاصره ، به قول اصحّ و اشهر ، چهل روز امتداد يافت . « 1 » در اين محل سعيد بن العاص - كه والى كوفه بود - به نزد عثمان آمد و او را گفت : در كار تو انديشه كرده‌ام و رأيى زده‌ام . عثمان گفت : بگوى . سعيد گفت : موسم حجّ است و وقت آنكه بدان جانب مىبايد رفت .\r\nصلاح در آن مىبينم كه لبّيك‌زنان بر شكل و وضع آنكه به حجّ روى از اين سراى بيرون آيى و روى به جانب كعبه آرى . چون ببينند كه عزيمت حج كردى و به جانب مكّه روان شدى اميدوارم كه هيچ‌كس به تو تعرّض نرساند . چون به مكّه رسى امن شوى و از اين مضيق و شدّت خلاصى يا بى . عثمان گفت : لا ، و اللّه بر مدينه كه وطن مألوف و مسكن معهود مصطفى ، صلّى اللّه عليه و آله و سلّم ، است موضعى ديگر اختيار نكنم .\r\nسعيد بن العاص گفت : لابد تو را يكى از سه كار بايد كرد . اوّل آنكه دل بر جنگ و مخالفت با اين قوم بنهى و ما خدمتكاران و خويشان هم دل بر جنگ نهاده و مردانه‌وار با اين قوم جنگ بكنيم ؛ يا ظفر يابيم يا همه كشته شويم . دويم آنكه شتران نيك دارى . برنشين و به جانب شام روان شو كه معاويه آنجاست با لشكرى آراسته از انصار و موالى تو . چون آنجا رسيدى امن شوى . از اين جماعت هيچ‌كس را حدّ آن نباشد كه آنجا آيد و قصد تو كند . سيم آنكه رضا بدهى كه تو را و اهل و فرزندان ترا بر شتران سوار كنم و به بصره برم كه جماعت خدمتكاران و دوستان من از قبيلهء ازد كه در حقّ ايشان شفقتها نموده‌ام آنجااند . چون در ميان آن قوم باشيم قصدمان نتوانند كرد . و اگر كنند دفع ايشان كنيم .\r\nعثمان را هيچ‌يك از اين انديشه‌ها موافق نيفتاد و گفت : جنگ نخواهم كرد ، و به‌هيچ‌وجه از مدينه بيرون نخواهم شد ، و هرچه خواهد شد بدان راضىام .\r\nدر اين اثنا اسامة بن زيد به نزديك امير المؤمنين علىّ بن ابى طالب ، عليه السّلام ، آمد و عرض كرد : اى ابو الحسن ، مرا در خدمت تو اخلاصى عظيم هست و تو نزديك من از سمع و بصر نزديك‌ترى . آن چنان كه حال اين مرد مشاهده مىكنم او را خواهند كشت ، بنابراين مصلحت در آن مىبينم كه شما بسلامت چند روز از مدينه بيرون شويد و به سر ضياع و\r\n\r\n\r\n","description":"","footnote":"\r\n( 1 ) . يعقوبى مدّت محاصره را چهل و نه روز ضبط كرده است ؛ - تاريخ يعقوبى ، ج 2 ، ص 73 .\r\n","page_name":" 246 ","page_number":256},
  {"content":"\r\n\r\nعقار « 1 » خويشتن باشيد تا كشتن او در حضور شما نباشد كه اگر او را بكشند و شما در مدينه حاضر باشيد مردمان زبان طعن دراز بكنند و شما را متهم دارند . اگر شما غايب باشيد شما را به تقصيرى منسوب نخواهند داشت .\r\nمرتضى على ، عليه السّلام ، فرمود : اى ابو محمّد من در اين حادثه چه كاره‌ام و به دست من چيست ؟ مرا در كار عثمان نه امر است و نه نهى . معذلك كسى نزديك او فرستم ، اگر خواهد او را مدد دهم و شرّ اين قوم را از وى دفع كنم . پس امام حسن ، عليه السّلام ، را بخواند و فرمود :\r\nبرو نزد عثمان و بفرما كه پدر من به حال تو دل نگران دارد و چنان مىشنوم كه اين قوم در كار تو غلوّ مىنمايند و نصيحت قبول نمىكنند و عزم كشتن تو مصمّم كرده‌اند . اگر مىفرمايى بيايم و ترا يارى دهم و با اين قوم جنگ بكنم و به هرنوع كه دست دهد و ممكن بود اينها را از در سراى تو دور گردانم .\r\nامام حسن ، عليه السّلام ، نزديك عثمان آمد و پيغام تبليغ فرمود ، جواب داد كه : نخواهم كه رنجه شوى و با اين قوم جنگ كنى . من رسول خدا ، صلّى اللّه عليه و آله ، را به خواب ديدم فرمود خ اگر با اين قوم جنگ كنى ظفر يا بى و اگر جنگ نكنى روزه نزديك من گشايى . ، دلم مىخواهد كه روزه در خدمت رسول ، صلّى اللّه عليه و آله ، گشايم . امام حسن برگشت و آنچه شنيده بود به مرتضى على ، عليه السّلام ، تقرير كرد . پس از آن طلحة بن عبيد اللّه به بام سراى عثمان با جماعتى از بنى تميم برآمد . چون عثمان از اين خبر يافت اين بيت را به مرتضى على ، عليه السّلام ، نوشت :\r\n فان كنت مأكولا ، فكن انت آكلى * و الّا فادركنى و لمّا امزّق « 2 » \r\nيعنى « اگر مرا بايد كشت » ، بارى تو بكش كه على ابو طالبى ، و اگر نمىبايد كشت مگذار كه طلحه مرا بكشد و پاره‌پاره كند » و بعد از اين بيت بنوشت كه : آخر رضا مىدهى كه پسر عمّ و پسر عمّه‌ات را بكشند .\r\nچون نظم به علىّ بن ابى طالب ، كرّم اللّه وجهه ، رسيد فرمود : و اللّه كه عثمان راست مىگويد . نگذارم كه پسر حضرميه او را بكشد . پس مرتضى على از سراى بيرون آمد و در مسجد شد و نماز پيشين و نماز ديگر بگزارد و چون مردمان ديدند كه على ، عليه السّلام ، از سرا\r\n\r\n\r\n","description":"","footnote":"\r\n( 1 ) . عقار : آب و زمين زراعت و اراضى و ملك ؛ - آنندراج .\r\n( 2 ) . اين كلمات از امثال عرب است و آنجا گويند كه سختى بال گرفته و كار از دست بيرون شده باشد . [ عثمان 
  ] مىگويد اصلاح اين امر را طمع و طلب نتوان بست ؛ چه ، ناكس‌ترين مردم به طمع قتل من ميان بسته . اكنون كه مىبايد مرا كشت ، تو كه على پسر ابو طالبى بكش ؛ - ناسخ التواريخ ، ج 2 از كتاب دوّم ، ص 425 .\r\n","page_name":" 247 ","page_number":257},
  {"content":"\r\n\r\nبيرون آمد طلحه را بگذاشتند و نزد امير المؤمنين على ، عليه السّلام ، آمدند . چون طلحه حال بدين منوال ديد در حال برخاست و نزد امير المؤمنين عثمان آمد و از وى عذر خواست .\r\nعثمان گفت : اى پسر حضرميه بر من كار تبه كردى و مردمان را بر قتل من تحريص نمودى ، چون ديدى كه على به يارى من برخاست و قوم ، تو را گذاشته به او پيوستند ، اكنون مىآيى و عذر مىخواهى ؟ خداى مگر عذر تو قبول كند ؟\r\nطلحه چون اين سخن بشنيد برخاست و بيرون آمد و عثمان بر بام شد و سر از ديوار برآورد و گفت : اى مردمان مرا از خدمت رسول خدا حظّى وافر و نصيبى شامل است و در اسلام سوابق مرضى و وسايل مقبول دارم و والى و مجتهدم . اگر در اجتهاد من خطايى افتاد يا به قصد و عمد گناهى كردم از آن بازگشتم و تبرّا نمودم و توبه كردم و از خداى تعالى آمرزش خواستم . سخن من قبول كنيد و مرا در اين توبه و انابت باور داريد و صادق دانيد .\r\nچون قوم اين سخنان بشنيدند مصريان از ميان آن همه طايفه او را دشنامها دادند و كلمات ناخوش گفتند . زيد بن ثابت آواز داد كه : اى انصار ، شما رسول خدا را نصرت كرديد تا شما را انصار اللّه نام نهادند . امروز خليفهء او را نصرت كنيد تا دوباره انصار اللّه باشيد و دو ثواب را مستحق گرديد . جبلة بن عمر الساعدى آواز داد كه : اى زيد ما از تو اين سخن را قبول نكنيم و نخواهيم در قيامت از آن جماعت باشيم كه گويند  إِنَّا أَطَعْنا سادَتَنا وَ كُبَراءَنا فَأَضَلُّونَا السَّبِيلَا  « 1 » .\r\nبه خدايى كه اگر از عمر عثمان چندانى كه بعد از نماز ديگر تا به غروب آفتاب باشد بيش نمانده باشد ما به ريختن خون او از باريتعالى تقرّب جوييم . پس حجّاج بن عرفة الانصارى [ 32 الف 
  ] اهل مصر را آواز داد كه : سخن اين گاو - يعنى زيد بن ثابت - را مشنويد و شما عزيمتى كه داريد به امضاء رسانيد .\r\nالقصّه ، زيد بن ثابت را دشنامها دادند و يكى از آنان پاره هيزمى برگرفت و آتش در آن زد و آن را بياورد و بر اوّل در سراى امير المؤمنين عثمان نهاد . آتش در گرفت و در اوّل بسوخت .\r\nپس آتش بر در دويم هم بزدند . آن نيز بسوخت . چون درهاى سرا بسوخت آن قوم خويش را در سراى عثمان انداختند و حسن بن على ، عليه السّلام ، نزد عثمان بود . عثمان به جانب او التفات نمود و گفت : اى برادرزاده دل پدر به جانب تو نگران باشد . به خدا سوگند كه برخيز و بسعادت بازگرد . امام حسن ، عليه السّلام ، برخاست و بيرون آمد . عبد اللّه بن عمر كه در آنجا بود نيز در خدمت او بيرون آمد .\r\nپس عثمان نظر كرد ديد كه مروان شمشير بركشيد و ساختهء جنگ شد . عثمان گفت : سوگند\r\n\r\n\r\n","description":"","footnote":"\r\n( 1 ) . از سروران و بزرگان خود اطاعت كرديم و آنان ما را گمراه كردند ؛ ( احزاب ، 67 ) . - و .\r\n","page_name":" 248 ","page_number":258},
  {"content":"\r\n\r\nبه تو مىدهم كه جنگ نكنى . مروان گفت : من هم سوگند بر خويشتن مىدهم كه جنگ كنم .\r\nپس مروان و سعيد بن العاص و مغيرة بن الاخنس و عبد اللّه بن رمعه و عبد اللّه بن عبد الرحمن العوام و جماعتى از خويشان و مواليان عثمان بر آن جماعت كه در سراى آمده حمله نمودند و آنها را از سرا بيرون كردند . عثمان چون غلامان خود را ديد كه سلاح پوشيده و شمشيرها كشيده‌اند فرمود : هركس از بندگان من كه سلاح نهد و شمشير در نيام كند از بندگى آزاد است . « 1 » ايشان شمشيرها در نيام كردند . پس عثمان به جماعتى از اهل بيت و اقارب و فرزندان او كه نزديك او بودند و ساختگى جنگ مىكردند گفت : اگر رضاى من مىجوييد سلاح بنهيد و با اين قوم جنگ مكنيد كه من خود تسليم كردم و دل بر قضاى بارى سبحانه نهادم .\r\nدر اثناء اين حال از جانب بام سنگ درآمد . قومى از ايشان در سراى پسر حزم انصارى ، كه متّصل به سراى عثمان بود ، شده بودند و از آن سراى سنگ در سراى امير المؤمنين مىانداختند . يكى از بام آواز داد كه : ما سنگ نمىاندازيم ، بلكه اين سنگ از آسمان مىآيد .\r\nامير المؤمنين جواب داد كه : دروغ گفتى ، كه اگر اين سنگ از آسمان آمدى از من درنگذشتى و خطا نشدى . آن قوم نوبت ديگر شمشيرها كشيده خود را در سراى عثمان انداختند . عثمان نشسته بود و هيچ حركت نمىكرد . چون ايشان را بدان حال بديد گفت : تقدير ربّانى است و بدان راضىام . روزه نخواهم گشاد تا مصطفى ، صلّى اللّه عليه و آله ، را نبينم .\r\nپس مغيرة بن الاخنس شمشيرى كشيد و بر رفاعة بن رافع الانصارى حمله كرد . رفاعه نيز بر وى حمله نمود . هردو به جنگ شمشير درآمدند . آخر الامر رفاعه او را شمشيرى زد و بكشت .\r\nپس مروان بن الحكم شمشيرى كشيد و بر ايشان حمله كرد . حجّاج بن عرنة الانصارى قصد او كرد . شمشيرى بر گردن مروان زد . زره او بريده و گردن وى مجروح شد . مروان بگريخت « 2 » .\r\nعبد اللّه بن عبد الرحمن العوام پيش آمد و در برابر آن قوم بايستاد و گفت : آخر شرم داريد از خدا بترسيد و قصد امير المؤمنين مكنيد ؛ چه ، مىدانيد كه طاعت او بر شما فريضه است .\r\nخليفه‌اى كه به كتاب خدا و سنّت مصطفى ، صلّى اللّه عليه و آله ، با شما كار كند چون او را بكشيد ؟ فرداى قيامت چه عذر خواهيد گفت ؟\r\nهنوز عبد اللّه اين سخن را در زبان داشت كه عبد الرحمن بن حنبل الجحمى در دويد و او را شمشيرى زد و عبد اللّه بيفتاد و جان بداد . بنده‌اى از بندگان عثمان بر عبد الرحمن بن حنبل\r\n\r\n\r\n","description":"","footnote":"\r\n( 1 ) . آفرينش و تاريخ ، ج 5 ، ص 216 ؛ حبيب السّير ، ج 1 ، ص 515 .\r\n( 2 ) . مروان را غلامش ، ابو حفصه ، از معركه بيرون كرد و او را به خانهء فاطمه ، مادر ابراهيم عربى ( ؟ ) كه مروان را شير داده بود ، برد و فاطمه او را مداوا كرد تا نيكو شد ، لكن گردن او چندانكه زنده بود كج بود ؛ - ناسخ التواريخ ، ج 2 از كتاب دوّم ، ص 436 .\r\n","page_name":" 249 ","page_number":259},
  {"content":"\r\n\r\nحمله كرد . اشتر نخعى درآمد و او را شمشيرى زد و بكشت . غلام ديگر عثمان حمله آورد .\r\nاشتر او را نيز بكشت و بر عبد اللّه بن رمعة بن الاسود حمله كرد و او را بكشت و بدان راضى نشد تا عبد اللّه بن ميسر بن عوف السّباغ را - كه از صلحاء عباد بود - هم در آن گرمى زخمى زد و بكشت . پس قصد عثمان كرد تا او را بكشد . چون او را تنها ديد و هيچ مانعى نمىديد ، عثمان به جانب او التفات نمود . اشتر از وى شرم داشت و از ملامت خلق انديشيده و بازگشت . مسلم بن كثير الكوفى آواز داد كه : اى اشتر عزم كشتن او كردى چون به نزديك وى رسيدى بترسيدى و بازگشتى ؟ اشتر گفت : و اللّه نترسيدم ، و ليكن او را تنها ديدم و هيچ‌كس نداشت كه مرا از وى دفع كند . شرم داشتم و بازگشتم .\r\nپس محمّد بن ابو بكر دويد و بىتردّد و توقّف نزد عثمان رسيد او را گفت : اى پير كفتار ! امير المؤمنين عثمان گفت : من عثمان بن عفّانم ، خليفهء رسول خدا ، صلّى اللّه عليه و آله ، و تو از جمله دروغ‌گويانى . محمّد بن ابو بكر دست بزد و محاسن امير المؤمنين عثمان را بگرفت و گفت : چگونه مىبينى صنع خداى را در حقّ خويش ؟ امير المؤمنين گفت : خداى همه وقت با من نيكويى كرده . از خداى بترس اى برادرزاده و دست از محاسن من بردار . اگر پدر تو زنده بودى هرگز موى روى من نگرفتى . محمّد گفت : اگر پدر من زنده بودى و تو اين نوع كارها مىكردى هرگز بدان رضا ندادى .\r\nامير المؤمنين دست دراز كرد و مصحفى كه بر دست راست نهاده بود برگرفت و در كنار نهاد و گفت : اين كتاب خداى تعالى است . بدان با شما كار مىكنم و به همه وجوه رضاى شما مىجويم و مراد و مقصودى كه داريد مبذول است و با شما در هيچ‌چيز مضايقه ندارم . محمّد بن ابى بكر گفت :  « آلْآنَ وَ قَدْ عَصَيْتَ قَبْلُ وَ كُنْتَ مِنَ الْمُفْسِدِينَ »  ، « 1 » و دستهء پيكانى كه به دست داشت بر گردن امير المؤمنين زد . بسيار نبريد ، امّا مجروح گشت . گويند اوّل قطره‌اى كه از خون امير المؤمنين عثمان چكيد بر اين آيه بود :  « فَسَيَكْفِيكَهُمُ اللَّهُ وَ هُوَ السَّمِيعُ الْعَلِيمُ . »  « 2 »\r\nپس محمّد بن ابى بكر بازگشت . كنانة بن بشر تجيبى درآمد و عمودى بر سر آن زد .\r\nآنگاه سوران بن حمران المرادى شمشيرى بر آن جناب حواله كرد تا كارش به اتمام رساند . منكوحهء امير المؤمنين عثمان ، نائله ، خود را حايل او ساخت . شمشيرى بر پنجهء او آمد و بعضى انگشتانش مقطوع گشت و امير المؤمنين به قفا افتاد . پس ديگران شمشير روان كردند و پياپى مىزدند تا به جوار رحمت باريتعالى انتقال نمود . « 3 »\r\n\r\n\r\n","description":"","footnote":"\r\n( 1 ) . آيا اكنون ؟ و تو پيش از اين عصيان مىكردى و از مفسدان بودى ؛ ( يونس : 91 ) . - و .\r\n( 2 ) . به زودى خدا دفع شرّ آنان از تو خواهد كرد و او شنواى داناست ؛ ( بقره ، 137 ) .\r\n( 3 ) . اقوال زيادى در خصوص تاريخ مرگ عثمان در دست است . مسعودى « شب جمعه سه روز مانده از ذى حجّه » را\r\n","page_name":" 250 ","page_number":260},
  {"content":"\r\n\r\nمورّخين در قاتل امير المؤمنين اختلاف كرده‌اند . بعضى بر آن رفته‌اند كه سودان او را به قتل رسانيد « 1 » . بعضى رومان بن مرجان را قاتل او دانسته‌اند . طايفه‌اى اين امر را به غافقى و قتيره نسبت داده‌اند . « 2 »\r\nالقصّه ، نائله برآمد و گفت : اى قوم نمىدانيد كه چه شخصى را بكشتيد . مردى كه هميشه روزه‌دار بودى و شبها را زنده داشتى و قرآن را در يك ركعت ضمّ كردى . آن قوم بر او بانگ زدند و او را دشنام كرده قصد كشتن او بكردند . نائله بگريخت . پس امير المؤمنين را بگذاشته و يك‌يك از سراى بيرون آمدند و رجزها مىخواندند و به كشتن او مفاخرت مىنمودند و خويشتن را مىستودند و در وصف شجاعت و مردانگى خود شعرها مىگفتند .\r\nدر اين حال عبد الرحمن بن ابى بكر و ابو جهم بن حذيفه به در سراى امير المؤمنين عثمان آمدند . حجّاج بن عزية الانصارى را ديدند با طايفه‌اى از اقارب خود بر در سراى عثمان ايستاده و هيچ‌كس را نمىگذارد كه در آن سراى رود . ابو جهم گفت : اى حجّاج ، امير المؤمنين را كشتيد . الحال بگذاريد تا او را برگيريم و بر او نماز بگزاريم و دفن كنيم . گفت : و اللّه كه تا بيعت با مردى كه شايستهء خلافت باشد نكنيد ، نگذارم كه بر او نماز گزارند . ابو جهم گفت : اگر شما نگذاريد كه ما بر او نماز كنيم فرشتگان خداى تعالى به امر الهى بر او نماز گزارند . حجّاج گفت : دروغ مىگويى . خداى تعالى تو را به دو رساند . ابو جهم گفت : راضىام كه با او باشم و مرا با او حشر كنند . يكى از مصريان گفت : خداى تعالى حشر تو با او و شيطان رجيم كناد . اين خود از سستى ماست كه ما تو را زنده مىگذاريم و به او نمىرسانيم . يكى از دوستان ابو جهم گفت : اى ابو جهم ، تو را به خود هيچ حاجتى نمىباشد كه اين سخن مىگويى . بگذار تا هرچه اين قوم را مراد است به فعل آرند . ابو جهم گفت :  إِنَّا لِلَّهِ وَ إِنَّا إِلَيْهِ راجِعُونَ  و بازگشت .\r\nو اصحاب تواريخ در روز مقتل امير المؤمنين عثمان اختلاف كرده‌اند . بعضى برآنند كه مقتل امير المؤمنين عثمان در ايّام تشريق بود . بعضى گويند كه هيجدهم ذى الحجّهء سنهء خمس و\r\n\r\n\r\n","description":"","footnote":"\r\nذكر مىكند ( مروج الذهب ، ج 2 ، ص 702 ) ؛ طاهر مقدسى « ده روز گذشته از ذى حجّه سال سى و پنج » را ( آفرينش و تاريخ ، ج 5 ، ص 217 ) ؛ واقدى « روز جمعه هشتم ذى حجّه » را ؛ نويرى « روز جمعه هيجدهم يا هفدهم ذى حجّه » ( نهاية الأرب ، ج 5 ، ص 86 ) ؛ خواندمير « روز سيزدهم يا هجدهم ذى حجّه سنه خمس و ثلثين » ( حبيب السّير ، ج 1 ، ص 515 ) ؛ و نخجوانى « روز آدينه هشتم ذى حجّه » ( تجارب السّلف ، ص 34 ) را قيد كرده است .\r\n( 1 ) . ألكامل ، ج 3 ، ص 297 ؛ تاريخ يعقوبى ، ج 2 ، ص 703 .\r\n( 2 ) . تاريخ طبرى ، ج 6 ، ص 2283 . طاهر مقدسى نيز مىنويسد : « . . . عمرو بن بديل با نيزه در رگهاى گردن عثمان زد و سنان بن عياض او را كشت . » ؛ - آفرينش و تاريخ ، ج 5 ، ص 216 . و نويرى از قول محمّد بن طلحه و او از قول كنانة ، مردى به نام جبلة بن ايهم را قاتل عثمان معرفى مىكند و اضافه مىكند كه « سه روز هم در مدينه مىگشت و مىگفت من قاتل نعثل هستم . » ؛ - نهاية الأرب ، ج 5 ، ص 87 .\r\n","page_name":" 251 ","page_number":261},
  {"content":"\r\n\r\nثلاثين من الهجرة اين امر به وقوع پيوست . عوانة الحكم گويد كه كشتن امير المؤمنين عثمان ، رضى اللّه عنه ، روز آدينه بود نماز ديگر [ روز 
  ] هفدهم از شهر ذى الحجّه سنه خمس و ثلثين من الهجرة . به هرتقدير مدّت سه روز جسد امير المؤمنين در آن خانه افتاده بود و هيچ‌كس ياراى برداشتن نداشت . آخر شبى اتّفاق كرده « 1 » آن جناب را بر تخته‌اى برنهاده به جانب بقيع بردند كه دفن كنند . ناگاه شخصى « 2 » از آن مدفن مانع آمد و گفت : اگر عثمان را در اين مقبره دفن كنيد من اهل فتنه را اخبار كنم تا او را [ 32 ب 
  ] از گور بيرون كشيده رسوا سازند .\r\nو بعضى از اصحاب تواريخ مثل مداينى در كتاب مقتل عثمان از واقدى و طبرى چنين نقل مىكند كه جمعى از اشقيا جنازه را تعاقب نموده نگذاشتند كه امير المؤمنين را در بقيع دفن كنند . بالضروره جسد مطهّر آن جناب را در حش كوكب « 3 » - كه مقبرهء يهود بود و مردگان خود را در آن دفن مىكردند واسطهء ميان آن و بقيع ديوارى بود - دفن نمودند . امّا مداينى مىگويد كه بعد از مدّتى ، در ايّام امارت معاويه ، آن ديوار را منهدم ساخته امر فرمود كه مسلمانان را در حوالى قبر عثمان دفن نمايند تا به مقابر بقيع پيوست .\r\nامّا اعثم كوفى چنين آورده كه چون خلافت بر امير المؤمنين على ، رضىّ اللّه عنه ، قرار گرفت فرمود كه عثمان را دفن كنند و حال آنكه سه شبانه‌روز او را در سراى او بگذاشته بودند و دامن يله افكنده و سگان يك پاى ايشان ربوده بودند . مردى از اهل مصر گفت : او را در گورستان جهودان بايد دفن كرد . حكيم بن حزام گفت : تا يكى از فرزندان قصّى بن مرّه باقى مانده باشد با عثمان اين‌چنين نتوان كرد . پس عثمان را برگرفتند بر تختهء در خود كه پاى او از آن درآويخته بود نهاده به گورستان بقيع بردند و حكيم بن حزام بر او نماز كرد و در بقيع دفن نمودند ؛ « 4 » و اللّه العالم بحقايق الامور .\r\nو در مقصد اقصى « 5 » آورده كه يكى از مناقب امير المؤمنين عثمان آن است كه به تخريب قصر عمدان موفّق گشت . و آن قصرى بود كه آن را سيف ذى يزن « 6 » عمارت كرده در يمن ، و اساس او را از حديد و رصاص ساخته و بنايى بغايت مشيّد و رفيع ساخته و صد و هشتاد دريچه\r\n\r\n\r\n","description":"","footnote":"\r\n( 1 ) . حويطب بن عبد العزّى ، حكيم بن حزام ، عبد اللّه بن زبير ، و جدىّ بن مالك بن ابو عامر از جمله كسانى بودند كه اقدام به حمل و دفن جنازهء عثمان كرده ؛ - نهاية الأرب ، ج 5 ، ص 87 .\r\n( 2 ) . اين شخص از طايفه بنى مازن بود ؛ - پيشين ، ص 88 .\r\n( 3 ) . حش كوكب : حش به معنى نخلستان است و كوكب نام شخصى است كه مالك اين نخلستان بوده .\r\n( 4 ) . مسعودى ، علاوه بر حكيم بن حزام ، نماز خواندن جبير بن مطعم و ابو جهم بن حذيفه را بر جسد عثمان تأييد مىكند ؛ - مروج الذهب ، ج 1 ، ص 703 . و يعقوبى به جاى ابو جهم بن حذيفه نام حويطب بن العزّى و پسر عثمان ، عمرو ، را ذكر مىكند ؛ - تاريخ يعقوبى ، ج 2 ، ص 73 .\r\n( 5 ) . دربارهء تصوّف ، نوشتهء عزيز بن محمّد نسفى ( وفات 533 ه . ق ) ؛ - كشف الظنون ، ج 2 ، ص 1805 .\r\n( 6 ) . سيف بن ذى يزن : از شاهان خاندان حميرى است كه در سال 570 م . به كمك خسرو انوشيروان بر حبشيان پيروز شد .\r\n","page_name":" 252 ","page_number":262},
  {"content":"\r\n\r\nبر وفق مطالع آفتاب در سال بر او گذاشته كه هرروز قبل از اسلام آفتاب از دريچه‌اى طالع مىشد و اين در نصف سنه بودى و در نصف ديگر رجوع كردى و از همان دريچه‌ها به ترتيب طلوع كردى . و مردم آن قصر را قبل از اسلام طواف مىكردند و از اطراف و جوانب به زيارت مىآمدند . عثمان جمعى را فرستاد تا او را با زمين برابر ساختند .\r\nو در كتاب اخبار الامم ، ما شاء اللّه مصرى آورده كه چون سيف ذى يزن به شريعت بعضى انبياء كه قبلهء عبادت ايشان آفتاب بود عمل مىنمود اين قصر را به اين وضع ساخته و مسمّى به « هيكل الشمس » ، يعنى عبادتخانهء آفتاب ، گردانيده و در هريك از ايّام هفته كه آفتاب بر يكى از آن دريچه‌ها طالع مىشد در برابر آفتاب مىايستاد و به تسبيح و تمجيدى كه مناسب مىدانست قيام مىنمود . مثلا روز شنبه وقت طلوع نيّر اعظم بعد از اداى سجده تعظيم تسبيح مىكرد كه :\r\n« ما احسنك و ما ابهاك و ما انورك لا تقدر الابصار ان تلتذّ بالنظر اليك فان كنت انت النّور الاوّل فلك الحمد و التسبيح و ايّاك نطلب و اليك نسعى لندرك التمكّن اليك بقربك و ننظر الى ابداعك الاعلى . و ان [ كان 
  ] فوقك و اعلى منك نور اخر و انت معلول له فهذا التسبيح و هذا التمجيد له . و انّما سعينا و تركنا جميع لذّات العالم لنصير مثلك و نلحق بعالمك و نتّصل بمسكنك و اذا كنت معلولا مع هذا البهاء و الجلال فكم يكون بهاء العلّة و جلالها و مجدها و كما لها . فحقّ لكلّ طالب ان يهجر اللّذات فيظفر - بجوار قربه و يدخل فى غبار جنده و حزبه . » « 1 »\r\nحاصل معنى آن تسبيح آن است كه مىگويد : « چه حسن است اين ، و چه عزّ و رفعت است ، و چه نور است كه هيچ نظر را ياراى ديدن تو نيست ! پس اگر تويى نور اوّل ، يعنى ذات واجب الوجود ، هيچ نورى بلندتر از تو نيست . اين تسبيح و تحميدى كه مىكنيم [ براى توست 
  ] و ترا مىطلبيم در انجاح امور و مقاصد و به سوى تو سعى و جهد مىنماييم تا به قرب تو اطمينان و قرار حاصل كنيم و تا نظر كنيم به سوى مبدعات تو . و اگر فوق تو نورى هست كه او خالق است ، پس اين تسبيح و تجليل و تحميد مر او راست و ما سعى در ترك لذّات عالم نمىكنيم ، الّا به‌واسطهء آنكه ذوات ما را استعداد قبول فيضان تو پيدا شود و هرگاه كه مخلوقى اين عزّ و جلال داشته باشد پس چگونه خواهد بود رفعت و جلال خالق او ؟ پس سزاوار است كه هر طالبى ترك لذّات جسمانى نمايد تا ظفر يابد به قرب جوار ملأ اعلى و درآيد در گروه ايشان . »\r\nو صاحب ملل و نحل اين تسبيح را به حكماء هند نسبت داده . و باقى ايّام هفته همچنين به تسبيحى مناسب قيام مىنمود و آن تسبيحات در كتاب تسخير الكواكب ارسطو و تسبيحات الكواكب شيخ بهاء الدّين مقتول مسطور است ؛ و اللّه اعلم بحقايق الامور .\r\n\r\n\r\n","description":"","footnote":"\r\n( 1 ) . نادرستيهاى عبارت عربى به قياس اصلاح شد . - و .\r\n","page_name":" 253 ","page_number":263},
  {"content":"\r\n\r\n\r\nذكر اسامى ازواج و اولاد ذى النورين\r\nچنين آورده‌اند كه امير المؤمنين عثمان در اوان جاهليت و اسلام هشت زن به عقد درآورد و رقيّه و ام كلثوم كه در سلك بنات سيّد كاينات ، عليه افضل الصّلوات ، انتظام داشتند از آن جمله بودند . و اسامى ساير ازواج ذى النّورين اين است :\r\nفاخته بنت غزوان ، امّ عمر بنت جندب بن عمرو ، فاطمه بنت وليد ببن مغيره ، امّ البنين بنت عيينة بن حصن ، رمله بنت شيبه ، ربيعه ، و نائله بنت افرافصه . « 1 »\r\nو جمعى از مورّخان چنين آورده‌اند كه امير المؤمنين عثمان را يازده پسر بود و شش دختر .\r\nو گروهى هشت پسر و نه دختر گفته‌اند . و در مقصد اقصى هفت پسر و هشت دختر مذكور است .\r\nو از اسامى پسران آنچه متّفق عليه است يكى عبد اللّه اصغر است ، كه از رقيّه متولّد شده و در صغر سنّ از عالم انتقال نمود ، ديگرى عبد اللّه اكبر كه فاخته مادر اوست ، [ و ديگر 
  ] عمر و ابان و خالد كه والدهء ايشان امّ عمر است ، وليد و سعيد كه مادر ايشان فاطمه بنت وليد است ، [ و 
  ] عبد الملك كه مادرش امّ البنين « 2 » است . در مقصد اقصى عبد اللّه اكبر مذكور نيست . و بعضى كه اولاد ذكور آن جناب را يازده گفته‌اند نام سه پسر ديگرش را عتبه ، شيبه ، و مغيره نوشته‌اند . امّا از نامهاى دختران ذى النّورين مريم ، امّ سعيد ، عايشه ، [ و 
  ] امّ ابان متفق عليه است . صاحب مقصد اقصى نام سه دختر ديگر را امّ خالد ، اروى ، و امّ ابان الصغرى نوشته و تصريح نموده كه مادر ايشان نائله بود . و مورّخى دختران را نه اعتقاد دارد ، كه نام يكى امّ البنين بوده و او از سرين تولّد نموده . و ايضا آن‌كس كه [ دختران را 
  ] شش نفر اعتقاد دارد ، امّ البنين را از آن جمله مىشمارد ؛ و اللّه اعلم بحقايق الامور .\r\n\r\nذكر اسامى جمعى از عمّال\r\nكه در سال زمان شهادت امير المؤمنين عثمان متصدّى اعمال بودند . در وقت شهادت ذو النّورين ، در مكّه عبد اللّه حضرمى والى بود ؛ در طايف ، قاسم بن ربيعه ثقفى ؛ در يمن ، يعلى بن منيه ؛ « 3 » در بحرين ، عبد اللّه بن سعد بن ابى السّرح ؛ در بصره و خراسان ، عبد اللّه بن عامر - [ كه 
  ] خود در بصره مىبود « 4 » و احنف بن قيس را به خراسان نايب گردانيده بود - ؛ امارت\r\n\r\n\r\n","description":"","footnote":"\r\n( 1 ) . در خصوص خواستگارى عثمان از نائله دختر فرافصة بن احوص مسيحى - نهاية الأرب ، ج 5 ، ص 93 .\r\n( 2 ) . عثمان ، امّ البنين را هنگامى كه در محاصره بود ، طلاق داد .\r\n( 3 ) . يعلى بن امية بن ابى عبيدهء تميمى حنظلى معروف به يعلى بن منيه ، چون مادرش منيه دختر غزوان و خواهر عتبة بن غزوان است ؛ - اسد الغاية .\r\n( 4 ) . عبد اللّه عامر مدّتى بود كه از بصره به مدينه آمده بود و عثمان هنوز كسى را بر بصره نگماشته بود ؛ - نهاية الأرب ، ج 5 ، ص 95 .\r\n","page_name":" 254 ","page_number":264},
  {"content":"\r\n\r\nكوفه به ابو موسى اشعرى تعلّق داشت . در دمشق ، معاوية بن ابى سفيان ؛ در حمص ، عبد الرحمن بن خالد بن وليد ؛ در فلسطين ، علقمة بن حكيم ؛ در قرقيسيا ، جرير بن عبد اللّه البجلى ؛ در آذربيجان ، اشعث بن قيس ؛ در اصفهان « 1 » ، سائب بن اقرع ؛ در همدان ، نسير بن اميّه ؛ [ و 
  ] در ولايت رى ، سعد بن قيس . قاضى مدينه زيد بن ثابت بود ، و قاضى مكّه ابو هريره . كاتب عثمان مروان [ و 
  ] . صاحب شرطه عبد اللّه بن مقيّد تميمى « 2 » [ بود ، و 
  ] حجابت آن جناب به غلامش حمران تعلّق داشت . و السّلام .\r\n\r\nگفتار در بيان مجملى از احوال خجسته مقال مظهر العجايب و مظهر الغرايب امير المؤمنين علىّ بن ابى طالب ، عليه السّلام ، و ذكر بيعت اصحاب به آن‌جناب ، كه [ از 
  ] وقايع سال بيست و پنجم از رحلت خير البشر است .\r\nبنابر اطباق و اتّفاق ناقدان احاديث نبوى و ناقلان فضائل مرتضوى بر صحّت اين خبر خير اثر آن سيّد بشر ، عليه التحيّة من الملك [ الأكبر 
  ] ، كه « انا و علىّ من شجرة واحدة و النّاس من اشجار شتىّ » يعنى « من و على از يك درختيم و ساير مردمان از درختان متفرّق » ، انوار وجود فايض الجود مصطفوى و اضواء ذات ميمنت صفات مرتضوى از يك مشكوة پرتو ظهور گرفته و دوحهء درّه مثال چمن رسالت و نهال طوبى اتّصال گلشن ولايت از فيضان يك حويبار نشو و نما پذيرفته ، زيرا كه والد بزرگوار خاتم الانبياء عبد اللّه بن عبد المطّلب است و پدر عالى مقدار شاه اولياء ابو طالب بن عبد المطّلب . مادر پاكيزه‌گوهر امير المؤمنين حيدر فاطمه بنت اسد بن هاشم بن عبد مناف . و اين مستوره اوّل هاشميه [ اى 
  ] بود كه از وى هاشمى تولد نمود . « 3 »\r\nولادت شاه ولايت در روز جمعه سيزدهم رجب سنهء ثلثين از واقعهء فيل دست داد . و به قولى طلوع آن مهر سپهر خداپرستى از مطلع هستى در سنهء ثمان و [ 33 الف 
  ] عشرين از حادثهء مذكور اتّفاق افتاد و تولّد آن مولود عاقبت محمود در نفس خانهء كعبه روى نمود . زيرا كه به حسب اقتضاء قضا ، بلكه به محض مشيّت ايزد متعال نزديك وضع حمل ، والدهء ماجده‌اش در طوف بيت اللّه الحرام بود و اين سعادت از اوّل آفرينش تا غايت هيچ آفريده را ميسّر نگشته و صيت اين خبر نزد مورّخان فضيلت‌پرور از شائبهء شبهه درگذشته . « 4 »\r\n\r\n\r\n","description":"","footnote":"\r\n( 1 ) . ابن خلدون ، سائب را عامل ماسبذان قيد كرده است ؛ - العبر ، ج 1 ، ص 559 .\r\n( 2 ) . نويرى صاحب شرطه را عبد اللّه بن قنفذ تميمى ذكر مىكند ؛ - نهاية الأرب ، ج 5 ، ص 94 . عثمان اوّلين كسى است كه رئيس شرطه تعيين كرد .\r\n( 3 ) . الكامل ، ج 5 ، ص 517 . نيز ؛ - اسد الغابه . ابن ابى الحديد معتقد است كه فاطمه مادر على ( ع ) نخستين بانويى است كه با پيامبر ( ص ) بيعت كرده است ؛ - شرح نهج البلاغه ، ج 1 ، ص 8 ؛ نيشابورى ، روضة الواعظين ، ترجمهء مهدوى دامغانى ، ص 133 .\r\n( 4 ) . در مورد محلّ ولادت على ( ع ) اختلاف است ، ولى در مستدرك الصحيحين ( ج 3 ، ص 483 ) آمده : « اخبار متواتر\r\n","page_name":" 255 ","page_number":265},
  {"content":"\r\n\r\nو چون ديدهء ابو طالب از نور جبين آن گوهر شب‌افروز روشنايى گرفت ، ميان او و والده‌اش در تعيين اسم اختلاف واقع شد ؛ چه ، مدعاى ابو طالب آنكه قرّة العين ولايت را زيد ، كه جامع قبايل عرب بود ، نام نهد و فاطمه مىخواست ( كه آن فرزند تعهد نامند موسوم باشد ) « 1 » . و قولى آنكه والدهء ماجده‌اش آن‌جناب را حيدر نام نهاد ؛ و خبر « انا الّذى « 2 » سمّتنى امّى حيدره » مويّد اين قول است . بالاخره پدر و مادر بنابر استصواب حضرت رسالت‌پناه ، به موجب تلقين هاتف غيبى ، اسم همايونش را بر على قرار دادند . « 3 »\r\nامّا كنيت جناب ولايت انتساب ابو الحسن ، ابو الحسين ، ابو السبطين ، ابو الريحانتين ، و ابو تراب « 4 » است . و القاب آن حضرت فراوان است : امير المؤمنين ، امام المتّقين ، يعسوب الدّين ، قائد الغرّ المحجّلين ، امير النحل ، مرتضى ، اسد اللّه ، ولىّ اللّه ، بيضة البلد ، و وصىّ در سلك القاب ميمنت آياتش انتظام دارد .\r\nصاحب كشف الغمّه از كتاب مواليد ائمه ، كه از مؤلّفات عبد اللّه بن خشاب است ، نقل نموده كه سيّد الوصيّين و قسيم النّار از جمله القاب حيدر كرّار است . و نقش خاتم آن‌جناب « الملك للّه » بود . و چون چشم همايون سيّد عالم ، صلّى اللّه عليه و آله ، بر جمال خورشيد مثال مرتضوى افتاد و انوار ولايت الهى در بشرهء خجسته‌اش مشاهده فرمود همگى همّت عالىنهمت بر تربيتش مصروف داشت و بعد از آنكه مدّت پنج سال از سنّ شريف آن نهال چمن اقبال بگذشت رسول حضرت ذو الجلال او را از حجر مرحمت والدين به ظلّ عاطفت خويش جاى داده به منزل همايونش برد « 5 » . و چون رسول عالىمقام ، صلّى اللّه عليه و آله الى يوم القيامه ،\r\n\r\n\r\n","description":"","footnote":"\r\nرسيده است كه فاطمه دختر اسد ، على ( ع ) را داخل كعبه به دنيا آورده است . » نيز ؛ - روضة الواعظين ، ص 134 .\r\n( 1 ) . ق : ( كه آن فرزند سعادتمند نامند مرسوم باشد ) ؛ ش : ( كه آن فرزند با بعهد باشند موسوم باشد ) . عبارت نامفهوم است ، و ضبط صحيح آن به دست نيامد . - و .\r\n( 2 ) . ق : خير الّذى . براى كسب اطّلاع بيشتر در خصوص « حيدر » ناميده شدن على ( ع ) - صحيح مسلم ، ج 5 ، ص 195 .\r\n( 3 ) . عبد الفتّاح عبد المقصود صحنهء نامگذارى على ( ع ) را به شيوه‌اى دل‌انگيز ترسيم مىكند . او مىنويسد ، فاطمه گفت :\r\n« نامش حيدرة است . » ابو طالب در انتخاب نام توفيق بيشترى داشت ، زيرا فرزندش را از جهت ميلاد مانند اصل و نسب بلندپايه‌اش در مقامى بس عالى نگريست ، گفت : « بلكه - على - است . » ؛ الإمام على ، ج 1 ، ص 66 . نيز ؛ - شرح نهج البلاغه ، ج 1 ، ص 6 .\r\n( 4 ) . به قول ابن ابى الحديد « اين كنيه در نظر على [ ع 
  ] محبوب‌ترين كنيه‌هاى او بود و هرگاه او را با آن فرامىخواندند شاد مىشد . » ؛ - پيشين ، ج 1 ، ص 5 . نيز ؛ - صحيح بخارى ، ج 2 ، ص 300 ؛ محبّ الّدين طبرى ، رياض النضره ، ج 2 ، ص 154 .\r\n( 5 ) . در يكى از سالهاى قحطى ، رسول اللّه ( ص ) و عباس بن عبد المطّلب براى كم كردن بار زندگى از دوش ابو طالب ، هر كدام تكفّل يكى از پسران وى را پذيرفتند . عباس جعفر را برداشت و رسول اللّه ( ص ) على ( ع ) را . على ( ع ) در اين زمان شش ساله بود .\r\n","page_name":" 256 ","page_number":266},
  {"content":"\r\n\r\nبه هدايت طوائف انام مبعوث شد امير المؤمنين ، عليه السّلام من الملك العلّام ، به روايتى هشت ساله و به قولى ده ساله و به مذهبى يازده ساله بودند « 1 » .\r\nو به جميع اقوال ، آن حضرت اوّل كسى است از مردان كه تصديق آن حضرت كرده . بعد از آن زيد بن حارثه به شرف اسلام رسيد ، « 2 » و بعد از آن ابى بكر صدّيق اظهار اسلام نمود ؛ « 3 » و اين ترتيب [ را 
  ] ابن اسحق ، كه معتمد اهل سير است ، ذكر نموده . و از زنان ، اوّل ، خديجهء كبرى به شرف اسلام مشرّف گشت .\r\nمرتضى على بعد از شرف اسلام در تمامى مواقف و معارك در ملازمت حضرت رسالت‌پناه شرايط شجاعت و جهاد و مراسم هدايت و اجتهاد مرعى داشت و به اصناف الطاف الهى و انواع اعطاف نامتناهى مفتخر و مباهى گشت [ و 
  ] رايت ولايت و كرامت در اقطار امصار برافراشت . و در زمان خلافت صدّيق و فاروق و ذو النّورين ، رضى اللّه عنهم ، بالضروره دامن از تكفّل امور دنيوى در چيده همگى اوقات فايض البركات را به كسب درجات اخروى صرف مىنمود و در حين سوانح امور و حوادث ايّام و شهور از كمال مكارم اخلاق ، آن طايفه را به سلوك طريق رشد و ارشاد هدايت مىفرمود .\r\nو بعد از قتل ذو النّورين طوايف اشراف و اعيان از اكابر مهاجر و انصار و اعاظم هربلاد و ديار از آن مظهر عجايب آثار و مظهر غرايب اطوار التماس نمودند كه مسند خلافت را به ذات با بركات مزيّن سازد و پرتو سعى و اهتمام بر انتظام حال موفور الاختلال عالم و عالميان اندازد كه اهل اسلام از امام عالى مقام ناچار است . و بنابر كمال علوّ نسب و شرف حسب و قربت قرابت نبوى و تخلّق به اخلاق مصطفى و كمال علم و فراست و وفور حكيم و كياست و كسب درجات عاليه اخرويه و ترك مزخرفات فانيه و دنيويّه هيچ آفريده‌اى اين كار را سزاوارتر نيست . [ و گفتند : 
  ] توقّع آنكه مسند خلافت را به زيور قبول بيارايى و ابواب مرحمت و رأفت بر روى روزگار و همگنان بگشايى .\r\nشاه ولايت‌پناه نخست از آن امر خطير ابا فرمود و بالاخره به‌واسطهء كثرت مبالغهء مخلصان بر زبان الهام بيان گذرانيد كه « اين مهم بىحضور طلحه و زبير تمشيت نپذيرد . » اجّلهء اصحاب شخصى به طلب ايشان فرستادند . ايشان به مجلس نيامده ، پيغام فرستادند كه « چون جميع مسلمانان مبايعت نمايند ما نيز متابعت كنيم . » و اين صورت در نظر اهل خبرت نامرضى نمود .\r\n\r\n\r\n","description":"","footnote":"\r\n( 1 ) . قول اصحّ سيزده سالگى على ( ع ) است ؛ - شرح نهج البلاغه ، ج 1 ، ص 9 .\r\n( 2 ) . سيرهء ابن هشام ، ج 1 ، ص 264 .\r\n( 3 ) . روايتى در طبرى هست كه پيش از ابو بكر جماعتى اسلام آورده بودند ؛ - تاريخ طبرى ، ج 1 ، ص 1167 ؛ سيرهء رسول الله ، ج 1 ، ص 115 .\r\n","page_name":" 257 ","page_number":267},
  {"content":"\r\n\r\nپس مالك اشتر ، طلحه را و حكيم بن حيله زبير را طوعا و كرها حاضر ساختند و آن امام عرصهء آفاق از نهايت مكارم اخلاق ايشان را تعظيم و احترام تمام كرده فرمود كه : اهل اسلام امامى مىخواهند و هركدام از شما كه بدين منصب رغبت مىنماييد مرا مضايقه نيست . طلحه و زبير جواب دادند كه : با وجود تو ما را چگونه اين آرزو به خاطر گذرد ؟\r\nامّا ابن اعثم چنين آورده كه چون امير المؤمنين عثمان را بكشتند مردمان پياپى به خدمت امير المؤمنين على ، عليه السّلام ، آمدند و او را گفتند : اى ابو الحسن ، اين مرد را بكشتند ، و از خليفه چاره نخواهد بود ، و غير از شما اهليت اين كار ندارد . اشارت فرماى و رغبت نماى تا با تو بيعت كنيم ، كه آن مرد [ را 
  ] كشته در سراى افكنده ، و [ تا 
  ] با تو بيعت نكنيم او را در خاك نخواهيم نمود . امير المؤمنين على ، عليه السّلام ، گفت : مرا در اين كار رغبتى نيست و نمىخواهم كه با من بيعت كنيد . يكى از آن قوم گفت : سبحان اللّه ، چرا رضا نمىدهى كه با تو بيعت كنيم ، و حال آنكه مىدانى در كشتن عثمان مصلحتى عظيم بود . امير المؤمنين على گفت :\r\nعثمان را ناحق بكشتيد و اين ساعت خون او باطل و ضايع مانده است و كسى نيست كه طلب قصاص كند . در خلافت شروع كردن با چون شما جماعتى مردم چندان كار مرغوبى نيست كه خويشتن را در آن مىبايد افكند . دست از من بداريد و اين كار را از كسى ديگر طلبيد . « 1 » طلحه و زبير حاضرند ، و ايشان اهل اين كارند و يمكن كه رغبت داشته باشند .\r\nمردمان گفتند : اگر حال بر اين منوال است ترا با ما به نزديك ايشان بايد آمد تا آنجا اين سخن به هم بازگوييم و در اين كار با يكديگر مشورت نموده به آنچه مصلحت قرار گيرد عمل نماييم . مرتضى على فرمود : چنين كنم . پس برفتند تا در سراى طلحه شدند . طلحه را گفت : اى ابو محمّد ، اين جماعت به نزديك من آمدند و از من مبايعت مىطلبند . مرا در اين كار رغبتى نيست و به اين كار احتياج ندارم . دست بيرون كن تا با تو بيعت كنم . طلحه گفت : اى ابو الحسن تو در اين كار اولىترى و خلافت حق تست ، به حكم سوابق جميله و فضائل بسيار كه تراست و شرف قربت و قرابتى كه با مصطفى ، صلّى اللّه عليه و آله ، دارى . مرتضى على گفت : از آن مىانديشم كه اگر اين كار قبول كنم و در آن شروع نمايم از جانب تو نزاع و كدورتى ظاهر شود . طلحه گفت : كلّا و حاشا . اى ابو الحسن اين چه سخن است ! و اللّه كه هرگز سخنى نگويم و كارى نكنم كه از آن اندك غبارى بر حاشيهء خاطر تو نشيند .\r\nامير المؤمنين على ، عليه السّلام ، فرمود : اى طلحه بر اين جمله كه گفتى ، عهد كردى و خداى\r\n\r\n\r\n","description":"","footnote":"\r\n( 1 ) . على ( ع ) پس از كشته شدن عثمان و اصرار مردم بر بيعت با او طى خطبه‌اى ( خطبهء 91 ، نهج البلاغه ) مىفرمايند :\r\nدعونى و التمسوا غيرى يعنى « مرا واگذاريد و از ديگرى بخواهيد . » اين موضوع سالها مورد بحث مخالفان و موافقان على ( ع ) قرار گرفته است ؛ - شرح نهج البلاغه ، ج 3 ، ص 349 .\r\n","page_name":" 258 ","page_number":268},
  {"content":"\r\n\r\nرا ، جلّ جلاله ، بر خود گواه گرفتى ؟ طلحه گفت : عهد كردم و خداى را بر خود گواه گرفتم كه هرگز قدم از چيزى كه از رضاى تو بيرون باشد ننهم . امير المؤمنين على ، عليه السّلام ، فرمود :\r\nبرخيز تا نزديك زبير شويم و اين سخن را با او بگوييم . طلحه در حال برخاست و در ملازمت مرتضى على ، عليه السّلام ، نزد زبير آمد . امير المؤمنين همان كلمات را كه گفته بود با زبير نيز گفت و زبير جواب موافق داد و با امير المؤمنين نذر و عهد نمود كه از طريق رضاى آن حضرت بيرون نرود و به هيچ نوع از قاعدهء موالات و مصادقت عدول ننمايد و از غدر و مكر و نقض عهد پرهيز كند .\r\nچون طلحه و زبير به اين طريق با امير المؤمنين عهد كردند « 1 » و جملهء مردمان وضيع و شريف در كار خلافت امير المؤمنين مبالغه مىنمودند ، امير المؤمنين به مسجد رسول ، صلّى اللّه عليه و آله ، آمد و بنشست و مردمان حاضر شدند . جماعتى از اشراف و معارف انصار ، مثل ابو الهيثم بن التّيّهان « 2 » ، رافع بن رفاعه ، مالك بن العجلان ، خزيمة بن ثابت ، حجّاج بن غزيّه ، و ابو ايّوب خالد بن زيد [ حاضر بودند 
  ] و همگنان به موافقت گفتند : اى مردمان مىدانيد كه عثمان با شما به چه سيرت مىرفت و به چه طريقت زندگانى مىكرد . اكنون آن گذشت ، الحال اگر نصيحت ما قبول نكنيد و سخن ما به سمع [ قبول 
  ] اصغا ننماييد باز به مثل آن سيرت و معاشرت كه عثمان داشت مبتلا شويد . مردمان مصر و كوفه و بصره كه حاضر بودند گفتند :\r\nهمچنين است كه مىگوييد . در قول شما مجال ريب و تهمت نتواند بود . [ 33 ب 
  ] هرچه شما مصلحت بينيد صلاح و صواب به ضمن آن مقرون باشد و به‌هيچ‌وجه از آن عدول و انحراف نيفتد ؛ چه ، سابقه‌اى كه شما را در اسلام هست معلوم است و خداى تعالى شما را انصار نام نهاده و مصطفى ، صلّى اللّه عليه و آله ، سخن شما را عزيز دانسته .\r\nانصار گفتند : فضيلت و كرامت و قرابت علىّ بن ابى طالب از آن روشن‌تر است كه بر كسى مخفى ماند و انواع علوم و محاسن اخلاق و معالى شيم كه ذات شريف او حاوى است از شرح استغنا دارد . وقوفى كه آن حضرت راست بر دقايق حلال و حرام و احتياجى كه ما را و شما را هرروز ، بلكه هرساعت ، به دو مىافتد مىدانيد . و اگر ما در تمشيت كار خلافت كسى را از او كامل‌تر و نيكوسيرت‌تر مىدانستيم شما را بدان اشارت مىكرديم ، لكن امروز در همه روى زمين اين خصال خير را در هيچ‌كس جامع‌تر از او نمىبينيم . چه مىگوييد ؟ و در آنچه او تيمار\r\n\r\n\r\n","description":"","footnote":"\r\n( 1 ) . در خصوص كلام مولا على ( ع ) دربارهء عهدشكنى طلحه و زبير - خطبهء 137 نهج البلاغه ، ترجمهء دكتر جعفر شهيدى ، ص 134 .\r\n( 2 ) . نامش مالك ، و از اصحاب جليل القدر رسول اللّه ( ص ) است ؛ - شرح نهج البلاغه ، ج 2 ، ص 539 ؛ اسد الغابه ، ج 4 ، ص 274 .\r\n","page_name":" 259 ","page_number":269},
  {"content":"\r\n\r\nكار خلافت دارد چه مىانديشيد ؟ شما را موافق مىافتد يا نه ؟ جميع مردم متّفق اللفظ گفتند : ما به خلافت او راضييم و او را مطيع و فرمانبرداريم و به طوع و رغبت و بىاكراه و اجبار اين سخن مىگوييم و از سر ايقان و بصيرت نه از وجه تردّد و تحيّر اين مفاوضه مىپوييم .\r\nامير المؤمنين على ، كرّم اللّه وجهه ، فرمود : به طوع و رغبت و بىاكراه و اجبارى كه مىگوييد به حسن رأى خويشتن مىگوييد يا مرا بدان از حضرت باريتعالى حقّى واجب مىدانيد ؟ گفتند : بلكه اين حقّ تو را بر خويشتن به امر خداى تعالى واجب مىدانيم . امير المؤمنين على گفت : امروز بازگرديد و در اين كار انديشه كنيد و فردا بازآييد تا به هرنوعى كه آراء شما قرار گرفته باشد عمل نمايم ان شاء اللّه .\r\nروز ديگر - كه نزد اكثر مورّخين نوروز بود - « 1 » پيش از آنكه امير المؤمنين على ، كرّم اللّه وجهه ، به مسجد حاضر شود مردمان در مسجد جمع شدند . بعد از آن امير المؤمنين درآمد و بر منبر رسول ، صلّى اللّه عليه و آله ، رفت و خداى تعالى [ را 
  ] به سنائى بليغ بستود و آلاء و نعماء او ياد كرد و درود بر سرور انبيا ، عليه و عليهم السّلام ، فرستاد . بعد از آن گفت : اى مردمان ابتداء كار است و سررشته به دست شماست . پيش از آن‌كه زمام اختيار از دست شود در كار خلافت نيك انديشه كنيد . هركس را كه دوست مىداريد و مصلحت مىبينيد اختيار كنيد كه من علىّ بن ابى طالب با شما موافقم و هيچ منازعه و مناقشه ندارم . با هركس كه بيعت مىكنيد موافقت مىنمايم .\r\nاز جوانب مسجد آوازها برآمد كه : امروز بر آنيم كه ديروز بوديم . سزاوار خلافت رسول ، صلّى اللّه عليه و آله و سلّم ، غير از تو كسى را نمىدانيم . بسعادت دست بيرون كن تا با تو بيعت كنيم . امير المؤمنين على ، كرّم اللّه وجهه ، چون حال بدان منوال ديد و سخن مهاجر و انصار را بدين وجه شنيد خاموش ايستاد . پس طلحة بن عبيد اللّه برخاست و دست امير المؤمنين على ، كرّم اللّه وجهه ، را بگرفت و با او بيعت كرد . « 2 » - و دست طلحه به زخمى كه در جنگ احد به او رسيده بود شل بود « 3 » - قبيصة بن جابر الانصارى گفت :  إِنَّا لِلَّهِ وَ إِنَّا إِلَيْهِ راجِعُونَ  ، عجب حالتى افتاد كه اوّل دستى كه بر دست امير المؤمنين آمد شل بود ، به خداى كه بيعت طلحه پايدار نباشد و ناقص بود . در طبرى و حبيب السّير اين كلمه را به حبيب بن ذوئيب بسته كرده و در كشف الغمّه\r\n\r\n\r\n","description":"","footnote":"\r\n( 1 ) . روز بيعت با على ( ع ) جمعه بيست و پنجم ذى حجّهء سال سى و پنج هجرى بود .\r\n( 2 ) . نويرى مىگويد ، مصريها اشتر را همراه تنى چند به سراغ طلحه فرستادند . طلحه به اشتر گفت : بگذار ببينم مردم چه مىكنند . اجازه نداد و او را كشان‌كشان آورد و بيعت كرد ؛ - نهاية الأرب ، ج 5 ، ص 107 .\r\n( 3 ) . طلحه در جنگ احد تلاشى چشمگير داشت و تيرهايى را كه به هدف رسول اللّه ( ص ) رها مىشد با دست مىگرفت .\r\nبه همين سبب پنجه‌هاى او شل شده بود . در عين حال پيامبر را به دوش گرفت و از معركه بيرون كرد . رسول اللّه ( ص ) در اين مورد فرمود : امروز طلحه كارى كرد كه بهشت بر او واجب شد ؛ - ابن اثير ، النهاية ، ج 4 ، ص 194 ؛ لسان العرب و نيز مىگويند كه حضرت او را طلحة الخير و طلحة الجود خطاب مىكردند .\r\n","page_name":" 260 ","page_number":270},
  {"content":"\r\n\r\nو مقصد اقصى چنين آورده كه امير المؤمنين على ، كرّم اللّه وجهه ، به نفس نفيس خود فرمودند :\r\nيد شلّاء و بيعة لا يتمّ . و اللّه العالم بحقايق الأمور .\r\nالقصّه ، بعد از طلحه زبير « 1 » بيعت كرد و بعد از آن اكابر مهاجر و معارف انصار و اشراف عرب و عجم تا اوساط الناس و اسقاط الحشم و موالى و هركسى كه در مدينه حاضر بود ، و وضيع و شريف به طوع و رغبت بيعت كردند ، الّا جمعى از مخصوصان امير المؤمنين عثمان مثل مروان بن حكم ، سعيد بن العاص ، [ و 
  ] وليد بن عقبه . و قولى عبد اللّه بن عمر « 2 » ، محمّد بن مسلمه ، حسّان بن ثابت ، زيد بن ثابت ، نعمان بن سعيد ، نعمان بن بشير « 3 » ، كعب بن مالك ، [ و 
  ] حبيب بن سنان را از جملهء متخلفين شمرده و به عوض ايشان صهيب ، ابو سعيد خدرى ، رافع بن خديج ، فضالة بن عبيد ، كعب بن عجره ، [ و 
  ] قدامة بن بطون را از جملهء متخلفين بيعت ذكر كرده . « 4 » و بعضى گويند اسامة بن زيد نيز از آن جمله است .\r\nروايت است كه حضرت امير المؤمنين على ، عليه السّلام ، اسامه را به بيعت خواند . گفت :\r\nو اللّه يا امير المؤمنين كه تو دوست‌ترين مردمى در دل من و گزيده‌ترين همهء عالمى ، امّا من عهد كرده‌ام كه كسى كه لا إله الّا اللّه محمّد رسول اللّه گويد قتل نكنم ، زيرا كه در عهد نبى ، عليه و إله السلام ، كسى كه كلمهء شهادت گفته بود كشته بودم و عتابى از حضرت رسول در آن باب شنوده ، بنابراين به خود قرار دادم كه از اختلاف مردم مجتنب باشم .\r\nدر اين اثنا عمّار ياسر نزد آن حضرت آمد و گفت : يا امير المؤمنين ، جميع مردم [ از 
  ] وضيع و شريف ، طوعا و كرها ، اختيارا و اضطرارا بيعت كردند و جماعتى مذكور از معارف مانده‌اند . اگر امير المؤمنين مصلحت داند ايشان را بخواند تا به خدمت رسند و با مهاجر و انصار در بيعت موافقت نمايند . امير المؤمنين ، عليه السّلام ، گفت : كسى كه به ما رغبت ندارد ما را نيز به او احتياج نيست . اشتر نخعى گفت : يا امير المؤمنين ، اين كاريست كه همگنان را در اين رغبت مىبايد كرد و موافقت مىبايد نمود تا هيچ‌كس را مجال مقال نماند . مصلحت در آن\r\n\r\n\r\n","description":"","footnote":"\r\n( 1 ) . و روايتى ديگر اينكه « مصريها حكيم بن جبلة را همراه تنى چند به سراغ زبير فرستادند و او را با شمشير آوردند كه بيعت كند . » ؛ - نهاية الأرب ، ج 5 ، ص 107 . زبير پسر عمهء حضرت رسول ( ص ) بود و حضرت در حق او مىفرمود :\r\n« براى هرپيامبرى حواريى است و حوارى من زبير است . » ؛ - ( پيشين ، ص 160 ) .\r\n( 2 ) . نويرى مىنويسد عبد اللّه عمر از بيعت ابا كرد و گفت كه بعد از بيعت عموم مسلمانان به اين كار اقدام خواهد كرد .\r\nعلى ( ع ) فرمود : در اين مورد كفيلى معرفى كن . عبد اللّه گفت : كفيل و ضامنى ندارم . اشتر گفت : اجازه فرماى گردنش را بزنم ، و امير المؤمنين على ( ع ) فرمود : رهايش كنيد كه من خود ضامن او هستم . ؛ - پيشين ، ص 106 . عبد اللّه عمر بعدها با يزيد بن معاويه و با حجّاج براى عبد الملك بيعت كرد .\r\n( 3 ) . اين شخص پيراهنى را كه عثمان در آن كشته شده بود و انگشتان قطع شدهء نائله همسر عثمان را به شام پيش معاويه برد .\r\n( 4 ) . براى مطالعهء فهرست اسامى متخلفين از بيعت با على ( ع ) - ألكامل ، ج 3 ، ص 98 ؛ تاريخ يعقوبى ، ج 2 ، ص 74 .\r\n","page_name":" 261 ","page_number":271},
  {"content":"\r\n\r\nاست كه ايشان را بخوانى تا بيعت كنند كه امروز كار بر زبان است مبادا كه فردا به سنان كشد و محمدت موافق هرگز با مخالفت برابر نباشد . مردمان از آن جهت صلاح كار خود در متابعت تو رغبت مىكنند كه تو نيز صلاح كار خويشتن نگاهدارى و همگنان را بر خدمت و مطاوعت تحريص نمايى . امير المؤمنين على ، عليه السّلام ، فرمود : اى مالك ! من مردمان را بهتر از تو مىشناسم . بگذار تا برحسب رأى خود عمل نمايم . اشتر پاره‌اى از اين برنجيد و هيچ نگفت .\r\nپس زياد بن حنظلة التميمى برخاست و گفت : يا امير المؤمنين ، هركس كه در خدمت و بيعت تو رغبت نكند ما را از او منفعتى نباشد و كسى را كه به اكراه در بيعت بايد آورد از او حسابى بر نتوان گرفت . آن جماعت اگر رشد خويشتن بازيابند و به طوع و رغبت به خدمت شتابند و بيعت كنند نيكو ، و الّا دست از ايشان بدار . پس سعد وقّاص پيش آمد و گفت : اى امير المؤمنين ، به خدايى كه جز او خدايى نيست كه مرا در آن هيچ شكى نيست كه تو بر حقّى و در دين و دنيا مأمون و امين ، الّا آنكه جماعتى همه از ما با تو در اين كار منازعه خواهند كرد .\r\nاگر مىخواهى كه با تو بيعت كنم مرا شمشيرى ده كه او را زبانى و دو لب باشد و سخن تواند كرد و ميان حقّ و باطل و كفر و اسلام فرق تواند نمود .\r\nامير المؤمنين گفت : اى سعد ، با من حجّت مىكنى ؟ اى سعد تو را به خاطر مىرسد كه كسى بر خلاف وحى منزل سخن تواند گفت يا كارى تواند كرد ؟ و حال آنكه قرار ميان مهاجر و انصار ، بل كافّهء مسلمانان ، آن است كه با ايشان به كتاب خداى تعالى و سنت مصطفى ، صلّى اللّه عليه و آله ، عمل نمايم . اگر ترا موافق مىافتد بيعت كن ، و الّا در خانهء خود بنشين كه من ترا بر هيچ كار اكراه نكنم . سعد گفت : اى امير المؤمنين در اين كار بهتر بنگر .\r\nپس عمّار ياسر گفت : اى سعد بترس از خدايى كه بازگشت همهء خلق بدوست . امير المؤمنين علىّ بن ابى طالب خليفهء حقّ است و مقامات مشهور و مآثر مذكور او از شرح مستغنى است .\r\nبعد از آنكه مهاجر و انصار به طوع و رغبت بيعت به او نمودند تو را به بيعت خويشتن بخواند .\r\nتو عذر مىآرى و از او شمشيرى كه ناطق باشد و فارق ميان حقّ و باطل باشد مىخواهى . به خدا كه اين كار نيست مگر در دل انديشهء ديگرى دارى . « 1 »\r\nو در اين مقال امير المؤمنين ، عليه السّلام ، كس فرستاد مروان بن حكم ، سعيد بن العاص و وليد بن عقبه - كه از بيعت تخلّف ورزيده بودند - بخواند . چون حاضر شدند ، امير فرمود كه :\r\nچرا از بيعت من تخلّف مىنماييد و با كافّهء مسلمانان اتّفاق نمىكنيد ؟ وليد بن عقبه گفت : يا\r\n\r\n\r\n","description":"","footnote":"\r\n( 1 ) . و قولى ديگر اينكه سعد وقّاص گفت : بيعت نمىكنم تا همهء مردم بيعت كنند ، و به خدا سوگند كه از سوى من زيانى به تو نمىرسد . و على ( ع ) فرمود : آزادش بگذاريد ؛ - نهاية الأرب ، ج 5 ، ص 105 .\r\n","page_name":" 262 ","page_number":272},
  {"content":"\r\n\r\nعلى ، ما به چه اميد با تو بيعت كنيم و به كدام چشم در تو نگريم كه بال و پر ما كنده و سينهء ما را پر از كينهء خود ساخته‌اى . پدر ما را در جنگ بدر تو كشتى . عثمان را يارى ندادى و دست در دست غوغا بگذاشتى تا او را بكشند . پدر سعيد بن العاص - كه مهتر و سرور بنى اميّه بود - [ 34 الف 
  ] نيز در جنگ بدر مقتول است . و امّا مروان . چون امير المؤمنين عثمان پدر او را به مدينه آورد ، گفتى در حقّ او آنچه گفتى . رأى امير المؤمنين عثمان را ضعيف شمردى و به خطا منسوب گردانيدى . حال ما هرسه با تو اين است كه شرح داديم . به چه نوع با تو بيعت مىتوانيم كرد ؟ و به كدام دل ترا دوست توانيم داشت ؟ انصاف ما بده . مع ذلك با تو بدان شرط بيعت كنيم كه كشندهء امير المؤمنين عثمان را بازكشى ، و اگر از ما سهوى و خطايى در وجود آيد عفو كنى - كه آدمى بىسهو و زلّت نتواند بود - و اگر از تو بترسيم و خواهيم كه به شام برويم نزد پسر عمّ خود معاويه ، ما را اجازت دهى و منع نفرمايى . « 1 »\r\nامير المؤمنين على ، كرّم اللّه وجهه ، فرمود كه : كينهء شما بر من بحقّ نيست ؛ چه ، اين كينه كه از من در دل گرفته‌ايد از خدا و رسول خدا بايد در دل گرفت . و امّا حديث مرعى داشتن حرمت پدر مروان ؛ پس در آنچه رعايت او واجب بود هيچ دقيقه‌اى فرونگذاشتم و در باب او هيچ چيز نگفتم . امّا حديث كشتن كشندگان امير المؤمنين عثمان ؛ اگر توانم كه امروز ايشان را بكشم به فردا نيندازم . امّا ترسيدن ؛ از [ اين 
  ] جانب شما [ را 
  ] مرعى دارم و از آنچه مىترسيد شما را از آن ايمن گردانم .\r\nمروان گفت : اگر ما با تو بيعت نكنيم با ما چه مىكنى ؟ امير المؤمنين فرمود : شما را محبوس كنم تا آن وقت كه بيعت كنيد و در اتّفاق مسلمانان داخل شويد . و اگر بر تمرّد و عصيان ثابت قدم باشيد شما را عقوبتى كنم كه از آن سخت‌تر نباشد . چون از امير المؤمنين سخن بر اين وجه شنيدند از روى نفاق بيعت كردند . و امير المؤمنين بعد از آن شنيد كه ايشان در گمراهى هستند و نزد معاويه مىخواهند بروند . بنابراين ايشان را طلبيد و مخيّر ساخت كه « يا با ما در مدينه باشيد ، يا به شام نزد معاويه رويد ، يا به هرجا كه ميل داشته باشيد . » امّا ايشان در اين مرتبه اختيار مدينه كردند و از افشاء نفاق خود قدرى بازمىداشتند .\r\nاما چون خبر كشتن ذى النّورين و بيعت كردن به امير المؤمنين على ( ع ) به كوفه رسيد كوفيان با جمعى نزد والى خويش ابو موسى اشعرى آمدند و گفتند : چرا به امير المؤمنين على بيعت نمىكنى و مردمان را به بيعت او نمىخوانى ؟ ابو موسى اشعرى گفت : توقّف مىكنم و مىنگرم\r\n\r\n\r\n","description":"","footnote":"\r\n( 1 ) . وليد علاوه بر اين شروط ، از على ( ع ) مىخواهد كه از بازگرداندن آنچه در تصرّف آنهاست ايشان را معاف دارد .\r\nولى على ( ع ) مىفرمايد : « و امّا نهادن من از شما آنچه را به دست آورده‌ايد ؛ پس مرا نمىرسد كه از حقّ خدا بگذرم . » ؛ - تاريخ يعقوبى ، ج 2 ، ص 75 .\r\n","page_name":" 263 ","page_number":273},
  {"content":"\r\n\r\nتا چه حادث شود و چه خبر رسد . هاشم بن عتبة بن ابى وقّاص به او گفت : ديگر چه خبر خواهد رسيد . عثمان را بكشتند و تمامى مهاجر و انصار به امير المؤمنين على ، عليه السّلام ، بيعت كردند . از آن مىترسى كه اگر با على بيعت كنى عثمان از آن جهت بازآيد و تو را از امارت عزل كند ؟ و به دست راست خويشتن دست چپ بگرفت و گفت : دست چپ از آن من و دست راست من از آن امير المؤمنين على . به او بيعت كردم و به خلافت او راضى شدم . چون هاشم بر اين نهج بيعت كرد ، ابو موسى را هيچ عذر نماند . برخاست و بيعت كرد و از جميع معارف و اكابر كوفه بيعت كردن امير المؤمنين على ، عليه السّلام ، را گرفت . و اين خبر شايع و منتشر گشت .\r\nو در اين وقت خبر رسيد كه جمعى از معارف يمن به طوع و رغبت جهت تقديم مراسم تهنيت روى به خدمت امير المؤمنين على ، عليه السّلام ، كردند . چون آن جناب اين خبر را شنيد اشتر نخعى را بخواند و فرمود كه با جماعتى از مشاهير مدينه به استقبال ايشان رود . اشتر با جماعتى كثير از معارف مدينه برسم استقبال ايشان رفت . چون به نزديك ايشان رسيد مرحبا گفت و نيكو پرسيد و مراعات بسيار كرد و گفت : در زمان سعد به طالع مسعود به خدمت امام عادل و خليفهء فاضل كه مهاجر و انصار او را پسنديدند و به خلافت او اتّفاق كردند رسيديد .\r\nخوشدل باشيد كه از جملهء خواص اصحاب او خواهيد بود .\r\nچون به مدينه رسيدند ، فرمود تا ايشان را به منزلى نيكو فرود آوردند و خود پيش امير المؤمنين آمد و تقرير كرد كه كدام قومند كه آمدند و حال ايشان را بازگفت و در مدح ايشان قطعه‌اى انشا كرد و هريك را به نوعى از عبارات لطيف و اشعار ظريف بستود . آن قوم يك روز بياسودند . روز ديگر امير المؤمنين على ايشان را بخواند . ده كس از رؤسا و اشراف آن قوم ، مثل فياض بن جليل الازدى ، رقابة بن وايل الهمدانى ، كيسوم بن مسلمة الجهنى ، روينة بن شداد الخولانى ، هشام بن الأبرهة النخعى و جميع بن الحشم الكندى ، احنف بن القيس الكندى ، عقبة بن التحميدى ، و عبد الرحمن بن ملجم المرادى ، نزد آن حضرت آمدند و بعد از اداء شرايط اسلام و خدمت هريكى از ايشان در مدح امير المؤمنين اشعار بليغ انشا نمودند و امير المؤمنين على ، عليه السّلام ، جواب سلام ايشان به الطف وجهى بازداد و ايشان را نزديك خويشتن بنشاند و گفت : شما صناديد يمن و اكابر قوم خويشتن‌ايد . كاشكى معلوم شدى كه اگر ما را حادثه‌اى افتد و مهمّى پيش آيد كه در آن به يار و معين حاجت باشد حال صبر شما در طعن و ضرب چگونه خواهد بود ؟\r\nاز آن ده مرد عبد الرحمن بن ملجم به سخن آمد و گفت : اى امير المؤمنين ما [ آن 
  ] جماعت‌ايم كه شجاعت و مردانگى و مبارزت و فرزانگى از آبا و اجداد ميراث يافتيم و محاربت با مردان كار و مكاوحت با مبارزان روزگار در ميان ما نشو و نما يافته . هركجا ما را\r\n\r\n","description":"","footnote":"","page_name":" 264 ","page_number":274},
  {"content":"\r\n\r\nفرستى مظفّر و منصور باشيم و به هرمهمّى كه نامزد فرمايى در اتمام آن از دل و جان كوشيم و فرمان ترا به سمع و طاعت تلقّى نماييم . امير المؤمنين ايشان را ثناها گفت و به مواعيد خوب مستظهر گردانيد و ايشان را به خلعتهاى فاخره سرافراز ساخته به خوشدلى و نيكويى بازگردانيد .\r\nو چون امر بيعت بر اين وجه قرار يافت « 1 » امير المؤمنين على ، عليه السّلام ، قصد عزل عمّال عثمان نمود . مغيرة بن شعبه چون بر اين انديشه وقوف يافت به ملازمت عتبهء عليّه شتافت و بر زبان دولتخواهى معروض آن حضرت ولايت‌پناهى گردانيد كه : در تغيّر حكّام ولايت بلاد و امصار چندان تأخير بايد نمود كه خبر بيعت ايشان انتشار يابد و الّا خلل در اساس خلافت پيدا خواهد شد ، و اگر همانا كه عزيمت عزل عمّال عثمان مصمّم گردانيده‌اند بارى جانب معاويه نگاه بايد داشت كه پسر عمّ عثمان است و در اين وقت ولايت شام در دست دارد ، و من در خلافت امير المؤمنين غير از مخالفت او از هيچ‌كس نمىانديشم . پس مصلحت آن است كه امير المؤمنين او را استمالت فرمايد و ولايت شام بر او مقرّر دارد و به تجديد مثالى بايد فرستاد تا معاويه خوشدل گردد و انديشهء ديگر نكند . و دشمنان ديگر كه بر اطرافند چون بشنوند كه امير المؤمنين معاويه را استمالت فرمود و ولايت شام در دست او بگذاشت دلهاى ايشان به خدمت امير المؤمنين ميل كند و در طاعت و مبايعت رغبت نمايند و دوست و دشمن در ربقهء مطاوعت درايند و كارها قرار گيرد . آنچه رأى نزد من بود عرض داشته شد ، باقى فرمان امير المؤمنين را باشد .\r\nامير المؤمنين فرمود : اى مغيره ! سخن بسيار خوب گفتى و مىدانم كه مرا جانب معاويه نگاه بايد داشت ، امّا فرمان بارى تعالى ، جلّ جلاله ، كه به محمّد مصطفى ، صلّى اللّه عليه و آله ، نازل شد ؛ حيث قال عزّ من قائل  « وَ ما كُنْتُ مُتَّخِذَ الْمُضِلِّينَ عَضُداً »  « 2 » يعنى مباش اى محمّد تقويت‌دهندهء ظالمان . مرا از رعايت جانب معاويه منع مىكند . و نيز حال ظلم و اسراف معاويه دانسته‌ام و نمىخواهم كه او بر سر مسلمانان مسلّط باشد ، معذلك به او چيزى نويسم و از بيعت مسلمانان او را اعلام نمايم و او را به اطاعت و متابعت خود خوانم . اگر رشد خويشتن بازيابد و بيعت كند در رعايت جانب او هيچ سخن نباشد ، و اگر ابا نمايد و گرد منازعت گردد حكم كار او با خداى تعالى اندازم و مىنگرم تا خود چگونه باشد .\r\nمغيره گفت : يا امير المؤمنين آنچه مىگفتم غرض از آن طراوت كار خلافت و رونق مهم امامت امير المؤمنين داشتم . و چون آن جناب چنين مىفرمايد ببايد دانست كه با معاويه اين\r\n\r\n\r\n","description":"","footnote":"\r\n( 1 ) . مؤلّف نخستين خطبهء امير المؤمنين على ( ع ) را كه بعد از اتمام امر بيعت ايراد فرموده‌اند حذف كرده است . در خصوص اين خطبهء آموزنده - تاريخ طبرى ، ج 5 ، ص 2338 ؛ نهج البلاغه ، ترجمهء دكتر سيد جعفر شهيدى ، خطبهء 167 .\r\n( 2 ) . كهف ، 51 .\r\n","page_name":" 265 ","page_number":275},
  {"content":"\r\n\r\nجنس درنگيرد و اگر امير المؤمنين اين نوع خواهد فرمود كار ميانهء شما دور و درازا مىكشد .\r\nعاقبت خير باد . اين سخن بگفت و برخاست . پس روز ديگر مغيره باز به شرف ملازمت رسيد و عرض كرد كه : مقتضاى رأى امير المؤمنين عين صواب است در عزل عمّال عثمان تأخير نبايد نمود ، تا موافق از منافق ممتاز گردد .\r\nمقارن اين حال عبد اللّه بن عباس ، رضى اللّه عنهما ، از مكّه به مدينه رسيد ، ديد كه مغيره از مجلس همايون امير المؤمنين بيرون مىرود . چون عبد اللّه به شرف ملازمت امام رسيد پرسيد كه : مغيره به چه مهمّم آمده بود ؟ آن حضرت فرمود : وى ديروز مرا از عزل عمّال عثمان نهى كرد و امروز در معزول ساختن ايشان شرط مبالغه بجاى آورد . عبد اللّه عباس گفت كه : ديروز نصيحت نموده و امروز نفاق ورزيده . « 1 » اين گفتگو به مغيره رسيد ، گفت : هركس كه نصيحت را به سمع رضا اصغا ننمايد با وى خيانت بايد كرد .\r\nو در روضة الصّفا مسطور است كه چون عبد اللّه بن عباس تدبير اوّل مغيره را پسنديد و تغيير ولاة عثمان ، بتخصيص معاويه ، مصلحت نديد امير المؤمنين على از او سبب اين پرسيد . جواب داد كه : معاويه و اصحاب او طالب جاه [ 34 ب 
  ] و حكومتند ، هرگاه كه امير المؤمنين آن جماعت را معزول كرد و دست تمنّاى ايشان از مشتهيات نفس كوتاه نمود ، لاجرم ايشان در مقام عداوت آمده ترا به قتل عثمان متّهم دارند و عقايد اهل شام و عراق را به فساد آرند .\r\nالتماس آنكه روزى چند به دستور استمرار ايالت شام را بر معاويه قرار دهى تا من او را از آن ديار به تأنّى چون موى از خمير بيرون آرم .\r\nامير المؤمنين فرمود كه : اعتراضى كه مردم بر عثمان ، رضى اللّه عنه ، داشتند از جهت ظلم عمّال و گماشتگان او بود . اكنون كه من بر عزل آن جماعت قدرت دارم چگونه در مخلص مسلمانان از تسلّط ايشان اهمال نمايم ؟ ابن عبّاس گفت : اى امير المؤمنين تو بر قوّت و شجاعت خود اعتماد دارى ، و حال آنكه تمشيت اين امر خطير بدون تأمّل و تدبير تيسيرپذير نيست .\r\nحضرت امير فرمود : هرگاه در سوانح امور با تو مشورت نمايم آنچه صواب دانى بگوى و اگر احيانا به‌خلاف مقتضاى رأى تو عمل نمايم شرط متابعت بجاى آر . « 2 » عبد اللّه جواب داد كه : « ايسر مالك عندى الطّاعة » يعنى آسان‌ترين چيز نزد من اطاعت تست .\r\n\r\n\r\n","description":"","footnote":"\r\n( 1 ) . از امام حسن ( ع ) نيز نظير اين موضوع نقل شده است . نويرى مىنويسد : « امام حسن گفت : به خدا سوگند ديروز از روى خيرخواهى صحبت كرده و امروز نيرنگ زده است . » ؛ - نهاية الأرب ، ج 5 ، ص 109 . ولى در تاريخ طبرى ، الكامل ، و الفتوح سخنى از امام حسن ( ع ) به ميان نيامده است .\r\n( 2 ) . ديگر مورّخان مىنويسند كه على ( ع ) پس از شنيدن سخنان ابن عباس ، مىفرمايد : « به خدا سوگند چيزى جز شمشير به معاويه نمىدهم . » و سپس به اين بيت اعشى ، شاعر عصر جاهليت ، تمثّل مىجويد : چون نفس در مهلكه افتد و گمراهى پيش آيد ، مرگ شرافتمندانه عار نيست ؛ - پيشين ، ص 110 .\r\n","page_name":" 266 ","page_number":276},
  {"content":"\r\n\r\nامّا عايشهء صدّيقه چون از اداى مناسك حجّ فارغ شد و به جانب مدينه بازگشت ، چون نزديك رسيد « 1 » عبيد [ بن 
  ] سلمة الليثى - كه او را ابن امّ كلاب خواندندى - او را استقبال نمود . عايشه از او پرسيد كه : اى عبيد در مدينه چه خبر است ؟ گفت : خبر اين است كه عثمان را بكشتند . پرسيد كه : بعد از آن‌چه كردند ؟ گفت : با علىّ بن ابى طالب بيعت كردند . عايشه گفت :\r\nكاشكى آسمان بر زمين افتادى و نبودمى و نشنيدمى . به خداى كه عثمان را بظلم كشتند . خون او طلب كنم . و اللّه كه يك روز عمر عثمان از جمله عمر علىّ بن ابى طالب بهتر بود . عبيد بن امّ كلاب گفت : اى عايشه چرا چنين مىگويى ؟ نه تو در حقّ على ثناها مىگفتى و مىفرمودى كه امروز در روى زمين هيچ‌كس بر خداى تعالى از علىّ بن ابى طالب گرامىتر نيست ؟ اكنون چرا او را كراهيت مىدارى و خلافت او نمىپسندى و حال آنكه تو مردمان را بر كشتن عثمان تحريص مىكردى و مىفرمودى كه اين پير كفتار را بكشيد كه كافر شده . اكنون چه افتاد كه چنين مىگويى ؟ « 2 »\r\nعايشه گفت : در آن وقت اين سخن مىگفتم ، [ اما 
  ] اكنون چون خبر او بشناختم از آن بازگشتم . شما از او توبه خواستيد ، توبه كرد و از گناه پاك شد ، و او را بكشتيد . به خدا كه خون او بازخواهم و در اين كار خاموش نباشم . عبيد او را گفت : و اللّه اى امّ المؤمنين كه نيك نمىكنى و ميان مردمان فتنه مىاندازى و از وعيد « الفتنة نائمة لعن اللّه من ايقظها » - « 3 » يعنى فتنه در خواب است لعنت خداى بر كسى كه او را بيدار كند - نمىانديشى ؟ « 4 »\r\nالقصّه ، عايشه چون اين خبر بشنيد بازگشت و به مكّه رفت . در اين وقت طلحه ولايت بصره را و زبير ولايت كوفه را از حضرت امير استدعا نمودند . حضرت فرمودند كه « از مصاحبت و مشاورت شما در حوادث امور چاره نيست . شما را ناچار در مدينه بايد بود . » و اين معنى سبب حق آن دو شخص شد . بنابراين پيش اصحاب خود مىگفتند كه : ما در حالت بيعت مكره بوديم و از خوف شمشير مبايعت كرديم .\r\nچون اهل مدينه مخالفت طلحه و زبير را شنيدند و بازگشتن عايشه از مدينه معلوم كردند و\r\n\r\n\r\n","description":"","footnote":"\r\n( 1 ) . اين محلّ ، سرف ، جايى در شش ميلى مكّه ، بود . در شرح نهج البلاغه ( ج 3 ، ص 286 ) « شراف » ضبط شده است .\r\n( 2 ) . در خصوص تحريكات عايشه عليه عثمان - تاريخ يعقوبى ، ج 2 ، ص 175 .\r\n( 3 ) . اقتباس از آيات وعيد در كلام اللّه مجيد .\r\n( 4 ) . عبيد چون اين رفتار را از عايشه ديد ، اشعار زير را كه همه در توبيخ و سرزنش عايشه بود قرائت كرد :\r\n فمنك البداء و منك الغير * و منك الرّياح و منك المطر\r\nو أنت أمرت بقتل الإمام * و قلت لنا انّه قد كفر\r\nفهبنا اطعناك فى قتله * و قاتله عندنا من امر\r\nو لم يسقط السّقف من فوقنا * و لم ينكسف شمسنا و القمر \r\nبراى مطالعهء ترجمهء ابيات - ذبيح اللّه محلّاتى ، عايشه امّ المؤمنين ، ص 13 .\r\n","page_name":" 267 ","page_number":277},
  {"content":"\r\n\r\nامتناع بعضى اصحاب از بيعت ديده بودند ، اختلاف اضطرابى در ميان ايشان واقع شد و گفتند :\r\nچرا مرتضى على ، كرّم اللّه وجهه ، اقامهء حدود بر قتلهء عثمان نمىكند ؟ و خوف و فزع نيز بر غربا مستولى شد . ناچار امير المؤمنين على ، عليه السّلام ، به مسجد آمد و خطبه‌اى بليغ ادا نمود و ايشان را وعده كرد كه « خون عثمان را طلب خواهم كرد . » و بدين سخن نوعى سكوت در ميان قوم پيدا شد .\r\nدر اين وقت امير المؤمنين عزيمت رفتن شام نمود كه آن ولايت را ببيند و در كار معاويه آنچه صلاح وقت باشد عمل نمايد . چون ابو ايّوب انصارى از اين عزيمت خبر يافت به خدمت امير المؤمنين على ، عليه السّلام ، شتافت و گفت : رفتن امير المؤمنين به جانب شام مصلحت نمىنمايد . اولى آن است كه در مدينه باشند ؛ كه مدينه مركز اسلام و معدن ايمان است و مقام هجرت مصطفى ، صلّى اللّه عليه و آله ، و روضه و منبر آن حضرت اينجاست ، و اين شهر تو را حصنى حصين و پناهى منيع است . بدين وجه مقام امير المؤمنين در مدينه اولى ، تا كار خلافت استقامت گيرد و از همه اطراف اعيان و بزرگان به خدمت شتابند و سعادت بيعت دريابند و جمعيتى پديد آيد كه اگر از طرفى دشمنى ظاهر شود چون مردم جمع باشند دفع آن آسان دست دهد . و فوايد و بركات مقام مدينه بسيار است و امير المؤمنين اين معنى از همه بهتر شناسد . مرا آنچه خاطر آمد از راه اخلاص عرض كردم ، ديگر رأى امير المؤمنين عالىتر است .\r\nامير المؤمنين فرمود : نيكو گفتى و صلاح و صواب در اين است كه اشارت كردى ، امّا مال و لشكر در عراق است و اهل شام جماعتىاند سست‌عزيمت و بىثبات . به خاطر مىرسد كه چون در عراق باشم خاطر از شام فارغ باشد . اكنون چون تو مصلحت نمىبينى و مقام در مدينه اولىتر مىشناسى ، برحسب استصواب تو عزيمت سفر شام فسخ كردم .\r\n\r\n","description":"","footnote":"","page_name":" 268 ","page_number":278},
  {"content":"\r\n\r\n\r\nذكر وقايع سال بيست و ششم از رحلت خير البشر ، عليه و آله التحيّة من الملك الاكبر « 1 »\r\nدر غرّهء محرّم سنه ستّ و عشرين از رحلت آن حضرت كه سال سى و ششم از هجرت است ، حضرت امير المؤمنين عمّال را به اطراف روانه ساخت . اوّلا ولايت شام را به نام عبد اللّه بن عباس تعيين كرد . ابن عباس از قبول ايالت آن ولايت ابا نمود « 2 » و گفت : يا امير المؤمنين ، معاويه آنجاست و او را هواخواه بسيار است و از صحابهء رسول ، صلّى اللّه عليه و آله ، نيز مىدانى كه طايفه‌اى بدانجانب رفته‌اند و هيچ شكّى نيست كه اگر او را عزل كنى اظهار خلاف خواهد كرد .\r\nپس او را حاليا برقرار سابق بر عمل بگذار . امير المؤمنين گفت : هيچ شرف و كرامتى معاويه و بنى اميّه را نيست كه موجب توليت چنين اعمال باشند .\r\nپس سهل بن حنيف الانصارى را والى شام ساخت . عبد اللّه بن عباس را والى يمن گردانيد و يعلى بن اميّة التميمى را كه حاكم آن ولايت بود عزل فرمود . عثمان بن حنيف « 3 » را به حكومت بصره فرستاد . عمارة بن هشام « 4 » را والى كوفه ساخت . قيس بن سعد بن عباده را به ايالت مملكت مصر تعيين كرد .\r\nامّا يعلى بن اميّه « 5 » چون خبر عزل خود را شنيد ، بيت المال را از نقود و اقمشه خالى نمود و\r\n\r\n\r\n","description":"","footnote":"\r\n( 1 ) . ش : ذكر عزل عمّال عثمان و مخالفت زبير و طلحه و متوجّه شدن عايشه به بصره و تهييج آن جماعت .\r\n( 2 ) . استاد محمود مهدوى دامغانى در خصوص امتناع ابن عبّاس از قبول امارت شام - كه خوف جان خويشتن را داشت - مىنويسد : « ملاحظه مىكنيد كه اطاعت ابن عباس از امير المؤمنين على ( ع ) فقط در حدّ حرف و زبانى بوده است . » ؛ - نهاية الأرب ، ج 5 ، ص 111 ، پابرگ .\r\n( 3 ) . عثمان و سهل : پسران حنيف ، از صحابهء رسول اللّه ( ص ) و از بزرگان قبيلهء اوس بودند .\r\n( 4 ) . نويرى اين شخص را عمارة بن شهاب ذكر كرده است .\r\n( 5 ) . يعلى بن اميّة بن ابى عبيدة بن همام بن الحارث . . . كه به يعلى بن منيه نيز مشهور است و در منابع تاريخى به هردو\r\n","page_name":" 269 ","page_number":279},
  {"content":"\r\n\r\nموازى چهار صد شتر بار كرده به جانب مكّه شتافت . قيس بن سعد بعد از آنكه نزديك به مصر رسيد « 1 » طايفه‌اى از اعيان آن ديار لوازم استقبال بجاى آورده او را معزّز و محترم به شهر بردند ، زيرا كه عبد اللّه بن سعد در آن اوان به جانب شام رفته بود .\r\nامّا عمارة بن هشام چون نزديك به كوفه رسيد « 2 » طليحة بن خويلد و قعقاع او را استقبال نموده گفتند : مصلحت نيست كه تو در كوفه درآيى ، چرا كه ابو موسى اشعرى اهل كوفه را صيد كرده و همه پيش او جمع شده‌اند و ايشان خون عثمان را طلب مىكنند . هيچ شك نيست كه ايشان تو را منع خواهند كرد . پس عماره به سوى امير المؤمنين بازگشت .\r\nامّا سهل بن حنيف چون به حوالى شام رسيد ، از تبوك لشكر معاويه استقبال او كرده گفتند : بازگرد كه ما به بيعت على راضى نيستيم و خون عثمان مىخواهيم . سهل بن حنيف نيز به جانب مدينه بازگشت .\r\nامّا عثمان بن حنيف به بصره درآمد و به استمالت سپاه و رعيّت مشغول گشت ؛ چرا كه قبل از اين چون خبر قتل عثمان و قرار خلافت بر امير المؤمنين على ، كرّم اللّه وجهه ، به عبد اللّه بن عامر رسيد ، كه والى بصره بود ، او به مسجد جامع درآمد و بر منبر شد و بعد از حمد خدا و درود مصطفى ، صلّى اللّه عليه و آله ، گفت : اى مردمان ، امير المؤمنين عثمان را بظلم كشتند و محافظت حقّ بيعت او در ذمّهء شما واجب است و رعايت حقوق بعد از وفات نيكوتر باشد و به ملازمت اين سيرت و برهان عقل و كياست ظاهر گردد و حقّى كه مرا بر وضيع و شريف شماست و مراعات همگنان را كردم و در ميان شما طريق معدلت مسلوك داشته ضايع نبايد گذاشت . امروز همان بايد شناخت كه ديروز مىشناختيد . به هيچ نوع نخواهم گذاشت كه خون امير المؤمنين عثمان هدر گردد و از پاى نخواهم نشست تا كشندگان او را به دست نيارم و به قصاص او بزارى نكشم . حال علىّ بن ابى طالب و جماعتى كه با او بيعت كرده‌اند شنيده‌ايد . و مرا از جانب او چندان دلمشغولى نيست ؛ چه ، مىدانم كه عاقبت كار او چه خواهد شد . مىبايد كه ساخته شويد و اسباب محاربه و مقاتله مهيّا گردانيد تا چون از شما مددى طلبم ، مستعدّ و آماده باشيد .\r\nمردى از معارف بصره كه نام او حارثة بن قدامة السعدى بود برخاست و گفت : اى پسر عامر ، ما را به تو نفروخته‌اند و تو اين شهر را [ 35 الف 
  ] به شمشير نگرفتى . ما به حسن رأى\r\n\r\n\r\n","description":"","footnote":"\r\nصورت آمده است ؛ - اسد الغابه ، ج 5 ، ص 128 .\r\n( 1 ) . اين محلّ ، ايلة نام داشت كه شهرى است معروف در ساحل خليج عقبه و كنار راه حجاز و مصر .\r\n( 2 ) . اين محلّ ، زباله نام داشت ، و دهكده‌اى بود ميان راه مكّه و كوفه .\r\n","page_name":" 270 ","page_number":280},
  {"content":"\r\n\r\nخويشتن امارت اين شهر را به تو داده‌ايم . نايبى بوده‌اى از جانب امير المؤمنين عثمان و امروز او را در حضور مهاجر و انصار بكشتند و قاتلان او در مدينه فارغ البال و مطمئن الحال نشسته‌اند . هيچ‌كس بر ايشان اعتراضى نمىكنند و اكابر صحابه و اركان دين و ملّت و مشايخ اسلام با امير المؤمنين علىّ بن ابى طالب كه حال جلال و قدر رفعت منزلت او ظاهر و واضح است بيعت كردند و همگنان بر امامت و خلافت او متفق شده . اگر امير المؤمنين على ، عليه السّلام ، امامت اين بلده باز به تو بگذارد ما فرمان واجب الاذعان او را به جان فرمانبرداريم ، و اگر تو را معزول كند و اميرى ديگر براى ما فرستد فرمان او را باشد . الحال تو به چه وجه از ما لشكر و استعداد آن مىخواهى . صبر كن تا امير المؤمنين على ، عليه السّلام ، چه فرمايد . به موجب امر او ما و تو اطاعت و انقياد ورزيم ، و السّلام .\r\nچون عبد اللّه بن عامر اين نقل بشنيد دانست كه مردمان بصره در مخالفت امير المؤمنين علىّ بن ابى طالب ، عليه السّلام ، با او موافقت نخواهند نمود . ديگر هيچ سخن نگفت و از منبر فرود آمد و به سراى خود شد . نايبى داشت از حضرموت . او را بخواند و گفت : عزيمت دار الخلافهء مدينه كرده‌ام تا كيفيّت احوال معلوم كنم و ببينم تا كار خلافت علىّ بن ابى طالب بر چه منوال است . تو برقرار خويشتن مىباش و به خدمتى كه تو را فرموده‌ام در شهر به نيابت من قيام مىنماى تا چون به مدينه رسم ترا از مجارى احوال اعلام دهم . پس كار خويشتن ساخته كرد و در نيم‌شب از بصره بگريخت و به جانب مدينه روان شد .\r\nالقصّه ؛ چون به مدينه رسيد طلحه و زبير او را بديدند و گفتند : لا مرحبا بك و لا اهلا . چرا آمدى و بصره را از دست دادى و اموالى كه داشتى ضايع كردى . از علىّ بن ابى طالب بترسيدى ؟ او با تو چه خواهد كرد ؟ چندان مقاومت مىبايستى كرد كه ما نزديك تو آمديم . و وليد بن عقبة بن ابى معيط نيز او را ملامتها كرد و گفت : در بصره مقام مىبايست كرد و چنان شهرى از دست نمىبايد داد .\r\nالقصّه ، كار بر امير المؤمنين شوريده شد و خللها ظاهر گشت و دشمنان و حاسدان از هرجا سربرآوردند و هرجا كه عمّال آن حضرت مىرفتند تمكين نمىنمودند ، الّا اهل بصره و مصر و يمن و بعضى از نواحى حجاز كه مطيع بودند . چون امير المؤمنين حال بر اين منوال مشاهده نمود دانست كه نايرهء فتنه افروخته خواهد شد . ياران خويشتن را گفت : آنچه در اوّل كار مىانديشيدم ظاهر شد و جماعتى از مفسدان و اوباشان دست برآوردند و پاى از خطّ اطاعت و انقياد بيرون نهاده ، و من چندانكه امكان داشت سعى در تسكين اين حادثه و اطفاء اين نايره مىنمايم ، اگر اين طايفه به مدارا سر به اطاعت و انقياد آرند فهو المراد ، و الّا به فحواى « آخر الدّواء الكىّ » « 1 » رو به محاربه آرم .\r\n\r\n\r\n","description":"","footnote":"\r\n( 1 ) . « داغ كردن آخرين درمان است » . يعنى وسائل صعب را آنگاه به كار برند كه چاره‌هاى سهل بىاثر ماند . - و .\r\n","page_name":" 271 ","page_number":281},
  {"content":"\r\n\r\nدر تاريخ [ ابن 
  ] اعثم كوفى آورده كه در اين اثنا شبى از شبها امير المؤمنين على ، عليه السّلام ، از سراى خود به مهمّى بيرون آمده بود . اتّفاقا گذار ايشان به در سراى زينب ، دختر ابو سفيان ، افتاد . آوازى شنيد كه كسى دف مىزد و اين بيت مىخواند :\r\n ظلامة عثمان عند الزّبير * و أظلم منه لنا طلحة « 1 » \r\nيعنى طلحه و زبير در خون عثمان سعى تمام نمودند و آتش آن فتنه را ايشان برانگيخته‌اند و اگر امروز با علىّ بن ابى طالب بيعت كردند ، آن را اصلى و عاقبتى نيست و يقين با او مخالفت خواهند كرد ، و اگرچه ظاهرا با او دوستى مىنمايند امّا باطنا مخالف و منازعند .\r\nامير المؤمنين على ، عليه السّلام ، چندان توقّف نمود تا تمامى اين ابيات را شنود . تعجّب نموده و از آنجا به مسجد رسول ، صلّى اللّه عليه و آله ، آمد . غلامى را ديد كه تكيه كرده و در باب غدر و مكر طلحه و زبير قطعه مىخواند و امير المؤمنين على ، عليه السّلام ، را بر تدارك و تلافى آن واقعه ترغيب مىنمود . امير المؤمنين على از شعر آن غلام تعجّب نمود و چندان توقّف كرد كه آن قطعه را تمام كرد . بعد از آن گفت : اى غلام ، اين ابيات گفتهء كيست ؟ غلام باز نشست و گفت : اى امير المؤمنين اين شعر من است . امير المؤمنين در اين باب متفكر بود .\r\nعلى الصباح در مسجد بعد از اداء فريضه وقايع شب به بعضى از مخلصان خود تقرير فرمود . ايشان گفتند : امير المؤمنين را خاطر فارغ بايد داشت كه خداى تعالى حافظ و ناصر آن كس است كه بر جادّهء حسن القول ثبات و استقامت ورزد ، و از آن‌كس بيزار است كه عهد او پايدار نباشد و اقوال او مخالف او باشد .\r\nروز ديگر طلحه و زبير در مجلس امير المؤمنين على ، عليه السّلام ، حاضر شدند و از جهت گزاردن عمره اجازت مكّه طلبيدند . امير المؤمنين فرمود كه : شما بواسطهء عمره به مكّه نمىرويد و من مىدانم كه چه انديشه داريد . در اوّل كار با شما گفتم كه مرا در خلافت رغبتى نيست و با شما بيعت مىكردم و شما قبول نكرديد و عهد و شرط خود را به ايمان مؤكّد ساختيد كه با تو موافق باشيم و البتّه گرد خلافت نگرديم . اين زمان انديشه ديگر كرديد و مىگوييد كه به مكّه رويم تا عمره بجاى آريم . خداى تعالى ضمير شما را مىداند و باطن شما مىشناسد . هركجا خواهيد برويد . « 2 » ايشان در جواب اين سخنها هيچ‌چيز نگفته بيرون آمدند و به جانب مكّه روان شدند .\r\n\r\n\r\n","description":"","footnote":"\r\n( 1 ) . زبير بر عثمان ستم كرد ، و براى ما بيدادگرتر از او طلحه است . - و .\r\n( 2 ) . در خصوص ناخشنودى طلحه و زبير از على ( ع ) كه چرا امام با ايشان مشورت نكرد و كارهاى اجرايى به آن دو نسپرد - نهج البلاغه ، ترجمهء دكتر سيد جعفر شهيدى ، ص 239 ، خطبه 205 .\r\n","page_name":" 272 ","page_number":282},
  {"content":"\r\n\r\nو عبد اللّه بن عامر - كه پسر خال عثمان بود و والى بصره - نيز در مرافقت ايشان روان شد و به ايشان گفت كه : بسيار نيك كرديد كه از مدينه بيرون آمديد . همهء مقصود شما حاصل گردد .\r\nو اللّه كه من شما را به صد هزار مرد شمشيرزن مدد كنم .\r\nالقصّه ، چون به مكّه رسيدند عايشه صدّيقه با جماعتى از بنى اميّه آنجا بود . چون بشنيد كه طلحه و زبير و عبد اللّه بن عامر رسيدند عظيم خوشدل شد و به قدوم ايشان مستظهر گشت و عزيمت مخالفت امير المؤمنين كه مىداشت و در آن مردّد بود مصمّم گردانيد و بنى اميّه در سخن آمدند و بشاشتى و فرحى بديشان راه يافت .\r\nصاحب مقصد اقصى آورده كه چون طلحه و زبير به مكّه رسيدند با عايشه گفتند كه على قاتلان عثمان را حمايت كرده و به پناه خود درآورده و حدّ الهى بر ايشان اقامه نمىكند و او را گرفتارى به خون عثمان خواهد بود . بيا با ما موافقت كن تا با او مقاتله كنيم . عايشه گفت : زنان را با مقاتله كارى نيست و محاربه با على اهل اسلام را شعارى نى . ايشان گفتند اگر اهل اسلام موافقت تو را با ما مشاهده كنند سبب عظمت و شأن ما خواهد بود . عايشه گفت : شما به كار خويش از ما بىنيازيد .\r\nآخر الامر عبد اللّه بن زبير « 1 » را - كه خواهرزادهء عايشه بود از اسماء بنت ابى بكر و عايشه او را بسيار دوست مىداشت و لهذا عايشه را امّ عبد اللّه گفتند - در ميان انداختند و چندان حيله كردند كه عايشه اجابت سخن ايشان نمود . و چون عزيمت مخالفت امير المؤمنين مصمّم گردانيد گفتند عبد اللّه بن عمر از بيعت على تخلّف كرده است و زهد و تقواى او را همه مىدانيد . اگر با ما موافقت كند واسطهء وصول مطالب و رابطهء حصول مآرب خواهد بود . پس طلحه و زبير هردو به منزل عبد اللّه بن عمر رفتند و گفتند : اى ابن عمر تو اوّل ما را دربارهء عثمان نظر نكن و بيعت ما با على نيز مسطور مساز ، بلكه ببين كه ما اين زمان طلب رضاى حق مىكنيم كه انتقام از كشندگان عثمان ستانيم و امّ المؤمنين عايشه با ما متّفق است و مىدانيم كه ترا از حقّ گذر نيست . اگر تو نيز با ما موافقت كنى و ما همه متابعت تو كنيم واسطهء ظهور حقّ خواهد بود .\r\nابن عمر گفت : اى دو شيخ ، مىخواهيد كه مرا بفريبيد و از خانهء خود بيرون آريد ، چنانچه خرگوش را از خانهء خود بيرون آرند ، و در دهن شير ، يعنى علىّ بن ابى طالب ، اندازيد ؟ شما را با من اين درنگيرد و به هيچ نوع مرا نتوانيد فريفت ؛ چه ، مردمان را به زر و سيم و درم و دينار\r\n\r\n\r\n","description":"","footnote":"\r\n( 1 ) . عبد اللّه بن زبير از دشمنان سرسخت على ( ع ) بود . على ( ع ) مىفرمود : « زبير همواره از ما اهل بيت بود تا آنكه پسرش عبد اللّه رشد كرد و او را به تباهى كشاند . » ؛ - شرح نهج البلاغه ، ج 2 ، ص 246 و ج 3 ، ص 148 .\r\n","page_name":" 273 ","page_number":283},
  {"content":"\r\n\r\nو انواع زخارف دنياوى بتوان فريفت و من از سر اين همه برخاسته‌ام و گوشه گرفته ، و اگر خواهان اين كار بودمى بعد از فوت پدر كه بر من عرضه مىداشتند [ و 
  ] بىرنج و مشقّت به من تسليم مىكردند قبول كردمى . اين زمان كه من ترك همهء اينها كرده و همّت خود را بر عبادت الهى مقصور داشته‌ام ، دست از من بداريد و از جهت اين كار كسى ديگر طلبيد كه من از آن جماعت نيستم كه به مكر و شعبدهء شما فريفته شوم . « 1 » زبير گفت : خدا تو را از ما فراغتى داده است ، ما را نيز از تو فراغتى بدهد .\r\nامّا يعلى بن اميّه ، كه از جانب عثمان والى يمن بود و در اين وقت اسباب بيت المال برداشته به حرم مكّه آمده بود ، با ايشان بيعت كرد و مبلغ شش هزار دينار به طريق [ 35 ب 
  ] قرض به زبير داد و شترى عسكر نام به دويست درهم خريد و پيشكش عايشه نمود « 2 » . چون زبير از آن زر كار خود و كار لشكرى كه جمع كرده بود ساخت با يكديگر مشاورت كردند كه به كدام جانب روند . زبير گفت : به جانب شام رويم كه لشكر و مال آنجاست و معاويه دشمن على است . حضور ما او را موافق افتد و به مدد و معونت او بسيار كارهاى مشكل آسان شود . وليد بن عقبه « 3 » گفت : از معاويه هيچ كارى براى ما برنمىآيد ؛ چرا كه ، وقتى كه امير المؤمنين عثمان را محاصره كرده بودند چيزى به معاويه نوشت « 4 » و از او امداد خواست . اجابت نكرد ، بلكه كشتن او روا داشت تا ولايت شام او را صافى شود . اكنون طمع مىداريد كه شما به شام رويد و او را خوش آيد و شام به شما تسليم نمايد ؟ اين انديشه محال است . ترك عزيمت شام نماييد و فكر جايى ديگر كنيد .\r\nچون معاويه خبر يافت كه عايشه و طلحه و زبير با علىّ بن ابى طالب مخالفت نموده انديشهء شام دارند بسيار دلتنگ شد و بيتى چند نوشت بديشان ، چنان كه ندانند كه او نوشته . و حاصل معنى آن ابيات آنكه « عايشه و طلحه و زبير را نصيحتى مىكنم كه در قبول آن ايشان را خير و منفعتى هست و آن نصيحت آنكه به شام نرويد و معاويه را نشورانيد و او را ناخوش نگردانيد كه معاويه مردى عظيم بزرگ است و محتال . آن‌وقت كه عثمان درمانده بود و او را بخواند و از او مدد خواست اجانب نكرد ، توان دانست كه در نيامدن نزديك عثمان و مدد نافرستادن چه\r\n\r\n\r\n","description":"","footnote":"\r\n( 1 ) . نويرى نيز مىنويسد كه ابن عمر در جواب طلحه و زبير گفت : « من مردى از اهل مدينه‌ام . هركار كه ايشان انجام دهند من هم انجام مىدهم . » ؛ - نهاية الأرب ، ج 5 ، ص 116 .\r\n( 2 ) . و نيز گفته‌اند كه آن شتر از آن مردى از قبيلهء عرينة بود كه با پرداخت يك ماده شتر مهرى [ منسوب به قبيلهء مهر 
  ] و چهارصد يا ششصد درهم خريدند ؛ - پيشين ، ص 117 . در خصوص مشخصات اين شتر و برخورد عايشه با آن - شرح نهج البلاغه ، ج 3 ، ص 293 ؛ عبد الفتاح عبد المقصود ، الامام على ، ج 3 ، ص 87 .\r\n( 3 ) . نويرى نام اين شخص را ، كه مانع حركت مخالفين به سوى شام شد ، عبد اللّه بن عامر ذكر كرده است .\r\n( 4 ) . براى مطالعهء نامهء عثمان به معاويه نيز ؛ - جمل ، ص 117 .\r\n","page_name":" 274 ","page_number":284},
  {"content":"\r\n\r\nغرض داشت ؛ كه اگر معاويه به نزديك عثمان آمدى يا او را مددى فرستادى عثمان را هرگز آن واقعه نيفتادى . » بر اين منوال بيتى چند بگفت و به دست يكى از متعلّقان خود به مكّه فرستاد و به او گفت به نوعى به ايشان برسان كه ترا نشناسند . آن مرد آن كاغذ را بياورد و از ديوارى كه مقابل مجلس ايشان بود ، وقتى كه حاضر نبودند ، بياويخت و بازگشت .\r\nچون طلحه و زبير به جايگاه معهود آمدند آن كاغذ را از آن ديوار آويخته ديدند . چون برخواندند دانستند كه آن حيلهء معاويه و سخن اوست . پس عزيمت جانب شام در توقّف داشتند و به استصواب عبد اللّه بن عامر - كه مىگفت : مرا در بصره اعوان و مددكار بسيار است اگر بدانجا بياييد ايشان به معاونت و مظاهرت ما قيام نمايند و به مددكارى ايشان عثمان بن حنيف كه از جانب على والى بصره است بيرون مىكنم - عزيمت بصره را مصمّم گردانيدند .\r\nو در اين وقت عايشه صدّيقه پيش امّ سلمه كه منكوحهء مصطفى ، صلّى اللّه عليه و آله ، بود و در مكّه مقام داشت آمد و گفت : قرب تو نزد مصطفى ، صلّى اللّه عليه و آله ، دانسته‌ام و تو از همهء زنان مصطفى مهترى و نزد او بزرگتر ، و اوّل زنى كه با مصطفى ، صلّى اللّه عليه و آله ، هجرت كرد تو بودى ، و تحفه‌اى كه نزد آن حضرت آوردند به خانهء تو فرستادى و نصيب هر يكى از خانهء ما را تو مىدادى و مىدانى كه خون امير المؤمنين عثمان به ظلم ريخته شده و فتنه‌اى عظيم در طريق دين پيدا آمده و مىترسم كه اختلال كلّى به قواعد اسلام راه يابد .\r\nبنابراين با طلحه و زبير جهت اصلاح ذات البين به طرف عراق عزيمت كرده‌ايم ، اگر مصلحت باشد تو نيز موافقت نماى .\r\nامّ سلمه ناله و فرياد كرد كه تمام اهل بيت شنيدند و گفت : چگونه به مخالفت علىّ بن ابى طالب كه برادر رسول خدا و برگزيدهء حضرت إله است برخيزم ؟ اى دختر ابو بكر تو ديروز عثمان را به كفر نسبت مىكردى و مردم را بر قتل او تحريص مىنمودى و امروز او را امير المؤمنين مىگويى . اى عايشه تو را به طلب خون عثمان چه كار ؟ تو به دو چه تعلّق دارى ؟\r\nعثمان مردى است بنى عبد مناف و تو زنى از بنى تيم بن مرّة . ميان شما خويشاوندى نيست و در حال حيات هم موافقتى نمىديدم . اكنون چه غلوّ است كه پيش گرفته‌اى و بر علىّ بن ابى طالب كه برادر مصطفى ، صلّى اللّه عليه و آله ، است بيرون مىآيى و خلافت او را نمىپسندى ؟ و حال آنكه جملهء مهاجر و انصار با او بيعت كردند و بر خلافت امامت او متّفق شده !\r\nپس امّ سلمه ، رضى اللّه عنها ، طرفى از فضائل و شمّه‌اى از مناقب امير المؤمنين را شرح داد « 1 » و عبد اللّه بن زبير در در سراى ايستاده و مىشنيد . آواز داد كه : اى امّ سلمه ، تا چند\r\n\r\n\r\n","description":"","footnote":"\r\n( 1 ) . براى مطالعهء پاره‌اى از مناقب على ( ع ) از زبان امّ سلمه - شرح نهج البلاغه ، ج 3 ، ص 288 .\r\n","page_name":" 275 ","page_number":285},
  {"content":"\r\n\r\nمىگويى ؟ ما دشمنى تو در حق آل زبير شناختيم . به هيچ‌وقت ما را دوست نداشته و نخواهى داشت . امّ سلمه جواب داد كه : هيچ مصلحتى مىبينى كه مهاجر و انصار علىّ بن ابى طالب را ، كه به قول رسول خدا ولىّ جملهء مسلمانان است ، بگذارند و با پدر تو بيعت كنند ؟ عبد اللّه بن زبير گفت : ما هرگز اين كلمه كه علىّ بن ابيطالب ولىّ جميع مسلمانان است از پيغمبر ، صلّى اللّه عليه و آله ، نشنيده‌ايم .\r\nامّ سلمه گفت : اگر تو نشنيده‌اى خالهء تو كه اينجا حاضر است و اين سخن در مشافههء او مىگويم شنيده است . از او بپرس تا تو را بگويد كه مصطفى ، صلّى اللّه عليه و آله ، در حق على گفته كه « على خليفهء من است در حال حيات و بعد از ممات . هركس كه در او عاصى شود در من عاصى شده باشد . » اى عايشه چنين هست ؟ و از مصطفى ، صلّى اللّه عليه و آله ، شنيده‌اى و گواهى مىدهى يا نه ؟ عايشه گفت : چنين است و از مصطفى ، صلّى اللّه عليه و آله ، اين كلمه شنيده‌ام . و گواهى مىدهم . امّ سلمه بگفت : چون مىدانى ، از خدا بترس . و نيز اى عايشه انديشه كن از آنچه پيغمبر ، صلّى اللّه عليه و آله ، به تو گفته كه : لا تكونى صاحبة كلاب الحواب و لا يغرّنّك الطّلحة و الزّبير فانّهما لا يغنيان عنك من اللّه شيئا « 1 » . - معنى چنين باشد كه اى عايشه زينهار كه آن زن نباشى كه سگان آب حوأب « 2 » در روى تو بانگ كنند و غرّه نسازند تو را طلحه و زبير ، كه بدرستى در سخن ايشان ترا هيچ منفعتى نباشد .\r\nپس عايشه چون اين سخنان از امّ سلمه بشنيد ، خشم‌آلود از پيش او بيرون آمده نزد زوجهء ديگر پيغمبر ، صلّى اللّه عليه و آله ، كه حفصه بنت فاروق است ، رفت و از او درخواست نمود كه با او در راه عراق موافقت نمايد . حفصه اجابت كرد . « 3 »\r\nدر مقصد اقصى چنين نقل كرده كه امّ سلمه بعد از نصيحت عايشه به او گفت : ساعتى بنشين تا از تو سؤال كنم از آنچه از حضرت رسول ، صلّى اللّه عليه و آله ، شنيده‌ام [ و 
  ] تو نيز در آن مجلس حاضر بودى . [ تو را 
  ] به خدا قسم مىدهم كه [ آيا 
  ] از حضرت رسول نشنيدى كه مىگفت : « اندكى از ايّام و ليالى نخواهد گذشت كه سگان آبى ، كه در عراق آن را حوأب گويند ، بر يكى از زنان من بانگ كنند و آن زوجهء من در ميان طايفهء باغيه باشد . » و در حال استماع اين مقال ظرفى از آب كه بر دست داشتم از دست من بيفتاد . رسول ، عليه السّلام ، فرمود : « تو را چيست اى ام سلمه ؟ » گفتم : يا رسول اللّه ، با وجود آنكه تو اين قول مىگويى از تغيير حال من\r\n\r\n\r\n","description":"","footnote":"\r\n( 1 ) . گفت‌وگوى امّ سلمه با عايشه در منابع كهن قرن سوّم و چهارم هجرى از جمله : اسكافى ، المعيار و الموازنه ( ص 27 ) ؛ ابن قتيبه ، الإمامة و السياسة ( ج 1 ، ص 55 ) ؛ جمل ، ( ص 142 ) آمده است .\r\n( 2 ) . حوأب : نام آبى از خاندان عامر بن صعصعه ؛ - پيشين ، ص 294 .\r\n( 3 ) . گويا برادر حفصه ، عبد اللّه ، او را از اين تصميم بازداشت ؛ - نهاية الأرب ، ج 5 ، ص 117 .\r\n","page_name":" 276 ","page_number":286},
  {"content":"\r\n\r\nپرسيدن چه حاجت ؟ يا رسول اللّه مىترسم كه آن زن من باشم . رسول ، عليه السّلام ، بخنديد و در تو اى عايشه نگريست و گفت : « گمان مىبرم كه آن زن تو باشى يا حمراء الشفتين ! » ؟\r\nعايشه گفت : آرى چنين بود كه مىگويى . و شرط كرد با امّ سلمه كه : بيرون نمىروم . امّا عبد اللّه بن زبير آمد و گفت : اى مادر ، اگر موافقت من نمىكنى و بدين صوب كه عزيمت نموده‌ام نمىروى ، من خود را مىكشم يا ديوانه‌وار برهنه گرد عالم مىگردم . با وجود آن قبول مقال او نكرد ، تا راباب حيل به عايشه رسانيدند كه عبد اللّه بن زبير به طرف بصره بيرون رفت و غالبا خود را خواهد كشت . دل عايشه بغايت درد كرد از آنكه او را پسرخوانده بود و دوست مىداشت ، لاجرم ميل به خروج كرد . پس طلحه و زبير منادى كردند و حشمى ساخته و لشكرى آراسته با سلاح و عدّهء بسيار به جانب بصره روان شدند .\r\nو چون عايشه با لشكرى آراسته به جانب عراق روانه شد « 1 » ، امّ سلمه نامه‌اى به امير المؤمنين علىّ بن ابى طالب نوشت بر اين منوال : « بسم اللّه الرّحمن الرّحيم ، امّا بداند امير المؤمنين على ، عليه السّلام ، كه طلحه و زبير و عايشه در مكّه جمعيّتى ساختند و رأى زدند كه طلب خون عثمان كنند و در صحبت و موافقت پسر خراز ، عبد اللّه بن عامر ، به جانب بصره روان شدند .\r\nخداى تعالى كار ايشان از تو كفايت كناد و بلاى بد بديشان رساناد . اگرنه آن است كه خداى تعالى زنان را نهى فرموده است از بيرون آمدن از خانه و مصطفى ، صلّى اللّه عليه و آله ، در اين باب مبالغتها فرموده و وصيّت نموده ، من كه امّ سلمه‌ام بيرون آمدمى و در موافقت لشكر تو به محاربهء آن جماعت ايستادمى . امّا عذر ظاهر است و خلاف امر بارى سبحانه و تعالى و اشارت مصطفى ، صلّى اللّه عليه و آله ، نتوانم كرد ، بنابراين عمر بن ابى سلمه كه فرزند من در بيت مصطفى است [ 36 الف 
  ] صلّى اللّه عليه و آله ، به خدمت تو فرستادم تا در خدمت تو باشد و به هر مهم كه اشارت فرمايى قيام نمايد . » و نامه به پسر خويش عمر داد و او را به خدمت امير المؤمنين فرستاد .\r\nو اين عمر بن ابى سلمه مردى پارسا و عالم و عاقل بود . « 2 » امير المؤمنين على ، عليه السّلام ، را حضور عمر بن ابى سلمه موافق افتاد و نامهء امّ سلمه را مطالعه كرد و بر وى ثناها فرمود و جماعتى از معارف صحابه نيز امّ سلمه را به خصال خير و صلاح و سلامت عقل و ديانت بستودند . « 3 »\r\n\r\n\r\n","description":"","footnote":"\r\n( 1 ) . روزى كه عايشه همراه طلحه و زبير مكّه را به سوى بصره ترك كرد همگان بر اسلام گريستند و در هيچ روز آن‌همه مرد و زن گريه‌كننده بر اسلام ديده نشده بود و آن‌روز را روز ناله و فرياد ناميدند ؛ - نهاية الأرب ، ج 5 ، ص 117 .\r\n( 2 ) . عمر بن ابى سلمه در همه جنگهاى على ( ع ) با او بود و آن حضرت او را به امارت بحرين گماشت . عمر شعرى به آن حضرت فرستاد كه ترجمهء آن چنين است : « اى امير المؤمنين ، اينك كه مرا بلندآوازه فرمودى خويشاوندى تو را پاداشى سرشار ارزانى داراد . » ؛ - شرح نهج البلاغه ، ج 3 ، ص 290 .\r\n( 3 ) . شيخ مفيد مىنويسد كه عمار ياسر به على ( ع ) پيشنهاد كرد كه امّ سلمه را همراه لشكر خود ببرد . ولى على ( ع ) فرمود :\r\n","page_name":" 277 ","page_number":287},
  {"content":"\r\n\r\nو امّ الفضل « 1 » بنت الحارث نيز نامه‌اى نوشت به امير المؤمنين على ، عليه السّلام ، بر اين وجه كه : « بسم اللّه الرّحمن ، امّا بعد بداند امير المؤمنين كه طلحه و زبير و عايشه عزيمت مخالفت تو مصمّم گردانيدند و مردمان را بر جنگ و محاربت تو قرار دادند و چنان در افواه انداختند كه طالب خون عثمان‌اند ، و با جماعتى كه درهم آوردند به جانب بصره روان شدند . و جز كسى كه در دل او شكّى و نفاقى باشد ايشان را موافقت ننمود . خداى تعالى يار تو است و تو بر حقّى ، و زود باشد كه ظفر و نصرت تو را روى نمايد ، و السّلام . » و اين نامه را به مردى داد ظفر نام از جهنه كه عقل و فصاحتى داشت و او را گفت : بتعجيل رو و اگر از غايت تعجيل در هرمنزلى شترى بكشى من بهاء او باز دهم . و صد دينار زر به او داد و فرمود كه : بالفعل اين‌قدر مراعات كردم و بعد از اين در حقّ تو شفقتها كنم . جهد كن كه اين نامه را زود به خدمت امير المؤمنين رسانى . جهنى روى به راه آورد و تعجيل و مسارعتى تمام مىنمود تا مكتوب را به امير رسانيد .\r\nچون امير المؤمنين بر مضمون‌نامه وقوف يافت محمّد بن ابى بكر را بخواند و گفت :\r\nشنيده‌اى كه خواهر تو عايشه چه انديشه كرده است ؟ اوّلا از خانه‌اى كه خداى تعالى او را به ملازمت او امر فرموده بيرون آمده ، ثانيا طلحه و زبير را بر مخالفت من تحريص نموده و جمعيّتى ساخته‌اند و به عزيمت محاربه و منازعهء من به جانب بصره رفته‌اند . محمّد بن ابى بكر گفت : سهل است اى امير المؤمنين . خداى عزّ و جلّ يار تو است . ترا ظفر خواهد داد و فرو نگذارد و مسلمانان در خدمت و موافقت تواند . اين كار چنان كه دل تو مىخواهد كفايت شود و به مخلص رساند ان شاء اللّه .\r\nامير المؤمنين فرمود كه مردمان را به مسجد بخوانند . چون حاضر آمدند گفت : « اى مردمان خداى تعالى براى ما پيغمبرى راستگو فرستاد و كتابى را كه حقّ از باطل جدا كند به ما داد . بر وفق كتاب ربّ العالمين و اخبار سيّد المرسلين بايد رفتن ، و گرد شبهه و بدعت گشتن موجب هلاك و بوار است و محافظت اوامر و نواهى الهى نمودن و اشارات نبوى را گوش داشتن سبب نجات و درجات . بر طاعت الهى مواظبت نماييد و صلاح دين و دنياى خويش در انقياد و متابعت اولو الامر شناسيد و بدانيد كه طلحه و زبير را خلافت و امامت من خوش نيامده و حسد و بوالعجبى ايشان را بر مخاصمه و منازعه مىدارد ، بنابراين جمعيّتى ساخته‌اند و از مكّه\r\n\r\n\r\n","description":"","footnote":"\r\n« . . . اما در مورد امّ سلمه ، من بيرون آوردن او را از خانه‌اش روا نمىبينم . هرچند آن دو مرد [ - طلحه و زبير 
  ] نسبت به عايشه چنان رفتار كرده‌اند » ؛ - جمل ، ص 45 .\r\n( 1 ) . اين بانو مادر عبد الله بن عباس و خواهر اسماء همسر على ( ع ) بود .\r\n","page_name":" 278 ","page_number":288},
  {"content":"\r\n\r\nبه جانب بصره رفته . مرا عزيمت آن است كه بدانجانب روم و در اصلاح كار ايشان مبالغه نمايم . اگر اطاعت ننمايند و جنگ كنند ، با ايشان جنگ كنم  حَتَّى يَحْكُمَ اللَّهُ وَ هُوَ خَيْرُ الْحاكِمِينَ  . « 1 » مىبايد ساخته شويد و استعداد جنگ كنيد . » مردمان او را به سمع و طاعت اجابت كردند .\r\nو در كتاب نهج البلاغه آورده كه چون خبر خروج طلحه و زبير با عايشه به جانب بصره به سمع مبارك امير المؤمنين على ، كرّم اللّه وجهه ، رسيد گفت : زهى بىانصافى طلحه و زبير و متابعان ايشان ، كه عزيزترين حرم رسول ، عليه الصّلوة و السّلام ، را برداشته چون كنيزى كه جهت فروختن عرض كنند به گرد ممالك درمىآيند و حرمت حرم خويش نگاهداشته در خانه مىگذارند . و با وجودى كه بىاكراه دست بيعت به من دادند ، قصد عزل عامل من كردند و تصرّف در بيت المال در خاطر دارند . حقّا كه اگر يك كس را از مسلمانان بىموجب شرعى بكشند قتل اين جيش بر من حلال گردد .\r\nو چون امير المؤمنين على ، عليه السّلام ، استعداد بصره نمود جمعى از كبار صحابه ، مثل ابو ايّوب انصارى و زياد بن حارث ، مانع آمدند . حضرت التفات به سخن ايشان ننموده « 2 » سهل بن حنيف را به مدينه والى ساخته متوجّه بصره شد تا سر راه بر ايشان بگيرد . چون به ربذه رسيد دانست كه ايشان پيشتر گذشته‌اند و ادراك ايشان در راه ممكن نيست . و چون لشكر آن مقدار همراه نبود كه مقاومت با اهل بصره تواند كرد - چه ، آن حضرت نهصد مرد بيش همراه نداشت و از جهت آزارى كه از اهل مدينه يافته بود ميل مدينه نيز نمىكرد ، بلكه در حين بيرون آمدن از مدينه عازم بود بر اينكه بعد از اين مسكن يا مكّه باشد يا كوفه - بنابراين از ربذه كوچ كرد و به منزل ذى قار نزول اجلال فرمود .\r\nو چون در اين منزل آرام گرفتند امام حسن ، عليه السّلام ، گريان نزد آن حضرت آمد و گفت :\r\nاى پدر من تو را نصيحت كردم نشنودى . بدين امر مبتلا شديم و معلوم نيست كه هيچ‌كس به نصرت ما آيد يا نه . گفت : اى فرزند من ، تكلّم به كلام رجال كن و از گريهء زنان محترز باش . چه گفتى كه من سخن تو نشنيدم ؟ امام حسن عرض كرد : چون عثمان محصور شد گفتم از مدينه بيرون بايد رفت تا تهمت خون عثمان دامنگير ما نشود . و چون عثمان كشته شد گفتم از خانهء خود بيرون ميا تا همهء خلق در بيعت تو اتّفاق كنند « 3 » ، التفات به سخن من نفرمودى . و نيز گفتم بگذار اين طايفه را تا مطالبهء خون عثمان كنند و از آن طايفه هركرا بيابند بكشند ، استماع به مقال من نكردى .\r\n\r\n\r\n","description":"","footnote":"\r\n( 1 ) . تا خدا حكم كند ، و او بهترين حكم‌كنندگان است ؛ ( يونس ، 109 ) .\r\n( 2 ) . نهج البلاغه ، ترجمهء دكتر سيد جعفر شهيدى ، ص 13 ، خطبه 6 .\r\n( 3 ) . الإمام على ، ج 3 ، ص 77 توضيح استاد سيد محمّد مهدى جعفرى .\r\n","page_name":" 279 ","page_number":289},
  {"content":"\r\n\r\nامير المؤمنين فرمود : اى فرزند من ، در حالت محصور شدن عثمان مرا نمىگذاشتند كه از مدينه بيرون آيم . امّا قضيّهء بيعت را نيز واقفى كه عامهء صحابه به طوع و اختيار با من مبايعت كردند . اگر ايشان نقض عهد و مواثيق خويش كنند ، گناه من چيست ؟ امّا آنچه مىگويى كه نگذاشتى كه تا خون عثمان مىطلبيدند ، چگونه گذارم ؟ كه ايشان ، از نادانى ، خون عثمان از من مىطلبند ! اى فرزند من ، رسول خداى از دنيا رفت و به خدا كه من از خود سزاوارتر به خلافت او كسى نمىدانستم ، امّا چون مردم با ابو بكر بيعت كردند من نيز بالضروره متابعت نمودم و در تقويت ضعيفان و تمشيت امور سرمويى [ فرو 
  ] نگذاشتم . و چون او عمر را استخلاف كرد بالضروره راضى شدم و موافقت ورزيدم . و چون عمر امور را تفويض به اهل شورى نمود و ايشان با عثمان بيعت كردند ، من به همان وجه متابعت كردم ، و در همه حال از اتّفاق مردم بيرون نشدم . و چون عثمان كشته گشت از خانه بيرون نيامدم و همهء خلق به طرف من برخاسته بود و روى به من آورده « البيعة البيعة » مىگفتند و همه بسط ايدى كردند و من به قبض كوشيدم ، و همه دست من گرفتند و من دست از ايشان بازكشيدم تا غايتى كه يك هفته گذشت . پس ترسيدم كه مبادا اختلال در احوال مسلمين راه يابد و ناگاه در دين رخنه پديد آيد ، بنابراين قبول اين امر كردم . و چون مردم به طوع و رغبت بيعت كردند ،  فَمَنْ نَكَثَ فَإِنَّما يَنْكُثُ عَلى نَفْسِهِ  . « 1 »\r\nامّا عايشه چون با آن جماعت روى به بصره آوردند ، در هنگام رفتن به قريه‌اى از قراى بصره رسيد كه آن را حوأب گفتندى منسوب به حوأب بن كليب ، و سگان آن موضع بانگ كردند . عايشه بشنيد و پرسيد كه : اين كدام آب است ؟ گفتند : حوأب گويند . فرمود : مرا به حرم بازگردانيد . و در اين باب مبالغه بسيار نمود . پرسيدند كه : اى امّ المؤمنين ، سبب اين معنى كه مىفرمايى چيست ؟ گفت : سبب آنكه از مصطفى ، صلّى اللّه عليه و آله ، شنيده‌ام كه مىفرمود :\r\n« زود باشد كه زنى از زنان من در راه عراق به آبى رسد كه آن آب را حوأب گويند و سگان آن موضع در روى او بانگ كنند . اى حميرا ! زينهار كه تو آن زن نباشى . » اكنون به هيچ نوع من موافقت شما نمىكنم و هم از اين موضع بازمىگردم . آن جماعت او را تسكين داده در آن موضع فرود آمدند .\r\nچون آفتاب طلوع كرد و عبد اللّه بن زبير از عقب در رسيد ، او را از عزيمت عايشه خبر كردند . عبد اللّه حيله‌اى ساخت و پنجاه مرد را از اهل آن موضع بياورد و مبلغى به ايشان رشوه داد تا گواهى دادند كه « اين آب حوأب نيست ، بلكه حوأب را شب در عقب گذاشته‌ايد . » و اوّل\r\n\r\n\r\n","description":"","footnote":"\r\n( 1 ) . پس هركس پيمان‌شكنى كند جز اين نيست كه به زيان خود پيمان شكسته است ؛ ( فتح ، 10 ) .\r\n","page_name":" 280 ","page_number":290},
  {"content":"\r\n\r\nگواهى كه در اسلام [ به 
  ] دروغ داده شد اين بود . و چون پنجاه مرد مسلمان گواهى دادند عايشه اعتماد نمود و با ايشان روان شد .\r\nدر مقصد اقصى آورده‌اند كه غير از شهادت دروغ ، حيلهء ديگرى نيز انگيختند تا عايشه مراجعت نتواند كرد . و حيله آن بود كه عبد اللّه بن شيث را كه به حراست لشكر مشغول بود آموختند كه گويد « اينك علىّ بن ابى طالب با لشكر از عقب رسيد . » و همان ساعت كوچ كردند و عايشه از غايت خوف نتوانست بازگشت .\r\nچون به نزديك بصره رسيدند ، عثمان بن حنيف ، كه والى بصره بود از جانب امير المؤمنين ، با جماعتى از شيعيان امير المؤمنين كه در بصره بودند آهنگ جنگ ايشان نمودند . [ 36 ب 
  ] بعد از آن انديشه كردند كه مبادا امير المؤمنين در جنگ انكار فرمايد ، [ پس 
  ] توقّفى كردند و جماعتى در ميان افتادند و هردو قوم را نصيحت كردند و صلح دادند بر آنكه دار الاماره در دست عثمان بن حنيف باشد و برقرار تصرّف در بيت المال بكند تا وقتى كه خبر امير المؤمنين على ، عليه السّلام برسد و بفرمايد چه بايد كرد . « 1 »\r\nهردو قوم به اين صلح راضى شدند و بدين مضمون چيزى نوشتند و به يكديگر دادند .\r\nطلحه و زبير و عايشه در موضع خريبه « 2 » فرود آمدند و در كار خود انديشه مىكردند . بعد از آن‌كس فرستادند و احنف بن قيس را بخواندند . چون حاضر آمد او را گفتند : ما عزيمت آن داريم كه خون امير المؤمنين عثمان را طلب كنيم ؛ چه ، مىدانيم كه او را بظلم كشتند و بناحق بر چنين امرى اقدام نمودند . مىخواهيم كه تو با ما باشى و مدد و معونت ما كنى . احنف بن قيس عايشه را گفت : يا امّ المؤمنين ! اگرچه بر زبان تو هرگز بيرون صدق و صواب نرود ، امّا بدان خدايى كه عالم الاسرار و الخفيّات است سوگند به تو مىدهم كه كلمه‌اى كه خواهم پرسيد چنان كه گفته‌اى و فرموده‌اى بيان كنى . عايشه گفت : چنين كنم .\r\nاحنف گفت : آن‌روز كه امير المؤمنين عثمان را محاصره كردند و عزم كشتن او جزم كرده ، من به تو گفتم اگر عثمان را بكشند من به كه بيعت كنم ؟ تو فرمودى كه با علىّ بن ابى طالب بيعت كن . يا امّ المؤمنين ! چنين بود يا نه ؟ عايشه گفت : همچنين بود اى احنف ، امّا آن‌روز ترا چنين گفتم ، ليكن امروز چيز ديگرى ظاهر شد كه ما بدان از تو عالم‌تريم . احنف بن قيس جواب داد :\r\nمن اينها نمىدانم ، و ليكن هرگز با علىّ بن ابى طالب ، كه برادر رسول خدا ، صلّى اللّه عليه و آله ، است و پسر عمّ و داماد وى و پدر حسن و حسين ، جنگ نخواهم كرد و على الخصوص اين\r\n\r\n\r\n","description":"","footnote":"\r\n( 1 ) . براى مطالعهء متن كامل صلحنامه - تاريخ طبرى ، ج 6 ، ص 2379 .\r\n( 2 ) . خريبه نام محلّى است در بصره كه امروز به صورت مخروبه است ؛ - معجم البلدان ، ج 3 ، ص 426 .\r\n","page_name":" 281 ","page_number":291},
  {"content":"\r\n\r\nزمان كه مهاجر و انصار و اكابر صحابه اشراف قبايل عرب با او بيعت كرده‌اند و بر خلافت و امامت او متّفق شده . اين بگفت و از نزديك ايشان برخاست و بيرون آمد و قوم خويشتن از بنى تميم بخواند . چهار هزار مرد بودند ، جمع شده . احنف با آن لشكر بر دو فرسنگى ايشان نزول كرد .\r\nبعد از آن طلحه و زبير و ساير معارف لشكر ايشان ، با وجود آنكه با عثمان بن حنيف تا آمدن پيغام امير المؤمنين به صلح قرار داده بودند ، نقض عهد نموده انديشه كردند كه ناگاه عثمان بن حنيف را با شيعيان امير المؤمنين على ، عليه السّلام ، كه با او مىباشند بكشند . اين عزيمت دست نموده ، شبانگاه عثمان بن حنيف را با قوم او فروگرفتند و جميع ياران و شيعيان امير المؤمنين على را بكشتند و عثمان را بگرفتند و خواستند كه او را بكشند . يكى از آن قوم گفت : عثمان مردى است از انصار ، و خويشان و اقربا بسيار دارد . اگر ما او را بكشيم اقرباء او در آن خاموش ننشينند و به محاربه با ما برخيزند و از آن خللها پيدا شود . بنابراين ترك كشتن او نمودند ، امّا موى روى و ابروى و مژهء چشم او بركندند و رها كردند .\r\nو از تاريخ طبرى چنين معلوم مىشود كه مصالحه ميان جماعت عايشه و عثمان بن حنيف بعد از جنگ سه روز پياپى واقع شد . و در مقصد اقصى چنين آورده كه چون طلحه و زبير در بصره نزول كردند عثمان بن حنيف و اشراف و اعيان مملكت عمران بن حصين و ابو الاسود [ دوئلى 
  ] را به رسالت فرستادند كه : « مطلوب شما از آمدن چيست ؟ » گفتند : از براى طلب خون عثمان آمده‌ايم . در بيعت على مكره بوديم ، از آن بازگشتيم . « 1 » چون اين خبر به عثمان بن حنيف رسيد استعداد قتال نمود و نامهء امير المؤمنين على ، عليه السّلام ، كه به طلحه و زبير نوشته بود و به عثمان بن حنيف رسانيده بودند ، پيش ايشان فرستاد . مضمون نامه اينكه :\r\n« شما هردو مىدانيد - و اگرچه مىپوشيد و در كتمان حقّ مىكوشيد - كه من ارادهء مبايعت نكردم مگر آنكه قوم به رغبت الحاح نمودند و شما به رغبت و صدق ارادت مبايعه نموديد . اگر در اين مبايعه طايع بوديد توبه كنيد و از مخافت محترز باشيد ، و اگر كاره بوديد و طايع نبوديد طريق تعرّض بر خود مفتوح ساختيد و به اظهار اطاعت و اخفاء معصيت خود را در تهلكه انداختيد و شما احق مهاجرين به تقيه و كتمان نبوديد و دفع اسهل از رفع بود و شما حاليا اظهار اين معنى مىكنيد كه على واسطه قتل عثمان شده و اهل مدينه بدين معنى سوگند مىخورند كه اغراء و تحريص بر قتل عثمان از كه بوده است . اى دو شيخ ! از اين اختيار شنيع و كار ناهموار پرتشنيع بازگرديد كه اعظم امر حالى عار است و در قيامت عار مع النار . » « 2 »\r\n\r\n\r\n","description":"","footnote":"\r\n( 1 ) . رسولان عثمان بن حنيف قبل از ملاقات با طلحه و زبير ، با عايشه نيز ملاقات كرده بودند .\r\n( 2 ) . امير المؤمنين على ( ع ) اين نامه را توسط عمران بن حصين خزاعى كه از دانشمندان و شيعيان مشهور بود براى طلحه\r\n","page_name":" 282 ","page_number":292},
  {"content":"\r\n\r\nو عثمان بن حنيف چون مردم را به قتال تحريص كرد عايشه در هودج بنشسته نزديك حصار آمد و لشكر در عقب او صفها بياراستند . « 1 » عثمان بن حنيف نيز با لشكر خود در مقابله از براى مقاتله بايستاد . اوّل طلحه و زبير به ذكر فضائل عثمان بن عفّان اشتغال نمودند و به ظلم مقتول شدن او ياد كردند . عايشه نيز خطبه‌اى ادا نمود و گفت : ما را بر شما غضب از جهت تعدّى عمّال نيست ، بلكه از جهت قتل خليفه است .\r\nچون عايشه سخن تمام كرد حارثة بن قدامه ، كه يكى از سادات بنى تميم بود ، به آواز بلند گفت : و اللّه يا عايشه كه قتل عثمان پيش حضرت رسالت‌پناه آسان‌تر از اين حال است كه تو اختيار كرده‌اى كه به هتك سرّ قيام نموده‌اى و در ميان لشكر ايستاده و همه خلايق از اطراف نظر مىكنند ، و خدا عليم است كه فريب‌دهندگان و از براى غرض خود ترا به قتال مسلمين آرندگان و اين‌چنين امور بر تو روادارندگان موصوف به عصيان إله و معروف به ترك رضاى رسول اللّه‌اند . بعد از آن گفت : اى طلحه و اى زبير ! و اللّه كه شما تبديل دين خود روا داشته بعد از آنكه حوارى رسول اللّه بوديد و مولى بالملّة بوديد ، حرم و اهالى خود را محترم داشته‌ايد و در خانه‌هاى خويش به امن و فراغت گذاشته و حرم رسول خداى را به اين بىحرمتى برداشته‌ايد . « 2 »\r\nپس ابو الأسود و عمران بن الحصين ، زبير را گفتند : يا ابا عبد اللّه ! ترا باعث مخالفت [ با 
  ] امير المؤمنين على چيست ؟ تو همان كسى كه روز بيعت ابو بكر شمشيرى بر ميان بسته بودى و مىگفتى كه به خلافت رسول هيچ‌كس اولىتر از علىّ بن ابى طالب نيست و تا به او بيعت نكنيد من انقياد و متابعت هيچ‌كس نمىكنم ، تا غايتى كه عباس بن ابى ربيعه « 3 » شمشير از دست تو بستاند و بشكست . و با طلحه گفتند : يا ابا محمّد ! شما هردو باعث قتل عثمان شديد و به اختيار خود با امير المؤمنين على بيعت كرديد . باز چرا قلّادهء متابعت از گردن انقياد بيرون آوريد ؟ گفت :\r\nصاحب شما مىپندارد كه به غير او در عالم نيست . بعد از اين داند كه مرد كيست . پس اين هردو با يكديگر گفتند : معلوم شد كه غضب اين هردو پير از براى دنيا بود نه از براى دين .\r\nحكيم بن جبلة العبدى پيش ابن حنيف آمد و با لشكر عايشه به سنگ جنگ نمود . و بنو تميم پيش احنف آمدند و گفتند : تو سيّد مايى . ما را چه راه مىنمايى ؟ گفت : اين دو مرد\r\n\r\n\r\n","description":"","footnote":"\r\n- و زبير فرستاد . ابو جعفر محمّد بن عبد اللّه اسكافى اين نامه را در كتاب المقامات فى مناقب امير المؤمنين عليه السّلام آورده است .\r\n( 1 ) . محلّ رودررويى دو لشكر مربد ، يكى از بزرگترين محلّه‌هاى بصره ، بود .\r\n( 2 ) . الكامل ، چاپ بيروت ، ج 3 ، ص 213 ؛ تاريخ طبرى ، چاپ عكس ترجمهء بلعمى ، ص 157 .\r\n( 3 ) . ابن ابى الحديد ، سلمة بن اسلم را به عنوان كسى كه شمشير زبير را بر سنگ زد ، معرفى مىكند ؛ - شرح نهج البلاغه ، ج 3 ، ص 148 .\r\n","page_name":" 283 ","page_number":293},
  {"content":"\r\n\r\nعثمان را در حال حياتش ميان مهاجر و انصار ذليل گذاشتند تا كشته شد ، و امروز در ميان اخلاط و اوباش اظهار خون او مىكنند . شما قريش را بگذاريد ، اگر ظفر يابند شما را نخواهند كشت و اگر ظفر جانب اهل بصره باشد خود برادران شمااند . لاجرم بنو سعد با آواز لشكر بيرون رفتند .\r\nروز ديگر باز ميان اصحاب و عايشه و اهل بصره قتال درگرفت . چون نصف النهار شد عايشه گفت : ترك قتال كنيد كه مقصود ما اصلاح بود نه محاربه . عثمان بن حنيف گفت : اى مادر مؤمنان ، طلحه و زبير تو را از براى مقاتله آوردند و تو نيز مىدانى كه ايشان با على بيعت نمودند و حاليا نقض عهد نموده شيخ طايفهء باغيه‌اند . عايشه گفت : ايشان مىگويند مبايعهء ما بطريق اكراه بود . ابن حنيف گفت : به خدا كه دروغ مىگويند . اين در حضور اهل مدينه بوده است . عايشه گفت : به اهل مدينه كس فرستم تا خبر بيارد . اگر ايشان صادق باشند فبها ، و الّا باز گرديم . ابن حنيف رضا داد .\r\nپس كعب بن سور را ، كه از فقهاى بصره بود « 1 » و در ايّام فاروق در كوفه منصب قضا داشت ، به مدينه فرستادند . عايشه كتابى به اهل مدينه فرستاد ، و تا آمدن او ترك حرب و قتال كردند . چون كعب به مدينه رسيد از جانب امير المؤمنين سهل بن حنيف والى بود - و بعضى گويند قثم بن عباس - به هرحال اهل مدينه را در مسجد جمع كردند و كتاب عايشه را بر ايشان خواندند و همه مىدانستند كه طلحه و زبير با امير المؤمنين على ، عليه السّلام ، به طوع و رغبت بيعت كرده‌اند ، امّا لحظه‌اى خاموش بودند . تا اسامة بن زيد برخاست و گفت : ايشان مكره بودند . پس سهل بن حنيف غضب كرد و خواست كه اسامه را آزار كند . اصحاب رسول نگذاشتند « 2 » و مجلس بدين وحشت گذشت و از خوف جانبين [ 37 الف 
  ] هيچ‌كس را مجال نوشتن جواب كتاب عايشه نبود .\r\nپس كعب آمد و آنچه در مجلس گذشته بود به عايشه بازگفت . عايشه گفت : اللّه اكبر . و نزد عثمان بن حنيف فرستاد كه : « برخيز و با اصحاب خويش در ميان ما آى و در شهر دخل مكن . » و طلحه و زبير اصحاب خود را فرمودند كه در زابوقه - كه موضع خزانه و دار الرزق است - فرود آيند و قتال كنند . پس غلبه در طرف اصحاب عايشه شد و عثمان بن حنيف به دار الامارة متحصّن شد و چهارصد محارب بر در سراى به جهت حراست و محافظت تعيين نمود . مروان بن حكم در شب با ياران شبيخون نموده همهء اصحاب او را به تيغ ستم و حيف گذرانيده و\r\n\r\n\r\n","description":"","footnote":"\r\n( 1 ) . كعب در اين زمان قاضى بصره بود .\r\n( 2 ) . از جملهء اصحاب رسول اللّه ( ص ) ، صهيب ، ابو ايّوب انصارى ، و محمّد بن مسلمه بودند .\r\n","page_name":" 284 ","page_number":294},
  {"content":"\r\n\r\nعثمان را دستگير نمود . و ، به روايت ابن شحنه ، چهل مرد به قتل رسيد . و چون عثمان بن حنيف كثير اللّحيه بود موى سر و ريش او را كنده اجازه دادند كه به هرجا كه خواهد ، رود .\r\nعثمان به ملازمت امام المتقين امير المؤمنين شتافت . آن حضرت نخست او را نشناخت .\r\nچون عثمان نام خود گفت ، امير تبسّم فرموده گفت : سبحان اللّه ! پير رفتى و جوانا مرد آمدى .\r\nعثمان گريست و گفت : اگر موى سر و ريش مرا كندند ، امّا محبّت تو را يا امير المؤمنين از دل نستردند و نقش وفاى تو از خاطر نفسردند . امير المؤمنين او را به جاى قثم - يا برادرش سهل - به مدينه فرستاد .\r\nچون [ سپاه طلحه و زبير 
  ] عثمان را فرستادند حكيم بن جبلة العبدى پنداشت كه او را كشته‌اند ، گفت : اگر در زندگىاش نصرت ندادم بعد از وفاتش انتقام بستانم . و به قتال پيوست .\r\nچون يك پاى او بريده شد آن پاى بريده را بر روى قطع‌كنندهء پايش چنان زد كه هلاك شد . و بعد وفات يافت . « 1 »\r\nو در اثناء اين قتال عبد اللّه بن حكيم التميمى ، كه يكى از اشراف بصره بود ، با كتابتهاى طلحه - كه به جانب او نوشته بود در اغراء مردم بر عثمان - آمد و گفت : اى طلحه ! اين كتابتها را مىشناسى ؟ گفت : آرى . گفت : پس افعال متناقض از تو به ظهور مىآيد . اگر ديگرى نمىداند ، بارى تو مىدانى كه على ترا و زبير را بخواند و گفت هركدام شما را كه رغبت خلافت باشد من دست بيعت به او دهم و به معاونت او قيام نمايم . شما هردو گفتيد كه هيچ‌كس از تو سزاوارتر نيست . و بيعت كرديد . و باز به نقض عهد متّصف شديد . ايشان گفتند : آنچه در ايّام حيات عثمان كرديم آن را چاره به غير توبه نيافتيم ، امّا بعد از او به نصرت برخاستيم و در بيعت على مكره بوديم .\r\nو در شرح نهج البلاغه از محمّد بن سيرين روايت مىكند كه چون اصحاب عايشه بر خزانهء بصره مستولى شدند و بر بيت المال دست يافتند طلحه برآمد و اين آيه برخواند كه :  الْمالُ وَ الْبَنُونَ زِينَةُ الْحَياةِ الدُّنْيا  . « 2 » يعنى : مال و پسران زينت زندگانى است در دنيا و موجب مفاخرت اين سراست . و چون امير المؤمنين ايشان را منهزم ساخته از شهر بيرون كرد به خرابه‌اى درآمد و اين آيه برخواند :   وَ الَّذِينَ يَكْنِزُونَ الذَّهَبَ وَ الْفِضَّةَ وَ لا يُنْفِقُونَها فِي سَبِيلِ اللَّهِ فَبَشِّرْهُمْ بِعَذابٍ أَلِيمٍ ، يَوْمَ يُحْمى عَلَيْها فِي نارِ جَهَنَّمَ فَتُكْوى بِها جِباهُهُمْ وَ جُنُوبُهُمْ وَ ظُهُورُهُمْ هذا ما كَنَزْتُمْ لِأَنْفُسِكُمْ فَذُوقُوا ما كُنْتُمْ تَكْنِزُونَ   . « 3 » يعنى « آن كسانى كه جمع مىكنند طلا و نقره\r\n\r\n\r\n","description":"","footnote":"\r\n( 1 ) . نويرى مىنويسد : « اين اتّفاق در پنج روز باقى مانده از ربيع الآخر سال سى و ششم بود و اهل بصره با طلحه و زبير بيعت كردند . » ؛ - نهاية الأرب ، ج 5 ، ص 123 .\r\n( 2 ) . كهف ، 46 .\r\n( 3 ) . توبه ، 34 و 35 .\r\n","page_name":" 285 ","page_number":295},
  {"content":"\r\n\r\nرا و صرف نمىكنند آنها را در راه خداى تبارك و تعالى ، پس بشارت ده يا رسول اللّه ايشان را به عذاب دردناك در آن روزى كه گرم كرده شود آن طلا و نقره در آتش دوزخ ، پس داغ كرده شود به آن پيشانيهاى ايشان و پهلوهاى ايشان و پشتهاى ايشان ، و گفته شود به ايشان كه اين آن چيزى است كه براى نفس ذخيره داشتيد پس بچشيد ذخيرهء خود را » بعد از آن فرمود يا حمرا احمرى و يا بيضا ابيضى ، غرّى غيرى . يعنى : اى زر سرخ به سرخى بناز و اى سيم سپى در بوتهء حسرت بگداز و به فريفتن غير من بپرداز كه من به تو فريفته نمىشوم .\r\nو در مقصد اقصى آورده كه بعد از اسير كردن عثمان بن حنيف ، طلحه و زبير در منصب امامت نزاع كردند و نزديك بود كه نماز صبح فوت شود . عايشه فرمود تا عبد اللّه بن زبير امامت كند . اما در فصول المهّم « 1 » چنين آورده كه عايشه ، رضى اللّه عنها ، جهت اين منازعه عبد الرحمن بن عتّاب را به امامت نصب فرمود . و در اين وقت كتابتى به معاويه نوشته از او معاونت طلبيد . و زيد بن صوحان « 2 » با چهار مرد از اهل بصره گريخته به ملازمت امير المؤمنين على ، عليه السّلام ، آمد .\r\nالقصّه ؛ چون امير اخيار ، حيدر كرار ، صاحب ذو الفقار به منزل ذى قار « 3 » معسكر لشكر نصرت شعار خود ساخت خبر به عمّال خويش فرستاده و از براى آوردن اسلحه و اثقال از مدينه جمعى را تعيين فرمود . امير المؤمنين حسن ، عليه السّلام ، عرض كرد : يا امير المؤمنين اگر خود مىرفتى و آنچه محتاج اليه بود مىآوردى بهتر مىبود . حضرت امير فرمود : اى فرزند ، من قرار دارم كه به مدينه رجوع نكنم به واسطهء امرى چند كه در حالت بيرون آمدن از اهل مدينه به ظهور آمد .\r\nو در نهج البلاغه مذكور است كه در اين‌وقت كتابتى حضرت امير به اهل كوفه نوشته بود و به اين خطاب ايشان را سرافراز ساخته بود كه « يا جبهة الانصار ، و سنام العرب » ، يعنى اى پيشانى انصار و كوهان عرب ؛ و در آن مكتوب كيفيت مقتول شدن عثمان و بيعت مردم به آن حضرت به طوع و رغبت ، و مخالفت بعضى از اهل بغى و عدوان بعد از بيعت اعلام نمود و امر به مسارعت و مبادرت از براى جهاد فرموده ، آن مكتوب را به دست ابن عباس و مالك بن الحارث الاشتر فرستاد . « 4 »\r\n\r\n\r\n","description":"","footnote":"\r\n( 1 ) . الفصول المهمّة فى معرفة الأئمة و فضلهم و معرفة اولادهم و نسلهم ، از شيخ نور الدّين علىّ بن محمّد ابن الصباغ المالكى المكى ، ( وفات 855 ) ؛ - كشف الظنون ، ج 2 ، ص 1271 .\r\n( 2 ) . زيد بن صوحان برادر صعصعة بن صوحان و مورد احترام حضرت على ( ع ) بوده است . وى در جنگ جمل شهيد شد . ابن ابى الحديد نامه‌اى از عايشه خطاب به زيد را در كتاب خود آورده است . رفتن زيد به حضور حضرت على ( ع ) بعد از دريافت اين نامه بوده است ؛ - شرح نهج البلاغه ، ج 3 ، ص 295 .\r\n( 3 ) . موضعى است ميان كوفه و واسط ، و به واسط نزديك‌تر ؛ - المشترك به نقل تقويم البلدان ، ص 329 .\r\n( 4 ) . - نهج البلاغه ، ترجمهء دكتر سيد جعفر شهيدى ، ص 271 ، نامهء 1 .\r\n","page_name":" 286 ","page_number":296},
  {"content":"\r\n\r\nچون مكتوب به كوفيان رسيد با پير خويش ابو موسى مشورت كردند . ابو موسى به غضب بيرون آمد و به منبر آمد و گفت : على و طلحه دنيا و ملك مىطلبند . هركدام از شما طلب دنيا كند به هركدام خواهد پيوندد و هركه جوياى آخرت است ملازم خانهء خود باشد ، كه فتنهء عظمايى است كه پيغمبر ، صلّى اللّه عليه و آله ، از آمدن او امّت را خبر داده و فرموده كه در حالت ظهور آن فتنه از خانه بيرون نرويد و شمشيرهاى خود از چوب سازيد و به قتال نپردازيد . « 1 » لاجرم مردم امتناع كردند و اجابت ننمودند . ابن عباس به جانب امير المؤمنين بازگشت و اقوال اشعرى را بازگفت .\r\nپس امير المؤمنين على ، عليه السّلام ، نامه‌اى به ابو موسى اشعرى نوشت بدين منوال كه : از عبد اللّه على ، كه امير المؤمنين است ، به جانب عبد اللّه بن قيس « 2 » اعلام نموده مىشود كه اقوال تو به من رسانيدند . چون رسول من به تو رسد دامن برچين و ميان بربند و از حجره بيرون آى و اتباع خود را جهاد فرماى . اگر خواهى آمدن ، زودتر ؛ و اگر مخالفت مىورزى از آن مملكت دور شو ، و الّا همهء عالم بر تو تنگ سازم و در بوتهء حسرت بگذارم ، و تجهيز جيش به تكدير عيش مؤدّى شود و لذّات و راحات به ادبار مبدّل شود و مؤاخاة و مصافاة كسوت مبادات و مصادات درپوشد و فسحت وطن به صورت ضيق عطن و شوارع طرائق عين عقايب و مضايق شود . پس در عواقب امور انديشه كن و پيروى عقل راهنماى پيشه كن و مالك امر خود باش و رخسارهء عافيت به ناخن تهتك مخراش و به خروج از جادهء استقامت بر خاطر خود بار منه و به ركوب داهيهء دهيه به‌هيچ‌وجه رضا مده . و اللّه اين حقّى است در دست محقّ و ما را باك از كردار ملحدان نيست ، و السّلام . « 3 »\r\nو اين نامه را با فرزند خود امير المؤمنين حسن فرستاد و مالك الاشتر را نيز به موافقت ايشان ، و جمعى كثير از حباب و اصحاب [ نيز 
  ] مرافقت نمودند . چون نزديك به كوفه رسيدند اهل كوفه استقبال نموده هيچ دقيقه از دقايق اكرام و تعظيم و احترام و تكريم فرونگذاشته ايشان را در منزلى شريف و منزلى منيف فرود آوردند و در مسجد جمع شدند . پس ابو موسى اشعرى به منبر آمد و گفت : اى مردمان ! طايفه‌اى از اصحاب رسول مثل ابن عمر و مغيره و اسامة بن زيد و فلان فلان در اين فتنه از سر دانش التزام آن كردند كه از خانه‌هاى خويش بيرون\r\n\r\n\r\n","description":"","footnote":"\r\n( 1 ) . ابو داود در سنن خود از عبد اللّه بن مسعود از پيامبر ( ص ) روايت مىكند كه فرموده است : در سالهاى سى و پنجم ، يا سى و ششم ، يا سى و هفتم ميان مسلمانان جنگ درخواهد گرفت ؛ - سنن ابو داود ، به شرح خطّابى ، ج 4 ، ص 340 ، به نقل نهاية الأرب ، ج 5 ، ص 120 پابرگ . نيز ؛ - سنن ترمذى ، ج 9 ، ص 48 .\r\n( 2 ) . نام اصلى ابو موسى اشعرى است ، و على ( ع ) از بابت تحقير از به كار بردن كنيه‌اش خوددارى فرموده است .\r\n( 3 ) . نهج البلاغه ، ترجمهء دكتر سيد جعفر شهيدى ، ص 348 . نامهء 63 .\r\n","page_name":" 287 ","page_number":297},
  {"content":"\r\n\r\nنيايند و تيغ به قتل اهل اسلام بازننمايند . شما آن طايفه را قدوهء خود سازيد و در اتّباع ايشان كوشيد و دين را به دنيا مفروشيد . امام حسن گفت : اى ابو موسى ! چون از بيعت امير المؤمنين بيرون آمدى ترا با منبر چه كار ؟ فرودآى و عنان عمل به دست جهل مسپار . و زيد بن صوحان گفت : اى ابو موسى ! تو را چه لياقت كه خلق را از نصرت امير المؤمنين على بازمىدارى ؟ « 1 »\r\nابو موسى فرود آمد و صعصعة بن صوحان « 2 » برخاست و گفت : اى مردمان بدانيد كه خلق را از امام چاره‌اى نى كه دين ايشان را برپا دارد ، و انديشه بر اصلاح كار دنياى ايشان بگمارد ، و مرحمت و شفقت او در حقّ عام و خاص برابر باشد ، و به فريب دنيا مغرور نشود ، و به‌هيچ‌وجه از منهج سداد و طريق رشاد انحراف نورزد . و حضرت سبحانه و تعالى اين خصال حميده و افعال پسنديده در ذات امير المؤمنين و امام المتقين ، اسد اللّه الغالب ، علىّ بن ابى طالب ، كرّم اللّه وجهه ، كه ابن عمّ رسول و جفت زهراى بتول است جمع كرده . حسن ابو نواس [ گويد 
  ] :\r\n ليس من اللّه بمستنكر * ان جمع العالم فى واحد \r\nيعنى : از قدرت الهى دور نيست كه جميع خصال حميده و پسنديدهء [ 37 ب 
  ] اهل عالم را در شخص واحدى جمع كند ، و اين امير المؤمنين شما را براى نصرت حقّ و اصلاح امور دين مىخواند . اجابت كنيد و يارى دهيد و مخالفت او جايز مداريد .\r\nو بعد از آن عمّار بن ياسر برخاست و گفت : اى مردمان ! بدانيد كه اين امام ما ابن عمّ رسول ثقلين است و سزاوارترين مردم به خلافت از خلق خافقين . و اين ضعيفه كه با او منازعه مىكند زوجهء رسول است هم در دنيا و هم در آخرت . او را فضايل بسيار است كه بدان مخصوص است ، ليكن زنان را در امامت حقّى نيست . پس امام خود را نصرت دهيد .\r\nمردى برخاست و گفت : اى عمّار ! چون تو گواهى دادى كه مقام عايشه در جنّت خواهد بود ، لاجرم نصرت او بر ما واجب است .\r\nپس امام حسن ، عليه السّلام ، فرمود كه : اى عمّار ، فرودآى كه خطابت كار تو نيست . و خود بر منبر آمد و بعد از حمد و ثنا گفت : اى مردمان ! بدانيد كه امام اين امّت بعد از پيغمبر ، علىّ بن ابى طالب است و الحال او لشكر كشيده به محاربهء قومى كه قدم از اطاعت او بيرون نهاده ميل بغى و فتنه دارند . و اين امام شما را از براى نصرت طلبيده است تا وظايف اصلاح بين الناس به\r\n\r\n\r\n","description":"","footnote":"\r\n( 1 ) . در خصوص مشاجرهء لفظى زيد بن صوحان و شبث بن ربعىّ - كه به طرفدارى ابو موسى سخن مىگفت - ، - نهاية الأرب ، ج 5 ، ص 130 .\r\n( 2 ) . صعصعه پسر صوحان از خواص ياران حضرت على ( ع ) بود . مغيرة بن شعبه ، به دستور معاويه او را تبعيد كرد و به سال شصت هجرى در تبعيد درگذشت .\r\n","page_name":" 288 ","page_number":298},
  {"content":"\r\n\r\nتقديم رساند ، لاجرم اجابت امام خود كنيد و ذخاير خيرات [ و 
  ] مبرّات ضميمهء اعمال صالحهء خود سازيد و نفس و مال در طلب مرضاة ذو الجلال دريغ مداريد و كبير و صغير در اين نصرت تقصير جايز مشماريد .\r\nچون كوفيان مقالات قرّة العين رسول را استماع نمودند حميّت اسلام در ايشان كار كرد و همه باتّفاق گفتند : اى نور ديدهء رسول امين ، و اى برگزيدهء حضرت ربّ العالمين قبول كرديم .\r\nحكم خلافت‌پناهى هرچه نفاذ يافته است بفرماى تا گوشوار سمعنا در گوش كنيم و طيلسان اطعنا بر دوش افكنيم .\r\nمالك اشتر چون اجابت مردم را معلوم كرد به دار الاماره شتافت و اصحاب ابو موسى اشعرى را به ضرب عمود آهنين بيرون كرد و بر در بايستاد . چون ابو موسى آمد كه به دار الاماره درآيد مالك گفت : دور شو اى منافق . ترا به دار الاماره چه كار ؟ اين سراى امير المؤمنين است و تو داخل بيعت آن حضرت نيستى . ابو موسى گفت : آن‌قدر مهلت ده تا به جاى ديگر نقل كنم . مالك اشتر ، به التماس بعضى از معارف كوفه ، دو روز فرصت داد تا به جاى ديگر نقل كرد . و اهل كوفه تجهيز جيش مقام نمودند و در سه روز با امير المؤمنين حسن هفت هزار كس بيرون آمدند و با مالك اشتر نيز دو هزار نفر بيرون رفتند .\r\nو در تاريخ ابن اعثم كوفى چنين آورده كه نه هزار و دويست كس با امام حسن از كوفه بيرون رفتند . و در مقصد اقصى به دوازده هزار كس تصريح نموده ، و از ابن عباس نقل مىكند كه پيش از رسيدن لشكر كوفه حضرت امير المؤمنين عدد ايشان به من گفته بود كه اين مقدار مرد از كوفه به مددكارى خواهند آمد . چون رسيدند تفحّص كردم يك مرد زياده و كم نبود . « 1 » دانستم كه از حضرت رسالت‌پناه شنيده بود .\r\nو در روضة الأحباب از ابن عباس نقل مىكند كه چون حضرت امير در موضع ذى قار نزول اجلال نمود ، فرمود كه : « امروز بيست كتيبه بر ما جمع آيند كه هركتيبه هزار مرد باشد . » اين سخن در خاطر من مستبعد نمود . امير المؤمنين بفراست اين معنى در من دريافت . فرمود كه در آن صحرا دو نيزه فروبردند تا هراحدى از آحاد كه به لشكر نصرت‌پيكر ملحق گردد از ميان اين دو نيزه گذرد . و دو مرد را فرمود تا از سر احتياط و تحقيق يكان يكان شمرده و به عرض\r\n\r\n\r\n","description":"","footnote":"\r\n( 1 ) . نويرى ، پيش‌بينى على ( ع ) را دربارهء تعداد لشكر كوفه از قول مردى به نام ابو الطفيل روايت مىكند و تعداد نفرات را هم دوازده هزار و يك ضبط كرده است ؛ - نهاية الأرب ، ج 5 ، ص 133 . نيز ؛ - جمل ، ص 178 . ابن ابى الحديد از قول سلسلهء راويان شمار لشكرى را كه از كوفه به كمك على ( ع ) آمد شش هزار و پانصد و شصت نفر ذكر كرده است ؛ - شرح نهج البلاغه ، ج 1 ، ص 307 . طبرى تعداد را هفت هزار و نه تن گفته ؛ - تاريخ طبرى ، ج 6 ، ص 59 . و يعقوبى فقط شش هزار تن ؛ - تاريخ يعقوبى ، ج 2 ، ص 79 .\r\n","page_name":" 289 ","page_number":299},
  {"content":"\r\n\r\nرسانند . چون روز به غروب رسيد از آنچه امر فرموده بود يكى كم آمد . به عرض آن حضرت رسانيدند . فرمود : مرويست كه بعد از اين بيايد و عدد موعود را به اتمام رساند . ناگاه شخصى كه بر سر راه گذاشته بودند پياده‌اى را ديد كه زاد خود بر پشت بسته و كوزه‌اى آب در گردن انداخته ضعيف و نحيف و رنگ زرد و پرگرده مىآيد . چون از گرد راه رسيد او را به حضرت امير المؤمنين آوردند . بعد از اداى تحيّت و سلام و جواب يافتن از جانب خليفهء خير الأنام از او تعيين قبيله و نام پرسيدند . گفت : مرا اويس قرنى « 1 » نام است يا امير المؤمنين .\r\nدست بگشاى تا با تو بيعت كنم . امير فرمود : هرچه چيز با من بيعت مىكنى ؟ گفت : بر آنكه در نصرت و يارى تو خود را بگذارم و سر در قدمت چون گوى بيندازم . در اين اثنا عدىّ بن حاتم با پانصد مرد مكمّل به خدمت امير المؤمنين على ، عليه السّلام ، آمد و از مهاجر و انصار صد كس پيش امير بودند كه هفتاد كس از ايشان حرب بدر را دريافته بودند .\r\nالقصّه ، چون خبر لشكر كوفه به امير رسيد استقبال ايشان نموده به تعظيم و تكريم تمام ايشان را به لشكرگاه آوردند و مقرّبان و اعيان را به نزديك خويشتن بنشاند و گفت : اى اهل كوفه ، من حال شجاعت و مردانگى شما شناخته‌ام و بر حسن سيرت و يمن سيرت شما وقوف يافته‌ام . آوازهء حزم و رزم شما از آن مشهورتر است كه به شرح و بسط احتياج داشته باشد ، و جنگهايى كه با ملوك عجم كرده‌ايد و مصافهايى كه با ايشان نموده‌ايد در جهان مشهور است ، و عادت حميده‌اى كه داريد در مدد و معونت آن‌كس كه از شما مدد و معونت خواهد نيز مشهور است . الغرض ، اين ساعت مرا مهمّى پيش آمده است و جماعتى از برادران و دوستان كه بديشان ظن مخالفت نبود دست از آستين خصومت بيرون كرده و پاى از دايرهء موافقت بيرون نهاده و در بصره جمعيت ساخته‌اند ، و چنان مىشنوم كه عزم جنگ دارند . شما را در موافقت من به بصره بايد آمد تا بنگرم كه كار ايشان چگونه خواهد بود . در ابتدا نصيحت كنم و اگر التماس كنند به اجابت رسانم . باشد كه رشد خويشتن بازيابند و بر سر دوستى و موافقت آيند و الّا كه نصيحت قبول نكنند و هم بر سر ضلالت باشند و روى به جنگ آرند ما نيز بكوشيم و بنگريم تا احكم الحاكمين را چه حكم و تقدير است .\r\nچون امرا و معارف كوفه « 2 » اين كلمات را از لفظ گهربار امير المؤمنين على ، عليه السّلام ، شنيدند همه از روى اعتقاد و اخلاص جواب دادند كه : ما را به غير از انقياد و اطاعت چاره‌اى\r\n\r\n\r\n","description":"","footnote":"\r\n( 1 ) . اويس بن عامر مرادى القرنى : از تابعين حضرت رسول اكرم ( ص ) و از شهداى ركاى حضرت على ( ع ) در جنگ صفّين است .\r\n( 2 ) . اعيان امراى كوفه عبارت بودند از : معقل بن قيس رياحى ، سعد بن مسعود ثقفى عموى مختار ، ابن محدوج ذهلىّ ، حجر بن عدىّ ، مخنف بن سليم ، قعقاع بن عمرو ، هند بن عمرو ، هيثم بن شهاب ، و سعد بن مالك .\r\n","page_name":" 290 ","page_number":300},
  {"content":"\r\n\r\nنيست . فرمان از امير المؤمنين و جان‌سپارى از ما .\r\nپس امير المؤمنين على ، عليه السّلام ، در موضع ذى قار عرض سپاه بازخواست كه از مدينه و مصر و نواحى حجاز آمده بودند ؛ شش هزار بودند و لشكر كوفه نه هزار و از هرجانب ديگر نيز مردم مىرسيدند تا نوزده هزار سوار و پياده در آن موضع جمع آمد و امير المؤمنين على ، كرّم اللّه وجهه ، با اين لشكر روى به بصره آورد و هنوز از هرطرف لشكر و سپاه مىرسيد .\r\nو در مقصد اقصى از ابن عبّاس نقل مىكند كه چون لشكر كوفه در ذى قار مجتمع شد پيش امير المؤمنين على ، عليه السّلام ، درآمدم . نعلين كهنه را اصلاح مىكرد . پرسيد كه : اى ابن عباس قيمت اين نعلين چيست ؟ گفتم : اين را هيچ قيمتى نيست . گفت : و اللّه كه از امارت شما اين نعلين پيش من دوست‌تر است و قدر اين از سلطنت بيشتر است اگر بدين حكومت اقامهء حقّ ننمايم يا دفع باطل نكنم . « 1 »\r\nامّا چون طلحه و زبير شنيدند كه امير المؤمنين با لشكرى جرّار مىآيد و به بصره نزديك رسيده است ، عزم جنگ درست كردند و لشكر بيرون آوردند و ميمنه و ميسره و قلب و جناح مرتّب ساختند ، به اين طريق كه : طلحه سواران لشكر را تكفّل نمود ، عبد اللّه بن زبير پيادگان را پذيرفت ، ميمنهء سواران به مروان بن حكم سپردند ، ميمنه پيادگان را به عبد الرّحمن بن عتّاب بن اسيد دادند ، بر ميسرهء سواران هلال بن ركيع را نصب كردند ، ميسرهء پياده‌ها را به عبد الرحمن بن حارث بن هاشم سپردند ، در قلب سواران عبد اللّه بن عامر بن كريز بايستاد ، در قلب پيادگان حاتم بن بكير الباهلى قرار گرفت ، جناح سواران را عمرو بن طلحه قبول كرد ، [ و 
  ] جناح پيادگان مجاشع بن مسعود السّلمىّ . بدين تعبيه در صحراى محاربه آمدند و صفها راست كردند .\r\nمردى از بنى ضبه در پيش صفها مىراند و آواز مىداد كه : اى مردمان دلها بر جنگ نهيد و صبور و ثابت‌قدم باشيد و بدانيد كه صبر و ظفر همزادند ، و بدانيد كه شما را با شيران قوىحال و مردان كاراز و پهلوانان عراق و حجاز كه در خدمت شير يزدان علىّ بن ابى طالب يكدل شده و كمر اطاعت و انقياد بر ميان بسته‌اند كارافتاده ، جهد كنيد و آبروى خويشتن نگاهداريد تا نام و آوازهء قبايل بصره به باد ندهيد .\r\nزبير او را گفت : در مدح و ثناء على و لشكرش داد مبالغه دادى ! آن مرد گفت : دروغ نگفتم ؛ كه جاى مدح دارند و انصاف از خويشتن نخواهم داد . چون ملاقات افتد و گرد جنگ برخيزد و مردمان درهم آويزند مرا در صف اوّل طلب كن و مردى و شجاعت من ببين .\r\n\r\n\r\n","description":"","footnote":"\r\n( 1 ) . على ( ع ) در اين محلّ خطبهء غرّايى ايراد فرموده‌اند ؛ - نهج البلاغه ، ترجمهء دكتر سيد جعفر شهيدى ، ص 264 ، خطبهء 231 . و نيز ؛ - جمل ، ص 161 .\r\n","page_name":" 291 ","page_number":301},
  {"content":"\r\n\r\nچون امير المؤمنين على ، عليه السّلام ، از تعبيهء لشكر طلحه و زبير و بيرون آمدن ايشان خبر يافت مقدّمان سپاه و اشراف حجاز و [ 38 الف 
  ] اعيان كوفه و مصر را طلبيد و گفت : اين قوم بيرون آمده‌اند و تعبيهء لشكر ساخته و مستعد جنگ گشته‌اند . شما چه مصلحت مىبينيد ؟ جنگ كنيم يا نه ؟\r\nرفاعة بن شداد البجلّى گفت : يا امير المؤمنين چون ايشان تعبيهء لشكر نمودند ما نيز تسويهء صفوف نماييم و دفع ايشان كنيم ؛ چه ، هرجدّى و جهدى كه خواهيم نمود بر حق خواهيم بود و باطل را دفع خواهيم كرد . امير المؤمنين را خوشدل بايد بود كه اين كار چنان به مخلص رسانيم كه موجب فراغت خاطر مبارك او باشد ، ان شاء اللّه تعالى .\r\nچون امير المؤمنين على ، عليه السّلام ، با آن لشكر نزديك بصره رسيد ، طلحه روى به ياران خود آورد و گفت : على با لشكر خود كوفته و مانده رسيد . چه مىگوييد كه امشب بر ايشان شبيخون بريم و پيش از آنكه بياسايند و خواهند كه بر ما چاشت خورند ما ايشان را شامى مهيّا و ترتيب كنيم ؟ در اين انديشه چه مىگوييد ؟ مصلحت باشد يا نه ؟ مروان حكم گفت : رأيى متين و انديشه‌اى صالح و صائب است . به امضا بايد رسانيد . زبير از اين سخن بخنديد و گفت :\r\nعلى را بخواهيد فريفت ؟ و او را غافل خواهيد كرد ؟ او آن مرد است كه مىدانيد . طلحه چون اين سخن بشنيد خاموش ايستاد و هيچ‌چيز ديگر نگفت .\r\nامّا چون شب درآمد مردى از ياران زبير - كه آن را ابو الجربا « 1 » - گفتندى - با زبير گفت :\r\nهيچ انديشه از آن بهتر نيست كه ما بر اين قوم شبيخون بريم ؛ كه شبيخون از نتايج شجاعت و رجوليت باشد و روز كار به مخلص رساند . زبير او را گفت : اين نيكوست ، امّا در جنگ ما را تجربه بسيار دست داده و چيزها معلوم گشته كه خاطر مردم ديگر بدان نمىرسد . هردو لشكر كه در اين صحرا بهم رسيده‌اند مسلمانند و در ميان ما رسم شبيخون نبوده است . و از مصطفى ، صلّى اللّه عليه و آله و سلّم ، در معنى شبيخون كلمه‌اى نشنيده‌ام و هرگز نديده‌ام كه جماعتى را به شبيخون فرموده باشد . مع ذلك علىّ بن ابى طالب آن مردى نيست كه توان او را غافل گرفت .\r\nو اميد به صلح مىدارم . باشد كه ميان ما قرارى افتد و صلحى و صلاحى پديد آيد و خون مسلمانان ريخته نشود .\r\nو در تاريخ ابن اعثم كوفى مذكور است كه در اين محلّ احنف بن قيس با جماعتى از ياران خود نزد امير المؤمنين على ، عليه السّلام ، آمد و گفت : در افواه اهل بصره چنين افتاده كه على اگر بر ما ظفر يابد ما را بكشد و زن و فرزندان ما را اسير گرداند . امير المؤمنين جواب داد كه :\r\n\r\n\r\n","description":"","footnote":"\r\n( 1 ) . هرسه نسخه : ابو الحوبا .\r\n","page_name":" 292 ","page_number":302},
  {"content":"\r\n\r\nهرگز از من اين نيايد . اهل بصره مسلمانند ، و زن و فرزند كافران به اسيرى توان گرفت .\r\nان شاء اللّه تعالى اين كار به وجه نيكوتر ساخته آيد . امّا اى احنف ، نمىدانم كه تو چه انديشه دارى . موافقى با من يا مخالف ؟ احنف بن قيس گفت : سبحان اللّه ! اين چه سخن باشد يا امير المؤمنين ؟ هنوز شما را در دوستى و خدمتكارى من شبهه هست ؟ اكنون از دو كار كه در خدمت تو بدان قيام نمام يكى را اختيار فرما . اگر مىخواهى با دويست مرد گزيدهء كارديده در خدمت و ملازمت باشم ، و اگر مىخواهى چهار هزار مرد شمشيرزن از تو دفع كنم . امير گفت : دفع چهار [ هزار 
  ] مرد شمشيرزن دوست‌تر مىدارم . احنف بن قيس گفت : قبول كردم كه چنين كنم ان شاء اللّه و لا قوّة الّا باللّه . و بازگشت .\r\nامّا طلحه و زبير با سى هزار مرد پياده و سوار موضع زابوقه « 1 » را لشكرگاه ساختند . و چون امير المؤمنين خبر يافت برخاست و خطبه‌اى ادا نمود و اصناف نعم باريتعالى را شرح داد و به روح مبارك و روضهء مطهّر مصطفى ، صلّى اللّه عليه و آله ، تحف تحيّات فرستاد و فرمود كه سه چيز است كه شآمت آن به صاحب آن رجوع مىكند : يكى بغيى كه عبارت از حسد و عقوق است ؛ قال رسول الله تعالى  [ إِنَّما 
  ] بَغْيُكُمْ عَلى أَنْفُسِكُمْ .  « 2 » - يعنى مضرّت بغى و حسد باز نمىگردد الّا به نفسهاى شما - و چون حاسد رضا نمىشود الّا به زوال محسود فيه ، برادران ما جهت خلافت ، كه بعد از پيغمبر حقّ من بود ، بر من حسد مىنمايند . پس استرضاى ايشان بدون خلع آن محال است ، ممكن نيست . دوّم نكث است ، يعنى نقض عهد ؛  فَمَنْ نَكَثَ فَإِنَّما يَنْكُثُ عَلى نَفْسِهِ  . « 3 » يعنى هركه نقض عهد و پيمان نمايد مضرّت او بازنمىگردد الّا به نفس او - و نقض عهد طلحه و زبير بعد از بيعت بر همگنان ظاهر است . سيم مكر ؛  وَ لا يَحِيقُ الْمَكْرُ السَّيِّئُ إِلَّا بِأَهْلِهِ  . « 4 » - يعنى بازنمىگردد بدى مكر مگر به مكّار - و هيچ مكر برابر اين هست كه قصاص خون عثمان كه خود كردند از من مىطلبند ؟\r\nبعد از آن فرمود كه : اى مردمان ، من به چهار كس مبتلا و ممتحن گشته‌ام كه بعد از رسول هيچ احدى به اين مبتلا نشده . يكى زبير بن العوام كه دليرترين مردمان است . دويم طلحه كه مكّارترين مردم است . سيم عايشه كه مردم عالم هيچ‌كس را فرمانبردارتر از او نيستند . چهارم يعلى بن اميّه كه در اين قرنها هيچ‌كس را چندان مال جمع نشده كه او را ، و به آن مال مددكارى اين قوم مىكند و استعداد مىدهد تا با من مقاتله كنند . و اللّه كه اگر بر او دست يابم مال و فرزندان او را غنيمت مسلمانان گردانم .\r\n\r\n\r\n","description":"","footnote":"\r\n( 1 ) . زابوقه شهركى بوده نزديك بصره كه بنى مسمع در آن ساكن بوده‌اند ؛ - معجم البلدان ، ج 4 ، ص 366 .\r\n( 2 ) . يونس ، 23 .\r\n( 3 ) . فتح ، 10 .\r\n( 4 ) . فاطر ، 43 .\r\n","page_name":" 293 ","page_number":303},
  {"content":"\r\n\r\nچون امير المؤمنين از تقرير اين كلمات فارغ شد ، خزيمة ذو الشهادتين « 1 » برخاست و گفت :\r\nهرچه بر لفظ امير المؤمنين رفت عين حقّ و محض صدق است . به خدايى كه محمّد را به راستى به خلق فرستاد ، كه آن جماعت در حقّ تو هم حسد مىكنند و هم عهد شكسته‌اند و بر اين سگالند . اما به حمد اللّه كه شجاعت تو زياده از آن است كه زبير يا غير او را نسبت توان كرد ، و علم تو افزون از مكر طلحه است ، و مردمان ترا مطيع‌تر باشند كه عايشه را ، و مالى كه در خزاين الطاف حقّ است بيشتر از مال يعلى بن اميّه است ؛ كه او مال خود را به جهل جمع كرده و به تبذير صرف مىنمايد .\r\nو در مقصد اقصى آورده كه چون حضرت امير المؤمنين در بصره نزول كرد گفت : هرچند اجتهاد كردم به حق آن خدايى كه دانه را شكافت و آدمى را آفريد كه غير از قتال اين طايفه يا كفر به وحى منزل هيچ راهى نيافتم ؛ چرا كه ، تصديق كتاب اللّه اقتضاء مقاتله مىكند با اين طايفه .\r\nو در كتاب نهج البلاغه آورده است كه در اين محل حضرت امير ، قعقاع بن عمرو « 2 » را - كه مصاحب رسول بود - پيش طلحه و زبير فرستاد كه : مىدانيد كه چند خون بر زمين ريختيد و چه مقدار فساد و فتنه برانگيخته‌ايد ؟ اگر بدين راه كه پيش گرفته‌ايد قصد اصلاح كرده‌ايد باز گرديد كه بناء فاسد بر فاسد است و قلب زراندود شما در بازار بصارت كاسد است .\r\nامير المؤمنين حيدر با لشكرى به سوى شما متوجّه شده است كه شما را طاقت مقاومت او نيست . پس صلاح خويش و صلاح اهل اسلام را انديشه كنيد . عايشه گفت : راست مىگويى اى قعقاع . ترك محاربه كردم و رسولان نيز به خدمت امير فرستاديم .\r\nو حال آن بود كه صد كس از اهل بصره به رسالت فرستاده بودند . چون رسولان به حضرت امير رسيدند ، [ على مرتضى 
  ] فرمودند كه : اقوامى از عمّال عثمان شكايت به مدينه آوردند ، ما از براى اصلاح توسط كرديم و مساعى جميله در باب نصح مبذول داشتيم ، در محلّ قبول واقع نشد . عاقبت شد آنچه شنيده‌ايد . لاجرم من در سراى خود بنشستم و ترك معاشرت مردم گرفتم تا همهء خلق به اتّفاق پيش من آمدند و مبايعه كردند . اوّل كسى كه دست بيعت به من داد طلحه و زبير بوده‌اند . بعد از آن از براى گزاردن عمره رخصت طلبيدند و به طواف عمره رفتند و عهود و مواثيق در پس پشت انداختند و به فريب اين ضعيفه پرداختند و او را در اطراف بلاد و ميان اصناف عباد بىعرضه ساختند و حرمت حرم خويش نگاهداشتند و ايشان را در خانه‌هاى خود گذاشتند ، و عصيان خدا و رسول او پيش گرفتند و به مخالفت امام خود برخاستند .\r\n\r\n\r\n","description":"","footnote":"\r\n( 1 ) . اين شخص را نبايد با خزيمة بن ثابت ذو الشهادتين ، كه رسول اللّه ( ص ) گواهى او را به جاى گواهى دو نفر پذيرفت ، اشتباه كرد ؛ چرا كه وى در زمان عثمان درگذشته بود .\r\n( 2 ) . قعقاع بن عمرو تميمى ؛ از اصحاب رسول اللّه ( ص ) و از سرداران على ( ع ) بود ؛ - اسد الغابه ، ج 4 ، ص 207 .\r\n","page_name":" 294 ","page_number":304},
  {"content":"\r\n\r\nبايد كه از اين بغى و ضلال ندامت كنند ، و الّا حق‌ّتعالى ايشان را به بلاى عظيم مبتلا گرداند .\r\nرسولان گفتند : راست مىگويى يا امير المؤمنين . گفت : اگر راست مىگويم با من بيعت كنيد . رسولان گفتند : ما رسوليم . اوّلا تبليغ رسالت كنيم بعد از آن دست بيعت دهيم . امير گفت :\r\nاگر در بيابان آب نيابيد و به هرطرفى جمعى به طلب آب بيرون آييد اگر طايفه‌اى از شما به سرچشمهء زلالى برسد و حال آنكه جان از تشنگى به لب رسيده باشد از آن آب نخواهند خورد و انتظار طوائف ديگر خواهند كشيد ؟ گفتند : هرآينه خواهند خورد . امير گفت : پس چون به سرچشمهء آب حيات رسيده‌ايد حيات خويش غنيمت داريد و با وجود لب‌تشنگى آب از دست مگذاريد . پس عاصم بن كليب - كه رييس ايشان بود - دست دراز كرد و با امير مبايعه نمود و ديگران نيز متابعت كردند . « 1 »\r\nو در اين‌وقت خبر مقتل حكيم بن جبله و اصحاب او ، كه از براى نصرت ابن حنيف مقاتله كرده بود ، به سمع آن حضرت رسيد . و نيز استماع افتاد كه حكيم بن جبله در آن حالتى كه پاى او را بريده بودند گفته [ است 
  ] : « بارخدايا ما برادران يكديگر بوديم ، و غزا مىكرديم و مراجعت مىكرديم ، و در دلهاى ما هيچ كدورتى نبود . اين دو كس آمدند و جماعت ما را متفرّق كردند . تو مىدانى كه مراد ايشان از آن‌چه مىگويند قريب نيست ، بلكه ميل به زخارف دنياست . خدايا ايشان را به عوض آنها كه كشته‌اند قصاص فرماى [ 38 ب 
  ] و مراد ايشان را بر كنار ايشان منه . امير المؤمنين فرمود : دعاء حكيم دعوة سميعة نال بها المنزل الرفيعة . خداى دعوت حكيم را اجابت كرد و بدان شهادت [ او را 
  ] منزلتى رفيع روزى گردانيد .\r\nو نيز در نهج البلاغه مسطور است كه بعد از اين ، حضرت امير المؤمنين ابن عباس را پيش زبير فرستاد و فرمود كه : با طلحه ملاقات مكن كه ملاقات او سبب عجب و كبر و سرمايهء غلّ و غش او گردد ، و ليكن پيش زبير رود كه اوليّن العريكه - يعنى نرم طبيعت - است . و به او بگو كه ابن خال تو مىگويد كه مرا در حجاز شناختى و در عراق انكار كردى . فما عدا ممّا بدا ؟ - يعنى چيست سبب تجاوز از آنچه سابقا از تو ظاهر شد از بيعت و انقياد . « 2 » و اوّل كسى كه تكلّم به اين كلمه كرد حضرت امير بود .\r\nدر مقصد اقصى آورده كه چون كعب بن سور - كه سيّد قبيلهء ازد و پيشواى اهل بصره بود - از منزل خويش بيرون نمىآمد ، طلحه و زبير با عايشه گفتند : اگر كعب تخلّف كند قبيلهء او نيز موافقت ما نخواهد كرد . پس بناچار او را به بيعت دعوت بايد كرد . بنابراين عايشه كس فرستاد\r\n\r\n\r\n","description":"","footnote":"\r\n( 1 ) . نهج البلاغه ، ترجمهء دكتر سيد جعفر شهيدى ، ص 176 ، خطبهء 170 .\r\n( 2 ) . خطبهء 31 نهج البلاغه ، ترجمهء دكتر سيد جعفر شهيدى ، ص 31 ، خطبهء 31 .\r\n","page_name":" 295 ","page_number":305},
  {"content":"\r\n\r\nو كعب را طلب نمود . رسول عايشه نزد كعب رفت و گفت : مادر تو تو را مىطلبد . كعب گفت :\r\nكاشكى مادر من مرا نزادى . و اللّه كه من پسر او نيستم و مرا هيچ حاجتى نيست به مادرى كه مرا به آتش دوزخ نزديك كند . به مادر بگوى كه به خانهء خود بازگردد تا كار خلق به صلاح آيد ، كه همهء مردم اتّباع تو مىكنند .\r\nرسول عايشه بازگرديد و آنچه شنيده بود تقرير كرد . عايشه خود سوار شد و پيش كعب آمد و گفت : اى پسر ، رسول به جانب تو فرستادم ، اجابت من نكردى . از براى اعظام حقّ تو خود آمدم . كعب بگريست و گفت : يا امّ المؤمنين ، كاشكى نمىآمدى . گفت : از براى آن آمدم تا اين خليفهء مظلوم مقتول را نصرت دهى . گفت : سبحان اللّه ! اى مادر مؤمنين ! فراموش كردى آنچه پيش از اين چند روز گذشت ؟ نه تو ما را انگيز كردى و اغرا نمودى ؟ گفت : من توبه كردم و به تدارك برخاسته‌ام تا درخواست خونش نمايم . و به خوش‌زبانى كعب را بيرون آورد .\r\nكعب شمشير بر ميان بست و مهار شتر عايشه بگرفت و گفت : تا كشته نشوم مهار از دست نگذارم . عايشه گفت : لاجرم قرارگاه تو بهشت باشد . « 1 » و بعد از بيعت او قبيلهء ازد به معاونت اقرار نمودند .\r\nو حضرت امير ، عليه السّلام ، به سوى طلحه و زبير خبر فرستاد كه شما رفعت شأن و علو مكان مرا در خدمت پيغمبر ، صلّى اللّه عليه و آله و سلّم ، مىدانيد و زيادت قربت و قدم صحبت و سابقهء الفت مرا با او مىشناسيد . به كدام وجه قتال مرا حلال مىدانيد ؟ گفتند : مردم را بر قتل عثمان گماشتى و كشندگان او را پناه دادى . امير فرمود : « در ميان ما و شما چاره غير از مباهله نيست . دستها به سوى آسمان كه قبلهء دعاست برداريم و همّت بر لعن ظالم بگماريم تا قهر و نقمت الهى به هركه ظالم باشد لاحق شود . » هردو ساكت شدند .\r\nالقصّه ؛ چون نصايح و مواعظ حضرت امير در ايشان اثر نكرد و صلح صورت نگرفت ، امير بفرمود تا معارف لشكر و سر خيلان سپاه را بخواندند . چون حاضر آمدند برخاست و خطبه‌اى بليغ نيكو بگفت و بر مصطفى ، صلّى اللّه عليه و آله ، تحيّت فرستاد و گفت : اى مردمان چندانكه امكان داشت با اين قوم مدارا كردم و بدان طريق كه دانستم جنگ بازپس انداختم و در افروختن آتش حرب تأنّى نمودم و ايشان را از عواقب منازعه و مخاصمه بترسانيدم ، و چون اين شيوه با ايشان درنگرفت به خداى تعالى سوگند بر ايشان دادم و هر حيله‌اى كه در تحت وسع بشريت گنجد كردم تا باشد كه از خداى تعالى بترسند و پند گيرند و از وخامت محاربت و سوء عاقبت او ياد آرند و بر زن و فرزند خويش رحم كنند و از مردمان شرم دارند . هيچ سود\r\n\r\n\r\n","description":"","footnote":"\r\n( 1 ) . در خصوص پيوستن كعب بن سور به لشكر ناكثين - جمل ، ص 195 به بعد .\r\n","page_name":" 296 ","page_number":306},
  {"content":"\r\n\r\nنداشت و پند و نصيحت در ايشان درنگرفت و تهديد و وعيد را اثرى نبود . نزد من كس مىفرستند كه طعن و ضرب را آماده باش و به ميدان مردان بيرون آى . آخر با چون من كسى اين سخن گويند و چون منى را از جنگ ترسانند ! من عمرى در محاربه و مبارزه گذرانيدم و نشو و نما در ميدان طعن و ضرب يافته‌ام . مگر مرا فراموش كرده‌اند ؟ من همان ابو الحسنم كه صفهاى ايشان را شكسته‌ام و پدران ايشان را كشته‌ام و جموع ايشان را متفرّق ساخته‌ام . اين شمشير كه سرهاى مبارزان عرب [ با آن 
  ] انداختم در دست من است و اين نيزه كه دلهاى گردان بدان دريدم با دل قوى و بازوى متين و صبر و يقين با من است . خداى تعالى به نصر و ظفر مرا وعده داده است و در همهء نعمت خود بر من گشاده . از مرگ نتوان گريخت و تير اجل را كه از شست حكم ربّانى رها شود رد نتوان كرد . هركس را كه نكشند عاقبت بميرد و كشته شدن به صدر درجه بهتر از مردن باشد . بدان خدايى كه جان على در قبضهء قدرت اوست كه هزار زخم شمشير بر او آسان‌تر از آن باشد كه همچون زنان بر فراش بميرد .\r\nپس دست برداشت و گفت : اى خدا ! طلحه آمد و با من به طوع و رغبت بيعت كرد . بعد از آن عهد بشكست و قول خويشتن را خلاف كرد . بارخدايا او را مهلت مده و مرا از مكر او باز رهان . بارخدايا زبير عوّام حقّ خويشاوندى من نگاه نداشت و با من دشمنى آشكارا كرد و عهد من بشكست و ميان من و مسلمانان جنگ انگيخت و مىداند كه بد كرده است و ظالم است . بارخدايا ! شرّ او از من كفايت كن .\r\nپس اين خطبه بخواند و در آخر او مناجات به درگاه الهى كرد و خود را از جنگ معذور گردانيده به تعبيهء لشكر مشغول شد . ميمنهء سواران را به عمّار بن ياسر داد ، ميسره را به سعيد بن قيس الهمدانى ، ميمنهء پيادگان را به شريح بن هانى ، ميسره را به رفاعة بن شداد البجلّى . محمّد بن ابى بكر را در قلب سواران نصب فرمود و عدىّ بن حاتم را در قلب پيادگان تعيين نمود .\r\nجناح سواران را به زياد بن كعب الارحبى سپرد . حجر بن عدىّ الكندى را بر پيادگان جناح سرورى داد . سواران كمين را به عمرو بن الحمق الخزاعى سپرد و بر پيادگان كمين جندب بن زهير الازدى را سرخيل گردانيد . پس مهتر هرقبيله‌اى از قبايل عرب را فرمود كه گوش به قوم خويشتن دارد و آنچه به دو رجوع كنند ايستادگى نمايد .\r\nو در كتاب نهج البلاغه آورده كه علم را در اين‌روز به محمّد بن الحنفيّه عنايت كرد و گفت : تزول الجبال و لا تزل . أعر اللّه جمجمتك . تدفى الارض قدمك . ارم ببصرك أقصى القوم . [ و غضّ بصرك 
  ] و اعلم أنّ النصر من عند اللّه سبحانه . « 1 » يعنى : « اى پسر اگر جبال روان\r\n\r\n\r\n","description":"","footnote":"\r\n( 1 ) . نهج البلاغه ، ترجمهء دكتر سيد جعفر شهيدى ، ص 15 ، خطبهء 11 .\r\n","page_name":" 297 ","page_number":307},
  {"content":"\r\n\r\nشوند و اوتاد شوامخ از جاى خود زايل شوند تو از اين موضع زايل مشو و اين رايت را نيكو نگاهدار و تارك سر خود را به خدا عاريه ده و قدم خود را ميخ زمين ساز و چشم بر اقصاى قوم بينداز و بدان كه نصرت به عنايت الهى است . »\r\nو اهل بصره نيز لشكر بياراستند و هودج عايشه را در آهن گرفته بر جمل عسكر بار كرده در ميان قبيلهء ازد بداشتند و كعب بن سوار مهار جمل در دست گرفته مردم را بر محاربه تحريص مىنمود .\r\nو امّا در حبيب السير و طبرى چنين آورده كه بعد از مراسلات كرّة بعد اخرى از جانبين ارباب صلاح و تقوى جهت تمشيت امر مصالحه سعى نموده قرار بر آن دادند كه قتلهء عثمان را از معسكر نصرت شعار حيدر كرّار بيرون كنند تا مهم صلح فيصله يابد . « 1 » و آن جماعت بيش از پانصد كس بودند و اكثر در سلك صناديد عرب انتظام داشتند ؛ مانند مالك اشتر ، علبا بن الهيثم ، عدىّ بن حاتم ، شريح بن اوفى ، خالد بن ملجم و غيرهم .\r\nچون اين طايفه از لشكرگاه امير المؤمنين بيرون رفته به گوشه‌اى نزول كردند و با يكديگر گفتند كه بىشك مصالحهء اصحاب عايشه با امير المؤمنين على ، عليه السّلام ، مبتنى بر قتل ماست . اكنون تدبيرى بايد انديشيد كه از اين مهلكه نجات يابيم . و بعد از گفت‌وگوى بسيار خاطر بر آن قرار دادند كه مصالحه به مقاتله تبديل يابد . بنابراين ، سحرى مجموع آن طايفه بر اسبان باد رفتار سوار شده به جانب معسكر عايشه تاختند و دست به تير انداختن درآوردند . و از اين جهت شورشى عظيم در آن لشكر افتاد و همگنان را تصوّر آنكه امير المؤمنين حيدر به رسم شبيخون متوجّه ايشان شده ، لاجرم طلحه و زبير به تعبيهء سپاه اقدام نموده قدم در معركهء جنگ نهادند . قتلهء امير المؤمنين عثمان ديدند كه تدبير ايشان به هدف مقصود رسيد بازگشته خود را به معسكر همايون اثر رسانيدند . چون فوجى از لشكريان عايشه ايشان را تعاقب نمودند و آوازه درانداختند كه : « اينك طلحه و زبير شبيخون آوردند . » لاجرم امير المؤمنين على ، عليه السّلام ، نيز به آراستن سپاه صف‌شكن اشتغال نمود .\r\nالقصّه ، چون لشكرها برابر يكديگر ايستادند و مبارزان روى به يكديگر آوردند . امير المؤمنين على ، عليه السّلام ، پيراهن مصطفى ، صلّى اللّه عليه و آله ، پوشيده و رداء آن حضرت بر دوش انداخته و دستارى سياه بر سر بسته و بر استر خنگ حضرت مصطفى ، صلّى اللّه عليه و آله ، كه او را دلدل گفتندى سوار شده در ميان [ 39 الف 
  ] هردو صف بايستاد و به آواز بلند گفت :\r\nكجاست زبير عوّام ؟ بگوييد تا پيش آيد . مردمان گفتند : اى امير المؤمنين ، زبير را مىخوانى و\r\n\r\n\r\n","description":"","footnote":"\r\n( 1 ) . تاريخ طبرى ، ج 5 ، ص 2428 و 2435 ؛ نهاية الأرب ، ج 5 ، ص 137 .\r\n","page_name":" 298 ","page_number":308},
  {"content":"\r\n\r\nاو همهء سلاحها پوشيده است و تو هيچ سلاحى ندارى . امير فرمود : باكى ندارد . او را بخوانيد .\r\nزبير پيش آمد . اما عايشه چون ديد كه زبير در اين محلّ پيش امير المؤمنين مىرود فرياد برآورد كه : بيچاره اسما ، بيوه شد . او را گفتند : دل فارغ دار كه على سلاح نپوشيده . همانا كه با او سخنى دارد .\r\nچون زبير پيش امير المؤمنين آمد ، امير فرمود : يا ابا عبد اللّه اين چيست كه مىكنى ؟ چه ترا بر اين مىدارد ؟ جواب داد كه : چون امير المؤمنين عثمان مرا باعث اين امر شده . امير فرمود :\r\nسبحان اللّه ! چون تو و ياران تو او را بكشتيد قصاص از كدام كس طلب مىكنى ؟ مگر از خود و ياران خود قصاص خواهى . بعد از آن فرمود : يا ابا عبد اللّه سوگند مىدهم ترا به خدايى كه جز او خدايى نيست ، كه ياد دارى آن‌روز را كه حضرت مقدّس نبوى ، صلّى اللّه عليه و آله ، با تو فرمود : اى زبير على را دوست مىدارى ؟ در جواب گفتى : يا رسول اللّه چگونه دوست ندارم او را و حال آنكه او پسر خال من است ؟ آن سرور فرمود : روزى بيايد كه تو اين دوستى را بر طرف كرده با وى به جنگ بيرون آيى و يقين بدان كه آن‌روز تو ظالم باشى . زبير گفت : آرى چنين بود كه ذكر فرمودى و مرا فراموش شده بود ، به ياد من آوردى .\r\nبار ديگر امير المؤمنين ، زبير را به‌طريق مذكور سوگند داد كه : به خاطر دارى كه رسول خدا در محلّه‌اى از محلّات بنى هاشم « 1 » با تو فرمود كه به نور نبوّت و رسالت مىدانم و مىبينم كه تو شيوهء ستم را پيشهء خود ساخته به سبب حكومت و امارت و خاطرخواه بعضى ارباب تسلّط و خطارت خود را در مقام معادات و منازعه و خصومت با على درآرى . زبير ساعتى سر در پيش انداخت و بعد از آن گفت : يا على حديثى از عهد قديم به ياد من دادى .\r\nباز امير المؤمنين ، زبير را سوگند داد و گفت : اى زبير ! ياد تو مىآيد كه روزى مصطفى ، صلى اللّه عليه و آله ، از سراى عمرو بن عوف مىآمد و تو در خدمت آن حضرت بودى و او دست تو گرفته من پيش شما بازآمدم . مصطفى ، صلّى اللّه عليه و آله ، بر من سلام كرد و در روى من خنديد و من در روى آن حضرت خنديدم . تو گفتى : اى پسر ابو طالب چرا نخست سلام ندادى ؟ هرگز از تكبّر و تحيّر دست نخواهى داشت ؟ مصطفى ، صلّى اللّه عليه و آله ، گفت : آهسته باش اى زبير كه على متكبّر نيست و روزى خواهد بود كه تو بر وى بيرون آيى . و تو آن روز بر وى ظالم باشى . زبير گفت : همچنين بود ، و ليكن فراموش كرده‌ام . اگر اين سخن مرا ياد بودى هرگز بر تو بيرون نيامدمى . اكنون كه ياد آوردم به خدا بازگردم و هيچ حركت نكنم كه از اين ، غبارى بر حاشيهء خاطر شريف بنشيند .\r\n\r\n\r\n","description":"","footnote":"\r\n( 1 ) . نام اين محلّه بنى غنم است .\r\n","page_name":" 299 ","page_number":309},
  {"content":"\r\n\r\nو در شرح نهج البلاغه مسطور است كه در آن ايّام كه حضرت امير در مقابلهء لشكر عايشه منزل گرفته بود روزى انس بن مالك را به نزد طلحه و زبير فرستاد تا ايشان را نصيحت نمايد و حديثى كه از رسول ، صلّى اللّه عليه و آله ، شنيده باشد كه دال باشد بر منع و ردّ ايشان از كارى كه با على در پيش گرفته بودند ، به ايشان رساند . انس به موجب فرمودهء ايشان نزد آن حضرت رفت و از آن حديث كه حضرت به آن اشاره فرموده بود هيچ‌چيز به ايشان نگفت و چون مراجعت نموده نزد آن حضرت آمد از وى پرسيد كه : هيچ‌چيز از آنچه نصيحت كردم به ايشان گفتى و حديث پيغمبر ، صلّى اللّه عليه و آله ، به ياد ايشان دادى ؟ جواب داد : از خاطر من رفت .\r\nحضرت امير فرمودند : و ان كنت كاذبا فضربك اللّه بها بيضا لامعة لا تواريها العمامة . يعنى : اگر باشى تو دروغگوى در اينكه گفتى از خاطر من رفت ، خداى تعالى تو را به اين علّت و زحمت يعنى مرض برص ، نعوذ باللّه منها ، گرفتار كند به نوعى كه ظاهر و پيدا و نمايان و هويدا باشد ، چنان كه دستار او را ساتر نبود .\r\nراوى گويد كه تير دعاى امير المؤمنين در شأن انس بر هدف اجابت آمد و آن مرض به همان صفت بر روى انس ظاهر شد ، چنان كه روى وى را هيچ احدى نديد مگر به برقع فروگذاشته .\r\nو گويند حديثى كه انس بن مالك از حضرت رسالت‌پناهى شنيده و امير المؤمنين به آن اشارت فرموده اين است كه آن سرور ، صلّى اللّه عليه و آله ، با زبير و طلحه فرموده كه انّكما ستقاتلان عليّا و انتما له ظالمان . يعنى : بدرستى كه شما اى زبير و طلحه زود باشد كه مقاتله نماييد با على و حال آنكه شما در آن مقاتله ستمكار باشيد .\r\nالقصّه ، عايشه در هودج منتظر بود كه زبير آيد و كيفيّت ماجرا را ميان خود و على باز نمايد ، چون چشمش بر زبير افتاد پرسيد كه : يا ابا عبد اللّه چه دارى ؟ زبير جواب داد كه : آن دارم كه به خدا سوگند مىخورم كه در هيچ موقفى نايستادم ، هرگز نه در جاهليت و نه در اسلام ، مگر آنكه در آن موقف و مشهد مرا نصرتى و بصارتى بود و مىدانستم كه چه مىكردم و قدم را كجا مىنهادم . امروز در اين مهم كه متصدّى آن گشته‌ام چنان در شكّ و شبهه‌ام از كار خود كه جاى قدم خود نمىبينم .\r\nعايشه گفت : لا و اللّه كه چنين نيست كه مىگويى ، و ليكن ترسيدى از شمشير پسر ابو طالب .\r\nبدان و آگاه باش كه آنها طوال و حداد ، و حامل آنها مراعد انجاد است . يعنى آن شمشيرها دراز و تيز و در دست و بازوى جماعتى است بغايت دلير و خونريز و با ستيز و جاى آن دارد كه از آنها بترسى ؛ چرا كه ، قبل از تو مردان مرد و دليران صاحب نبرد از آنها ترسيده و از آن ضربتها شربتها چشيده و جامهاى مالامال از آنها سركشيده‌اند .\r\n\r\n","description":"","footnote":"","page_name":" 300 ","page_number":310},
  {"content":"\r\n\r\nو چون عايشه سخن تمام كرد ، عبد اللّه بن زبير نيز از قبيل سخنان عايشه با پدر گفت و سرزنش بسيار نمود و گفت : و اللّه كه بددلى و جبن تو باعث بر آن است كه طريق فرار از چنين معركه مىجويى ؛ چه ، موت همه را در زير رايات پسر ابو طالب ديدى و از ما دل بركشيدى و برگشتى . زبير با پسر گفت : و اللّه كه دايما تو بر ما ميشومى . عبد اللّه گفت : من ميشوم نيستم ، و ليكن تو ما را در ميان قبايل عرب فضيحت ساختى به نوعى كه ما رويهاى خود را از غبار اين فضيحت به هيچ آب نتوانيم شست . زبير از اين سخن در غضب آمد و بانگ برداشته پاشنه بر اسب خود زد و حمله‌اى تند و تيز بر اصحاب علىّ بن ابى طالب آورد .\r\nامير المؤمنين به اصحاب خود گفت : او را راه دهيد ، غالبا مىخواهد بيرون رود اصحاب امير راه بر او گشاده داشتند . پس از حد صفها بيرون رفت و بازگرديد و صفوف را بشكافت . امّا در اين حمله‌ها هيچ طعن رمحى يا ضرب شمشيرى بر كس نرسانيد و پيش پسر آمد و گفت : يا بنىّ ، اين حملهء مردان بيدل يا صولت مردان پردل بود ؟ عبد اللّه گفت : حمله خوب بود ، امّا چه شد كه هيچ‌كس را زخمى نزدى . اگر در اين قول صادقى ، بايد كه در معركه‌اى چنين كه صفين متلاقىاند [ و 
  ] از جام رمح انتقام و حسام خون‌آشام ، شراب حمام « 1 » بر يكديگر ساقىاند روى از ما نگردانى و ما را دراين‌حال بر اين منوال تنها نگذارى . زبير گفت : اى پسر ، سخن مصطفى ، صلّى اللّه عليه و آله ، را گوش كنم بهتر از آن است كه به سبب تو خود را در دوزخ اندازم .\r\nبعد از آن از لشكر جدا شد نادم و تائب و شرمنده و خائب ، و شعرى ادا نمود در بيان حال خود مشتمل بر توبه و انابه و پشيمانى و ندم از ارتكاب امور غير لايقه و مدح امير المؤمنين ، و بيان آنكه : من اختيار عار بر نار پرشرار دار البوار نمودم ؛ « 2 » چه ، بنيهء مخلوق از آب و گل طاقت عذاب پايدار ندارد .\r\nو در روضة الاحباب آورده كه بعضى چنين روايت كردند كه چون زبير از ملاقات با عايشه فارغ شد از لشكر جدا گشت . پسرش عبد اللّه با جماعتى از عقب پدر رفت و به زارى و درخواست بسيار از وى التماس نمود كه « عايشه را در اين معركه گذاشتن و رايت بيوفايى برافراشتن از طريق مروّت و مردانگى بغايت دور و خاطر اصحاب بدين جهت ملول و رنجور است » و الحاح و لابه و زارى بسيار نمود و ناله را به حدّى رسانيد كه دل زبير قدرى نرم شد و گفت : اى پسر چون بازگردم و با لشكر على مصاف نمايم ؟ كه در حضور او سوگند خوردم كه\r\n\r\n\r\n","description":"","footnote":"\r\n( 1 ) . حمام : مرگ . - و .\r\n( 2 ) . اشاره است به اين جملهء على ( ع ) كه خطاب به زبير گفته بود : « اى زبير ، اگر با ننگ برگردى بهتر است كه ننگ و آتش دوزخ را براى خود فراهم آورى . » - نهاية الأرب ، ج 5 ، ص 142 .\r\n","page_name":" 301 ","page_number":311},
  {"content":"\r\n\r\nديگر هرگز به جنگ او نروم . عبد اللّه گفت : اين امر به كفّارت يمين حاصل شود و خاطر عايشه و ياران به آن صلاح مىپذيرد . و ظرفا چنين گفته‌اند كه آزردن دوستان جهل و كفارهء يمين سهل است . و چندان از اين نوع مبالغه‌ها نمودند و مرغبّات گفتند كه زبير راضى شد و يكى از غلامان خود ، مكحول نام ، جهت كفّارهء سوگند آزاد كرد « 1 » و به معسكر عايشه بازگشت .\r\nليكن اين روايت ضعيف مىنمايد ؛ چه ، بنا به روايات صحيحه در كتب معتبره به ثبوت پيوسته كه زبير از لشكر بيرون رفت تا به وادى السباع [ رسيد 
  ] ، و عمرو بن جرموز او را به وقتى كه به خواب رفته بود به قتل آورد ، چنانچه عنقريب شرح آن مذكور خواهد شد ان شاء اللّه . و اگرچه احتمال دارد كه بنابر مبالغهء پسر و ياران و براى تسكين خاطر ايشان خائب گشت و كفّارهء يمين داد و به لشكر عود نموده ، ليكن جنگ نكرده يا كرده از اين رجوع باز پشيمان شده و بعد از آن روز ديگر به وادى السباع رفته باشد .\r\nو در نهج البلاغه مسطور است كه امير المؤمنين در روز جمل به وقتى كه تعبيه و ساز لشكر خويش مىفرمود ، اصحاب خود را وصايا و نصايح مىنمود و مىگفت « چشمهاى خود را بپوشيد و دندانهاى نواجد « 2 » خويش را بفشاريد و غير از ياد حقّ ، سبحانه و تعالى ، [ 39 ب 
  ] سخن بسيار مگوييد ؛ چه ، ارتكاب سخن گفتن بسيار در اين محلّ دالّ است بر ترس و جبن . » امّا عايشه اين افعال و اقوال را از هودج خود مىديد و مىشنيد و با نزديكان خود مىگفت : نظر كنيد كه فعلش امروز بعينه مشابهتى تمام دارد به فعل رسول اللّه ، صلّى اللّه عليه و إله . بدانيد و آگاه باشيد كه فرصت و انتظار نمىدهد شما را مگر براى آنكه آفتاب از وسط السّماء ميل به جانب غروب كند و وقت نماز پيشين درآيد ؛ چه ، آن ساعت وقت نزول رحمت الهى و هنگام هبوب نسائم الطاف و اعطاف نامتناهى است .\r\nمنقول است كه جناب ولايت‌پناه در آن روز به آواز بلند به عايشه خطاب فرمود كه  « عَمَّا قَلِيلٍ لَيُصْبِحُنَّ نادِمِينَ . »  « 3 » و از جملهء نصايح و وصايا كه در آن روز با اصحاب فرمود اين بود كه : مثل اين حرب در زمان رسول ، صلّى اللّه عليه و آله ، اتّفاق نيفتاد و بر احكام و آداب آن مردم مطّلع نيستند . بايد كه در اين محاربه احتياط تمام به جاى آريد و نيّت شما در گذاردن شمشير و طعن نيزه نباشد ، بلكه در دفع تير و دفع دشمن باشد نه قتل [ و 
  ] وقع ايشان ، و تا ايشان ابتدا به حرب ننمايد شما پيشدستى مكنيد ، و هركدام از خصوم و غنيمان شما كه از معركهء\r\n\r\n\r\n","description":"","footnote":"\r\n( 1 ) . روايتى ديگر اينكه غلامى ديگر به نام سرجس را آزاد كرد و عبد الرحمان بن سليمان تميمى در اين مورد شعرى سروده كه ترجمه‌اش چنين است : « اى برادران تا به امروز كفّاره دهندهء سوگندى به اين عجيبى نديده‌ام . » ؛ - پيشين ، ص 143 .\r\n( 2 ) . نواجد : دندانهاى پسين ؛ - آنندراج .\r\n( 3 ) . به همين زودى از كرده پشيمان مىشوند ؛ ( مؤمنون ، 40 ) . - و .\r\n","page_name":" 302 ","page_number":312},
  {"content":"\r\n\r\nمحاربه فرار اختيار كند شما در عقب او مرويد ، و مجروح و مريض را متوجّه به قتل مشويد ، و سلب « 1 » مقتول سلب منماييد ، و هركه سلاح خود را بيندازد التفات به سلاح او مكنيد و او را به قتل مياريد .\r\nچون اصحاب اين كلمات از آن حضرت شنيدند همه در مقام اخلاص و انقياد درآمده گفتند : نفوس و نفايس و انفاس خود را در و داد و محبت و خدمت تو و اولاد امجاد و اتباع و اشياع كثير الانتفاع تو تا رمقى در تن ما باقى باشد صرف خواهيم نمود .\r\nدر روضة الاحباب آورده كه در اين محلّ اهل بصره درايستادند و بر اصحاب امير المؤمنين تير از كمان كين گشادند . اصحاب امير المؤمنين فرياد و فغان برآوردند كه سهام اين گروه ما را مجروح ساخت . چند مانع شوى و نگذارى كه ما نيز كارى بسازيم ؟ پس آن‌جناب فرمود : اللّهمّ انّى اعذرت و انذرت فكن لى شاهدا عليهم . و عيبهء « 2 » سلاح خود را بطلبيد و زره پوشيده و شمشير حمايل كرده و بر استر پيغمبر ، صلّى اللّه عليه و آله ، سوار شد و ياران را اجازهء محاربه فرمود و مقدّمات تعليميّه بر سبيل تأكيد تكرار فرمود و مصحف در دست گرفت و آواز داد :\r\nاى مردمان ، كدام كس از شما اين مصحف را از من مىستاند و پيش اين قوم مىبرد و ايشان را به اوامر و نواهيى كه در اين مصحف است مىخواند ؟ جوانى مسلم نام برخاست و گفت : يا امير المؤمنين ! من بدين كار قيام مىنمايم . امير المؤمنين گفت : اى جوان اگر چنين كنى و مصحف را پيش اين قوم برى و ترا هلاك كنند روا مىدارى ؟ گفت : دارم .\r\nپس فرمود : اى جوان حال چنين خواهد بود كه دست ترا كه مصحف گرفته باشى بشمشير بيندازند . تو مصحف به سينه و بازو نگهدارى . پس تو را زخمى زنند و هلاك كنند . آن جوان گفت : چون رضاى خداى تعالى مرا حاصل خواهد بود ، راضىام . امير المؤمنين دو كرت اين كلمات با او گفت و حجّت بر او گرفت . جواب داد كه : شهيد شدن در راه خداى تعالى و ثوابى كه آن را وعده كرده‌اند يافتن در جنب اين رنج بر دل من سهل و آسان مىنمايد . پس امير المؤمنين مصحف را به دو داد . « 3 »\r\nآن جوان مصحف را پيش آن جماعت آورد و گفت : اين كلام خداى تعالى است ، به هرچه در او نوشته شده است با شما كار مىكنيم . مردى از خدمتكاران عايشه درآمد و بر دست او شمشيرى زد و دست راست او بينداخت . آن جوان مصحف را به دست چپ بگرفت . شمشيرى بر دست چپ او زدند و بينداختند . آن جوان مصحف را بر سينه گذاشت . شمشيرى بر سينهء او\r\n\r\n\r\n","description":"","footnote":"\r\n( 1 ) . سلب : جامه و لباس ؛ - آنندراج .\r\n( 2 ) . عيبه : كيسه‌اى از چرم و مانند آن ؛ - پيشين .\r\n( 3 ) . شيخ مفيد معتقد است كه على ( ع ) پيش از اين براى اتمام حجّت به ناكثين ، ابن عباس را همراه قرآن پيش عايشه و طلحه و زبير فرستاده بود تا بينشان حكم باشد ؛ - جمل ، ص 201 .\r\n","page_name":" 303 ","page_number":313},
  {"content":"\r\n\r\nزدند و او را بكشتند . چون مسلم درجهء شهادت يافت ، مادر پيرى داشت ، بسيار خسته و رنجور و دل‌شكسته روبه‌سوى آسمان آورده رجزى خواند كه حاصلش اين است : اى بارخدايا ، مسلم پسر من اين قوم را دعوت به كتاب خدا و سنّت مصطفى ، صلّى اللّه عليه و آله ، كرد و اين قوم به خوارى او را بكشتند . « 1 »\r\nارباب تواريخ آورده‌اند كه چون حامل مصحف شهيد شد ، امير المؤمنين على ( ع ) لواء ظفر انتماء خود را به دست قرّة العين خود محمّد بن حنفيه - كه سرو جويبار بزرگى و شجاعت بود - داد و بفرمود « تقدّم . » « 2 » بفرمودهء پدر بزرگوار لوا را بگرفت و لحظه‌اى پيش برد . آنگاه در اثناء راه متوقّف شد و در رفتن تأنّى و تأمّل و تأخير و تعلّل مىنمود . و روايتى آنكه گفت :\r\nهذه و اللّه الفتنة المظلمة العمياء . يعنى : سوگند به خدا كه اين فتنه تاريك است كه در راه بصيرت در او پيدا نيست . پس امير المؤمنين بانگ برآورد كه :\r\n اقتحم لا امّ لك ، اتكون فتنة * و ابوك قائدها و سائلها ؟\r\nاطعن بها طعن ابيك تحمد * لا خير فى الحرب اذا لم توقد \r\nپس ، محمّد بن حنفيه لوا برداشت و حمله به جانب دشمن برده و به طعن نيزهء خونخوار دمار از روزگار اهل خسار برآورد ، چنانچه دوست و دشمن او را تحسين و آفرين گفتند . و جناب ولايت‌مآب در وى نگاه مىكرد و در ناصيهء همّتش آثار جلالت و مبالت مىديد و مضمون « الولد سرّ ابيه » « 3 » در جبههء انورش مشاهده كرده به شگفت مىآمد .\r\nصوحان العبدى ، كه از جمله اشراف و معارف ياران امير المؤمنين على ، عليه السّلام ، بود و علم او داشت ، در رفت و ساعتى جنگ كرد و شهيد شد . بعد از آن صعصعة بن صوحان علم بر گرفت و حمله كرد . او را زخم گران رسيد . بازگشت . ابو عبيدة العبيدى كه از اخيار اصحاب امير المؤمنين على بو علم بستد و حمله كرد . او نيز شهيد شد . بعد از آن عبد اللّه بن رقبه هم علم بستد و حمله كرد و شهيد شد . پس رشيد بن سمر علم بگرفت و حمله كرد و شهيد شد .\r\nالغرض ، در يك ساعت هفت مرد معروف ، يا هشت ، از ياران امير المؤمنين شهيد شد . در اين اثنا عبد اللّه بن يثربى از اصحاب جمل در ميدان آمد و رجزى خواند و گفت : كجاست ابو الحسن ؟ آنكه صاحب فتنه است و دشمنى او فريضه است . امير المؤمنين فرمود : پيش آى تا چه خواهى كرد . آن مرد شمشير بكشيد و بر امير المؤمنين على ، عليه السّلام حمله كرد .\r\nامير المؤمنين او را شمشيرى زد كه دوش و گردن و سر او را بپرانيد و دور بينداخت و گفت :\r\n« چگونه يافتى ابو الحسن را ؟\r\n\r\n\r\n","description":"","footnote":"\r\n( 1 ) . نيز ؛ - پيشين ، ص 204 .\r\n( 2 ) . تقدّم : قدم پيش نه . - و .\r\n( 3 ) . فرزند راز و نمودار پدر است . - و .\r\n","page_name":" 304 ","page_number":314},
  {"content":"\r\n\r\nو بنى ضبّه گرداگرد شتر عايشه را گرفته رجزها مىخواندند . مردى از ايشان مهار شتر را گرفته بود و بدان مفاخرت مىنمود و شمشيرى به دست داشت كه گويى شمشيرى چوبين بود .\r\nزيد بن لقيط الشيبانى درآمد و او را شمشيرى زد و بينداخت . مردى ديگر هم از بنى ضبّه كه نام او عاصم بن المزاف بود ، مهار شتر بگرفت و شعرى مشعر به دشمنى امير المؤمنين برخواند . از اصحاب امير المؤمنين منذر بن حفصة التميمى بر او حمله كرد و او را بكشت . پس در ميدان جنگ جولانى نمود و فخرى نمود وكيع بن ضبّى ، از اصحاب راوى گويد كه چون ساعتى محمد بن حنفية به طعن‌سان جان‌ستان جولان نمود ، آنگاه تيغ از غلاف بركشيد و در مبارزه و محاربه داد مردى بداد و بسيارى از مبارزان اصحاب جمل را و دليران آن طايفه را به ضرب تيغ به صحراى عدم فرستاد . بعد از آن به مستقر خويش بازگشت . آنگاه جناب امير المؤمنين دست سوى شمشير برد و از نيام آرام بيرون آورد و به نفس نفيس خود را مانند شير غرّان به شتر دلان اصحاب جمل رسانيده از يمين يسار بسيارى از ايشان را به بيداى ممات و صحراى اموات دوانيد . آنگاه به صف خويش بازگشت و حال آنكه از كرّت و شدّت ضرب در شمشير آن حضرت اعوجاجى پديد آمده بود آن را بر ران راست خود نهاده راست و استوار مىساخت .\r\nاصحاب گفتند : چه حاجت است كه امير المؤمنين خود به اين امر مشغول شود ؟ ما كفايت اين كار كنيم . آن حضرت به هيچ احدى از ياران در آن مهم استعانت نجست و سوگند ياد كرد كه : من به اين ضرب و طعن نمىخواهم جز سراى آخرت و رضاى حضرت ذو الجلال احديت را ، پس در كارهايى چنين ، تحقيقا لمعنى الاخلاص ، غير را مدخل نبايد داد و هو الموفق للسّداد . پس به پسر خويش محمّد بن الحنفيّه نگريست و گفت : جنگ چنين كن اى پسر كه پدر تو مىكند .\r\nاتفاقا در آن ساعت ميمنهء اهل بصره بر ميسرهء اهل كوفه حمله كردند و ايشان را بازپس بردند و اهل كوفه ايستادند و ساعتى جنگ مردانه كردند . مخنف بن سليم الأزدى ، از ياران امير المؤمنين ، بر ايشان حمله كرد و چند كس را زخم زد و بكشت و او را زخمى گران رسيد .\r\nبازگشت . برادر او صعقة بن سليم حمله كرد . او را زخمى زدند . شهيد شد . پس زيد بن جمل ، بيرون آمد و بر او حمله كرد . منذر نيز بر او حمله كرد و هردو به هم آويختند . عاقبت منذر ظفر يافت و او را بكشت .\r\nبعد از آن اشتر نخعى در ميدان آمد و مىغرّيد چنان كه شير [ 40 الف 
  ] در حالت خشم مىغرّد . مبارز خواست . عاد بن شداد الأزدى بيرون آمد . هردو با يكديگر لعب نمودند .\r\nعاقبة الامر نسيم ظفر از جانب اشتر وزيد و عاد مقتول گرديد . اشتر به آواز بلند مىگفت كه :\r\nكيست كه با من رغبت مبارزه كند ؟ بگوييد تا بيرون آيد . هيچ‌كس بيرون نيامد . اشتر ساعتى در ميدان جولان نمود و فخرها كرد و شعرها خواند . هيچ‌كس به محاربهء او بيرون نيامد . بازگشت .\r\n\r\n","description":"","footnote":"","page_name":" 305 ","page_number":315},
  {"content":"\r\n\r\nمحمّد بن ابى بكر و عمّار ياسر هردو به اشتر ملحق شدند . مردى از اصحاب جمل آواز داد كه :\r\nشما كيستيد ؟ گفتند : فلانانيم . و نامهاى خويش را بگفتند و مبارز خواستند . عمرو بن يثربى الضبّى بيرون آمد . ياسر بر او حمله كرد و او را بكشت . كعب بن سور الأزدى خواست كه بر عمّار حمله كند . غلامى ازدى بر او سبقت گرفت و روى به عمّار آورد . عمّار خواست كه بر او حمله كند . ابو زينب الأزدى بر عمّار سبقت گرفت و آن غلام را بكشت و بازگشت و پيش امير المؤمنين على ، عليه السّلام ، آمد .\r\nبعد از آن از اصحاب جمل عمرو بن يثربى « 1 » بيرون آمد و در ميان صف - چنان كه به شتر [ عايشه 
  ] نزديك بود - بايستاد و مبارز خواست . [ علباء بن 
  ] هيثم السّدوسى از اصحاب امير المؤمنين على ، عليه السّلام ، بيرون آمد . عمرو بن يثربى بر او حمله كرد و او را بكشت و مبارز خواست . پس زيد « 2 » بن صوحان العبدى از صف بيرون آمد . عمرو او را نيز بكشت و مبارز خواست . چون شجاعت و دستبرد او بديدند ، كس مبارزت او اختيار نمىكرد . پس عمرو در ميدان ساعتى خوب جولان كرد و خويشتن را ثنا و مدح گفت . عاقبة الامر عمّار ياسر از صف اسب جهانيد و گفت : تا كى لاف بيهوده زنى . ساعتى بايست تا نبرد مردان بينى . عمرو شمشير بكشيد و عمّار هم شمشير بكشيد و روى به دو آورد . ميان ايشان زمانى ممتد كوشش شد .\r\nآخر الامر عمار شمشيرى بزد و از اسبش بينداخت و فرود آمد و پاى او بگرفت به پيش امير المؤمنين بياورد . امير المؤمنين فرمود : گردن او بزنيد . عمرو گفت : مرا بگذار تا جانب تو با ايشان جنگ كنم . امير فرمود : اى دشمن خداى ، چگونه تو را توانم گذاشت ؟ تو همين ساعت دو مبارز از اصحاب من كه در شجاعت و مردانگى مشهور بودند بكشتى . عمرو گفت : اى امير المؤمنين با تو كلمه‌اى دارم . نزديك آى تا در گوش تو بگويم كه سرّيست از جمله اسرار كه ترا در آن منافع بسيار باشد . امير فرمود كه : تو مردى متمرّدى و مصطفى ، صلّى اللّه عليه و آله ، مرا به احتراز از متمرّدان وصيّت فرموده . عمرو گفت : به خدا كه اگر پيشتر مىآمدى گوش يا بينى تو مىكندمى . امير المؤمنين از او تعجّب نمود و بدست خود او را گردن زد . « 3 »\r\n\r\n\r\n","description":"","footnote":"\r\n( 1 ) . در خصوص چگونگى جنگ كردن عمرو بن يثربى - كه در اينجا به دو گونه ذكر شده - أخبار الطوال ، ص 186 ؛ تاريخ طبرى ، ج 6 ، ص 2445 ؛ شرح نهج البلاغه ، ج 1 ، ص 127 ؛ جمل ، ص 184 .\r\n( 2 ) . هرسه نسخه : عبد اللّه . عمرو بن يثربى قبل از كشتن ابن صوحان ، هند بن عمرو جملى را نيز كشته بود ؛ - همين كتاب ، پابرگ بعدى .\r\n( 3 ) . عمرو بن يثربى تنها اسيرى بود كه على ( ع ) به دست خود بكشت . وى از سران بنى ضبّه به روزگار جاهلى بود و سپس اسلام آورد . عمرو پيش از كشته شدن گفت :\r\n","page_name":" 306 ","page_number":316},
  {"content":"\r\n\r\nپس برادر او ، عبد اللّه يثربى ، بيرون آمد و مبارز خواست . امير المؤمنين به نوعى كه او را نمىشناخت پيش او رفت . عبد اللّه بر او حمله كرد . امير المؤمنين بر روى او شمشيرى بزد و يك نيمهء روى و سر او بينداخت و بازگشت . ناگاه يكى از صف اصحاب جمل آواز داد و امير را بخواند . امير المؤمنين بازنگريست . عبد اللّه خلف الخزاعى را ، كه عايشه در آن وقت در خانهء او فرود آمده بود ، ديد . فرمود : اى عبد اللّه چه كار دارى ؟ عبد اللّه گفت : رغبت نمىكنى كه ساعتى در ميدان جنگ بگرديم و مبارزت نماييم ؟ امير گفت : اين سهل درخواستى است . اما تو را در كشتن چه راحت است ؟ همانا فراموش نكرده باشى و مىدانى كه من كيستم ؟ عبد اللّه گفت : اى پسر ابو طالب ، دست از اين تكبّر و نخوت بدار . تا كى خويشتن را مىستايى و از دليران نبرد اعتبار نمىگيرى ؟ قدم پيش نه تا سزاى خويشتن بينى . امير المؤمنين عنان بگردانيد و روى به او آورد و گفت : بيا عبد اللّه تا چه دارى . عبد اللّه خزاعى شمشيرى بكشيد و بر امير المؤمنين حمله كرد و زخمى بگذارد . امير المؤمنين شمشير او را به سر خود رد كرد و در همان گرمى اسب بر او گردانيد و دست راست او به ضرب تيغ بىدريغ بينداخت و در پى او شمشيرى ديگرش زد كه كاسهء سر گويا نداشت . و اسب بر جسد او براند و اين بيت مىخواند - و از شقاوت و عداوت او تعجّب مىنمود :\r\n إيّآى تدعو فى الوعا يابن الازب * و فى يمينى صارم يبدى اللهب \r\nيعنى مرا مىخوانى به جنگ اى پسر ازب و حال آنكه در دست من تيغ آبدار آتشبار است .\r\nو چون امير به صف خويش مراجعت نمود از اصحاب جمل مازن بن عوف الضّبى اسب در ميدان تاخت و مبارز خواست . عبد اللّه بن نهشل پيش او آمد . هردو نيزه برآويختند . آخر نسيم ظفر از جانب عبد اللّه وزيد و مازن به ياران خود رسيد . بعد از آن ثورى بن عدىّ كه پسر عمّ مازن بود به ميدان خراميد و مبارز طلبيد . محمّد بن ابى بكر شمشيرى بزد و دست راست او بينداخت و به ضرب ديگر او را به پسر عمش رسانيد .\r\nچون عايشه حال بر اين منوال ديد در خشم شد و گفت : مشتى سنگريزه به من دهيد . به او دادند . آنها را بر روى اصحاب امير المؤمنين پاشيد و گفت : شاهت الوجوه . يعنى : زشت و ناخوش شود اين رويها . مردى از اصحاب امام المتّقين گفت : اى عايشه و ما رميت إذ رميت و\r\n\r\n\r\n","description":"","footnote":"\r\n- إن تقتلونى فأنا ابن يثربى / قاتل علباء و هند الجملى / ثمّ ابن صوحان على دين على اينك كه مرا مىكشيد بدانيد كه منم ابن يثربى ، كشندهء علباء و هند جملى و سپس ابن صوحان ، كه همه بر آيين على بودند ؛ - الإصابة ، ص 6513 ؛ الإشتقاق ، ص 246 به نقل نصر بن مزاحم منقرى ، پيكار صفين ، ترجمهء پرويز اتابكى ، ص 772 ، پابرگ 3 .\r\n","page_name":" 307 ","page_number":317},
  {"content":"\r\n\r\nلكنّ الشيطان رمى . « 1 » يعنى : نينداختى تو سنگريزه را وقتى كه انداختى بلكه شيطان انداخت . و به مقتضاى [ آيهء 
  ] كريمهء  إِنَّ عِبادِي لَيْسَ لَكَ عَلَيْهِمْ سُلْطانٌ إِلَّا مَنِ اتَّبَعَكَ  « 2 » - يعنى شيطان را هيچ تسلّط بر بندگان خواص من نيست - يقين كه اين سنگريزها را نسبت به لشكر امير المؤمنين ، كه بندگان خاص خدايند ، اثرى نخواهد بود .\r\nو در اين اثنا طلحه به آواز بلند گفت : اى بندگان خداى ، صبر كنيد كه صبر و ظفر قرين با يكديگر باشند و ثواب صابران بسيار .  إِنَّما يُوَفَّى الصَّابِرُونَ أَجْرَهُمْ بِغَيْرِ حِسابٍ  . « 3 » مروان حكم چون اين جدّ و جهد از طلحه ديد به غلام خود گفت كه : من تعجّب مىكنم در اينكه هيچ‌كس در باب كشتن عثمان اين قدر سعى كه طلحه مىكرد نمىكرد ، و الحال در طلب بازخواستن خون او طلحه از همه‌كس ساعىتر است . ببين كه چون مردم را تحريص بر جنگ مىكند و مسلمانان را در معرض هلاك مىاندازد ! مرا به خاطر مىرسد كه او را تيرى بزنم و شرّ او از مسلمانان كفايت كنم . اگر در پيش من بايستى و مرا بپوشانى چنان كه مرا كسى نبيند و نداند كه آن تير من انداخته‌ام ، تو از مال من آزاد باشى . غلام گفت : چنين كنم .\r\nپس غلام پيش او بايستاد و مروان تيرى كه پيكان او را به زهر آب داده بودند بر پهلوى طلحه بزد ، چنان كه از درد بيهوش شد و بيفتاد . چون به هوش آمد ديد كه خون بسيار از وى رفته گفت :\r\n إِنَّا لِلَّهِ وَ إِنَّا إِلَيْهِ راجِعُونَ  . بعد از آن غلام خود را گفت : مرا به سايه بر . غلام گفت : هيچ پناهى و سايه [ اى 
  ] نمىبينم كه تو را آنجا برم . طلحه گفت : سبحان اللّه ، امروز خون هيچ مردى از قريش ضايع‌تر از خون خود نمىبينم . پس ، از بسيارى درد بر خويشتن مىپيچيد تا روح او را مفارقت نمود و به آخرت انتقال نمود . او را در موضعى كه آن را سنجه « 4 » مىگويند دفن كردند .\r\nو در روضة الأحباب چنين آورده كه زعم بعضى از اهل علم اين است كه امير المؤمنين على ، عليه السّلام ، طلحه را از صف لشكر بخواند و چيزها به او ياد داد و مواعظ و نصايح فرمود و حديث « انّكما ستقاتلان عليّا و انتما له ظالمان » فرا خاطر او داد . طلحه از آنها متنبّه و متأثر گشت و دست از قتال كشيده داشت و در بعضى از صفوف لشكر خويش كناره گرفته متفكّر ايستاده بود كه ناگاه مروان تيرى زهرآلود از كمان كين به جانب طلحه بگشود ، چنانچه پاى او را بر پهلوى اسبش بدوخت . طلحه تجلّد نمود و بىتكلّف از ساقش بيرون كشيد . چندان خون برفت كه به هلاكت انجاميد . « 5 »\r\n\r\n\r\n","description":"","footnote":"\r\n( 1 ) . يادآور اين آيه :  « وَ ما رَمَيْتَ إِذْ رَمَيْتَ وَ لكِنَّ اللَّهَ رَمى »  ؛ ( انفال ، 17 ) ، كه خداوند به پيامبر مىگويد : تو تير نمىانداختى ، خدا بود كه تير مىانداخت . - و .\r\n( 2 ) . حجر ، 42 .\r\n( 3 ) . زمر ، 10 .\r\n( 4 ) . نام محلّ دفن طلحه را مهدوى دامغانى كلّاء ذكر كرده است ؛ - نهاية الأرب ، ج 5 ، ص 159 ، پابرگ مترجم .\r\n( 5 ) . ابن عبد البرّ از قول احنف مىگويد : نخستين كسى كه در جنگ جمل كشته شد طلحة بن عبد اللّه بود . نيز مىگويد ، -\r\n","page_name":" 308 ","page_number":318},
  {"content":"\r\n\r\nو روايتى آنكه تير به سينه‌اش بخورد . پس غلام طلحه او را از معركه بيرون برده به خرابه‌اى رسانيد و از اسب فرود آورد . هنوز رمقى از حيات باقى داشت كه نظرش بر شخصى از ملازمان امير المؤمنين افتاد . او را به نزد خود طلبيد و از وى پرسيد كه : از كدام لشكرى ؟\r\nسوار گفت : از زمرهء ناجيهء اصحاب امير المؤمنين على بن ابى طالب ، طلحه گفت : دست پيش آر تا به دست تو بيعت امير المؤمنين را تازه كنم و خود را شايستهء رحمت بىاندازه كنم . سوار مسئول طلحه را مبذول داشت و بعد از آن ، [ طلحه 
  ] از مركب پياده گشت و در ساعت عالم آخرت را منزل ساخت . « 1 » و آن لشكرى در حال به ملازمت امام المتّقين آمده و كيفيت حال را معروض داشت . جناب ولايت‌پناه فرمود كه : ايزد تعالى مىخواست كه طلحه بىتجديد بيعت ما به بهشت درنيايد .\r\nو مدّت عمر طلحه شصت و دو سال بود . او ده پسر داشت : محمّد ، عمران ، عيسى ، يحيى ، اسماعيل ، اسحق ، يعقوب ، موسى ، زكريا ، و صالح . و از جملهء پسران ، محمّد نيز در آن معركه به قتل آمد .\r\nامّا عايشه از وفات طلحه عظيم دلتنگ شد ؛ چرا كه ، طلحه پسر عمّ او بود . و اهل بصره از واقعهء او نهايت غمناك شده و متأسف شدند . [ 40 ب 
  ]\r\nچون شب درآمد لشكرها با يكديگر بازگشتند . باز روز ديگر على الصّباح عايشه در هودج نشسته پيش لشكر بايستاد و امير المؤمنين تعبيهء لشكر ، همچنان‌كه اوّل روز قرار داده بود ، مرتّب گردانيد و جنگ آغاز كردند ، تا محاربه به حدّى رسيد كه سرهاى دليران و شجاعان از جانبين به تيغ بىدريغ پرّان و جويهاى خون در صحرا و هامون روان شد . عايشه را امروز خوفى عظيم مستولى شد . بنابراين كعب بن سور را ، كه مهار شتر در دست داشت ، گفت : مهار بگذار و مصحف مجيد را بر دست بگير و پيش سپاه على شو و ايشان را به كتاب اللّه بخوان .\r\nچون كعب متوجّه اين امر شد خبر به مالك اشتر بردند كه عايشه اين حيله پيش آورده . مالك از وهم آنكه مبادا اين سخن به امير برسد و امير از كمال مرحمت فرمايد ، و اين فتحى كه به صد جرّثقيل قريب الوقوع شده به عهدهء تعويق افتد ، سر راه بر كعب گرفت و او را به ضرب تيغ بىدريغ به دوستانش رسانيد . « 2 »\r\n\r\n\r\n","description":"","footnote":"\r\n- مروان گفت : از اين پس ديگر خونخواهى عثمان نخواهم كرد . آنگاه تيرى بر او زد و طلحه از آن تير كشته شد ؛ - پيشين ، ص 158 ؛ جمل ، 230 ؛ تاريخ طبرى ، ج 6 ، ص 3186 ؛ تهذيب التهذيب ، ج 5 ، ص 21 .\r\n( 1 ) . براى كسب اطّلاع بيشتر در خصوص روايات گوناگون مرگ طلحه - جمل ، ص 229 به بعد .\r\n( 2 ) . نويرى مىنويسد كه كعب را سبائيان [ - پيروان عبد اللّه بن سبا 
  ] تيرباران كردند و كشتند ؛ - نهاية الأرب ، ج 5 ، ص 146 .\r\n","page_name":" 309 ","page_number":319},
  {"content":"\r\n\r\nبعد از آن غلامى از قبيلهء ازد كه نام او وايل بن كثير بود رجزى بخواند و مبارز طلبيد . اشتر او را نيز به كعب رسانيد . عبد الرحمن بن عتّاب بن اسيد در ميدان آمد . در پيش شتر عايشه به شمشير لعب مىنمود و رجزى مىخواند و مبارز مىطلبيد . اشتر به ضرب اوّل دست راست او بينداخت و به طعن ثانى او را به اصحاب خود و اصل گردانيد . بعد از آن به صف خود مراجعت نمود .\r\nپس ، اسود بن البحرى السّلمىّ ، از اصحاب جمل ، به ميدان آمد و مبارز خواست . عمرو بن الحمق الخزاعى « 1 » از ياران امير المؤمنين پيش رفت و كار او بساخت . پس جابر بن مرثدى الأزدى در ميدان آمد . از اين‌جانب محمّد بن ابى بكر او را به صحراى عدم رسانيد . پس مجاشع بن عمر التميمى پيش آمد و ساعتى حرب و جولان نمود . بعد از آن از امير المؤمنين امان طلبيد . مسئول در معرض قبول افتاد و به صف امير المؤمنين ملحق شد . امير المؤمنين او را استمالت داده به مرتبهء تقرّب رسانيد .\r\nپس عوف بن القطن العتبى پيش آمد و مبارز خواست . محمّد بن حنفيّه او را به اصحابش رسانيد . بعد از آن بشر بن عمرو الضبّى در ميدان محاربت آمد و رجزخوانان مبارز طلبيد .\r\nعمّار ياسر او را به عالم آخرت فرستاد . بعد از او حريشة بن ثعلبة الضبّى مهار شتر عايشه را بگرفت و رجزى بخواند و مبارز طلبيد . دست او را بر مهار شتر بريدند و او را بكشتند . پس حازم بن ابى حازم الطائى بيامد و مهار شتر بگرفت . دست او را نيز ببريدند و به عالم آخرت رسانيدند . بعد از آن اسلام بن سلامه بيامد و مهار شتر بگرفت و جنگ مىكرد تا دست او را بر مهار بريدند و او را بكشتند . و بر اين قياس عقب يكديگر از هردو جانب مبارزان مىآمدند تا دست نود و هشت كس را بر مهار شتر عايشه بريدند و بكشتند .\r\nو در مقصد اقصى آورده كه دويست و هفتاد كس بر شتر عايشه كشته شدند و مهار بر زمين نينداختند . و عايشه به آواز بلند مىگفت كه : اى مردمان صبر كنيد كه صبر عادت احرار است و ثواب آن بسيار . چون عايشه مردم را بر جنگ تحريص كرد و مبارزان جانبين ديگر نوبت در جنگ آويختند ، حجّاج بن غزيّة الانصارى از اصحاب امير المؤمنين آواز داد كه : اى انصار در جنگ تقصير نكرديد ، مع ذلك بهتر از اين مىبايد و مجدّتر از اين روى به كار آريد و بر جنگ صبور و ثابت‌قدم باشيد تا خداى تعالى شما را ظفر روزى كند . اين سخنها بگفت و شمشير بكشيد و بر اصحاب جمل حمله كرد .\r\nبعد از آن شريح بن هانى الحارثى برفت و حمله كرد . پس هانى بن عروة المذحجى بر عقب ايشان حمله كرد . پس زياد بن كعب الهمدانى و بعد از آن سعيد الهمدانى بر اثر ايشان\r\n\r\n\r\n","description":"","footnote":"\r\n( 1 ) . براى مطالعهء شرح‌حال وى - اسد الغابة ، ج 4 ، ص 100 .\r\n","page_name":" 310 ","page_number":320},
  {"content":"\r\n\r\nروان شد . پس عمّار ياسر حمله كرد و اشتر نخعى در عقب عمّار حمله كرد ، و عدىّ بن حاتم الطائىّ بر عقب اشتر نخعى تاخت . بعد از آن رفاعة بن شداد . بعد از آن هانى بن هانى . بعد از آن عمرو بن حمق الخزاعى . الغرض اين جماعت از سرداران و مبارزان اصحاب امير المؤمنين پياپى بر اصحاب جمل حمله كردند و مبارزتها نمودند و جنگها كردند كه چشم هيچ بيننده نديده و گوش هيچ شنونده نشنيده ، تا هودجى كه عايشه در آن نشسته بود بر مثال خارپشتى شده از بسيارى تير كه در آن زدند .\r\nدر تاريخ اعثم كوفى آورده كه بنى ضبّيّه از غايت مبالغه سرگين آن شتر برمىگرفتند و مىبوييدند و با يكديگر مىگفتند كه سرگين شتر مادر ما عايشه بسيار از مشك خوشبوتر است .\r\nاشتر نخعى در آن ساعت در ميدان حرب مىگشت و آواز مىداد كه : يا اصحاب الجمل كيست كه به مبارزت من بيرون آيد تا ساعتى جنگ كنيم ؟ عبد اللّه بن الزبير بيرون آمد و گفت : به نزديك من آى اى دشمن خدا كه از همه جهان تو را مىخواهم . اشتر به جواب او ملتفت نشده به يك طعن نيزه از اسبش بينداخت و فرود آمد و بر سينه‌اش نشست . امّا اشتر چون آن روز روزه‌دار بود از كثرت تردّد ضعف به او راه يافت و عبد اللّه از دست او بجست و خلاص گشت .\r\nدر اين اثنا جنگ مغلوبه شد و خلق بسيار از جانبين كشته شد و امير المؤمنين آواز داد كه :\r\nشتر عايشه را پى كنيد او شيطان است . مالك اشتر خود را به شتر رسانيد « 1 » و يك پاى او را قلم كرد . بر سه پاى بايستاد . دست ديگر را بريد . به يك دست و پاى بايستاد . مالك از مشاهدهء اين حال متحيّر شد و خوف بر وى مستولى گشت . در اين حالت امير المؤمنين رسيد و گفت : اى مالك پاى ديگر را قطع كن كه او را جنّ نگاهداشته . چون پاى ديگر را بريد لحظه‌اى بر يك دست بايستاد و بيفتاد و بانگى سخت كرد . عمّار دردويد و نوارهاى هودج را به شمشير ببريد و امير المؤمنين على ، عليه السّلام ، نزديك هودج راند و سرنيزه را به هودج فرو كرد و گفت : اى عايشه ! مصطفى ، صلّى اللّه عليه و آله ، تو را چنين فرموده ؟ عايشه آواز داد كه : اى على ، ظفر يافتى نيكويى كن . « 2 » امير المؤمنين ، محمّد بن ابى بكر را گفت : خواهر خود را نگاهدار و مگذار كه غير از تو هيچ‌كس به حوالى هودج او آيد . محمّد دست به اندرون هودج كرد تا عايشه را از هودج بيرون آرد . پرسيد كه : تو را هيچ زخمى رسيده يا نه ؟ عايشه گفت : نه ، امّا تو كيستى كه دست تو به جامهء من رسيد ؟ محمّد گفت : خاموش . منم برادر تو ، محمّد . كردى با خويش آنچه\r\n\r\n\r\n","description":"","footnote":"\r\n( 1 ) . ابن خلدون ، قعقاع بن عمرو را به عنوان پىكنندهء شتر عايشه معرفى مىكند ؛ - العبر ، ج 1 ، ص 608 و محمّد بن حنفيه نيز به عنوان پىكننده شتر ذكر شده است ؛ - نهج البلاغه ، ترجمهء محسن فارسى ، ص 22 .\r\n( 2 ) . در خصوصى حديثى از رسول اللّه ( ص ) مبنى بر مداراى على ( ع ) با عايشه - مستدرك الصحيحين ، ج 3 ، ص 119 ؛ ابن حجر ، الصواعق ( در حاشيهء تطهير الجنان ) ص 108 ؛ جمل ، ص 258 .\r\n","page_name":" 311 ","page_number":321},
  {"content":"\r\n\r\nكردى و آبروى خويش بردى و خويشتن را در معرض قتل آوردى .\r\nو در مقصد اقصى آورده كه چون محمّد بن ابى بكر دست در هودج كرد ، عايشه فرياد كرد كه : كيست اينكه دست بر كسى مىنهد كه جز دست رسول خدا ، عليه و آله السلام ، نسوده است ؟ خدا اين دست را در آتش بسوزاند . محمّد گفت : منم برادر تو . دعاء بد مكن ، امّا حالا دشمن توام . عايشه گفت : خداوندا دستش به آتش دنيا بسوز ، نه به آتش آخرت . دعاى او مستجاب شد . چون معاويه « 1 » محمّد بن ابى بكر را قتل كرد ، او را به جيفهء حمارى درآورد ، و به آتش بسوخت .\r\nبعد از آن امير ، محمّد و عمّار را فرمود تا هودج عايشه را برداشته به سراى عبد اللّه بن خلف الخزاعى « 2 » كه عايشه پيش از اين در آن سراى فرود آمده بود برند . چون عايشه در آن منزل قرار گرفت محمّد را گفت : تو را سوگند مىدهم اى برادر كه عبد اللّه زبير را براى من طلب كنى . محمّد گفت : اين همه رنج و مشقّت به سبب او به تو رسيده . او را چه مىكنى ؟ عايشه گفت : مرا مرنجان و او را طلب كن كه او خواهرزادهء من است و ناچار مىخواهم كه او را ببينم .\r\nمحمّد بازگشت و به معركه آمد . عبد اللّه را خسته يافت و بغايت رنجور ديد . او را گفت :\r\nبازنشين اى بر اهل بيت خود شوم ! عبد اللّه بازنشست . محمّد او را پيش اسب خود گرفته نزد عايشه آورد . « 3 » چون عايشه او را بر آن حال ديد بگريست و از برادر درخواست نمود كه : امان عبد اللّه را از على بخواه و احسانى كه كردى تمام كن . محمّد به ملازمت امير شتافت و استدعاى امان عبد اللّه بن زبير نمود . شاه ولايت فرمود : همهء عالم را امان دادم .\r\nدر اثناء اين حالت مردى از كوفه نام او مسعود بن عمرو الهمدانى بود در ميان كشتگان مىگشت و نظاره مىكرد . مردى را ديد از بنى ضبّيّه كه او را عمرو بن الأهلب گفتندى . هردو دست او بريده بودند و [ او را 
  ] زخم بسيار زده ، و در آن حالت شعرى مىخواند و در آنچه با عايشه آمده و با امير المؤمنين جنگ كرده پشيمانى مىنمود . همدانى بر سر او بايستاد و از سخن و شعر او تعجّب مىنمود . ضبّى او را ديد ، گفت : تو از كجايى ؟ گفت : از قبيلهء همدانم .\r\nضبّى گفت : چرا ايستاده تعجّب مىكنى . همدانى گفت : تعجّب از آن مىكنم كه در حالتى پشيمانى مىنمايى كه سود ندارد . ضبّى گفت : راست مىگويى . مىخواهم سخن حكمتى در\r\n\r\n\r\n","description":"","footnote":"\r\n( 1 ) . مراد معاوية بن خديج كندى از سرداران معاوية بن ابى سفيان است كه همراه عمرو عاص به مصر رفته بود .\r\n( 2 ) . وى از طرف عمر در ديوان بصره نظارت داشت و در جنگ جمل همراه عايشه بود و برادرش عثمان بن خلف همراه على ( ع ) بود . براى كسب اطّلاع بيشتر - الإصابة ذيل شمارهء 4650 .\r\n( 3 ) . در خصوص زخمى شدن عبد اللّه بن زبير و رسيدن وى به پيش عايشه - جمل ، ص 215 به بعد . ابن خلدون مىنويسد : « مروان بن الحكم و عبد اللّه بن زبير ، هريك سى و هفت زخم نيزه و تير برداشته بودند . » ؛ - العبر ، ج 1 ، ص 607 .\r\n","page_name":" 312 ","page_number":322},
  {"content":"\r\n\r\nنهان با تو بگويم . گوش نزديك من آر تا در گوش تو بگويم . همدانى از ساده‌دلى كه شعار آن قبيله بود ، غافل از آنكه اينجا غير از اين هردو زنده‌اى نيست تا اين سرّ از او مخفى داشته شود ، گوش بر دهان او [ 41 الف 
  ] نهاد و [ او 
  ] دندان زد و گوش همدانى محكم بگرفت .\r\nهمدانى هرچند كه كوشيد هيچ سود نداشت تا گوش او را از بيخ بركند . همدانى شمشير كشيد و او را پاره‌پاره كرد .\r\n\r\nامّا مقتل زبير\r\nدر روضة الأحباب آورده كه در كتب سير و تواريخ سرانجام حال زبير و كيفيّت قتل او به روايات مختلفه به نظر درآمده . روايتى آنكه چون از معركهء قتال بيرون آمد و به جانب مدينهء طيّبه توجه نمود ، اتّفاقا گذر او به موضعى كه مشهور به وادى السّباع « 1 » بود واقع شد . ابن جرموز نام - كه نام او عبد اللّه يا عمر يا عمرو بود و مشهور نزد اصحاب به عمرو است « 2 » - از عقب او رفت و در كمين قتل او فرصت مىجست كه بر او دست يابد و دستبرد نمايد . زبير به فراست از وضع او قصدش معلوم كرد ، بنابراين روى به دو آورده تا به دفعش مشغول شود .\r\nعمرو بن جرموز چون خود را مرد نبرد او ندانست ، ناچار زبان به تضرّع و زارى گشاده گفت :\r\nخداى را به ياد تو مىدهم كه از سر خون من بگذرى . زبير دست از قتل او كشيده داشت . « 3 »\r\nاين صورت چند نبوت مكرّر از او به ظهور رسيد تا آنكه زبير گفت : خداى قاتل تو باد كه او را به ياد ما مىدهى و خود او را فراموش مىكنى . آخر الامر ابن جرموز او را غافل ساخته به قتل رسانيد و سر او را از بدن جدا كرده بعد از انقضاء حرب جمل به پايهء سرير خلافت مصير آورده شرح واقعه به يكى از خواص آن‌جناب گفت و وسيله و استيذان دخول و شرف در مجلس عالى شاه ولايت نمود .\r\nامير چون بر واقعه مطّلع شد اذن دخولش نداد و فرمود : بشارت دهيد قاتل زبير را به آتش دوزخ . « 4 » ابن جرموز چون اين سخن بشنيد برآشفت و ابيات چندى در وصف حال خويش بگفت كه مضمونش اين است : آوردم من سر زبير را به نزد على در حالى كه از او اميد تقرّب و احترام داشتم . پس بشارت داد مرا به آتش دوزخ . زهى بشارت و زهى تحفه ، و برابر است نزد\r\n\r\n\r\n","description":"","footnote":"\r\n( 1 ) . محلّى است در پنج ميلى بصره . در خصوص اين محلّ و ديگر مكانهايى كه به همين نام مشهورند - معجم البلدان ، ج 8 ، ص 373 .\r\n( 2 ) . نام ابن جرموز به صورت عمير و عميرة هم ضبط شده است .\r\n( 3 ) . بيشتر روايات حكايت از آن دارد كه ابن جرموز همراه خوارج در جنگ نهروان كشته شده است ؛ - شرح نهج البلاغه ، ج 1 ، ص 304 .\r\n( 4 ) . اين حديث منسوب به على ( ع ) را بسيارى از مورّخان اهل تسنن در كتب خود آورده‌اند ، ولى از نظر بزرگان اهل تشيّع مردود است ؛ - مروج الذهب ، ج 2 ، ص 320 ؛ آفرينش و تاريخ ، ج 5 ، ص 215 ) .\r\n","page_name":" 313 ","page_number":323},
  {"content":"\r\n\r\nمن قتل زبير و ياريى كه از روى غفلت از من سر زند در وى .\r\nو در تاريخ ابن اعثم چنين مسطور است كه چون ابن جرموز اين بشارت بشنيد ، برخاست و گفت : ندانم كه با شما چگونه زندگى بايد كرد ؟ اگر از جهت شما كسى را بكشند به آتش دوزخ بشارت بايد شنيد . و اگر با شما جنگ كنند همهء عالم خطّ كفر بر او كشند .\r\nو روايتى ديگر در قضيّهء قتل زبير آنكه چون وى از معركهء حرب جمل روى برتافته به جانب مدينه توجّه نمود ، در راه به موضع صفوان - كه موضعى است كه نسبت آن به بصره چون نسبت قادسيّه است به كوفه - مردى از بنى مجاشع ، نعرنام ، كه ميان ايشان سابقا رابطهء دوستى و مودّت بود ملاحتى شد . گفت : اى حوارى رسول « 1 » - يعنى يار خاص رسول - كجا مىروى ؟ چون كيفيت حال معلوم كرد ، گفت : از من در امانى . بيا تا به جايى برم كه هيچ آسيبى به تو نرسد و از ورطهء مخاطره بگذرانم . در اين اثناء مردى اين خبر به احنف بن قيس رساند كه : زبير عوّام با مردى ديگر از موضع صفوان « 2 » به تعجيل مىگذرند . احنف گفت : عجب حالتى است ! زبير لشكرى درهم كشيد و ميان مسلمانان جنگ قايم ساخت . اكنون مىخواهد كه خود بسلامت به اولاد و اهل خود ملحق شود . « 3 »\r\nپس عميرة بن جرموز و فضالة بن حابس و نفيع و جماعتى ديگر از بنى تميم چون اين سخن از احنف بن قيس شنيدند به قصد او مكمّل روان شدند و او را دريافتند كه به رفاقت نعر مىرفت . عميره خود را پيشتر به زبير رسانيد و از عقب او درآمد و طعن نيزه به زبير زده زبير رو به دو آورده شمشيرى حوالهء وى نمود . گمان زبير آنكه او را مقتول ساخته . عميره فرياد برآورد كه : يا نفيع . يا فضالة . و رفقاى خويش را بخواند و جمله حمله كردند و زبير را به قتل آوردند . و نزد اكثر علما اين روايت راجح است . « 4 »\r\nو روايتى آنكه زبير درحال انصراف از معركهء محاربه در راه به وادى السباع رسيد . بر قومى از بنى تميم نزول كرد . عمرو بن جرموز نزد او رفت و گفت : يا ابا عبد اللّه ، به چه حال گذاشتى اين دو لشكر را ؟ زبير گفت : درحالىكه عزم جزم بر مقاتله كرده بودند ، و بىشك كه الحال آتش مقاتله و محاربه اشتعال يافته باشد . پس عمرو بن جرموز فرمود تا طعامى براى او مهيا سازند و مقدارى از شير ترتيب نمودند . زبير بعد از اكل و شرب شير برخاست و نماز كرد و ساعتى پهلوى استراحت بر زمين نهاد . عمرو بن جرموز چون دانست كه خواب بر او مستولى\r\n\r\n\r\n","description":"","footnote":"\r\n( 1 ) . در خصوص اينكه زبير حوارى رسول اللّه ( ص ) بوده است يا نه - طبقات ، ج 3 ، ص 73 ؛ نيز نهاية الأرب ، ج 5 ، ص 160 .\r\n( 2 ) . صفوان يا سفوان در يك ميلى بصره واقع است ؛ - معجم البلدان ، ج 5 ، ص 90 .\r\n( 3 ) . نيز مقايسه كنيد با : جمل ، 232 و 234 ؛ و نهاية الأرب ، ج 5 ، ص 161 به بعد .\r\n( 4 ) . الإستيعاب ، ج 2 ، ص 2512 .\r\n","page_name":" 314 ","page_number":324},
  {"content":"\r\n\r\nشده برجست و ضربت شمشير بر ام الدماغ وى زد كه مغزش شكافته شد .\r\nو روايتى آنكه زبير به نماز مشغول بود كه عمرو بن جرموز در حالت سجده او را به قتل آورد . على اىّ حال ، زبير بيرون از معركهء جمل كشته شد . منقول است كه چون عمرو بن جرموز سر زبير را نزد امير المؤمنين آورد و بشارت دوزخ شنيد ، از اين غبن و غصّه به همان شمشير كه زبير را كشته بود خود را به قتل آورد ؛ و اللّه اعلم بحقايق الامور .\r\nو مدّت عمر زبير به روايتى پنجاه و هفت سال بود و به قولى شصت و چهار سال . « 1 » و به عقيدهء صاحب گزيده زبير ده پسر داشت . از آن جمله عبد اللّه ، عاصم ، عروة ، منذر ، و مصعب از اسماء بنت ابى بكر تولّد نموده بودند ؛ و حمزه ، خالد ، عبيده ، و جعفر « 2 » از امّهات مختلفه .\r\nدر حبيب السيّر مسطور است كه در جنگ جمل شانزده هزار و هفتصد و نود كس از لشكر عايشه به قتل رسيدند و از سپاه شاه ولايت‌پناه هزار و هفتاد كس شربت شهادت چشيدند . و در تاريخ گزيده مزبور است كه در آن معركه هفت هزار كس كشته شده ، از آن جمله هزار نفر از سپاه امير المؤمنين بودند و باقى از جيش عايشه . در روضة الصّفا مذكور است كه در آن محاربه قريب هفده هزار كس از جنود عايشه به قتل رسيد و نزديك به سه هزار نفر از اتباع امير المؤمنين بودند . و به عقيدهء صاحب مستقصى شهداء لشكر آن حضرت از هزار كم بودند و از نهصد زياده . و به قول بعضى مورّخان در آن معركه دويست و هفتاد مرد از قبيلهء بنى ضبيّه را كه مهار شتر عايشه را نوبت بنوبت مىگرفتند مقطوع اليد كشته‌اند . و در فتوح ابن اعثم كوفى نقل كرده كه از لشكر امير المؤمنين يك هزار و هفتاد كس درجهء شهادت يافتند . فامّا لشكر عايشه بدين تفصيل به قتل رسيدند : چهار هزار كس از قبيلهء ازد ، دو هزار كس از قبيلهء بنى ضبّيّه ، از بنى ناجيه چهار صد ، از بنى بكر بن وايل هشتصد ، از بنى حنظله نهصد ، از بنى عدىّ و موالى ايشان نود ، و از ساير مردم و اخلاط الناس نه هزار ؛ و اللّه تعالى اعلم .\r\nو در مقصد اقصى از محمّد بن سيرين منقول است كه خالد بن الواشمه كه به سبب وفور عقل و فطانت و كمال فهم و ديانت نزد عايشه منزلتى داشت ، در آخر واقعهء جمل پيش او رفت .\r\nعايشه از او پرسيد كه : طلحه كجاست ؟ جواب داد : كه مقتول شد . باز سؤال كرد كه : حال زبير به چه انجاميد ؟ گفت : در روز اوّل از معسكر بيرون رفت و حالا خبر قتل او شيوع يافته . عايشه از [ يكى 
  ] ديگر [ از 
  ] اصحاب پرسيد . جواب شنيد كه او نيز به ياران ملحق شد . عايشه گفت : بارى سبحانه و تعالى بر ايشان رحمت كناد . خالد گفت : يا امّ المؤمنين ، از اصحاب مرتضى على ، زيد\r\n\r\n\r\n","description":"","footnote":"\r\n( 1 ) . تاريخ دقيق مرگ زبير پنج‌شنبه دهم جمادى الآخر سال سى و ششم هجرى است . سن وى در موقع مرگ شصت و هفت سال و شصت و شش نيز نوشته‌اند ؛ - نهاية الأرب ، ج 5 ، ص 163 .\r\n( 2 ) . نويرى به جاى عاصم و خالد ، عامر و عمرو را جزو ده پسر زبير ذكر كرده است ؛ - پيشين ، ص 160 .\r\n","page_name":" 315 ","page_number":325},
  {"content":"\r\n\r\nبن صوحان كشته شد كه در سلك صحابهء رسول انتظام داشت و آن حضرت در حقّ او فرموده كه : هركه دوست دارد كه بر مردى نظر كند كه بعضى از اعضاى او پيش از وى به بهشت خواهد رفت ، در زيد بن صوحان نظر كند كه بعضى از اعضاى او پيش از وى به بهشت خواهد رفت . و حال آنكه يك دست او در محاربهء قادسيهء مقطوع گشته بود . صدّيقه گفت : ( او هزار جا مرحوم است . ) « 1 » خالد گفت : آيا ايزد تعالى اين دو طايفه را كه در روى هم شمشير كشيدند در يك مكان جمع كند ؟ عايشه گفت : قدرت سبحانى از هرچه تصوّر كنيد وسيع‌تر است و هيچ‌كس را در افعال او چون و چرا نيست . خالد از استماع اين سخن رأى عايشه را ضعيف شمرده از متابعت او پشيمان شد و دست در عروة الوثقاى متابعت امير زد و در جنگ صفّين به تدارك مافات قيام نمود .\r\nو در روضة الصفا از شعبى مروى است كه در روز جنگ جمل مروان و عمرو بن عثمان بن عفّان و برادرش سعيد و عمرو بن العاص را اسير كرده به نظر حضرت رسانيدند . عمّار بن ياسر گفت : يا امير المؤمنين اين جماعت را گردن بايد زد . آن حضرت فرمود : اسيران اهل قبله را نمىكشيم وقتى كه پشيمان شوند .\r\nو روايتى آنكه چون چشم امير المؤمنين بر مروان افتاد فرمود : اگر خلق ربع مسكون اتفاق نمايند ، زيادتى ناخن مروان را از وى نتوانند گرفت . و او را گفت : از اولاد تو امّت را آفات خواهد رسيد . و اين سخن مشعر به حكومت اولاد آن سرخيل عناد بود .\r\nالقصّه ، امير المؤمنين بعد از اختصاص فتح و ظفر امر فرمود تا كشتگان را دفن كنند « 2 » و لشكر نصرت‌اثر از غنايم اسلحه و دواب را تصرّف نموده [ 41 ب 
  ] اقمشه و امتعه در جامع بصره جمع نمايند . و اشارهء علّيه صادر شد به آنكه منادى ندا كند كه هركس متاع خود را بشناسد و ثابت كند در حيطهء تصرّف و حوزه تملّك خود درآورد . و مدعاى لشكر ظفرمآل آنكه چون جانبازى نموديم آن اموال غنيمت ما باشد و [ بايد 
  ] ميان ما قسمت يابد . شاه ولايت بعد از وقوف بر مدعاى ايشان فرمود : اموال ايشان شما را نشايد . گفتند : چون است خون ايشان ما را حلال و مال ايشان بر ما حرام و موجب اثم و جناح است ؟ حضرت فرمود كه : قتال با ايشان به حكم آيهء وافى هدايهء  فَإِنْ بَغَتْ إِحْداهُما عَلَى الْأُخْرى . . .  « 3 » - يعنى اگر خروج نمايد طايفه‌اى از مسلمانان بر امام وقت ، پس بكشيد ايشان را تا اطاعت و انقياد امام را كه عين\r\n\r\n\r\n","description":"","footnote":"\r\n( 1 ) . ق : ( او از مرحومان است . )\r\n( 2 ) . در خصوص برخورد على ( ع ) با جسد كشته‌شدگان در ميدان جنگ ؛ از جمله عبد اللّه بن خلف خزاعى ، عبد الرّحمن بن عتّاب بن اسيد ، كعب بن سور و عبد اللّه بن مقداد - جمل ، ص 235 به بعد ؛ نيز نهج البلاغه ، ترجمهء دكتر سيد جعفر شهيدى ، ص 251 ، خطبهء 219 .\r\n( 3 ) . حجرات ، 9 .\r\n","page_name":" 316 ","page_number":326},
  {"content":"\r\n\r\nاطاعت الهى است ملتزم شوند « 1 » - بر ما واجب باشد . و چون مقاتلت ايشان بر ما واجب باشد اباحت دم بر ما لازم آيد ، امّا اموال ايشان در امان ايمان است . « 2 »\r\nواقعا اگر قسمت مال ايشان ميان مقاتلان جايز بودى زنان ايشان را اسير و برده توانستى ساخت . و كدام مؤمن رضا به آن مىدهد كه مادر مؤمنان - كه حرم رسول خداست - نام اسيرى و بردگى بر وى افتد . و [ على مرتضى 
  ] به دلائل واضحه و امارات لايحه بر لشكر نصرت‌پيكر ظاهر و هويدا ساخت كه تصرّف در اموال ايشان حرام است .\r\nنقل است [ كه 
  ] بعد از انقضاء حرب جمل حضرت امير المؤمنين على ، عليه السّلام ، عبد اللّه بن عبّاس را به نزد امّ المؤمنين عايشه فرستاد تا با او بگويد چنانچه به سوى بصره آمده [ است 
  ] به جانب مدينه ارتحال نمايد و ديگر در اين ديار بيش از اين آرام نگيرد . عبد اللّه عباس به در سراى عايشه رفت و اذن خواست . عايشه وى را اذن درآمدن نداد . ابن عباس به ضرورت از براى پيغام امام المتقين بىاذن درآمد . و از يمين و يسار نگاه كرد راحله‌اى ديد پر از تكيه‌ها .\r\nتكيه‌اى از آن برداشت و بر روى آن نشست . عايشه گفت : اى ابن عباس ، بر خلاف سنّت عمل كردى و بىاذن من در منزلم درآمدى و بر بالاى و سادهء من بىدستورى نشستى . ابن عباس گفت : اگر تو در منزل خود و در خانهء خود - كه ترا رسول ، صلّى اللّه عليه و آله ، در آنجا گذاشته بود و امر فرموده بود كه از آنجا بيرون نيايى - مىبودى ، من هرگز بىاذن و اجازه در آن منزل نمىآمدم . و آن منزلى است كه خداى تعالى امر فرموده ترا كه در آنجا باشى و آرام گيرى ، چنان كه بر سبيل عموم خطاب به ازواج مطهّرات سيّد رسل ، صلّى اللّه عليه و آله ، مىفرمايد كه  وَ قَرْنَ فِي بُيُوتِكُنَّ  « 3 » ، الآيه - يعنى اى زنان نبى قرار گيريد در خانه‌هاى خود و بيرون مياييد از خانه‌هاى خود همچون بيرون آمدن زنانى كه قبل از اسلام بيرون مىآمدند - امّا تو چون خلاف امر خداى عزّ و جلّ و خلاف فرمودهء رسول ، صلّى اللّه عليه و آله ، نمودى اگر من با تو به‌خلاف سنّت عمل نمايم كسى را مجال اعتراض نماند بر من .\r\nبعد از آن ابن عباس به املاء پيغام امير المؤمنين مشغول شده گفت : امير المؤمنين مىفرمايد كه روى توجّه به جانب مدينه نما و در بصره به‌هيچ‌حال توقّف جايز مدار . عايشه در جواب گفت : رحمت خداى بر امير المؤمنين باد كه آن عمر پسر خطّاب بود . ابن عباس گفت : وى مرتبهء\r\n\r\n\r\n","description":"","footnote":"\r\n( 1 ) . ترجمهء دقيق آيه : و اگر يك گروه بر ديگرى تعدى كرد ، با آن‌كه تعدى كرده است بجنگيد تا به فرمان خدا بازگردد . - و .\r\n( 2 ) . طبرى مىنويسد : على ( ع ) در پاسخ آنان فرمود : « اينان نيز همانند شمايند . هركس كه به ما نپردازد از ماست و ما از اوييم و هركه اصرار كند و كشته شود جنگ با وى رواست و خمس وى شما را بس است . » ؛ - تاريخ طبرى ، ج 6 ، ص 2474 .\r\n( 3 ) . احزاب ، 33 .\r\n","page_name":" 317 ","page_number":327},
  {"content":"\r\n\r\nحكومت زمان خود داشت و اين جناب كه از نزد او به تو پيغام مىرسانم امير المؤمنين على است .\r\nاگرچه بعضى را خوش نمىآيد و از شنيدن آن پريشان و بدحال مىشوند و چاره‌اى ندارند .\r\nمجملا ميان عايشه و ابن عباس سخنان وحشت‌آميز واقع شد و منجر به آن گشت كه عايشه به گريه درآمد و گفت : به خدا قسم كه من از شما رحلت خواهم نمود و به جايى خواهم رفت كه شما اى بنو هاشم در آن ديار نباشيد . ابن عباس گفت : نعمتى و مرتبه‌اى كه تو را حاصل شده به سبب بنى هاشم است . مقتضى آن نيست كه مثل اين كلام بر ايشان القا كنى . گفت : كدام نعمت و مرتبه [ است 
  ] كه به سبب شما به ما رسيده ؟ ابن عباس گفت : ما تو را امّ المؤمنين گردانيديم و حال آنكه قبل از آن‌كه به شرف فراش رسول ، صلّى اللّه عليه و آله ، مشرّف شوى دختر امّ رومان بودى . اكنون مادر مؤمنان گشتى . و پدر تو پيش از ملازمت پيغمبر ، صلّى اللّه عليه و آله ، ابن ابى قحافه بود . الحال صدّيق لقب يافته . پس تو به سبب ما امّ المؤمنين گشتى نه به سبب تيم [ و 
  ] عدىّ .\r\nعايشه گفت : بر ما منّت مىنهى به رسول خدا ، صلّى اللّه عليه و آله ؟ ابن عباس گفت : آرى .\r\nو چرا بر تو منّت ننهيم ؟ و حال آنكه به خدايى كه وحدانيّت صفت ذات پاك اوست كه اگر [ از آن مصطفى 
  ] يك تار موى يا آن‌قدر كه از ناخن بچينند بيش در دست تو نباشد بدان بر تو ، بلكه بر جميع عالم ، منّتى نهيم ، كه جاى صد هزار منّت دارد . و خود كدام كس قيمت يك تار موى مصطفى ، صلّى اللّه عليه و آله ، تواند كرد . و تو يك زن از جملهء نُه زن آن حضرت هستى ، صلّى اللّه عليه و آله . روى تو از ايشان نيكوتر نبود و در اصل و نسب از ايشان عزيزتر نبودى . و مىخواهى كه سخن گويى و عصيان تو نورزند و امر فرمايى و خلاف امر تو نكنند . ما گوشت و پوست و خون مصطفاييم ، صلّى اللّه عليه و آله ، و ميراث او و علم او در ميان ماست .\r\nعايشه گفت : با وجود علىّ بن ابى طالب ترا نرسد كه از اين مرتبه سخن گويى . ابن عباس گفت : اين هنگام كه دم از اين مقال مىزنى من مقرّ و معترفم به علوّ شأن او و به اينكه وى احقّ و اولى و اقرب و احرى است به آن حضرت از من ، زيرا كه برادر و پسر عمّ آن سرور و زوج دختر پاكيزه‌گوهر و پدر دو سبط ، مسمّى به شبير و شبر و باب مدينهء علم ، و مشابه او در صفت جود و حلم و گشايندهء پرده‌هاى كرب و اندوه و غم ، و ربايندهء غبار ملال و آزار وهم از صفحهء دل آن حضرت بوده . و تو را به اين چه كار ؟ به خدا كه ما آنچه در حقّ تو و پدر تو كرده‌ايم شما هرگز شكر آن نگزاريد . پس ، از نزد عايشه بازگشت و به ملازمت امير المؤمنين شتافت و ماجرى را به تفصيل تقرير نمود . آن حضرت فرمود : من مىدانستم كه ترا نزديك او نمىبايد فرستاد .\r\nبعد از آن حضرت با نصرت ، خود به منزل عايشه تشريف برد . بعد از دستورى خواستن درآمد\r\n\r\n","description":"","footnote":"","page_name":" 318 ","page_number":328},
  {"content":"\r\n\r\nو گفت : خطاب ربّانى در شأن زنان پيغمبر آخر الزمان اين است كه از جاى خود بيرون نيايند .\r\nو تو متمسّك به رأى خطايى كه ترا روى نمود شدى و مرتكب امورى گشتى كه مناسب حال تو نبود . با وجود آنكه نسبت قرب و قرابت مرا با حضرت رسالت‌پناه ، صلّى اللّه عليه و آله ، مىدانستى و از آن سرور مكرّر شنيده بودى كه مىفرمود : هركه من مولاى اويم على مولاى اوست . اى بارخدايا دوستى كن و عزيز دار كسى را كه با على دوستى كند و او را حرمت دارد و دشمنى و خوارى با كسى كن كه با على دشمنى ورزد ؛ طريق معادات را به من مسلوك داشتى و با معاندان من علم موافقت و مرافقت افراشتى و چون مرتبهء امومت مؤمنان در دين يافتى چرا روى خويش را از پردهء عصمت برتافتى . - و مجمل كلام آنكه مضى ما مضى « 1 » - اكنون صواب آن است كه بر خطاى خويش احتراز نمايى و در ساعت به صوب با صواب مدينه روان گردى و به منزلى كه حضرت مقدّسهء نبويّه تو را آنجا گذاشته بود باشى تا اجل تو در آن خانه به تو رسد .\r\nو در تاريخ ابن اعثم كوفى آورده كه پيش از آنكه جناب ولايت‌مآب امير المؤمنين با عايشه تكلّم فرمايد صفيه ، دختر حارث ثقفى ، كه منكوحهء عبد اللّه بن خلف خزاعى بود فرياد برآورد و نوحه آغاز كرد و با ساير زنان مصيبت رسيده گفتند : اى كشندهء دوستان ما و اى پريشان‌كنندهء جمعيّت ما . و امثال اين سخنان بيهوده گفتن آغاز كردند . و زوجهء عبد اللّه خزاعى گفت : يتيم ساختى فرزندان عبد اللّه را . خداى تعالى فرزندان تو را يتيم گرداند .\r\nامير المؤمنين نگاه به جانب او كرد و او را بشناخت و فرمود : بدان و آگاه باش اى صفيه كه من ترا ملامت نمىكنم براى آنكه مرا دشمن دارى و بدگويى ؛ چرا كه ، جدّ تو را در روز بدر و عمّ ترا در روز احد و زوج تو را ديروز در حرب جمل به قتل آوردم . اگر من كشندهء احبّه و دوستان شما مىبودم - چنان كه زعم شماست - هرآينه مىكشتم هراحدى را كه در اين سراست .\r\nپس روى به عايشه كرد و فرمود : اين سگان را تو بر من به بانگ آوردى ، و اگر نه من عافيت و سلامت مسلمانان را مىخواستم در اين خانه مىگشادم و هركس كه در اين خانه مىبود به تيغ سياست مىگذرانيدم . و اشاره به خانه‌اى كرد [ كه 
  ] عبد اللّه بن زبير و مروان و جمعى از بقيّة السيف در آن خانه مخفى بودند . عايشه و ساير زنان از هيبت اين خطاب ترك گريه و سخنان بيهوده كرده خاموش شدند . « 2 » بعد از اتمام نصايح و حكايات گذشته با عايشه به منزل مراجعت نمود .\r\nو چون عايشه به رفتن مدينه اقبال نمىكرد و اقامت در بصره مىخواست روز ديگر غنچهء\r\n\r\n\r\n","description":"","footnote":"\r\n( 1 ) . گذشته‌ها گذشت . - و .\r\n( 2 ) . در خصوص اعتراض على ( ع ) به ياران خود كه قصد آزار صفيه و ديگر زنان را داشتند ؛ - نهاية الأرب ، ج 5 ، ص 154 .\r\n","page_name":" 319 ","page_number":329},
  {"content":"\r\n\r\nچمن رسالت و نبوّت امام حسن مجتبى را به رسم رسالت به خانهء عايشه فرستاد . امام حسن آمد و گفت : امير المؤمنين [ 42 الف 
  ] مىفرمايد بدان خدايى كه بشكافت دانه و بيافريد آدم فرزانه را كه اگر در زمان به تجهيز سفر مدينه نپردازى ، پيغامى به تو فرستم و ترا تنبيه كنم به امرى كه كيفيت آن را تو نيك دانى .\r\nراوى گويد عايشه در آن وقت سر خويش را شانه مىكرد و جانب راست را بافته بود و مىخواست كه جانب چپ را ببافد كه حسن مجتبى اين پيغام رسانيد . عايشه گيسوى نابافته در ساعت از آنجا برخاست و با خواص و خدم خويش گفت : بار مرا بر راحلهء من نهيد و به كارسازى سفر مدينه مشغول شويد كه هيچ چاره‌اى جز رفتن ندارم . و كمال اضطراب در بشرهء وى ظاهر شد . زنى از رؤساى بصره از بنى المهلب با عايشه گفت : يا امّ المؤمنين ، عبد اللّه بن عباس نزد تو آمد و همين پيغام رسانيد و تو سخن با او بلند كردى كه ما همه آواز مجادلهء تو با او شنيديم و او از اين خانه به كمال آزردگى بيرون رفت . و پدر اين جوان ، يعنى امير المؤمنين ، خود آمد و با تو از اين مقوله سخن راند . هيچ اقبال به قول او ننمودى . الحال چه افتاد كه از قول پسر او اين همه اضطراب دست داد ؟\r\nعايشه در جواب گفت : اين جوان سبط رسول و فرزند بتول و نورديدهء اهل قبول است و هركه دوست دارد كه نظر بر چشم پيغمبر ، صلّى اللّه عليه و آله ، اندازد بايد كه نظر به چشم اين فرزند او كند . و بتحقيق كه من ديدم رسول خدا كه او را مىبوسيد و مىبوئيد و به سينهء بىكينهء خودش ملصق مىگردانيد . پدرش به دست او پيغامى فرستاده و مرا بر امرى اطّلاع داده كه بجز رفتن راه مدينه دوائى ديگر ندارم .\r\nآن زن از كيفيّت آن امر استفسار نمود . عايشه گفت : روزى جهت حضرت رسالت‌پناه غنيمتى رسيد و آن حضرت آن را ميان ذوى القربى و ياران خويش قسمت مىفرمود . ما نيز ، يعنى زوجات مطهرات آن حضرت ، از آن غنيمت نصيبى و حصّه‌اى مىطلبيديم و در آن باب الحال و مبالغه از حدّ گذرانيديم . علىّ بن ابى طالب زبان را به ملامت ما گشود و گفت : بس است اين مبالغه كه كرديد و الحال از حدّ گذرانيديد و حضرت را ملول و بىحضور ساختيد . و ما را توبيخ و تقريع بسيار كرد . ما نيز هجوم آورده او را سخنان درشت گفتيم . او اين آيه را از قرآن خواند كه مضمونش اين بود : اميد كه اگر پيغمبر ، صلّى اللّه عليه و آله ، دست از شما بدارد و شما را در حوزهء مطلقات درآورد پروردگار او بهتر از شما عوض و بدل دهد او را . « 1 » ما نيز در خشونت و درشتى افزوديم . رسول ، صلّى اللّه عليه و آله ، از درشتى و غلظت قول ما در\r\n\r\n\r\n","description":"","footnote":"\r\n( 1 ) .  عَسى رَبُّهُ إِنْ طَلَّقَكُنَّ أَنْ يُبْدِلَهُ أَزْواجاً خَيْراً مِنْكُنَّ  ؛ ( تحريم ، 5 ) . - و .\r\n","page_name":" 320 ","page_number":330},
  {"content":"\r\n\r\nغضب شد و رو به جانب على كرد و فرمود : اى على امر طلاق ايشان را در قبضهء اختيار تو درآوردم و براى تو مفوّض ساختم و ترا وكيل خود گردانيدم كه هركدام از ايشان را كه تو از قبل من طلاق دهى نام او از دفتر زنان نبى محو باشد . و آن حضرت امر طلاق ما را اطلاق فرموده و فرق ميان حيات و ممات ننموده . مرا علىّ بن ابى طالب بر اين معنى آگاهى داد .\r\nاكنون من از فراق آن حضرت مىانديشم كه مبادا بر زبان او چيزى رود و مىترسم كه از رسول ، صلّى اللّه عليه و آله ، دور شوم و در آن جهان از دولت ملازمت و سعادت خدمت او محروم مانم .\r\nو در روضة الأحباب آورده كه چون امّ المؤمنين عايشه بر سفر مدينه عازم شد و خبر داعيهء او به سمع امير المؤمنين رسيد ، عبد اللّه بن جعفر را امر فرمود تا از بيت المال مسلمين دوازده هزار درهم به نزد عايشه برد تا در كارسازى سفر مدينه صرف كند و هركس از ياران آنچه تواند از خاصهء خود امداد و اسعاف نمايد . عبد اللّه بن جعفر آن دوازده هزار درهم را از مال خود پنجاه هزار ساخته به نظر عايشه رسانيد و مالك اشتر اشترى به هفت هزار درم خريد و در قطار اشتران عايشه كشيد و امير المؤمنين هفتاد تن از زنان بصره بخواند و ايشان را فرمود تا در سفر مدينه رفيق و ملازم عايشه باشند و خود را به لباس مردان ملبّس ساخته معمّم و مكمّل و مسلّح بدين خدمت قيام نمايند . و محمّد بن ابى بكر را فرمود تا در آن سفر ملازم خواهر خود باشد .\r\nامير المؤمنين چون امتثال عايشه را مشاهده نمود روزى كه عايشه از بصره بيرون مىرفت آن حضرت به نفس نفيس خويش به رسم مشايعت حرم رسول از بصره بيرون آمد و او را به حرمت و احترام تمام به صوب مدينه روان ساخت . چون اكابر و اشراف بصره تعظيم و تكريم امير المؤمنين را نسبت به عايشه به اين مرتبه مشاهده نمودند ، زنان خود را فرمودند تا همراه عايشه سه منزل به رسم مشايعت بيرون رفتند و فرزندان و خواص امير المؤمنين على ، عليه السّلام ، چند مرحله رفاقت نمودند .\r\nنقل است كه چون عايشه به طرف مدينه روان شد ديد كه جماعتى از رجال در آن طريق رفيق او ساخته‌اند . گفت : علىّ بن ابى طالب ، هرچه خواست با من به جاى آورد . اكنون مردان را همراه من كرده به مدينه مىفرستد . تا زنى از زنان گفتار عايشه را شنيد . شتر خود را پيش شتر عايشه راند و به طريق خفيه با وى گفت : ويحك يا عايشه ! بس نبود تو را آنچه نسبت با على كردى از محاربات و معاندات ، اكنون اين سخن را علاوهء آنها مىگردانى . و بعد از آن ساير زنان پرده از روى خويش برداشتند و كيفيّت حال را اعلام عايشه كردند . عايشه از آن پشيمان شد و استغفار ادا نمود .\r\nو در روضة الأحباب آورده كه در بعضى كتب تواريخ مذكّر است كه چون امّ المؤمنين عايشه را\r\n\r\n","description":"","footnote":"","page_name":" 321 ","page_number":331},
  {"content":"\r\n\r\nعزيمت رفتن به مدينه جزم شد ، امير المؤمنين صد و شصت جاريه را از مهالبه اختيار فرمود و همه را حكم كرد كه لباس مردانه و سلاح بپوشند و با عايشه همراه باشند . ايشان جوق جوق مىآمدند و پيرامون هودج عايشه جمع مىشدند تا وقت كوچ شود . عايشه نمىدانست كه ايشان زنانند . از آن صورت ملول و غمناك شد . تا عمّار ياسر آمد به وداع عايشه و سلام كرد و گفت :\r\nالسّلام عليك يا امّ المؤمنين . عايشه گفت : كدام پسر است ؟ گفت : من عمّار ياسرم . عايشه گفت :\r\nشكايت به تو مىكنم از علىّ بن ابى طالب كه حرمت رسول خدا در شأن من محافظت ننمود .\r\nعمّار گفت : يا امّ المؤمنين ، اينكه ما را منع كرد و نگذاشت كه غنايم اهل بصره را بگيريم « 1 » به واسطهء حرمت‌دارى تو بود . عايشه گفت : براى او يك نصيحت نيكخواهى دارم و مىخواهم كه خود به مشافهه با او بگويم . اگر توانى او را به نزد من فرست تا آن نصيحت را در حقّ او توانم رساند .\r\nعمّار ياسر به نزد آن حضرت رفت و به عرض رسانيد كه : عايشه براى تو نيكوخواهى دارد و استدعاى حضور تو مىكند كه خود به مشافهه با تو بگويد . جناب ولايت‌مآب فرمود كه : چه نصيحت و نيكوخواهى براى من دارد ؟ و حال آنكه ارادهء قتل من و قتل پسران من داشت . و از آنجا كه كمال و لطف و حلم امير المؤمنين بود به نزد عايشه رفت و گفت : السّلام عليك اى دختر ابى بكر . عايشه گفت : يا على ، نگاه نداشتى در حقّ من حرمت رسول خدا را . امير گفت :\r\nكدام بىحرمتى از من نسبت به تو واقع شده است ؟ گفت : نمىبينى اين مردان را كه پيرامون هودج من چگونه هجوم و اجتماع مىنمايند ؟ امير فرمود : اينها مردان نيستند ، بلكه زنانند مثل تو . فرموده‌ام كه لباس مردانه و سلاح در خود پوشانند تا اعراب باديه‌نشين پنداشته باشند كه اينها مردانند و مسلّح و مكمّل و جنگ را آماده ، تا بر سر تو نيايند و قطع طريق بر تو نكنند .\r\nاكنون تو نصيحتى كه براى من دارى بيار تا ببينم كه چيست ؟\r\nعايشه گفت : به درستى كه معاوية بن ابى سفيان در شام است و داعيهء خروج بر تو دارد و جماعتى از اوباش و اجلاف ممالك شام بر او جمع شده‌اند و قصد انارهء فتنه و فساد و انارهء آتش محاربه و عناد دارند و ترا به ضرورت بر سر ايشان مىبايد رفت . مرا با خود به آن مملكت ببر كه چون اهالى آن ديار مرا با تو ببينند گويند اين امّ المؤمنين [ است 
  ] كه با امير المؤمنين علىّ بن ابى طالب به جنگ معاويه رود ؛ به اين سبب جميع مردم از او برگشته به جانب تو آيند و هزيمت بر وى واقع شود .\r\n\r\n\r\n","description":"","footnote":"\r\n( 1 ) . نويرى مىنويسد كه چون على ( ع ) بيت المال را گشود ، ششصد هزار درم در آن وجود داشت كه آن را ميان لشكر خود تقسيم كرد و به هر مرد پانصد درهم رسيد ؛ - نهاية الأرب ، ج 5 ، ص 156 . و در خصوص نحوهء تقسيم بيت المال و سهم خود حضرت از آن - جمل ، ص 240 به بعد .\r\n","page_name":" 322 ","page_number":332},
  {"content":"\r\n\r\nامير المؤمنين فرمود : من چگونه مرتكب اين امر شوم و حال آنكه من با طلحه و زبير اين عتاب مىكردم كه زنان خود را در پردهء عصمت و عفّت محافظت مىنمايد و حرم رسول را ، صلّى اللّه عليه و آله ، گرد لشكرها برمىآرند و محافظت حرمت او نمىكنند . اكنون همان كار كنم كه همان اعتراض بر من وارد گردد و اضحوكهء مردم شوم . تو را هيچ به از آن نيست كه به مدينه روى و بر سر روضهء رسول ، صلّى اللّه عليه و آله ، به عبادت و طاعت مشغول شوى تا زمانى كه خداى تعالى به هرچه خواهد حكم كند .\r\nالقصّه ، چون عايشه به مدينهء طيّبه رسيد پيوسته اظهار ندامت و پشيمانى و توبه و استغفار از آنچه مناسب حال او نبود و از او به ظهور آمده بود مىكرد . و گويند گاهى كه ياد روز جمل مىكرد چندان مىگريست كه معجرش تر مىشد و [ 42 ب 
  ] مىگفت : كاش پيش از حرب جمل به بيست سال از اين عالم انتقال كرده بودم تا از عذاب اخروى برآسوده بودمى . و گاهى مىگفت : اگر من در حرب جمل حاضر نمىشدم هرآينه مرا بهتر بودى از آنكه از رسول خدا ده پسر داشتمى كه [ هر 
  ] يكى فارس ميدان مردى و مردانگى بودى و در راه رضاى خداى تعالى جهاد نمودندى .\r\nدر حبيب السّير آورده كه بعد از واقعهء جمل روزى عبد اللّه بن زبير بر سبيل عتاب عبد اللّه بن عبّاس را گفت كه : قتال كردى با امّ المؤمنين و حوارى رسول ربّ العالمين و فتوى دادى به حلّيّت نكاح متعه . « 1 » ابن عباس جواب داد كه : تو و پدر تو و خال تو عايشه را بيرون آورديد تا با امام به حق و خليفهء مطلق مخالفت كرد و حال آنكه او به وسيلهء ما امّ المؤمنين شده و ما او را بهترين اولاديم . پس خداى تعالى درگذرد از او . و ايضا تو و پدر تو با على مقاتله نموديد . اگر على ، عليه السّلام ، در سلك اهل ايمان انتظام داشت گمراه شديد به سبب محاربه با مؤمنان . و اگر عياذ باللّه او را كافر پنداشتيد به درستى كه داخل گشتيد در سلك اهل عصيان ، زيرا كه از جهاد گريختيد . امّا قضيهء متعه . ما او را حلال مىدانيم بنابر آنكه از رسول ، صلّى اللّه عليه و آله ، حليّت او شنوده‌ايم و او ما را رخصت داده است در آن امر ، لاجرم به تجويز آن فتوى مىنويسم .\r\nو تحقيق اين مسئله بر سبيل اجمال آنكه اتّفاق اهل سنّت ، رضوان اللّه عليهم ، و شيعه بلكه باتّفاق جميع فرق امت محمّدى نكاح متعه در زمان پيغمبر ، صلّى اللّه عليه و آله ، حلال بوده و بسى از اصحاب در زمان حضرت رسالت‌پناه ارتكاب آن نمودند . غايتش اهل سنّت برآنند كه حلّيّت آن بيش از سه روز نبود . بعد از آن پيغمبر نهى فرمود و كمال مبالغه در باب نهى آن نمود . و اعتقاد شيعه آنكه اين حكم به حلّيّت خود باقى است و هيچ نسخى و نهيى از پيغمبر در\r\n\r\n\r\n","description":"","footnote":"\r\n( 1 ) . م ، ق : مشعر .\r\n","page_name":" 323 ","page_number":333},
  {"content":"\r\n\r\nاين باب صادر نشده . و بر صدق اين مدعا دلائل ايراد نمودند . اوّل آنكه مىگويند اگر پيغمبر نهى فرموده بود پس چه معنى داشت آنچه امير المؤمنين عمر بن الخطّاب ، رضى اللّه عنه ، فرمود كه سه چيز در زمان پيغمبر حلال بود و من حرام مىگردانم و نهى مىكنم از آنها و عقاب مىكنم كسى را كه مرتكب يكى از اين سه چيز شود : يكى متعهء حج ، يكى متعهء زنان ، و يكى « حىّ على خير العمل » در بانگ نماز . و شيعه اين را موجب طعن بر امير المؤمنين عمر دانستند .\r\nجمعى از محقّقين علماء اهل سنّت جواب دادند كه امير المؤمنين عمر ، رضى اللّه عنه ، مجتهد بود و آن حضرت نيز مجتهد . مخالفت مجتهد مجتهد را ، قبيح نيست . و [ دليل 
  ] ديگر [ بر 
  ] اينكه پيغمبر [ متعه را 
  ] نهى نفرموده آن است كه در صحيح مسلم از جابر انصارى ، رضى اللّه عنه ، نقل مىكند كه ما در زمان پيغمبر ، صلّى اللّه عليه و آله ، و در زمان صدّيق ، رضى اللّه عنه ، متعه مىكرديم ، تا آنكه عمر بن الخطاب نهى فرمود در حقّ عمّ من و ابن حريث . و دليل ثالث ايشان آن است كه شيخ جلال الدّين سيوطى « 1 » در تفسيرش كه مسمّى به دار المنشور است آورده كه آيهء متعه منسوخ نيست . و در آن تفسير از امير المؤمنين على نقل مىكند كه ايشان مىفرمودند كه اگر عمر خطاب از متعه نهى نمىفرمود هرآينه زنا نمىكرد الّا بدبختى . و نيز در آن تفسير از ابن عباس نقل مىكند كه مىگفت خداى تعالى رحمت كناد كه نكاح متعه رحمتى بود از جانب اللّه تعالى نسبت به امّت محمّد . اگر نهى نمىكرد از آن ، هرآينه زنا نمىكرد الّا بدبختى . و نيز مىگويند كه اگر نهى متعه از پيغمبر به صحّت رسيده چگونه امام مالك تجويز نكاح متعه مىكرد چنانچه امام نورى در شرح صحيح مسلم تجويز نموده ؟ با وجود اينها شيعه از اهل بيت ، عليهم السّلام ، حليّت متعه را به تواتر نقل مىكند ؛ و اللّه اعلم بحقايق الامور .\r\nاين زمان بازگشتيم به قصّه . در نهج البلاغه مذكور است كه بعد از واقعهء جمل چون حضرت امير المؤمنين به بصره درآمد خطبه‌اى خواند در مذمّت اهل بصره ، به اين مضمون : « 2 » اى اهل بصره ! شما لشكر زن بوديد و تابع بهيمه گشتيد . چون بانگ زد اجابت كرديد و چون زخم خورد گريختيد . حقّا كه اخلاق شما دقاق ، عهد شما شقاق ، دين شما نفاق ، آب شما شور ، ديدهء بصيرت شما كور ، عقل شما به خفّت موصوف و حلم شما به سفاهت معروف [ است 
  ] . اقامت در\r\n\r\n\r\n","description":"","footnote":"\r\n( 1 ) . عبد الرحمن بن ابو بكر بن محمّد بن سابق الدّين خضيرى ملقّب به جلال الدّين ، امام حافظ و مورّخ و اديب ( وفات 911 ه . ق . ) .\r\n( 2 ) . بخشى از اين خطبه در نهج البلاغه ، ترجمهء دكتر شهيدى ( ضمن خطبه‌هاى سيزده و چهارده ) و شرح نهج البلاغه ابن ابى الحديد آمده است . و در منابع كهن بخشى از آن در أخبار الطوال ، ترجمهء مهدودى دامغانى ( ص 188 ) و عيون الأخبار ابن قتيبه ( ج 1 ، ص 217 ) آمده است .\r\n","page_name":" 324 ","page_number":334},
  {"content":"\r\n\r\nميان شما نقمت [ است 
  ] و دورى از ديار شما واسطهء رحمت . مسجد شما به كشتىيى مىماند در ميانهء دريا كه حق‌ّتعالى از فوق و تحت او عذاب فرستد و اهلش را هلاك سازد . « 1 »\r\nو در مقصد اقصى آورده كه ابو ثابت مولاى ابى ذر غفارى مىگويد بعد از ادراك واقعهء جمل پيش امّ سلمه « 2 » درآمدم . مرحبا كرد و گفت : كجا بودى در اين حالت كه مرغ دلها از آشيان پريده است ؟ گفتم : در خدمت امير المؤمنين على ، كرّم اللّه وجهه ، به قتال مشغول بودم تا غايتى كه نصرت الهى عايد شد . گفت : نيكو كردى ، من از حضرت رسالت‌پناه شنيدم كه على با قرآن است و قرآن با على . از يكديگر جدا نمىشوند تا آن غايت كه سر حوض كوثر با من ملاقات كنند .\r\nو نيز در مقصد اقصى مسطور است كه حكم بن جابر الأخمسى مىگويد روز جمل حضرت امير المؤمنين از قبل عايشه آوازها شنيد . پرسيد كه : چه مىگويد ؟ گفتند : كشندگان عثمان را دعاى بد مىكند . آن حضرت فرمود : خداى تعالى دعاى او را مستجاب كند . و اللّه كه قاتل عثمان كسى غير از ايشان نيست . پس دعا به آمين امير المؤمنين ، عليه السّلام ، مقرون شد و صحّت اجابت يافت و خود هلاك گشتند . و فاصلهء ميان قتل عثمان و واقعهء جمل شش ماه بيش نگذشت .\r\nو در تاريخ ابن اعثم كوفى آورده كه چون حضرت امير المؤمنين ، عليه السّلام ، روزى چند در بصره قرار گرفت عزيمت توجه به جانب كوفه مصمّم گردانيد و فرمود تا منبرى بياوردند و در ميان لشكرگاه نهادند . امير المؤمنين بر آن منبر شد و حمد ثناى الهى بر وجه بليغ ادا نمود و بر حضرت رسالت پناهى تحف تحيّات فرستاد و كلمه‌اى چند در آنچه ميان آن حضرت و اصحاب جمل رفته بود از محاربه و مخاصمت بيان فرمود . « 3 » در اثناى اين حال منذر بن جارود العبدى برخاست و از فتنه‌هاى آخر الزمان از آن حضرت سؤال كرد . امير المؤمنين به او توجّه فرمود و شرح فتنه‌هايى كه در آخر الزمان به ظهور خواهد رسيد به ابلغ وجهى بيان فرمود و حال خرابى يك‌يك شهرها از مشرق الى مغرب كه بر دست كه خراب شود و چگونه خراب شود شرح فرمود و كيفيت واقعات و حوادثى كه از حين انشاء خطبه تا روز قيامت واقع خواهد\r\n\r\n\r\n","description":"","footnote":"\r\n( 1 ) . از قضا همان‌طور كه على ( ع ) نفرين كرده بود شهر بصره غرق آب شد . آب از خليج فارس ، از آن‌جايىكه جزيرة الفرس نام دارد ، و همچنين از كوهى به نام جبل السنام آمد ، و سراسر شهر را فراگرفت و بجز مسجد جامع آن چيزى ديگر پديدار نماند . هركس از دور مسجد را مىديد گمان مىكرد كشتى شكسته‌اى و يا شترمرغ پروبال گسترده‌اى روى آب شناور است .\r\n( 2 ) . وى هند دختر ابى اميه است كه بيشتر به كنيهء خود ام سلمه معروف است . همسر رسول اللّه ( ص ) و از سرسپردگان اهل بيت عصمت و طهارت بود ؛ - طبقات ، ج 8 ، ص 205 .\r\n( 3 ) . اين گفتار ضمن خطبهء 92 در نهج البلاغه ذكر شده است . براى اطّلاع بيشتر در مورد اين خطبه كه به تواتر در منابع پيش از نهج البلاغه نقل شده است ؛ - بحث مستوفاى استاد عبد الزهرا حسينى خطيب در مصادر نهج البلاغه و اسانيده ، ج 2 ، ص 176 به بعد . نيز ؛ - شرح نهج البلاغه ، ج 3 ص 360 به بعد .\r\n","page_name":" 325 ","page_number":335},
  {"content":"\r\n\r\nشد اخبار نمود ، چنان كه مستمعان متحيّر گشتند و از كمال فضل او تعجّبها نمودند . پس به آخر سخن فرمود كه : اى منذر قيامت نيايد مگر بر سر اشرار خلق و آن روز آدينه خواهد بود ، اوّل ماه محرّم . اى منذر اين كلمات كه تقرير كردم ياد گير و نيك فهم كن و بدان‌كه اين سخنان از قريب احوال است . و بعد از آن صلوات بر پيغمبر فرستاد و از منبر فرود آمد . و شرح آن تفاصيل به وجه مبسوط در صحيفة الحقايق علم الهدى مسطور است . چون آن كتاب در نظر نبود ايراد آن متعذّر نمود .\r\nالقصّه ، امير المؤمنين اصحاب را فرمود تا تهيهء سفر كوفه كنند كه بعد از اين رايات نصرت آيات به آن صوب متوجّه خواهد شد و ايالت شهر بصره را به عبد اللّه بن عباس ارزانى داشت « 1 » و زياد بن سميّه « 2 » را ، كه در ايّام فتنه مخفى بود ، [ به 
  ] منصب وزارت تعيين فرمود « 3 » و تمام بن عباس را به ايالت مدينه فرستاد ، و برادر او عبد اللّه بن عباس را والى يمن ساخت . مالك اشتر از اين‌حال دلتنگ شد و گفت : شمشير ما مىزنيم و ولايت به آل عباس مىرسد . و به سوى كوفه بغضب بيرون رفت . « 4 »\r\nامير المؤمنين به توّهم آنكه افساد مردم كند ، در عقب او روز شنبه شانزدهم ماه رجب سال بيست و ششم از رحلت خير البشر ، عليه التّحيّه من الملك الاكبر ، رايت عزيمت به جانب كوفه برافراخته ، آن خطّه را دار الخلافه ساخت و مالك اشتر را در راه دريافته به انواع الطاف و اصناف اعطافش بنواخت و فرمود : ملك از تو دريغ نداشتم ، امّا ترا از جهت مهمّى كه با تو داشتم بر سر مملكتى نگذاشتم ، از آنكه مرا از تو چاره نيست ، بتخصيص [ كه 
  ] در اين ايام غزوهء شام در پيش داريم ، لاجرم ترا امير لشكر ساختم و مقاليد اين مهم را در قبضهء اهتمام تو گذاشتم . پس مالك بدين نوازشها راضى شد و خاطر او آرام گرفت .\r\n\r\n\r\n","description":"","footnote":"\r\n( 1 ) . على ( ع ) پس از انتصاب عبد اللّه بن عبّاس به امارت بصره ، سفارشها و اندرزهايى به وى كرد . اين توصيه‌ها در نهج البلاغه ( ترجمه و شرح فيض الاسلام ، ص 1071 ) و در الإمامة و السياسه ( ج 1 ، ص 79 ) بتفصيل آمده است .\r\n( 2 ) . مراد زياد ابن أبيه ، پدر عبيد اللّه ، عامل فاجعهء كربلاست . چون مادر زياد ، سميّه ، فاحشه بود و پدر واقعىاش معلوم نبود ، مردم او را زياد بن ابيه ( - پسر پدرش ) مىناميدند . بعدها معاويه با جعل اسناد زياد را برادر خود خواند . اين برادر خواندگى تحت عنوان « استلحاق » در كتب تاريخى مورد بحث قرار گرفته است .\r\n( 3 ) . دكتر محمود مهدوى دامغانى در حاشيهء نهاية الأرب ( ج 5 ، ص 154 ) مىنويسد : على ( ع ) به او استاندارى بصره را پيشنهاد كرد كه او نپذيرفت و گفت : مصلحت اين است كسى از خويشاوندان شما باشد و من هم او را يارى خواهم داد . و ابن عبّاس را پيشنهاد كرد كه على ( ع ) پذيرفت .\r\n( 4 ) . در بعضى از كتابهاى تاريخى ديگر نيز مالك اشتر به اعتراضهايى عليه سياستگزاريهاى على ( ع ) متهم شده است ، حتى نويرى صحبت از شركت مالك در طرح توطئه ترور آن حضرت در آستانهء جنگ جمل مىكند ؛ - نهاية الأرب ، ج 5 ص 137 . امّا وقتى مىبينيم كه خود حضرت مىفرمايد : « مالك چنان مرا يار بود كه من رسول خدا را مددكار بودم . » در صحّت اين گزارشها شك مىكنيم .\r\n","page_name":" 326 ","page_number":336},
  {"content":"\r\n\r\nو چون آن حضرت با عساكر گردون مآثر به حوالى كوفه رسيد اشراف و اعيان ، بلكه جمع خواص و عوام به استقبال شاه ولايت بيرون آمده و شرط تهنيت به جاى آوردند و در مقدم شريف ايشان استبشار و استظهار بسيار نموده استفسار كردند كه نزول اجلال را به قصر امارة خواهند فرمود و يا موضع ديگر اختيار خواهند نمود ؟ امير فرمود : دار الاماره جاى من نيست .\r\nدر رحبه « 1 » فرود بايد آمد .\r\nو چون بر وفق اشارت با بشارت آن حضرت در رحبه بارها گشادند امير المؤمنين به جانب مسجد جامع توجه نمود و خطبه‌اى بليغ ادا نمود و [ 43 الف 
  ] بعد از حمد و ثناء الهى و درود حضرت رسالت‌پناهى ، گفت : « شكر خدايى را جلّ جلاله كه دوستان خويشتن را منصور گردانيد و دشمنان را مخذول و صادق محقّ را عزيز كرد و كاذب مبطل را ذليل . من بر شما از هيچ‌چيز بيش از آن نمىترسم كه از متابعت هوا و اميد عمر دراز ؛ كه متابعت هوا مرد را از راه حقّ بازدارد و اميد عمر دراز آخرت را از دل فراموش گرداند . بدانيد كه دنيا گذرنده است و آخرت آينده و اكثر خلايق دل در حطام دنياوى بسته‌اند و به جمع اسباب و اموال مشغول گشته و اقل قليل‌اند كه عيب اين دنياى غدّار شناخته‌اند و ترك زخارف او كرده همّت بر كسب خير باقى مقصور گردانيدند .\r\nاى بندگان خداى ، از آن قوم باشيد كه آخرت را بر دنيا اختيار كردند و دل از متاع غرور برداشته ، نه از آن قوم كه به كثرت مال و حشم مغرور شده همّت خود بر استيفاء لذّات جسمانى مقصور داشته‌اند و از سعادت آن جهان محروم مانده ؛ كه امروز وقت كار است و فردا محل شمار . اى اهل كوفه طاعت اهل بيت پيغمبر خود را ، كه عروة الوثقاى متقيان‌اند ، شعار خود سازيد و دست اعتصام به حبل المتين ايشان زنيد كه ايشان به طاعت اولىترند از جماعتى كه دعوى حقّ مىكنند و از راه و رسم حقّ دورند . در اين جهان و بال گناه خويشتن بخشيدند اما در آن جهان به آتش دوزخ گرفتار خواهند بود . جماعتىاند از اهل كوفه كه با من در اين جنگ موافقت نكردند و از نصرت من تقاعد نمودند و به اين سبب از ايشان ناخوشدلم . با ايشان مجالست ننماييد و سخن خوش نگوييد تا آن وقت كه عذر خويشتن بگويند و رضاى ما بجويند .\r\nمالك بن حبيب اليربوعى در اثناء اين مقال برخاست و گفت : اى امير المؤمنين ، با آن جماعت نانشستن و سخن درشت با ايشان گفتن در جنب آنچه كردند و از خدمت و طاعت تو تخلّف جسته عقوبتى سخت حقير باشد . اگر مىفرمايى ايشان را بكشيم . امير المؤمنين على فرمود : اى مالك آنها را مالشى مىبايد ، امّا نه اين غايت ؛ كمان را چندان بكش كه نشكند .\r\n\r\n\r\n","description":"","footnote":"\r\n( 1 ) . نام محلّه‌اى است در كوفه ، و نيز صحن مسجد و كاروانسروا را گويند . اينجا مراد همان معنى اخير است .\r\n","page_name":" 327 ","page_number":337},
  {"content":"\r\n\r\nقال اللّه تعالى :  النَّفْسَ بِالنَّفْسِ  « 1 » ؛ يعنى : تا كسى ديگرى را نكشته باشد او را نبايد كشت .  وَ مَنْ قُتِلَ مَظْلُوماً فَقَدْ جَعَلْنا لِوَلِيِّهِ سُلْطاناً فَلا يُسْرِفْ فِي الْقَتْلِ إِنَّهُ كانَ مَنْصُوراً  ؛ « 2 » يعنى : هركس را كه مظلوم و بىگناه كشتند اولياء او را بر طلب خون او حجّتى و قدرتى باشد و عاقبة الامر آن كشتهء مظلوم منصور شود و كشندهء او مقهور گردد .\r\nابو بردة بن عوف الأزدى برخاست - و او از آن جماعت بود كه در حرب جمل از ملازمت تخلّف كرده بود - گفت : يا امير المؤمنين ، جماعتى را كه در حرب جمل گرداگرد هودج عايشه كشتند آيا مظلوم بودند يا نه ؟ امير المؤمنين جواب فرمود كه : ايشان را بدان سبب كشتيم كه ايشان جماعتى از شيعه و عمّال مرا بىگناه كشته بودند و چون ما آنجا رسيديم كس فرستاديم كه كشندگان شيعهء من به من فرستيد تا قصاص كنم ، اجابت نكردند و هيچ‌يك از ايشان را نفرستادند و باز با من به جنگ و منازعت و قتال بيرون آمدند ، و مرا در گردن ايشان حقّ بيعت بود . و قريب هزار مرد از شيعهء من كشته بودند كه قصاص در ذمّت ايشان داشتم . اى ابو برده ، اين سخن حقّ است كه من مىگويم يا باطل ؟ و تو را در صدق اين كلمه هيچ شبهتى هست يا نه ؟ ابو برده گفت : يا امير المؤمنين تا اين غايت در اين سخن شبهتى داشتم . اين زمان چون تقرير فرمودى خطاى آن قوم و صواب امير المؤمنين شناختم .\r\nپس امير المؤمنين از منبر فرود آمد . در اين وقت سليمان بن صرد الخزاعى « 3 » درآمد و سلام كرد . امير المؤمنين بعد از جواب سلام ، فرمود : اى سليمان از من برگشتى و دور شدى و خود را در شكّ افكندى و منتظر بودى كه تا كار من چگونه شود . و اكنون صنع ذو الجلال را در حقّ من چگونه يافتى ؟ آخر بگوى كه چرا از من تخلّف ورزيدى ؟ بر هيچ [ كس 
  ] آن اعتماد نداشتم كه بر تو .\r\nسليمان گفت : اى امير المؤمنين برگذشته مگير و بر عادت حليم و صفوح مىباش و شكر كن كه در اين حادثه كه پيش آمده بود و دوست از دشمن بشناختى و موافق از مخالف معلوم ساختى . مرا عفو كن كه در خدمت تو بعد از اين انواع مناصحت به تقديم رسانم و شرط مودّت به جاى آرم و طريق مخالصت به اقامت رسانم ان شاء اللّه تعالى .\r\nامير المؤمنين چون اين بشنيد او را جوابى نداد و سخنى ديگر نگفت . سليمان ساعتى بنشست پس برخاست و به مسجد جامع برفت . اتّفاقا امام حسن بن على ، عليهما السّلام ، در مسجد بود . نزد امام رفت و گفت : يابن رسول اللّه ، امير المؤمنين نهايت سرزنش من كرد و\r\n\r\n\r\n","description":"","footnote":"\r\n( 1 ) . مائده ، 45 .\r\n( 2 ) . اسراء ، 33 .\r\n( 3 ) . سليمان بن صرد بن جون خزاعى ، از ياران على ( ع ) در صفّين ، و از كسانى است كه به حسين بن على ( ع ) دعوتنامه نوشت ولى از او جا ماند . مرگ وى به سال شصت و پنج هجرى بود ؛ - الإصابه .\r\n","page_name":" 328 ","page_number":338},
  {"content":"\r\n\r\nسخنهاى درشت در مجلس به من گفت و بغايت مرا آزرده‌خاطر گردانيد . امام حسن گفت : اى سليمان ، با دوستان عتابها كنند . از آن نبايد رنجيد . سليمان گفت : هنوز كارها بالكليّه قرار نگرفته و همهء ولايات محفوظ و مضبوط نگشته و بر اطراف و جوانب مخالف بسيار است و معاند بيشمار كه همه را به زخم شمشير در ربقهء اطاعت و انقياد بايد آورد . و چون چنين است لا بد به مدد و معونت امثال ما احتياج خواهد بود . ما را نبايد رنجاند . و تا سخن خوش مىتوان گفت سخن ناخوش نبايد گفت . امام حسن فرمود : راست مىگويى ، امّا امير المؤمنين بنابر اعتمادى كه بر تو دارد و تو را دوست مىداند كلمه‌اى چند عتاب‌آميز گفته ، از آن نبايد رنجيد .\r\nالقصّه ، امير المؤمنين در سراى جعدة بن هبيره فرود آمده بود و معارف كوفه يك‌يك مىآمدند و بر وى سلام مىگفتند . امير المؤمنين بعد از ردّ سلام مىفرمود : تو نيز از متخلّفان بودى . و بر اين وجه از هريك بازخواست مىنمود ، تا روز آدينه آمد . به مسجد جامع حاضر شد و بعد از اداء نماز به انتظام اعمال و طلب عمّال مشغول شد ؛ مثل جرير بن عبد اللّه بجلى « 1 » كه والى همدان بود و أشعث بن قيس كه حاكم آذربايجان بود و جعدة بن هبيره كه خواهرزادهء امير المؤمنين بود و ايالت خراسان به او تعلّق داشت . همه را به دار الخلافه طلبيد . چون فرمان جهانمطاع به ايشان رسيد همه كمر اطاعت و انقياد در ميان استوار كرده در سلك ساير مخلصان منتظم گشتند .\r\nدر حبيب السّير آورده كه همدرين سال حذيفة بن اليمان العبسى وفات يافت . « 2 » حذيفه بنابر سرّى كه سرور كاينات با او در ميان نهاده بود به حال منافقان معرفت تمام داشت . به روايت امام يافعى ، سلمان فارسى « 3 » - كه ، بواسطهء كمال اخلاص ، حضرت مقدّس در حقّ او فرمود كه : سلمان منّا أهل البيت يعنى سلمان از اهل بيت ما است - نيز در همين سال به دار الجنان خراميد . عمر سلمان به روايت اكثر سيصد و پنجاه سال بود . و به روايت بعضى دويست و پنجاه سال . و هم در اين سال عبد اللّه بن سعد بن ابى السرح به جايى كه در آن عالم براى او ترتيب يافته بود انتقال يافت . او بعد از اسلام مرتد شده از مدينه گريخت و زبان به غيبت حضرت رسالت‌پناه بگشود ، بنابراين آن حضرت خونش را هدر ساخت . بالاخره ، به\r\n\r\n\r\n","description":"","footnote":"\r\n( 1 ) . ابو عمرو جرير بن عبد اللّه بجلّى از قبيلهء بجيله بود . چون چهره‌اى زيبا و اندامى رعنا داشت او را يوسف امّت مىخواندند . وى در ماه رمضان سال دهم هجرى مسلمان شد . در اواخر كار از على ( ع ) و معاويه روى برگرداند و به گوشه‌اى رفت تا آنكه به سال چهل و پنج هجرى در شهر شراة درگذشت .\r\n( 2 ) . حذيفه پيش از جنگ جمل ، درست چهل شب پس از كشته شدن عثمان در مداين درگذشت . براى مطالعهء شرح حال وى - اسد الغابه ، ج 1 ، ص 391 ؛ الإصابه ، ج 2 ، ص 277 ؛ اختيار معرفة الرّجال ، شماره‌هاى 13 و 72 .\r\n( 3 ) . نام اصلى او پيش از اسلام روزبه پسر خشنودان و يا بهبود فرزند بدخشان و از نوادگان منوچهر پادشاه ايران بود .\r\nولى از طرف على ( ع ) امارت مداين داشت . وى در همين‌جا درگذشت و در آنجا مدفون است .\r\n","page_name":" 329 ","page_number":339},
  {"content":"\r\n\r\nسبب الحاح امير المؤمنين عثمان ، از وى عفو كرد . « 1 »\r\nو هم در اين سال اشتر نخعى با اهل جزيره محاربه كرد و ايشان را مسخّر و منقاد گردانيد .\r\nدر فتوح ابن اعثم كوفى آورده كه اهل جزيره هواخواه عثمان بودند و با معاويه بيعت كرده بودند . و چون امير المؤمنين ، عليه السّلام ، از حال ايشان خبر يافت اشتر نخعى را بخواند و ولايت ايالت جزيره به او عنايت فرمود . ضحّاك بن قيس الفهرى در آن وقت از جانب معاويه در خراسان بود . چون خبر يافت كه اشتر نخعى روى بدانجا آورد كس فرستاد و اهل رقّه را از توجّه اشتر اعلام نمود و دفع او از ايشان مدد خواست . ايشان لشكر كثير جمع كرده و سماك بن مخرمهء اسدى را بر ايشان امير گردانيد و به مدد ضحّاك فرستاد .\r\nچون اشتر با لشكر كوفه نزديك حرّان رسيد ضحّاك و سماك با لشكرى گران بيرون آمدند و با اشتر به جنگ درپيوستند و از بامداد تا شبانگاه محاربه استمرار يافت . آخر الامر ضحّاك منهزم شده و پناه به حصار حرّان برد و اشتر به در حصار فرود آمده او را محاصره كرد . معاويه چون از احوال ضحّاك خبر يافت عبد الرحمان بن خالد وليد را با لشكرى انبوه به مدد ضحاك فرستاد . اشتر از آمدن ايشان خبر يافت . از در حصار حرّان برخاست و پيش ايشان گرفته در صحراى رقّه بديشان رسيد . ميان ايشان جنگى سخت درگرفت . عاقبة الامر اشتر ظفر يافت . عبد الرحمان روى به هزيمت نهاد . اشتر بر عقب ايشان رفته بسيارى از ايشان را به صحراى عدم فرستاد [ 43 ب 
  ] و باز به رقّه آمده ايشان را محاصره نمود .\r\nضحاك بن قيس از حصار رقّه بيرون آمد و روى به اشتر آورد . و معاويه ايمن بن خريم الأسدى را با لشكرى آراسته به مدد ضحاك فرستاد . چون به هم پيوستند قوّت گرفته حمله بر اشتر آوردند كه او را مقهور از در حصار برخيزانند . ايشان را ، با وجود كثرت لشكر ، از اطراف و جوانب ولايات مدد نيز مىرسيد . اشتر با ايشان چندان محاربه و مقاتله كرد كه شرح آن گنجايش بيان ندارد . آخر الامر به مقتضاى [ آيهء 
  ] كريمهء :  كَمْ مِنْ فِئَةٍ قَلِيلَةٍ غَلَبَتْ فِئَةً كَثِيرَةً بِإِذْنِ اللَّهِ  « 2 » ، نسيم ظفر بر پرچم [ و 
  ] رايت اشتر وزيد و ايشان بواسطهء غرور منهزم شده به قبيح‌ترين احوال نزد معاويه رفتند . اشتر در آن ولايت دست به غارت و تاراج برآورد و هر كس كه امر او را مطاوعت نمىنمود مىگرفت و مىكشت تا ولايت جزيره در ضبط آورد و در تصرّف گرفت و كيفيّت استخلاص ولايت جزيره به خدمت امير المؤمنين عرض كرد .\r\nو در حبيب السّير آورده كه در آن اوان كه عثمان جهت دفع شكايت مخالفان عمّال خود را\r\n\r\n\r\n","description":"","footnote":"\r\n( 1 ) . در خصوص اعمال زشت عبد اللّه بن سعد و نظر رسول اللّه در مورد وى - سيرت رسول اللّه ، ج 2 ، ص 881 .\r\n( 2 ) . چه‌بسا جمعيّتى اندك به خواست خدا بر گروهى بسيار پيروز شدند ؛ ( بقره ، 249 ) .\r\n","page_name":" 330 ","page_number":340},
  {"content":"\r\n\r\nطلبيده بود ، روزى معاويه در كوچه‌اى از كوچه‌هاى مدينه با كعب الاحبار دچار شد و در اثناى مكالمه با وى گفت : مىترسم كه بالاخره اهل خلاف هجوم نموده عثمان را به قتل رسانند .\r\nكعب گفت : وقوع اين حادثه به حسب تقدير امريست ناگزير . معاويه گفت : كاشكى كه مرا معلوم شود كه بعد از وى مهم خلافت بر كدام‌يك از اصحاب قرار گيرد ، تا نسبت به او شرايط اخلاص مرعى دارم . كعب جواب داد كه : بعد از عثمان اين منصب بر صاحب بغلهء شهبا « 1 » مقرّر خواهد شد ، امّا بعد از خونريزش بسيار .\r\nو حال آنكه در آن روز معاويه بر اشتر اشهب « 2 » سوار بود ، لاجرم اين سخن در خاطرش جاى گرفته در طمع خلافت افتاد . و چون عثمان كشته شد فوجى از عظماء بنى اميّه كه از ابن عمّ خير البريّه كينهء ديرينه داشتند به وى پيوسته او را بر مخالفت شاه ولايت ترغيب و تحريص نمودند و معاويه خاطر بر طلب خلافت قرار داده همّت بر آن گماشت كه عقايد شاميان را نسبت به حضرت امامت مرتبت فاسد گرداند . بنابراين مىفرمود كه در ايّام جمعه پيراهن خون‌آلود عثمان را با انگشتان مقطوع نائله به مسجد جامع دمشق مىبردند و با مردم چنان ظاهر مىكردند كه قتل عثمان بفرمودهء شاه مردان وقوع يافته . و معاويه در اين باب آن مقدار مبالغه كرد كه مبارزان شام به تأكيد تمام سوگند خوردند كه بر بستر نرم نخسبند و آب سرد نياشامند تا انتقام خون عثمان از دشمنان بكشند .\r\nعمرو بن العاص كه در ايّام محصور شدن عثمان با اولاد خود به فلسطين رفته بود و تا اين زمان در آنجا مىبود « 3 » ، از اين وقايع خبر يافت . با پسران خود ، محمّد و عبد اللّه ، مشورت نمود . عبد اللّه گفت : شرف ذات و محاسن صفات و علوّ حسب و سموّ نسب امير المؤمنين على ، عليه السّلام ، نزديك جميع طوايف انام وضوحى تمام دارد . اولى و انسب آنكه به ملازمت آن حضرت شتابى تا سعادت دارين يا بى . و محمّد جانب نقض گرفته پدر را گفت : مهم ما پيش على نگشايد . اگر پيش معاويه روى البته نيكو برآيد .\r\nو به روايتى هردو برادر پدر را به متابعت شاه ولايت ترغيب نمودند . او از قبول آن سخن اعراض نموده گفت : على به سبب وفور كمالات و فضائل نفسانى از امثال من استغنا دارد . مناسب آن است كه پيش معاويه رويم تا به حصول امانى و آمال فايز شويم . عبد اللّه گفت : متابعت على مستلزم دخول جنّات نعيم است و پيروى معاويه\r\n\r\n\r\n","description":"","footnote":"\r\n( 1 ) . استر ابلق . - و .\r\n( 2 ) . استر ابلق . - و .\r\n( 3 ) . عمرو عاص در خلافت عمر مصر را فتح كرد و تا چهار سال اوّل حكومت عثمان امارت آنجا را در دست داشت . در اين سال به دليل واهى عهدشكنى مردم اسكندريه ، به اين منطقه حمله كرد . از اين رو عثمان او را از امارت بر كنار كرد و عمرو عاص به صورت انزوا در فلسطين بود .\r\n","page_name":" 331 ","page_number":341},
  {"content":"\r\n\r\nمستوجب ورود نار جحيم است . باقى اختيار تو راست .\r\nعمرو عاص به سخنان او التفات ننموده روى به راه آورد . چون به جايى رسيد كه راه عراق و شام از يكديگر جدا مىشود از وردان ، كه غلامش بود ، پرسيد كه : هريكى از اين دو طريق به كجا منتهى مىشود ؟ وردان اشاره به راه عراق كرد و گفت : اين راهى است كه سالك آن به رياض بهشت مىرسد . و طريق شام را به وى نموده گفت : اين طريقى است كه روندهء آن به عذاب دوزخ مىپيوندد . « 1 » عمرو عاص وردان را تحسين نموده شعرى انشا كرد مشعر بر اينكه ارتفاع شأن شاه مردان اظهر من الشّمس است ، امّا ميل [ به 
  ] زخارف دنيوى سبب انحراف از جادهء قويم و مانع اقبال به سلوك مستقيم مىشود .\r\nدر مقصد اقصى آورده كه عبد اللّه گفت : اى پدر بترس از خداوند و خود را در آتش دوزخ مپسند و بدان كه من هرگز اتّباع تو نخواهم كرد . عمرو گفت : طاعت والدين بر فرزند فرض است . عبد اللّه گفت : آن ، وقتى است كه پدر و مادر امر به معصيت خدا نكنند . محاربه با على اعظم معاصى است و من هرگز بدان اقدام نخواهم نمود .\r\nچون عمرو عاص به شام رسيد « 2 » معاويه از آمدن او مسرور شد و مردم را به موافقت او مغرور ساخت و پنجاه هزار درم و اسبى و اشترى هديه به نزد عمرو فرستاد . و همين مقدار براى عبد اللّه نيز فرستاد . عبد اللّه نگرفت و گفت : مال فقرا ملك تو نيست تا از آن انعام توانى كرد . و عمرو عاص مصر را از معاويه طلبيد و با محمّد بن ابى بكر مقاتله كرد ؛ چنانچه تفصيل آن خواهد آمد ان شاء اللّه تعالى .\r\nو مقارن حال ، عبيد اللّه بن عمر بن خطّاب ، [ كه 
  ] به‌واسطهء قتل هرمزان از فتنهء امير المؤمنين على ، عليه السّلام ، توهّم داشت ، نزد معاويه رفت « 3 » . به سبب متابعت اين دو كس كار معاويه قوتى و رونقى پيدا كرد و جميع شاميان به خدمتش كمر بسته در امر قتال با ولىّ ذو الجلال اتّفاق نمودند . و چون معاويه شنيد كه سعد بن ابى وقّاص ، عبد اللّه بن عمر ، اسامة بن زيد ، و محمّد بن مسلمه به شاه ولايت مبايعت نكردند ، به آن چهار كس مكاتيب نوشت و ايشان را به متابعت خود و مخالفت امير المؤمنين على ، عليه السّلام ، دعوت نمود .\r\n\r\n\r\n","description":"","footnote":"\r\n( 1 ) . براى اطّلاع بيشتر از چگونگى صحبت بين عمرو عاص و وردان در منابع كهن - پيكار صفّين ، ص 57 .\r\n( 2 ) . در خصوص قتل هرمزان و دو نفر ديگر به دست عبيد اللّه بن عمر و تقاضاى قصاص خون كشته‌شدگان از طرف على ( ع ) - طبقات ، ج 3 ، ص 258 ؛ تاريخ يعقوبى ، ج 2 ، ص 160 .\r\n( 3 ) . به‌طورىكه خود مؤلّف نيز در صفحات آتى اشاره كرده است ، آمدن عمرو عاص پيش معاويه پس از فرستاده شدن عبد اللّه بجلىّ از طرف على ( ع ) نزد معاويه بوده ، و معاويه به پيشنهاد برادرش ، عتبة بن ابى سفيان ، وى را جهت صلاح‌انديشى در مورد بيعت با على ( ع ) احضار كرده است . - پيكار صفّين ، ص 54 ؛ شرح نهج البلاغه ، ج 1 ، ص 237 .\r\n","page_name":" 332 ","page_number":342},
  {"content":"\r\n\r\nچون آن مكتوبات به مطالعهء آن جماعت رسيد از ادعاى معاويه تعجّب نمودند و سخنان خشونت‌آميز و كلمات وحشت‌انگيز نوشتند و در آن مكاتيب شمّه‌اى از مناقب اسد اللّه الغالب درج نموده اعلام نمودند كه : ما به حسب باطن آن حضرت موافقت داريم و مىدانيم كه هركه با خدّام آستان امامت آشيانش مخالفت نمايد فيروزى نيابد . امّا بنابر آنكه تيغ بر روى اهل قبله نبايد كشيد كنج انزوا را گزيده‌ايم « 1 » و هرگز اجابت تو را بر مرتضى على ترجيح نخواهيم داد و به موافقت تو ابواب مخالفت بر روى آن حضرت نخواهيم گشود .\r\nچون آن نوشته‌ها به نظر معاويه رسيد از اطاعت آن جماعت مأيوس گشته به جدّ تمام و سعى مالاكلام در مقام ترتيب اسباب مقاتله و مقابله شد و به اندك زمانى سپاه بسيار فراهم آورد . و در اين ايّام كه امير المؤمنين حيدر در استعداد رفتن به جانب شام مىبود ، يوحنّاء بن روبه نصرانى نزد آن حضرت آمد و به شرف اسلام مشرّف گشت و در جنگ صفّين به عزّ شهادت فايز گشت .\r\nقصّهء او در مقصد اقصى بدين وجه ايراد نموده كه يوحنّا مردى از اغنياء نصارى بود و مسكن در زورا - كه الحال به بغداد مشهور است - داشت و در بلاد يمن و آذربايجان و جرجان تجارت مىنمود . سبب اسلام وى آنكه در اين وقت ، بر سبيل تجارت ، انواع نفايس چون ديبا و مشك و عنبر برداشته با جمعى از خدمتكاران از قريهء خود بيرون آمد . و با ايشان چهل شتر باركش بود . در منزلى در خواب شدند . چون بيدار شدند نه از چهارپايان چيزى يافتند و نه از بضاعت اثر ديدند . يوحنّا اندوهگين به جانب كوفه روان شد و به نزد حارث الأعور الهمدانى آمد . و حارث با او دائما خريد و فروخت كردى و او را بعضى از صفات حميده آن بود كه هر سال هزار يتيم را جامه و طعام دادى و دائما قوت ضعفا مهيا داشتى . بنابراين صفت امير المؤمنين ، حارث را به محبّت و مودّت خود مخصوص داشتى و در اكرام و تعظيم او دقيقه‌اى فرونگذاشتى .\r\nپس حارث قضيّهء يوحنّا به خدمت امير المؤمنين تقرير نمود . امير المؤمنين با اولاد كرام خود و حارث و يوحنّا سوار شده و آن مكانى كه مال او غايب شده بود سؤال فرمود . چون بدان موضع رسيد فرود آمد و دو ركعت نماز گزارد و در كثرت دعا مبالغه فرمود . يوحنّا گفت :\r\nدر اين وقت آوازى شنيدم كه از آن آواز لرزه بر اعضاء من افتاد . چون نظر كردم اشتران خود را با بار همچنان يافتم .\r\n\r\n\r\n","description":"","footnote":"\r\n( 1 ) . براى آگاهى از ماجراى پيروى نكردن چهار نفر مذكور از على ( ع ) در جنگ جمل و صفّين - جمل ، ص 51 به بعد . و براى اطّلاع كامل از متن نامه‌هايى كه بين معاويه و آنها رد و بدّل شده - پيكار صفين ، ص 105 به بعد .\r\n","page_name":" 333 ","page_number":343},
  {"content":"\r\n\r\nو شيخ مفيد « 1 » در كتاب خصايص الأئمّة آورده كه چون يوحنّا اين امر عجيب از مظهر العجايب و مظهر الغرايب مشاهده نمود گفت : يا امير المؤمنين ، مرا يقين شد كه وصىّ نبىّ آخر الزمانى . امّا سؤالى دارم كه در كتب منزلهء آسمانى خوانده‌ام كه جواب آن نگويد الّا نبى يا وصىّ . اگر رخصت دهى عرض كنم و بعد از آن از سر بصيرت و ايقان در سلك اهل ايمان درآمده هرگز از ملازمت تو ، كه سرمايهء سعادت دارين است ، مفارقت نجويم . امير فرمود : اى يوحنّا ، آنچه خواهى سؤال كن كه ما [ 44 الف 
  ] خازنان علم الهى و واقفان اسرار نامتناهى هستيم .\r\nيوحنّا گفت : يا امير المؤمنين ، آيا آدم ابو البشر دختر خود به پسر خود مىداد و در دين او جايز مىبود ؟ امير المؤمنين فرمود كه : معاذ اللّه اى يوحنّا . هرگز اين امر شنيع در هيچ دينى نبوده . مرا صادق مصدّق خبر داده كه چون آدم ، عليه السّلام ، بر روى زمين قرار گرفت و ميان او و حوّا حركت بشرى به ظهور آمد ، قابيل متولّد شد و بعد از آن هابيل به ظهور رسيد . و چون قابيل به مرتبهء بلوغ رسيد بارى سبحانه و تعالى جهت او جنيّه‌اى از نسل جان - كه نام او جمانه بود - در صورت بشر ظاهر ساخت و به آدم ، عليه السّلام ، وحى فرستاد كه اين جمانه را به قابيل تزويج كن . و چون هابيل به مرتبهء رجوليت رسيد خداى تعالى جهت او حورىاى از بهشت به صورت انسان فرستاد كه نام او نزله بود و به آدم ، عليه السّلام ، امر شد كه او را به هابيل تزويج كن . چون قابيل نزله را ديد رشك و حسد بر او غالب شد و به حضرت آدم آمد و گفت : چون تو هابيل را بيش از من دوست مىدارى براى او زن خوش‌صورت دادى و به من زشتخو و بدصورت . آدم گفت : اى پسر ، ما به اختيار اين كار نكرديم ، بلكه به امر الهى اقدام نموديم .\r\nالقصّه ، هرچند آدم ، عليه السّلام ، به او گفت قبول نكرد تا آخر الامر ، به‌واسطهء همين ، قابيل هابيل را به قتل رسانيد ؛ چنانچه مشهور است .\r\nچون يوحنّا اين جواب از امير المؤمنين شنيد ، گفت : صدّقت يا امير المؤمنين كه در كتب منزلهء آسمانى چنين است . خوشا به حال امّتى كه دولت اتّباع چون تو امامى يافته‌اند . اسلام بر من عرضه كن و اين مال به هركه خواهى نفقه فرماى . پس حضرت امير المؤمنين كلمهء شهادت به او القا كرد و او به عزّ اسلام معزّز گشت .\r\nو در تاريخ قدسى اين روايت از معاوية بن عمار ، كه از امام جعفر صادق ، عليه السّلام ، سؤال نمود ، نقل مىكند . امّا در آنجا زيادتى دارد كه اوّل فرزندى كه آدم را شد دختر بود كه نام او عناق بود و بعد از آن قابيل . و چنين آورده كه آن عناق اوّل زنى است كه در روى زمين زنا\r\n\r\n\r\n","description":"","footnote":"\r\n( 1 ) . ابو عبد اللّه محمّد بن محمّد بن نعمان معروف به ابن العلم و مشهور به مفيد ، درخشان‌ترين چهرهء علمى و كلامى شيعه در ربع آخر قرن چهارم و سيزده سال اوّل قرن پنجم است . وفات وى دوّم رمضان سال چهارصد و سيزده هجرى در بغداد بوده است ؛ - مقدمهء عالمانهء دكتر محمود مهدوى دامغانى بر ترجمهء نبرد جمل تأليف آن عالم بزرگوار .\r\n","page_name":" 334 ","page_number":344},
  {"content":"\r\n\r\nكرد ، بنابراين خداى تعالى بر وى كسى مسلّط گردانيد كه او را به قتل رسانيد ؛ و اللّه اعلم بحقايق الامور . و گويند اين عناق مادر عوج بن عنق بود .\r\nو چون امير المؤمنين علىّ بن ابى طالب ، عليه السّلام ، را مخاصمت و منازعت معاويه معلوم شد و يقين دانست كه بر سر محاربه و مقاتله است اصحاب را جمع فرموده بعد از اداى خطبه فرمود :\r\nاى مردمان بدانيد كه خداى تعالى خالق خلق است و از بندگان خويشتن جز به سلوك منهاج حقّ راضى نمىشود . و مادام كه ميان خلق اساس دوستى و موافقت مؤكّد باشد و زبان طعن و ستم در يكديگر دراز نكنند ، زمام تمالك و تماسك از دست ايشان بيرون نشود و كارها در نصاب نظام قرار گيرد . و چون بر خلاف اين طريق روند و گرد منازعه و مناقشه گردند و به يكديگر افعال ناپسنديده و اقوال ناستوده منسوب گردانند خلل به كارها راه يابد و عاقبت به هلاك و بوار سرايت كند . غرض از اين سخن آنكه معاويه اهل شام را در شك افكنده و دلهاى ايشان از متابعت من گردانيده و در افواه عوام انداخته كه عثمان بن عفّان را علىّ بن ابى طالب كشته و چنين كارى قبيح به من حواله كرده و لشكرى به محاربهء اشتر ، كه او را ولايت جزيره داده‌ام ، فرستاده و ميان ايشان جنگها شده . و الحال در استعداد محاربهء ماست . مصلحت چنان مىبينم كه به او نامه‌اى نويسم و او را نصيحتى كنم . شايد در وى اثر كند و انديشهء مخاصمه و منازعه را فسخ كند . رأى شما اصحاب چيست ؟\r\nچون اصحاب آن حضرت اين كلمات شنيدند از همه جوانب مسجد آواز برآوردند كه :\r\nرأى ما تابع رأى امير المؤمنين است و ما همچنان او را مطيعيم كه رسول خدا ، صلّى اللّه عليه و آله ، را مطيع بوديم . پس امير المؤمنين از منبر فرود آمد و نامه‌اى نوشت به معاويه بدين منوال :\r\n« بسم اللّه الرحمن الرحيم . من عبد اللّه على امير المؤمنين الى معاوية بن صخر . امّا بعد ، او را ببايد دانست كه اگرچه آن روز كه مهاجر و انصار با من بيعت كردند او غايب بود و مقام به شام داشت ، امّا بيعت من بر او لازم شده ، بنابر آنكه جماعتى كه به ابو بكر و عمر و عثمان بيعت كرده بودند و به خلافت و امامت ايشان رضا داده ، بر امامت و خلافت من متّفق شدند و همگنان به طوع و رغبت با من بيعت كردند . و چون حاضر را مجال اختيار نبود غايب را مجال اعتراض نباشد . « 1 »\r\nو امّا كشتن عثمان كاريست مشكل . خبردهنده از كيفيت آن نابيناست و شنونده چون كر .\r\nجماعتى كه او را عيب مىكردند او را بكشتند و قومى كه او را دوست مىداشتند يارى ندادند .\r\n\r\n\r\n","description":"","footnote":"\r\n( 1 ) . نهج البلاغه ، ترجمهء دكتر سيد جعفر شهيدى ، ص 274 ، نامهء 6 .\r\n","page_name":" 335 ","page_number":345},
  {"content":"\r\n\r\nحاضران در كار او به دروغ منسوبند و غايبان در كشتن او متهم .\r\nمجمل كلام آنكه الحال جميع عوام و خواص با من بيعت كرده‌اند و به خلافت من رضا داده . هركس كه از بيعت من روى بگرداند از حق روى گردانيده باشد « 1 » و آن‌كس كه در اين بيعت موافقت ننمايد به وصمت نقص و عيب رضا داده باشد و يقين آن است كه او عافيت طلبد و از منازعه احتراز نمايد مىبايد كه چيزى نويسد و از انديشه و عزيمتى كه دارد مرا اعلام دهد ، و السلام . »\r\nپس نامه را به حجّاج بن غزيّة الانصارى داد و او را نزد معاويه فرستاد . چون حجّاج به آنجا رسيد رسم سنّت و تحيّت به جاى آورده نامه را به معاويه داد . معاويه چون بر مضمون نامه وقوف يافت سربرآورده رسول را هرنوع كلمات گفت . حجّاج گفت : ظنّ من آن است كه تو از آن جماعتى كه عثمان از ايشان مدد خواست و ايشان او را امداد ننموده فروگذاشتند تا رسيد به او آنچه رسيد . معاويه از اين سخن در خشم شد و گفت : اى حجّاج تو برو كه من جواب نامه به دست معتمد خود خواهم فرستاد . حجّاج بازگشت و آنچه ميان او و معاويه گذشته بود به خدمت امير المؤمنين بيان نمود .\r\nامّا وليد بن عقبه ، كه كمال عداوت به امير المؤمنين داشت ، چون خبر يافت كه فرستادهء امير المؤمنين على از نزد معاويه بىجواب آمد عظيم خوشدل گشت و نامه‌اى به معاويه نوشت و او را بر خلاف و قتال امير المؤمنين على تحريص و ترغيب نمود و شعرى چند در اين معنى بگفت و در آن نامه درج كرد . « 2 »\r\nچون معاويه از برنامهء وليد اطّلاع يافت بسيار مسرّت و خوشدلى به او روى داد . بعد از آن معاويه دو طومار كاغذ را در يكديگر وصل كرد و بر اوّل آن نوشت « بسم اللّه الرّحمن الرحيم . » و ديگر هيچ‌چيز ننوشت و آن نامهء خالى را پيچيد و مردى از بنى عبس - كه در تيز زبانى و وقاحت شهرتى داشت و هرچه از زبان او آمدى گفتى و باك نداشتى - بخواند و آن طومار كاغذ را به دو داد و فرمود كه به كوفه رود و آن كاغذ را به علىّ بن ابى طالب رساند .\r\nمرد عبسى چون به كوفه رسيد به خدمت امير المؤمنين شتافت . مجلس آن حضرت از مهاجر و انصار پر بود . سلام كرد . امير المؤمنين جواب سلام بازداد . عبسى چپ و راست خويشتن نگريست و پرسيد كه در اين مجلس هيچ‌كس هست از قبيلهء عبس يا از قوم عبس .\r\nگفتند : هست . مقصود تو چيست ؟ تو از كجا مىآيى و چه خبر دارى ؟ گفت : من رسول\r\n\r\n\r\n","description":"","footnote":"\r\n( 1 ) . ظاهرا منظور على ( ع ) از اين جمله اشاره است به حديثى از رسول الله ( ص ) كه مىفرمود : على همراه حقّ است و حقّ همراه على است ؛ - اخطب خوارزم ، مناقب ، ص 56 ؛ تاريخ بغداد ، ج 14 ، ص 321 .\r\n( 2 ) . براى مطالعهء نامهء منظوم وليد خطاب به معاويه - پيكار صفين ، ص 82 .\r\n","page_name":" 336 ","page_number":346},
  {"content":"\r\n\r\nمعاويه‌ام و از شام مىآيم . خبر آن است كه پنجاه هزار مرد مسلّح از غصّهء وفات و كشتن امير المؤمنين عثمان محاسن به اشك چشم تر دارند و در غم او از ديده خون مىبارند و شمشيرها بكشيدند و عهد كردند تا كشندگان امير المؤمنين عثمان را بازنكشند آن شمشيرها در نيام نكنند . پدر پسر را به بازخواستن خون امير المؤمنين عثمان وصيّت مىكند و اعراب وطن مألوف مىگذارند و مهاجرت فرزندان از جهت طلب خون عثمان اختيار مىكنند . و مادران اطفال خويشتن را طلب خون عثمان تلقين مىنمايند و ايشان نشود و نمابر آن مىيابند . پيش از اين بر شيطان لعن مىكردند اكنون بر كشندگان عثمان لعنت مىكنند .\r\nامير المؤمنين على ، كرّم اللّه وجهه ، از او پرسيد كه چه كس را در كشتن عثمان متهم مىدارند ؟ گفت : ترا . و بر آن اتّفاق كردند كه عثمان را تو كشته‌اى . امير المؤمنين فرمود : خاك در دهان تو ! آخر مرا در كشتن عثمان چه جرم بود ؟\r\nدر اين اثنا صلة بن زفر العبسى برخاست و گفت : اين بد رسولى است كه معاوية فرستاده . و چه ناخوش كلماتى كه بر زبان تو مىرود و بىشرم و بىآزرم مردى كه تويى ! امير المؤمنين على را ، كه برادر مصطفى ، صلّى اللّه عليه و آله ، و شيرخداست ، و مهاجر و انصار را تهديد مىكنى بدانچه جماعتى جهّال بر پيراهن عثمان مىگريند . نه آن پيراهن [ جامهء 
  ] يوسف و نه آن گريستن گريهء يعقوب . چون بر كشتن او بخواستند گريست [ 44 ب 
  ] چرا او را در آن وقت كه فرومانده بود و از ايشان معاونت مىجست امداد مىنكردند ؟ و آنچه مىگويند كه با امير المؤمنين على جنگ خواهيم كرد ؛ خداى تعالى يار و ناصر حقّ است و حقّ به قول رسول اللّه ، صلّى اللّه عليه و آله ، با على است و على با حقّ . و خداى تعالى به فضل خود ما را نصرت كند و بر ايشان ظفر دهد ، « إنّه ولىّ عباده المتّقين » . بدرستى كه خدا يار و ناصر بندگان پرهيزگار است .\r\nو جماعتى از اصحاب امير المؤمنين شمشيرها بكشيدند و قصد كشتن آن مرد عبسى كردند .\r\nامير المؤمنين فرمود كه : دست از او بداريد و او را ميازاريد كه او رسول است . و ليكن نامه از او طلب كنيد . نامهء او بگرفتند و به خدمت امير المؤمنين آوردند . چون بازگشادند غير از بسم اللّه الرّحمن الرّحيم چيزى ديگر در آن مكتوب نبود . امير المؤمنين دانست كه معاويه انديشهء جنگ كرده است و به‌هيچ‌وجه دم از موافقت و متابعت نخواهد زد . گفت : ( لا حول و لا قوّة الّا باللّه ، حسبى اللّه و نعم الوكيل ) . يعنى نيست هيچ قوّت و قدرتى الّا از خداى تعالى و او بس است مرا و نيك وكيلى است .\r\nبعد از آن رسول معاويه برخاست و گفت : يا امير المؤمنين ، از بس كه كلمات ناخوش در حقّ تو از اهل شام شنيده بودم چون به نزديك تو آمدم هيچ‌كس را از تو دشمن‌تر نداشتم .\r\nاكنون چون به سعادت خدمت تو فايز گشتم و سخنان صواب‌انديش از تو شنيدم و حسن\r\n\r\n","description":"","footnote":"","page_name":" 337 ","page_number":347},
  {"content":"\r\n\r\nمعاشرت و كمال حلم تو را مشاهده كردم هيچ‌كس را از تو دوست‌تر نمىدارم ؛ چه ، يقين دانستم كه اهل شام بر ضلالت و جهالتند و طريق مستقيم آن است كه أتباع و اولياء تو دارند . به خدايى كه قادر بر كمال است كه بعد از اين از ملازمت تو كه موجب نيكنامى دنيا و فلاح عقبى است مفارقت نجويم و با اعداء تو محاربه نمايم تا به عزّ شهادت فايز شوم . پس در معنى ضلالت معاويه و هدايت شاه ولايت قطعه‌اى گفت و به معاويه فرستاد و او را از عزيمت خود و ندامت بر ايّام گذشته اعلام داد .\r\nمعاويه بعد از تأمّل در آن قطعه تعجّب نموده گفت : قاتله اللّه ! « 1 » مردى سخت فصيح و زباندار بود . كاشكى او را به رسالت نفرستادمى . اكنون مخالفت كرد و در ملازمت على رغبت نمود و بىشك على را بر ظاهر و باطن احوال ما اعلام دهد و بر محاربه و مخاصمت ما تحريص نمايد .\r\nو در تاريخ ابن اعثم كوفى آورده كه روزى معاويه به كوكبهء ملوكانه به صحرا بيرون آمد و بر سبيل تفرّج با جماعتى از معارف و اشراف شام سير مىكرد . ناگاه شخصى « 2 » را ديدند بر شترى نشسته از راه عراق مىآيد . فرمود برويد و او را بياوريد . چون بيامد از او پرسيد كه تو از كجايى ؟ گفت : از قبيلهء بنى طىّء . گفت : الحال از كدام شهر مىآيى ؟ گفت : از كوفه . گفت :\r\nغرض از آمدن چيست ؟ گفت : پسر عمّ من حابس بن سعد « 3 » در شام است . به ديدن او آمده‌ام .\r\nمعاويه گفت كه حابس بن سعد را بخوانيد . چون حابس آمد و پسر عمّ خود را بديد ، او را مرحبا گفت و به آمدن او خوشحال شد .\r\nبعد از آن ، حابس معاويه را گفت : اى امير ، اين مرد كه خويشاوند من است از نقير و قطمير عراق خبر دارد ، كه اگر تو را خبرى درست و صحيح بايد از او بپرس . معاويه او را بخواند و به نزديك خويشتن بنشاند و گفت : اى طائىّ ، چه خبر دارى از حال علىّ بن ابى طالب ؟ و او را كجا بگذاشتى و چه عزيمت دارد ؟ گفت : بر قليل و كثير احوال و عزيمت او واقفم . علىّ بن ابى طالب چون از حرب جمل فارغ شد روزى چند در بصره مقام كرد . بعد از آن متوجّه كوفه شد . و چون به كوفه رسيد وضيع و شريف و خرد و بزرگ به طوع و رغبت به بيعت او شتافتند و بر يكديگر پيشدستى و مسابقت مىجستند و انبوه مىكردند تا بدان حدّ كه رداهاى ايشان از دوش مىافتاد و نعلينها گم مىشد و اطفال را به دوش مىآوردند و به شرف بيعت\r\n\r\n\r\n","description":"","footnote":"\r\n( 1 ) . خدا بكشدش . - و .\r\n( 2 ) . ابن مزاحم منقرى نام اين شخص را خفاف بن عبد اللّه ذكر كرده است ؛ - پيكار صفّين ، ص 97 .\r\n( 3 ) . عمر بن خطاب وى را به ولايت مصر گماشته و سپس معزول كرده بود ؛ - ابن دريد ، الاشتقاق ؛ تهذيب التهذيب ، ج 2 ، ص 127 .\r\n","page_name":" 338 ","page_number":348},
  {"content":"\r\n\r\nمىرسانيدند . القصّه ، كه جميع مردم آن شهر از مرد و زن به قدوم علىّ بن ابى طالب نه‌چندان مفتخر و مسرورند كه شرح توان داد . و همّت علىّ بن ابى طالب به تسخير ولايات مقصور بود و هيچ انديشهء ديگر نداشت مگر محاربهء تو . و در آنچه به شام خواهد آمد و با تو جنگ خواهد كرد هيچ شكّ و شبهه ندارم . اخبار امير المؤمنين علىّ بن ابى طالب به نزديك من اين بود كه تقرير كردم .\r\nمعاويه از شنيدن اين اخبار دلتنگ شد و روى به حابس بن سعد كرد كه : چنان مىنمايد كه اين پسر عمّ تو به جاسوسى آمده . « 1 » آن مرد گفت : به خدا كه من هرگز جاسوس نبودم و به جاسوسى نيامده‌ام و عراق از شام دوست‌تر مىدارم و جوار تو نمىخواهم و به عراق بازمىگردم .\r\nو در شرح نهج البلاغه آورده كه در اين وقت قاصد معاويه ، شرحبيل بن حوشب ، آمد و به آمدن او مسلمانان شادمان شدند و گمان بردند كه مگر معاويه اجابت بيعت كرده و كمر انقياد بر ميان جان بسته است . حضرت امير المؤمنين على ، عليه السّلام ، او را در خانهء امام حسن فرود آورد و چون پنج روز بگذشت عيد اضحى شد . امير المؤمنين على به مصلّى بيرون آمد ؛ پيراهن كوتاه آستين پوشيده و عمامهء حضرت رسول ، صلّى اللّه عليه و آله ، بر سر بسته و تازيانهء آن حضرت ، كه نام او ممشوق بود ، به دست گرفته . و چون از نماز فارغ شد شرحبيل بن حوشب با امير المؤمنين روان شد تا ببيند كه طعام او روز عيد چگونه باشد . و او طعام معاويه را ديده بود كه تكلّف بسيار كردندى ؛ چنانچه حارث الأعور كه از جانب امير المؤمنين به طريق رسالت پيش معاويه رفته بود گفت از براى من چهل خوان به الوان اطعمه آراسته آوردند و بعد از آن چيزى با روغن آميخته چون طبق پيش من نهادند . لقمه بخوردم ندانستم كه چه بود .\r\nمعاويه گفت : اين طعام را از مغز و زبان كنجشگان با بخورات نافقه تركيب كرده‌اند .\r\nو شرحبيل پنداشت كه پيش امير المؤمنين علىّ بن ابى طالب نيز از اين جنس بلكه بهتر از آن مأكولات باشد . چون طعام آن حضرت آوردند ديد نان جو با سركه و نمك است . شرحبيل از آن بخورد و متحيّر شد . امام حسن ( ع ) به او گفت : اى شرحبيل ، تو با اصحاب در خوردن طعام موافقت كن و به طعام امير المؤمنين منگر . چون شرحبيل اين حالت را ديد از رسالت معاويه پشيمان شد و نادم گشت و از آن باب هيچ حرفى نگفت و دست اعتصام در دامن امام المتّقين زده در سلك خواص آن حضرت انتظام يافت .\r\n\r\n\r\n","description":"","footnote":"\r\n( 1 ) . ابن مزاحم مىنويسد : خفاف قصيده‌اى بلند براى معاويه خواند . معاويه به محض شنيدن آن دگرگون شد و به حابس گفت : « اى حابس ، من جز اين نپندارم كه اين ( مرد ) جاسوس على است . » ؛ - پيكار صفّين ، ص 98 به بعد .\r\n","page_name":" 339 ","page_number":349},
  {"content":"\r\n\r\nو در مقصد اقصى آورده كه بعد از آن امير المؤمنين ، عمرو بن الحمق الخزاعى را فرستاد تا معاويه را به بيعت امام و خليفهء مطلق دعوت نمايد . معاويه عمرو را مكرّم داشت زيرا كه حضرت رسالت‌پناه ، عليه الصّلوه و السلام ، عمرو را جهت عفّت و زهد او دوست داشتى . او را در خانهء خودش فرود آورد و كسوتى مصرى و چيزى از نقود به دو فرستاد . عمرو از قبول آن امتناع نمود و گفت : از نفقات من بيست و پنج درم مانده و مرا تا كوفه كفايت كند .\r\nپس معاويه به امير المؤمنين نامه‌اى نوشت و به عمرو بن احيداد ، كه از فصحا بود ، داد و او را همراه عمرو بن حمق فرستاد و گفت : على را از بسيارى لشكرهاى شام و كثرت اموال و شدّت بكاء اهل شام بر واقعهء عثمان خبر ده و او را به حرب عايشه و طلحه و زبير سرزنش كن و مترس ، كه تو را نخواهد كشت .\r\nچون عمرو بن احيداد به حضرت امير المؤمنين رسيد آنچه معاويه گفته بود تقرير نمود .\r\nقيس بن سعد بن عباد ، رضى اللّه عنه ، بانگ بر وى زد و گفت : آنچه از جلالت معاويه ياد كردى ، بدان كه بزرگترين خلق داناترين ايشان است به سنّت رسول ، صلّى اللّه عليه و آله ، و اعزّ و اكرم خلايق كسى است كه به حليهء تقوى آراسته باشد ؛ كه  إِنَّ أَكْرَمَكُمْ عِنْدَ اللَّهِ أَتْقاكُمْ  « 1 » .\r\nيعنى گرامىترين خلق نزد خداى تعالى پرهيزگارتر ايشان است .\r\n توانگرى نه به مال است پيش اهل كمال * كه مال تا لب گور است ، بعد از آن اعمال \r\nو معاويه طليق بن طليق است و دنيا را بر دين گزيده . امّا آنچه از كثرت گنجهاى او اعلام دادى ، بدان كه مال كسرى و قيصر زياده از آن بود . حضرت عزّت ، عزّ اسمه ، ايشان را هلاك گردانيد ، و او را نيز نگذارد . امّا گريهء اهل شام بر حال عثمان ، بدان‌كه ايشان كشندهء او را نمىشناسند ، و ليكن معاويه ايشان را فريفته است و بر آن داشته . اميد به فضل خداوندى واثق است كه او را و اتباع او را مخذول گرداند . بعد از آن ابياتى انشا كرد . مضمونش اين است كه :\r\n« اى معاويه بترس از خداى تعالى و افاعى « 2 » عراق بر خود مىنگير كه آخر پشيمان مىشوى و از دست حيدر صفدر خلاصى ندارى اگر به جابلقا روى . پس انديشه كن و صلاح پيش گير و مكتوبات باطل ، اى گمراه بىحاصل ، به سرور كامل منويس . »\r\nچون عمرو بن احيداد بازگشت معاويه از احوال علىّ بن ابى طالب استفسار كرد . اين بيت بخواند : « 3 »\r\n يابن هند إنّى وجدت عليّا * مسرّحا ملجما يريد الحقوق\r\nيابن هند لا تامن عليّا * إنّ فى كفّه سمّا تذوق \r\n\r\n\r\n","description":"","footnote":"\r\n( 1 ) . حجرات ، 3 .\r\n( 2 ) . افاعى : جمع افعى ، مارها . - و .\r\n( 3 ) . ش : متن ابيات عربى را ندارد .\r\n","page_name":" 340 ","page_number":350},
  {"content":"\r\n\r\nحيث قال النّبى : يا على ، إنّك ستقاتل الناكثين و القاسطين و المارقين « 1 » [ 45 الف 
  ] كه مضمونش اين بود كه : اى پسر هند ، از على ايمن مباش كه در دست او زهريست كه خواهى چشيد . معاويه از شنيدن اين معنى در خشم شد و قصد كشتن او كرد . جمعى به شفاعت او برخاستند تا ترك او كرد .\r\nدر حبيب السير و فتوح [ ابن 
  ] اعثم كوفى آورده كه در وقتى كه امير المؤمنين على ، عليه السّلام ، اصحاب خود را بر مقاتلهء طايفهء باغيه تحريص مىنمود و مىفرمود كه : ايّها الناس ، همم عاليه بر دفع اشرار شام و قلع اصحاب بغى و ظلام مصروف داريد و در محاربهء اين طايفه - كه رسول خدا مرا خبر داده - به محاربهء ايشان لوازم سعى و اهتمام به جاى آريد كه دشمنان دينند و كوران يقين ؛ زمره‌اى كه اسلام ايشان به طريقهء كره و اضطرار [ بوده 
  ] نه بر سبيل رغبت و اختيار ، و فرقه‌اى كه تأليف قلوب « 2 » ايشان به ايمان جهت احتراز از مزخرفات دنياوى نموده .\r\nشخصى اربد نام از غايت جهالت و عداوت اهل بيت ، عليهم السّلام ، برخاسته و گفت : اى على ، تو مىخواهى كه با اهل شام - كه برادران مايند در اسلام - مقاتله كنيم ، چنانچه با بصريان محاربه نموديم . به خدا كه اين معنى از حيّز قوّت به فعل نيايد .\r\nمالك اشتر از شنيدن اين سخن بىطاقت شده گفت : بگيريد اين بد اعتقاد را . او روى به گريز نهاد . جمعى از عقبش شتافتند و او را دريافته به ضرب نعلين از پاى درآوردند « 3 » تا به دار لبوار و اصل شد .\r\nچون امير المؤمنين ، عليه السّلام ، از شنيدن آن سخن دلتنگ شد ، مالك اشتر به عرض رسانيد كه « يا امير المؤمنين ، گمان مبر كه ما به مجرّد استماع امثال اين هذيانات ، كه اربد فزارى گفت ، دست از دامان متابعت تو كوتاه گردانيم و در امر قتال و جدال با دشمنان نكبت‌مآل تأخير و تقصير جايز داريم . به دلى قوى و املى فسيح به جانب اعداء توجّه فرماى و در مقاتلهء ظلمهء شام به‌هيچ‌وجه اهمال و اغفال منماى . » و جمعى از اعيان مجلس مانند عمّار ياسر ، سهل بن حنيف ، قيس بن سعد بن عباده ، عدىّ بن حاتم الطائى و غيرهم به تقويت مالك اشتر كلمات\r\n\r\n\r\n","description":"","footnote":"\r\n( 1 ) . پيامبر فرمود : يا على ! به زودى با ناكثين و قاسطين و مارقين در جنگ خواهى شد . - و .\r\n( 2 ) . اين فرقه گروهى از اشراف عرب بودند كه در زمان رسول اللّه ( ص ) سهمى از زكات به آنان داده مىشد تا آنان به اسلام بگروند و مسلمانان را در برابر دشمنانشان يارى دهند . اين گروه را اصطلاحا « مؤتلفة القلوب » مىناميدند ؛ - تفسير مجمع البيان ، ج 5 ، سورهء توبه ، آيهء 60 ، ذيل عبارت و المؤلّفة قلوبهم .\r\n( 3 ) . نصر بن مزاحم نحوهء كشته شدن اربد را اين‌گونه توصيف مىكند « . . . در بازار مال‌فروشان به چنگش آوردند و چندان به مشت و لگد و پاشنهء نيام شمشير كوفتندش كه بمرد . » ؛ - پيكار صفين ، ص 133 . البته جسارت أربد به ساحت مقدّس على ( ع ) بعد از مشورت على ( ع ) با ياران و سرداران خويش در حركت به سوى صفّين بوده است ؛ كه در صفحات بعد به نظرتان خواهد رسيد .\r\n","page_name":" 341 ","page_number":351},
  {"content":"\r\n\r\nپسنديده بر زبان آورده به محاربهء اهل ضلالت اظهار رغبت نمودند . امير المؤمنين چون شنيد كه اربد فزارى كشته شده و قاتلش معيّن نيست ، فرمود كه خونبهاى او را از بيت المال به ورثهء او دادند .\r\nدر اين اثنا احنف بن قيس « 1 » برخاست و گفت : يا امير المؤمنين ، اگر بنو سعد بن مناة بن تميم ترا در جنگ جمل يارى ندادند و همراهى نكردند ، امروز در هرجنگ كه خواهد بود همراهى مىنمايند و به تدارك مافات خدمتهاى شايسته به‌جا مىآرند . و موجب تخلّف ايشان از جنگ جمل آن بود كه در كار طلحه پاره‌اى به شكّ بودند . اين زمان در ضلالت معاويه هيچ شكّ و شبهه ندارند . اكنون جميع ايشان در بصره‌اند . اگر امير المؤمنين فرمايد و رخصت دهد به ايشان چيزى نويسم تا در آمدن تعجيل و مسارعت نموده در ملازمت باشند . و جماعتى از بنى تميم كه آنجا حاضر بودند در اين باب به اتّفاق مبالغه نموده از حضرت امير المؤمنين اجازه حاصل كردند .\r\nپس احنف بن قيس نامه‌اى نوشت به بنى عمّ و شيعه و اقربا و عشاير خويش بدين منوال :\r\n« امّا بعد ، بدانيد كه هيچ‌كس نماند از بنى تميم كه از قول و اشارهء مهتر و سرور خود بيرون رفته باشند ، مگر شما . مىدانيد كه هرچيز كه امروز داريد از ثمرات رأيهاى صواب من است و امنيّتى كه شما را از دشمن پديد آمده همه از نتايج انديشه‌هايى است كه در حقّ شما داشته‌ام . و چون ما را به كوفه اتّفاق وصول افتاد و اقربا و خويشان شما كه مقام آنجا دارند لطفها كردند و همه به نفس و مال مددها نمودند و ما را در سرايهاى خويش فرود آوردند و چندان الطاف فرمودند در حقّ ما كه گنجايش نوشتن ندارد ، و مردمان ما را از برادران و عزيزان خود عزيز [ تر 
  ] داشتند . و عزيمت چنان دارند كه در ملازمت امير المؤمنين و امام المتقين ، اسد اللّه الغالب به شام روند و در مهمّى كه پيش دارد جانسپارى كنند ، بنابراين شما را اعلام كرديم و شمّه‌اى از احوال ايشان بازنموديم تا موافقت نماييد و جهد كنيد كه به تعجيل رسيد و اهمال جايز نداريد . و بدانيد كه بعضى از عطا حرمان است و برخى از يارى دادن خذلان . حرمان عطاى آن باشد كه اندك بود ، و حرمان نصرت آن بود كه به انتظار بود « 2 » و حقوق را جز به رضا قضا نتوان كرد . و بدانيد كه آن‌كس كه به وعده راضى شود و قانع گردد ، روز هيجا مضطرب باشد . و غرض از اين سخن آنكه به حمد اللّه و المنّة كه امير المؤمنين اقتدار تمام دارد و او را هيچ اضطراب نيست تا به هيچ نوع گرد وعده نگرديد و در آمدن به خدمت او مسارعت و\r\n\r\n\r\n","description":"","footnote":"\r\n( 1 ) . وى از بزرگان بصره و در بردبارى ضرب المثل بوده است ( وفات 72 ه . ق . ) ؛ - ابن خلّكان ، وفيات الأعيان ، ج 2 ، ص 186 .\r\n( 2 ) . براى دريافتن معناى دقيق عبارت - پيشين .\r\n","page_name":" 342 ","page_number":352},
  {"content":"\r\n\r\nتعجيل نماييد تا در دين و دنيا به همهء آمال و امانى رسيد ، و السّلام . » « 1 »\r\nچون نامهء احنف بن قيس بدان جماعت از بنى تميم رسيد « 2 » و در نصايح و مواعظى كه در آن نامه بود تأمّل كردند و منافع آن را نيكو دريافتند ، در ساعت روى توجّه به جانب امير المؤمنين ، كه قبلهء اقبال مقبلان است ، نموده به شرف بيعت او مشرّف شدند و قرار بدان دادند كه بعد از اين از ملازمت آن حضرت مفارقت نجويند تا در ركاب او به عزّ شهادت فايز شوند .\r\nالقصّه ، در اين وقت امير المؤمنين على ، عليه السّلام ، روى به اصحاب خويشتن آورد و گفت : نمىخواهم كه با معاويه ، بلكه با هيچ احدى ، مكرى كنم و بر وى افزونى جويم و ظلمى روا دارم ؛ چه ، در بغى و ظلم هرگز هيچ خير نيافتند . مرا مردى بايد كه تجربهء روزگار كرده باشد و گرم و سرد ايّام را چشيده و در سرّاء و ضرّاء و شدّت و رخا پسنديده عباد آمده تا به نزديك معاويه فرستم و او را نصيحتى كنم و تنبيهى واجب دارم كه رشد خويشتن بازيابد و انديشهء جنگ بر طرف نموده به دوستى و موافقت آيد . و اگر او بر ضلالت و جهالت خود اصرار نمايد و از طغيان و عصيان بازنگردد جنگ آسان است .\r\nچون امير المؤمنين از اين كلمات فارغ شد ، جرير بن عبد اللّه البجلىّ برخاست و گفت : يا امير المؤمنين مرا به رسالت نزديك او فرست كه ميان من و او دوستى بوده و به هروقتى آنچه گفتم از آن نگذشته و سخن من بىغرض دانسته . چون نزديك او رسم كلمة الحق با او بگويم و شرايط مبالغه در آن باب به اقامت رسانم . اميد دارم كه سخن من قبول كند و به خدمت امير المؤمنين شتابد و بيعت نمايد و يكى از امراى لشكر امير المؤمنين بود . و اهل شام را هم به اطاعت امير المؤمنين خوانم ، كه با ايشان مسائل قديم دارم و بيشترى از اقارب و عشاير من آنجااند .\r\nاشتر گفت : اى امير المؤمنين ، جرير را به رسالت شام نفرست ، كه گمان من آن است كه او به جانب معاويه ميل دارد و دوستدار و هواخواه اوست . امير المؤمنين گفت : نه همانا كه جرير خلاف كند و ترك دوستى و موافقت ما گويد . بگذار تا او را بدانجانب فرستم ؛ باشد كه مقصودى برآيد ، و الّا حالتى معلوم كند و خبرى بازآورد .\r\nپس روى به جرير آورده گفت : اى جرير ، نزديك من جماعتىاند كثير از صحابهء مصطفى ، صلّى اللّه عليه و آله ، كه با او در غزوها بودند و محلّ اعتمادند ، و در دين و دنيا و ديانت و رأى راست و صيانت مستثنى و مميّز گشته حاضرند . و هركس از ايشان را بدين رسالت نامزد كنم بروند و در آن باب مراسم امانت و ديانت به تقديم رسانند و لوازم رسالت و سفارت به نوعى\r\n\r\n\r\n","description":"","footnote":"\r\n( 1 ) . اين نامه با اندك تفاوتى در صفحهء 44 پيكار صفين آمده است .\r\n( 2 ) . نامهء احنف همراه شعرى بلند از معاوية بن صعصعه ، برادرزادهء احنف ، به دست بنى تميم رسيد ؛ - پيشين ، ص 45 .\r\n","page_name":" 343 ","page_number":353},
  {"content":"\r\n\r\nاقامت كنند كه فوق آن متصوّر نباشد . امّا چون مرا حال شفقت و ديانت و نصيحت و مودّت تو معلوم گشته است و غايت دوستدارى و هواخواهى تو شناخته‌ام و مصطفى ، صلّى اللّه عليه و آله ، ترا « خير ذى يمن » « 1 » خوانده ، از اين جهت التماس تو را مبذول مىدارم و به رسالت معاويه مىفرستم . برو بسعادت و نوشتهء من به او برسان و او را بگوى كه مخالفت جماعت نكند و به سر دوستى و اطاعت آيد . و آنچه در اين باب مصلحت دانى بگوى و هرمبالغه كه گنجد به جاى آر . باشد كه سخن تو قبول كند و بىغرض شناسد . جرير گفت : چنين كنم يا امير المؤمنين .\r\nپس امير المؤمنين نامه‌اى نوشت بدين مضمون كه : « بسم اللّه الرّحمن الرّحيم . من عبد اللّه علىّ بن ابى طالب امير المؤمنين الى معاوية بن صخر . امّا بعد ، دانسته‌اى معاويه كه اگر نيابت پيغمبر ، صلّى اللّه عليه و آله و سلّم ، بىامر الهى و نصّ حضرت رسالت‌پناهى به اجماع و شورى كسى را منعقد شود ، شورى مهاجر و انصار را باشد و كسى ديگر را آن منزلت نبود . و چون ايشان از جهت اتمام كار امامت و خلافت با يكديگر مشاورت نمايند و آراى ايشان در انتظام آن مهم بر يك شخص قرار گيرد و او را امام دانند ، امام و مقتدا و مقدّم و پيشوا او باشد . اگر يك كس به اجماع ايشان راضى نشود ، او را راضى كنند . اگر ابا نمايد با او جنگ كنند و به اكراه و اجبار او را به اطاعت و انقياد [ 45 ب 
  ] آرند . تو را اين معنى معلوم باشد و به زيادتى شرح و اطناب حاجت نيست .\r\nو آنچه ميان من و اهل بصره [ رفت 
  ] ، از محاربه و مخاصمه ، دانسته باشى و همگنان را واضح و لايح است كه خداى تعالى اولياء مرا بر ايشان ظفر داد و نصرت كرامت و ارزانى داشت ؛  يُرِيدُونَ لِيُطْفِؤُا نُورَ اللَّهِ بِأَفْواهِهِمْ وَ اللَّهُ مُتِمُّ نُورِهِ وَ لَوْ كَرِهَ الْكافِرُونَ  « 2 » . يعنى : مىخواهند كه نور الهى را به باد دهان خود فرونشانند و خداى تعالى تمام‌كنندهء نور خود است و اگرچه مكروه مىدارند آن را كافران .  وَ ظَهَرَ أَمْرُ اللَّهِ وَ هُمْ كارِهُونَ  . « 3 » يعنى : امر خداى تعالى غالب است اگرچه مخالفان و كوتاه‌نظران مكروه مىدارند .\r\nو مىشنوم كه در كار عثمان مبالغه‌دارى و سخن كشندگان او بسيار مىگويى . مصلحت تو آن است كه نخست در بيعت من با ديگر مسلمانان موافقت نمايى ، بعد از آن جماعتى را كه بر ايشان خون عثمان دعوى دارى پيش من آرى و دعوى كنى ، تا دعوى تو بشنوم و حكم آن بر وفق كتاب خدا و سنّت محمّد مصطفى ، صلّى اللّه عليه و آله ، به امضا رسانم . آنچه الحال مىطلبى همچنان است كه [ كسى 
  ] بچّه خود را بفريبد و به نوعى مشغول كند تا ترك شير\r\n\r\n\r\n","description":"","footnote":"\r\n( 1 ) . نصر بن مزاحم جملهء رسول اللّه را به اين صورت آورده است : « همانا تو از بهترين مردم يمنى . » ؛ - پيكار صفّين ، 48 )\r\n( 2 ) . صف ، 8 .\r\n( 3 ) . توبه ، 48 .\r\n","page_name":" 344 ","page_number":354},
  {"content":"\r\n\r\nخوردن كند . به خدا اگر تو به چشم عقل نظر كنى مىدانى كه هيچ‌كس در خون عثمان از من بىگناه‌تر نيست . مىدانم كه تو از آن جماعت نيستى كه شايستهء خلافت توانند بود و حامل آن منصب شريف توانند شد « 1 » . اين نامه نوشتم و شرط نصيحت به جاى آوردم .\r\nو جرير بن عبد اللّه البجلىّ را كه در ميانهء اصحاب رسول به ديانت معروف و مشهور است نزد تو فرستادم و بر زبان او در آنچه به مناظم احوال و مصالح آمال تو بازگردد پيغامها دادم .\r\nاگر نصيحت قبول كنى و سخنان صواب‌انديش را به گوش عقل شنوى موجب سعادت دارين تو باشد . و اگر از روى جهل و عناد خود را در معرض بلا و عقوبت آرى و غوايت بر هدايت اختيار نمايى از خداى تعالى يارى خواهم و روى به جنگ تو آرم و آنچه مقتضاى وقت باشد در باب تو به امضا رسانم . و لا حول و لا قوّة الّا باللّه العلىّ العظيم . » « 2 »\r\nچون جرير متوجّه دمشق شد ، مسكين بن حنظله - كه از عبّاد و زهّاد آن بلاد بود و ميان او و معاوية مخالصت و مودّت بسيار بود - نيز نامه‌اى مشتمل بر نصايح و مواعظ و تخويف از مخالفت امير المؤمنين و يعسوب الموحدّين نوشته تحرير داد .\r\nامّا جرير چون به دمشق رسيد معاويه او را اكرام و احترام داشته پرسيد كه : اى جرير به چه مهم رنجه شدى و چه خبر دارى ؟ جرير گفت : خير است و آمدن من پيش تو محض از براى نصيحت و دولت‌خواهى تو است . اى معاويه مىدانى كه اهل حرمين و عراقين و تمام حجاز و يمن به علىّ بن ابى طالب كه به نصّ انت منّى بمنزلة هرون من موسى « 3 » برادر مصطفى ، صلّى اللّه عليه و آله ، است بيعت كردند و ولايتها مسلّم و مشخص گشته و تو حصارى چند در دست دارى كه يقين اگر امير المؤمنين على را بدينجانب گذرى افتد آن حصارها از دست تو بشود .\r\nبنابراين نزد تو آمدم كه راه راست ترا نمايم . و بىشك بدان كه راه راست متابعت امير المؤمنين است . و اللّه كه اگر تو در اين باب به مقتضاى عقل سليم و رأى مستقيم عمل نمايى و خيالات فاسده ، كه ناشى از وساوس شيطانى است ، از خود دور كرده با من به خدمت امير المؤمنين على ، عليه السّلام ، آيى ، آمال و امانى تو ميسّر گردد و امير المؤمنين اين ولايت را به تو ارزانى داد و در حقّ تو احسان و انعام فرمايد ، و مادام كه امير المؤمنين در حيات باشد اين ولايت در دست تو بماند و اگر آن حضرت به جانب دار القرار انتقال فرمايد و تو زنده باشى ،\r\n\r\n\r\n","description":"","footnote":"\r\n( 1 ) . اشارهء حضرت به مسئلهء طلقاء ( - آزادشدگان جنگى ) است كه اسيران آزاد شده سزاوار خلافت و شركت در شورا نيستند .\r\n( 2 ) . اين نامه با اندك تفاوتى در منابع كهن آمده است : از جمله - پيكار صفّين ، ص 48 ؛ نهج البلاغه ، ترجمهء دكتر سيد جعفر شهيدى ، نامهء 6 ؛ و الفتوح ، به تصحيح نگارنده ، ص 461 .\r\n( 3 ) . صحيح مسلم ، ج 15 ، ص 157 . نيز ؛ - شرح نهج البلاغه ، ج 3 ، ص 377 . ( معناى حديث : نسبت تو به من همچون نسبت هارون است به موسى . - و . )\r\n","page_name":" 345 ","page_number":355},
  {"content":"\r\n\r\nهر انديشه كه خواهى كرد تو دانى . اما كار امير المؤمنين ، عثمان . بيقين جماعتى كه روز واقعهء او در مدينه حاضر بودند بر حقيقت اطّلاع ندارند [ پس 
  ] آن‌كس كه غايب باشد چگونه بر حقيقت آن امر اطّلاع تواند يافت ؟ و تو اى معاويه اين كار را بهتر از همه مىدانى اما خود را در غلط مىاندازى و به قول مفسدانى چند خود را در معرض محاربه و مخاصمه اسد اللّه الغالب علىّ بن ابى طالب مىاندازى . اين انديشه صواب نيست . آنچه از روى دوستى و محبّت و طريق يگانگى و اتّحاد بر من واجب بود گفتم باقى تو خود عاقل [ باشى 
  ] و خير و شر خود بهتر مىدانى . اين نامه‌ايست كه امير المؤمنين به خطّ شريف خود به تو نوشته . بستان و مطالعه كن . « 1 »\r\nمعاويه آن نامه را گرفت و بعد از مطالعه به جرير داد كه : تو نيز مطالعه كن تا دانى كه على چه نوشته . جرير بعد از آن نامهء مسكين بن حنظله را داد . معاويه بعد از مطالعهء آن به‌واسطهء ابياتى چند كه در آن باب نوشته بود در خشم شد و به ياران خود گفت كه كيست جواب ابيات اين مسكين دهد ؟ عبد الرحمن بن خالد بن وليد گفت : من آن را جواب گويم . پس قطعه‌اى در جواب مسكين گفت و پيش معاويه برد . معاويه آن را نپسنديد . خود على البهداهه قطعه در جواب مسكين گفت چنانچه مىخواست گفت . پس از مجلس برخاست . جرير نيز به وثاق خود رفت .\r\nديگر روز بامداد جرير به مسجد آدينه آمد . مردمان بر وى جمع شدند . معاويه نيز حاضر شد . جرير سخن آغاز كرد و فصلى نيك در مواعظ و نصايح مردم شام ادا نمود و ايشان را به بيعت امير المؤمنين دعوت فرمود . بعد از آن گفت :\r\nاى مردمان ، فتنه برمىنگزينيد كه بيداركنندهء فتنه عيش مهيا نيابد . مهاجر و انصار به خليفهء ابرار حيدر كرّار طوعا و رغبة بيعت نمودند و به آن متابعت مفاخرت و مباهات مىنمايند . و جماعتى از اهل بصره [ كه 
  ] به منازعه و مخالفت شاه ولايت‌پناه برخاستند سزاى خويشتن ديدند . به خدا كه در صحراى بصره چندان سر بىتن و تن بىسر ديدم كه فلك دوّار در ادوار و اطوار خود نديده . على همان است كه شما ديده‌ايد و شجاعت و مردانگى او را مشاهده كرده‌ايد . الحال مهاجر و انصار بر امامت و نيابت او اتّفاق كرده‌اند و فى المثل اگر با او بيعت نكرده بودندى و زمام كار هنوز بر دست ما بودى ، هيچ‌كس غير از علىّ بن ابى طالب شايستهء خلافت نبودى .\r\nاى معاويه ، از خدا بترس و خويشتن در خطر و مهلكه مينداز و با مهاجر و انصار در بيعت صاحب ذو الفقار ، امير ابرار ، موافقت نماى و خيالات فاسد در بازار اهل اللّه كاسد از خود دور كن و نام خود را به بيعت امام اتقيا در دفتر اتقيا ثبت نماى و در سلك اولياى اهل بيت رسول\r\n\r\n\r\n","description":"","footnote":"\r\n( 1 ) . اين خطبهء جرير بن بجلّى به صورت خلاصه و با اندكى تفاوت در پيكار صفّين ( ص 48 ) ذكر شده است .\r\n","page_name":" 346 ","page_number":356},
  {"content":"\r\n\r\nمنسلك شو و از عداوت ايشان احتراز كن ، كه عياذ باللّه ، با وجود عذاب اخروى ، تا انقراض عالم موجب بدنامى است .\r\nو اين كلام تو كه عثمان اين ولايت به من داده است و مرا معزول نكرده ، بسيار از جادّهء عقل دور و نزد اهل تميز مهجور است ؛ چه ، وفات مرد عزل كلّى است از تصرّفات دنياوى ، و والى آخر را همان ولايت باشد كه والى اوّل را . « 1 »\r\nچون معاويه سخن جرير به اين مبالغه شنيد ، بر منبر رفت و بعد از حمد و ثنا گفت : اى بندگان ! خداى تعالى اسلام را دعايم و اركان ساخته است و ايمان را شرايع و برهان نهاده و نور آن در آفاق سائر و مستطير گردانيده و اساس آن در زمين مقدّس ، كه محلّ انبيا و صالحين است ، نهاده و آن را مجلس اهل شام كرده و مقام و سكون ايشان در آن موضع پسنديده داشته .\r\nو در مكنون علم و مخزون حكمت آن‌چنان بود كه اهل شام خلفاى او را مطيع باشند و اوامر و نواهى الهى را به امتثال تلقّى نمايند و دين را تقويت كنند و از منكرات و محرمات اجتناب نمايند . و اين شهر را موجب نظام امّت و سبب اعلاء اعلام شريعت گردانيده . از او ، جلّ جلاله ، قوّت [ و 
  ] نصرت مىخواهم تا خللها كه به اركان شرايع راه يافته است اصلاح كنيم و مسلمانان را بعد از آنكه متفرّق شدند مجتمع گردانيم .\r\nو چون خداى تعالى مرا عزيز گردانيده و به اصناف نعمت و كرامت مخصوص داشته و لباس عزّت در من پوشانيده ، كى به ذلّت و خوارى رضا توانم داد ؟ تا از كوه آوازى بازمىشوند ، از آسمان قطره بر زمين مىبارد ، و خشك از تر مىشناسند ، و خير از شر بازمىدانند بر اين معنى تن در ندهم و مذلّت را بر عزّت اختيار نكنم . اميد دارم كه خداى تعالى مرا بر دفع حسد حاسدان و منع قصد بدسگالان نصرت و قوّت دهد و معونت ارزانى دارد .\r\nپس بر منبر ساعتى بنشست و تفكّرى كرد و برپاى خاست و گفت : اى مردمان شما را معلوم است كه من خليفهء امير المؤمنين عمر و امير المؤمنين عثمانم . و در اين مدّت كه به نيابت ايشان مصالح شما را تيمار مىداشتم تقصير نكرده‌ام و ظلمى روا [ 46 الف 
  ] نداشته‌ام و پردهء هيچ آفريده را ندريده . و امير ، عثمان ، را بظلم كشتند و من ولىّ [ خون 
  ] اويم و خداى تعالى تسلّط و تغلّب بر قاتلان داده ؛  وَ مَنْ قُتِلَ مَظْلُوماً فَقَدْ جَعَلْنا لِوَلِيِّهِ سُلْطاناً  « 2 » . و من مىخواهم كه ضمير شما را در امر امير المؤمنين عثمان معلوم كنم كه انديشهء طلب خون او داريد يا نه . « 3 »\r\nاز جوانب مسجد مردمان برخاستند و گفتند : اين چه سخن باشد ! ما در واقعهء امير المؤمنين\r\n\r\n\r\n","description":"","footnote":"\r\n( 1 ) . اين خطبه با اندكى تفاوت در پيكار صفّين ( ص 51 ) آمده است .\r\n( 2 ) . اسراء ، 33 .\r\n( 3 ) . متن كامل خطبهء معاويه در پيكار صفّين ( ص 52 ) آمده است .\r\n","page_name":" 347 ","page_number":357},
  {"content":"\r\n\r\nعثمان به چه سبب خاموش باشيم ؟ ما جمله طالبان خون اوييم و هرجدّ و جهد كه ممكن گردد در طلب خون او به جاى خواهيم آورد .\r\nو پيش از آنكه جرير بن عبد اللّه بجلىّ بازگردد اين خبر به امير المؤمنين على رسانيدند و حال خطبهء معاويه و كلماتى كه مردم شام در طلب خون عثمان گفتند تقرير كردند . امير المؤمنين خواست كه به شام رود و در تدارك آن كار تعجيل و مسارعت نمايد ، امّا اصحاب مشورت صلاح نديدند ، الّا پنج كس : اشتر نخعى ، عدىّ بن حاتم ، عمرو بن الحمق ، سعد بن قيس الهمدانى و هانى بن عروة المذحجى . اين پنج كس پيش امير المؤمنين آمدند و گفتند : يا امير المؤمنين ، اين جماعت كه به شام رفتن مصلحت نمىدانند از كشتن مىترسند و در اين جنگ هيچ‌چيز زياده از كشتن نخواهد بود ، و ما مىخواهيم كه در ركاب تو كشته شويم . هرچند توقّف مىكنى معاويه قوّت مىگيرد و كار مىسازد . چون عزيمت آن جانب داريم ، هرچند پيشتر بهتر .\r\nامير المؤمنين ساعتى سر در پيش انداخت و انديشه كرد . بعد از آن فرمود : مردى معروف را به رسالت پيش معاويه فرستاده‌ام ، و تا فرستادهء ما و نوشتهء او به ما نرسد يا بازنيايد ، رفتن ما نيكو نباشد . و چون جرير بازرسد و معلوم شود كه معاويه چه انديشه دارد ، بر مقتضاى وقت كار پيش گيريم . چون اشتر و باقى ياران بدين منوال كلام امير المؤمنين شنيدند سكوت ورزيدند ، امّا به توقّف راضى نبودند .\r\nو معاويه جرير را به هيچ‌وجه اجازهء بازگشتن نمىداد و هرچند او رخصت مىخواست ، مىگفت : شتاب مكن و چندان بگذار كه آب دهان فروبرم و در اين كار انديشه كنم و با مردمان شام رأى زنم . چون انديشه قرار گيرد و تردّدى كه هست برخيزد بنشينم و نامهء على را جواب نويسم و كلماتى كه دارم بگويم و ترا بازگردانم . و جرير را به امثال اين كلمات مىفريفت و بازمىداشت و كار خويشتن مىساخت .\r\nدر خلال اين احوال به معاويه خبر رسيد كه محمّد بن ابى حذيفه ، كه از مخلصان امير المؤمنين بود و در زندان مصر محبوس ، در محبس شكسته و بيرون آمده و جماعتى بر خود جمع كرده و مردم مصر را به بيعت علىّ بن ابى طالب دعوت مىكند . و نيز خبر رسيد كه قيصر روم لشكرى عظيم برهم آورده قصد شام دارد . معاويه از اين خبرها بسيار پريشان‌خاطر گشته و متحيّر مانده عمرو عاص را طلبيد و گفت : اى عمرو عاص ، مرا سه كار پيش آمده كه نمىدانم كه چگونه از اين مهلكه راه خلاص يابم و به چه تدبير خاطر خود از فكر و انديشهء اين كار فارغ سازم ، مگر تو حيله‌اى در اين كار بينديشى . عمرو عاص گفت : كدام سه امر است ؟ تقرير فرماى تا در باب دفع آن تدبيرى كنم . معاويه گفت : اوّل ، خروج محمّد بن ابى حذيفه در مصر . دوّم ، توجّه قيصر روم به جانب شام . سيم ، علىّ بن ابى طالب كه با لشكرى عظيم به اين جانب متوجّه است .\r\n\r\n","description":"","footnote":"","page_name":" 348 ","page_number":358},
  {"content":"\r\n\r\nعمرو عاص گفت : هريكى از اينها موجب پريشانى دل و سبب انتقام خاطر است . امّا دل فارغ بايد داشت كه عاقبت نيكو باشد . كار محمّد بن ابى حذيفه سهل است . فوجى از لشكر ببايد فرستاد . اگر جنگ كند او را بگيرند و بكشند ، و اگر بگريزد جهان پيش اوست ، هركجا خواهد برود كه ترا زيان ندارد . امّا ملك روم را به انواع هدايا و اصناف تحف ملوكانه ببايد فريفت و با او طرح مصالحه در ميان انداخت . يقين كه او به صلح راضى شود و توقّف جايز ندارد . اما كار علىّ بن ابى طالب مشكل است ؛ چرا كه ، هيچ‌كس او را و ترا برابر نداند و همه چيز او را ترجيح و تفضيل دهند . معاويه گفت : اگرچه چنين است ، امّا رحم بريده است و در ميان امّت فتنه افكنده و مخالفت گزيده و خليفهء وقت بكشته و در خداى تعالى عاصى شده .\r\nعمرو عاص گفت : چنين مگوى اى معاويه كه علىّ بن ابى طالب يگانهء عالم است ، در انواع فضائل و مناقب هيچ‌كس را آن درجه و منصب نيست . در خدمت مصطفى ، صلّى اللّه عليه و آله ، قرب قرابتى كه دارد با سوابق جميله و وسائل مرضيه كسى ديگر را نيست ، و مع ذلك [ آنچه از 
  ] مردانگى ، و شجاعت ، و فرزانگى ، و بلاغت ، و بصيرت در محاربه و مبارزه ، [ و 
  ] حظّى وافر از اقبال روزگار ، و انواع فنون و نعم [ و 
  ] مواهب پروردگار ، با جماعت سيّد مختار ، عليه و آله التّحيّة من الملك الغفّار ، كه شامل آن يگانهء روزگار گشته هيچ‌كس را از اكابر اعصار و اعاظم امصار ميسّر نبوده و نخواهد بود . معاويه گفت : همچنين است ، و اين جمله كه از خصائص اوصاف و مآثر او شمردى از هزار يكى و از بسيار اندكى بوده ، و ليكن با او جنگ كنم به بهانهء خون عثمان و او را در كشتن او متّهم دارم و صريحا خون عثمان از او طلب كنم .\r\nعمرو عاص از اين سخن بخنديد و گفت : اين سخن از تو عجيب است . من و تو چگونه از او خون عثمان طلبيم ؟ در آن‌وقت كه عثمان را در سراى محاصره كرده بودند كس فرستاد و ترا به جهت معاونت خود طلبيد . تو نه خود رفتى و نه براى او مدد فرستادى . اكنون چگونه خون او طلبى ؟\r\n تو مارماهى آبى ، نه اين تمام ، نه آن * منافقت چه كنى ؟ مار باش يا ماهى \r\nو حال من خود آشكار است كه من او را فروگذاشتم در دست اوباش و به فلسطين رفتم . اكنون به چه حجّت خون او طلبيم ؟ معاويه گفت : چنين است ، و لكن مردمان را بتوان فريفت و ، به حيله و زرق و شعبده و مكر ، باطلى را در لباس حقّ به مردمان توان نمود . اگر همّت بر آن گمارم و خواهم كه چون توئى را كه در فطنت و كياست و دوربينى و فراست در جهان همتا ندارد بفريبم ، توانم . عمرو عاص گفت : من خود خاطر تو نيك مىشناسم و انواع مكر و حيل ترا خوب مىدانم . هرچه انديشى توانى كرد ، امّا مرا به هيچ نوع نتوانى فريفت .\r\n\r\n","description":"","footnote":"","page_name":" 349 ","page_number":359},
  {"content":"\r\n\r\nمعاويه اين سخن را جوابى نداد و برقرار مىبود و هرنوع سخن مىگفت . در اثناء سخن ناگاه عمرو عاص را گفت : با تو سرّى دارم و مىخواهم كه به گوش تو گويم . عمرو گوش فرا داشت . معاويه دندان بزد و گوش او سخت بگزيد . پس گفت : اى عمرو ، ديدى چون ترا فريفتم ؟ مگر نه در اين خانه بدون من و تو كسى ديگر نبود ؟ چون گفتم با تو سرّى دارم گوش به دهان من نزديك آر ، بايستى گفت كسى ديگر اينجا نيست هرچه خواهى بگو . امّا فريفته شدى و گوش نزديك آوردى ، لا جرم دندان به گوش تو فروبردم ، و اگر خواستمى از بن كندمى . از اين سخن در گذر و با من در اين كار موافقت نماى كه به لطايف الحيل علىّ بن ابى طالب را دفع كنيم و جهان در تحت تصرّف آريم .\r\nعمرو عاص گفت : ترك دنيا گفتن آسان است ، امّا ترك دين بسيار دشوار . و تو مىدانى كه در اين حادثه يار بودن و عداوت با علىّ بن ابى طالب كردن گناهى عظيم است . اگر ناچار با تو موافقت بايد كرد ، ترا نيز رضاى من بايد جست و آنچه خواهم مبذول بايد داشت . معاويه گفت : هرچه خواهى مبذول و مسلّم است . عمرو عاص گفت : ولايت مصر مىخواهم . معاويه گفت : مصر در مقابل عراق است . عمرو گفت : همچنين است ، و ليكن چون خلافت ترا خواهد بود ، مصر مرا باشد .\r\nاين سخن بر دل معاويه گران آمد . جواب او بازنداد . عمرو از پيش او بيرون آمد و به وثاق خود برفت . معاويه جاسوسى فرستاد تا معلوم كند كه او در عقب چه مىگويد . عمرو به خانه آمد و بيتى خواند كه مضمونش اين بود كه : « بدون ايالت مصر به هيچ‌وجه با معاويه همداستان نخواهم شد و ترك مصاحبت او خواهم نمود . « 1 » » جاسوس اين مضمون را به معاويه رسانيد .\r\nروز ديگر برادر معاويه ، عتبه ، به نزديك او آمد و از كيفيت حال آنچه ميان او و عمرو عاص گذشته بود استفسار نمود . معاويه از اوّل تا آخر ماجراى بينهما را نقل كرد و گفت :\r\nعمرو عاص مصر مىخواهد . عتبه گفت : چرا به دو نمىدهى ؟ اين ساعت نه مصر در دست تو است و نه عراق . به سخنى كه بگويى مردى چون عمرو عاص كه در رأى و تدبير و كفايت و عقل نظير ندارد به دست تو مىآيد ، چرا توقّف مىكنى و تأخير مىنمايى ؟ « 2 » معاويه چون سخن برادر خود شنيد و در آن تأمّل كرد دانست كه حقّ به دست اوست . كس فرستاد و عمرو را بخواند و از او عذر خواست و مصر به دو داد و او را مثال نوشت « 3 » . عمرو مثال گرفت و\r\n\r\n\r\n","description":"","footnote":"\r\n( 1 ) . براى اطّلاع از ترجمهء اشعار عمرو عاص - پيكار صفين ، ص 61 .\r\n( 2 ) . به‌طورىكه قبلا ذكر كرديم ، معاويه قبل از اين صلاح‌انديشى برادرش عتبه ، عمرو عاص را از بيع - محلّ زندگىاش در فلسطين - بنا به پيشنهاد همين عتبه به كمك طلبيد تا در مخالفت با على ( ع ) او را يارى دهد .\r\n( 3 ) . براى مطالعهء متن توافقنامه بين معاويه و عمرو - پيكار صفّين ، ص 62 ؛ شرح نهج البلاغه ، ج 1 ، ص 242 .\r\n","page_name":" 350 ","page_number":360},
  {"content":"\r\n\r\nخوشدل و خندان به خانه آمد . پسر عمّ او حاضر بود ، او را گفت : اى عمرو ، دين به دنيا فروخته چرا چندين بشاشت مىنمايى ؟ نه همانا مصر بر تو مسلم شود ، و اگر شود مصريان [ كه 
  ] به امير المؤمنين عثمان وفا نكردند ترا وفا نخواهند كرد ؟ اين كار در غيب است و تو نادان بر مركب مسرّت سوار گشته و در ميدان هوس مىتازى . عمرو عاص بخنديد و گفت : اى برادرزاده ، كارها به حكم و تقدير ربّانى است نه به دست معاويه و على . جهدى بكنم كه اين ولايت مرا مسلّم شود و اسمى و صيتى [ 46 ب 
  ] حاصل آيد . پسر عمّ او او را گفت : در غلطى عظيم افتاده‌اى و مىپندارى كه معاويه ترا مىخواهد ؟ حاليا معاويه دين تو ببرد . ندانم تا از دنياى او نصيبى يا بى يا نه . « 1 »\r\nچون اين مكالمهء عمرو عاص با پسر عمش ، به معاويه رسيد بسيار آزرده شد و حكم به كشتن او كرد . پسر عمّ عمرو عاص از آنجا بگريخت و نزد امير المؤمنين على آمد و كيفيت واقعه معروض داشت . امير المؤمنين ، عليه السّلام ، او را استمالت داد و مواجبى تعيين فرمود .\r\nاما مروان بن حكم چون شنيد كه معاويه مصر را به عمرو عاص داد در خشم شد و به نزد معاويه آمد و گفت : چه افتاده است كه ديگران را عزيز مىدارى و مرا خوار مىگذارى و ديگران را ولايتها مىبخشى و سوى من نظر نمىكنى ؟ معاويه گفت : هركس را كه عزيز مىدارم و به دست آرم همه از جهت تو است و مرا در هيچ‌چيز با تو مضايقه نبوده و نيست .\r\nمروان به اين جواب خوشدل شده خاموش گشت .\r\nدر تاريخ ابن اعثم كوفى آورده كه امام جعفر صادق از پدر خود امام محمّد باقر ، عليهما السّلام ، روايت مىكند كه آن حضرت فرمود كه : روزى عبادة بن الصّامت - كه از اصحاب كرام حضرت رسالت پناه بود - نزد معاويه و عمرو آمد . ديد كه معاويه و عمرو عاص پهلوى هم نشسته‌اند . بيامد و ميان ايشان بنشست . يكى او را گفت : جاى بسيار بود چرا در ميان ايشان نشستى ؟ گفت : از مصطفى ، صلّى اللّه عليه و آله ، شنيدم كه مىگفت هروقت كه معاويه و عمرو عاص با هم نشسته باشند ميان ايشان جدايى افكنيد كه نشستن ايشان با هم از براى خير نباشد .\r\nالقصّه ، معاويه و عمرو عاص با يكديگر بساختند و دل بر محاربه و مخاصمهء امام المتّقين ، اسد اللّه الغالب ، علىّ بن ابى طالب ، نهادند . روز ديگر معاويه بر روى بساط خود كاغذى ديد .\r\nچون برگشاد ديد بيتى چند نوشته :\r\n يا بن هند أصلحت ما خفت عنّى * ثمّ قعقعت خلف رجلى بشنّ\r\nإجعلن لى كما جعلت لعمرو * ليس عمرو اولى بذلك منّى \r\n\r\n\r\n","description":"","footnote":"\r\n( 1 ) . پيكار صفّين ، ص 65 ؛ شرح نهج البلاغه ، ص 242 .\r\n","page_name":" 351 ","page_number":361},
  {"content":"\r\n\r\nكه مضمونش اين است : « اى پسر هند از من مىترسيدى . چون دل تو فارغ گشت ايمن شدى [ و 
  ] دو به در [ پشت 
  ] پاى من انداختى و مرا بترسانيدى . مرا همچنان ولايت كه عمرو عاص را دادى بده كه عمرو به آن ولايت اولىتر از من نيست . » چون معاويه آن ابيات را خواند دانست كه شعر عبد الرحمن بن خالد [ بن 
  ] وليد است . كس فرستاد و او را بخواند و گفت : اين رقعه تو بر بساط من نهاده‌اى ؟ عبد الرحمن گفت : آرى . معاويه گفت : اى برادرزاده چنين مگوى ، كه عمرو عاص مردى بزرگ است و در جاهليّت سرور بوده و در اسلام معرفتى و شهرتى عظيم دارد . چگونه تو را با او در عطيهء ولايت برابر كنم ؟ تو به جاى خودى . در حقّ تو تقصير نخواهم كرد ، و آنچه ممكن بود در باب تو به جاى خواهم آورد . ديگر اين‌چنين منويس كه چون عمرو عاص بشنود برنجد . عبد الرحمن بازگشت .\r\nامّا عمرو عاص چون خبر آن واقعه شنيد به عبد الرحمن گفت : اى برادرزاده ، ندانسته و نشنيده‌اى كه در ايّام نجاشى از جميع قريش دو مرد اختيار كردند ؟ يكى من بودم . « 1 » به خدا كه اگر خالد بن وليد زنده بودى و تو اين سخن مىگفتى از تو نپسنديدى . پس روى به معاويه آورد و گفت : مرا از اين كار معاف دار ، كه من طاقت استماع سخنان سفهاء قريش ندارم ، هر ساعت من از ايشان اين قسم كلمات بايد شنيد . بگذار تا بروم و به گوشه‌اى نشينم كه لعنت بر مصر باد . و اللّه كه آن‌كس كه از تو و از عثمان بهتر بود مرا ولايت مصر داده بود . و اگر مرا اهليت امارت نبودى مصطفى ، صلّى اللّه عليه و آله ، امارت عمّان به من نفرمودى . معاويه گفت :\r\nاى عمرو چند گويى ؟ هرگز بسيار سخنگو نبودى . اين زمان بسيار مىگويى . تو از اين سخنان بىنياز باش . آنچه گفتنى بود من به عبد الرحمن گفتم و جوابش دادم . تو در كار خود متمكّن و محترم مىباش .\r\nبعد از آن معاويه كس فرستاد جرير بن عبد اللّه بجلّى را بخواند . او را گفت : چيزى انديشيدم . جرير گفت : خير باشد . چه انديشيده‌اى ؟ گفت : انديشهء ما اين است كه چيزى به علىّ بن ابى طالب بنويسيم و از او درخواست كنيم كه شام در دست ما بگذارد مادام كه زنده باشد .\r\nاگر او را وفات رسد و من هنوز زنده باشم در گردن من بيعت كسى ديگر نباشد . من دانم با كار خويشتن . جرير گفت : هرچه تو را دل مىخواهد بنويس و من هم چيزى بنويسم . پس معاويه و جرير بدين منوال نامه‌ها به امير المؤمنين على ، عليه السّلام ، نوشتند « 2 » .\r\n\r\n\r\n","description":"","footnote":"\r\n( 1 ) . اشاره است به اعزام عمرو عاص همراه عبد اللّه بن ابى ربيعه - پدر عمر بن عبد اللّه ، شاعر عاشق پيشهء معروف قريش - از سوى قريش به حبشه جهت تطميع و تحبيب نجاشى پادشاه حبشه براى برگرداندن مسلمانان مهاجر به آن مملكت ؛ - سيرت رسول اللّه ، ج 1 ، ص 166 .\r\n( 2 ) . نامهء مشترك معاويه و جرير به على ( ع ) بعد از رسيدن شرحبيل بن سّمط بن جبلهء كندى به شام و متقاعد شدن وى\r\n","page_name":" 352 ","page_number":362},
  {"content":"\r\n\r\nچون نامه‌ها به امير المؤمنين رسيد و بر مضمون آن وقوف يافت جواب نامهء جرير به او نوشت به اين وجه :\r\n« اما بعد ، اى جرير مكتوب تو رسيد و مضمون معلوم شد . و بر نوشتهء معاويه نيز اطّلاع افتاد . غرض معاويه از آن آن است كه مرا در گردن او حقّ بيعت نباشد و زمام اختيار به دست او بود تا هرچه خواهد در ولايت شام كند . و تو را بدان سبب نگاه مىدارد و بازنمىگرداند تا مردمان شام را فريبد و بيازمايد كه با او در مخالفت من خواهند بود يا نه . و تو دانسته و شنيده‌اى كه چون مغيرة بن شعبه مرا گفت مصلحت آن است كه ولايت شام به معاويه بگذارى و او را به امارت آن مثالى نويسى ، اجابت او نكردم و او را گفتم كه خداى تعالى هرگز از من نپسندد كه من ظالمان را يار گيرم و از ايشان قرين و معين سازم . اى جرير ! اگر معاويه مطاوعت مىنمايد و بيعت مىكند فهو المراد ، و الّا بازگرد و زياده از اين مقام مكن و يكبارگى سست عنان مباش ، و السّلام . » « 1 »\r\nامّا وليد بن عقبه چون دانست كه ملتمس معاويه پيش علىّ بن ابى طالب درجهء قبول نيافت ، بسيار خوشحال شد و نامه‌اى به معاويه نوشت و او را بر حفظ شام و مخالفت امير المؤمنين على ، كرّم اللّه وجهه ، ترغيب و تحريص تمام نمود « 2 » . چون نامه به معاويه رسيد عزيمت او در محاربه و مخالفت مصمّم‌تر گشت . و در اثناء آن حال امير المؤمنين على ، عليه السّلام ، ديگر نوبت نامه‌اى به جرير نوشت به اين منوال :\r\n« اى جرير ، چون اين نامه به تو برسد آن را از دست منه تا كار معاويه به صلح يا به جنگ قرار ندهى . اگر صلح اختيار كند عهدنامه‌اى كه بر او اعتماد باشد بگيرى « 3 » و اگر جنگ خواهد كرد ، درحال مرا خبر ده و مهم‌شناس و بازگرد . و السّلام . » « 4 »\r\nچون نامهء امير المؤمنين به جرير بن عبد اللّه رسيد نزد معاويه برد و گفت : اى معاويه ، چندين مدّت پيش تو ماندم و شب و روز در كار تو انديشه كردم و در خلأ و ملأ سخن تو شنيدم و يك يك ورق از اوراق تو بازگردانيدم . و آنچه از راه دوستى و مخالصت و يگانگى و مصادقت بر\r\n\r\n\r\n","description":"","footnote":"\r\nبراى خونخواهى عثمان از طرف معاويه بود .\r\n( 1 ) . نامهء على ( ع ) به جرير با اندكى اختلاف لفظى در منابع كهن از جمله پيكار صفين ، ( ص 81 ) آمده است ، ولى در نهج البلاغه ذكر نشده است .\r\n( 2 ) . براى مطالعهء متن نامه‌هاى منثور وليد بن عقبه - پيكار صفّين ، ص 82 و 83 .\r\n( 3 ) . مراد از گرفتن « عهدنامه » بيعت گرفتن از معاويه است نه پيمان بستن .\r\n( 4 ) . نصر بن مزاحم نامهء على ( ع ) به جرير را به شكلى ديگر و به صورت قاطع و آمرانه ضبط كرده است ؛ - پيكار صفّين ، ص 86 .\r\n","page_name":" 353 ","page_number":363},
  {"content":"\r\n\r\nمن واجب بود به تقديم رسانيدم ، اما با تو هيچ‌چيز در نمىگيرد و معلوم باشد كه تو به هيچ نوع با امير المؤمنين على نخواهى ساخت و هرچه مىگويى و مىنويسى در دل خلاف آن دارى و باطن تو ديگر است و ظاهر ديگر . خداى تعالى مهرى بر دل تو نهاده چنان كه بر دل جبّاران متكبر نهاده . تا در نمانى و عاجز نشوى با امير المؤمنين بيعت نخواهى كرد چنانچه مرد منافق تا پيشانى او بر ديوار نيايد و مضطر نگردد نماز نگزارد . اينك نامهء امير المؤمنين رسيد و مرا بر مقام بسيار ملامت كرده و فرموده كه هرنوع خواهد بود ، صلح يا جنگ ، او را خبر دهم و باز گردم . مرا بيش از اين سامان مقام نيست و مىدانم كه در مقام من فايده‌اى نخواهد بود ، و تو به هيچ نوع با او بيعت نخواهى كرد . دستورى ده تا بازگردم و امير المؤمنين را از كيفيّت احوال اعلام دهم .\r\nمعاويه گفت : حقّ به دست تو است و مقام تو بسيار باشد ، امّا مىخواهم كه ترا با مقصود باز گردانم و سخنى كه با تو گويم و نامه‌اى كه با تو نويسم و به دست تو فرستم بر آن اعتمادى باشد . رأى من هنوز قرار نگرفته و منتظر قدوم شرحبيل بن سمط الكندىام . چيزى به طلب او نوشته‌ام . در اين دو سه روز مىرسد و بىحضور او كارى نمىتوانم كرد ؛ چه ، او مردى بزرگ است و مرا بر هيچ‌كس از مهتران و بزرگان شام آن اعتماد نيست كه بر شرحبيل . چون او حاضر شود در اين كار با او مشاورت نمايم و به صوابديد مصلحت او كار به امضا رسانم . در اين سخن هيچ تردّدى نيست . همان روز كه شرحبيل رسد و سخنى كه دارم گفته شود ترا باز گردانم ، إن شاء اللّه تعالى . « 1 »\r\nجرير اين سخنها بشنيد چيزى نگفت و به وثاق خود رفت . امّا وليد بن عقبة بن ابى معيط را بسيار ناخوش مىآمد كه معاويه تأنّى مىكرد و جرير را بازنمىگردانيد . بنابراين با جماعتى از بنى اميّه كه نزديك او بودند گفت : عجب مىدارم از آهستگى معاويه و تأخير او . مىترسم كه همچنانكه در امداد امير المؤمنين عثمان توقّف نمود تا او را به قتل رسانيدند ، اينجا نيز چندان توقّف و تأنّى نمايد كه على [ 47 الف 
  ] بن ابى طالب لشكرها جمع كرده روى به اين‌طرف كند و به اندك توجّه اين ولايت را تسخير كند . مصلحت چنان مىبينم كه به برادر او ، عتبه ، كه از او متحرّك‌تر است ، چيزى نويسيم و بر آهستگى و تأنّى برادرش ، معاويه ، ملامتى كنيم و او را در حركت آريم ، كه عتبه در رأى و رويّت و شجاعت و سخاوت از معاويه كم نيست .\r\n\r\n\r\n","description":"","footnote":"\r\n( 1 ) . نصر بن مزاحم مىنويسد : « معاويه به جرير گفت : اى جرير ، به مولايت ملحق شو . و خود نامه‌اى مبنى بر آمادگى به جنگ به دو نوشت و در زير نامه‌اش شعر كعب بن جعيل را نگاشت . » براى اطّلاع از متن نامهء معاويه به على ( ع ) - پيكار صفّين ، ص 86 ، پابرگ مترجم . و نيز ؛ - مبرد ، كامل ، ص 184 ؛ براى مطالعهء ترجمهء فارسى قصيدهء كعب بن جعيل - پيكار صفّين ص 87 .\r\n","page_name":" 354 ","page_number":364},
  {"content":"\r\n\r\nپس در اين معنى به عتبه نامه‌اى نوشت و بيتى چند درج كرد و معاويه را بر تأخيرى كه مىكرد بنكوهيد و او را مدحى گفت و در مبادرت و انتهاز به پدر مانند كرد و از او درخواست نمود كه پيشتر حركت كند و لشكر كشيده روى به جنگ علىّ بن ابى طالب آرد و در بند معاويه نباشد .\r\nچون نوشتهء وليد بن عتبه به عتبة بن ابى سفيان رسيد در خشم شد و گفت وليد مىخواهد كه مرا در نظر مردم بىعقل و بىخرد نمايد و در معرض هلاك اندازد . آخر چگونه باشد كه در حال حيات معاويه از من لشكركشى طمع دارد . من ديوانه شده‌ام كه بر خلاف رأى برادر خود كار كنم ؟ و اللّه كه وليد مىخواهد كه ميان من و برادر من دشمنى اندازد . حقّ ماست كه در دامن ما مىگذارد . ما اينجا كارى مىسازيم و از جهت طلب خون عثمان كه برادر اوست لشكرها جمع مىكنيم و فردا پيشانى و سينه در معرض زخم شمشير علىّ بن ابى طالب خواهيم آورد و او آنجا خوش نشسته و بر بالشها تكيه كرده شعر مىگويد و اين نوع سخنها مىنويسد . و بيتى چند مشتمل بر توبيخ و سرزنش به او نوشت .\r\nامّا معاويه بنابر استصواب عمرو عاص ، مالك بن هبيره را با فوجى از سوار به مصر فرستاد تا با محمّد بن ابى حذيفه جنگ كردند و او را به قتل رسانيدند و انواع تحف و هدايا به قيصر روم فرستاد و با او صلح كرد . پس عمرو عاص را گفت : اين دو مهم به يمن رأى و حسن تدبير تو خاطرخواه برآمد . اكنون در كار علىّ بن ابى طالب چه مصلحت مىبينى ؟\r\nعمرو عاص گفت : شكّ نيست كه مخالفت على و ترك بيعت او كارى عظيم است و خطرى عظيم بزرگ دارد . تو قرار بر مخالفت داده و حكومت دنيا را اختيار كرده‌اى . رأى آن است كه [ به 
  ] شرحبيل بن السّمط الكندى ، كه سرور و اشراف سادات شام [ است 
  ] و با جرير بن عبد اللّه عداوتى تمام دارد ، چيزى نويسى و او را بخوانى . چون حاضر شود گويى كه علىّ بن ابى طالب عثمان را بظلم كشته و اين زمان قصد ما دارد و فتنه مىانگيزد و جرير را براى بيعت ما فرستاده .\r\nما منتظر قدوم تو بوديم تا هرچه مصلحت دانى بر آن رويم . و پيش از آنكه شرحبيل رسد مىبايد گواهى چند راست كرده باشى تا چون او از نسبت قتل عثمان به علىّ بن ابى طالب ابا كند و امتناع نمايد گواهى دهند . و مىبايد كه اين گواهان مردمان بزرگ و مقبول القول باشند تا شرحبيل اعتماد كند و گواهى ايشان بشنود و در دل او جاى گيرد .\r\nمعاويه گفت : رأى تو نيكوست . پس كس فرستاد و جماعتى از مهتران و خواجگان و معارف شام و بزرگان ايشان را بخواند ، چون : يزيد بن اسد « 1 » ، بسر بن ارطاة ، مخارق بن\r\n\r\n\r\n","description":"","footnote":"\r\n( 1 ) . هرسه نسخه : يزيد بن انس .\r\n","page_name":" 355 ","page_number":365},
  {"content":"\r\n\r\nحارث زبيدى « 1 » ، حمزة بن مالك ، حابس بن سعد الطائىّ « 2 » ، ابو اعور السلمّى ، ضحّاك بن قيس الهندى ، ذو الكلاع الحميرى « 3 » ، حصين بن نمير السكونى ، [ و 
  ] حوشب بن ذى الظليم « 4 » .\r\nچون اين جماعت بزرگان حاضر شدند معاويه گفت - ايشان را - : مىدانيد كه شما را به چه سبب خوانده‌ام ؟ گفتند : نمىدانيم . گفت : چيزى خواهم نوشت و شرحبيل بن السّمط الكندى را ، كه از اكابر و معارف شام است و به متانت عقل و شدّت محاربه و مبارزه مميّز و مستثنى است ، خواهم خواند . چون او برسد او را خواهم گفت كه علىّ بن ابى طالب عثمان را به قتل آورده و الحال قصد ما دارد . اگر شرحبيل قبول اين معنى نكند و از ما گواه طلبد شما گواهى دهيد تا به اتّفاق او در رفع علىّ بن ابى طالب كوشيم و مقصودى كه داريم حاصل شود . آن جماعت بالتمام گفتند : چنين كنيم و هرنوع كه مىفرمايى گواهى دهيم .\r\nپس معاويه از روى خوشحالى نامه به شرحبيل كندى ، كه در آن وقت در حمص مىبود ، نوشت بر اين منوال - چنان كه در شرح نهج البلاغه آورده :\r\n. . . امّا واقعهء امير المؤمنين عثمان و ظلمى كه بر او كردند شنيده‌اى و كيفيّت آن حادثهء شنيع دانسته‌اى . الحال روافض حجاز و يمن و بصره و كوفه بر علىّ بن ابى طالب جمع شدند و او به من چيزى نوشته و جرير بن عبد اللّه بجلى را فرستاده و مرا به بيعت خويش مىخواند وعده‌هاى بسيار مىدهد و من جواب نامهء او ننوشته‌ام و رسول او را بازنگردانيده‌ام . منتظر قدوم توام كه تا چون رسى به مصلحت تو رسولان او بازگردانم . مىبايد بىتوقّف در آمدن تعجيل و مسارعت نمايى ، و السلام . « 5 »\r\nو در تاريخ ابن اعثم كوفى اين نامه را از جانب معاويه به عمرو عاص نوشته و نامهء [ معاويه به 
  ] شرحبيل را چنين آورده كه :\r\nاما بعد ، بداند كه علىّ بن ابى طالب ، جرير بن عبد اللّه را به رسالت نزديك من فرستاده و التماس محال كرده ، و من تا با تو در اين باب مشورت نكنم و از رأى تو در دفع آن منكرات و محالات مدد نگيرم جرير را بازنمىتوانم گردانيد . چون بر مضمون اين مكتوب واقف شوى ، در آمدن تعجيل نماى و مرا به حضور خود مسرور و منشرح گردان ، و السّلام .\r\nبر هرتقدير شرحبيل بعد از اطّلاع بر مضمون نامهء معاويه ، نزد عبد الرحمن بن غنم\r\n\r\n\r\n","description":"","footnote":"\r\n( 1 ) . هرسه نسخه : مخارق بن الخزن .\r\n( 2 ) . فرمانده بنى طىّ شام بود . عمر او را به ولايت مصر گماشته و سپس معزول كرده بود .\r\n( 3 ) . ابو شرحبيل ، ايفع بن ناكور حميرى ، مردى درشت‌اندام ، از سرداران معاويه بود .\r\n( 4 ) . نام وى « حوشب بن طخمه حميرى » است و او را از بابت تحقير ظليم مىگفتند . وى از تابعان بود .\r\n( 5 ) . نصر بن مزاحم نامهء معاويه به شرحبيل را خلاصه و بدين صورت ضبط كرده است : « همانا جرير ابن عبد اللّه از سوى علىّ بن ابى طالب فرمانى ناگوار براى ما آورده ، گام فرانه . » - پيكار صفّين ، ص 70 .\r\n","page_name":" 356 ","page_number":366},
  {"content":"\r\n\r\nازدى « 1 » ، كه مردى عالم و فقيه و پارسا بود ، رفت و با او در باب رفتن نزديك معاويه مشورت كرد . عبد الرحمن گفت : اى شرحبيل ، از آن زمان كه مصطفى ، صلّى اللّه عليه و آله ، از اين سراى رحلت فرمود ، تو را خدا تعالى توفيق به اعمال صالحه داد و به انواع نعم و اصناف مواهب معزّز و مكرّم داشته ، به مقتضاى [ آيهء 
  ] كريمهء  إِنَّ اللَّهَ لا يُغَيِّرُ ما بِقَوْمٍ . . .  الآية « 2 » ، مادام كه بندگان نعمتهاى الهى را شكر مىگويند و تغيير به حال خويشتن راه ندهند امداد الهى از ايشان منقطع نگردد ، بلكه روز به روز در ترقّى و تزايد مىباشد ، چنانچه خداى تعالى در قرآن مىفرمايد  لَئِنْ شَكَرْتُمْ لَأَزِيدَنَّكُمْ وَ لَئِنْ كَفَرْتُمْ إِنَّ عَذابِي لَشَدِيدٌ  . « 3 » « يعنى هرآينه اگر شكر نعم الهى به جاى آريد هرآينه ما نيز زياده مىگردانيم نعمتهاى شما را ، و اگر كفران نعمت ورزيد و خود را در تحصيل آن مستقل دانيد هرآينه عذاب من سخت است . » بيشتر كارهاى بزرگان و مهتران بايد كه بر جادّهء عقل و عاقبت‌انديشى باشد و تو مردى بزرگى و از اخيار قبيلهء كنده . در افواه عوام النّاس افتاده است كه علىّ بن ابى طالب ، عثمان بن عفّان را كشته است . امّا همانا كه اگر على عثمان را كشته بود مهاجر و انصار ، كه علماى اسلام و عقلاى عصرند ، با او بيعت نكردندى و خلافت بر او ندادندى . معاويه ترا از آن جهت مىخواند كه به موافقت و امداد تو در مخالفت و مخاصمت علىّ بن ابى طالب قوّت گيرد . اگرچه از موافقت معاويه تو را حطام دنياوى حاصل شود و مالى و بهره‌اى وافر يا بى - چنانچه عمرو عاص يافت - امّا دين تو خلل يابد و نقصانى تمام به سيرت و مذهب تو كه پسنديده و ستوده است راه يابد . بدان كه مخالفت على مستلزم ملامت دنيا و عقوبت [ آخرت 
  ] است . اگر ناچار سرورى و مهترى مىخواهى و بىامارت و رياست او در كار نمىتوانى گذراند ، نزديك علىّ بن ابى طالب شو تا هم امارت باشد و هم نام نيكو و هم ثواب آخرت .\r\nچون شرحبيل سخن عبد الرحمن بشنيد ، گفت : سخنهاى تو راست و نيكو بود . امّا مىخواهم سخن معاويه نيز بشنوم و بدانم كه او چه مىگويد و چه انديشه دارد . پس با جماعتى از ابناء عمّ و اقربا به جانب شام روان شد . چون به نزديك معاويه رسيد معاويه او را نيكو پرسيد و سخنهاى نيكو گفت . بعد از آن گفت : اى شرحبيل ، علىّ بن ابى طالب جرير بن عبد اللّه بجلّى را نزديك من فرستاده و مرا به بيعت خويشتن خوانده . در آنچه على مردى خيّر و فاضل و بزرگوار است شكّى و شبهه ندارم ، امّا آن [ است 
  ] كه عثمان بن عفّان را كه خليفهء وقت و شيخ\r\n\r\n\r\n","description":"","footnote":"\r\n( 1 ) . م : عبد الرحمن المثالى ؛ ق : عبد الرحمان بن شمالى ؛ ش : عبد الرحمن بن نعم المثالى . وى از كسانى است كه در صحابى بودنش اختلاف نظر است . سال مرگ وى را صاحب الإصابه هفتاد و هشت هجرى نوشته است . عبد الرحمن دوست و داماد معاذ بن جبل و فقيه‌ترين مردم شام بود ؛ - پيكار صفين ، ص 70 .\r\n( 2 ) . رعد ، 11 .\r\n( 3 ) . ابراهيم ، 7 .\r\n","page_name":" 357 ","page_number":367},
  {"content":"\r\n\r\nاسلام زمانه بود بكشته است و من هنوز جرير بن عبد اللّه را بازنگردانيده‌ام و جواب نامهء على موقوف به رسيدن تو مىداشته‌ام ، كه تو مردى از سادات كنده‌اى و به فضيلت رأى و مزيّت عقل مذكور و به يمن نيّت و حسن سيرت مشهور ، و ما را با شما وصلتى و قرابتى است . در اين چه صواب مىدانى ؟ هرچه رأى رزين و عقل متين تو در اين كار مصلحت مىبيند مرا متابعت آن لازم و واجب است .\r\nشرحبيل گفت : امشب مرا مهلت ده تا در اين كار انديشه كنم و حقيقت حادثهء امير المؤمنين عثمان را از مردمان صحيح القول معلوم كنم . اگر چنانچه جماعتى از مردم معتمد گواهى دهند كه علىّ بن ابى طالب عثمان بن عفّان را كشته ، من با جميع اقربا و عشاير خود با تو در مخاصمه و محاربه اتّفاق كنم و كمال سعى و اهتمام به جاى آرم . معاويه گفت : رأى تو صواب‌تر . پس شرحبيل بازگشت .\r\nمعاويه كس فرستاد و آن گواهان را [ 47 ب 
  ] كه ساخته بود بخواند و ايشان را گفت كه : فردا على الصّباح شما را پيش شرحبيل بايد رفت و متّفق اللفظ و المغى پيش او گواهى بايد داد كه علىّ بن ابى طالب عثمان را كشته و ما را اين حال مكشوف است . چون اين جماعت به طريق جزم گواهى دادند شرحبيل باور كرد و نزد معاويه آمد و گفت : اى معاويه اين ساعت جماعتى عدول كه قول ايشان از ميل و مداهنه و كذب دور باشد به نزديك من آمدند و گواهى دادند كه علىّ بن ابى طالب بظلم و عدوان عثمان را بكشت ، و مرا حقيقت مقال و صدق دعواى تو معلوم شد . و اللّه كه [ اگر 
  ] تو با على بيعت كرده بودى ما ترا از شام بيرون مىكرديم . اكنون جرير بن عبد اللّه را بازگردان . بخداى علىّ بن ابى طالب را غير از شمشير نزديك ما هيچ‌چيز ديگر نيست .\r\nامّا شرحبيل خواهرزاده‌اى داشت . او را بسخن ملامت كرد و بعضى از آن شهادت و مواضعت كه معلوم داشت به او بازگفت . معاويه بشنيد . فرمود كه او را بكشند . آن مرد بگريخت و به خدمت امير المؤمنين على ، عليه السّلام آمد و آنچه ميان شرحبيل و معاويه رفته بود و گواهى آن جماعت ، بتمامه پيش امير المؤمنين على ، عليه السّلام ، بازگفت . امير المؤمنين مقدم او را عزيز داشته به اعزاز و اكرام او را نگاهداشت . نجاشى « 1 » ، كه شاعر امير المؤمنين بود ، قطعه‌اى مشتمل بر ملامت شرحبيل گفت و به دو رسانيد . « 2 » شرحبيل به آن شعر مطلقا التفات ننمود و نزديك جرير بن عبد اللّه بجلّى آمد و گفت : اى جرير ، عجب كار ناشايسته‌اى پيش گرفته و مىخواهى كه شام را همچون بصره مشوّش و شوريده گردانى و مردم را در شبهه\r\n\r\n\r\n","description":"","footnote":"\r\n( 1 ) . او قيس بن عمرو بن مالك ، از قبيلهء بنى الحارث بن كعب است . على ( ع ) او را به سبب نوشيدن شراب حدّ زد ؛ - الشعر و الشعراء ، ص 68 ؛ عبد القادر بغدادى ، خزانة الأرب ، ج 4 ، ص 368 به نقل پيكار صفّين ، ص 79 ، پابرگ 2 .\r\n( 2 ) . براى اطّلاع از ترجمهء نامهء منظوم نجاشى به شرحبيل ؛ - پيكار صفّين ، ص 79 .\r\n","page_name":" 358 ","page_number":368},
  {"content":"\r\n\r\nاندازى . من هرگز گمان نداشتم كه على بن ابى طالب بر كشتن عثمان اقدام نمايد و چنان محظورى روا دارد . تا اين زمان از بزرگان شام و مردمان معتمد القول شنيدم و حقيقت آن حادثه را بيقين معلوم كردم كه علىّ بن ابى طالب عثمان را كشته .\r\nجرير از سخن او بخنديد و گفت : امّا آنچه مىگويى كه كار باطل و ناشايسته پيش گرفته‌اى ؛ اگر اين كار ناشايسته بودى هرگز مهاجر و انصار ، كه امروز اعلام دين و هداة مهتدين‌اند ، بر آن اتّفاق نكردندى و بر امامت و خلافت امير المؤمنين متّفق نشدندى و با طلحه و زبير ، كه بعد از بيعت خلاف كردند ، جنگ نكردندى و با امير المؤمنين در آن محاربه و مقاتله كه از حدّ اعتدال گذشته بود موافقت ننمودى . امّا آنچه مىگويى كه من شام را به هم مىآرم . آخر آثار خير و حقّ در شام ظاهر شود بهتر از آن باشد كه انواع فتنه و باطل متمكّن گردد و جاى گيرد . و آنچه مىگويى كه امير المؤمنين على عثمان را كشته . اين كلمه باطل است و تو را در آن يقين صادق نيست و نتواند بود . اين سخن از افواه جماعتى از اصحاب اغراض « 1 » شنوده‌اى و به موجب حُطام دنياوى پيش معاويه آمده‌اى و زرق و بهتان عمرو عاص را قبول كرده‌اى . خداى تعالى در روز قيامت از تو اين سخن خواهد پرسيد و تو از عهدهء تهمتى كه امروز به علىّ بن ابى طالب نسبت مىكنى ، فردا بيرون نتوانى آمد . از خدا بترس و به سبب مال و جاه دنيا ، كه چون برق بىثبات و بىدوام است ، خود را در چنين مهلكه [ اى 
  ] مينداز كه عداوت علىّ بن ابى طالب مستلزم عداوت خدا و رسول است . و يقين شناس اى شرحبيل كه در اين سخن كه مىگويم غير از صلاح تو غرض ديگر ندارم ، و السّلام .\r\nشرحبيل از شنيدن اين سخنان متغيّر شد و از پيش جرير بيرون آمد و نزد معاويه رفت و گفت : ما چنان مىدانستيم كه تو نايب و ولىّ [ خون 
  ] و پسر عمّ امير المؤمنين عثمانى و چون او را چنين واقعه‌اى افتاد در طلب خون او مبالغه خواهى كرد ، امّا چون نيك ملاحظه مىكنم تو عظيم آهسته مردى بودى و از تو اين كار نخواهد آمد . اگر انديشهء اين كار دارى به جدّتر بايد بود و پيشتر بايد بيرون آمد تا كينهء امير المؤمنين عثمان از على بازخواهيم . [ اگر 
  ] همچنين آهسته خواهى بود و اين كار را سهل و آسان خواهى گرفت ما تو را معزول كنيم و كسى ديگر به جاى تو بنشانيم و روى به كار آريم و تا يكى از ما بماند با على جنگ كنيم .\r\nمعاويه چون اين سخن بشنود ، از روى حلم گفت : من يكىام از شما و در كلّ احوال با شما موافقم . با هركسى كه جنگ مىكنيد جنگ مىكنم ، و اگر صلح كنيد صلح مىكنم . پس معاويه كس فرستاد و جرير بن عبد اللّه را بخواند و گفت : بر احوال واقف شدى . سخن مردمان شام\r\n\r\n\r\n","description":"","footnote":"\r\n( 1 ) . صاحبان غرض ، غرض‌ورزان . - و .\r\n","page_name":" 359 ","page_number":369},
  {"content":"\r\n\r\nشنيدى . برخيز و بازگرد و به نزديك على شو و آنچه شنيدى و ديدى و تو را وقوف افتاد بازگوى .\r\nجرير بعد از آنكه صد و بيست روز مقام كرده بازگشت و به خدمت امير المؤمنين على ، عليه السّلام ، آمد و اخبار معاويه و آنچه از خواص و عوام مردم شام شنيده بود شرح داد . اشتر نخعى گفت : و اللّه اى امير المؤمنين اگر به عوض جرير مرا نزديك معاويه مىفرستادى بهتر بودى ؛ كه جرير مردى سست عنان است . اين كار عظيم آسان فراگرفت و چهار ماه نزديك معاويه بايستاد و هيچ كار نساخت . از رسالت او خللها پيدا شد و از اين سفارت درهاى خير و صلاح مسدود گشت و ابواب شرّ و فساد گشوده شد . بايست كه هرگز نرفتى و سخنهايى كه گفت هرگز نگفتى .\r\nجرير او را گفت : به خدا كه اگر امير المؤمنين به عوض من تو را فرستادى ، تو را در ساعت بكشتندى ؛ چرا كه ، ايشان تو را از جملهء كشندگان عثمان مىدانند . بر تو و محمّد بن ابى بكر ، عمّار ياسر ، حكيم بن جبله ، و مكشوح [ بن عديس 
  ] اگر دست يابند در زمان مىكشند . « 1 » اشتر گفت : اى جرير از اين سخنهاى كودكانه دست بدار . به خدا كه اگر به جاى تو مىبودم طريقى پيش معاويه مىنهادم كه خواهىنخواهى اين گفتگوى بالكليّه بر طرف مىشد . اين زمان تو رفتى و چهار ماه روزگار ما را و خود را ضايع ساختى . عاقبة الامر هيچ كارى نساختى و به مكر و زرق ايشان فريفته بازآمدى . جرير گفت : اكنون چرا نمىروى و كفايت خود ظاهر نمىكنى ؟\r\nاشتر گفت : چون كار تباه كردى ، بعد از خرابى بصره ، رفتن من يا ديگرى چه سود ؟ القصّه ، اشتر در باب اين رسالت بر جرير انكار بسيار كرد و ميان ايشان سخنان گذشت . « 2 »\r\nو در مقصد اقصى آورده كه چون معاويه شرحبيل را طلبيد و مىخواست كه به او خاطرنشان كند كه علىّ بن ابى طالب عثمان را بظلم كشته ، عمرو عاص او را منع كرد و گفت : اى معاويه خون عثمان از علىّ بن ابى طالب نمىتوانى طلبيد ؛ چرا كه ، جميع صحابه در مدينه‌اند ، مىدانند و گواهى مىدهند كه علىّ بن ابى طالب از اين معنى منزّه است . و ليكن تدبير آن است كه گويى قاتلان عثمان پيش علىاند ، مىبايد ايشان را پيش من فرستد تا به خون عثمان بكشم آنگاه با او بيعت كنم . و تدبير ديگر آن است كه شرحبيل بن السّمط را نيز در اين كار با خود متّفق سازى . معاويه گفت : او على را دوست مىدارد و قبول اين معنى نمىكند . عمرو گفت : من او را متّفق مىسازم .\r\nپس عمرو خلق را جمع كرد و در اين وقت مردى از مدينهء طيّبه آمده بود . از قتل عثمان از\r\n\r\n\r\n","description":"","footnote":"\r\n( 1 ) . جرير ، مالك اشتر را از عمرو عاص و ذى الكلاع و حوشب ذى ظليم مىترسانيد ؛ - پيكار صفين ، ص 91 . و اشتر دربارهء بيمى كه جرير او را داده بود قصيده‌اى گفت ؛ - پيشين ، ص 93 .\r\n( 2 ) . نصر بن مزاحم گويد : جرير به قرقيسيا رفت و جمعى از قوم او ، از تيرهء قشر ، به دو پيوستند . . . و على [ ع 
  ] به خانهء جرير تاخت و پاره‌اى از آن را ويران كرد و مجلس او را بسوزانيد ؛ - پيكار صفّين ، ص 92 .\r\n","page_name":" 360 ","page_number":370},
  {"content":"\r\n\r\nاو سؤال كردند . قوم بگريستند . پس عمرو عاص روى به شرحبيل كرد و گفت : اى عالم ، چه مىگويى در طلب خون عثمان ؟ گفت : واجب است بر هرمسلمانى كه طلب كند و ليكن از كه بايد جست ؟ معاويه گفت : از علىّ بن ابى طالب . عمرو گفت : چه بد گفتى اى معاويه . على از اين معنى برى است ، ليكن قتلهء عثمان را پناه داده . شرحبيل گفت : من اين را باز باور ندارم . عمرو گفت : اگر گواهان بدين معنى گواهى دهند چه كنى ؟ گفت : اگر گواهان عادل باشند قبول كنم .\r\nپس ده كس از معارف شام گواهى دادند كه على قتلهء عثمان را پناه داده و ايشان را در ظلّ حمايت خود درآورده . پس شرحبيل در ساعت با معاويه بيعت كرد . ابو محنف گويد : جماعتى كه گواه دادند [ حتّى 
  ] يكى از آنها در وقت كشتن عثمان در مدينه نبود .\r\nبه هرتقدير معاوية بن ابى سفيان بعد از بيعت شرحبيل و معاودت جرير روى به شرحبيل آورد و گفت : موافقتى كه با ما كردى خواص و عوام شام از تو پسنديده داشتند . چه چيز عظيمى كه كردى . ثواب اين موافقت از باريتعالى هرچه وافر و كامل‌تر بيابى . اين كارى است كه جز به دست [ مردم 
  ] غلبه نيابد و جز به موافقت عوام النّاس ميسّر و متمشى نگردد . مصلحت آن است كه به شهرهاى شام چيزى نويسى و مردمان وضيع و شريف را از اين حال خبر دهى و موجب معاودت و كيفيّت موافقت خويشتن شرح دهى تا عوام النّاس را حقيقت حال معلوم شود و يقين گردد كه تو با ما در طلب خون عثمان موافقى ، و رغبت نمايند و به ما پيوندند .\r\nشرحبيل گفت : اين كار به نوشتن من راست نيايد . مرا خود بايد رفت و ولايات شام را از حقيقت كار خبر بايد كرد تا همگنان از روى رغبت ساخته و آراسته پيش تو آيند . معاويه گفت : اگرچه ظنّ من آن است كه مردمان به نوشتهء تو آيند و تقصير جايز ندارند ، امّا رأى تو صواب‌تر ؛ چه ، اگر مردمان كيفيّت واقعه از لفظ مبارك تو بشنوند نور على نور باشد و هيچ شبهه ايشان را نماند و خواص و عوام متابعت نمايند و سعى تو مشكور شود و منّت مضاعف گردد .\r\nپس شرحبيل روان شد . اوّل به حمص درآمد و منادى كرد تا مردمان به مسجد جمعه حاضر شوند . چون خلايق جمع شدند [ 48 الف 
  ] بر منبر رفت و گفت : اى مردمان ، بدانيد كه علىّ بن ابى طالب عثمان را كه خليفهء وقت بود كشته و ميان امّت محمّد تفرقه انداخته . و آنچه در بصره كرده ، از كشتن مسلمانان ، زياده از آن است كه شرح توان داد . امروز ولايتها به دست گرفته است و بدون شام او را موضعى نمانده و لشكرها آورده و شمشير بر گردن نهاده روى به شما خواهند آورد تا كه شما را از خانمان آواره كند و در گرداب رنج و مشقّت و محنت و بليّت اندازد . هرچند در اين كار انديشه كردم هيچ‌كس غير از معاويه كه با او مقاومت كند نيافتم . پس در امداد معاويه سعى نماييد و به هيچ‌وجه تقصير جايز نداريد كه به سبب او از اين دشمن خلاصى يابيد .\r\n\r\n","description":"","footnote":"","page_name":" 361 ","page_number":371},
  {"content":"\r\n\r\nمردمان حمص چون سخن شرحبيل شنيدند همه اجابت كردند . بعد از آن به شهرهاى ديگر شام توجّه نمود . به هرموضعى كه مىرسيد مىگفت كه : مرا بيقين معلوم شده كه علىّ بن ابى طالب عثمان را كشته و اين زمان فتنه مىانگيزد ، و معاويه خون عثمان مظلوم را از او مىطلبد . امداد او واجب دانيد كه موجب اجر عظيم خواهد بود .\r\nچون مردمان عوام از آن پيشواى ناتمام اين سخن مىشنيدند اعتماد مىكردند و رغبت مىنمودند . تا به اندك روز لشكرى عظيم از ولايت شام بر شرحبيل [ گرد 
  ] شد و او آن لشكر را پيش معاويه آورد . چون معاويه آن لشكر را ديد خوشحال گرديد و از همه بيعت گرفت كه با علىّ بن ابى طالب جنگ كنند ، يا كشته شوند يا قتلهء عثمان را بتمامه بكشند .\r\nو در اثناى اين بيعت مردى از سكاسك « 1 » ، كه نام او اسود بن عرفجه بود ، برخاست و قطعه‌اى خواند مشتمل بر مجارى احوال روزگار ، و كيفيّت احوال شام ، و ذكر رسيدن شرحبيل به آن مواضع ، و جمعيت لشكرها به سبب عرض ، و ترغيب او . و يكى از ابيات آن قطعه اين بود :\r\n فاحذر اليوم صولة الاسد الورد * إذا جال فى رحى الهيجاء \r\nيعنى : بترس اى معاويه امروز از حملهء شير زرد وقتى كه دور زند در آسياب جنگ . معاويه پرسيد كه : اين شير زرد كه ما را از او مىترسانى كيست ؟ گفت : حيدر كرّار ، صاحب ذو الفقار ، امام ابرار ، علىّ بن ابى طالب ، برادر رسول مختار ، صلّى اللّه عليه و آله ، پسر عمّ او ، شوهر دختر او ، پدر دو فرزند او ، وصىّ و وارث او . آنكه جدّ تو را و خال تو را و عمّ مادر تو را و برادر تو را در جنگ بدر كشته . « 2 »\r\nمعاويه گفت : او را بگيريد . غلامان دويدند كه او را بگيرند . شرحبيل گفت : اى امير دست از او بدار كه او مردى بزرگوار و فاضل و مهتر قوم خويشتن است . اگر او را بگيرى و برنجانى و اللّه كه بيعت تو را بشكنم و از عهدى كه با تو كردم بيرون آيم . معاويه بالضروره دست از او بداشت و گفت : اى شرحبيل او را به تو بخشيدم . اگر شفاعت تو نبودى او را عبرت جهانيان بگردانيدمى .\r\nآن مرد گريخت و به خدمت امير المتّقين علىّ بن ابى طالب ، عليه السّلام ، آمد و آنچه رفته بود به او گفت . سعيد بن قيس الهمدانى پيش امير المؤمنين برخاست و گفت : يا امير المؤمنين ،\r\n\r\n\r\n","description":"","footnote":"\r\n( 1 ) . هرسه نسخه : سماسك . قبيله‌اى در يمن كه پدرشان سكسك بن اشرس بن ثور كندى بود ؛ - الاشتقاق ، ص 221 ؛ ابن حجر ، لسان الميزان ، ج 12 ، ص 327 به نقل پيكار صفّين ، ص 93 ، پابرگ 3 .\r\n( 2 ) . حنظله برادر معاويه ، وليد بن عتبه دايى معاويه ، عتبه پدربزرگ مادرى معاويه ، شيبه عموى مادرى معاويه به دست على ( ع ) در جنگ بدر كشته شده‌اند .\r\n","page_name":" 362 ","page_number":372},
  {"content":"\r\n\r\nشرحبيل مردى عامى و ساده‌دل است . چون معاويه از او التماس كرد گرد ولايت شام « 1 » برآمد و لشكر جمع كرده پيش معاويه آورد . امير المؤمنين اگر مصلحت داند و تجويز نمايد چيزى به او نويسم و او را بر كردار او ملامت كنم و بعضى احوال و اخبار ياد دهم ؛ باشد كه او را به راه راست توانم آورد . امير المؤمنين گفت : اجازه است . هرچه دل تو مىخواهد به او بنويس .\r\nپس سعيد نامه‌اى به دو نوشت بدين منوال : « امّا بعد ، اى شرحبيل ، تو مردى نيكو اعتقادى و اصل تو از ولايت يمن است . از آنجا هجرت كردى و به كوفه آمدى . بعد به شام نقل [ مكان 
  ] فرمودى و تا به روزگار امير المؤمنين عثمان و ايّام واقعهء او در شام بودى . چون او را واقعه افتاد مهاجر و انصار با علىّ بن ابى طالب بيعت كردند و خلافت بر وى قرار گرفت . معاويه ترا بفريفت و جماعتى از اهل جهل را كه نه حلال شناسند و نه حرام دانند ساخته كرد تا پيش تو آمدند و گواهى دادند به دروغ كه امير المؤمنين على ، عليه السّلام ، عثمان را كشته و چنين محظورى روا داشته . مرا از كمال عقل تو غريب آمد كه در انكار تأمّل نكردى و ، پيش از تفحّص احوال و استكشاف اعمال ، قول او قبول كردى و بر گواهى ايشان اعتماد نمودى .\r\nبه خدا كه اگر تو به رأى رزين و عقل متين خود در اين قضيّه تأمّل مىكردى كذب آن جماعت بر تو ظاهر مىشد و بيقين مىدانستى كه آن گواهى به سبب حطام دنيوى مىدهند .\r\nآخر نينديشيد كه اگر امير المؤمنين على ، عليه السّلام ، عثمان را كشته بودى و يا اندك و يا بسيار در آن امر مدد فرموده يا بدان رضا داده ، چون مهاجر و انصار ، كه پيشوايان دين و سالكان راه يقين‌اند ، با او بيعت مىكردند و بر خلافت و امامت او اتّفاق مىنمودند و بعد از آن در حرب بصره با او موافقت مىكردند ؟ از خدا بترس اى شرحبيل و از اين كار احتراز نماى و به قول و شهادت آن جماعت كذّاب فتّان دست از متابعت امام المتّقين و يعسوب الدّين باز مدار و با معاويه در آن كار ، كه به سبب امارت و جاه دنيا پيش گرفته است ، موافقت مكن . سخن من گوش كن . من همه‌وقت ترا ناصح و نيكخواه و مشفق و دوستدار بودم . به سمع انصاف بشنو تا سعادت دارين ترا حاصل گردد . ان شاء اللّه تعالى و لا حول و لا قوّة الّا باللّه . »\r\nچون نامهء سعيد بن قيس به شرحبيل رسيد ، برخواند و پيش معاويه آورد . چون معاويه آن را مطالعه كرد و مضمون او را معلوم گشت ، شرحبيل را گفت : اين سهل كارى است . سعيد بن قيس مردى بزرگ است و سرور قبيلهء همدان است و تو هم مردى بزرگ و معروفى و سرور قبيلهء كنده .\r\nسعيد به تو نامه‌اى نوشت . جواب آن بازنويس . شرحبيل جواب نامهء سعيد بازنوشت به اين وجه :\r\n\r\n\r\n","description":"","footnote":"\r\n( 1 ) . شام داراى پنج ولايت مهم بوده كه در هريك از آنها پادگان و نظاميهايى بوده‌اند و به همين جهت هم گاهى از اين ولايات به اجناد تعبير شده است . ولايات يا اجناد پنجگانهء شام عبارتند از : فلسطين ، اردن ، دمشق ، حمص ، و قنّسرين .\r\n","page_name":" 363 ","page_number":373},
  {"content":"\r\n\r\n« امّا بعد ، اى سعيد نامهء تو رسيد و بر مضمون آن اطّلاع افتاد . آنچه نوشته بودى كه از يمن به كوفه هجرت كردى و از آنجا به شام مقام ساختى ، در اين هيچ عارى و شينى نيست . الحمد للّه كه هرجا بودم عزيز و محترم بودم و زندگانى بر جادهء عقل و صلاح مىنمودم . امّا حديث كشتن على عثمان را . من غايب بودم . چون رسيدم آن سخن از ثقات و معتمدان و جماعتى معارف شنيدم و در پيش من متّفق اللفظ و المعنى گواهى دادند كه علىّ بن ابى طالب عثمان را كشته . گواهان را نتوان گفت چرا اين سخن گفتى و از كجا تو را اين حال معلوم شده . ليكن چون مردمان عادل و اهل عدل بودند سخن ايشان باور داشتم . و كلمه‌اى كه در مدح مهاجر و انصار قلمى نموده بودى ، همچنان است . هريكى از ايشان كوكب برج هدايت و درّ درّج سعادت‌اند ؛ شبهه‌اى نيست . امّا ايشان با على بيعت كردند و ما با معاويه . و هريك از ما تابع متبوع و مأمور مقدّم خويشتن مىباشيم . »\r\nو در تاريخ ابن اعثم كوفى آورده كه چون عبيد اللّه بن عمر الخطّاب بواسطهء خوف قصاص هرمزان گريخته پيش معاويه آمد ، معاويه را از آمدن او كمال فرح و سرور روى نمود و به عمرو عاص گفت : ما را امروز فاروق زنده شد كه پسر او به نزديك من آمد . همانا اگر او از على رنجيده بودى پيش ما نيامدى . چون مردمان او را پيش ما بينند اعتقاد ايشان به حقيقت زياده شود . الحال مىخواهم كه او را استمالت داده از او التماس كنم كه بر منبر رود و بعد از خطبه گواهى دهد كه على قاتل عثمان است و كلمه‌اى چند از معايب على به سمع مردم رساند .\r\nعمرو عاص گفت : عبيد اللّه از خوف شمشير علىّ بن ابى طالب پيش تو آمده نه به دوستى تو . از او حساب كلّى نتوان گرفت . مع ذلك معلوم نيست كه بر منبر رود و ملتمس تو از حيّز قوّت به فعل آورد . اگر همانا او قتل عثمان را به علىّ بن ابى طالب نسبت كند و بر اين گواهى دهد كار ما بسى قوّت و رونق گيرد .\r\nبنابراين معاويه كس به طلب او فرستاد . چون به مجلس حاضر شد معاويه او را كمال احترام و اكرام نموده هيچ دقيقه‌اى از تعظيم و تكريم او فرونگذاشت و گفت : اى برادرزاده تو ما را جليل و عزيزى و به حمد اللّه كه امروز اسم پدر دارى و مناقب و محامدى كه تراست زياده از آن است كه شرح توان داد . و آنچه تلطّف فرمودى و نزد من آمدى منتهاى آرزو داشتم و مىدارم ، و به حضور تو استظهار تمام مرا حاصل است . هرچه مراد و مقصود دارى اشارت فرماى كه به اجابت و اسعاف مقرون است . دانسته باشى كه واقعهء ذى النورين « 1 » و كشته شدن\r\n\r\n\r\n","description":"","footnote":"\r\n( 1 ) . عثمان نخست با رقيّه ، دختر رسول اللّه ( ص ) ، ازدواج كرد و چون رقيّه بدرود زندگى گفت پيغمبر دختر ديگر خود امّ كلثوم را به همسرى او داد . به همين جهت ذو النورين لقب يافت . ولى موضوع همسرى عثمان با دو دختر پيامبر ( ص ) بويژه در مورد رقيّه مورد ترديد است ؛ - مرتضى عاملى ، الصحيح من سيرة النبىّ الأعظم ، ج 1 ، ص 124 .\r\n","page_name":" 364 ","page_number":374},
  {"content":"\r\n\r\nاو بظلم بر دل من چندان كار كرده كه نه شب قرار دارم نه روز آرام . امروز غير از اينكه طلب خون او كنم و دل حزين و جان غمگين را به كشتن قاتلان او سرورى دهم مطلبى ديگر ندارم .\r\nچون تو عنايت كرده به نزد من آمدى از تو يك آرزو دارم و آن اين است كه مىخواهم بر منبر روى و كلمه‌اى چند از معايب على بگويى و كشتن عثمان بر او گواهى دهى تا مردمان [ 48 ب 
  ] سخن تو بشنوند و در طلب خون عثمان با من از روى اعتقاد موافقت نمايند .\r\nعبيد اللّه جواب داد كه : علىّ بن ابى طالب را چه عيب توانم كرد و به چه چيز توانم نكوهيد ؟\r\nاگر خواهم كه در پدران او طعن كنم مجال ندارد ؛ چه او علىّ بن ابى طالب بن عبد المطّلب بن هاشم است . و اگر خواهم كه او را به سبب مادر به عيبى منسوب دارم جاى مقال نيست ؛ چه ، مادر او فاطمه بنت اسد بن هاشم است كه بهترين زنان عهد خويشتن بود از روى نسب و حسب و عفّت و صلاح . نسب او اين است ، و در حسب او چه توان گفت ؟ چه ، خلاصهء حسب مرد سه چيز باشد : علم و شجاعت و سخاوت . امّا در علم ، جميع امّت محمّدى را به مقتضاى أنا مدينة العلم و علىّ بابها ؛ « يعنى : من شهر علمم و على درِ آن شهر است . » به او احتياج است ، بلكه به فحواى و أتوا البيوت من أبوابها ؛ « يعنى : درآييد در خانه‌هاى از درهاى آنها » طلب علم محمّدى از غير او جايز نيست . و امّا مردانگى و شجاعت و فرزانگى و سخاوت او اظهر من الشّمس است و مناقب شيم و محامد سير او در همه جا مسطور و بر زبان خواص و عوام مذكور . پس چنين شخصى را چه عيب توانم كرد و به كدام زبان مذمّت توانم گفت ؟ مگر در اثناى سخن به جهت رضاى تو او را به خون عثمان متهم گردانم .\r\nعمرو عاص گفت : اى عبيد اللّه ، اين زمان به سر كوى مقصود رسيدى . برمگذر كه مقصود كلّى و غرض اصلى ما بيش از اين نيست . چون تو به قتل عثمان بر او گواهى دهى مقصودهاى ما همه حاصل شود . عبيد اللّه گفت : چنين كنم . و از نزديك ايشان بيرون آمد . معاويه گفت : و اللّه كه نيكو دانستى ؛ كه اگرنه به سبب خوف شمشير على بود ، اين مرد هرگز نزد ما نيامدى و بدين‌گونه دربارهء او سخن نگفتى . ببين چگونه على را ستوده و در حسب و نسب او به چه مرتبه مبالغه نمود ! عمرو عاص گفت : اى معاويه ! آيا تو إعراق ظاهره و اخلاق طاهرهء علىّ بن ابى طالب را منكرى ؟\r\nو اللّه كه على چنان است كه عبيد اللّه گفت و زياده از آن . نهايتش ما به اين دنياى غدّار فريفته شده‌ايم و به زخارف بىحاصل و نمايش بىطائل غرّه گشته خدمت چنين مردى را كه متضمّن سعادت ابدى است فروگذاشتيم . يقين دان اى معاويه كه پشيمان شويم ، امّا وقتى كه سود ندهد .\r\nالقصّه ، اين سخن كه ميان معاويه و عمرو رفت به گوش عبيد اللّه رسيد . بعد از آن عبيد اللّه بر منبر شد و خطبه‌اى نيكو گفت و اصناف عطيات الهى و انواع نعم غير متناهى كه مواد امداد آن بر برندگان او متواتر و متواصل است ياد كرد و بر مصطفى ، صلّى اللّه عليه و آله ، و بر آل و\r\n\r\n","description":"","footnote":"","page_name":" 365 ","page_number":375},
  {"content":"\r\n\r\nاتباع و اشياع آن حضرت درود فرستاد و مردمان را به نصايح و مواعظ پسنديده موعظه نمود .\r\nامّا چون به حديث امير المؤمنين على و معاويه رسيد سكوت نمود و از آنچه معاويه توقع داشت هيچ ذكر نكرد و از منبر فرود آمد . معاويه او را گفت : در سخن فروماندى و عاجز شدى يا خيانت كردى ، كه از على و عثمان هيچ‌چيز نگفتى . عبيد اللّه گفت : نخواستم كه بر سر منبر دروغ گويم و بر على به كشتن عثمان گواهى دروغ دهم ؛ چه ، مىدانم كه على عثمان را نكشته است . و اگر اين تهمت به سبب رضاى تو كردمى ، يقين كه در دل خود را ملامت كردمى و اين سخن در افواه خلق افتادى و موجب عداوت ميان من و تو گشتى . معاويه را اين سخن بسيار ناخوش آمد و او را درشت گفت و از او فرابريد . « 1 »\r\nبعد از آن عبيد اللّه قطعه‌اى گفت « 2 » مشتمل بر بعضى از احوال كشتن عثمان و در آن قطعه جماعتى را كه بر قتل عثمان مبالغه داشته‌اند ياد كرد و بىگناهى و مظلومى او را در آن درج نمود . چون معاويه آن قطعه را ديد بسيار خوشحال شد و عبيد اللّه را طلبيد و عذر خواست . بعد از آن معاويه عمرو عاص را گفت : مىخواهم كه به اهل مدينه نامه‌اى نويسم و احوال عثمان در آن نامه ياد كنم تا اگر جماعتى را رغبت افتد به ما پيوندند ، و إلّا از عزيمت ما خبردار شوند تا ما را به عرض نرسانند . عمرو گفت : نامهء تو را در مدينه اثرى نباشد ؛ چه ، مردم مدينه امروز سه گروهند : جمعى در خدمت و ملازمت علىّ بن ابى طالب مىباشند . آنها به نامهء تو ترك علىّ بن ابى طالب نكنند ، بلكه در دوستى و موافقت و خدمتكارى و مخالصت افزايند . طايفه‌اى ديگر از دوستان عثمان عاجزى چندند كه هيچ كار از ايشان برنيايد . زمرهء ثالث گوشه‌اى گرفته و از اختلاط مردم اعتزال جسته . ايشان را نيز نامهء تو در حركت نياورد . مع هذا اگر خاطر تو مىخواهد كه به ايشان چيزى بايد نوشت ، بنويس ، بلكه فايده‌اى كند . پس معاويه به اهل مدينه نامه‌اى نوشت بدين سياق :\r\n« بسم اللّه الرّحمن الرّحيم . من معاوية بن ابى سفيان إلى جماعة اهل المدينه . امّا بعد ، اگرچه ما در روزهاى گفتگوى عثمان غايب بوديم و بر حقيقت حال و سرّ اين كار چنان كه مىبايد وقوفى نداريم ، شما حاضر بوديد و بر باطن و ظاهر آن حال واقفيد و مىدانيد كه عثمان را بظلم كشتند و به حقيقت مىشناسيد كه على او را كشته . و مؤيّد اين دعوى آنكه قتلهء عثمان را در ظلّ حمايت خود آورده به هريك از آنها احسان و انعام مىنمايد . و ولىّ [ خون 
  ] عثمان منم و عزيمت طلب خون او مصمّم گردانيده قاتلان عثمان را از على مىخواهم تا به قصاص\r\n\r\n\r\n","description":"","footnote":"\r\n( 1 ) . نصر بن مزاحم گويد : معاويه او را براند و در حقّش توهين كرد و وى را فاسق خواند ؛ - پيكار صفّين ، ص 120 .\r\n( 2 ) . براى مطالعهء ترجمهء ابياتى كه عبيد اللّه بن عمر سروده ؛ - پيشين .\r\n","page_name":" 366 ","page_number":376},
  {"content":"\r\n\r\nرسانم و به على هيچ تعرّض نكنم و كار خلافت به شورى بازگذارم همچنان كه فاروق گذاشت . من خلافت را خواهان نيستم ، امّا در طلب خون عثمان به قدر امكان سعى مىنمايم . اگر قتلهء او را به من ندهد با او محاربه خواهم كرد . غرض از اين نوشته آنكه هركس از دوستان عثمان است چون بر مضمون نامه واقف گردد مىبايد بتعجيل متوجّه شام شود و در اين مهم توقّف جايز ندارد . » « 1 »\r\nچون نامهء معاويه به اهل مدينه رسيد و بر مضمون آن واقف گشتند جواب او را به اين وجه نوشتند :\r\n« امّا بعد ، بداند معاويه و عمرو عاص كه ايشان را خطائى عظيم افتاده و خيالى عجيب پيش گرفته‌اند كه مدد و معونت و نصرت و قوّت از جاى دور مىطلبند . شما را نامه نوشتن و شورى نمودن به ما چه نسبت است ؟ تو اى معاويه طليقى « 2 » . اى عمرو عاص تو در دين عظيم خائنى و مفسد . بعد از اين بايد كه به اهل مدينه نامه ننويسيد و از ما معاونت و يارى طلب مكنيد كه شما را در مدينه يار و معين نيست ؛ و السّلام . » « 3 »\r\nچون اين نامه به معاويه رسيد به عمرو عاص گفت : ما بسيار خطا كرديم كه به اوباش مدينه نامه نوشتيم . مىبايستى كه به عبد اللّه بن عمر ، سعد بن ابى وقّاص ، و محمّد بن مسلمة الانصارى كه از بيعت علىّ بن ابى طالب تخلّف نمودند چيزى مىنوشتيم . عمرو عاص گفت : اگر صلاح مىدانى و دل تو مىخواهد اكنون هم به ايشان چيزى مىتوان نوشت ، اما من به اين راضى نيستم ؛ چرا كه مبادا به طريق اهل مدينه جوابى درشت نويسند . معاويه به مصلحت عمرو عاص التفاتى ننموده به هريك از آن سه كس نامه‌اى نوشت . امّا به عبد اللّه بن عمر نوشت :\r\n« امّا بعد بداند كه من هيچ‌كس را بعد از عثمان از جهت خلافت و امامت از تو سزاوارتر نمىبينم ، و شنيده بودم كه تو در عثمان طعن مىكردى و او را در اين واقعه نصرت ندادى . اين را از تو تعجّب مىداشتم . امّا الحال چون شنيدم كه مخالفت علىّ بن ابى طالب اختيار كرده‌اى از تو پسنديده داشتم و اهمالى كه پيش از اين در واقعهء عثمان كرده بودى به اين سبب بر دل خوش كردم .\r\nمىدانى كه عثمان را بظلم كشته‌اند و من خون او را طلب خواهم كرد و خلافت بر تو مقرّر خواهم داشت و رنجى كه در اين كار خواهم كشيد بيشتر از جهت تو خواهد بود . اگر ترا ميل خلافت نباشد آن امر را به شورى گذارم ، چنانچه پدر تو ، رحمة اللّه عليه ، گذاشت . بايد اين حقيقت را شناسى و ما را به حضور خود مدد و معونت دهى و در آمدن تعجيل و مسارعت نمايى ؛ و السّلام . »\r\n\r\n\r\n","description":"","footnote":"\r\n( 1 ) . اين نامه با اندكى اختلاف در پيكار صفّين ، ( ص 94 ) قيد شده است .\r\n( 2 ) . طليق كسى است كه پيامبر ( ص ) روز فتح مكّه او را كه اسير سپاه اسلام شده بود آزاد فرمود .\r\n( 3 ) . اين نامه را نصر بن مزاحم در پيكار صفّين نياورده است .\r\n","page_name":" 367 ","page_number":377},
  {"content":"\r\n\r\nچون اين نامه به عبد اللّه بن عمر رسيد در جواب نوشت :\r\n« اما بعد ، اى معاويه ترا سهوى عظيم افتاده در آنچه به من نامه مىنويسى و مرا به اطاعت و متابعت خود مىخوانى . اين انديشه تو هم چون انديشه‌هاى ديگر تست كه پيش گرفته و محالاتى كه انديشيده‌اى . آيا گمان مىبرى كه من علىّ بن ابو طالب را با مهاجر و انصار بگذارم و متابعت تو كنم ؟ هيهات اين خيالى محال و انديشه‌اى بىمآل است . امّا آنچه نوشته‌اى كه من مخالفت على را اختيار كردم اين افترا و بهتان است كه نسبت به من داده‌اى . معاذ اللّه كه من مخالفت امير المؤمنين على كنم يا بىرضاى ايشان نفسى در دنيا برآرم . يقين من است اى معاويه كه تو طلب خون عثمان را بهانهء [ فريفتن 
  ] جمعيتى ساخته‌اى ، و الّا مقصود تو غير از خلافت چيزى نيست . و ندانسته‌اى كه اگرچه من جدال و قتال گذاشتم ، از مخلصان و معتقدان امير المؤمنين ، علىّ بن ابى طالبم ، و اگر كسى را يارى دهم او سزاوارتر است از تو ؛ چه ، قدر او در اسلام [ 49 الف 
  ] عظيم است و منزلت او در دنيا رفيع ، و مرتبهء او در نزد حضرت ذو الجلال جليل . و اولويت و مسابقت و مهاجرت در اسلام اوراست . جامع‌ترين صحابه است از روى مناقب و سابق‌ترين ايشان است از روى فضائل . برادر رسول و زوج بتول است و پدر بهترين جوانان بهشت و شفيع معاصى هرخوب و زشت . تواناترين دليران است از روى دلاورى و داناترين حكيمان است از روى دانشورى . مقبل‌ترين اقران است . هرگز فيروزى نيافت آنكه با او مبارزت جست و نجات نديد آنكه با او معارضه نمود . مرا اتّباع او باز نداشت مگر شمشير كشيدن در روى مسلمانان « 1 » . پس چگونه با تو بيعت كنم ، كه من در اسلام از تو افضل‌ترم و پدرم از پدر تو بهتر . پس اكتفا كردم بدانكه خانهء خود را صومعه سازم و عبادت حقّ تعالى مىكنم تا آنگاه كه به حضرت او و اصل گردم « 2 » . ان شاء اللّه تعالى . »\r\nو در استيعاب « 3 » عبد البر مغربى و مقصد اقصى از كتاب فضائل الصحابه « 4 » نقل مىكند كه بعد از فوت امير المؤمنين على ، كرّم اللّه وجهه ، عبد اللّه عمر مىگفت كه بر هيچ‌چيز پشيمان نشدم و بر فوت هيچ دولتى تأسّف نخوردم چنان كه از عدم ادراك سه كار : يكى آنكه چرا بيعت امير المؤمنين على از من فوت شد . دوّم آنكه با طايفهء گمراهان كه با امير المؤمنين على\r\n\r\n\r\n","description":"","footnote":"\r\n( 1 ) . عبد اللّه عمر با يزيد بن معاويه بيعت كرد .\r\n( 2 ) . اين نامه با اندكى اختلاف در پيكار صفّين ( ص 107 ) آمده است . عبد اللّه بن عمر آن نامه را همراه شعرى از ابن ابى غزيّه به معاويه فرستاد .\r\n( 3 ) . الاستيعاب فى معرفة الأصحاب ، نوشتهء حافظ ابو عمر يوسف بن عبد اللّه ، معروف به ابن عبد البر نمرى قرطبى ، ( وفات ، 463 ه . ق . ) ؛ - كشف الظنون ج 1 ، ص 81 .\r\n( 4 ) . فضائل الصحابة ، نوشتهء عبد الرحمن بن محمّد بن عيسى ابن فطيس اندلسى قرطبى ( وفات 402 ه . ق . ) ؛ - پيشين ، ج 2 ، ص 1276 .\r\n","page_name":" 368 ","page_number":378},
  {"content":"\r\n\r\nبيرون آمده بودند چرا جنگ نكردم . سيم آنكه در ايامى كه حرارت بر هوا غالب بود چرا روزه نداشتم .\r\nو نيز در فضائل الصحابه به روايت ابو ذرّ غفارى ، كه به نصّ پيغمبر راستگوترين اهل زمين است ، مذكور است كه رسول ، صلّى اللّه عليه و آله ، فرمود : من قاتل عليّا على الخلافة فاقتلوه كائنا من كان . يعنى هركه با على جهت خلافت محاربه و مخالفت نمايد ، پس بكشيد او را هر كه باشد . و نيز از پيغمبر ، صلّى اللّه عليه و آله ، به صحّت پيوسته كه : محاربو علىّ كفرة و مخالفوه فسقة . يعنى محاربان على كافرند و مخالفان او فاسق .\r\n« امّا صورت نامه معاويه به سعد بن وقّاص اين است كه :\r\nامّا بعد ؛ اين نامه‌ايست به صاحب جيش خليفهء رسول اللّه ، سعد بن ابى وقّاص . بدان كه چون مصيبتى به امام مسلمانان فرود آيد و در تمام اهل اسلام اثر آن به ظهور آيد و آسياى فتنه و آشوب در ميان قوم گردان شود ، پس ، از چون تويى پسنديده نيايد كه از طلب خون عثمان كه مظلوم مقتول شده تخلّف نمايى ، بلكه واجب بر تو اين است كه در طلب قصاص از كشندگان او مدد و اعانت از خود دريغ ندارى . و اگر به سوى برادران مسلمان خود به جانب شام اقبال نمايى تا عزيمتهاى ايشان تصميم يابد و دلهاى ايشان قوى گردد ، هرآينه اجر آن به خير بيابى ؛ و السّلام . » « 1 »\r\nچون نامه به سعد بن ابى وقّاص رسيد ، جواب به اين منوال نوشت :\r\n« امّا بعد ، اى معاويه مكتوب تو خوانده شد و بر آنچه [ مرا به 
  ] طريق باطل خود دعوت كرده بودى اطّلاع افتاد . نوشته بودى كه عثمان مظلوم كشته شد . بدان كه حقّ سبحانه و تعالى حاكم‌ترين حاكمان است و بهترين جداكنندگان حقّ از باطل . و اللّه كه من هرگز با على محاربه نكنم و تو را بر خلاف او يارى ندهم . من از خوف فتنه كه در ميان مسلمانان پديد آمده منزوى گشته‌ام . »\r\nسعد بن ابى وقّاص بيتى چند در مكتوب خود نوشته كه ترجمهء آن را صاحب مقصد اقصى بدين وجه آورده :\r\n بدان ، كاين دردِ بىدرمان خود را * نيابى هيچ‌وقت از من دوايى\r\nطمع كردى كه من گمراه گردم * به افسونهاى چون تو ناسزايى\r\nترا واجب همين است اى معاوى * كه پيش آرى چو من صدق و صفايى\r\nكه دنيا بر كسى باقى نمانده * نه كس را اندرو باشد بقايى « 2 » \r\n\r\n\r\n","description":"","footnote":"\r\n( 1 ) . نصر بن مزاحم همراه اين نامه صحبت از نامهء منظومى نيز مىكند كه معاويه به سعد بن وقاص فرستاد ؛ - پيكار صفين ، ص 109 .\r\n( 2 ) . براى مطالعهء ترجمهء فارسى اشعارى كه سعد همراه نامه‌اش به معاويه فرستاد ؛ - پيشين ، ص 110 .\r\n","page_name":" 369 ","page_number":379},
  {"content":"\r\n\r\nو امّا صورت نامهء محمّد بن مسلمة الانصارى چنانچه در تاريخ ابن اعثم كوفى آمده [ چنين 
  ] است :\r\n« امّا بعد ، اوّلا بداند كه نه از آن جهت به تو نامه مىنويسم كه نزديك من آيى و متابعت من كنى ، لكن از جهت آن مىنويسم تا دانى كه از چه نوع نعمت بيرون آمده خويشتن را به چه شكّ و شبهه انداخته‌اى . تو امروز سرور جملهء انصارى و پشت و پناه ايشانى ، إلّا آنكه حديثى رسول ، صلّى اللّه عليه و آله ، روايت كرده كه نمىتوان از آن گذرى . مضمون آن حديث اين است كه جماعتى كه در نماز روى به يك قبله آرند ايشان را نهى كن از آنكه با يكديگر جنگ كنند . امّا چون مصطفى ، صلّى اللّه عليه و آله ، ترا چنين فرموده بود مىبايستى طايفه‌اى كه از اهل قبيلهء تو روى به جنگ عثمان آورده و عزم كشتن او درست كرده [ بودند 
  ] منع مىفرمودى و نمىگذاشتى كه بر چنان محظورى اقدام مىنمودند ، ليكن قوم تو در خدا و رسول او عاصى شدند و عثمان را فروگذاشتند و كردند آنچه كردند . خداى تعالى روز قيامت ترا و ايشان را از آن سؤال خواهد كرد . و السّلام . »\r\nو امّا در مقصد اقصى صورت نامهء محمّد بن مسلمه بدين وجه آمده كه :\r\n« بدان كه در هركه اين افعال پسنديده و اخلاق حميده جمع شود كه در تو اى محمّد بن مسلمه جمع شده ، پس او را سزاوارترين امرى آن باشد كه يارى دهد برادران خود را در طلب خون امام شهيد . و تو را دعوت مىكنم به عملى كه ترازوى حسنات تو را گران گرداند و آن يارى دادن اولياء امام شهيد ، عثمان ، است . و السّلام . »\r\nو جواب محمّد بن مسلمه در فتوح ابن اعثم كوفى بر اين وجه آمده كه :\r\n« اما بعد بداند كه مصطفى ، صلّى اللّه عليه و آله ، مرا از حوادثى كه خواهد بود خبر داده بود .\r\nو چون در واقعهء عثمان ديدم كه بعضى از آن حوادث و فتنه‌ها ظاهر مىشد گوشه‌اى گرفتم و از مخالطت مردمان احتراز كردم و شمشير خويشتن بشكستم و در خانهء خود منزوى شدم ؛ « 1 » چه ، مىديدم كه مرا امر معروف و نهى منكر ميسّر نخواهد شد . و در اين انزوا و تقاعد تنها نبودم .\r\nجماعتى ديگر - كه از مصطفى ، صلّى اللّه عليه و آله ، امثال اين كلمات كه من شنيده بودم شنيده بودند « 2 » - نيز منزوى گشتند و گوشه گرفتيم ؛ كه مىدانستيم به دست و زبان ما كارى\r\n\r\n\r\n","description":"","footnote":"\r\n( 1 ) . از محمّد بن مسلمه روايت مىكنند كه گفت : پيامبر خدا ، صلّى اللّه عليه و آله ، شمشيرى به من داد و فرمود : با اين شمشير مشركان را چندان كه با شما پيكار كنند بكش ، ولى چون ديدى امّت من خود به جان يكديگر افتاده‌اند و همديگر را مىزنند آن را بشكن و در خانه بنشين تا دستى خطاكار يا مرگى گامسپار دريابدت ؛ - الإصابة ، ص 7800 ، به نقل پيكار صفّين ، ص 112 ، پابرگ مترجم .\r\n( 2 ) . از جملهء اين جماعت ، مردى بود به نام مروان بن عقبه ، كه محمّد بن مسلمه از او خواست شعرى همراه اين نامه به معاويه بفرستد ، ولى مروان گفت : « ابن عقبه شعرى ندارد . » ؛ - پيكار صفّين ، ص 112 .\r\n","page_name":" 370 ","page_number":380},
  {"content":"\r\n\r\nنخواهد آمد و اين فتنه به سعى و جهد ما مندفع نخواهد شد . عذر من در فروگذاشتن عثمان اين است كه گفته شد .\r\nامّا تو اى معاويه در اين كار كه پيش گرفته‌اى مال و جاه دنيا مىطلبى و تتبّع هواى نفس مىكنى ، و الّا چرا در وقتى كه عثمان به نزد تو كس فرستاد و مدد خواست امداد ننمودى ؟\r\nهمگنان را معلوم است كه در آن وقت ، با وجود قدرت بر دفع اعادى او ، او را فروگذاشتى تا رسيد به او آنچه رسيد . اكنون چون تقدّم و امارت در نيّت مىدارى طلب خون او بهانه ساخته‌اى و از جهت حفظ جاه كارى به دست گرفته‌اى . و اللّه كه پشيمان شوى ، امّا وقتى كه پشيمانى سود ندارد . از من يقين دان كه هرگز تو را بر على اختيار نكنم و به يارى تو در مخالفت او قيام ننمايم .\r\nو آنچه نوشته بودى كه خداى تعالى تو را از نعمتى بيرون آورده و در شبهتى افكنده است ، به حمد اللّه كه من برقرار خويش هستم و در هيچ شكّ و شبهه‌اى نيفتاده‌ام و نعمتهاى بارى جلّ جلاله هرروز در حقّ من زياده است و امداد فيض فضل او متواتر و متقاطر . و السّلام . »\r\nو چون جواب صاحب مقصد اقصى منتخب « 1 » همين جواب [ بود 
  ] و چندان مخالفت نداشت غير از اختصار ، به ايراد آن عليحده متعرّض نشد .\r\nو امّا در مقصد اقصى آورده كه بعد از آنكه از اين سه كس جوابى عليحده به معاويه - چنانچه مذكور شد - نوشتند ، باتّفاق هرسه شعرى در جواب معاويه نوشتند كه حاصل آن ابيات اين بود كه :\r\nاى معاويه ، تمنّى مكن آن را كه هرگز به حصول آن راه نيابى ، و اين سوداى محال از خيال بيرون كن كه ابدا به وصول آن فايز نگردى ، ياورى غير از سعد بن مالك طلب كن و مددكارى بجز عبد اللّه بن عمر به دست آر و معاونى سواى محمّد بن مسلمه آرزو نماى كه در آنچه قوم را به سوى آن مىخوانى بازوى قوّت از مباشرت آن بسته شده و كتف طاقت از كفايت آن شكسته آمده . بدان كه ما على را در ميان اصحاب مصطفى ، صلّى اللّه عليه و آله ، چنان يافتيم كه هرچه از حسن شمائل و فيض فضل او تمنّا نمايند به حصول پيوندد ، و آنچه از خصال و افعال پسنديدهء او استدعا كنند كسوت قبول در پوشد ، زيرا كه در جميع مواطن نام او امين رسول است و در كلّ معارك فارس معين حضرت رسالت پناه ، منصوص به نصّ « من كنت مولاه فهذا على مولاه ، اللّهمّ وال من والاه و عاد من عاداه » [ و 
  ] مخصوص به علم منايا و بلايا و ميراث انبيا و اولاد اوست .\r\n\r\n\r\n","description":"","footnote":"\r\n( 1 ) . ش : حجّت .\r\n","page_name":" 371 ","page_number":381},
  {"content":"\r\n\r\nچنانچه علم الهدى در كتاب صحيفة الحقايق از امام جعفر صادق ، عليه السّلام ، نقل مىكند :\r\n« آن حضرت فرمود كه : علمنا غابر مزبور و نكث فى القلوب و نقر فى الأسماع و انّ عندنا لجفر الاحمر و لجفر الابيض و مصحف فاطمة عليها السّلام و انّ عندنا الجامعة فيها فى جميع ما يحتاج النّاس اليه . جمعى از تفسير اين كلام از آن حضرت سؤال كردند . جواب فرمودند كه : « غابر » « 1 » علم به امور آينده ، و « مزبور » علم به قضاياى گذشته ، و غرض از « نكث در قلوب » الهام است ، و مقصود از « نقر در اسماع » كلام ملائكه است كه ما سخن ايشان را مىشنويم و ذوات [ 49 ب 
  ] ايشان را نمىبينيم بخلاف انبيا كه ايشان ملائكه را مىبينند . اما « جعفر احمر » ظرفى است كه سلاح رسول ، صلّى اللّه عليه و آله ، در آن نهاده است و از آنجا بيرون نخواهد آمد تا وقتى كه قائم آل محمّد ظهور نمايد . و امّا « جعفر ابيض » ظرفى است كه تورات موسى و انجيل عيسى و زبور داود و ساير كتب الهى در آنجاست . اما « مصحف فاطمه » عبارت از آن كتاب است كه حضرت امير المؤمنين على ، عليه السّلام ، به املاء حضرت فاطمه نوشته .\r\nو آن چنين بود كه بعد از فوت پيغمبر ، صلّى اللّه عليه و آله ، فاطمهء زهرا به امير المؤمنين گفت : يا على بر گوش من آوازها مىرسد كه مشتمل بر اخبار و وقايع آينده است ، امّا صاحب آواز را نمىبينم . پس آن حضرت فرمود : اى دختر رسول خدا هرچه مىشنوى بر من القا كن تا بنويسم . پس هرگاه زهرا ، عليه السّلام ، آن سخنها [ كه 
  ] مىشنيد آن حضرت را مىگفت و حضرت امير المؤمنين مىنوشت . چون اين كتاب جمع شد او را « مصحف فاطمه » نام نهادند و در آن كتاب جميع حوادث و وقايع تا روز قيامت مذكور است حتّى قتل هركس كه كشته شود و موت هركسى كه كجا مىميرد و نام هرملكى و حاكمى كه تا قيامت پيدا شود .\r\nو « جامعه » كتابى است كه طول آن هفتاد گز است كه رسول ، صلّى اللّه عليه و آله ، آن را املاء فرموده و امير المؤمنين على ، عليه السّلام ، آن را به خطّ خود نوشته و هرچه محتاج اليه خلق است آنجا مذكور است و مسطور . و الصّلوة على محمّد و عترته الى يوم النشور . »\r\nالقصّه ، چون مكتوبات اين جماعت صحابه به معاويه رسيد بسيار پشيمان شد ؛ چه ، مقصود معاويه آن بود كه طايفه‌اى از صحابهء رسول خدا با او نيز باشند ، چرا كه مجموع صحابه با امير المؤمنين على ، عليه السّلام ، بودند و با معاويه غير ابو هريره ، ابو الدّرداء ، ابو امامهء باهلى ، و نعمان بن بشير كسى ديگر نبود .\r\nچون معاويه از امداد صحابهء مأيوس شد و از جواب ايشان غير از خجالت و شرمندگى فايده‌اى ديگر نيافت ، با وجود اين ، عمرو عاص نيز شماتت كرد و گفت : « اى معاويه هرچند تو\r\n\r\n\r\n","description":"","footnote":"\r\n( 1 ) . ش : غايت .\r\n","page_name":" 372 ","page_number":382},
  {"content":"\r\n\r\nرا نصيحت كردم كه به ايشان چيزى منويس قبول نكردى تا ديدى آنچه ديدى . » لاجرم منادى فرمود كه منادى كنند تا مردمان به مسجد جامع حاضر شوند . چون خلايق جمع شد بر منبر رفت و بعد از حمد خدا و درود مصطفى ، صلّى اللّه عليه و آله ، گفت : اى مردمان شما را معلوم شد كه خليفهء رسول خدا ، عثمان ، را بظلم كشتند و خداى تعالى در قرآن مجيد اولياء مقتول مظلوم را به نصرت وعده داده و ولىّ [ خون 
  ] عثمان منم كه او مرا امارت شام داده و بعد از آن عزل نكرده . شما كه موافقان و متابعان منيد بر حقّيد و بدون شما هركسى كه هست عاصى و طاغى است . اهل فتنه جماعتىاند كه خليفهء وقت را كشته‌اند و طايفه‌اى كه او را فروگذاشته و يارى نداده‌اند . اين ساعت علىّ بن ابى طالب - كه هيچ‌كس را از او دشمن‌تر ندارم - به خلافت نشسته است و قتلهء عثمان را حمايت كرده و لشكرى بهم آورده و فتنه مىانگيزد و انديشه چنان دارد كه به شام آيد و با ما جنگ كند . من ولايت شام را جز به فرمانبردارى و طاعت شما مضبوط نتوانم داشت و جز به ثبات و صبر در مقابل لشكر علىّ بن ابى طالب نتوانم آمد . شما را عزيمت چنان است كه شام را نگاهداريد و علىّ بن ابى طالب را قصد آنكه شام را از شما بستاند تا شام و عراق او را جمع شود . اگرچه مردمان عراق در جنگ دليرتر باشند ، امّا بدان خوشدلم كه صبر و ثبات شما در جنگ از ايشان زياده است . پس به هرحال مستعد محاربهء لشكر عراق بايد بود .\r\nدر اين وقت ابو الاعور السلمّى برپاى خاست و گفت : اى معاويه ، و اللّه كه تو هرگز آن نتوانى كرد كه علىّ بن ابى طالب كند و ترا در جنگ و محاربه هرگز مرتبهء علىّ بن ابى طالب نخواهد بود ، مع ذلك اگر تو از اين كار تقاعد نمايى و ما را به جنگ نبرى ما راضى نباشيم و بدان تن در ندهيم و تو را به جنگ باعث آييم به حكم آنكه ما هنوز در بيعت امير المؤمنين عثمانيم . و او را بظلم كشته‌اند و ولىّ [ خون 
  ] و پسر عمّ او تويى و على دشمن اوست ، و او را يارى نداده و فروگذاشته ما در موافقت تو خواهيم بود . به هروقت كه گويى و چنان كه مىفرمايى با او جنگ خواهيم كرد .\r\nبعد از آن ذى الكلاع حميرى برخاست و گفت : اى معاويه ، سخن از من بشنو .\r\nامير المؤمنين ، عثمان ، كه تو را امارت شام داد و عزيز و مكرّم گردانيد ، گوش به اشارت او نكردى و او را وفا ننمودى . و چون درمانده از تو يارى خواست ، يارى ندادى . مىخواستى تا عالميان محتاج تو باشند و در كفايت مهمّات رجوع به تو كنند و در كشف مشكلات و دفع معضلات به در سراى تو آيند . اكنون به مقصود و مطلب خود فايز گشتى و آنچه در باب طلب عثمان مىانديشى صواب است و ما همگنان موافق توايم . اگر بالفرض جملهء عرب ترا فرو گذارند و در امضاء اين عزيمت يارى ندهند ، من به خويشتن و اقارب خود تو را يارى دهم و\r\n\r\n","description":"","footnote":"","page_name":" 373 ","page_number":383},
  {"content":"\r\n\r\nدر كفايت اين مهم كمال سعى نمايم و دلل تو را از اين انديشه فارغ سازم . و السّلام .\r\nو بعد از آن حوشب ذى الظليم برپاى خاست و گفت : جميع مردم مىدانند كه ما اهل فعليم نه اهل قول . كردار ما بر گفتار ما راجح باشد و اقوال ما در افعال قاصر . برهان صدق مطاوعت و مصادقت ما آن روز ترا معلوم خواهد شد كه ما را به صف جدال برى و به ميدان قتال حاضر گردانى . ما را معلوم شد كه لباس خلافت بر بالاى تو راست مىآيد و آن كس را مىزيبد كه تو او را بعد از خود تعيين كنى و نصب فرمايى . و السّلام .\r\nچون اين جماعت بر اين منوال سخن گفتند ، سعد بن وطاحة الحميرى برخاست و گفت :\r\nسبحان اللّه ! در ميان شما هيچ‌كس نيست كه رضاى خالق بر رضاى مخلوق اختيار كند و خالصا مخلصا از براى تحصيل رضاى الهى سخنى گويد ؟ بر هيچ‌كس ، اى اهل شام ، پوشيده نيست كه اهل حجاز حاكمان عالمند به موجب قرابتى كه با مصطفى ، صلّى اللّه عليه و آله ، داشته‌اند و حقوق هجرتى كه ثابت كردند و غزاهاى بسيار كه قربة الى اللّه در ملازمت پيغمبر بدان قيام نمودند و جان و مال فداى آن حضرت داشته‌اند . آنچه امروز شما را ميسّر مىشود اگر به دست ايشان ميسّر گشتى همهء كارهاى شما را كفايت كردندى و مرادهاى شما را برآوردندى و شما را در مشورت مشاركت دادندى . من اين سخن را كه مىگويم عين حقّ است و از آن شرم نمىدارم ،  وَ اللَّهُ لا يَسْتَحْيِي مِنَ الْحَقِّ  « 1 » ؛ يعنى بدرستى كه خداى تعالى از گفتار حقّ خود حيا نمىكند .\r\nچون معاويه اين سخنها بشنيد فرمود كه رسن در گردن او كرده بياويزند تا هلاك شود .\r\nجماعتى او را شفاعت كردند . معاويه او را بديشان بخشيد . آن مرد فرار كرده به ملازمت امير المؤمنين رفت و كيفيت حال تقرير نمود .\r\nامّا معاويه در آن مجلس روى به مردمان كرد و گفت : مىخواهم بدانم كه به چه سبب علىّ بن ابى طالب از من سزاوارتر است به خلافت و به كدام حالت بر من ترجيح و تفضيل دارد . من دبير رسول ، صلّى اللّه عليه و آله ، بودم « 2 » و خواهر من در خانهء او بوده و نايب و عامل فاروق و ذو النّورين‌ام در ولايت شام . پدر من ابو سفيان بن حرب است و مادر من هند است دختر عتبه .\r\nاگر اهل حجاز با علىّ بن ابى طالب به خلافت بيعت كرده‌اند ، اهل شام با من بيعت كردند . ميان ما تفاوتى نيست . دو كس كه در طلب چيزى جدّ نمايند ، هريكى كه غالب آيد ، آن چيز او را باشد .\r\n\r\n\r\n","description":"","footnote":"\r\n( 1 ) . احزاب ، 53 .\r\n( 2 ) . ابن ابى الحديد مىنويسد : « . . . وحى را على ( ع ) و زيد بن ثابت و زيد بن أرقم مىنوشته‌اند و حنظلة بن ربيع تَيمى و معاوية بن ابى سفيان نامه‌هاى آن حضرت را براى پادشاهان و . . . مىنوشته‌اند . » ؛ - شرح نهج البلاغه ، ج 1 ، ص 171 .\r\nبراى كسب اطّلاع بيشتر دربارهء دبيرى معاويه - مكاتيب الرسول ، ج 1 ، ص 23 و 27 ، مقدّمهء استاد على احمدى .\r\n","page_name":" 374 ","page_number":384},
  {"content":"\r\n\r\n\r\nسؤالات قيصر از على ( ع )\r\nو در مقصد اقصى آورده كه در اثناء اين ، مقال رسول قيصر روم رسيد و مسائلى چند ، [ كه 
  ] از روى امتحان بر اهل اسلام القا مىكردند ، آورده از معاويه جواب آن مىخواست . معاويه از جواب آنها عاجز شد . با عمرو عاص مشورت كرد . عمرو عاص گفت : اين مسائل را به علىّ بن ابى طالب نويس و از او جواب درخواه كه او در جواب مضايقه نخواهد فرمود . پس معاويه به استصواب عمرو عاص آن مسائل را به دست شخصى مجهول الحال داد كه از امير المؤمنين على ، عليه السّلام ، به نوعى كه نداند كه سائل آن كيست ، استفسار نموده جوابها را نوشته سازد .\r\nو مسائل اين بود كه : مسافت ميان حقّ و باطل و بعد ميان آسمان و زمين به چه مقدار است ؟\r\nو از مشرق تا مغرب چند راه است ؟ و مجرّه - كه آن را به فارسى كهكشان گويند - چيست ؟ و محو قمر چيست ؟ و اوّل چيزى كه بر روى زمين متحرّك شد چه بود ؟ و خنثى در حكم مرد است يا داخل زن ؟ و ده چيز كه از يكديگر سخت‌تر باشند كدام است ؟ و ارواح مؤمنان بعد از مفارقت بدن كجا مىرود و جانهاى كافران چه‌جا جمع مىشود ؟\r\nو سيّد شريف علم الهدى در صحيفة الحقايق يك مسئله زياده آورده : « و آن چه چيز است كه خداى تعالى عالم به او نيست ؟ »\r\nچون آن شخص اين مسائل را به نزد [ 50 الف 
  ] امام المتّقين و يعسوب الدّين ، علىّ بن ابى طالب ، كرّم اللّه وجهه ، آورد آن حضرت فرمود كه « اين مسائل را به معاويه فرستادند و جواب او نيافته . و چگونه داند ؟ كه او جاريه آزاد كرد و تزويج آن جاريه به موجب شرع نبوى ناكرده با او مباشرت مىنمايد . پس ميان من و او خداوند سبحانه و تعالى حكم فرمايد كه او قطع رحم كرد و منزلت عظيم مرا صغير و حقير شمرد . » بعد از آن فرزندان خود را جمع فرموده آن مرد شامى را گفت : در ميانهء اينها از هركدام كه خواهى جواب اين مسائل بشنو .\r\nشامى گفت : از اين كه موى بر سر دارد و اشاره به امام حسين ، عليه السّلام ، كرد .\r\nپس جگرگوشهء مصطفى به فحواى كلام معجز نظام سيّد انام كه : كلّموا النّاس على قدر عقولهم « يعنى : سخن كنيد به مردمان به مقدار عقل ايشان » به اندازهء [ فهم 
  ] سائل شروع در جواب كرد و از روى تمثيل فرمود : « بدان كه ميان حق و باطل چهار انگشت مسافت بيش نيست . يعنى حق اين [ است 
  ] كه مىبينى به چشم خود و باطل آنكه به گوش خود شنيدى از معاويه . و امّا مسافت ميان آسمان و زمين ، مقدار دعوت مظلوم و مدّت بصر بيش نيست . و مسافت ميان مشرق و مغرب مقدار سير يك روزهء آفتاب است . و مجرّه ، كه آن را كهكشان خوانند ، كواكب صغار است كه در يك قسمت واقع شده و اجرام آنها بواسطهء صغر و قرب يكديگر متميّز نمىنمايند و ليكن مشاع « 1 » محسوس مىگردد .\r\n\r\n\r\n","description":"","footnote":"\r\n( 1 ) . يك جا ، مشترك ، - و .\r\n","page_name":" 375 ","page_number":385},
  {"content":"\r\n\r\nو امّا قوس قزح گفتن روا نيست ، زيرا كه قوس اللّه است و قزح اسم شيطان است . پس اضافهء قوس به قزح جايز نباشد و وقت طلوع آن در دريا كشتيها از غرق ايمن باشند . و امّا محو خيالى بىحقيقت است . »\r\n- و اين آيه برخواند :  فَمَحَوْنا آيَةَ اللَّيْلِ وَ جَعَلْنا آيَةَ النَّهارِ  « 1 » [ مبصرة 
  ] . يعنى محو مىكنيم ما علامت شب را و ظاهر مىسازيم علامت روز را . -\r\n« و اوّل چيزى كه بر روى زمين حركت كرده درخت نخل بود ؛ چرا كه ، خلقت او از نخالهء گل آدم شد ، و لهذا پيغمبر ما ، صلّى اللّه عليه و آله ، فرموده : اكرموا عمّتكم النّخلة . يعنى گرامى داريد عمّه خود را كه درخت نخل است . و از اين جهت است كه به انسان در بعضى خواص شريك است . مثل آنكه سر درخت خرما ببرند مطلقا برنمىآيد و خشك نمىشود .\r\nو اما خنثى را چندان منتظر باشيد كه به حدّ بلوغ رسد . اگر ريش برآيدش حكم به مردى او كنند . و اگر بدان نيز معيّن نشود بفرمايند تا بر ديوار بول كند . اگر آب به ديوار رسد مرد باشد ، و الّا به زنى او حكم كنيد . »\r\n- و شريف علم الهدى ، رحمة اللّه عليه ، در جواب تعيين خنثى چنين آورده كه آن حضرت فرمود كه اضلاع پهلوى راست و پهلوى چپ بشماريد اگر برابر باشد زن است و اگر پهلوى چپ ضلعش كمتر باشد مرد است ، زيرا كه حق سبحانه و تعالى حوّا را از ضلع چپ آدم آفريده ، از اين جهت اضلاع چپ مردان به يك عدد كمتر از اضلاع راست ايشان مىباشد -\r\n« و امّا آن چيزى كه علم الهى متعلّق او نيست ، شريك بارى است . و امّا آن ده چيز كه از يكديگر سخت‌تر باشد . پس بدان كه سخت‌ترين چيزها سنگ بود ، و از او سخت‌تر آهن ، و از او قوىتر آتش ، و آب از آن قوى [ تر 
  ] باشد ، و از او غالب‌تر ابر بود كه اصل است ، و از او اغلب باد بود كه ابر را متفّرق و متلاشى مىسازد ، و فرشته‌اى كه موكّل باد است بر وى غالب آيد ، و ملك الموت آن فرشته را عاجز گرداند ، و مگر ملك الموت را مغلوب بسازد ، و حكم خداى تعالى بر همه غالب است .\r\nو اما ارواح مؤمنان بعد از مفارقت از اين بدن در قالبى مثل اين قالب در مىآيد ، چنان كه هركه ايشان را مىبيند به همان صورت اصلى مىشناسد . و در وادى سلم مىباشند ؛ و آن واديى است از اوديهء جنّت عدن . »\r\n- و از بعضى روايات چنين معلوم مىشود كه وادى سلم واديى است در ظهر كوفه ، چنانچه در تهذيب حديث نقل مىكند كه مروان بن مسلم مىگويد كه من به ابى عبد اللّه جعفر بن\r\n\r\n\r\n","description":"","footnote":"\r\n( 1 ) . پس علامت شب را بسترديم و علامت روز را روشن كرديم ؛ ( اسراء ، 12 ) .\r\n","page_name":" 376 ","page_number":386},
  {"content":"\r\n\r\nمحمّد الصادق گفتم : اى پسر رسول خدا برادر من در بغداد است و من مىترسم كه آنجا بميرد .\r\nآن حضرت فرمود : باك نيست . هرجا كه خواهد بميرد . بدرستى كه هرمؤمنى كه در مشرق ارض يا در مغرب بميرد خداى تعالى ارواح را جمع مىكند در وادى سلم . و آن وادى در پشت شهر كوفه واقع است ، و آنجا ارواح با يكديگر ، مستأنس و متحدّث مىباشند تا قيامت كبرى -\r\n« و امّا ارواح كفّار را بعد از مفارقت بدن خالى به قالبى مثل اين قالب در مىآرند و به بئر برهوت مىبرند . و آن چاهى است از چاههاى دوزخ . »\r\nو از بعضى روايات چنين ظاهر مىشود كه برهوت در حضر موت يمن است ، چنانچه شيخ شهيد مكّى در ذكرى از امير المؤمنين على ، عليه السّلام ، نقل مىكند كه شرّ ما على وجه الارض ماء برهوت و هو بحضر موت ترده ارواح الكفّار . يعنى : بدترين چيزها بر روى زمين آب چاه برهوت است و آن به حضر موت است و محل ورود ارواح كفّار است . اين طريقهء شيعهء اثنى عشرى است در ارواح بعد از مفارقت اشباح . امّا اعتقاد اهل سنّت ، رضوان الله عليهم ، آن است كه ارواح مؤمنين بعد از مفارقت به حواصل « 1 » مرغان سبز مىباشند كه آن مرغان از ميوه‌هاى جنّت مىخورند و از جويهاى بهشت مىآشامند و آرامگاه ايشان قنديلهاى عرش است .\r\nاين روايت به طريق اهل سنّت از ابن عباس منقول است و به صحّت پيوسته ، اما در تهذيب حديث آورده كه يونس بن طبيان ، كه يكى از رواة امام حسين است ، مىگويد كه روزى در خدمت امام حسين بودم كه فرمود : اى يونس چه مىگويند مردم در ارواح مؤمنين ؟ گفتم :\r\nيا بن رسول اللّه ، مىگويند كه ارواح مؤمنين در حوصله‌هاى مرغان سبز خواهند بود معلّق به قناديل عرش . پس امام حسين فرمود : معاذ اللّه ! بندهء مؤمن پيش حضرت حقّ سبحانه و تعالى عزيزتر است از آنكه روح او را در حوصلهء مرغ سبزى كند . اى يونس هرگاه كه قبض روح مؤمن شد خدا او را در قالبى مثل اين قالب در مىآورد . پس مىخورند و مىنوشند و هرگاه كسى ايشان را مىبيند به همان صورت مىشناسد .\r\nو امّا در باب ارواح كفّار ؛ اهل سنّت از ابن مسعود روايت مىكنند كه ارواح ايشان در حوصله‌هاى مرغان كريه‌منظر مىباشند و صبح و شام بر ايشان عذاب عرض كنند ؛  النَّارُ يُعْرَضُونَ عَلَيْها غُدُوًّا وَ عَشِيًّا .  « 2 » يعنى آتش عرض كرده مىشود بر ارواح كفّار صبح و شام .\r\nو مخفى نيست كه اهل تناسخ مىگويند كه ظاهر اين هردو مذهب به تناسخ مىكشد ؛ چرا كه از هردو ظاهر شد كه ارواح بعد از مفارقت اين بدن به بدن ديگر مىروند ؛ نهايتش بدن ثانى ، خواه در صورت مثل بدن اوّل باشد ، چنانچه از طريق شيعه معلوم شود ، يا مخالف آن ،\r\n\r\n\r\n","description":"","footnote":"\r\n( 1 ) . حواصل : جمع حوصله ، چينه دانها . - و .\r\n( 2 ) . مؤمن ، 46 .\r\n","page_name":" 377 ","page_number":387},
  {"content":"\r\n\r\nكه در صورت مثل صورت مرغ [ باشد 
  ] چنانچه طريق اهل سنّت است [ تأثيرى در صحت تناسخ ندارد 
  ] گويا كه از اين جهت گفته‌اند كه ما من ملّة من الملل إلّا و للتّناسخ فيها قدم راسخ .\r\nيعنى : نيست هيچ ملّتى از ملل انبيا ، الا آنكه تناسخ را در وى قدم ثابت و راسخ است . لهذا جميع حكماء متقدّمين بلكه بعضى از انبيا به تناسخ قائل شده‌اند ، چنانچه علّامه شيرازى در شرح حكمت اشراق تصريح كرده كه هرمس ، كه عبارت از ادريس نبى است ، عليه السّلام ، و اغاثاذيمون ، كه عبارت از شيث پيغمبر است ، عليه السّلام ، و ايناوقلس ، فيثاغورس ، سقراط ، افلاطون ، و باقى حكماى يونان و حكماى مصر و فارس و حكماى بابل و حكماى هند به صحّت تناسخ قايلند ، الّا ارسطو كه او ابطال تناسخ مىكرد و منكر آن بود . ليكن شيرازى باز در همين كتاب تصريح نموده كه ارسطو نيز آخر قائل به تناسخ شد .\r\nو مولانا جلال الدّين محمّد الدوّانى در شرح هياكل « 1 » از شيخ شهاب الدّين مقتول نقل مىكند كه هيچ دليل عقلى بر ابطال تناسخ قائم نمىشود و [ بر 
  ] ابطال او برهانى نيست . حكماى مشرق برآنند كه روح جميع حيوانات روح آدمى است ، كه چون در بدن انسانى استكمال نيافته ناچار [ به 
  ] بدنى ديگر كه متناسب اخلاق عاليهء بدن اوست انتقال مىنمايد ؛ چنانچه مثلا اگر در بدن انسان كبر و عجب بر او غالب بود انتقال بر بدن پلنگ مىكند و اگر شهوت جماع به بدن او غالب بود انتقال به بدن خوك مىكند و على هذا القياس . و لهذا حكماى مشرق بدن انسان را باب الابواب مىنامند يعنى « نور اسپهبد » كه به زبان اهل شرح « روح » است و به لسان حكماى يونان نفس ناطقه است . اوّلا به غير از بدن انسان به هيچ بدنى ديگر متعلّق نمىشود ؛ چرا كه ، بدن انسان بواسطهء اعتدال مزاج كمال استعداد قبول فيض ، كه عبارت از تعلّق نفس ناطقه است ، دارد [ 50 ب 
  ] [ و 
  ] بخلاف ابدان ساير حيوانات است . و چون نفس ناطقه تا اوّلا تعلّق به بدن انسانى نگيرد به ابدان حيوانات ديگر متعلّق نمىتواند شد ، پس بدن انسانى باب الابواب باشد .\r\nو هم در شرح حكمت اشراق آورده كه بعضى از علماى شرع در صحّت تناسخ و وقوع آن در خارج متمسّك به آيات قرآنى و احاديث نبوى شدند ، از آن جمله  وَ ما مِنْ دَابَّةٍ فِي الْأَرْضِ وَ لا طائِرٍ يَطِيرُ بِجَناحَيْهِ إِلَّا أُمَمٌ أَمْثالُكُمْ  . « 2 » يعنى : نيست هيچ جنبنده‌اى در روى زمين و نيست هيچ مرغى پرنده به دو بال خود الّا آنكه امّتى از امم شما بودند . و آيهء ديگر  وَ جَعَلَ مِنْهُمُ الْقِرَدَةَ وَ الْخَنازِيرَ  . « 3 » يعنى : گردانيد خداى تعالى بعضى از ايشان را بوزينه و بعضى ديگر را خوك . و امثال اين آيات بسيار آورده كه [ اين 
  ] محلّ گنجايش ايراد تمام آنها ندارد .\r\n\r\n\r\n","description":"","footnote":"\r\n( 1 ) . هياكل النور ، نوشتهء شيخ شهاب الدّين يحيى بن حبش بن اميرك سهروردى ، كشته شده به سال پانصد و هشتاد و هفت هجرى - كشف الظنون ، ج 2 ، ص 2047 .\r\n( 2 ) . انعام ، 38 .\r\n( 3 ) . مائده ، 60 .\r\n","page_name":" 378 ","page_number":388},
  {"content":"\r\n\r\nاما از جملهء احاديث يكى اين است كه پيغمبر فرمود : من خالف الامام فى افعال الصّلوة يحشر على صورة الحمار - و در بعضى روايات وراسه راس حمار - يعنى : هركه مخالفت كند امام خود را در افعال نماز - يعنى در ركوع و سجود تابع امام نباشد - حشر كرده شود آن كس به صورت خر ، يا حشر كرده شود در آن‌حالىكه سرش همچو سر خر باشد . باز آن حضرت فرمود : كما تعيشون تموتون و كما تموتون تبعثون . يعنى همچنانكه زندگانى مىكنيد همچنان خواهيد مرد و به‌هرصورتى كه مىميريد به همان صورت برانگيخته مىشويد شما .\r\nپس از اينجا معلوم شد كه حشر به صورت حمار نمىشود ، الّا آنكه در دنيا به آن صورت مرده باشد . و بر ازكيا مخفى نماند كه اين مسئله از جملهء اعتقاديات است نه از مسائل فرعيّه كه به تغيّر ملل و اديان متغيّر مىشود . پس اگر همانا حضرت شيث و ادريس به اين قائل باشند در جميع ملل قائل بايد بود ، چرا كه جميع اعتقاديات در عدم تغيّر و تبدّل شريكند ، مع ذلك اعتقاد تناسخ به اين وجه مستلزم قدم عالم نيست ، چرا كه همه قائلند به اينكه نفس ناطقه بعد از تردّد و سير در ابدان مختلفه خلاص مىشود و در سلك عقول منخرط مىگردد .\r\nو از جملهء حكما كه قائل به تناسخ‌اند بوزاسف است و اكثر برآنند كه بوزاسف از حكماى هند است ، و بعضى او را از اهل بابل عتيق - يعنى قديم - مىدانند . و بعضى برآنند كه بوزاسف حكيم طهمورث را به دين صابيه « 1 » دعوت كرد . شيخ شهاب الدّين مقتول در كتاب الولع آورده كه إنّه قد استخرج سنىّ العالم و هى ثلثمائة الف و ستّون الف سنة و حكم بانّ الطوفان يقع نصفها و حذر قومه عن ذلك . يعنى : بوزاسف هندى استخراج مدّت دنيا نموده و به سيصد و شصت هزار سال قرار داده و حكم كرده كه طوفان در نصف اين مدّت واقع خواهد شد و قوم خود را از وقوع طوفان تحذير كرده بود .\r\nو از جملهء حكماى هند كه قائل به تناسخ‌اند برجمس « 2 » است ، تلميذ قلانوس . اين قلانوس اوّل كسى است كه حكمت به هند آورده ، چنانچه صاحب ملل و نحل آورده كه قلانوس شاگرد فيثاغورس است و او از يونان به هند آمد و رأى فيثاغورث را در هند شايع ساخت و برجمس هندى پيش قلانوس تلميذى كرد و در حكمت فيثاغورس به مرتبهء كمال رسيد و بعد از فوت قلانوس برجمس بر جميع اهل هند مرتبهء رياست و بزرگى در حكمت يافت و اهل هند را ترغيب مىنمود به تهذيب نفس و تلطيف بدن و مىگفت : هركس كه تهذيب اخلاق نفس خود كرد و بدن خود را از اوساخ اين نشأه پاك گردانيد و زود از اين نشأه بيرون رفت ، ظاهر مىشود او را حقايق جميع اشيا ، و معاينه و مشاهده مىكند هرغايبى را ، و قادر مىشود بر هر\r\n\r\n\r\n","description":"","footnote":"\r\n( 1 ) . شهرستانى ، ملل و نحل ، ص 246 .\r\n( 2 ) . ق : برهمن .\r\n","page_name":" 379 ","page_number":389},
  {"content":"\r\n\r\nمتعذّرى ، و مىباشد آن شخص دائما خوشحال بىكلال . و مىگفت كه : ترك لذّات اين عالم شما را زود ملحق مىسازد به آن عالم و مخلّد مىگرداند شما را در لذّات و نعيم او .\r\nو امثال اين نصايح و مواعظ بر اهل هند كردند كه در دلهاى ايشان كالنقش فى الحجر « 1 » ثابت و راسخ گشته ، تا آنكه بعد از فوت برجمس متابعان او بر دو قسم شدند . فرقه‌اى لذّات اين نشأه را بر خود حرام گردانيده‌اند و مىگويند كه تناسل و توالد در اين عالم خطاست ؛ چرا كه ، اين نتيجهء لذّت جسمانى و ثمرهء نطفهء شهوانى است كه از طعام لذيذ و شراب صافى حاصل مىشود و هرچيزى كه موجب قوهء نفس بهيمى مىباشد آن حرام است . پس از اين‌جهت اكتفا مىكنند از غذا به آن مقدار كه سدّ رمق مىشده باشد . و برخى ديگر بواسطهء كمال اشتياق به آن نشأه مقدار سّد رمق را نيز بر خود حرام مىگردانند ، بلكه بعضى خود را در آتش مىاندازند از جهت خلاصى روح از اين بدن و تطهير بدن از اوساخ مكتسب . و بعضى از ايشان جمع مىكنند مستلذّات را از طعام و شراب و در پيش خود مىنهند اما نمىخورند و خود را ، با وجود كمال رغبت ، منع مىكنند تا به حدّى كه بدن ايشان مىگذارد و نفس از او مفارقت مىنمايد .\r\nامّا قسم ديگر توالد و تناسل را حرام نمىدانند ، بلكه طعام و شراب و ساير مستلذّات را آن مقدارى كه به افراط نرساند حلال مىدانند . و بعضى تجاوز از حدّ اعتدال نموده افراط و زيادتى مىكنند .\r\nامّا هردو فريق در علم و ساير اعتقادات به مذهب فيثاغورث عمل مىنمايند و مذهب ايشان در ذات باريتعالى اين است كه مىگويند خداى تعالى در حقيقت نور محض است ، ليكن لباس بشريت مىپوشد تا نبيند او را مگر كسى كه اهليّت و استحقاق داشته باشد . و اعتقاد ايشان اين است كه : ما اسيريم در اين عالم در دست نفس شهوانى و خلاصى از دست او ممكن نيست ، الّا به محاربه با او كه عبارت از ترك مستلذّات و مشتهيات اوست و به نفى عجب و كبر و شهوت و حرص و ساير اخلاق ذميمه از خود .\r\nو هم در كتاب ملل و نحل آورده كه چون اسكندر به ديار هند رسيد و ارادهء فتح بلاد آن طايفه - كه ايشان از مستلذّات دنياوى به قدر ضرورى اكتفا مىنمودند - نمود ، بسيار محنت و مشقّت به او رسيد تا فتح آن بلده كرده جماعتى از ايشان را به قتل رسانيد . بعد از آن چون ديد كه جسدهاى ايشان در كمال لطافت است چون ماهيى كه بر روى آب آمده باشد و كمال لطافت و صفا را داشته باشد ، بسيار از كشتن ايشان نادم و پشيمان نادم و پشيمان گشت و دست از باقى برداشت .\r\nامّا فرقهء ثانى كه توالد و تناسل و ساير مستلذّات را بر خود حرام مىدانند مكتوبى مشتمل\r\n\r\n\r\n","description":"","footnote":"\r\n( 1 ) . همچون نقشى در سنگ . - و .\r\n","page_name":" 380 ","page_number":390},
  {"content":"\r\n\r\nبر مدح اسكندر و بر تحصيل حكمت و حبّ اهل آن و تعظيم اهل رأى [ و 
  ] عقل نوشته التماس نمودند كه حكيمى از حكماى يونان نزد ايشان فرستد تا با ايشان مناظره كند . اسكندر ملتمس ايشان را مبذول داشته حكيمى را فرستاد . ميانهء ايشان مناظرات و مباحثات بسيار واقع شد .\r\nآخر الامر حكماى هند فايق آمدند - چنانچه در كتب ارسطو مذكور است - و چون اسكندر اين معنى را دانست ايشان را نوازشهاى پادشاهانه نموده از ديار ايشان درگذشت .\r\nو طريق عبادت ايشان چنانچه صاحب ملل و نحل آورده است ، [ اين است 
  ] كه هرصباح در مقابل آفتاب مىايستند و سجده و تعظيم او مىكنند و به اين تسبيح ثنايى مىگويند كه : چه حُسن است اين و چه عزّ و جلال است ! و اين چه نور و بهاست كه هيچ بصر را قدرت و ياراى نظر به سوى تو نيست . پس اگر تويى نور اوّل و هيچ نور بالاتر از تو نيست ، پس تراست حمد و تسبيح . و از تو مىطلبيم ما مقاصد را ، و به سوى تو سعى مىكنيم تا دريابيم به قرب تو اطمينان و قرار را و تا نظر كنيم به مبدعات و مخلوقات تو . و اگر بالاتر از تو نورى هست كه تو معلول و مخلوق اويى ، پس اين تسبيح و تمجيد ما براى اوست و ما سعى نمىكنيم در ترك لذّات و شهوات ، الّا بواسطهء آنكه به عالم تو لاحق شويم و استعداد قبول فيض تو پيدا كنيم . و هرگاه كه معلول و مخلوق به اين عزّ و جلال باشد پس چگونه خواهد بود عزّ و جلال خالق او ؟ بنابراين واجب است هرطالب كمال را كه به ترك لذّات و مشتهيات اين نشأه خود را در سلك مقرّبان تو مثبتّ گرداند و از گروه مقتبسان نور تو باشد .\r\nو ابو معشر بلخى در كتاب تسخير الكواكب آورده كه [ آدمى 
  ] مىبايد در وقت تسبيح آفتاب لباس ملوكانه ، مثل ديباى مذّهب ، پوشد و در وقت طلوع آفتاب بايستد و بخورى كه تعلّق به آفتاب دارد كه زعفران و ميعه و لبان و لك و جلنار و عود و مويزج از جميع اجزاء متساويه بهم كوفته و با شير گاو معجون ساخته در عود سوز طلا بر انگشت طرفا بسوزاند و اين تسبيح بگويد : ايّها السّعيد ؛ يعنى اى پيشواى نيكبخت . « و النّور الصّافى و الضّوء الوافى ؛ و اى نور خالص و اى ضوء تمام . و الكوكب الظّاهر الكبير و المصباح الظّاهر المنير [ 51 الف 
  ] و اى ستارهء غالب عظيم الشأن و اى چراغ فلك روشن‌كننده . و صاحب اشراق الظّلمات ؛ و اى صاحب روشنى بخش تاريكيها . و مدبّر امور عالم الكاينات ؛ و اى تدبيركنندهء امور عالم كائنات ، و السّلطان النّاطق و الولىّ الصّادق ؛ و اى پادشاه ناطق و اى ولىّ صادق . و ملك الكواكب و منيرها و مدبّرها و مسيرها و اميرها و حاكمها و كفيلها » ؛ يعنى : اى پادشاه ستاره‌ها و بخشندهء نور ايشان و حركت‌دهنده و سير فرمايندهء ايشان و امير و حاكم و كفيل ايشان . و صاحب الذّهب و النّفايس ؛ و اى صاحب طلا و مربّى نفايس و جواهر . و معدن الخيرات و كثير الموهبات ؛ و اى كان نيكوييها و اى صاحب عطاهاى بسيار . فانت سلطان عالم الأفلاك و رئيس المتحيّرات » ؛ پس تويى\r\n\r\n","description":"","footnote":"","page_name":" 381 ","page_number":391},
  {"content":"\r\n\r\nسلطان عالم افلاك و پيشواى خمسهء متحيّره . « لانّها منك تكتسب النّور و القوّه ؛ چرا كه اين كواكب بتمامها از تو كسب مىكنند نور را و قوّه را . فاذا بعدت منك سعدت و اذا صارت مقارنة لك احترقت ؛ پس هرگاه اين كواكب دور تر از تو مىشوند نورانى و سعيدند و هرگاه كه مقارن و نزديك تو مىشوند در تحت شعاع تو محترق و متلاشى مىشوند . فهنّ يعشن بمواصلتك و يفرحن بنظرك ؛ پس جميع كواكب عيش و زندگانى ايشان به مواصلهء تست و فرح و سرور ايشان به قوّهء نظر تست . لك الشّرف و الفضل و لك العزّ لأنّك الأصل » ؛ تراست شرف و فضل و تراست عزّ و جلال چرا كه تويى اصل همه . و أنت سايس أمورها و سلطان جمهورها ؛ تويى سياست‌كنندهء امور ايشان و تويى حجّت و سلطان جمهور ايشان . أنت الملك و هم الخدّام و أنت السيّد و هم الأعوان ؛ تويى پادشاه [ و 
  ] ساير كواكب [ خدمتگزار تواند 
  ] و تويى پيشواى آنها و ايشان مددكار تواند . إن نظرت إليهم سعدوا و إن أعرضت عنهم انتحسوا ؛ اگر نظر عنايت كنى به ايشان سعادت شمارند و اگر روى گردانى از ايشان به نحوست گرفتارند .\r\nقدرتك لا يحاط و علمك لا يحصى و كلمتك لا تدرى ؛ يعنى : قدرت تو در احاطه نمىگنجد و علم تو در شمار نمىآيد و كلام ترا ادراك ما نمىرسد . فلا الكهنة فهموا جمالك و لا العقلاء ادركوا كمال بهجتك و لا العلماء عرفوا حسن نورك و ملاحة شعائك ؛ يعنى پس فهم نكردند كاهنان جمال ترا و در نيافتند عاقلان كمال بهجت ترا و نشناخته‌اند عالميان حسن نور ترا و نمك شعاع ترا . اسألك بحقّ من أعطاك هذه المحاسن و حضّك بهذه الفضائل أن تهت لى كذا و كذا ؛ يعنى : سؤال مىكنم از تو به حقّ آن خدايى كه عطا كرده است به تو اين محاسن را و مخصوص گردانيده است ترا به اين فضائل اينكه ببخشى مرا فلان مطلب يا فلان مقصد . [ و 
  ] هر چه خواهد [ بگويد 
  ] و بعد از آن سجده كند .\r\nو در همين كتاب تسخير الكواكب ، ابو معشر بلخى تسبيح روز شرف [ را 
  ] با شرايط و قربان آفتاب ذكر كرده [ ولى 
  ] بواسطهء [ احتراز از 
  ] تطويل با برادران متعرّض نشد [ يم 
  ] .\r\nالغرض ، حكيم بوزاسف هندى و برجمس هردو قائل به تناسخند و دليل ايشان را محمّد شهرستانى در ملل و نحل آورده است كه مىگويند حركات افلاك دورى است و در حركت دورى متحّرك از هرنقطه كه مفارقت مىكند باز به همان نقطه مىرسد ، چنانچه اين معنى در پرگار ظاهر است . و چون نزد ايشان مقرّر است كه حركات كواكب به افلاك به اعتبار حركات مؤثرند در وجود سفليات ، پس هرچيزى كه از دورهء اوّلى صادر شود از دورهء ثانيه البته مىبايد مثل آن صادر شود ؛ چرا كه ، اختلاف ميان اين دو دوره نيست و همچنين از دورهء ثالثه و رابعه الى غير النهايه . و اين را تناسخ ادوار و اكوار گويند .\r\nو حكماى هند را در تعيين مدّت دورهء كبرى اختلاف است . اكثر برآنند كه دورهء كبرى\r\n\r\n","description":"","footnote":"","page_name":" 382 ","page_number":392},
  {"content":"\r\n\r\nعبارت از سى هزار سال است و بعضى سيصد و شصت هزار سال را دورهء [ كبرى 
  ] اعتبار كرده‌اند ، چنانچه بوزاسف منجّم استخراج نموده . و مدار ايشان ، يعنى حكماى هند ، در تعيين دوره بر سير ثوابت است نه سيّارات .\r\nو نيز در ملل و نحل آورده كه در هند مرغى است كه در وقت معيّن مىآيد و بر درختى مىنشيند و تخم مىكند و از آن تخم بچه پيدا مىكند . و چون نوعش تمام شد و بچّه‌اش قوّت گرفت به منقار خود چنگال خود مىكاود . از آنجا آتش برق مىزند و شعله مىكشد و آن مرغ مىسوزد « 1 » و از آن روغنى در زير آن درخت جمع مىشود . و چون يك سال بر او گذشت و وقت آمدن مرغ شد از همان روغن مثل آن مرغ خلق مىشود و بر درخت مىنشيند و به همان كار مشغول مىشود . و چون اهل هند اين امر را معاينه ديدند اعتقادى سخت به تناسخ پيدا كردند و مثل اهل دنيا را در ادوار و اكوار بعينه اين مرغ مىدانند و گويند كه نام آن مرغ ققنس است ؛ و اللّه اعلم .\r\n\r\nدلايل هشتگانهء شيخ مقتول بر تناسخ\r\nامّا شيخ شهاب الدّين مقتول در كتاب تلويحات هشت دليل بر اثبات تناسخ ايراد نموده و اين‌گونه در شرح آن مىگويد كه گويا مسئلهء تناسخ از جمله يازده مسئله‌ايست كه مىگويند ارسطو آنها را بواسطهء مصلحتى كه ديده بود پنهان داشته و اظهار آن نمىكرد و الّا منع تناسخ وجهى ندارد ؛ چرا كه ، هيچ دليل بر امتناع او قائم نمىشود . دليل اوّل از آن هشت دليل آنكه مىگويد غرض از تعلّق نفوس ناطقه به ابدان استكمال نفوس ناطقه است به استخراج آنچه در حيزّ قوّت ايشان است به فعل - پس هرگاه كه منقطع شود تصرّف نفس از بدنش بواسطهء موت ، و حال آنكه آن نفس جاهل باشد و استكمال خود نكرده ، پس هرآينه در اين صورت اين نفس ناطقه بواسطهء اكتساب معتقدات فاسده و اخلاق ذميمه خسيس‌تر است از آنچه در اوّل فطرت بوده . و چون در فطرت اولى بواسطهء تحصيل كمالات محتاج بود به بدن ، در اين وقت احتياجش به بدن بيشتر از پيشتر خواهد بود . پس از اين جهت عنايت الهى اقتضا كرده كه متعلّق به بدن ديگر شود تا استكمال خود نمايد . اگر استكمال خود كرد فهو المراد ، و الّا به بدن ثالث و\r\n\r\n\r\n","description":"","footnote":"\r\n( 1 ) . ترجمه قطعهء بالا با متن عربى الملل و النحّل نمىسازد و درست نمىآيد . اينك عبارت متن عربى :\r\n« فيبيض و يفرخ ثمّ اذا تمّ نوعه بفراخه حكّ بمنقاره و مخالبه فتبرق منه نار ، تلتهب فيحترق الطّير » و ترجمهء درست آن چنين است : « پس تخم مىگذارد و جوجه مىگشايد ، سپس چون با جوجه‌گذارى ابقاى نوع كرد با منقار و مخلب ( يعنى با نوك و ناخن ) خويشتن را مىخارد . پس برقى آتش از او مىجهد و زبانه مىكشد و مرغ مىسوزد . » ؛ - توضيح الملل ترجمه الملل و النحل تأليف محمد بن عبد الكريم شهرستانى ، تحرير نو از مصطفى بن خالقداد هاشمى ، با مقدمه و تصحيح و تحقيق و تكميل و ترجمهء سيد محمد رضا جلالى نائينى . ج 2 ، ص 436 . - و .\r\n","page_name":" 383 ","page_number":393},
  {"content":"\r\n\r\nرابع و خامس [ مىرود 
  ] تا آن وقت كه استكمال خود [ را 
  ] - كه مقصد اصلى و غرض حقيقى از تعلّق او است به بدن - حاصل كند .\r\nدليل ديگر آنكه اگر نفس انسانى بعد از موت منتقل به بدن ديگر نشود هرآينه لازم مىآيد كه جاهل فاسق شرير بعد از موت معذّب نباشد ، بلكه كمال لذّات را داشته باشد . و اين به اتّفاق انبيا و حكما باطل است . بيانش آنكه مىگويد ما را به تجربه يقين حاصل شده كه هرگاه شواغل انسان كمتر شود ، چنانچه در خواب يا به وجه ديگر ، او را اطّلاع بر امور غيبيّه حاصل مىشود .\r\nو اين نيست مگر بواسطهء آنكه نفس را از حين قلّت شواغل اتّصال به جواهر عقليه و نفوس سماويه پيدا مىشود و شك نيست كه در وقت مفارقت نفس از بدن شواغل بالكليّه مرتفع مىشود . پس در اين هنگام اتّصال به عالم علوى بر وجه اكمل حاصل خواهد بود . در اين صورت اطّلاع بر مغيبات بر وجه اتمّ خواهد بود و اين كمال لذّت است نه الم . و چون التذاذ و تنعّم نفس شرير جاهل فاسق بعد از مفارقت به اتّفاق اولى العقل « 1 » باطل است . پس ناچار است از روى عدالت كه اين چنين نفس بعد از مفارقت منتقل شود به بدن حيوانى كه مناسب اخلاق ذميمهء اوست تا در آنجا متألّم و معذّب باشد .\r\nدليل ثالث آنكه مىگويد محققّين حكما مثل افلاطون و آنها كه پيش از افلاطون بودند همه قائل به تناسخ و معتقد به آن بودند و حال آنكه اين حكما با وجود علوّ مرتبه در علوم ظاهرى ، به اتفّاق خلايق ، علوم مشاهده كه عبارت از كشف است نيز داشته‌اند ، بلكه بعضى از ايشان از جملهء انبيا بودند . پس همانا اگر اين مسئله مطابق نفس الامر و حقّ نمىبود هرآينه حكما و انبيا به اين اعتقاد نمىداشتند .\r\nدليل رابع آنكه مىگويد كه ما جميع انبيا را يافتيم كه اشاره به تناسخ كردند در كتبى كه منزلهء ايشان بودند ، چنانچه بعضى از آن آيات كه قريب به تصريح در اثبات مدعى است - سابقا مذكور شد خلاصه .\r\nدليل خامس آنكه مىگويد چون ما نظر در احوال و افعال بعضى حيوانات مىكنيم بيقين مىدانيم كه ايشان را نفوس ناطقه است كه از انسان به ايشان انتقال يافته ، چنانچه احوال نحل در حفظ لشكر خود ، نگاهداشتن هريكى از به جاى خود ، و سياست نمودن بر گناه ، و التذاذ شتر از سماع حدى « 2 » و سرعت در سير نمودن بواسطهء آن‌چنان مشهور است كه شخصى ده شتر بار كرد و حدى مىخواند تا ايشان ده روزه راه را به سه روز قطع كردند . و چون به منزل رسيد ترك حدى كرد . شتران دفعة بمردند . اگر چه در اين دليل توان گفت كه مردن شتران از جهت\r\n\r\n\r\n","description":"","footnote":"\r\n( 1 ) . اولى العقل : صاحبان خرد . - و .\r\n( 2 ) . آوازى كه براى شتران خوانند . - و .\r\n","page_name":" 384 ","page_number":394},
  {"content":"\r\n\r\nسرعت سير بود نه از جهت منقطع شدن آواز حدى . و شكّ نيست كه از بعضى حيوانات افعالى چند به ظهور مىآيد كه [ از 
  ] غير از انسان متوقّع نمىباشد .\r\nچنانچه در كتاب مروج الذهب آورده ، ملك منصور حاكم سند هشتاد فيل جنگى داشت .\r\nدر ميانهء آنها دو فيل بود كه در آن زمان به شجاعت و دليرى در هند و سند مشهور و معروف [ 51 ب 
  ] بودند ، نام يكى منقر قلبس و نام ديگر حيدره . از فيل منقرقلبس حكايات عجيب نقل كرده‌اند . از آن جمله آنكه يكى از خدمهء آن فيل كه در خدمت او زياده از ساير خدمه قيام مىنمود بمرد . سه روز منقرقلبس نه دانه خورد و نه آب ، و على الاتّصال آه و ناله كشيد مانند شخصى ماتم‌زده . و اشك از هردو چشم او لا ينقطع مىباريد .\r\nو از جمله چيزهايى كه از منقرقلبس در آن تاريخ نقل كرده‌اند آنكه روزى بيرون آمده بود و حيدره در عقب ، و باقى فيلان در پى ايشان مىرفتند تا به راهى تنگ رسيدند . عورتى ناگاه در برابر منقرقلبس رسيد و از هيبت او بر پشت بيفتاد و برهنه شد . منقرقلبس چون او را بديد در حال برگشت و به عرض راه بايستاد - چنانچه مانع آمدن فيلها باشد - و به خرطوم جامهء آن عورت را پوشانيد و او را اشارت كرد كه برخيزد . و تا آن به هوش آمد از راه برخاست و به جانبى ديگر رفت . بعد از آن منقرقلبس راه پيش گرفت و برفت . و باقى دلائل نيز بر اين نحو كه ذكر كرده شد . و العاقل يكفيه الاشاره . « 1 »\r\nو اين خود چه جاى بحث و انكار است كه حكماى اشراق و صوفيّه سيّما شيخ محىّ الدّين عربى اثبات نفس ناطقه به نباتات و جمادات نيز كرده و استدلال به اين آيه نموده كه  وَ إِنْ مِنْ شَيْءٍ إِلَّا يُسَبِّحُ بِحَمْدِهِ وَ لكِنْ لا تَفْقَهُونَ تَسْبِيحَهُمْ ؛  « 2 » يعنى : هيچ شئ از اشيا نيست الّا آنكه تسبيح به حمد پروردگار مىكند ، لكن شما غافليد و نمىفهميد تسبيح ايشان را .\r\nلهذا محقّقين گفته‌اند معجزهء پيغمبر ما ، صلّى اللّه عليه و آله ، در تسبيح سنگريزه در دست مبارك ايشان نه اصل تسبيح است - كه آن دائم است - بلكه معجزهء شنوانيدن تسبيح است مردمان را . و عجب است از علماى ظاهر كه تسبيح در اين آيه واقع شده [ را 
  ] حمل نمودند . بر دلالت آن اشياء مصنوع بر صانع . چه ، اگر مراد از تسبيح اين باشد نفى فهم از مخاطبين وجهى ندارد ، چرا كه هركس مىداند و مىفهمد كه صانع و خالق جميع اشيا خداست و هيچ شبهه‌اى نيست كه نفس ناطقه اولا و بالذات بلاواسطه تعلّق به نبات و جهاد نمىتواند گرفت . پس باليقين از انسان به ايشان انتقال خواهد نمود - چنانچه صاحب اخوان الصفا تجويز اين نموده .\r\nحاصل كه جميع حكما به تناسخ قائلند ، نهايتش در طريق آن اختلاف كرده‌اند . آنچه از\r\n\r\n\r\n","description":"","footnote":"\r\n( 1 ) . خردمند را اشاره‌اى بس . - و .\r\n( 2 ) . اسراء ، 44 .\r\n","page_name":" 385 ","page_number":395},
  {"content":"\r\n\r\nهرمس و آغاثاذيمون و سقراط و افلاطون منقول است آن است كه نفوس ناطقهء ناقصه در ابدان انسانى متردّدند و از بدنى به بدنى منتقل مىشوند تا كامل شوند و در وقت كمال قطع تعلّق از آن بدن مىكنند و اين را « نسخ » گويند . و جمعى تجويز نقل به بدن حيوان نيز مىكنند - چنانچه از دلائل سابق ظاهر شد - و آن را « مسخ » گويند . و طايفه‌اى تجويز نقل به نبات نيز مىكنند آن را « فسخ » گويند . و زمره‌اى كه تجويز نقل به جماد مىكنند آن را « رسخ » گويند . و دركات جهنّم نزد ايشان عبارت از اين مراتب است .\r\nاين زمان بازگشتيم به قصّه . مستخبران احوال عالم و مستحفظان آثار طوايف بنى آدم به قلم بديع رقم چنين نگاشته‌اند كه چون شاه نجف چندين كرّت رسولان سخن‌گزار و قاصدان بلاغت آثار به دمشق فرستاد و به نوك قلم گوهربار زبان خامه در اثناء مواعظ دلپسند و نصايح سودمند بر صحايف اوراق مرقوم گردانيده ارسال داشت و آن شيفتهء محبوب دولت و مال و فريفتهء معشوق جاه و جلال را از وخامت مخالفت خليفهء به حقّ و امام مطلق تخويف و تحذير نمود ، امّا آن كلمات هدايت نشان در معاوية بن ابى سفيان اصلا تأثير نكرد و همچنان در مقام عناد بود و مطلقا نسبت به حضرت ولايت منقبت شرط اطاعت به جاى نياورد ، بلكه همه نوبت در جواب مكتوب حضرت ولايت مرتبت به قلم بىشرمى سخنان درشت نوشته ، ريختن خون عثمان را به خدّام آستان هدايت آشيان نسبت مىنمود و قاصدان شاه مردان را ناراضى رخصت مراجعت مىنمود و به حدّ تمام‌تر به جمع آوردن سپاه و ترتيب اسباب رزمگاه مشغولى مىكرد و در افساد عقايد مردم شام به عترت طاهرهء خير الانام ، عليه و عليهم تحف التّحيّة و السّلام ، مراسم اهتمام به جاى مىآورد .\r\nو چون در آن وقت قبايل عرب در شام زياده از ساير مواضع بود ، چرا كه صدّيق اكبر قبايل را به جانب شام اخراج كرده بود و اكثر آن قبايل از يمن بودند مثل عامله ، بلقين ، لحم و خران ، غسان ، اشعريين و سايرين ، معاويه قريب به هشتاد هزار مرد از ايشان جمع آورده متوجّه قتال امير المؤمنين شد .\r\nدر مقصد اقصى آورده كه از جملهء امراى آن قبايل ابو الاعور السّلمّى و مسلم بن عقبة المرى بودند كه در زمان يزيد ، عليه اللّعنه ، مدينه را غارت كردند . و گويند كه در ميان اين قبايل عرب شش هزار مرد از اولاد مهاجر و انصار بودند و [ نيز 
  ] امراى ساير قبايل ؛ چون حبيب بن مسلمه و حوشب ذوظليم كه مايل به خدمت امير المؤمنين على ، عليه السّلام ، بود و معاويه او را به مال بسيار بفريفت و ذو الكلاع الحميرى و حارث بن عبد اللّه الازدى و يزيد بن الحر و همام بن\r\n\r\n","description":"","footnote":"","page_name":" 386 ","page_number":396},
  {"content":"\r\n\r\nقبيصه و حسّان بن نجدل با بيست هزار سوار ، و عمرو بن ذىيزن با قبايل خود ، و حمير و اهل حضرموت و زيد بن الحارث العنانى و عبد اللّه بن مغفرة الفزارى و غير ايشان از امرا .\r\nو در تاريخ ابن اعثم كوفى آورده كه چون مكتوبات ميان امير المؤمنين على و معاويه بسيار شد عمرو عاص معاويه را گفت : تا كى اين نامه‌هاى درشت ناخوش از جانبين نوشته مىشود ! به خدا كه اگر جملهء دبيران شام جمع شوند و خواهند كه در بلاغت و فصاحت با علىّ بن ابى طالب برابرى كنند نتوانند و در عبارت و كتابت او بس نيايند . اگر انديشهء جنگ دارى در آن كار مىبايد مهيا بود و اگر صلح خواهى كرد هم اسباب آن مىبايد [ فراهم 
  ] گردانيد كه از نامه نوشتن مقصود بر نخواهد آمد .\r\nچون معاويه سخن عمرو عاص بشنيد گفت : حقّ به دست تو است . از كتابت و رسالت غرضى حاصل نخواهد شد . جنگ را ساخته مىبايد . پس منادى فرمود و لشكر را بخواند .\r\nچون مجتمع شدند ميمنه را به عبد الرحمن بن خالد داد ، و ميسره را به عبد اللّه بن عمرو العاص سپرد ، و مقدّمه را به ابو الاعور السّلمّى تسليم كرد ، و بر ساقهء لشكر بسر بن ارطاة را نصب نمود و بر عزيمت محاربه با امير المؤمنين علىّ بن ابى طالب ، عليه السّلام ، به جانب صفّين روان شد با لشكرى از اهل شام آراسته و تمام سلاح ساخته و دل بر كارزار نهاده . مروان حكم در پيش او مىراند بر اسبى نشسته و شمشير امير المؤمنين عثمان حمايل كرده .\r\nچون يك منزل از دمشق بيامد آنجا لشكرگاه زدند و فرود آمدند تا از هرجانب كسى كه مانده باشد خود را به لشكر رساند . چون جماعتى كه از هرجانب خواستند رسيدند و جمع شدند ، معاويه عرض لشكر بازخواست . هشتاد و سه هزار سوار و پياده برآمدند . با چنين لشكر حركت كرد تا به صفّين فرود آمد .\r\nاين صورت چنانچه در حبيب السّير از اكثر علماى متقدّمين و فضلاى متأخّرين نقل مىكند در ذيحجّهء سنهء بيست و ششم از رحلت روى نمود ، اگر چه از تاريخ ابن اعثم كوفى چنين معلوم شود كه وصول به حصول معاويه به صفّين بعد از گذشتن چند روز از محرّم سال بيست و هفتم از رحلت خير البشر بود ؛ و اللّه اعلم بالصّواب .\r\nبه هرتقدير معاويه حكم كرد تا در صفّين موضعى كه فراختر و زمينش نرم و هموارتر و به آب فرات و علف نزديكتر باشد لشكرگاه سازند و در آنجا بناهايى چند ساختند و سراپرده‌ها و خيمه‌ها بزدند و اسبان را آخور ساختند و از جوانب و اطراف لشكر روان شد و فوج‌فوج مىرسيدند و به معاويه مىپيوستند تا لشكر او صد و بيست هزار شد سوار و پياده .\r\nپس معاويه چيزى به امير المؤمنين على ، عليه السّلام ، نوشت كه مضمونش اين بود كه :\r\n« مپندار مرا اى على غافل ، كه هرآينه خواهم آورد به كوفه لشكرهاى بيكران با شمشيرهاى\r\n\r\n","description":"","footnote":"","page_name":" 387 ","page_number":397},
  {"content":"\r\n\r\nبرّان و نيزه‌هاى پرّان ، امسال و سال آينده . » « 1 » و امير المؤمنين على ، كرّم اللّه وجهه ، در جواب او بيتى چند نوشت كه مضمونش اين است كه : « گشتى اى پسر هند از من جاهل . هرآينه مىاندازم از شما گردان و دوشها را با نودهزار مرد نيزه‌دار و تيردار كه فروگرفته‌اند روى زمين را از بسيارى ؛ درحالىكه ما حقّيم و حقّ زايل مىكند باطل را . اين امسال تو راست ، در سال آينده نيز تقصير نخواهد شد . » « 2 »\r\nبعد از آن امير المؤمنين على ، عليه السّلام ، منادى فرموده لشكرها بخواند . چون حاضر شدند ، برپاى خاست و بعد حمد و ثناى [ 52 الف 
  ] باريتعالى و صلوات مصطفى ، صلّى اللّه عليه و آله ، فرمود : « اى مردمان ! بدانيد كه معاويه را از جانب پادشاه روم مشغولى عظيم بود . حيله‌اى ساخت و قيصر را تحفه‌ها فرستاد و صلح خواست . قيصر قول او باور داشت و با او صلح كرد . اين زمان با لشكر بسيار به صفّين آمده است و انديشهء جنگ با ما دارد و اين عزيمت درست كرده . مىبايد كه مردانه باشيد و دل بر محاربه نهيد و يقين دانيد كه اگر شما ظفر يابيد بر وى و دست شما را باشد او از قيصر روم مدد خواهد خواست و اگر دست او را باشد شما را نه حجاز ماند نه عراق . و چنان شنيده‌ايم كه معاويه اهل شام را بر شما در شجاعت و مبارزت تفضيل داده و ايشان را دليرتر و صبورتر خوانده . اين سخن سخنى باطل و محال است ؛ به حكم آنكه آن قوم اهل شبهه و ضلالت‌اند و شما لهاج « 3 » وقت دانيد بازنماييد ، چه ، وفور شفقت شما معلوم الدوام است . »\r\nپس عمّار ياسر برخاست و گفت : اى امير المؤمنين ! بر جملهء خُرد و بزرگ و وضيع و شريف معلوم شد كه آن قوم نصيحت قبول نخواهند كرد و متابعت و مطاوعت نخواهند نمود .\r\nامير المؤمنين در ارشاد ايشان تقصير نفرموده و رسولان متعاقب فرستاده . حرص و شره دنيا از دوستى مال و جاه ايشان را چنان مغرور گردانيده است كه به هيچ نوع سخن حقّ نمىتوانند شنود و بدون جنگ دوايى نيست . چون به هرحال جنگ خواهد بود ، امير المؤمنين بسعادت نزديك آن لشكر رسد و ديگر نوبت ايشان را نصيحت فرمايد و به بيعت و متابعت خواند . اگر نصيحت قبول و اطاعت خليفهء حقّ كه عين اطاعت الهى و متابعت حضرت رسالت پناهى ، صلّى اللّه عليه و آله ، است لازم شناسند فهو المراد ، و اگر همان بر سر ضلالت و جهالت باشند و از انديشهء باطل بىحاصل احتراز ننمايند و جز حرب ما نخواهند ، ما نيز روى به جنگ آريم و\r\n\r\n\r\n","description":"","footnote":"\r\n( 1 ) . نصر بن مزاحم اين رجز را با كمى اختلاف لفظى از قول عمرو عاص ذكر كرده است ؛ - پيكار صفّين ، ص 190 .\r\n( 2 ) . اين رجز نيز با اختلافى چند در لفظ در پيكار صفّين ( ص 191 ) آمده است .\r\n( 3 ) . كلمه لهاج ، با اين ضبط ، در هيچ‌يك از فرهنگها يافت نشد ، ولى از سياق عبارت چنين برمىآيد كه به معناى « مقتضا » باشد . - و .\r\n","page_name":" 388 ","page_number":398},
  {"content":"\r\n\r\nروزگارى در آن محاربه بگذرانيم و هرجدّ و جهد كه امكان داشته باشد در آن باب به تقديم رسانيم تا حكم كند ميان ما خداى تعالى ، كه او بهترين حاكمان است . « 1 »\r\nپس قيس بن سعد بن عباده برخاست و گفت : اى امير المؤمنين ! مصلحت در آن است كه پيشتر روان شويم و به نيّتى صادق و عزيمتى موافق ، بىتردّدى و تحيّرى ، روى به جنگ آوريم و چندان‌كه ممكن باشد در محاربهء اهل ضلال سعى نماييم ؛ كه به خدا محاربه كردن با اين جماعت بسيار فاضل‌تر از غزاى روم و جهاد ديلم خواهد بود ؛ چرا كه اين جماعت منافق دينند و اعداء اولياى خداى تعالى و دشمن اولاد رسول ، صلّى اللّه عليه و آله ، بلكه مستهزى بر دينند ؛ كه استهزاء بر دين موجب ارتداد از صراط مستقيم [ است 
  ] كه عبارت از شريعت سيّد المرسلين است .\r\nچون اين فصل بگفت جماعتى از پيران و مقدّمان صحابهء رسول ، « 2 » صلّى اللّه عليه و آله ، به او عتاب نمودند كه چون ما حاضر بوديم و پيران و مشايخيم و تو مرد جوان نو عهدى ، چرا بر ما به سخن سبقت گرفتى ؟ قيس از آن شرم داشته و عذر خواست و گفت : من رياست و سرورى و فضيلت شما را قبول دارم و شما را در همه باب بر خود ترجيح و تفضيل مىدهم . امّا چندگاه بود كه اين سخنها در خاطر نگاشته‌ام و مىخواستم كه بگويم . اين ساعت جوش برآورد و نتوانستم خود را نگاهداشت . معذور فرماييد و اين را ناگفته انگاريد و هرچه مصلحت دانيد همه تابع و فرمانبرداريم . آن جماعت چون سخن قيس بن سعد را بر اين منوال شنيدند عذر او را قبول كردند .\r\nپس سهل بن حنيف الانصارى « 3 » برپاى خاست و گفت : اى امير المؤمنين ! من در جميع احوال ظاهرا و باطنا ترا موافقم و خويشتن را مأمور امر و منقاد نهى تو مىشناسم و نيكبختى و سعادت دو جهانى خود را در امتثال امر تو ، كه عين اطاعت امر الهى و انقياد فرمان حضرت رسالت پناهى است ، مىدانم . با هركه جنگ فرمايى جنگ كنم و با هركه صلح كنى صلح كنم .\r\nهرگاه كه مرا بخوانى لبيك اجابت زنم اگر خدمت فرمايى كمر امتثال بربندم و تا رمقى دارم مطيع تو خواهم بود . « 4 »\r\nپس حنظلة بن ربيعة التميمى « 5 » برپاى خاست و گفت : اى امير المؤمنين ! كار جنگ در نتوان يافت و نتوان دانست كه ظفر كدام جانب را باشد و آفتاب نصرت شعاع اقبال بر كدام\r\n\r\n\r\n","description":"","footnote":"\r\n( 1 ) . اين گفتار با اختلاف لفظى در پيكار صفّين ( ص 131 ) آمده است .\r\n( 2 ) . از جملهء اين صحابه خزيمة بن ثابت و ابو ايّوب انصارى بودند ؛ - پيشين ، ص 132 .\r\n( 3 ) . اين شخص به نمايندگى از طرف صحابهء رسول اللّه ( ص ) كه در ركاب على ( ع ) بودند ، سخنرانى كرد .\r\n( 4 ) . اين سخنان با اختلافى در لفظ و معنى در پيكار صفّين ( ص 132 ) آمده است .\r\n( 5 ) . معروف به حنظلهء كاتب ، از كسانى است كه روز جنگ جمل از يارى على ( ع ) بازايستاد ؛ - الاصابه ، ص 1855 ؛ و المعارف ، ص 130 .\r\n","page_name":" 389 ","page_number":399},
  {"content":"\r\n\r\nطرف اندازد . در اين معنى رأى من چنين است كه در رفتن به جانب شام تعجيل نبايد كرد و به تأنّى روى به اصلاح كار بايد آورد ، باشد كه آن قوم رشد خويش بازيابند و سر اطاعت در دايرهء بيعت امير المؤمنين درآرند . « 1 »\r\nبعد از آن عبد اللّه بن معتمّ العبسى گفت : آنچه حنظله گفت كه عاقبت جنگ معلوم نيست [ درست باشد 
  ] ، اما كارها به حكم تقدير ربّانى تعلّق دارد و هرچه در ازل رفته است به وقوع انجامد و تخلّف آن ممكن نيست ،  تُؤْتِي الْمُلْكَ مَنْ تَشاءُ وَ تَنْزِعُ الْمُلْكَ مِمَّنْ تَشاءُ وَ تُعِزُّ مَنْ تَشاءُ وَ تُذِلُّ مَنْ تَشاءُ ؛  « 2 » يعنى مىدهد ملك را به هركه مىخواهد و مىستاند ملك را از هر كه خواهد و عزيز مىگرداند هركه را خواهد و خوار مىسازد هركه را مىخواهد ، [ اين 
  ] صفت حق سبحانه و تعالى است ، امّا غالب ظنّ آن است كه در اين جنگ خاك ادبار بر سر آن جماعت خاكسار و مفسدان روزگار [ فروريزد 
  ] كه از غايت جهل و ضلالت راه حق گذاشته‌اند و بر خليفهء حقّ بيرون آمده باشند .\r\nپس عباس بن شريك العبسى برپاى جست و گفت : عبد اللّه بن معتمّ در اين سخن ديوار دو رويه مىاندويد و منافقى مىكند ؛ چرا كه ، از معتمدى شنيدم كه او دايما به معاويه چيز مىنويسد و او را از احوال ما خبر مىدهد و اكنون در خدمت تو ، يا امير المؤمنين ، خويشتن را چنين باريك بياورده است و رأى مىزند . بفرماى يا امير المؤمنين تا او را بگيرند و محبوس كنند يا اجازت فرماى كه او را بكشيم .\r\nپس مالك بن حبيب برخاست و گفت : يا امير المؤمنين ! حنظلة بن ربيعه نيز از آن جمله است كه طريق نفاق مىسپرد و به معاويه بر [ ضدّ 
  ] تو نامه‌ها مىنويسد و اخبار و احوال تو انها مىكند . يا بفرماى كه گردن او بزنم يا او را حبس كن تا از اين كارها فارغ شوى .\r\nامير المؤمنين على ، عليه السّلام ، عبد اللّه بن معتمّ و حنظله را فرمود : با چندان سوابق شفقت كه مرا در حقّ شماست چرا اين كار مىكنيد و جانب من فرومىگذاريد و رعايت جانب معاويه مىكنيد ؟ اگر چه مىتوانم شما را ادبى بليغ كنم كه ساير بدعهدان از آن عبارت گيرند ، امّا نمىكنم . كار شما با خداى تعالى گذاشتم . از من دور شويد و هركجا خواهيد برويد .\r\nچنين روايت كنند كه عبد اللّه بن معتم نزد معاويه رفت و حنظلة بن ربيعه گوشه گرفت و پيش معاويه نرفت .\r\n\r\n\r\n","description":"","footnote":"\r\n( 1 ) . نصر بن مزاحم در ادامهء خطبهء عبد اللّه بن معتم آورده : « به خدا سوگند اين سخنان را ( كه طرفداران لزوم جنگ گفتند ) از كسانى مىشنوم كه در آنها چنان ملكهء تشخيصى نمىبينم كه كار نيكى را نيك شناسند و كار ناشايستى را ناروا شمارند . » ؛ - پيكار صفين ، ص 135 . روى همين اصل است كه عباس بن شريك او را به داشتن ارتباط با معاويه متهم مىكند ؛ - پيشين ، ص 137 .\r\n( 2 ) . آل عمران ، 26 .\r\n","page_name":" 390 ","page_number":400},
  {"content":"\r\n\r\nپس عدىّ بن حاتم الطائى برپاى خاست و گفت : اى امير المؤمنين ! اگر چه هرچيز كه گويى و فرمايى بر جادهء علم و حق باشد و سعادت و سلامت و رشاد در ضمن آن مقرون بود ، امّا اگر مصلحت مىبينى در اين كار تأنّى و توقّفى كنى و در جنگ و محاربه تعجيل و مسارعت نفرمايى . اگر چه چند نوبت رسولان فرستاده‌اى و مفاوضات نوشته‌اى ، يك نوبت ديگر چيزى نويسى و معروفى فرستى و ايشان را به راه راست و طريق حقّ خوانى . اگر قبول كنند و رشد خويشتن بازيابند و به خدمت امير المؤمنين بيايند جانبين را بهتر افتد و خونها ناريخته بماند ، و اگر بر غوايت و جهالت خود مصرّ باشند و از خلاف احتراز ننمايند امير المؤمنين را عذر واضح باشد و جنگ فرمايد . آنچه به خاطر مىرسيد عرضه داشتم ، باقى حكم امير المؤمنين را باشد .\r\nپس زيد بن صوحان العبدى « 1 » برپاى خاست و گفت : اگر جنگ با آن قوم ما را حلال است ، پس تأنّى چرا بايد كرد ؟ و اگر جنگ با ايشان حلال نيست بلكه حرام است ، پس چرا جنگ بايد كرد ؟ مرا خود هيچ شبهه نماينده و يقين مىدانم كه جماعتى كه بر خلاف خليفه مصرّند و هر چند ايشان را به بيعت دعوت مىنمايند اجابت نمىكنند ، محاربه با ايشان واجب است و دفع ايشان لازم . پس در محاربهء ايشان مسارعت بايد نمود كه توقّف و تأخير موجب قوّت و جمعيّت ايشان مىشود . بعد از آن دفع ايشان دشوار گردد . مقبل آن باشد كه كار امروز به فردا نيفكند .\r\nچون زيد بن صوحان از سخن فارغ شد مردى از قبيلهء طىّء برپاى خاست و گفت : اى زيد ! نمىدانى كه چه مىگويى و در اين مبالغه كه در باب محاربه با اهل شام مىفرمايى بر پسر حاتم طئ اعتراض مىكنى و صوابديد او را خلاف مىنمايى .\r\nزيد گفت : پسر حاتم طائىّ را عيب نمىكنم ؛ كه من قدر او را نيكو مىشناسم و در اين كلمه كه گفتم هيچ جانب او ندارم ، بلكه مقصود من اين است كه خصم امير المؤمنين على قوّت نگيرد زياده از اين قوّت كه يافته است . پس عدىّ بن حاتم گفت : راست مىگويى . غرض دولتخواهى امير المؤمنين است . [ 52 ب 
  ]\r\nپس ابو زينب بن عوف برخاست و گفت : اى امير المؤمنين ! اگر ما بر حقّيم نصيب كامل و حظّى شامل تو را خواهد بود ، و اگر بر باطليم نيز همچنان ؛ يعنى حصّه اكمل و قسط أجزل از تظّلمات و ضلالت به جانب تو بازخواهد گشت . اين زمان سررشتهء اين كار از دست اختيار رفته . تو ما را فرمودى كه به جانب شام بايد رفت و با معاويه جنگ بايد كرد . و ما برحسب اشارت تو روان شديم و منازل و مراحل بريديم و به سبب دوستى و مخالصت تو دشمنى و\r\n\r\n\r\n","description":"","footnote":"\r\n( 1 ) . نصر بن مزاحم نام وى را زيد بن حصين طايى ذكر كرده است ؛ - پيكار صفين ، ص 140 .\r\n","page_name":" 391 ","page_number":401},
  {"content":"\r\n\r\nعداوت معاويه اظهار كرديم . و اين ساعت عداوت ميانهء ما و معاويه از آن ظاهرتر است كه توان در لباس داشت . تو را يا امير المؤمنين معلوم است كه غرض ما از طّى اين منازل و قطع اين مراحل و مقصود ما از دوستى و مودّت و دشمنى و عداوت ثواب آخرت است و رسيدن به مغفرت و رحمت . اى امير المؤمنين ! نه اين راه كه ما مىرويم راه حقّ است ؟ و نه طريقى كه خصم ما دارد طريق ضلالت و جهالت است ؟\r\nامير المؤمنين على ، عليه السّلام ، گفت : نعم اى ابو زينب ! طريق ما طريق حقّ است و شيوهء صدق .\r\nاى ابو زينب اگر تو به سبب دوستى و محبّت ما عداوت اين خصم اظهار كردى و در موافقت و مطاوعت ما گامى چند برگرفتى و فرسنگى چند برفتى ضايع نخواهد ماند و ثمرهء آن هرچه نيكوتر و مهياتر از سعادت و مغفرت به تو خواهد رسيد . بشارت تو را اى ابو زينب كه تو وليىّ از اولياء خدايى كه در روضهء رضوان او مىروى و در مرغزار طاعت از سبزهء رحمت چرا مىكنى .\r\nپس عمّار ياسر در او نگريست و گفت : اى ابو زينب ! ثابت باش و خود را در شك ميفكن و يقين شناس كه به قول خداى تعالى و رسول او با آن قوم جنگ حلال است . « 1 »\r\nپس يزيد « 2 » بن قيس الارحبى برخاست و گفت : اى امير المؤمنين ، به حمد اللّه كارهاى ما ساخته است و عدّت و آلت ما مهيّا شده و مردان كار و مبارزان شير شكار درهم آمده و لشكرى جّرار مجتمع گشته تأخير و توقّف نمىبايد كرد و دربند هيچ‌چيز نمىبايد شد . و منادى بايد فرمود تا گرد لشكر بگردد و آواز دهد كه كوچ كنيد و به موضع نخيله جمع شويد كه مرد مبارز ملول نباشد و خواب دوست ندارد و صاحب دولت و روشن‌رأى كار امروز به فردا نيندازد . اى امير المؤمنين بيش از اين توقّف مفرماى و توكّل بر فضل إله كن و روى به كار آر . « 3 »\r\nپس عبد اللّه بن بديل الخزاعى برپاى خاست و گفت : اى امير المؤمنين ! اگر اهل شام در طلب رضاى باريتعالى بودندى و از جهت تحصيل رضاى او ، جلّ جلاله ، جنگ خواستندى كرد هرگز مخالفت ما نكردى و ليكن هريكى از ايشان از مال دنيا نصيبى وافر يافته‌اند و بهرهء تمام گرفته ، مىترسند كه از دست ايشان بشود . و نيز از ما در سينه‌ها كينه‌هاى ديرينه دارند .\r\nجنگ بدين سبب خواهند كرد تا مال دنيا كه جمع كرده‌اند با ايشان بماند ، و باشد كه از ما انتقامى توانند كشيد و ريشها كه از ما در دل و جگر دارند مرهم توانند نهاد .\r\n\r\n\r\n","description":"","footnote":"\r\n( 1 ) . نصر بن مزاحم روايت مىكند كه ابو زينب پس از شنيدن مطالب على ( ع ) و عمّار ياسر گفت : « من دوست داشتم كه دو گواه از اين امّت بر پرسشى كه از او ( - على ) كردم و برايم اهميت داشت چو شما دو تن [ - دو گواه به قيامت 
  ] داشته باشم كه برايم گواهى دهند . » ؛ - پيكار صفّين ، ص 142 .\r\n( 2 ) . هر سه نسخه : زيد بن قيس .\r\n( 3 ) . مؤلّف سخنان زياد بن نضر را كه در تأييد رأى يزيد بن قيس خطاب به على ( ع ) ايراد شده ، از قلم انداخته است ؛ - پيكار صفّين ، ص 141 .\r\n","page_name":" 392 ","page_number":402},
  {"content":"\r\n\r\nبعد از آن گفت : اى مردمان ! معاويه با امير المؤمنين بيعت نكند و او را مطيع و منقاد نشود ؛ چرا كه ، على برادر و خال و جدّ و عمّ مادر او را روز حرب بدر بكشته است ؛ به حدّى كه من يقين مىدانم كه اگر سر معاويه را با شمشير پاره‌پاره كنند و پهلوهاى او را به عمود آهنين در هم شكنند و بگويند كه اگر با على بيعت كنى از اين بلا خلاصى يا بى ، او به بيعت راضى نشود و به آن سختى رضا دهد .\r\nچون يزيد بن قيس اين فصل بگفت ، حجر بن عدىّ و عمرو بن الحمق الحزاعى برخاستند و از اهل شام بيزار شدند و بر ايشان لعن كردند . امير المؤمنين على ، عليه السّلام ايشان را منع فرمود . گفتند : اى امير المؤمنين ! ما بر حقّ هستيم يا نه ؟ امير المؤمنين فرمود : ما بر حقيم ، ليكن نمىخواهم كه بر زبان شما لعن و شتم رود . اگر شمّه‌اى از قبايح اعمال و مساوى اخلاق ايشان شرح دهيد سهل باشد . - از اينجا معلوم مىشود كه غيبت فسّاق جايز است ، امّا دشنام و لعن به اخلاف مسلمانان على الخصوص اهل حسب و نسب سببى ندارد و از انسان زشت مىنمايد - و پيش من آن بهتر كه از خداى تعالى هدايت ايشان در خواهند .\r\nايشان پند امير المؤمنين على ، عليه السّلام ، را قبول كردند . پس عمرو بن الحمق الخزاعى گفت : يا امير المؤمنين ! من نه بدان سبب بيعت تو كردم كه ميان من و تو خويشاوندى است ، و نه طمع احسان و مالى از تو دارم ، و نه حرمت و جاهى متوقّعم . لكن ترا به‌واسطهء دو خصلت مأثور و سه شرف مذكور كه ترا حاصل است دوست مىدارم . امّا دو خصلت : علم است و شجاعت كه در جهان بعد از پيغمبر هيچ‌كس در اين دو خصلت با تو برابرى نتوان كرد . و آن سه شرف مذكور : قربت و قرابت و سابقت است كه ترا در ملازمت پيغمبر ، صلّى اللّه عليه و آله ، به فضل الهى ميسّر گشته . بنابراين اگر مرا تكليف كنيد در كارى كه متضمّن رضاى دوستان و سخط دشمنان تو باشد ، و فرضا در آن كار كوههاى راسيات بربايد گفت و آب درياها را تا به آخر به دلو بايد كشيد ، قيام نمودن بدين امور شاقّه چون متضمّن رضاى تو خواهد بود مرا سهل و آسان نمايد ، و اگر ميسّر گردد ، در مقابل قضاى حقوق تو كه بر من واجب است از هزار يكى و از بسيار اندكى دانم .\r\nامير المؤمنين على ، عليه السّلام ، را خوش آمد و او را دعا كرد كه « اللّهمّ نوّر قلبه بالتّقى ؛ اى بار خدا روشن ساز دل او را به تقوى و پرهيزكارى خود . و اهده إلى صراط المستقيم ؛ و راه نمونى كن او را به سوى راه خود كه راست و مستقيم است . » بعد از آن فرمود : اى عمرو ! كاشكى در لشكر من همچون تو صد مرد مىبود .\r\nپس حجر بن عدىّ گفت : اى امير المؤمنين ! در لشكر تو هركسى كه هست همه ناصح و نيكخواه و دوستدار تواند و آرزوى همه آن است كه در خدمت تو جانها بذل كنند و در ظلّ رايت تو درجهء شهادت يابند .\r\n\r\n","description":"","footnote":"","page_name":" 393 ","page_number":403},
  {"content":"\r\n\r\nپس امير المؤمنين على ، عليه السّلام ، به عمّال و نوّاب خود نامه‌ها نوشت و ايشان را از عزيمت رفتن به جانب شام و انديشهء جنگ با معاويه اعلام نمود و همه را فرمود كه روى به خدمت آرند و تعجيل و مسارعت نمايند . عبد اللّه بن عباس از بصره رسيد ، مخنف بن سليم « 1 » از اصفهان ، سعيد بن وهب از همدان . و ديگر عمّال و نّواب متواتر و متعاقب از ديگر جوانب رسيدند . آخر كس كه از واليان امير المؤمنين على ، عليه السّلام ، رسيد ربيع بن خثيم « 2 » بود كه از رى به خدمت او آمد با چهار هزار مرد .\r\nپس امير المؤمنين خطبه خواند و مردمان را بر رفتن جانب شام ترغيب نمود و بر جنگ معاويه تحريص نمود . جماعتى به سمع و طاعت اجابت كردند و قومى در رفتن شام رغبتى ننمودند و با معاويه جنگ كردن را كراهت داشتند . « 3 » پس امير المؤمنين على طايفه‌اى از قبيلهء بنى باهل را بخواند و ايشان را گفت : من دانسته‌ام كه شما مرا دشمن داريد و من نيز شما را دوست نمىدارم . عطاى خويشتن بستانيد « 4 » و هركجا خواهيد برويد . پس احنف بن قيس برپاى خاست و گفت : اى امير المؤمنين ! ما يارى تو را دوست مىداريم و در شدّت و رخا از خدمت تو جدا نخواهيم شد .\r\nپس امير المؤمنين على ، عليه السّلام ، منادى فرمود تا مردمان كوچ كنند و به موضع نخيله ، « 5 » كه لشكرگاه معيّن شده بود ، جمع شوند . و مالك بن حبيب يربوعى را فرمود كه ترتيب لشكر كند و هركس را به موضع خود فروآورد . و ايالت كوفه به مسعود بن عقبة الانصارى عنايت فرمود . و عرض لشكر آن حضرت در اين روز به نود هزار مرد سوار و پياده رسيد ؛ از آن جمله هشتصد كس از انصار ، نهصد كس از اهل بيعت شجره ، هشتاد مرد از اهل بدر بودند . و در اين لشكر اويس قرنى نيز در ملازمت آن حضرت بود .\r\nاگر چه از روضة الاحباب چنين معلوم مىشود كه اويس قرنى در جنگ جمل نيز بود ، امّا شهادت آن در صفّين خواهد بود ؛ چنانچه صاحب مستقصى ، امام يافعى يمنى ، و بعضى ديگر از مورخين به اين تصريح نموده‌اند . و در حبيب السّير آورده كه روزى اويس قرنى در كنار آب\r\n\r\n\r\n","description":"","footnote":"\r\n( 1 ) . م ، ق : محيق بن سليمان ؛ ش : محق بن سليمان . براى مطالعهء ترجمهء نامهء على به مخنف والى اصفهان - پيكار صفّين ، ص 146 .\r\n( 2 ) . هر سه نسخه : ربيع بن هيثم . رسيدن اين شخص با چهار هزار سوار از رى خدمت على ( ع ) با گفتار نصر بن مزاحم مغايرت تامّ دارد . وى مىنويسد : على ( ع ) ربيع كه مايل به همراهى با وى نبود با چهارصد تن به مرزدارى رى فرستاد . و اين نخستين پرچمى بود كه در كوفه بسته شد ؛ - پيكار صفّين ، ص 162 .\r\n( 3 ) . نام اين كسان در پيكار صفين ( ص 161 ) ياران عبد اللّه مسعود از جمله عبيدة السلمانى ؛ در الكامل ( ج 3 ، ص 277 ) مرّة و مسروق ؛ و در نهاية الأرب ( ج 5 ، ص 168 ) ميسرة همدانى و مسعود قيد شده است .\r\n( 4 ) . منظور امير المؤمنين اين بود كه : « عطايتان را به لقايتان بخشيدم . » و ايشان را به ديلم فرستاد ؛ - پيكار صفين ، ص 162 .\r\n( 5 ) . نخيله جايى است نزديك كوفه در راه شام . اين محلّ نخستين قرارگاه بسيج سپاه على ( ع ) بود .\r\n","page_name":" 394 ","page_number":404},
  {"content":"\r\n\r\nفرات وضو مىساخت كه ناگاه آواز طبل به گوش او رسيد . پرسيد كه اين چه صداست ؟ گفتند آواز طبل شاه ولايت‌پناه است كه به حرب معاويه مىرود . گفت : هيچ عبادت نزد من بهتر از متابعت علىّ مرتضى نيست . آنگاه به ملازمت آن حضرت شتافته غاشيهء متابعتش بر دوش گرفت ، تا آنكه به عزّ شهادت فايز گشت . و امّا صاحب سير السّلف مىگويد كه اويس در غزاى آذربايجان به مرض طبيعى متوجّه [ 53 الف 
  ] عالم باقى شد ؛ و اللّه اعلم بحقايق الامور .\r\nو در مقصد اقصى آورده كه امير المؤمنين على ، كرّم اللّه وجهه ، زياد بن نضر الحارثى و شريح بن هانى را با بيست هزار مرد « 1 » مقدّمهء لشكر ساخته پيش فرستاد . ايشان روز چهارشنبه پنجم شهر شوّال سال بيست و ششم از رحلت خير البشر ، عليه التحيّة من الملك الاكبر ، متوجّه شام شدند . امير المؤمنين فرمود چون يك جا جمع شويد امير زياد [ بن نضر 
  ] باشد . در اين اثنا مردى گفت : يا امير المؤمنين ! من از اين قوم مىترسم كه مبادا هزيمت پيش گيرند و در گريختن مسارعت نمايند . امير المؤمنين فرمود : اينك من از عقب ايشان مىرسم . و اللّه كه من هرگز دروغ نگويم و در طريق مستقيم رسوخ يافته‌ام و با طايفهء ناكثين جنگ كردم و الحال متوجّه جماعت قاسطين گشته بعد از اين روى به فرقهء مارقين آورم ، كه حضرت رسالت‌پناه مرا به جنگ اين سه طايفه امر فرمود .\r\nبعد از آن روى به اصحاب كرد و گفت : كيست از شما كه از لفظ پيغمبر ، صلّى اللّه عليه و آله ، اين اشارت در حقّ من شنيده باشد ؟ عمّار ياسر گفت : يا ولىّ اللّه اين حديث كه يا على إنّك ستقاتل النّاكثين و القاسطين و المارقين ، از صادق مصدّق محمّد رسول اللّه ، صلّى اللّه عليه و آله ، شنيده‌ام . و معنى حديث آنكه : اى على ، بدرستى كه تو سرانجام جنگ خواهى كرد با ناكثين ، يعنى جماعتى كه بيعت تو شكسته باشند ، و جماعت قاسطين ، يعنى ظالمين ، و مارقين ، يعنى از دين گريزنده . و همين حديث در كتاب الفوز بالمطالب فى فضائل علّى بن ابيطالب ، عليه و آله التّحيّة من الملك الغالب ، از ابو سعيد خدرى مرويست .\r\nبعد از آن بعضى از اصحاب مثل ابو ايّوب الانصارى و قيس بن سعد بن عباده برخاستند و در فضائل امير المؤمنين على ، عليه السّلام ، فصلى ادا نمودند و عمّار ياسر گفت : يا وصىّ رسول اللّه ! با اين طايفه جنگ كن چنان كه حضرت رسالت با اجداد ايشان جنگ كرد ؛ كه ايشان اصحاب قلب‌اند و طلقاء ابناء الطلقااند - يعنى آزاد كردگان .\r\nپس امير المؤمنين على ، عليه السّلام ، خطبه بخواند و مردمان را [ به جنگ 
  ] تحريص نمود و\r\n\r\n\r\n","description":"","footnote":"\r\n( 1 ) . نصر بن مزاحم رقم طلايه‌داران سپاه على ( ع ) به سرپرستى زياد بن نضر و شريح بن هانى را دوازده هزار تن نوشته نيز ؛ - نهاية الأرب ، ج 5 ، ص 168 . در مورد حركت آن دو از نخيله و ايجاد اختلاف بين آنها و اندرز على ( ع ) - پيكار صفّين ، ص 170 .\r\n","page_name":" 395 ","page_number":405},
  {"content":"\r\n\r\nفرمود : روى به جنگ احزاب شياطين و اعداى سيّد المرسلين آريد . بخدايى كه جان پسر ابو طالب در قبضهء قدرت اوست كه به كرّات و مرّات قرآن خواندم و در معانى آيات و مبانى محكمات و متشابهات تأمّل و تدبّر نمودم ، چنين يافتم كه ترك جنگ با اين جماعت فساق ، عياذ باللّه ، موجب كفر است ، و كفر كارى عظيم است ، بر آن تن در نتوان داد . پس ناچار محاربهء اين مفسدان شرير بايد نمود .\r\nاين بگفت و فرمود اسب رسول ، صلّى اللّه عليه و آله ، را بيارند . پس قنبر مركب آن حضرت را بياورد و امير المؤمنين سوار شد و بعد از تكبير فرمود :   سُبْحانَ الَّذِي سَخَّرَ لَنا هذا وَ ما كُنَّا لَهُ مُقْرِنِينَ ، وَ إِنَّا إِلى رَبِّنا لَمُنْقَلِبُونَ   . « 1 » يعنى : پاكى مر خدا را جلّ جلاله كه مسخّر و منقاد گردانيد از براى ما اين مركب را ، حال آنكه نبوديم ما در قوّت و قدرت با وى برابر ، و بدرستى كه ما به سوى پروردگار خود بازخواهيم گشت . « 2 » و در پيش امير المؤمنين حرّ بن سهم ربعىّ « 3 » مىرفت و رجزى مىخواند كه خلاصهء معنى آن اينكه : « اى اسب روان شو به قصد اهل شام و مخالفان امام و قطع صحارى و اعلام كن كه اميدوارم كه در اين وقت با جماعتى از عاصيان بنى اميّه ملاقى گرديم و با خرد و بزرگ آن قوم جنگ كنيم و تا سرهاى ايشان از تن جدا نكنيم آرام نگيريم . » بعد از آن حضرت امير المؤمنين على فرمود « اللّهمّ إنّى أعوذ بك من و عناء السّفر . . . » إلى آخره . يعنى اى بارخدايا پناه مىجويم به تو از شدّت و محنت اين سفر و به بدى بازگشتن در اهل و مال . « 4 »\r\nپس از نخيله روان شد « 5 » و حسن و حسين و محمّد بن حنفيّه و محمّد بن ابى بكر و ساير لشكر در ملازمت آن حضرت روان شدند . چون از پل فرات گذشتند و به مسجد ابو سبن رسيدند ، آن حضرت فرود آمد و دو ركعت نماز گزارد . « 6 » چون به دير ابو موسى « 7 » - كه به دو فرسنگى كوفه است - رسيد نماز پيشين ادا نمود و بعد از نماز به اين تسبيح ستايش پروردگار خود نمود كه : سبحان من يولج اللّيل فى النّهار و يولج النّهار فى اللّيل . يعنى : پاكى مر خداى راست جلّ جلاله كه در مىآرد شب را در روز و روز را در شب .\r\nپس منادى فرمود كه هركس در اين سفر با ما موافقت نخواهد كرد و به وداع آمده نماز\r\n\r\n\r\n","description":"","footnote":"\r\n( 1 ) . زخرف ، 13 و 14 .\r\n( 2 ) . على ( ع ) قبل از ايراد اين دعا ، خطبه‌اى در لشكرگاه خويش واقع در نخيله ايراد فرمود ؛ - پيكار صفين ، ص 184 .\r\n( 3 ) . هر سه نسخه : حرب بن التهم التميمى . به قياس با پيكار صفّين ( ص 186 ) تصحيح شد .\r\n( 4 ) . متن كامل دعاى على ( ع ) در پيكار صفّين ( ص 185 ) آمده است .\r\n( 5 ) . تاريخ حركت على ( ع ) از نخيله به سوى صفّين چهارشنبه پنجم شوّال سال سى و شش هجرى بود .\r\n( 6 ) . على ( ع ) نماز را در اين محلّ به صورت قصر گزارده است .\r\n( 7 ) . مشخّصات اين محلّ در معجم البلدان نيامده است .\r\n","page_name":" 396 ","page_number":406},
  {"content":"\r\n\r\nتمام بگزارد و هركس كه متابع ماست و در اين سفر با ما خواهد بود نماز قصر كند و روزهء فريضه ندارد . بعد از آن سوار شد و به راه افتاد تا به موضعى رسيد كه به حمام عمرو « 1 » معروف است . آنجا فرود آمد و نماز عصر بگزارد و بعد از آن اين تسبيح ادا فرمود : كه سبحان ذى الطّول و النّعم ، سبحان ذى القدرة و القدم . يعنى : پاكى مر خداى را كه صاحب نعم ظاهر و باطن است و و صاحب قدرت و قدم است . پس فرمود كه لشكر در اين موضع فرود آيد . به حكم اشارهء آن حضرت فرود آمدند . چون وقت شام رسيد بعد از اداى صلوة مغرب به اين تسبيح گويا شد كه : سبحان اللّه ذى الملك و الملكوت ، سبحان ذى العزّة و العظمة و الكبرياء و الجبروت . يعنى : تنزيه مىكنم مر خداى را كه صاحب ملك ظاهر و ملك باطن است و صاحب عزّ و عظمت و بزرگى و جبروت است . بعد از نماز خفتن به اين گونه تحميد فرمود كه :\r\nألحمد للّه كلمّا اظلّ ليل و غسق و الحمد للّه كلمّا لاح نجم و خفق . يعنى : حمد خداى را جلّ جلاله ، هرگاه تاريك شود شب و سخت تاريك ، و حمد خداى را جلّ جلاله هرگاه درخشد ستاره و غايب شود .\r\nو آن شب در آن موضع مقام فرمود و على الصّباح كوس رحيل زدند و متوجّه راه شدند .\r\nچون اندك راه رفت به كنار آب و نخلستانى رسيد . آن حضرت به شتاب اسب خود را در آب راند و به سرعت تمام‌تر عبور فرمود و مردمان را گفت : از اين موضع بيرون آييد كه در اين موضع زلزله خواهد شد و بسيار مردم به زمين فروخواهند رفت . پس لشكر به تعجيل تمام‌تر از آن موضع گذشتند . چون از آن موضع بگذشت فروآمد و نماز پيشين ادا نموده متوجّه راه شد تا به دير كعب رسيد . باقى آن روز و آن شب آنجا مقام كرد و بامداد از آنجا كوچ فرمود و مىراند تا به كربلا « 2 » رسيد و آنجا فرود آمده به لب آب فرات رفته نخلى چند ديد .\r\nپس از عبد اللّه بن عباس پرسيد كه : اين چه موضع است ؟ گفت : يا امير المؤمنين ! من اين موضع را نمىشناسم . امير المؤمنين فرمود : الى عبد اللّه ! اگر تو اين موضع را مىشناختى همچو من بىاختيار مىگريستى . و چندان اين را بگفت و چندان بگريست كه محاسن آن حضرت از آب چشم تر گشت و به سينهء بىكينهء آن حضرت اشك رسيد و گفت : چه افتاده است مرا به آل ابو سفيان ! بعد از آن امام حسين ، عليه السّلام ، را بخواند و گفت : اى ابو عبد اللّه ! صبر كن و ببين كه پدر تو از آل ابو سفيان چه مىكشد . فردا تو هم مثل من از ايشان مىكشى . بعد از آن سوار شد و ساعتى در زمين كربلا مانند كسى كه چيزى گم كرده باشد و او را بجويد گشت و فرود\r\n\r\n\r\n","description":"","footnote":"\r\n( 1 ) . نصر بن مزاحم اين محلّ را كرانهء نرس [ - كانالى كه نرسى ، پسر بهرام ، در بيرون كوفه حفر كرده و از فرات منشعب مىشود 
  ] ، جايى ميان حمّام ابى برده و حمّام عمر ذكر كرده است ؛ - پيكار صفّين ، ص 188 .\r\n( 2 ) . نام اين محل در پيكار صفّين ( ص 188 ) گنبد قبّين ضبط شده است .\r\n","page_name":" 397 ","page_number":407},
  {"content":"\r\n\r\nآمد و وضو ساخته چند ركعتى نماز ادا فرموده بعد از آن ساعتى به خواب رفت .\r\nدر اثناء خواب برجست . گويا كه از چيزى ترسيده . به عبد اللّه بن عباس گفت : اى عبد اللّه ! عجب واقعه‌اى ديدم ، كه گويا جماعتى مردان خوش‌محاوره [ با 
  ] شمشيرهاى [ ى 
  ] حمايل كرده و علمهاى به دست گرفته از آسمان فرود آمدند و گرد اين زمين خطّى در كشيدند . و اين درختان خرما را ديدم كه شاخه‌هاى خويشتن را بر زمين مىزدند . و ديدم كه جويى پر از خون تازه مىرفت و فرزندم حسين در ميان آن جوى خون درافتاده و فرياد مىكرد و مدد مىخواست و هيچ‌كس او را مدد نمىكرد . و آن جماعتى كه از آسمان فرود آمده بودند منادى مىكردند و مىگفتند : صبر كنيد اى آل رسول خدا و بدانيد كه به دست بدترين خلق كشته مىشويد و بهشت مشتاق تست اى حسين . بعد از آن نزديك من آمدند و گفتند : بشارت باد تو را اى ابو الحسن كه خداى تعالى روز قيامت چشم تو را به ديدار حسين روشن خواهد گردانيد .\r\nو بدان اى عبد اللّه كه به خدايى كه جان علىّ بن ابى طالب در قبضهء قدرت اوست كه اين خواب همچنين كه ديدم آن را صادق مصدّق ، يعنى محمّد مصطفى ، صلّى اللّه عليه و آله ، گفته بود كه اين‌چنين خواب در وقت رفتن به جنگ اهل بغى به جانب شام در دشت كربلا خواهى ديد . و اين زمين كربلاست كه پسر مرا حسين و شيعهء او را و جماعتى از فرزندان فاطمه دختر مصطفى ، صلّى اللّه عليه و آله ، در اين خاك دفن خواهند كرد و اين بقعه را اهل آسمان و زمين « كرب و بلاء » « 1 » مىگويند . و از خاك اين بقعه روز قيامت جمعى را برانگيزانند كه ايشان را بىحساب و بىكتاب به بهشت [ 53 ب 
  ] برند .\r\nپس گفت : اى عبد اللّه ! در اين زمين خوابگاه آهوان طلب كن . عبد اللّه عباس گفت برخاستم و پاره‌اى گرديد . خوابگاه را يافتم . به نزديك امير المؤمنين على ، عليه السّلام ، آمدم و گفتم : يا امير المؤمنين ! اينك خوابگاه آهوان يافتم . امير المؤمنين على ، عليه السّلام ، فرمود : اللّه اكبر ! راست گفت رسول خدا ، صلّى اللّه عليه و آله . » بعد از آن برخاست و به جانب آن موضع شتافت .\r\nچون به خوابگاه آهوان برسيد قبضه‌اى از پشكرهء « 2 » آهوان برگرفت و ببوييد . و رنگ آن پشكره‌ها رنگ زعفران بود و بوى آنها بعينه بوى مشك . بعد از آن امير المؤمنين فرمود : آرى همچنين گفته است مرا رسول خدا ، صلّى اللّه عليه و آله .\r\nپس گفت : اى عبد اللّه كيفيت اين حال مىدانى ؟ گفتم : نه يا امير المؤمنين . فرمود : عيسى ، على نبيّنا و عليه السّلام ، با حواريّون بدين زمين رسيد و آهوان پيش او آمده ايستادند . او اين پشكره‌ها را چنانچه من بوييدم بوييد و بعد از آن بگريست و حواريون با او بگريستند . چون\r\n\r\n\r\n","description":"","footnote":"\r\n( 1 ) . به معنى اندوه و آسيب .\r\n( 2 ) . ش : پشك : به معنى سرگين .\r\n","page_name":" 398 ","page_number":408},
  {"content":"\r\n\r\nموجب گريه نمىدانستند گفتند : يا روح اللّه ! سبب اين گريه به اين زارى چيست ؟ عيسى فرمود :\r\nاى حواريون ! شما مىدانيد كه اين چه زمينى است ؟ گفتند : يا روح اللّه ما را معلوم نيست مگر تو لطف فرمايى و اعلام نمايى . عيسى ، عليه السّلام ، فرمود : اين زمينى است كه در اينجا سبط رسول آخر الزمان را خواهند كشت ؛ و آن دخترزادهء رسول خداست ، يعنى فاطمهء زهرا كه قرينهء مريم بنت عمران است . پس عيسى فرمود : اى حواريون ! بوى پشكره بواسطهء آن كردم كه خوش‌بوى است به جهت آنكه اين آهوان از گياه اين زمين چرا كردند . بارخدايا ! پدر آن مقتول مظلوم را روزى كن كه اين پشكره را ببويد تا او را بدان تسلّى باشد .\r\nبعد از آن امير المؤمنين فرمود : اى عبد اللّه ! من در آن وقت كه سواره در اين زمين مىگشتم خوابگاه اين آهوان و اين پشكره‌ها را مىجستم . اى عبد اللّه ! اين پشكره‌هاست كه عيسى ، صلوات اللّه عليه ، دست گرفته و بوييده ، و از طول ايّام اين‌چنين زرد شده مانند زعفران .\r\nبعد از آن امير المؤمنين على ، عليه السّلام ، بگريست و فرمود : اى پروردگار عيسى ! از عمر كشندهء فرزند من بركت برگير و او را ملعون ابد گردان . و آن حضرت در آن محلّ چندان بگريست كه آواز گريه‌شان بلند گشت و قوم نيز بگريستند ، تا آنكه امير المؤمنين را از بسيارى گريه غش و بيهوشى دست داد . چون به خود آمد برخاست و هشت ركعت نماز گزارد . هردو ركعت نماز كه مىگزارد مىنشست و سلام بازمىداد و آن پشكره‌ها را مىبوييد و فرزند خود امام حسين را مىنواخت و به صبر امر مىفرمود . پس مشتى از آن پشكره‌ها برگرفت و در صرّه‌اى بسته در ميان جامهء خويش نهاد و فرمود : تا آن روز كه اجل من فرارسد اين پشكره‌ها در اين صرّه بسته خواهد بود . اى پسر عباس ! چون بينى كه اين پشكره‌ها خون شود بدان كه حسين مرا كشته باشند .\r\nالقصّه ؛ از كربلا كوچ كرد و به ساباط رسيد و شب در آنجا مقام كرد . دهاقين آن موضع نزل ، يعنى مهمانى ، آوردند . امير المؤمنين فرمود : اين شما را واجب نيست . و از آنجا كوچ فرموده به مداين كسرى نزول اجلال فرمود . مردى از لشكرهاى امير المؤمنين ، كه نام او حرّ بن « 1 » سهم بن طريف التميمى بود ، ساعتى به نظر اعتبار در آن قصور عاليه و ابنيهء مرتفعه نگريست و از روى تعجّب اين بيت سعد بن ثقف التميمى « 2 » مىخواند كه :\r\n تحيّرت « 3 » الرّياح على محل ديارهم * فكأنّهم كانوا على ميعاد \r\n\r\n\r\n","description":"","footnote":"\r\n( 1 ) . هر سه نسخه : جرير بن .\r\n( 2 ) . نام اين شاعر در پيكار صفّين ( ص 198 ) ابن يعفر تميمى ضبط شده است .\r\n( 3 ) . اين بيت در پيكار صفّين با « جرت الرّياح . . . » شروع مىشود و معنى بيت نيز چنين آمده : بادها بر خانه‌هاى ( بر بادرفتگان ) برگذشت ( و آنان را ببرد ) گوييا ( با يكديگر ) ديدارگاهى داشتند .\r\n","page_name":" 399 ","page_number":409},
  {"content":"\r\n\r\nيعنى : حيرانند بادها بر حوالى خانه‌هاى ايشان . پس گويا بناى هلاك اين جماعت بر وعدهء معيّنى بوده كه همه با هم منقرض شدند . و در منازل و مواطن اكاسره چندانكه نظر كرده مىشود جز غبار ساكنى ننشسته و بر طاق ايوان ايشان غير عنكبوت پرده‌دارى نايستاده و بر كنگرهء قصر قوم جز جغد به پاسبانى ننشسته .\r\nچنان كه قائل گويد :\r\n پرده‌دارى مىكند بر طاق كسرى عنكبوت * جغد نوبت مىزند بر قلعهء افراسياب \r\nامير المؤمنين ، عليه السّلام ، فرمود : اى حرّ ! به جاى اين بيت چرا اين آيه را از مصحف مجيد نخواندى ؟      كَمْ تَرَكُوا مِنْ جَنَّاتٍ وَ عُيُونٍ . وَ زُرُوعٍ وَ مَقامٍ كَرِيمٍ . وَ نَعْمَةٍ كانُوا فِيها فاكِهِينَ . كَذلِكَ وَ أَوْرَثْناها قَوْماً آخَرِينَ . فَما بَكَتْ عَلَيْهِمُ السَّماءُ وَ الْأَرْضُ وَ ما كانُوا مُنْظَرِينَ .      « 1 » يعنى : بسا كسانى كه گذاشته‌اند باغها و چشمه‌ها و گنجها و جامه‌هاى نيكو و نعمتهاى فراوان كه بودند ايشان در آن مقام متنعم به انواع نعم ، و چون شكر نعم به جاى نياوردند ما وارث گردانيديم تمامى آنها را جماعتى ديگر را . پس نگريست بر ايشان نه آسمان و نه زمين و نگشتند ايشان مهلت يافتگان .\r\nو در مقصد اقصى آورده كه در اين منزل حضرت امير المؤمنين على ، عليه السّلام ، خطبه‌اى ادا فرمود و گفت : تعجّب مىكنم من از تخلّف شما از دشمنان بعد از آنكه از شهر خود بيرون آمده‌ايد و از اهل و ولايت خود منقطع گشته‌ايد . قوم گفتند : يا امير المؤمنين ! ما منتظر امر توايم تا آنچه فرمايى به جان قيام نماييم . و امير المؤمنين اين سخن را جهت آن فرمود كه اهل لشكر بعضى در آن موضع متردّد و متوقّف بودند . پس ايشان را به عزيمت تحريص فرمود و عدىّ بن حاتم را به برانگيختن قوم امر كرده متوجّه راه شد . « 2 »\r\nدر اين وقت عامر بن مرّة الجنون پيش امير المؤمنين آمد . - و اين عامر مردى بود كه گاهى او را جنون غالب گشتى و در آن زمان زبان به هذيان برگشادى و چون به خود آمدى ابواب حكمت و موعظت مفتوح داشتى - امير المؤمنين ، عليه السّلام ، گفت : اى عامر ! چگونه صباح كردى و بر چه روز مىگذرانى ؟ گفت : يا امير المؤمنين ! بنده‌ام مرهون به اعمال خود ، مشغول به افعال خود ، و با نزديكى اجل طول امل پيش گرفته ، و با عيبهاى بسيار و گناههاى بيشمار اگر هواى نفس مىخواندم اجابت مىكنم و اطاعت او مىنمايم ؛ چرا كه ، نفس بر من مالك گشته و\r\n\r\n\r\n","description":"","footnote":"\r\n( 1 ) . دخان ، 25 - 29 .\r\n( 2 ) . براى آگاهى از ماجراى تخلّف عده‌اى از همراهى على ( ع ) و گله‌گزارى حضرت از ايشان و سرپرستى عدىّ بن حاتم ؛ - پيكار صفّين ، ص 199 .\r\n","page_name":" 400 ","page_number":410},
  {"content":"\r\n\r\nزمام تصرّف از من ربوده . امروز حال من بر آن جمله است كه پندارم كه مرا از دنياى دنى برداشته‌اند و در موقف حيرت در حضرت ربّ العزّة بازداشته‌اند . پس حضرت عزّت مرا مىگويد : اى عامر ! چگونه پروردگارم ترا ؟ مىگويم : خوش خداوندى و نيكو ربّى مرا . پس مىگويد : چگونه بنده بودى مرا ؟ مىگويم : بد بنده‌اى بودم ترا يا ربّى . پس مىفرمايد : جزاى تو در حضرت من چه باشد ؟ گويم : جزاى من عذاب بود اگر رحمت و مغفرت قرين حال من نگردد .\r\nچون سخن بدينجا رسانيد نعره‌اى بزد و بيهوش شد . چون به هوش آمد گفت : اى امير المؤمنين ! زيرك و دانا كيست ؟ امير المؤمنين فرمود : زيرك و دانا آنكه كار آخرت به دو نزديكتر باشد از كار دنيا . پرسيد كه : عاقل كيست ؟ امير المؤمنين فرمود : عاقل آن‌كس است كه صلاح اعمال مدّت حيات خود بر وفق احوال بعد ممات گرداند . پرسيد كه : حكيم كيست ؟\r\nفرمود : [ آن‌كه 
  ] بعد از قدرت و عقوبت عفو كند و با وجود انتقام بر اقتدار ببخشايد . پرسيد :\r\nعالم كه را توان گفت ؟ گفت : آنكه خوف و خشيت پروردگار بر او غالب باشد و عمل خالصا للّه كند . پرسيد : حزم كيست ؟ فرمود : صرف آنچه فانى است به عوض آنچه باقى است و ناگزير بود . گفت : زاهد كيست ؟ فرمود : آنكه از دنيا اجتناب كند و استبدال آخرت نمايد . بازپرسيد :\r\nاحمق كيست ؟ فرمود : آنكه خود را داناترين خلق تصوّر نمايد .\r\nبعد از آن حضرت امير المؤمنين فرمود : اى عامر ! انصاف خود از نفس خود بستان و كار فرداى خود امروز بكن و به استعداد روزى كه در زير خاك خواهى بود اشتغال نماى و بدان كه به عافيت صباح نكند آنكه تبعهء ملالت او در قفا بود ، و بسلامت شب به روز نياورد آنكه لازمهء هلاكت او در پى باشد . قطع علاقات از براى حق كن تا سلامت باشى و در بسيارى خير بكوش تا غنيمت دريابى . و از پيش بفرست آن را كه پيش آمدن آن تو را مطلوب نباشد .\r\nبعد از آن امير المؤمنين على ، عليه السّلام ، عنان اسب خود فروگذاشته روان شد و عامر به انگشت به سوى حضرت اشاره مىكرد و مىگفت : گواهى مىدهم بدرستى و راستى كه امام مؤمنان و پناه پرهيزكاران تويى و وارث انبيا و سرور اوليا به غير از تو نيست . و گاهى مىدهم كه تويى حضرت رسالت را به منزلهء هارون مر موسى را ، عليهم السّلام . و ولىّ تو ولىّ خداست و عدوى تو عدوى حضرت كبريا . بعد از آن گفت : الهى به فضل او مقرّم و به امامت او معتقدم و به مخالفان او موافق نيستم .\r\nپس امير المؤمنين براند تا به موضعى رسيد از حدود جزيرهء شام كه آن را بليخ گفتندى . دير راهبى ديد و صومعه‌اى منقّش و مناره‌اى ويران و خانه‌اى از چوب ساخته . امير المؤمنين آواز داد : اى راهب ! جوانى بيرون آمد زرد روى ، جامه‌هاى سياه پوشيده . امير المؤمنين گفت :\r\nآب دارى ؟ گفت : بلى . توقّف فرماى تا دلوى آب خوش بيارم . امير المؤمنين فرمود [ 54 الف 
  ] :\r\n\r\n","description":"","footnote":"","page_name":" 401 ","page_number":411},
  {"content":"\r\n\r\nقوم با منند . گفت : بيست كس را سيراب گرداند . « 1 » امير فرمود : ايشان زياده‌اند . راهب گفت :\r\nپيش من سه ظرف پر آب است ، بستان و به هركه خواهى بده . امير المؤمنين فرمود : اى راهب ! چشمه‌اى كه نزديك به اين دير است و شش تن از انبياء بنى اسرائيل از آب آن آشاميده‌اند كجاست ؟ راهب چون اين سخن از اسد اللّه الغالب استماع نمود از دير پايين دويده معروض داشت كه : پدر من از پدر خود روايت كرده كه در اين منزل چشمه‌ايست از چشم مردم پنهان و آن را نتواند گشود مگر پيغمبر يا وصىّ پيغمبر . امير المؤمنين فرمود : من اين چشمه را ظاهر كنم ، إن شاء اللّه تعالى . راهب گفت : نزد من صحيفه‌اى است كه نام پيغمبر آخر الزمان و وصىّ او در آن مكتوب است . اگر تو اين چشمه را پيدا كنى من بر دست تو ايمان آرم .\r\nآنگاه شاه ولايت‌پناه صد قدم به جانب شرقى صومعه رفت و خطّى مدوّر كه قطر آن بيست گز بود كشيد و فرمود كه زمينى كه محاط اين دايره است بكنيد . اصحاب به موجب فرموده عمل نمودند . ناگاه سنگى بزرگ ظاهر شد چنانچه هرچند جمعى از مردم - در تاريخ اعثم كوفى صد مرد تعيين كرده ؛ به هرتقدير - چندانكه سعى نمودند سنگ را نتوانستند جنبانيد .\r\nچون اصحاب از تحريك آن سنگ عاجز شدند . امير المؤمنين فرمود : آن را دور كنم ان شاء اللّه تعالى . راهب گفت : چگونه بر توانى داشتن سنگى را كه چندين كس از تحرك آن عاجز گشته‌اند ؟ امير المؤمنين فرمود : من با حضرت رسالت‌پناه ، صلّى اللّه عليه و آله ، مىرفتم و در آن وقت هشت ساله بودم . رسول ، عليه السّلام ، نظر كرد ، صناديد قريش را ديد كه سنگى را به زور برمىگرفتند . نزديك ايشان آمد و گفت : گمان مىبريد كه قوّت اين است ؟ قوّت آن است كه از خشم و غضب ممتلى شويد و آن قهر را فروبريد . بعد از آن به قلّهء بوقبيس برآمد و سنگى عظيم بغلطانيد و گفت : كيست از شما كه اين سنگ بردارد ؟ گفتند : هيچ‌كدام را قوّت اين نيست . رسول ، صلّى اللّه عليه و آله ، فرمود : همه به جمع برخيزيد مگر عمّ من حمزه و عباس و اين غلام . ابو جهل بخنديد و گفت : اين غلام كه بود و قوّت او چه باشد كه او را به هردو عمّ خود تشبيه كنى ؟ رسول ، عليه السّلام ، فرمود : آنچه مىدانم شما نمىدانيد . بعد از آن فرمود : اى على ! لا حول و لا قوّة إلّا باللّه بگوى و اين سنگ را بردار . من آن را بگفتم و سنگ را برداشتم .\r\nبعد از آن فرمود : ما خازنان گنجهاى الهى و وارثان وحى اوييم .\r\nبعد از آن امير المؤمنين على ، عليه السّلام ، به سرپنجهء ولايت آن سنگ را از آن موضع دور گردانيد . آبى صاف سردتر از يخ از زير آن سنگ پديد آمد . قوم به تمامى سيراب گشته شادى و فرح كردند و يقين ايشان به سبب اين كرامت زياده شد . سيّد حميرى در سلك مناقب آن\r\n\r\n\r\n","description":"","footnote":"\r\n( 1 ) . ش : « بيشتر سه كس را سيراب نگرداند . »\r\n","page_name":" 402 ","page_number":412},
  {"content":"\r\n\r\nحضرت اين قضيّه را نيز به نظم آورده است . از خوف تطويل به ترجمهء آن ابيات شروع نمىنمايد . [ آن را 
  ] در تاريخ ابن اعثم كوفى آورده .\r\nلشكر امير المؤمنين آب را برگرفتند و چهارپايان را نيز آب دادند . امير المؤمنين باز آن سنگ را بر سر آن چشمه نهاد و فرمود كه خاك بر سر آن سنگ بريزند و هموار كنند . چون با زمين برابر شد حضرت با لشكر روان شد . چون قدرى به راه رفتند امير المؤمنين فرمود جماعتى كه آن چشمه را كه از آن آب خورديم ديده‌اند بازگردند و از آنجا آب بياورند كه اينجا آب عزيز است . طايفه‌اى بازگشتند . چون به آن صومعه رسيدند در حوالى صومعه هر چند چشمه را طلب كردند نيافتند . به نزديك راهب آمدند و گفتند : آن چشمه كه نزديك صومعه بود و امير المؤمنين آب آن را بيرون آورد و ما همهء قوم از آنجا آب خورديم كجاست ؟ راهب گفت : نمىدانم ، ولى شنيده‌ام كه نزديك اين صومعه چشمهء آبى است كه آن را چشمهء حوما خوانند و اين صومعه را از آب آن چشمه بنا كرده‌اند . امّا من چندين سال است كه در اين صومعه‌ام و هرگز آن چشمه نديده‌ام . شنيده‌ام كه هفتاد پيغمبر و هفتاد وصىّ پيغمبر از آن چشمه آب خورده‌اند . و از آن چشمه آب نتوانند بيرون آورد ، مگر پيغمبرى يا وصىّ پيغمبرى . « 1 »\r\nآن جماعت بعد از تردّد و طلب بسيار مأيوس بازگشتند و آنچه از راهب شنيده بودند به خدمت امير المؤمنين بازگفتند . امير المؤمنين ساعتى خاموش ايستاد ، و از آن منزل كوچ فرمود تا به شهر هيت « 2 » فرود آمده ، از هيت كوچ نموده به منزلى كه آن را اقطار گويند نزول فرمود .\r\nچون آن مقام كمال صفا و نزاهت داشت امير فرمود تا آنجا مسجدى بنا كردند . آن مسجد مدتها برقرار بود و مىگويند كه هنوز از آن اثر باقى است . بعد از آن آب فرات عبور نموده به بلاد جزيره درآمد و به جانب رقّه منعطف شد تا به موضعى رسيد كه آن را بليخ گويند .\r\nجويى آب بزرگ داشت . امير المؤمنين بر كنار آن آب فرود آمد . آنجا صومعه‌اى بود و راهبى در آن صومعه مقام داشت . چون ديد كه امير المؤمنين بر كنار آب نزول فرمود راهبى كه بر ملّت عيسى ، عليه السّلام ، بود به رقّه آمد و به دست امير المؤمنين ، عليه السّلام ، مسلمان شد .\r\nمخفى نماند كه از تاريخ ابن اعثم كوفى چنين معلوم مىشود كه آن راهب اوّل كه در سرچشمه مىبود به شرف اسلام مشرّف نشد ، بلكه به صحبت امير المؤمنين نيز نرسيد . و از ساير تواريخ مثل حبيب السّير و مقصد اقصى و [ تاريخ 
  ] طبرى چنين ظاهر است كه آن راهب سرچشمه\r\n\r\n\r\n","description":"","footnote":"\r\n( 1 ) . قصّهء اين راهب و چشمهء آب در پيكار صفّين ( ص 201 ) بتفصيل آمده است .\r\n( 2 ) . هيت : از شهرهاى ساحلى فرات ، بالاتر از شهر انبار ؛ - معجم البلدان ، ج 6 ، ص 101 .\r\n","page_name":" 403 ","page_number":413},
  {"content":"\r\n\r\nاست كه بعد از ديدن معجزه مسلمان شد و در ملازمت امير المؤمنين بود تا در صفّين شهادت يافت . و مضمون كتاب راهب صريح است در آنكه قول ابن اعثم صحيح است . - چنانچه ظاهر خواهد شد - و اللّه اعلم بحقايق الاحوال .\r\nعلى اىّ حال راهب بعد از اسلام [ آوردن 
  ] گفت : يا امير المؤمنين ! كتابى كه از آباء و اجداد ميراث يافتم - و چنين مىگويند كه اين كتاب به خطّ عيسى ، صلوات اللّه عليه است - اگر مىفرماييد به خدمت بيارم . امير المؤمنين فرمود : بيار تا ببينم . راهب برفت و كتابى بياورد در نهايت كهنگى ؛ كه نزديك بود مندرس شود . امير المؤمنين از او بگرفت و ملاحظه كرد و باز به راهب داد كه : بخوان تا چه نوشته . راهب برخواند . و به زبان سريانى نوشته بود :\r\n« بسم اللّه الرحمن الرّحيم ؛ آن خدايى كه قضا كرد آنچه كرد و نوشت آنچه نوشت ، و تقدير كرد آنچه كرد . و از جمله تقديرهاى او يكى آن است كه در آخر الزمان رسولى خواهد فرستاد تا عالميان را كتاب و حكمت بياموزد و ايشان را راه راست نمايد . او را خاتم الانبيا و رسول نامند . خوش خوى بود و درشتگو نباشد . در بازارها بلند نگويد . جزاى بدى به بدى نكند ، بلكه عفو فرمايد و به كرم در گذرد . امّت او حمّادون باشند ؛ يعنى در جميع احوال حمد بر زبان مىرانند و در هردشوارى و آسانى شكر الهى به جاى مىآرند . هركس كه با آن پيغمبر خصومت و منازعت كند مخذول و مقهور شود و خداى تعالى او را بر همهء دشمنان مظفّر و منصور گرداند . و چون او به جوار رحمت الهى منتقل شود امّت مختلف شوند و سالى چند آن خلاف ميان ايشان بماند . بعد از آن اتّفاق كنند بر مردى از امّت او كه به كنار اين آب بگذرد و با اهل مشرق آهنگ مغرب كند . و آن مرد سزاوارترين اهل زمان باشد از روى قرابت و مكانت بدان رسول . و آن مرد به جانب اين دير فرود آيد و حكم به حقّ فرمايد و در قضايا رشوه نستاند . دنيا به نزد همّت او كم قيمت‌تر از خاكستر مىنمايد كه باد بر وى وزد . و مرگ به نزديك او آسانتر بود از آنكه آب به حلق تشنه رود . و در سرّ از خداى تعالى ترسان باشد و در علانيه نيز راستى ورزد . ملامت مردمان او را در راه حقّ دامنگير نيايد . هركس كه آن پيغمبر را دريابد ، بايد كه به او ايمان آورد ؛ كه رضاى حقّ سبحانه و تعالى و بهشت او را حاصل گردد . و هركس كه آن مرد را كه از امت او بر كنار اين جوى آب گذر خواهد كرد دريابد ، بايد او را يارى دهد كه او وصىّ پيغمبران باشد . و هركس كه موافقت او نمايد و در جنگى كه او را با خصمان افتد كشته شود شهيد باشد . »\r\nپس آن راهب روى به امير المؤمنين آورد و گفت : يا امير المؤمنين ! بعد از اين در موافقت تو خواهم بود و در سرّاء و ضرّاء و شدّت و رخا از ملازمت تو جدا نمىشوم . امير المؤمنين از راهب چون اين كلمات شنيد و رغبت او در موافقت خويشتن بديد بگريست و گفت : حمد و\r\n\r\n","description":"","footnote":"","page_name":" 404 ","page_number":414},
  {"content":"\r\n\r\nثناى مر خداى را ، جلّ جلاله ، كه در حضرت او فراموش نيستم ، و نام مرا در كتاب نيكمردان ياد كرده و مرا در سلك ابرار و اخيار كشيده . بعد از آن راهب در ملازمت امير المؤمنين بود تا در صفّين شهيد شد و حضرت امير المؤمنين ، عليه السّلام ، بر او نماز گزارد و از براى او آمرزش خواست .\r\nشيخ مفيد در كتاب خصائص الائمّه آورده كه در تورات حضرت موسى [ 54 ب 
  ] نام پيغمبر ما ، صلّى اللّه عليه و آله ، و آل او كه عبارت از ائمّهء معصومين است مذكور است بر اين وجه كه :\r\nسيد ميد ، « 1 » يعنى محمّد ؛ ايلياء يعنى على ؛ نونود ، « 2 » يعنى حسن ؛ قتل وا ، يعنى حسين ؛ اويل ، يعنى زين العابدين ؛ انفسور ، يعنى باقر ؛ مسموعا ، يعنى صادق ؛ درموز ، يعنى كاظم ؛ مرّا ، يعنى رضا ؛ هدار ، « 3 » يعنى جواد ؛ نطور ، يعنى تقى ؛ نوقليس ، يعنى عسكرى ؛ اقيدمو ، يعنى صاحب الزمان .\r\nو در كتاب جامع الاسرار آورده كه اصحاب شريعت از زمان آدم تا زمان محمّد مصطفى شش‌اند : آدم ، نوح ، ابراهيم ، موسى ، عيسى و محمّد نبىّ ما ، عليه السّلام . و لاحق هريكى از ايشان ناسخ شريعت سابق بود به اعتبار بعضى احكام نه كلّ آن . و حكمت الهى اقتضا چنان نموده كه هريكى از ايشان را دوازده وصىّ باشد كه حفظ شريعت او مىنموده باشد تا زمان ظهور صاحب شريعت ديگر . و اسماء آن اوصيا بر اين وجه آورده :\r\nاوصياء آدم ، عليه السّلام ، كه صاحب شريعت اوّل است : شيث ، هابيل ، قينان ، ميسم ، شيسم ، فارس ، قيذق ، متوشلخ ، ايتوخ ، ادريس ، دينوخ ، [ و 
  ] ناخور كه به صحبت نوح ، عليه السّلام ، رسيد .\r\nاوصياء نوح ، عليه السّلام ، كه صاحب شريعت ثانى و ناسخ اوّل است : سام ، يافث ، ارشخ ، فرشخ ، فانواشالخ ، هود ، صالح ، و بميخ ، معدل ، و ريحان ، [ و 
  ] هجان كه به خدمت خليل ، عليه السّلام ، رسيد .\r\nو اوصياء خليل ، عليه السّلام ، كه صاحب شريعت ثالث و ناسخ شريعت ثانى است : اسمعيل ، اسحق ، يعقوب ، يوسف ، ايلون ، ايّوب ، دينون ، دانيال ، اكبر ، اينوخ ، اناخا ، [ و 
  ] ميدع كه به شرف صحبت كليم اللّه رسيد .\r\nاوصياء موسى ، عليه السّلام ، كه صاحب شريعت رابع است و ناسخ شريعت ثالث : يوشع ، عروف ، قندوق ، عزيز ، اربسا ، داود ، سليمان ، آصف ، انواخ ، صفيا ، [ و 
  ] واعث كه از صحبت روح‌بخش عيسى روح اللّه مستفيض بود .\r\n\r\n\r\n","description":"","footnote":"\r\n( 1 ) . ق : سيّد سيّد ؛ ش : ميد ميد .\r\n( 2 ) . ق : نور نور .\r\n( 3 ) . ش : هلار .\r\n","page_name":" 405 ","page_number":415},
  {"content":"\r\n\r\nو اوصياء عيسى روح اللّه كه صاحب شريعت خامس بود و ناسخ شريعت رابع : شمعون ، عروف ، وقدوف ، عسيرو ، زكريا ، يحيى ، اهدى ، مشيخا ، طالوت ، قس ، استين ، بحيرا ، [ و 
  ] راهب كه ادراك صحبت محمّدى كرد . بعضى از اوصيا اصحاب شرايع نبىّ بود [ ند 
  ] چنان كه داود ، سليمان ، ذكريا ، يحيى ، يعقوب ، و غير آن‌كه مذكور شدند . شريعت ششم شريعت نبّى ماست كه خاتم انبياء است و ناسخ جميع شرايع . اسماء اوصياء آن حضرت به تفصيل مذكور شد .\r\nو مصدّق اين مقال آنكه در جميع تواريخ مذكور است كه پيغمبر ما ، صلّى اللّه عليه و آله ، قبل از هجرت به مدينه چون جمعى از اهل مدينه به دعوت آن حضرت به شرف اسلام مشرّف شده بودند به اشارت جبرئيل امين در ميان مدنيان دوازده نقيب جهت تعليم شرايع تعيين نمود . ده نقيب از خزرج و دو از اوس . و اسامى ايشان در جميع تواريخ مسطور و مشهور است .\r\nو نيز مؤيّد اين دعوى آن است كه شيخ الموحدّين محيى الدّين العربى در فتوحات مكى مىگويد كه خداى تعالى در جوف فلك كرسى جسمى شفّاف مستدير خلق كرده و او را منقسم به دوازده قسم ساخته و در هرقسمى ملكى از ملائكه ساكن گردانيده و تدبير عالم علوى را به اين دوازده ملك حواله فرموده . و اين دوازده ملك با يكديگر در انتظام امور اصلا اختلاف نمىدارند .\r\nو نيز شيخ محيى الدّين در همان موضع مىفرمايد كه اين وجه موافق است به رأى اماميهء اثنى عشر كه ايشان دوازده معصوم اثبات مىنمايند كه به‌هيچ‌وجه ميان ايشان اختلاف نيست ، و لاحق ايشان موافق و متابع سابق است . و امّا اين طايفهء اماميهء اثنى عشر شعور ندارند و نمىدانند كه اين امداد ائمّهء ايشان در عصمت و در عدم اختلاف و اتساق نظام از آن ملائكهء اثنى عشر است . و الحق اين عدد عددى است شريف و لهذا علماى جفر آن مقدار خواص اين عدد اثبات نمودند كه شرح آن گنجايش ندارد و لهذا اكثر امور شريفه بر اين عدد واقع شده ، مثل عدد حروف كلمهء توحيد كه عبارت از « لا إله الّا اللّه » باشد و كلمهء « محمّد رسول اللّه » نيز به اين عدد مخصوص است ، و عدد شهور سال و ساعت شب و روز .\r\nو از غرايب امور آنكه مولانا شرف على يزدى در ذيل مواطن مىگويد كه هرصاحب دولتى كه اسم و يا لقب و يا كنيت يا مركّب از اينهاى او صريحا يا ضمنا به اين عدد حروف واقع شود دولت او زوال‌پذير نيست و مخالف او دولت‌پذير نى . و الحمد للّه و المنّه كه به عنايت ازلى لقب صاحبقرانى كه امير صاحبقران است به اين عدد واقع است . « 1 » و عدد ضمنى چنانچه در كتب اين فنّ مقررّ است عبارت از آن است كه از كلامى يا اسمى حذف مكررّات نمايند و باقى را لبّ و روح او خوانند ، چنانچه مىگويند لب و روح اوايل مقطّعات سور « 2 » اين عبارت\r\n\r\n\r\n","description":"","footnote":"\r\n( 1 ) . نقل از حاشيهء ق : « و كذا فتحعلى شاه قجر ، و كذا عباس ميرزا قجر . »\r\n( 2 ) . مقصود حروف مقطّع در آغاز برخى از سوره‌هاى قرآن است . - و .\r\n","page_name":" 406 ","page_number":416},
  {"content":"\r\n\r\nاست كه « صراط علىّ حق نمسكه » يعنى : راه على حقّ است ما او را مىگيريم .\r\nو به مقتضاى إنّ للّه فى أيّام كلّ دهركم نفحات الا فتعرّضو الها يعنى : خداى سبحانه و تعالى را در هرزمانى نسائم الطاف است ، پس به آگاهى آن لطايف را دريابيد و از آن لطايف مستفيض شويد . اين فقير بىبضاعت در اسم شريف خليفهء زمان ظلّ اللّهى با اسم شريف حضرت جنّت آشيانى ، عليّين مكانى تأمّل نموده مركب ساخته به اين عبارت كه جلال الدّين محمّد [ اكبر 
  ] بن همايون پادشاه « 1 » ملاحظه نمود بعد از حذف مكررّات باقى به همين عدد دوازده ماندند به طريق ح ل ا د ى ن م ح ب و ه ش عبارتى كه از اين حروف بيرون مىآيد اين است كه « وشاح محمده نبيل » يعنى : پيرايهء بزرگى او عظيم است . و اين بشارتى است غيبى و اشارتى است لا ريبى به آنكه حضرت حقّ سبحانه و تعالى به سابقهء عنايت ازلى خود در طينت اين دودمان عظيم الشأن دولت و كامرانى و سلطنت و كشورستانى الى انقراض العالم مخمر ساخته . و الحمد للّه على ذلك اميد از واقفان بر اين مقال آنكه به حكم لا تنظر إلى من قال و انظر إلى ما قال ، يعنى : نگاه مكن به قائل لكن ملاحظهء قول نماى ، از روى انصاف اين نفحهء الهى را به عين قبول تلقّى نمايند نه از روى اعتساف در مقام عيب‌جويى درآيند ؛ چنانچه خداى سبحانه در كلام خود مىفرمايد   فَبَشِّرْ عِبادِ ، الَّذِينَ يَسْتَمِعُونَ الْقَوْلَ فَيَتَّبِعُونَ أَحْسَنَهُ   « 2 » يعنى : بشارت [ ده 
  ] از بندگان من يا رسول اللّه كسانى را كه هرگاه سخنى از كسى مىشنوند پيروى بهترين وجوه او نمايند نه آنكه حمل بر أقبح وجه كنند .\r\nو در مقصد اقصى آورده كه چون امير المؤمنين به رقّه رسيد اهل رقّه به‌واسطهء آنكه هواخواه امير المؤمنين عثمان و دوستدار معاوية بن ابى سفيان بودند بر امير المؤمنين على عاصى شدند « 3 » و كشتيها از امير المؤمنين على ، عليه السّلام ، را بازداشتند تا پل نسازد . امير المؤمنين مالك اشتر را در آن مكان بگذاشت و خود به موضعى ديگر رفت تا بگذرد . « 4 » اشتر به ايشان گفت : اگر كشتيها را به من تسليم ننماييد بنياد شما بكلّى براندازم . آن قوم بترسيدند و كشتيها را دادند . از آن كشتيها پل ساخت و امير المؤمنين به آن موضع بازگشت و از آن معبر بگذشت .\r\nو در تاريخ ابن اعثم كوفى و حبيب السّير مذكور است كه چون امير المؤمنين على ،\r\n\r\n\r\n","description":"","footnote":"\r\n( 1 ) . جلال الدّين محمّد اكبرشاه ، سوم پادشاه گوركانيان هند ، كه كتاب حاضر در زمان او و به دستور او تأليف شده است .\r\n( 2 ) . زمر ، 17 - 18 .\r\n( 3 ) . فرماندار رقّه در اين زمان سماك بن مخرمهء اسدى بود كه قبلا همراه صد نفر از على ( ع ) جدا شده بود .\r\n( 4 ) . موضعى كه على ( ع ) جهت گذر از رقّه انتخاب كرده بود پل منبج بود واقع در فاصله‌اى دور تر .\r\n","page_name":" 407 ","page_number":417},
  {"content":"\r\n\r\nعليه السّلام ، به حدود رقّه رسيد از جانب معاويه مكتوبى رسيد بر اين منوال :\r\n« امّا بعد ، ايزد متعال از ميانهء كافهء برايا مصطفى را برگزيد و مهبط وحى خويش گردانيد تا به لوازم امر رسالت قيامت نمايد . و آن حضرت را از مهاجر و انصار وزيران شايسته و ظهيران بايسته عنايت فرمود كه در ملازمتش مراسم اخلاص و خدمتكارى به جا مىآوردند و در تمهيد اساس شريعت مساعى جميله بذل كردند . فاضل‌ترين اصحاب و كامل‌ترين ايشان ابو بكر صدّيق بود . بعد از فوت حضرت رسالت‌پناه به سرانجام مهم خلافت قيام نمود ، بعد از او عمر بن خطاب ، آنگاه عثمان بن عفّان . تو هميشه با شيخين مخالف بودى و طريق عداوت با ايشان مسلوك مىداشتى و به هروقت كه با خليفه بيعت بايستى كرد ترا هم‌چنان به بيعت مىكشيدند كه شتر رمندهء الفت ناگيرنده را به مهار بكشند ، به كراهت مىآمدى و نه از دل بيعت مىكردى . و چون آن دو بزرگوار به دار القرار نقل كردند با عثمان - كه با تو قرابت قريبه داشت « 1 » - قواعد مخالفت مؤكّد گردانيدى و قطع صلهء رحم جايز داشته افعال او را در نظر خلايق در لباس قبايح مىنمودى و از اطراف ولايات سوار و پيادهء بسيار به حرم محترم سيّد ابرار ، صلّى اللّه عليه و آله ، طلبيدى تا قاصد قتل او گشتند و خود در خانه نشستى و ابواب امداد و مظاهرت آن خليفهء مظلوم بربستى تا خوش ريخته شد .\r\nسوگند مىخورم به عظمت و جلال كريم لا يزال كه اگر تو به معاونت امير المؤمنين عثمان برمىخواستى و بانگ [ 55 الف 
  ] بر اهل غوغا زده زبان نصيحت مىگشادى ، از اشارت تو در نمىگذشتند و ترك فضولى كرده آن جناب را نمىكشتند . دليل بر آنكه تو به قتل آن خليفهء مرحوم راضى بودى آن است كه امروز تمامى كشندگان او را عزيز و مكرّم مىدارى و نسبت به ايشان انواع انعام و احسان به جا مىآرى . اگر رضاى تو به كشتن عثمان معروف نبوده ، بايد كه تو قاتلان او را گرفته پيش من فرستى تا قصاص نمايم . آنگاه به خدمت تو شتافته ابواب موافقت بازگشايم ، و الّا ترا و ياران ترا نيست نزديك من مگر شمشير . و السّلام . »\r\nچون اين نامه به نظر امير المؤمنين حيدر رسيد جواب را بر اين موجب نوشت : « 2 »\r\n« امّا بعد ، اى معاويه مكتوب تو رسيد . آنچه در باب اصطفاء محمّد مصطفى جهت تبليغ رسالت و هدايت ارباب ضلالت نوشته بودى به وضوح پيوست . و للّه الحمد و المنّه كه حضرت عزّت آن سيّد ستوده [ را 
  ] به مزيد لطف و احسان از ساير پيغمبران ممتاز و مستثنى گردانيد و به تواتر وحى اختصاص داد و مواعيدى كه كرده بود به وفا رسانيد و آن حضرت را بر اعداء\r\n\r\n\r\n","description":"","footnote":"\r\n( 1 ) . على ( ع ) و عثمان هردو از نسل عبد مناف بودند و منظور از قرابت اين دو براى اين است كه عثمان نوهء دخترى بيضاء دختر عبد المطّلب بود .\r\n( 2 ) . شريف رضى گويد : اين نامه از نامه‌هاى خوب آن حضرت است .\r\n","page_name":" 408 ","page_number":418},
  {"content":"\r\n\r\nدين ظفر و نصرت كرامت فرموده ذكر جميلش را در شرف و عزّت [ در 
  ] عالم مشهور ساخته يوما فيوما در متابعانش بيفزود . مرا از تو عجب مىآيد اى معاويه كه اين معنى را در قلم مىآرى و نعمتى را كه حقّ سبحانه و تعالى ما را بدان مخصوص ساخته بر ما مىشمارى . مثل تو در اين صورت مثل آن كس است كه خرما به هجر « 1 » و زيره به كرمان فرستد . اين سخن با من به چه مصلحت مىگويى و از اين تكرار و تذكار چه مىجويى ؟ مگر مىپندارى كه اين احوال از خاطر من محو شده يا آنكه كمال علوّ شأن و سموّ مكان حضرت سيّد الانس و الجان نشناخته‌ام ؟ ! سبحان اللّه ! با علىّ بن ابى طالب چگونه توان گفت كه محمّد رسول اللّه پيغمبر عظيم الشأن است . همانا علوّ شأن پيغمبر از آن مشهورتر است كه محتاج به بيان باشد .\r\nاما آنچه نوشته بودى كه فاضل‌ترين اصحاب ابو بكر بود ، و بعد از او عمر ، و عثمان ثالث ايشان بود ، ترا با اين سخن چه مهم است ؟ اگر ابو بكر و عمر نيكوكردار بودند تو را چه سود ؟ و اگر ايشان بدافعال بودند ترا چه زيان ؟ ابو بكر اگر صدّيق بود ، صدّيق ما بود ؛ زيرا كه شرف و حقيّت ما و جهالت و بطلان اعداء ما را تصديق مىكرد . بر اين قياس فاروق نيز فاروق ماست ؛ زيرا كه براى ما حقّ از باطل فرق مىنمود . و عثمان اگر حميده افعال بود جزاى خويشتن يافت و اگر ناستوده اعمال بود شرّ شرارت به دو خواهد رسيد .   إِنَّ الْأَبْرارَ لَفِي نَعِيمٍ ، وَ إِنَّ الْفُجَّارَ لَفِي جَحِيمٍ .   « 2 » يعنى : بدرستى كه نيكوكاران در آن نشأه در نعيم جاودان خواهند بود و فاجران و بدكاران هرآينه در بدترين طبقه از طبقات دوزخ ، كه عبارت از جحيم است ، خواهند بود .\r\nمرا خبر ده اى پسر هند كه تو بر چه كارى و سخن آن بزرگان را چرا در قلم مىآرى ؟ آيا نمىدانى كه طلقا و اولاد طلقا و احزاب و ذريّات احزاب را در اعمال و افعال مهاجر و انصار مجال دخل نيست ؟ مناسب آن است كه حدّ خود نگاهدارى و سخنانى كه زياده از طور تست بر زبان نيارى . به حمد اللّه همچنانكه محمّد مصطفى ، صلّى اللّه عليه و آله ، فاضل‌ترين تمامى انبياست ما را بر جملهء مهاجر و انصار تفضيل است . نمىبينى كه هركس از ما به سعادت شهادت رسيد به شرفى مخصوص گرديد كه غير او را از آن مرتبه حاصل نيست . حمزه عمّ مرا سيّد الشهدا گويند و برادرم را جعفر طيار فى الجنّه خوانند . مسلمان ما در اسلام بر مسلمان [ شما 
  ] راجح است و كافر ما در كفر بر كافر شما فايق . اگر حقّ سبحانه و تعالى در اين آيهء وافى هدايه كه :  إِنَّ اللَّهَ لا يُحِبُّ مَنْ كانَ مُخْتالًا فَخُوراً -  « 3 » يعنى : بدرستى كه خداى تعالى دوست نمىدارد كسى را كه از روى تكبّر به محاسن و مآثر خود فخر مىنموده باشد و خود را بر ساير خلايق فائق\r\n\r\n\r\n","description":"","footnote":"\r\n( 1 ) . ق ، ش : بصره . هجر شهرى است در بحرين كه درختان خرماى زياد دارد .\r\n( 2 ) . انفطار ، 13 و 14 .\r\n( 3 ) . نساء ، 36 .\r\n","page_name":" 409 ","page_number":419},
  {"content":"\r\n\r\nمىدانسته باشد - مؤمنان را از تزكيهء نفس نهى نمىفرمود ، در اين مكتوب شمّه‌اى از مناقب و فضائل اهل بيت در قلم مىآوردم بر وجهى كه هرمسلمانى مىشنود بدان معترف و مقرّ مىبود . و اگر مآثر مشهوره و مفاخر موفورهء من ترا فراموش گشته است ، بعضى از آن به فحوى  وَ أَمَّا بِنِعْمَةِ رَبِّكَ فَحَدِّثْ  « 1 » - يعنى : اى محمد ! نعمت پروردگار خود را آشكار كن - به ياد تو دهم .\r\nاى پسر هند ! دست از اين كار باز دار و مرا بر آن مدار كه كلمة الحق با تو بگويم كه با زمره‌اى كه از همه حيثيتى بر تو تقديم و تفضيل يافته‌اند دعوى مساوات مكن و بدان كه ما از بدايع صنايع آفريدگاريم و حكم ساير خلق نداريم و كمال حلم ما باعث بر آن است كه با مردم مجالست مىنماييم و طريق اختلاط مسلوك مىداريم . مشكوة هدايت از ما و شجرهء ملعونه از شما . هاشم بن عبد مناف از ماست و سگ اخلاق يعنى اميّه از شماست . شيبة الحمد يعنى عبد المطّلب از ماست و كذّاب مكذّب « 2 » از شما . طريد « 3 » پيغمبر از شما و طيّار بهشت از ما .\r\nحمزه سيّد الشهدا « 4 » از ماست و دشمن كتاب پروردگار و سنّت سيّد ابرار از شما . سيدة نساء العالمين « 5 » از ماست و امّ الجميل حمالة الحطب « 6 » از شما .\r\nو فصلى كه در باب قتلهء عثمان نوشته بودى و درخواست كرده بودى كه ايشان را به تو فرستم ؛ ترا نمىرسد كه طلب خون عثمان كنى و از من پسنديده ننمايد كه آن جماعت را پيش تو فرستم . اگر فرزندان عثمان كشندگان پدر خود را طلبند محقّند . و اگر تو دعوى مىكنى كه من از اولاد عثمان قوّت و مكنت و تبع بيشتر دارم ، لايق آن است كه در امرى كه اكابر مهاجر و انصار اتّفاق نموده‌اند موافقت كنى ، آنگاه قتلهء عثمان را به حضور من آورده زبان دعوى بگشايى و حجّتى كه در آن باب دارى فرانمايى تا آن قضيّه به موجب حكم كتاب الهى و سنّت حضرت رسالت‌پناهى فيصله يابد .\r\nو ديگر آنچه در آخر نامه نوشته بودى كه ترا و ياران ترا نيست نزديك من مگر شمشير ؛ از اين سخن بغايت متعجّب گشتم . يابن آكلة الأكباد ! - يعنى اى پسر جگرخوار « 7 » - تو از كه شنيدى كه اولاد عبد المطّلب از شمشير ترسيدند و در جنگ پشت بر دشمن گردانيدند ؟ تعجيل\r\n\r\n\r\n","description":"","footnote":"\r\n( 1 ) . ضحى ، 11 .\r\n( 2 ) . منظور ابو جهل است كه بيش از همهء مردم با رسول اللّه ( ص ) دشمنى كرد و در جنگ بدر كشته شد .\r\n( 3 ) . منظور حكم بن عاص و پسرش مروان است كه رسول اللّه ( ص ) از مدينه تبعيدش فرمود .\r\n( 4 ) . اشاره به حمزة بن عبد المطّلب است كه در جنگ احد كشته شد و رسول اللّه ( ص ) لقب سيّد الشهدا به او داد .\r\n( 5 ) . منظور فاطمه زهرا ( ع ) است كه به لقب خير نساء العالمين ( - بهترين زنان جهان ) ناميده شده است .\r\n( 6 ) . دختر حرب و عمّهء معاوية بن ابى سفيان و همسر ابو لهب است كه ذكرش در سورهء مسد آمده است . و اشاره امام به « حمالة الحطب » به استناد همين آيه از قرآن است .\r\n( 7 ) . اشاره است به خورده شدن جگر حمزه سيّد الشهدا توسط هند مادر معاويه .\r\n","page_name":" 410 ","page_number":420},
  {"content":"\r\n\r\nمكن و چندان توقّف كن كه من به تو رسم تا شمشيرها بينى كه هنوز دستهء آنها در خون برادر تو و خال تو و جدّ تو و عمّ مادر و اسلاف تو است . اگر در آن معركه منهزم گردى عزايم اصحاب دين و ارباب يقين مشاهد تو گردد و اگر نصرت ترا باشد حقيقت ما را زيان ندارد ،  إِنَّا إِلى رَبِّنا مُنْقَلِبُونَ *  ، و السّلام على عباد اللّه الصالحين . زيرا بدرستى كه در آن صورت ما به سوى پروردگار خود بازمىگرديم و سلامت از جانب خداى تعالى بر بندگان فرمانبردار است . » « 1 »\r\nچون اين مكتوب هدايت اسلوب به معاويه رسيد متردّد و متحيّر گشته بر خود پيچيد و ندانست كه چه كند و چگونه در طريق جوانب آن خطاب مستطاب پويد . آخر الامر اين بيت در جواب امير المؤمنين على قلمى نموده فرستاد :\r\n ليس بينى و بين قيس عتاب * غير طعن الكلى و ضرب الرّقاب \r\nيعنى : نيست ميانهء من و تو عتاب و سرزنشى غير از نيزه و شمشير . و امير المؤمنين على ، كرّم اللّه وجهه ، از روى تمثيل در جواب او اين آيه نوشت كه  إِنَّكَ لا تَهْدِي مَنْ أَحْبَبْتَ وَ لكِنَّ اللَّهَ يَهْدِي مَنْ يَشاءُ .  « 2 » يعنى : هرآينه تو يا رسول اللّه راه راست نمىتوانى نمود هركه را دوست مىدارى ، و لكن خداى تعالى هدايت مىكند و راه راست مىنمايد هركه را مىخواهد .\r\nبدان‌كه [ عقيدهء 
  ] بعض اهل سنّت ، رضوان اللّه عليهم ، آن است كه اين آيه در حقّ ابو طالب نازل شده ؛ چراكه ، پيغمبر ، صلّى اللّه عليه و آله ، در باب اسلام او مبالغهء بسيار داشت و او را بسيار دوست مىداشت ، ليكن چون توفيق الهى رفيق او نبود به شرف اسلام مشرّف نشد . « 3 » امّا بقيّة الحفّاظ ابو الكرم عبد السّلام بن محمّد بن حسن كه از كبار محدّثين شافعيه است در مستقصى از ثقات نقل كرده كه إتّفق اهل البيت على أنّ أبا طالب مات مسلما و خلاف أهل البيت عليهم السّلام خلاف غير معتبر . يعنى : اتفاق نمودند علماى اهل بيت رسول ، صلّى اللّه عليه و آله ، بر آنكه ابو طالب بر ملّت محمّدى و شريعت مصطفوى از اين سراى انتقال نمود و مخالفت [ با 
  ] علماى اهل بيت رسول ، صلّى اللّه عليه و آله ، از درجهء اعتبار ساقط است . با وجود اين روايات صحتّ آيات از اولاد سيّد كاينات و ثبوت حكايات شدايد محن كه ابو طالب در حمايت و رعايت سيّد كاينات و خلاصهء موجودات ، عليه شمائم الصّلوات و نسايم التّحيّات ، كشيده چگونه عاقلى اعتقاد به كفر او تواند نمود ؛ و اللّه اعلم بعلّة الوجود .\r\n\r\n\r\n","description":"","footnote":"\r\n( 1 ) . اين نامه با كمى اختلاف لفظى در نهج البلاغه ، ترجمهء دكتر سيد جعفر شهيدى ، ص 291 آمده است .\r\n( 2 ) . قصص ، 56 .\r\n( 3 ) . مسئلهء اسلام ابو طالب از ديرباز ميان شيعه و مخالفانش مطرح بوده است و درحالىكه اكثر اهل سنّت مىگويند او مشرك از دنيا رفت ، شيعه مصرّا معتقدند كه او مسلمان از اين جهان رفته است ؛ - سيرهء رسول الله ، ص 178 .\r\n","page_name":" 411 ","page_number":421},
  {"content":"\r\n\r\n\r\nمناظرهء هشام با تاجر پير\r\nو چون ابن اعثم كوفى در اين باب مناظرهء هشام بن عبد الملك [ را 
  ] با تاجر پير كوفى كه در شكارگاه با او ملاقات نمود ، به‌واسطهء ابيات معاويه كه در باب منع ابى سفيان از اسلام گفته - چنانچه مضمون آن مذكور خواهد شد - ايراد نموده [ است 
  ] ، ما نيز جهت همين [ 55 ب 
  ] مناسبت متصدّى نقل آن قضيّه گشتيم .\r\nدر تاريخ ابن اعثم كوفى « 1 » چنين آورده كه روزى هشام بن عبد الملك در شام به شكار رفته بود . در اثناء شكار ديد كه غبار از شاهراه برخاسته ، هرساعت بلندتر مىشود . هشام خدمتكاران خويشتن را گفت : شما همه اينجا توقّف كنيد تا من حقيقت آن غبار معلوم كنم .\r\nبايد كه هيچ‌كس از عقب من نيايد تا من بازگردم . پس هشام با يك غلام ، رفيع نام ، متوجّه جانب غبار شد . چون نزديك رسيد ديد كاروانى است كه از شام به جانب كوفه مىرود و در ميان اين قافله پيرى است نورانى با پسرى چند نيكوسيرت زيباخلقت . بر آن پير سلام كرد .\r\nشيخ جوابى نيكو داد . هشام از او پرسيد كه : اى پير ! تو از كجايى و منشاء تولّد تو كدام زمين است ؟ پير گفت : نشو و نماى من در كوفه است . امّا حديث مولد و اصل و نسب چرا از من سؤال مىكنى ؟ و اللّه كه اگر من از قبيلهء عزيزتر عرب باشم ترا سود ندارد و اگر از ذليل‌ترين قبايل عرب باشم ترا هم زيانى نباشد . پس سخنى كه ترا فايده و ضررى نيست و خير و شر از آن بازنگردد به تو ، چرا مىپرسى ؟\r\nهشام گفت : معلوم شد كه تو شرم مىدارى كه مرا از مولد خود خبر دهى . پير بخنديد و گفت : و اللّه چنان نيست كه تو تصوّر كردى ، بلكه چون ترا به اين سرو طلعت و كجى چشم و زشتى صورت و ناخوشى لهجت ديدم بر دناء اصل و حسب و نسب تو دليلى واضح يافتم .\r\nبنابراين نمىخواستم كه با تو در مقام جواب و سؤال بايستم . امّا چون لا بد تو را از موضع و نسب خويشتن خبر بايد داد ، چنان كنم . بدان كه من مردىام از قبيلهء حكم . مادر من از قبيلهء سلونى است . و ما را با قبيلهء عكل قرابتى و مواصلتى باشد . هشام گفت : اين است ناخوش نسب و حسب . شكرها واجب باشد بر آن‌كس كه چنين نسب و حسب كه تو دارى نداشته باشد . شيخ گفت : چرا چنين مىگويى ؟ در اين قبايل كه بر شمردم چه عيب است ؟ الحقّ زيبا خلقتى و نيكو صورتى و خوش‌لهجتى كه تو دارى . ترا مىرسد كه عيب مردم كرده باشى ؟ آيا نگويى كه تو از كدام قبيله‌اى و حسب و نسب تو چيست ؟\r\n\r\n\r\n","description":"","footnote":"\r\n( 1 ) . مراد كتاب التاريخ ابن اعثم كوفى است كه وقايع تاريخى را تا روزگار مأمون نوشته است . كتاب التاريخ دنبالهء الفتوح ابن اعثم كوفى است و هنوز از عربى به فارسى ترجمه نشده است .\r\n","page_name":" 412 ","page_number":422},
  {"content":"\r\n\r\nهشام گفت : چرا نگويم . من مردىام از قريش . شيخ گفت : قبيلهء قريش بسيار قبيلهء عظيمى است . امّا در آن قبيله مانند ساير قبايل اشراف و اعالى و اراذل و ادانى بسيار است . تو از كدام قومى ؟ هشام گفت : من از اكابر و اشراف قبيله‌ام . من مردىام از بنى اميّه كه هيچ‌كس در شرف با ايشان برابرى نتواند كرد و هيچ آفريده‌اى از ايشان انتقام نكشيده است و نتواند كشيد . شرف و خطر ايشان از آفتاب ظاهرتر و از بدر باهرتر .\r\nپير چون اين سخن بشنيد خوش بخنديد و گفت :\r\nمرحبا بك يا أخى بنى اميّه ! تا كى اين نسب پوشيده مىداشتى و مرا به خويشتن در غلط مىانداختى . نيكو كردى كه بگفتى و اين غم و انديشه از دل من برفتى . الحق نيكو نسبى و گزيده تبارى و ستوده خاندانى و بركشيده دامانى ! شرمت باد از اين نسب و ننگت باد از اين حسب ! مگر نشنيده‌اى كه بنى اميّه در جاهليت زر به سود مىدادند و چون مسلمان شدند سيرت ربا بگذاشتند و غصب حقوق اهل عصمت بر دست گرفتند ؟ سرور و مقتداى شما خمّار بوده و امير شما جبّار ، در هرجنگى روى به هزيمت نهاده [ است 
  ] و مردمان و مبارزان خود را به باد فنا داده آبروى خويش ريخته و از افروختن آتش انتقام عاجز بوده . خاكسار جماعتى كه ايشان را مذهب و سيرت اين باشد و مردانگى و شجاعت چنين . مع ذلك به گواهى سيد المرسلين و خاتم النبيّين محمّد مصطفى ، صلّى اللّه عليه و آله ، شما از اهل دوزخيد . مردان شما از عار نسب بيرون نتوانند آمد و زنان شما از خبث طينت و غلبهء شهوت در هيچ محفل روى نتوانند گشاد .\r\nعفّان ، كه آشكارا دست از خويشتن بازداشتى ، از شما بود ؛ و آن بيتها كه در حقّ زن خويشتن گفته - وقتى كه از او غايب گشته بود - [ و 
  ] در فراق او مىگريست نشنيده‌اى ؟ عتبه كه صاحب علم روز قليب بود از شماست . و آن لعينه ، هند ، كه مجمع عيوب و مساوى است هم از شماست . صخر بن حرب كه در جاهليت دو حرفت خسيس « 1 » داشت : هم خمّار بود و هم بيطار ، و در جاهليت با محمّد مصطفى ، صلّى اللّه عليه و آله ، محاربه نمود و چون مسلمان شد هرگز اعتقاد راست نداشت . منافقى بود غدّار و در همهء عيبها و رسواييها پيشوا و سردار . پسر او ، معاويه ، كه مصطفى ، صلّى اللّه عليه و آله ، بر او هفت نوبت لعنت كرده نيز از شماست . با وجود آن در خبث عقيدت و ناپاكى طينت به مرتبه‌اى بود كه چون پدر او ابو سفيان انديشهء اسلام نمود او از اسلام آوردن منع مىكرد و بر بت پرستيدن ترغيب و تحريص مىنمود و در اين باب بيتى چند به پدر نوشته كه :\r\n« اى صخر ! زينهار اسلام نيارى و به اين فضيحت و عار ما را نيندازى ، و بعد از آنكه روز\r\n\r\n\r\n","description":"","footnote":"\r\n( 1 ) . خسيس : پست . - و .\r\n","page_name":" 413 ","page_number":423},
  {"content":"\r\n\r\nبدر جدّ و خال من و عمّ مادر مرا كشته باشند زينهار كه طريق متابعت و مطاوعت ايشان پيش نگيرى كه مرگ آسان‌تر از سرزنش زنان است كه به بىغيرتى نسبت ما مىكرده باشند . »\r\nو بعد از آن معاويه با مصطفى ، صلّى اللّه عليه و آله ، عداوت بيشتر گرفت و با وصىّ او ، عليه السّلام ، جنگ كرد و زياد حرامزاده را به پدر خود ملحق گردانيد « 1 » و [ بر خلاف 
  ] حديث پيغمبر ، صلّى اللّه عليه و آله ، « ألولد للفراش و للعاهر الحجر » يعنى : فرزند ملحق به صاحب فراش است و زانى را سنگسار بگردانيد ، ولد را به زانى ملحق ساخت .\r\nبدان كه علما را در معنى اين حديث اختلاف است . اكثر بر آنند كه معنى اين است كه فرزند آن صاحب فراش است و زانى را نااميدى . و لفظ حجر در عرف عرب كنايه از نااميدى است . و بعضى برآنند كه مراد از اين حجر رجم ، يعنى سنگسار كردن ، است . و آن ضعيف است . زيرا كه زانى را در شرع رجم نمىكنند بلكه رجم مخصوص به زانى محصنه است . و نيز به اتّفاق ائمّهء اربعه كه عبارت از امام اعظم ، « 2 » امام شافعى ، مالك ، و حنبل است ، رضوان اللّه عليهم ، زن به مجرّد عقد صحيح شرعى فراش مرد مىشود ؛ به اين معنى كه هرگاه زنى بعد از وقوع عقد صحيح شرعى در اقّل مدت وضع حمل كه شش ماه است فرزندى بيارد اين فرزند ملحق به آن عاقد است ، خواه آن مرد به آن زن معقود دخول كرده باشد خواه نكرده باشد . غايتش امام شافعى و مالك و حنبل ، با عقد صحيح شرعى ، امكان وطى [ را 
  ] نيز شرط مىكنند ؛ به اين طريق كه مىبايد كه اين زن و مرد بعد از وقوع عقد صحيح به نوعى باشند كه عقلا وطى آن ممكن باشد . امّا نزد امام اعظم امكان وطى شرط نيست بلكه به مجرّد عقد فراش متحقّق است .\r\nو فايدهء اختلاف در اين صورت ظاهر مىشود [ كه 
  ] مثلا شخصى كه در مشرق است و براى او ولّى او زنى گيرد و آن زن در مغرب باشد و هيچ‌كدام از امكان خود مفارقت نكرده و يكديگر را نديده [ باشند 
  ] ، اگر اين زن بعد از وقوع اين عقد در مدّت شش ماه يا زياده از آن فرزندى بيارد نزد امام اعظم به مقتضاى اين حديث كه « ألولد للفراش » اين فرزند آن مرد است ؛ چراكه ، اين زن به مجرّد عقدى كه در مشرق واقع شده فراش آن مرد شده ، و فرزند ملحق به فراش است . امّا پيش ائمّهء ثلاثه اين فرزند ملحق به آن شخص نيست و ميراث او نمىبرد ، چرا كه اگرچه عقد صحيح شده امّا به‌واسطهء بعد مسافت ممكن الوطى نبوده ، پس\r\n\r\n\r\n","description":"","footnote":"\r\n( 1 ) . در مورد مسئلهء استلحاق زياد بن ابيه به ابى سفيان از طرف معاويه - زرياب خويى ، سيرهء رسول اللّه ، ج 1 ، ص 23 و 74 .\r\n( 2 ) . امام اعظم ، ابو حنيفه نعمان بن ثابت ، از ائمه چهارگانهء اهل سنّت است . - و .\r\n","page_name":" 414 ","page_number":424},
  {"content":"\r\n\r\nشرط متحقّق نشده . به‌خلاف آنكه در يك شهر باشند كه آنجا به مجرّد عقد ، خواه ظاهرا مرد به آن زن رسيده باشد يا نه ، فرزند ملحق به اوست ؛ چرا كه موجب فراش ، كه عقد صحيح با امكان وطى است ، متحقّق شده . و امّا نزد شيعه اثنى عشريه فراش متحقّق نمىشود مگر به وطى محقّق بعد از عقد صحيح شرعى . اين بود تحقيق حديث . بازآمديم به سخن آن پير تاجر .\r\nبعد از آن گفت كه : چون عمر معاويه به آخر رسيد پسر فاسق خود را وليعهد گردانيد و او را در ريختن خونهاى اهل بيت رسول دلير ساخت . و عقبه بن ابى معيط ، « 1 » كه مصطفى ، صلّى اللّه عليه و آله ، نسب او را از قريش نفى كرد ، شما او را به خود پذيرفتيد و از اقرباى خويش زن به او داديد ، حال آنكه او جهودى بود احمق از اهل صفوريّه « 2 » و امير المؤمنين علىّ بن ابى طالب ، كرّم اللّه وجهه ، به دست خود او را گردن بزد و جان او را به دوزخ فرستاد و عار آن در شما بماند كه اين‌چنين شخصى ستوده و بزرگى پسنديده ! را به خويشتن خوانديد و پسر او ، وليد پليد ، كه دايم الخمر بود و به نصّ قرآن از جهنميان است از شماست ، و حكم بن العاص « 3 » كه مصطفى ، صلّى اللّه عليه و آله ، بعد از آنكه بر او لعن كرد فرمود كه او را با پسرش مروان از مدينهء [ 56 الف 
  ] طيّبه بيرون كردند از شماست .\r\nو عبد الملك بن مروان كه احاديث نبوى را متبدّل گردانيده و اشرار و فجار را بر مسلمانان مسلّط ساخته از شماست و فاضل‌ترين نايبان او حجّاج بود كه ظلم و فسق او از آنچه تصوّر كنيم روشن‌تر است . و پسران عبد الملك ، سليمان و وليد و هشام و يزيد ، جبّارانى بودند كه در احكام شريعت طعنها كردند و از جملهء كافران و زنديقان‌اند كه منجنيق بر خانهء خداى نهادند و سنگ و پليدى در كعبه انداختند و عترت مصطفى را ، صلّى اللّه عليه و آله ، بكشتند نيز از شما بودند . و يكى از زنان شما هند ملعونه است كه شوهر را از راه بگردانيد و به كفر و ضلالت خواند و وحشى را به خود تمكين داد و زرينهء خويشتن به دو بخشيد تا او حمزهء سيّد الشهدا را بكشت و جگر او را به دست هند داد تا بخورد . و شجرهء ملعونه كه در قرآن است به اتّفاق علما بىهيچ منكرى بنى اميّه‌اند .\r\nو چون پير تاجر از اين كلمات فارغ شد آخر اين بيت بگفت و برفت : مضمون بيت آنكه :\r\n\r\n\r\n","description":"","footnote":"\r\n( 1 ) . هرسه نسخه : عتبة بن ابى معيط . وى يكى از سرسخت‌ترين دشمنان رسول اللّه ( ص ) بود . او بود كه زنبيلى از كثافات بر در خانهء حضرت ريخت . در روز بدر اسير شد و حضرت فرمود او را بكشند . علّت مخالفت عقبه با حضرت رسول از روى نادانى و احساسات بوده است نه به لحاظ مسائل سياسى ، شايد هم علّت دينى داشته است ؛ زيرا او را از زنادقه ( - مانويان ) شمرده‌اند ؛ - المنمّق ، ص 448 ، به نقل سيرهء رسول اللّه ، ج 1 ، ص 135 .\r\n( 2 ) . م : صفّين .\r\n( 3 ) . حكم تا روز فتح مكّه ايمان نياورد و در آن روز بناچار اسلام آورد و ظاهرا اسلام او چندان صحيح نبود . و مىگويند « كان مغموصا عليه فى دينه » يعنى : دين او معيوب و ناقص بود ؛ - پيشين ، ص 134 .\r\n","page_name":" 415 ","page_number":425},
  {"content":"\r\n\r\n« بگير اى برادر بنى اميّه اين فضائل قبيلهء خود را ، تا باشد تو را از من يادگارى و داغى . » هشام حيران بماند و بعد از آن به غلام خود رفيع گفت : اى رفيع ! هيچ‌چيز از سخنان اين پير ياد گرفتى ؟ و باز توانى گفت ؟ رفيع گفت : و اللّه كه من چنان متحيّر و مدهوش بودم كه هيچ‌چيز از آن نمىفهميدم چه جاى آنكه به خاطر مانده باشد . بارها قصد كردم كه به يك ضرب سر او را از بدن جدا سازم . زهى كافر پيركى و فصيح شيخكى و بىحيا مردكى ! هشام گفت : اى رفيع اگر نه اين جواب مىگفتى گردن تو را مىزدم . زينهار اگر از اين سخنان به خاطرت چيزى مانده باشد به هيچ آفريده‌اى نگويى .\r\nپس هشام بازگشت . چون به لشكرگاه خود رسيد فوجى سواران را تعيين كرد كه اين پيرمرد بازرگان را گرفته بيارند . آن پيرمرد چون دانسته بود كه اين هشام بن عبد الملك است و يقين كس به طلب من خواهد فرستاد ، همان ساعت قافله را گذاشته به جانب بنى كليب رفته از آنجا به كوفه شد . آن سواران هرچند در طلب آن پير شتافتند اثرى از او نيافتند . امّا هشام بعد از آن پيوسته در انديشهء گرفتن آن پير بودى و هميشه بر ترك او تأسف مىخوردى .\r\nاز رفيع غلام مروى است كه من از آنچه آن پير بازرگان گفته بود يك كلمه فراموش نكردم و از سورهء الحمد بهتر ياد داشتم ، لكن آن وقت كه هشام از من پرسيد مصلحت آن بود كه چنين گويم كه هيچ‌چيز نفهميدم چه جاى كه به خاطر من مانده باشد ! و تا زمان حيات هشام يك كلمه از آن حكايت به هيچ احدى اظهار نكردم .\r\nالقصّه ؛ چون خبر به معاويه رسيد كه امير المؤمنين علىّ بن ابى طالب ، كرّم اللّه وجّهه ، از آب رقّه گذشته متوجّه شام است ، منادى فرمود و لشكر را بخواند . چون جمع شدند ايشان را گفت : اى مردمان ! هيچ مىدانيد كه چه كسى روى به جنگ شما آورده ؟ آن شير وغا و دلير بىهمتا علىّ بن ابى طالب با مبارزان عراق و سواران حجاز و ميران كوفه و روزه‌داران انصار و شمشيرزنان همدان و نيزه‌داران عبد القيس روى به شما نهاده و هركس را كه در او اندك رجوليّتى و شجاعتى دانسته با خويشتن آورده و رنود و اوباش آن ولايت از جهت غارت نواحى شام با لشكر او مىآيند و از جهت تقويت دين و حفظ حريم و صيانت مال و نفس از سر بصيرتى كامل و حرصى شامل و يقينى صادق با شما جنگ خواهند كرد . اگر شما انديشه داريد كه بر جنگ ثبات نماييد و صبر كنيد امروز وقت ثبات و صبر است .\r\nمروان حكم بر پاى جست و گفت : اى امير المؤمنين ! و اللّه كه من روز حرب جمل دل از جان برگرفتم و جهد مىكردم تا باشد كه زخم خورم و از اين جان حزين و دل غمگين بازرهم .\r\n\r\n","description":"","footnote":"","page_name":" 416 ","page_number":426},
  {"content":"\r\n\r\nچون تقدير نبود ميسر نشد . اكنون عذرى نمانده و چنان مىدانم كه اجل من نزديك رسيده .\r\nو اللّه اگر على را ببينم با او جنگ مىكنم تا كشته شوم و از اين غصّه‌ها بازرهم .\r\nبعد از آن ذو الكلاع حميرى برخاست و گفت : اى امير ! من عزيمتى كه تو دارى بر محاربهء علىّ بن ابى طالب با قوم خود بازگفتم و ايشان را در موافقت تو بر اين محاربه مصمّم گردانيدم .\r\nاكنون كار به تو افتاده . هرخدمتى كه مىفرمايى بدان قيام نمايم و كمال سعى در تحصيل رضاى تو به جاى آرم . و السّلام .\r\nبعد از آن حوشب ذو الظليم برخاست و گفت : ما نه از جهت تو جنگ مىكنيم و نه براى رضاى تو در خشم مىشويم . جدّ ما در اين محاربه جهت آن خليفهء مظلوم است كه او را به ناحق كشته‌اند و آن‌چنان ظلمى شنيع و جورى قبيح آشكارا روا داشته‌اند . تا جان داريم خواهيم كوشيد تا كينهء او بازكشيم و كشندگان او را به دست آريم و به قصاص او بازكُشيم . و ديگر آنكه علىّ بن ابى طالب لشكرى انبوه برداشته روى به ولايت شام كه خانه و وطن مألوف ماست آورده ما را ناچار از جهت حفظ ولايت و نگاه داشتن وطن و خانه آن مقدار جهد كه ممكن باشد به جا بايد آورد . و تو را از لشكر علىّ بن ابى طالب چندان نمىبايد انديشيد و ايشان را چندين وزن و محلّ نمىبايد نهاد كه ايشان قوّت ندارند كه به يك حمله پيش ما فراايستند .\r\nچندانكه ما را به ايشان ملاقات افتد ، اميد كه به يك حمله كار ايشان ساخته شود و شرّ ايشان از مسلمانان مندفع گردد .\r\nپس ابو الأعور السلمّى « 1 » برخاست و گفت : اگر چه ما در وقت كشتن عثمان در مدينه حاضر نبوديم و كشندگان او را نمىشناسيم ، امّا چون تو ما را از كيفيّت آن‌حال تقرير مىكنى ، ما تصديق تو مىنماييم و در طلب خون عثمان با تو موافقيم و هرچه در اين معنى مىفرمايى و مصلحت مىبينى بدان قيام مىنماييم و اگر جانهاى ما در اين كار شود سهل و آسان شماريم . و السّلام .\r\nدر اين اثنا خبر آوردند كه علىّ بن ابى طالب ، عليه السّلام ، با سپاهى كه دارد در كنار آب فرات در مقابل شهر رقّه فرود آمده و لشكرگاه زده . معاويه ابو الاعور السلمّى را بخواند و لشكر عظيم از اهل شام همراه او كرد و گفت : اى ابو الاعور ! مىبايد كه با اين لشكر بر وى و در محلّ فرصت خود را بر لشكر علىّ بن ابى طالب زنى . باشد كه جماعتى از ايشان را بتوانى كشت .\r\nابو الاعور قبول نموده با آن لشكر روى به جنگ امير المؤمنين على ، عليه السّلام ، آورد .\r\nچون امير المؤمنين على ، عليه السّلام ، از اين معنى خبر يافت زياد بن النضر و شريح بن هانى را با جمعى به جنگ ابو الاعور فرستاد . چون ايشان ابو الاعور را ديدند كه لشكرى عظيم همراه\r\n\r\n\r\n","description":"","footnote":"\r\n( 1 ) . نام حقيقى وى عمرو بن سفيان بن عبد شمس بود .\r\n","page_name":" 417 ","page_number":427},
  {"content":"\r\n\r\nدارد ، خود را به او ننموده ، سوارى پيش امير المؤمنين على فرستادند و از كيفيّت كثرت لشكر ابو الاعور خبر داده مدد طلبيدند . امير المؤمنين على ، عليه السّلام ، اشتر را بخواند و به مدد ايشان تعيين فرمود و مثالى به ايشان نوشت كه : مىبايد كمر اطاعت و انقياد اشتر در ميان بسته از صوابديد او به‌هيچ‌وجه بيرون نباشيد كه اشتر از آنها نيست كه در مضايق بر علوّ همم و ثبات‌قدم او اعتماد نشايد كرد ، و نه بر تعجيل او در موضعى كه تأنى به احتياط نزديكتر باشد خائف توان بود ، و نه در صبر و سكون او در محلّى كه مسارعت و مبادرت مطلوب بود بيم نقص و زلل و خطا و خلل باشد .\r\nپس اشتر براند تا به زياد بن نضر و شريح بن هانى ملحق شد ، و به جمع روان شدند تا به موضعى رسيدند كه آن را سورالروم گفتندى . ابو الاعور در آن نواحى فرود آمده بود . اشتر نامه‌اى به امير المؤمنين نوشته مشتمل بر رخصت محاربهء ابو الاعور . امير المؤمنين در جواب نوشت : اى مالك اشتر ! حذر كن از آنكه ابتداى قتال از جانب تو باشد مادام كه ايشان را به طريق حقّ دعوت نكرده باشى و حجّت بر ايشان نگرفته . و احتياط نمايى كه عداوت ايشان ترا به گناه نيندازد و تا تمهيد اعتذار نكنى و پيشدستى آن طايفه بر حرب و كارزار نبينى زنهار كه آهنگ جنگ ايشان ننمايى . و در محل جنگ بر ميمنهء خود زياد را امير كن و ميسره را بر شريح بن هانى ده و خود در قلب لشكر قرار گير كه من نيز به زودى به تو ملحق خواهم شد . « 1 »\r\nچون جواب امير المؤمنين على ، عليه السّلام ، به اشتر رسيد ، نامه‌اى به ابو الاعور نوشت و او را به بيعت امير المؤمنين دعوت كرد و برخى از فضائل و مناقب امير المؤمنين على در آن نامه ذكر كرد و بيعت مهاجر و انصار به او تقرير كرد و نامه را به ابو نجد مازنى « 2 » داد - و او را امير المؤمنين به‌واسطهء زهد او مكرّم داشتى - پس ابو نجد مازنى به جانب ابو الاعور روان شد - و مسافت ميان ايشان سه فرسنگ [ 56 ب 
  ] بود - [ و نامه را به او 
  ] داد .\r\nو ديگرى گويد من به طلايهء ابو الاعور بودم . چون ابو نجد به ما رسيد پنداشتيم اعرابى است . پس راه بر او برگرفتيم و خواستيم كه با او هزل كنيم . گفت : مادر شما بگرياد ، يا اخوان الشياطين ! راه دين را بر مردمان بستيد بس نيست كه الحال شارع عام بر مسلمانان مىبنديد ؟ گفتيم : راه گشاد است . امّا تو قصد كجا دارى ؟ گفت من رسول امير اشترم ، كه صاحب جيش امير المؤمنين على است ، به سوى ابو الاعور .\r\nچون ابو نجد نزديك به خيمهء ابو الاعور رسيد ديد كه جماعتى از نديمان او بيرون مىآمدند و اثر شراب بر ايشان پيدا بود . چون پيش ابو الاعور درآمد گفت : اى ابو الاعور ! تو و نديمان تو [ به 
  ]\r\n\r\n\r\n","description":"","footnote":"\r\n( 1 ) . على ( ع ) نامه توسط حارث بن جمهان جعفى به مالك اشتر رسانيد .\r\n( 2 ) . ش : بازنى .\r\n","page_name":" 418 ","page_number":428},
  {"content":"\r\n\r\nارتكاب آنچه خداى تعالى حرام گردانيده قيام مىنماييد ؟ ابو الاعور گفت : تو به رسالت قيام نماى .\r\nتو را به نصيحت چه كار ؟ پس نامهء اشتر به دو داد . چون مطالعه نمود ، نامه‌اى نوشت به اشتر مبنى بر وصف معاويه و بنى اميّه و گفت : ميان من و تو بجز شمشير چيزى ديگر نيست .\r\nچون اشتر آن مكتوب بخواند به پسر خود سپرده و گفت : اين را نگاهدار تا پيش امير المؤمنين ما را حجّت باشد . و لشكر را به استعداد و حرب امر نمود . و علم اشتر رمحى « 1 » بود حرير سفيد بر آن بسته و آيهء  إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ  « 2 » - الآيه - بر آن نوشته . پس اشتر زره پوشيده و طبلها فروكوفتند . چون ابو الاعور آواز طبلها بشنيد ، عبد اللّه بن منذر را كه از دلاوران معروف بود گفت : اشتر را به غير از تو هيچ‌كس مقهور نتواند كرد . جهد كن كه او كشندهء عثمان است ، تا در پيش معاويه تو را بيشتر قدر باشد . عبد اللّه گفت : مرا عار آيد كه با اشتر مقابل شوم ، بلكه در روز شجاعت هزار او چون بايد كه با من تواند كوشيد .\r\nابو الاعور گفت : اگر او را بكشى دلهاى ما به كشتن او شفا يابد .\r\nپس چون به ميدان درآمد زياد بن النضر خواست كه به قتال او بيرون رود . اشتر دعاى خير كردش و خود برابر او بيرون آمد و گفت : چه كسى و ترا چه خوانند ؟ گفت : ترا حالى طعن و ضرب من خبردار كند . اشتر بخنديد و گفت : گويا سفيهى از سفهاى شامى و كفو من نيستى .\r\nپس عبد اللّه خود را تعريف كرد و اشتر او را نصيحت نمود و از خروج به امام حق منع فرمود .\r\nعبد اللّه گفت : نه معاويه كاتب وحى بوده ؟ اشتر گفت : بود ، و ليكن حضرت روزى او را بخواند ، گفت : حالى به طعام مشغولم . رسول ، عليه السّلام ، فرمود : اللّهمّ لا تشبع بطنه . اى بار خدايا سير مكن شكم او را . بعد از آن معاويه كسى بر سر خود بازداشتى تا طعام از پيش او گرفتى . و گفتى : من ملول شدم و سير نمىگردم .\r\nو امام يافعى در تاريخ مرآة الجنان آورده كه امام ابو عبد الرحمن نسائى - كه از كبار محدّثين است و سنن او أصحّ كتب حديث است - به شام آمد و كتابى در فضائل تصنيف نمود . او را گفتند : چرا در فضائل معاويه چيزى ننوشتى ؟ گفت : از مناقب معاويه غير از اللّهمّ لا يشبع بطنه چيزى ديگر از پيغمبر به ما نرسيده . و در فصول المهم آورده كه او را گفته‌اند چرا در فضائل شيخين چيزى ننوشتى ؟ گفت : چون من در شام منحرف از على بسيار ديدم ، بنابراين در فضائل او اين تصنيف كردم كه شايد ايشان به راه راست هدايت يابند . او را چندان بزدند و اخراج كردند كه به رمله رسيد و فوت شد . رحمة اللّه عليه .\r\nالقصّه ؛ اشتر عبد اللّه را نصيحت فرمود و از فضائل و مناقب امير المؤمنين و قربت قرابت او\r\n\r\n\r\n","description":"","footnote":"\r\n( 1 ) . رمح : نيزه . - و .\r\n( 2 ) . و بدانيد كه خداى مىخواهد پليدى ( گناه ) را از شما اهل بيت ببرد ؛ ( احزاب ، 33 ) .\r\n","page_name":" 419 ","page_number":429},
  {"content":"\r\n\r\nبه حضرت رسالت‌پناه بيان نمود . عبد اللّه گفت : راست گفتى و ليكن مرا در دمشق دويست هزار درم و ضياع و عقار و اهل و اولاد است ، امّا با شما جنگ نكنم و از براى شما با معاويه نيز حرب پيش نگيرم . عبد اللّه اين را بگفت و بازگشت . چون ابو الاعور اين را بديد گفت : پندارم كه او را بفريفت . پس سوار دمشقى را فرستاد كه : اشتر از سنان تو بترسيده ترا بفريفت . بازگرد .\r\nپس عبد اللّه بازگشت و گفت : اى اشتر ! ميان من و تو غير از طعن و ضرب چيزى ديگر نيست . پس هردو در هم درآويخته و مدتى مديد با هم كوشيدند . آخر الامر اشتر طعنى بر سينهء او بزد ، چنانچه سنان او از پشت عبد اللّه بن منذر بيرون آمد و از مركب درافتاد . اشتر در برابر ابو الاعور آمد و او را به مبارزت طلبيد . ابو الاعور ، عبيد اللّه را ، كه از مشاهير مبارزان شام بود و برادر همشير عبد اللّه بن منذر بود ، فرستاد .\r\nپس اشتر را گفت : چه شود اگر با من به شمشير جنگ كنى ؟ اشتر گفت : مرا هردو برابر است . پس بر اشتر حمله كرد . اشتر سر در پيش آورد و زخم او را رد كرد و در آن گرمى شمشيرى بزد و نصف كف او با انگشتان قلم كرد . عبيد اللّه به صف ابو الاعور گريخت . باز اشتر آواز داد و ابو الاعور را به ميدان خواند . گفت : مرا امير اجازه نداده است . و عبد اللّه بن حاتم الحمصى را به سوى او فرستاد . چون به ميدان آمد به لعب نيزه و شمشيربازى مشغول شد . اشتر گفت : وقت بازى نيست . و بر يكديگر حمله كردند . اشتر به يك ضرب او را سرنگون از اسب درانداخت و به جاى او بايستاد و به ابو الاعور آواز داد و مبارز خواست . مطرف بن عبد اللّه الفزارى بيرون آمد . اشتر او را بشناخت كه در بصره به حرب آمده بود . گفت : ميان ما حقّ نمك بود ، آن حقّ چرا مرعى نمىدارى ؟ مطرف گفت : راست گفتى . و بازگشت . چون روى بگردانيد ، اشتر ضربى زد و سر او را بينداخت و گفت : جزاى مكر مكر باشد ، و ليكن ظلم او كند كه ابتداء مكر از آن بود .\r\nزياد بن النضر از مالك اشتر استكشاف اين حال نمود گفت : اين ملعون در روز جمل به مبارزت بيرون آمد و خواهرزادهء زيد بن صوحان ، قاسم نام ، نورسيده در مقابل او آمد و گفت :\r\nاى قاسم ! بازگرد كه پدر تو دوست من بود ، نمىخواهم كه با تو جنگ كنم . چون بازگشت ضربى بزد و بدان مكر او را كشت . من نيز با او همان معامله كردم كه با آن جوان نورسيده نمود .\r\nچون مطرف كشته شده برادر او ، حمزه ، ابو الاعور را گفت كه : من به حرب او بيرون روم ، كه او برادر مرا به فريب كشته چون حمزه به ميدان آمد ساعتى با هم لعبى نمودند . آخر اشتر زخمى بر سر او زد و بينداختش . چون ابو الاعور ديد كه حمزه نيز كشته شد قاصدى نزد اشتر فرستاد و گفت : تنى چند كه بر دست تو كشته شد به اين مناز ، كه هزار نامدار در لشكر منند و به جنگ مبارزت اين كار به طول مىانجامد ، و ليكن لشكر به يك بار به حرب بيرون آر .\r\n\r\n","description":"","footnote":"","page_name":" 420 ","page_number":430},
  {"content":"\r\n\r\nاشتر قوم را به قتال بيرون آورد ، و زياد بن النضر را بر ميمنه امير كرد و شريح بن هانى را بر مسيره تعيين فرمود و خود در قلب قرار گرفت و آواز داد كه : اى اهل شام ! اينك حملهء مردان را آماده باشيد . و حمله كرد . در ميان ايشان جنگى عظيم درگرفت .\r\nدر تاريخ ابن اعثم كوفى آورده كه در اثناء اين جنگ اشتر به ياران خود گفت : اين ابو الاعور كه معاويه به دو چنين مفاخرت و مباهات مىنمايد به من نماييد تا ببينم كه او چه كس است . گفتند : اينك بر آن بالا ايستاده بر اسبى بوز بر نشسته . اشتر مردى را از خدمتكاران خويشتن ، كه نام او سنان [ بن مالك نخعى 
  ] بود ، گفت : برو بالا و ابو الاعور را بگوى كه اشتر ترا مىخواند تا ساعتى جنگ كنيم و در ميدان مردان مبارزت نماييم . سنان گفت : او را به مبارزت خويشتن خوانم يا به مبارزت تو ؟ اشتر گفت : اگر تو را به مبارزت او فرمايم تو با او بازتوانى كوشيد ؟ سنان گفت : چرا نتوانم ؟ أنا رجل و هو رجل - من مردم و او نيز مرد است . اشتر گفت :\r\nاى برادرزاده ! من همه‌وقت ترا دوست داشته‌ام و اين ساعت دوست‌تر مىدارم و مىدانم كه اگر ترا به مبارزت تمامى اين لشكر فرمايم تقصير نكنى و آثار پسنديده ظاهر سازى ، و ليكن ترا نمىفرمايم كه ابو الاعور را به مبارزت خويشتن خوانى . برو او را به مبارزت من خوان ، چه يمكن كه ابو الاعور در مبارزت كُفو طلب كند و تو به حمد اللّه اگر چه اهل كرم و مروّتى و شرف نسب و كرم حسب جمع دارى و ليكن مردى جوانى و گرم و سرد روزگار نچشيده و ابو الاعور مرديست موى سفيد كرده و تجربهء روزگار يافته . او را اگر به مبارزت خويشتن خوانى رغبت نمىنمايد ، مگر او را به مبارزت [ من 
  ] خوانى . سنان گفت : فرمانبردارم .\r\nپس سنان بر بالاى پشته‌اى كه ابو الاعور با فوجى سوار ايستاده بود رفته آواز داد كه من به رسالت مىآيم . سخن من بشنويد و مرا متعرّض مشويد . جواب داد كه : ايمن باش و سخنى كه دارى بگوى . سنان پيش ابو الاعور شد و گفت : اشتر مىگويد كه بيرون آى تا ساعتى در ميدان گرديم و يكديگر را در مبارزت بيازماييم .\r\nابو الاعور چون سخن سنان بشنيد ساعتى خاموش شد . بعد از آن گفت : اشتر كه از غايت جهل و بىادبى مناقب و محاسن عثمان بن عفّان را به معايب و مساوى بدل كرده اظهار عداوت و دشمنى او نمود و خود را در سراى او انداخته او را به قتل رسانيد ، كفو من نباشد و من با چنين شخص مبارزت نمىكنم . سنان گفت : تو سخن خود گفتى . اين زمان جواب بشنو . ابو الاعور گفت : نمىشنوم . برو . بازگرد .\r\nسنان [ 57 الف 
  ] بازگشت و آنچه از ابو الاعور شنيده بود تقرير نمود . اشتر بخنديد و گفت :\r\nابو الاعور از ترس جان اين بهانه‌ها مىآرد . عاقبة الامر اشتر با لشكر خود حمله بر لشكر ابو الاعور آورد و جنگ سختى در ميان دو لشكر در گرفت . چون شب درآمد همچنان جنگ\r\n\r\n","description":"","footnote":"","page_name":" 421 ","page_number":431},
  {"content":"\r\n\r\nمىكردند تا وقت طلوع صبح لشكر اشتر حمله‌اى عظيم آوردند و ابو الاعور شكست خورد و بر شترى سوار شده بگريخت و پيش معاويه رفت و كيفيّت حال تقرير نمود . معاويه گفت :\r\nچگونه ديدى جنگ آن قوم را ؟ ابو الاعور گفت : اين كار خطرى تمام دارد . شما را به جدّتر از اين روى به كار بايد آورد و ساخته‌تر از اين بايد شد كه اين كار نه اين‌طور است كه ما خيال كرده بوديم .\r\nالقصّه ؛ چون اشتر لشكر ابو الاعور منهزم ساخت امير المؤمنين على ، عليه السّلام ، از آن موضع كوچ فرموده روى به لشكر اشتر روان شد . و معاويه چون ديد كه لشكريان امير المؤمنين هريكى شتر جنيبتى بر دست گرفته مىآيند روى به عمرو عاص آورد و گفت : اى عمرو ! ابو الحسن آمد با لشكر انبوه . بيشتر سواران او از شتر جنيب ساخته‌اند و عظيم ساخته مىآيند .\r\nو اللّه اگر او را به تنهايى خود با جماعت لشكر شام جنگ بايد كرد جنگ كند و هيچ هراس و خوف به دل او راه نيابد . عمرو عاص گفت : اگر چنين است سهل باشد ؛ چرا كه ، اگر او لشكرى آراسته دارد و مردان دلير مىآرد ، ما نيز لشكر آراسته داريم . مردان ما به هيچ‌چيز كم از مردان او نيستند .\r\n\r\n","description":"","footnote":"","page_name":" 422 ","page_number":432},
  {"content":"\r\n\r\n\r\nذكر وقايع سال بيست و هفتم از رحلت خير البشر و سال سى و هفتم از هجرت آن سرور ، عليه و آله التّحيّة من الملك الاكبر\r\nنقلهء اخبار و حملهء آثار چنين روايت كرده‌اند كه چون اشتر لشكر ابو الأعور را منهزم گردانيد و امير المؤمنين على ، كرّم اللّه وجهه ، به ايشان رسيده متوجّه لشكر معاويه شد ، معاويه ابو الأعور را بخواند و گفت : مىبايد كه پيش از اهل عراق موضع صفّين را لشكرگاه ساخته آب فرات بر ايشان بگيرى و نگذارى كه هيچ متنفّسى از ايشان آب بردارد . پس ابو الاعور به موجب فرمودهء معاويه به موضعى كه وصول به آب به غير از آن موضع ممكن نبود لشكرگاه ساخته فرود آمد . و اردوى ظفر قرين حضرت امير المؤمنين به جايى واقع شد كه دست به آب نمىرسيد .\r\nدر حبيب السّير آورده كه اكثر علماى متقدمين و فضلاى متأخرين برآنند كه وصول امير المؤمنين و شاميان متمرّدين به صحراى صفّين در ماه ذى الحجّهء سال بيست و ششم از رحلت سيّد البشر روى نمود و در ذى الحجّهء ، مذكوره و محرّم سال بيست و هفتم فريقين به مساوا و مدارا گذرانيده چهارشنبه غرّهء صفر آغاز جنگ كردند . و روايتى آنكه اصحاب هدايت و ارباب غوايت مدّت يازده ماه به استعمال شمشير و خنجر مشغول بودند . و قولى آنكه مدّت مقابلهء صفّين به صفّين چند روز بود و نود نوبت با هم جنگ كردند . و در مستقصى چنين آورده كه زمان محاربه بين الجانبين از غرّهء صفر تا دهم ربيع الاوّل ، كه چهل روز باشد ، ممتد شده ؛ و وقايع هرروزى [ را 
  ] مبيّن گردانيده .\r\nو در روضة الصفا و تاريخ ابو حنيفه دينورى چنين مسطور است كه ماه ربيع الاوّل و ربيع الثانى و جمادى الاولى ميان شاه اوليا و معاوية بن ابى سفيان رسل و رسائل متعاقب و\r\n\r\n","description":"","footnote":"","page_name":" 423 ","page_number":433},
  {"content":"\r\n\r\nمتواتر بود و به‌هيچ‌وجه صورت مصالحه روى ننمود . و در آن سه ماه « 1 » هشتاد و پنج نوبت طبقات هردو لشكر به عزم رزم به هم روى نمودند و هرمرتبه زُهّاد انام و حفّاظ كلام پاى در ميدان مصالحه نموده به زلال مواعظ نايرهء قتال را تسكين مىدادند . و از غرّهء شهر جمادى الآخر تا ظهور هلال رجب هرروز بين الجانبين آتش جدال اشتعال داشت و از اوّل رجب تا آخر محرّم هيچ‌كس از فريقين قدم در وادى جنگ ننهادند . و باز در غرّهء صفر محاربه دست داد . و در تاريخ ابن اعثم كوفى چنين مسطور است كه تلاقى اين دو لشكر پانزدهم محرّم سال بيست و هشتم از رحلت خير البشر روى نمود ؛ و اللّه اعلم بحقايق الامور .\r\nالقصّه ؛ آن روز اصحاب امير المؤمنين على ، عليه السّلام ، به طلب آب رفتند . ابو الاعور مانع شد . در ميان هردو خيل در باب آب مجادله مىرفت تا شب درآمد . چون روز شد اصحاب معاويه سوار شدند تا لشكر امير المؤمنين را ببينند . اصحاب امير المؤمنين نيز به همين عزيمت كه لشكر معاويه را احتياط نمايند سوار شدند . چون به نزديك رسيدند مالك اشتر محمّد بن حنفيّه را گفت : ايّها السيّدى ! سخنى بگوى و نصيحتى فرماى تا اصحاب معاويه بشنوند و از ما بر ايشان حجّتى باشد .\r\nپس محمّد بن حنفيّه از صف خود بيرون آمد و به آواز بلند و زبان فصيح به سوى اصحاب معاويه اشارتى كرد و گفت :\r\nهلاك و زيان بر شما اى زمرهء اشقيا و فرقهء دور مانده از حضرت عزّت و كبريا ! اى ورثهء كفر و نفاق و اى غرّهء حقد و شقاق ! اى اصحاب جهنّم و احشاء نار ! اى اصحاب جحيم و ارباب دار البوار ! هيچ مىدانيد كه صعود اين عقبهء مشكله و اقتحام اين باديهء هايله كه در پيش داريد چه عاقبتى وخيم و خاتمتى ذميم دارد ؟ و آن مخالفت امام مطلق ، هادى طوائف الخلق على طريق الحق ، سيف قاطع و رمح نافذ ، صراط المستقيم موصل العباد الى رحمة ربّ الرحيم ، بدر زاهر و نجم ثاقب امير المؤمنين علىّ بن ابى طالب است . پس اى طايفهء گمراهان بترسيد از آنكه با برادر رسول اللّه ، صلّى اللّه عليه و آله ، محاربه كنيد و از مطاوعت و متابعت وصّى او « 2 » تبرّا نماييد .   كَلَّا سَوْفَ تَعْلَمُونَ ، ثُمَّ كَلَّا سَوْفَ تَعْلَمُونَ .   « 3 » يعنى : سرانجام خواهيد دانست پس بعد از آن خواهيد دانست .\r\nهيهات ! و اللّه كه اولوّيت و اوّليّت در طريق هدايت و رشاد مر او را بود و قصب السّبق « 4 » در\r\n\r\n\r\n","description":"","footnote":"\r\n( 1 ) . نصر بن مزاحم سه ماه مزبور را ربيع الآخر و دو جمادى ذكر كرده است ؛ - پيكار صفّين ، ص 259 .\r\n( 2 ) . ق ، ش : + عليهما السّلام .\r\n( 3 ) . تكاثر ، 3 و 4 .\r\n( 4 ) . نيى كه در انتهاى مسير مسابقهء اسب‌سوارى نصب كنند و سواران از مبدأ به اتّفاق يكديگر به سوى آن اسب تازند .\r\nاوّل كسى كه آن نى را بردارد برندهء مسابقه شناخته مىشود ؛ - فرهنگ معين . سبقت گرفتن در مسابقه .\r\n","page_name":" 424 ","page_number":434},
  {"content":"\r\n\r\nميدان صلاح و سداد او را بود . شما را همعنانى او از كجا دست دهد ؛ كه مردان مرد به گرد او نرسند ! و چگونه به مقام او توانيد رسيد ؟ كه او با حضرت رسالت مصلّى قبلتين بود . در وقتى كه قوم منحرف بودند او مشهور به ايمان بود . در زمانى كه مردم به سمت ارتداد موسوم [ بودند 
  ] او صاحب اسرار بود . در ساعت وداع و اخوّت در ميان متحقق شد و با رسول اللّه در يك سكن مسكن داشت و در حجر او تربيت يافت . چهرهء اسلام از همّت او رونق پذيرفت و كيد اهل نفاق از نهمت سينهء او محاق يافت تا حجاب ظلمت از نور هدايت او شكافته گشت و غنچهء دولت از نسيم عنايت او شكفته شد .\r\nيقين دانيد كه چون در ميان دو گروه آتش نزاع و جدال التهاب پذيرد و بين الفريقين نيران خداع و قتال اشتعال يابد و اسياف حرب و كارزار بر روى دلاوران آخته آيد و اسباب جنگ مبارزان ساخته گردد و اصوات متعالى و آفات متوالى شود ، آنگاه حضرت اسد اللّه جهت اعلاء كلمة اللّه شمشير قدرت بر روى مخالفان امّت كشد و آسياى حرب و كين از خون اعداء دين در گردش آرد و همّت بر خوض غمرات هيجا و نهمت بر اشتعال جمرات وغا گماشته گاهى به تأييد ربّانى اقاصى و ادانى آن معارك را چون سجل طى كند و گاهى به غريو ادانى و اعالى اهالى آن ممالك چون بنات النعش منتشر و متفرّق سازد .\r\nپس اى جاهلان ! بر كدام فضائل و آلاء او تجاهل مىورزيد ؟ و اى غافلان ! از كدام فواضل و نعماء او تغافل مىنماييد ؟ و كه را در صفت كمال همتاى او مىداريد ؟ و چگونه كسى را در فضل و افضال نظير او مىشماريد ؟ و اللّه المستعان على ما تصفون .\r\nو در مقصد اقصى آورده كه در اين وقت معاويه مكتوبى به امير المؤمنين على ، عليه السّلام ، ارسال نمود بدين نسق :\r\n« امّا بعد ، يا على ! اگر تو از خون عثمان برى بودى و قوم با تو بيعت كردند پس تو نيز چون ابو بكر و عمرو عثمان مىبودى ، و ليكن تو جميع مهاجران را دور كردى و طايفهء انصار را مخذول داشتى تا فرمانبردارى تو قبول كردند و از اطاعت تو اجتناب نمودند و ضعفاى آن قوم به تو اقتدا كردند . اكنون اهل شام قصد قتال تو دارند ، مگر قتلهء عثمان را به ايشان تسليم نمايى تا دست از تو بازدارند . آنگاه امر امارت به شوراى ايشان گذاريم تا به هركه قرار دهند ما همه اطاعت نماييم . ما فضل ترا در اسلام و سابقهء تو در ايمان و قرابت تو با رسول اللّه و مكانت تو در قريش انكار نمىكنيم . »\r\nپس امير المؤمنين على ، عليه السّلام ، عبد اللّه بن جرير را فرمود كه جواب بدين‌طريق نوشت : « 1 »\r\n\r\n\r\n","description":"","footnote":"\r\n( 1 ) . كاتب على ( ع ) را اكثر مورّخين عبد اللّه بن ابى رافع ذكر كرده‌اند .\r\n","page_name":" 425 ","page_number":435},
  {"content":"\r\n\r\n« امّا بعد ، كتاب شخصى به من رسيد كه [ او را 
  ] نه ديدهء روشن است كه به روشنايى او سبيل صلاح و سداد پيمايد ، و نه سودى كه دعوت به حقّ كننده‌اش را اجابت نمايد . و اگر وساوس شيطانى به سوى دنيا خواندش به لبيّك قبول تلقّى كند و اتبّاع آن [ 57 ب 
  ] از واجبات شناسد .\r\nاى معاويه ! گمان مبر كه مساهله در كار عثمان ترا از بيعت من بازداشت . به خدا سوگند كه من يكى از مهاجران بودم . آنچه ايشان ايراد كردند من نيز به همان نسق عمل تقديم رسانيدم . امّا آنچه نوشته بودى كه اهل شام در شورى حاكم باشند ؛ در شام كيست كه مستحق خلافت باشد و بر مسلمانان حكم تواند كرد ؟ اگر يكى را از ايشان نام برى كه او سزاوار اين كار است ، جميع مهاجر و انصار در آن استحقاق و اشتراك دارند . و آنچه گفته‌اى كه فضل تو در اسلام و سابقهء تو در ايمان و قرابت و مكانت تو نسبت با رسول اللّه ، صلّى اللّه عليه و آله ، را دفع نمىكنيم ؛ اگر بر دفع آن قادر مىبودى هرآينه در آن نيز طريق خلاف و عدم انصاف مسلوك مىداشتى . » و اين جواب را به اصبغ بن نباته « 1 » تميمى داد تا به دو رساند .\r\nاصبغ گويد چون به نزديك معاويه درآمدم ديدم كه بر نطعى از اديم نشسته و بر دو و سادهء پر تكيه كرده و بر دست راست او حوشب بن ذو الكلاع متمكّن شده و بر دست چپ او عتبه ، برادر او ، و ابن عامر و عقبة بن وليد قرار گرفته و در برابر او ابو هريره و نعمان بن بشير و ابو امامهء باهلى نشسته . چون كتاب برخواند ، گفت : على قتلهء عثمان را به ما نخواهد فرستاد ؟ اصبغ گفت :\r\nاى معاويه ! خون عثمان را علت طلب مملكت و سلطنت خود ساخته‌اى ! اگر اين سخن از سر صدق مىگويى چرا در زندگى او [ او را 
  ] يارى نداده و از او اجتناب نموده در معاونت او تأخير كردى ؟ و اكنون آن را سبب شروع اين مسلك باطل خود ساختى . معاويه از اين سخن در غضب شد .\r\nاصبغ خواست كه قهر و غضب او زياده شود ، بنابراين روى به ابو هريره كرد و گفت : اى صاحب رسول ! ترا سوگند مىدهم به خدايى كه به غير او معبود به حقّى نيست و به حقّ او ، صلّى اللّه عليه و آله ، كه مرا خبر ده كه در غدير خم بودى يا نه ؟ ابو هريره گفت : بلى حاضر بودم ، گفت : در حقّ امير المؤمنين على چه شنيدى ؟ گفت : شنيدم كه رسول ، صلّى اللّه عليه و آله ، فرمود : من كنت مولاه فعلّى مولاه ، اللّهم وال من والاه و عاد من عاداه و انصر من نصره و اخذل من خذله . يعنى : هركس را كه من سيّد و مقتدا باشم پس على نيز پيشواى او و امام اوست . اى بارخدايا دوست دار كسى را كه دوست دارد او را و دشمن دار كسى را كه او را دشمن دارد و مددكاران او را منصور گردان و آنان را كه از او اعراض نمايند خوار و مخذول كن . پس اصبغ\r\n\r\n\r\n","description":"","footnote":"\r\n( 1 ) . وى يكى از سلسلهء رواة نصر بن مزاحم در تأليف پيكار صفّين است .\r\n","page_name":" 426 ","page_number":436},
  {"content":"\r\n\r\nگفت : اى ابو هريره ! توئى آنكه با دشمنان او دوستى پيش گرفته‌اى و با دوستان او دشمنى پيش گرفته‌اى و با دوستان او دشمنى اظهار كرده‌اى . پس ابو هريره نفسى سرد برآورد و گفت :  إِنَّا لِلَّهِ وَ إِنَّا إِلَيْهِ راجِعُونَ  . امّا معاويه از شنيدن اين مقال صدق مآل از حال خود متغيّر شد و گفت : اى اصبغ ! كلام خود از ما بازدارد كه اهل شام را از طلب خون عثمان نمىتوانى فريفتن ؛ چه ، او مظلوم كشته شد . كاشكى بدانستمى كه به رسالت آمده‌اى يا به شفاعت .\r\nامّا چون خبر منع آب فرات به سمع اشرف امير به حقّ رسيد عبد اللّه بن بديل الخزاعى « 1 » را - كه در زمان فاروق فتح اصفهان به دست او شده بود - پيش معاويه فرستاد و گفت :\r\nامير المؤمنين مىفرمايد كه اگر من پيش از تو بدين آب مىرسيدم آب از تو منع نمىكردم .\r\nچيزى كه حق‌ّتعالى بر همهء خلايق حلال كرده ، منع بر تو حرام است . پس اصحاب رسول را ، صلّى اللّه عليه و آله ، بگذار تا آب بخورند تا بنگريم كه عاقبت اين كار به كجا مىرسد . و بدان كه امر قتال در شهر الحرام بغايت دشوار است . بترس از آنكه ابتداء مكروه از تو باشد .\r\nمعاويه در منع آب اصرار نمود . عبد اللّه گفت : گمان مبر كه امير المؤمنين على از گرفتن آب عاجز است ، ليكن بر تو حجّت الزام مىكند . پس عبد اللّه بازگشت و ما جرى بينهما را تقرير نمود . امير المؤمنين ابن عباس را گفت : خون ريختن امرى صعب است ، ما دام كه به كرّات حجّت بر ايشان نگيريم قتال نكنيم . پس از آن بشير بن عمرو بن محصن الانصارى « 2 » - كه در جميع وقايع مثل بدر و احد و بنى قريظه و [ بنى 
  ] نضير و خندق و فتح مكّه و غير آن با حضرت رسالت‌پناهى ، صلّى اللّه عليه و آله ، حاضر بود - با شبث بن ربعّى ، « 3 » شريح بن هانى ، معقل بن قيس ، احنف بن نعيم بن هبيره و صعصعة بن صوحان را پيش معاويه فرستاد تا نصيحت كنندش و حجّت بر وى الزام نمايند . « 4 »\r\nچون ايشان پيش معاويه رسيدند گفتند : اى معاويه ! با آب با ما جوانمردى كن پيش از آنكه\r\n\r\n\r\n","description":"","footnote":"\r\n( 1 ) . نصر بن مزاحم ، صعصعة بن صوحان را به عنوان رسول على ( ع ) نزد معاويه معرفى مىكند ؛ - پيكار صفين ، ص 219 . نيز ؛ نهاية الأرب ، ج 5 ، ص 171 .\r\n( 2 ) . وى ابو عمرهء انصارى است و گويند نامش بشر يا بشير بوده . او همسر دختر عموى رسول اللّه ( ص ) مقوّم بن عبد المطّلب بود ؛ - الإصابه ، ص 801 و 805 .\r\n( 3 ) . م : شبث بن ربعى . وى نمونهء تمام‌عيار سياست‌پيشگان و دغلبازان آن روزگار بود . بعد از رحلت رسول اللّه ( ص ) در زمان ردّه مؤذن سجاح بن منذر بود كه ادعاى نبوّت مىكرد ، همراه شورشيان عثمان را در محاصره داشت ، در نبرد صفّين در كنار على ( ع ) بود ، در زمان يزيد يكى از نامه‌نگاران و دعوت‌كنندگان امام حسين ( ع ) به كوفه بود ، بعد همراه سپاهيان ابن سعد به كربلا آمد و به پاداش كشتن امام حسين ( ع ) شرطهء كوفه شد ، سپس همراه مختار به خونخواهى حسين بن على ( ع ) قيام كرد ، و سالى بعد همراه مصعب به جنگ مختار آمد ؛ - تاريخ تحليلى اسلام ، ص 176 و نويرى نام او را به عنوان « فرمانده جنگ » لشكر خوارج ذكر كرده است ؛ - نهاية الأرب ، ج 5 ، ص 210 .\r\n( 4 ) . نصر بن مزاحم فقط بشير بن عمرو بن محصن انصارى ، سعيد بن قيس همدانى و شبث بن ربعىّ را به عنوان رسولان معرفى مىكند ؛ - پيكار صفّين ، ص 255 . نيز ؛ - نهاية الأرب ، ج 5 ، ص 173 .\r\n","page_name":" 427 ","page_number":437},
  {"content":"\r\n\r\nبه قهر از تو بستانيم . پس نديمان خود را جمع كرد تا در اين باب با ايشان مشورت كند . وليد بن عقبه گفت : ايشان را به تشنگى بكش . همچنين ابو الاعور و ابن سرح « 1 » گفتند : آب از اين قوم بازگير تا اوّل غلبه مر ترا باشد . امّا عمرو بن العاص گفت : گمان مىبرى اى امير كه على تشنگى برد و اعنّهء « 2 » خيل افاعى عراق در قبضهء تصرّف او باشد و در فرات نظر كند و از آب محروم بود ؟ اى امير ! اگر آن قوم بر تو غالب آيند و آب از تو بازگيرند چه خواهى كرد ؟ پس مصلحت آن است كه در آب مضايقه نكنى و كارى كه متنازع فيه است به فيصل رسانى ؟\r\nباز وليد بن عقبه گفت : اى امير ! اين مردم اكثر قتلهء عثمانند . ايشان چند روز آب از امير المؤمنين عثمان بازگرفتند . مصلحت آن است كه تو نيز ايشان را نگذارى كه گرد آب بگردند تا خداى تعالى در آن جهان آب از ايشان بازگيرد كه ايشان مستوجب هزار چندين‌اند .\r\nصعصعة بن صوحان اين سخن بشنيد ، گفت : خداى تعالى در آن جهان آب از كافران و فاسقان و منافقان و از تو و امثال تو بازگيرد . تو اى ملعون ! در خداى تعالى عاصى شدى و خمر خورده مست در مسجد آمدى و پيشنمازى مسلمانان كردى و از غايت مستى فريضهء صبح را چهار ركعت گزاردى . بعد از سلام گفتى : امروز نشاطى عظيم دارم ، اگر خواهيد چند ركعت ديگر براى شما بگزارم . و بر اين حركت ، امير المؤمنين عثمان تو را حدّ زد و خداى تعالى ترا قبل از اين حركت در قرآن فاسق خواند . « 3 » چون صعصعه بر اين منوال كلام در جواب وليد گفت ، جماعتى از بنى اميّه شمشيرها كشيدند و روى به صعصعه آوردند . معاويه ايشان را منع كرد و گفت : كشتن رسول رسم نيست .\r\nالقصّه ؛ معاويه به نصيحت عمرو عاص عمل ننموده گفت : اين اوّل ظفر است كه ما را ميسّر شده . چون عمرو عاص مبالغهء بسيار در اين باب كرد معاويه در خشم شد و دستار بر زمين « 4 » زد و گفت : حق‌تعالى ابى سفيان بن حرب و معاويه را از حوض رسول ، صلّى اللّه عليه و آله ، سيراب نگرداند اگر يك شربت آب فرات به اين قوم دهد ، مگر على به قهر و غلبه آب بستاند .\r\nپس فياض بن الحارث الأزدى گفت : و اللّه اى معاويه انصاف ننمودى در حقّ اين قوم . اگر ايشان از بلاد ترك و روم بودندى بر تو واجب بودى كه آب بديشان مىدادى آنگاه حرب\r\n\r\n\r\n","description":"","footnote":"\r\n( 1 ) . مراد عبد اللّه بن سعد بن ابى سرح برادر رضاعى عثمان است . وى در زمان عثمان حاكم مصر بود .\r\n( 2 ) . اعنّه : جمع عنان . - و .\r\n( 3 ) . آيهء شش سورهء حجرات و آيه هجده سورهء سجده در فاسق بودن وليد بن عقبه نازل شده است ؛ - عموم تفاسير قرآن ذيل آيات مزبور ؛ اسد الغابه ، ج 5 ، ص 91 .\r\n( 4 ) . معاويه ، پس از پيروزى سپاه على ( ع ) در بازپس گرفتن فرات ، از عمل خود پشيمان مىشود و مىگويد « زهى بر عمرو كه در هركارى از نظر او سرتافتم خطا كردم . » ؛ - پيكار صفّين ، ص 264 .\r\n","page_name":" 428 ","page_number":438},
  {"content":"\r\n\r\nمىكردى ، فكيف « 1 » ايشان مهاجر و انصارند و در ميان ايشان ابن عمّ نبى است ، و ريحانهء رسول و جگرگوشگان فاطمهء زهرا ، عليهم السّلام ، را از آب منع مىكنى . اى معاويه ! از خداى قهّار بترس و از غضب او ، جلّ ذكره ، حذر نماى . و اين مرد از رؤساى قبيلهء ازد بود و بعد از اين ملازمت امام المتّقين را اختيار نمود .\r\nو در تاريخ ابن اعثم كوفى آورده كه چون معاويه در باب منع آب مبالغهء بسيار كرد مردى از اهل شام كه نام او مغير بن قبل بود برخاست و گفت : اى معاويه ! از على باز مدار آب را كه اگر على پيش از تو به اين آب رسيدى هرگز آب از تو مضايقه نكردى و آب از شما بازنداشتى . الحال كه تو آب از او بازمىدارى اگر [ از 
  ] اين موضع كه در برابر لشكر تست دور تر رفته مشرعهء ديگر به دست آورد و از آنجا لشكر خود را آب داده با تو جنگ كند چه خواهى كرد ؟ تو نمىدانى كه در لشكر على ، عليه السّلام ، ضعفا و مساكين و عورات و اطفال بسيارند ؟ تو امروز آب از ايشان بازمىدارى فرداى خداى سبحانه و تعالى را چه جواب خواهى داد . اين اوّل بغى و جور تست كه آغاز نهادى اى معاويه . و اين لشكر كه در موافقت تو بر اين آب فرود آمدند همه دل بر آن نهاده بودند كه از جهت رضاى تو با علىّ بن ابى طالب جنگ كنند . اكنون كه تو آب از او بازداشتى بسيار كس را ناخوش آمده و عزم جنگ او بر طرف كرده‌اند . من اين سخن را از سر بصيرت و ايقان مىگويم . خواه تو را خوش آيد يا بد .\r\nمعاويه از سخن او در خشم شد و امر كرد كه گردن او را بزنند . جماعتى شفاعت او كردند تا معاويه از او درگذشت . آن مرد از آنجا بگريخت و به ملازمت امير المؤمنين آمد . و رسولان امير المؤمنين نيز مأيوس بازگشتند و آنچه شنيدند به خدمت امير المؤمنين بازگفتند .\r\nامير المؤمنين على ، كرّم اللّه وجهه ، بسيار دلتنگ شد . و آواز العطش از لشكرگاه هرلحظه به گوش امير المؤمنين مىرسيد .\r\nچون شب درآمد ، امير المؤمنين از خيمهء خود جهت تفحّص [ 58 الف 
  ] احوال لشكر بيرون آمد و به گرد لشكرگاه مىگشت . ناگاه به لشكرگاه قبيلهء مذحج رسيد . آوازى شنيد كه كسى شعرى مىخواند در باب آنكه امير المؤمنين على با اين لشكر جرّار خونخوار كى راضى شود به اينكه معاويه او را از آب فرات منع كند . و در مدح امير المؤمنين مبالغهء بسيار مىنمود و بر جنگ آن قوم لشكر را براى تحصيل آب تحريص مىفرمود . امير المؤمنين شعر بشنيد و خاطر بر جنگ قرار داده از آن موضع گذشت و به لشكرگاه بنى كنده رسيد . شخصى در پهلوى خيمهء أشعث بن قيس ايستاده و شعرى مثل آن شعر مىخواند و\r\n\r\n\r\n","description":"","footnote":"\r\n( 1 ) . فكيف : پس چگونه ؛ حال‌آنكه . - و .\r\n","page_name":" 429 ","page_number":439},
  {"content":"\r\n\r\nامير المؤمنين را مدح مىكرد و بر جنگ تحريص مىنمود .\r\nامير المؤمنين بازگشت و به خيمهء خود بازآمد . در اين حال اشعث بن قيس به خدمت امير المؤمنين آمد و شعر آن مرد بخواند و كيفيت حال مردم و تشنگى ايشان تقرير كرد و گفت :\r\nيا امير المؤمنين ! ما تا كى همچنين در كنار فرات تشنه خواهيم بود ؟ دستورى فرماى تا جنگ كنيم و آب از ايشان بستانيم .\r\nدر اين اثنا مالك اشتر آمد و گفت : يا امير المؤمنين ! در لشكرگاه ما مشكى آب به سه درم شده . اجازت فرماى تا حرب كنيم . امير المؤمنين اجازت فرمود و گفت : آنچه مصلحت مىدانيد چنان كنيد . « 1 »\r\nپس اشتر و اشعث با دوازده هزار مرد بيرون آمدند و اشتر مىگفت : اى اهل عراق ! پدر و مادر من فداى شما باد . مقدار يك نيزه پيش رويد . و نيزهء خود بينداخت و گفت : به قدر كمان من قدم پيش نهيد . و همچنين قوم را بر پيش رفتن ترغيب مىنمود . و اشتر علمدار خود را ، كه حارث بن هشام النخعى بود ، هزار درم و اسبى بخشيد و گفت : در علم پيش بردن غايت سعى و اجتهاد به تقديم رسان . و چون اشعث اين را شنيد ، او علمدار خود را ، كه حارث بن حجر الكندى بود ، هزار درم و دو اسب انعام فرمود و ضيعتى « 2 » وعده كرد كه اگر بسلامت بازگردد به دو تسليم نمايد . و در نصب علم و سبقت آن به اهتمام و اجتهاد مبالغهء بسيار فرمود .\r\nو ابو الاعور از جانب معاويه با هشت هزار كس جهت محافظت بر شرع آب ايستاده بود .\r\nابو هانى معمر گويد كه من در آن حين با اشتر بودم كه اثر حرارت و عطش در او ظاهر شد . در پيش بار من مشكى آب بود . بر وى عرضه كردم . گفت : اى ابو هانى ! تا مسلمانان تمام سيراب نشوند آب نخورم . و اصحاب ابو الاعور تيرانداختن شروع كردند . پس اشتر بر ايشان حمله كرد و هفت نفر از مبارزان ايشان را به قتل رسانيد . چون هوا گرم شد تشنگى بر اشتر و يارانش استيلا يافت . فرمود تا مشكها جمع كنند . چون مشكها جمع شد گفت : اى ياران ! چون من صفوف ابو الاعور را بشكافتم از عقب من بياييد و اين ظروف را پرآب سازيد .\r\nپس اشعث بن قيس و اشتر نخعى هردو سر برهنه كردند و به آواز بلند گفتند : برخيزيد از كنار آب و دور شويد ، و الّا خون شما به گردن شما باشد . از آن جانب ابو الاعور آواز داد كه : اين\r\n\r\n\r\n","description":"","footnote":"\r\n( 1 ) . به نوشتهء منابع متقدّم ، از جمله پيكار صفّين و الفتوح ، حركت اشتر و اشعث به سوى شريعهء فرات بعد از آن كه على ( ع ) آن دو را سرزنش مىكند صورت مىگيرد . به دنبال خدعهء معاويه مبنى بر پخش اين شايعه كه مىخواهد بند فرات را به روى لشكريان عراق بگشايد و آنها را غرق كند ، لشكريان على ( ع ) از موضع خود به منطقه‌اى مرتفع كوچ كردند و در نتيجه لشكريان معاويه تمامى منطقه را تسخير كردند ، على خطاب به اشتر فرمود : « آيا تو و اشعث مرا به پذيرفتن رأى خود وانداشتيد ؟ اينك نتيجه‌اش را ببينيد . » آن دو مصمم شدند كه جبران مافات كنند . مشروح اين مطالب در صفحات بعدى همين كتاب خواهد آمد .\r\n( 2 ) . ضيعت : آب و زمين كه در او غلّه شود ؛ - منتخب اللّغة .\r\n","page_name":" 430 ","page_number":440},
  {"content":"\r\n\r\nكار چنين آسان نخواهد بود . صبر كنيد تا زخم شمشير مردان ببينيد . اشعث آواز داد كه : چندان بايست كه به تو رسم و زخم شمشير مردان به تو بنمايم . بعد از آن حمله كردند و صفوف ابو الاعور را بشكافتند و در شط فرات چندان بايستادند كه پياده‌ها تمامى مشكها پر آب كرده بازگشتند و اسبها سيراب شدند .\r\nدر نهج البلاغه مسطور است كه چون لشكر معاويه آب بر امير المؤمنين بستند ، امير المؤمنين ، عليه السّلام ، لشكر خود را اجازهء جنگ داده و گفت : اى قوم ! روّوا السّيوف من الدّماء ترووا من الماء . يعنى : اى قوم ! اوّلا شمشيرهاى خود را از خون اعدا آبدار گردانيد تا بر آب اقتدار يابيد . ( فالموت فى حياتكم مقهورين و الحياة فى موتكم قاهرين . ) يعنى : يقين بدانيد كه هميشه موت در حيات شماست ( اگر مقهور و مغلوب اهل بغى و عصيان شويد و حيات ابد در موت شماست ) « 1 » چون بر طايفهء ظلم و عدوان قاهر و غالب آييد . ألا و إنّ معاوية قاد لمّة من الغواة و عمّس عليهم الخبر حتّى جعلوا نحورهم أعراض المنيّة . يعنى : اى قوم ! آگاه باشيد كه معاويه جمعى را از گمراهان به سوى شما كشيده و حق بر ايشان پوشيده تا ايشان سينه‌هاى خود را هدف تير بلا و عنا ساخته و دلهاى خود را نشانهء سهام موت و فنا داشته‌اند :\r\nالقصّه ؛ چون ابو الاعور مغلوب و مقهور شد به معاويه خبر فرستاد ، از او مدد طلبيد . معاويه از استماع اين خبر بسيار اندوهگين شد و عمرو عاص را با سه هزار كس به مدد ابو الاعور تعيين نمود . عمرو عاص گفت : چون آب از اهل شام گرفتند مدد من چه فايده دهد ؟ معاويه الحاح بسيار نمود تا متوجّه شد . اشتر چون ديد كه آن قوم را مدد رسيد گفت : اى قوم ! بشارت باد شما را كه بر حقّيم و ايشان بر باطل و باطل هرآينه مغلوب و مقهور شود . « 2 »\r\nو چون اشتر ديد كه عمرو عاص آمده در پيش لشكر بايستاده ، آواز داد كه اى عمرو عاص ! من مىپنداشتم كه تو را در امور رأى صائب باشد ، امّا اين زمان معلوم شد كه هرراه عرب [ ! 
  ] داناتر از تست . اى عمرو ! تو را خيال آن است كه ساقى كوثر در آن حال كه اعنّهء خيول ظفر مآب عراق در قبضهء اقتدار او باشد در كنار فرات تشنگى برد ؟ زهى تصوّر باطل ، زهى خيال محال . عمرو آواز داد كه : اى اشتر ! همين ساعت معلوم مىشود كه رأى ما صائب است يا رأى تو . پس اشتر بخنديد و بر او حمله كرد . عمرو زخم او را بازداشت و بگريخت .\r\nبعد از آن اشعث با شش هزار مرد حمله كرد و كار قتال به كمال رسيد . اشتر ابو الاعور را به مبارزت خواند . از بسيارى كه مبالغه كرد ، ابو الاعور درعى مذهّب پوشيد و خودى عادى بر سر نهاده در مقابلهء اشتر بيرون آمد . اشتر گفت : هيچ مىدانى كه چند مرتبه تو را به ميدان\r\n\r\n\r\n","description":"","footnote":"\r\n( 1 ) . م : مطلب بين ( ) را ندارد .\r\n( 2 ) . اشاره است به آيهء 81 سورهء اسراء :  إِنَّ الْباطِلَ كانَ زَهُوقاً  .\r\n","page_name":" 431 ","page_number":441},
  {"content":"\r\n\r\nخواندم تا از حياض موت سيراب گردانم ؟ پس بر يكديگر حمله برداشتند . اشتر ضربتى بزد و قطعه‌اى از خود ابو الاعور بريد و روى او را مجروح ساخت . ابو الاعور روى به هزيمت نهاد و اشعث بر تمامى لشكر حمله برد تا قوم ابو الاعور و عمرو عاص متفرق شده روى به هزيمت نهادند .\r\nو ابو هانى در فرات درآمد و غوّاصى مىكرد و به استخراج اين لآلى منظومه اشتغال مىنمود كه :\r\n انعطش القوم و فينا الأشعث * و اشتر الحرّاب ليث يلهث « 1 » \r\nيعنى : چگونه روا باشد كه قوم ما به آتش عطش محرور و محروق باشند و چون اشعث هزبر « 2 » صف هيجا و مثل اشتر شير بيشهء وغا در ميان ما باشد ؟\r\nپس اشتر به حضرت امير المؤمنين و امام المتّقين ، عليه و آله السّلام من ربّ العالمين ، از فتح آب اعلام نمود ، حضرت اسد اللّه بر كنار فرات لشكرگاه ساخت . « 3 »\r\nچون اين خبر به معاويه رسيد ، ملالت بر جهالت و ضلالتش بيفزود . در اين باب عمرو العاص بيتى چند انشا كرد و حاصل ابيات آنكه : اى معاويه ! در باب منع آب [ نصيحتها 
  ] القا كردم امتناع نمودى و به غرور ابن ابى السّرح مغرور شده آب از اصحاب رسول ، صلّى اللّه عليه و آله و سلّم ، بازداشتى و از تناطح كباش « 4 » عراق تغافل ورزيدى . و آن روز در احوال فرداى خود تأمّل ننمودى و ندانستى كه اگر آن قوم به محاربه و مقاتلهء ما شروع كنند بر ما نيز همان آيد كه بر طلحه و زبير آمد . و از همه دشوارتر آنكه قوم از فرات سيراب گشتند و از شومى ابا و امتناع از نصايح ، اشعث و اشتر فضايح و قبايح بر ما نمودند .\r\nمعاويه از اين سخنان عمرو عاص در غضب شد و گفت : اى عمرو ، هرگاه كه از من تقصيرى به‌وجود آيد مرا در آن توبيخ مىكنى و سرزنش از حدّ بيرون مىبرى و از چندين صواب كه از من به ظهور آمده اغماض مىنمايى .\r\nامّا امير المؤمنين على بر مشرع آب جمعى از قبيلهء ربيعه را تعيين فرمود و معاويه به عمرو عاص گفت : الحال علىّ بن ابى طالب بر آب دست يافته ، ندانم كه با ما چه معامله خواهد\r\n\r\n\r\n","description":"","footnote":"\r\n( 1 ) . نصر بن مزاحم اين بيت را به صورت رجز از زبان معاوية بن حارث ، پرچمدار اشعث بن قيس ، بيان مىكند . مصرع دوّم اين بيت چنين ذكر شده است : « و الأشعث الخير كليث يعبث . » ؛ - پيكار صفّين ، ص 245 .\r\n( 2 ) . هزبر : شير بيشه ، دلير ميدان جنگ . - و .\r\n( 3 ) . نصر بن مزاحم گويد : اشعث از افتخار مىباليد و مىغرّيد و مىگفت : « اى امير المؤمنين ، تو را خرسند كردم ! » سپس گفتهء طرفة بن عبد را زبان حال ساخت كه گويد :\r\n ففداء لبنى سعد على * ما أصاب النّاس من خير و شرّ . . . \r\nبراى مطالعهء ترجمهء گفته‌هاى اشعث ؛ - پيكار صفين ، ص 262 .\r\n( 4 ) . تناطح كباش : ضرب شست پهلوانان .\r\n","page_name":" 432 ","page_number":442},
  {"content":"\r\n\r\nكرد ؟ عمرو عاص گفت : او آن نكند كه تو كردى و به مكافات عمل ناپسنديدهء تو شروع ننمايد . « 1 »\r\nپس معاويه دوازده نفر از كبار قوم اختيار كرد - چون ضحّاك بن قيس ، بسر بن ارطاة ، مقاتل بن زيد ، حوشب و غيرهم - [ و 
  ] به خدمت على ، عليه السّلام ، فرستاد . « 2 » حضرت امير المؤمنين بيرون آمد ؛ رداء رسول ، صلّى اللّه عليه و آله ، را بر دوش افكند . حوشب گفت : يا امير المؤمنين : ملكت فاصفح وجد علينا بالماء واعف عمّا سلف . يعنى : اى امير المؤمنين ! چون تملك و تسلّط مر تو راست بر ما ببخشاى و به آب با ما جوانمردى كن و بر گذشتهء ما عفو فرماى .\r\nآنگاه [ 58 ب 
  ] مقاتل بن زيد به كلام اقدام نمود و گفت : يا امام المسلمين و ابن عمّ رسول اللّه رب العالمين ، و اللّه كه معاويه طلب خون عثمان را علّت بغى و كفران خود ساخته و غرض او از اين كار به غير از مملكت دنيا و زخارف اين دار فنا نيست . من اگرچه اهل شامم ، امّا خداى سبحانه و تعالى بر احوال ما مطلّع است كه هميشه وظايف محبّت تو ورد جان و قواعد مودّت تو حرز ايمان خود داشته‌ام . و اللّه كه هرگز به سوى معاويه مراجعت ننمايم و تا زنده باشم دست ارادت و خدمت از دامن سعادت و حشمت تو بازندارم . تمنّاى من آن است كه در ركاب ظفر مآب تو به عزّ شهادت فايز شوم .\r\nامام المتّقين بعد از حمد حضرت پروردگار ، جلّت اسمائه ، و درود بر سيّد مختار ، عليه السّلام من الملك الغفّار ، و ذكر شمّه‌اى از مناقب حمزه و جعفر طيّار ، فرمود كه : معاويه را بگوييد كه از فرات آب خورد و دوابّ خود را آب دهد و هيچ حايل و مانعى به منع او و قوم او متصدّى و متعرّض نگردد .\r\nچون داود بكرى - كه از اعيان اصحاب ابو الأعور بود - اين مكرمت و اعطاف از امير المؤمنين نسبت به معاويه و قوم مشاهده كرد ، در ساعت تائب شد و از كردهء خود استغفار نموده ملازمت آن حضرت اختيار كرد .\r\nبعد از اين سه روز ، معاويه در خيمهء خود نشست و بر تيرى نوشت كه : نويسندهء اين حروف بندهء ناصح و خدمتكارى نكيخواه [ است 
  ] . اى اهل عراق ، بدانيد و آگاه باشيد كه معاويه چنان اراده دارد كه فرات را بشكند و بر لشكرگاه شما بيندازد ، چنان كه همهء شما در آب غرق شويد و هيچ‌كس بيرون نتواند آمد . پس آن تير را در نيم‌شب به لشكرگاه امير المؤمنين انداخت . مردى\r\n\r\n\r\n","description":"","footnote":"\r\n( 1 ) . على ( ع ) پس از تسلّط بر آب به معاويه پيام فرستاد كه : ما آن رفتارى كه تو با ما كردى با تو نكنيم ، بياييد آب برگيريد كه ما و شما در بردن آب برابريم . و خطاب به يارانش فرمود : همانا بلايى كه با پيروزى خود بديشان رسانيم بسى بزرگتر از بستن آب باشد ؛ - پيكار صفّين ، ص 246 .\r\n( 2 ) . پس از نبرد بر سر آب ، دو روز هيچ ارتباطى بين دو لشكر برقرار نشد . اعزام رسولان از طرف معاويه در سوّمين روز پايان نبرد بود .\r\n","page_name":" 433 ","page_number":443},
  {"content":"\r\n\r\nاز خواص امير المؤمنين تير را به مردمان نمود . همهء مردمان از اين وهم كردند و گفتند : اين مرد بىغرض است كه ما را اعلام نموده . پس عزم آن است كه ما از اين موضع برخيزيم و دور تر لشكرگاه سازيم .\r\nچون اين سخن به سمع اشرف امير رسيد فرمود كه : تير را بياوريد . چون بديد فرمود : اى ياران ، اين خوف و هراس است كه به شما راه يافت . اين خطّ خطّ معاويه است و اين مكر را او انديشيده و هرگز اين كار را ميّسر نشود كه جوى فرات بتواند شكست . به حال خود مطمئن باشيد و از اين سخن مترسيد .\r\nدر تاريخ ابن اعثم كوفى آورده كه اتّفاقا در جانب بالاى لشكر امير المؤمنين على بندى عظيم بود كه در قديم الزمان بر فرات بسته بودند . معاويه دويست نفر بيلدار را فرمود كه آن بند را بگشايند و آب را بر اردوى امير المؤمنين على سر دهند . آن دويست نفر آمدند و آن بند را به بيل كندن گرفتند . و معاويه جماعتى را فرمود كه خاك را بپاشند تا غبار شود و غوغاى بسيار كنند . چون اين خبر به لشكر امير المؤمنين رسيد و از همه جوانب آواز برآمد و شور از حدّ گذشت ، مردمان بترسيدند . هرچند امير المؤمنين فرمود كه « اين مكر و خدعه‌ايست كه معاويه كرده و مىخواهد شما را از آب دور كند و الّا شكستن اين بند بالفرض اگر تمام خراج ولايات شام بلكه اضعاف مضاعف آن صرف كنند ميسّر نمىشود ، خاطر مطمئن داريد و از مكر معاويه مترسيد » اصلا از امير المؤمنين باور نمىكردند و هرساعت اضطراب ايشان زياده مىشد و بار درهم مىآوردند و مهياى كوچ كردن مىشدند . عاقبة الامر پيش امير المؤمنين آمدند و گفتند :\r\nما از غرق شدن مىترسيم و از اين موضع كوچ مىكنيم . اگر تو با ما موافقت مىكنى بهتر ، و الّا ما مىرويم . تو اينجا باش .\r\nالقصّه ؛ اكثرى فى الحال كوچ كرده رفتند و از كنار فرات دور تر فرود آمدند . امير المؤمنين على ، عليه السّلام ، چون اين را بديد بالضروره ايشان نيز به آنجا رفتند و در اين باب ابياتى چند انشا فرمودند مشتمل بر مذمّت فرومايگان . « 1 » چون شب درآمد معاويه از آن موضع كه بود كوچ كرده به لشكرگاه امير المؤمنين على فرود آمد .\r\nعلى الصباح لشكر امير المؤمنين على ديدند كه معاويه به جاى ايشان فرود آمده ، بسيار از آن حركت ناخوش پشيمان و نادم گشتند و از امير المؤمنين خجل و شرمنده . پس امير المؤمنين اشعث و اشتر را بخواند و گفت : اين حركت ناخوش را از شما مىدانم كه آن جماعت\r\n\r\n\r\n","description":"","footnote":"\r\n( 1 ) . مطلع ابياتى كه على ( ع ) در مذمّت ياران خود فرموده ، اين است :\r\n و لو أنّى أطعت عصبت قومى * الى ركن اليمامة أو شمام . . . \r\nاگر فرمان مرا مىپذيرفتند من قوم خود را به ركن يمامه يا شمام مىكشاندم ؛ - پيكار صفّين ، 262 .\r\n","page_name":" 434 ","page_number":444},
  {"content":"\r\n\r\nفرومايگان را منع نفرموديد و تغافل ورزيدند تا تمامى مردم برفتند . اين زمان اگر معاويه باز منع آب نمايد چه بايد كرد ؟\r\nاشعث گفت : اى امير المؤمنين ، حق به دست تو است . ما بد كرديم كه سخن امير المؤمنين نشنيديم . امّا اين زمان باز سهل است . ما تدارك اين مىكنيم و معاويه را به ضرب شمشير از آنجا برمىخيزانيم . اشتر نيز مثل اين معذرت گفت و اظهار ندامت و استغفار نمود . بعد از آن اشعث با اشتر گفت : چه مىفرمايى ؟ موافقت من مىنمايى تا تدارك اين خلل كنيم و غبارى كه از ما بر خاطر امير المؤمنين على نشسته به وجه احسن برگيريم ؟ اشتر گفت : چنين كنيم .\r\nپس اشعث فرمود تا اقارب و خويشان را آواز دادند . چون همهء قوم حاضر شدند اشعث گفت : اى قوم ! مرا سهوى عظيم شده كه از آن لشكرگاه برخاستم كه امروز معاويه آنجا فرود آمده و امير المؤمنين از من رنجيده . من به اعتماد موافقت و معاونت شما در پيش امير المؤمنين على تعهّد آن كرده‌ام كه معاويه را به ضرب شمشير كين از آن موضع برخيزانم . بايد كه موافقت من نماييد و مرا نزد امير المؤمنين دروغگو و رسوا نكنيد . چون بنى كنده اين سخن را از اشعث شنيدند همه از روى نشاط و شادى گفتند كه : ما مطيع و منقاديم و تا جان داريم مىكوشيم . اشتر نيز با قوم خود بر اين منوال سخنى چند بگفت . ايشان نيز از روى اخلاص اظهار اطاعت و انقياد نمودند .\r\nالقصّه ؛ اشتر و اشعث با لشكرى انبوه روى به لشكر معاويه آوردند . ( و اشتر آن روز بر اسبى سياه [ و 
  ] كوتاه‌دم نشسته و در پيش لشكر مىراند و رجزى مىخواند ) « 1 » تا به لشكر معاويه رسيدند . ايشان نيز صفها راست كرده مستعد قتال و جدال بودند . پس اشتر مبارز طلبيد .\r\nاز لشكر شام صالح بن فيروز العكى بيرون آمد و اسب را جولان داد و رجزى خواند . چون برابر اشتر رسيد به نيزه آغاز جنگ كردند و بر يكديگر حمله‌هاى گران نمودند . آخر الامر اشتر چنان نيزه بر سينه‌اش زد كه از پشتش يك وجب بيرون آمد و جان به قابض الارواح سپرد .\r\nپس اشتر نعره‌اى زد و گفت : اى اهل شام ! هيچ مبارزى ديگر هست ؟ مالك بن ادهم [ سلمانى 
  ] - كه از مشاهير مبارزان شام بود - بيرون آمد و بر اشتر حمله كرد . ساعتى با يكديگر باز كوشيدند . عاقبت اشتر شمشيرى بزد و سر او از تن جدا ساخت و مبارز ديگر طلبيد . زياد بن عبيد الكنانى « 2 » رجزخوانان بيرون آمد . اشتر فراپيش او شد و گفت : اى جوان ، مگر از جان خود سير آمده‌اى ؟ اين بگفت و بر وى حمله كرد و او را بينداخت .\r\nپس اشتر بعد از آن ساعتى در ميدان جولان كرد و نعره‌اى زد و مبارز خواست .\r\n\r\n\r\n","description":"","footnote":"\r\n( 1 ) . م ، ق : مطلب بين ( ) را ندارد .\r\n( 2 ) . پيكار صفين ( ص 239 ) : رياح بن عتيك .\r\n","page_name":" 435 ","page_number":445},
  {"content":"\r\n\r\nزامل بن عبيد « 1 » الخزاعى بيرون آمد . اشتر بلاتوقّف به نيزه بر وى حمله كرد . زامل نيزهء او بگرفت و پيچيد . پس دست از نيزه بداشت و بر اشتر حمله كرد . اشتر شمشير بكشيد و اسب بر او تاخت و او را شمشيرى بزد و بينداخت و نعرهء « هل من مبارز » بركشيد . مالك بن رومة الحميرى « 2 » بيرون آمد . اشتر بر او حمله كرد و او را نيز بكشت .\r\nپس لشكرها به هم درآمدند و جنگى عظيم روى نمود . شرحبيل بن السّمط پيش لشكر شام آمد و رجزى خواند و مبارز خواست . اشعث بن قيس بر او حمله كرد و از اسبش بينداخت .\r\nابو الاعور سلمّى شرحبيل را سرزنش كرد و گفت : با جنگ اشعث تاب نياوردى و به نيزهء او از پشت اسب بيفتادى . شرحبيل گفت : هيچ زيان ندارد . او سرور و مهتر قبيلهء خويشتن است و من سرور و مهتر قبيلهء خويشتن . او مرا نيزه زد از اسب بيفتادم هيچ عارى به جانب من بازنگشت .\r\nتو اگر مردى قدم پيش نه و نام خويشتن بگو تا كيفيّت حال معلوم شود .\r\nابو الاعور رجزخوانان به ميدان آمد و اشعث را به مبارزت خواست . اشعث اسب پيش راند و در مدح قبيلهء خويش رجزى برخواند و بر ابو الاعور حمله آورد و نيزه‌اى بر او دوخت .\r\nابو الاعور با آن زخم گران از پيش اشعث بگريخت و جان بدر برد . بعد از آن حوشب ذو الظليم و ذو الكلاع حميرى هردو رجزخوان به ميدان درآمده مبارز خواستند ، پس اشعث و اشتر بيرون آمدند . و رجزها خواندند « 3 » و بر يكديگر حمله كردند و ساعتى هرچهار با يكديگر درآويختند و لعبها نمودند . امّا چون هيچ‌كدام بر ديگرى ظفر نيافت ، بازگشتند و لشكرها به هم برآمدند و از جانبين كشتن بسيار شد . آخر لشكر معاويه آواز دادند كه يك امشب ما را مهلت دهيد تا از لشكرگاه شما برخيزيم . اشعث سوگند ياد كرد كه : مهلت ندهيم و به حق خالق البرايا كه امشب ان شاء اللّه تعالى به لشكرگاه خويشتن مىباشيم . ايشان گفتند : پس يك ساعت دست از محاربه بداريد تا برخيزيم . [ 59 الف 
  ] اشعث بفرمود تا جنگ را موقوف داشتند . و ايشان در حال از لشكرگاه امير المؤمنين على ، عليه السّلام ، برخاستند و به موضع اوّل خود رفتند .\r\nپس اشعث نزد امير المؤمنين آمد و گفت : يا امام المتّقين ، اعداء دين و احزاب شياطين را از لشكرگاه وصىّ ربّ العالمين بيرون كرديم . اكنون ملتمس آنكه به ذيل عفو مذلّات ما بپوشانى .\r\nامير المؤمنين ، فرمود : اى اشعث ! از تو راضى شدم و ترا دوست داشتم . اشعث گفت : يا امير المؤمنين ، خداى سبحانه و تعالى به قدرت « 4 » ازلى دو نوبت ما را بر آب قدرت و دست داد .\r\nاگر اجازت فرمايى اين نوبت نگذاريم كه آن جماعت مكّار غّدار گرد آب درآيند .\r\n\r\n\r\n","description":"","footnote":"\r\n( 1 ) . پيشين ( ص 240 ) : زامل بن عتيك حزامى .\r\n( 2 ) . پيشين ( ص 242 ) : محمّد بن روضه .\r\n( 3 ) . براى مطالعهء متن ترجمهء تمامى اين رجزها - پيكار صفّين ، ص 248 به بعد .\r\n( 4 ) . م : عذاب .\r\n","page_name":" 436 ","page_number":446},
  {"content":"\r\n\r\nامير المؤمنين فرمود : اى اشعث ! من روا نمىدارم كه مردمان بر كنار آب فرات نشسته باشند . [ و از نوشيدن آن محروم بمانند 
  ] . كارى كه ميان ما و ايشان افتاده زياده از آن است كه به منع آب يا غير آن اصلاح پذيرد . شما بگذاريد [ از آب بهره برند 
  ] و به گرد ايشان نگرديد و آب از ايشان بازمداريد . پس امير المؤمنين على ، عليه السّلام ، كوچ كرده به موضع اوّل خود درآمد .\r\nو در مقصد اقصى آورده كه چند روزى كه بر آن بگذشت معاويه نديمان خود را طلبيد و گفت : تدبيرى انديشيده‌ام . گروهى را به طريق عراق فرستم تا استعداد معاش لشكر على را از ايشان بازدارد . عمرو عاص گفت : باز اين تدبيرى منكوس و رأيى منحوس است كه انديشه كرده‌اى . ترسم كه از اين تدبير بر تو همان رسد كه در منع آب رسيد . معاويه گفت : اى عمرو ! در قتال خطرى عظيم است ؛ چرا كه ، با على بن ابى طالب اكثر مهاجر و انصار آمده‌اند . شايد كه ايشان غالب آيند . پس تدبير آن است كه قوت از ايشان بازگيريم تا قوّت ايشان ساقط گردد و تفرقه به جمع منتظم ايشان راه يابد .\r\nعمرو گفت : نهى من در باب آب صواب نديدى و از او اجتناب نمودى تا سيصد كس از لشكر تو به قتل آمدند و اين عار به روزگار تو بماند . الحال نيز نصيحت من گوش نمىكنى و جمعى را بر سر راه مىفرستى كه منع غلّهء لشكر ايشان نمايند . ناچار اين خبر به على مىرسد . او نيز گروهى را به سوى خيل تو مىفرستد كه دمار از قوم بىوقار تو برآرند .\r\nمعاويه اصلا به اين سخنان التفات ننموده عبد الرحمن بن خالد بن الوليد را گفت : اى برادرزاده ، مىخواهم كه همين زمان با فوجى از دليران بيرون روى و مراحل و منازل طى نمايى تا از مدينهء هيت درگذرى و استعداد لشكر ايشان از غلّه و روغن و امثال آن نمايى .\r\nعبد الرحمن گفت : اى معاويه ! ملك مصر را به عمرو عاص دادى ، عسقلان را به مروان بخشيدى ، حمص را به ذى الكلاع تسليم نمودى ، فلسطين را به ابن عامر مفوّض داشتى ، رمله را به ابو الاعور بازگذاشتى و مرا به چنگ شير و دندان پلنگ ، بلكه به كام اژدها و دهان نهنگ در مىسپارى . كرامت دنياوى از تو در حقّ من وصول نيافته و فضيلت اخروى نيز از تو متصّور نيست . حق‌تعالى مرا از خون عثمان نخواهد پرسيد و ليكن به مقتضاى حديث نبوى كه « يا على حربك حربى و سلمك سلمى » - يعنى : اى على ! محارب با تو محارب من است و مسالم با تو مسالم من است - بر محاربه علىّ بن ابى طالب معاقب و مؤاخذ خواهم بود .\r\nمعاويه از اين سخن در غضب شد و ضحّاك بن قيس را با هزار سوار بر سر راه فرستاد و طلايع او بيست مرد از كاروانى كه به لشكرگاه امير المؤمنين على ، عليه السّلام ، خرما و زبيب و روغن مىآوردند بگرفتند و گفتند : اين چيزها را به لشكر معاويه بريد كه آنجا به بهاى تمام از شما مىخرند . گفتند : ما به دشمنان امير المؤمنين نمىبريم ؛ اگر چه هموزن آن طلا داده باشند .\r\n\r\n","description":"","footnote":"","page_name":" 437 ","page_number":447},
  {"content":"\r\n\r\nپس ايشان را محكم بسته پيش معاويه فرستاد . مردى از آن قافله نجات يافته به خدمت امير المؤمنين شتافت .\r\nاز استماع اين خبر آب در ديدهء امير المؤمنين بگشت و فرمود كه چه پيش آمد ما را از اين شخص و بعد از ما اولاد و اهل بيت ما را چه‌ها از وى و اولاد وى روى نمايد ؟ و اللّه المستعان .\r\nپس امير المؤمنين پرسيد كه هيچ مىدانى كه آن شخص كه بود ؟ گفت : من نمىشناسم و ليكن مردى بود دراز بالا ، پيوسته ابرو ، پهن بينى و بر رخسار چپ جراحتى داشت . پس امير المؤمنين فرمود : آن ضحاك است . كيست كه به زبان تيغ آبدار جواب آن خاكسار دهد و سزاى ظلمش در كنار نهد ؟ حرّ بن قيس گفت : يا امير المؤمنين ، اگر اجازت باشد من بروم و به تأييد الهى دمار از روزگار آن بدكردار برآرم . امير المؤمنين اجازت فرمود .\r\nپس حرّ با پانصد سوار جّرار خونخوار متوجّه آن خاكسار شد . چون دريافتش گفت : اى ضحّاك ! زهى سخافت « 1 » رأى و دنائت طبع ، كه معاويه را بر امير المؤمنين و امام المتّقين علىّ بن ابى طالب برگزيدى . بعد از آن با همديگر درآويختند . حرّ ضربتى بزد و خود او را بشكست و سرش مجروح گشت . و دوازده كس از اصحاب ضحّاك راه عدم پيش گرفتند و يك مرد از لشكر حرّ به قتل رسيد . آخر ضحّاك هزيمت يافته روى به گريز نهاد . چون پيش معاويه برسيد ، عمرو عاص شادمان شد و شماتت آغاز كرد .\r\nبعد از آن امير المؤمنين سعيد بن قيس و بشير بن عمرو الانصارى را بخواند و ايشان را بگفت : نزد معاويه رويد و او را بر اين كارى كه پيش گرفته است ملامت كنيد و به اطاعت دعوت كنيد و حجّت بر او بگيريد و بنگريد تا چه انديشه و عزيمت دارد . چون ايشان پيش معاويه رسيدند او را نصيحتهاى پسنديده كردند و گفتند : اى معاويه ، اين دنياى غدّار مكّار است . با هيچ‌كس وفا نكرده ، يقين با تو نيز وفا نكند . پس عاقل آن است كه از جهت حطام زايل و نعيم باطل چندين رنج به خود راه ندهد و خويشان و دوستان را از خود نيازارد ، كه دنيا گمشده‌ايست كه كرايهء جستن نمىكند و افتاده‌ايست كه به برداشتن نمىارزد . اگر بالفرض جهد كنى و مال و منال بسيار به دست آرى ، عاقبة الامر به ديگران « 2 » بيايد گذاشت تا مثل سگان چنگال تيز كرده در آن افتند ، كه ميراث حلال است . پس چرا عاقل چنان كند كه مال به اعقاب و اولاد گذارد و خود را در عقاب و عذاب اندازد ؟\r\nچون سعيد و بشير اين قسم نصيحتها كردند معاويه سخن بر ايشان قطع كرد و گفت : چرا امير المؤمنين خويشتن را اين نصيحت نمىكنيد ؛ كه او به امثال اين نصايح از من اولىتر است .\r\n\r\n\r\n","description":"","footnote":"\r\n( 1 ) . م ، ق : زخاوفت ؛ ش : ذخافت . - و .\r\n( 2 ) . ش : به لب گور .\r\n","page_name":" 438 ","page_number":448},
  {"content":"\r\n\r\nايشان گفتند : سبحان اللّه العظيم ! امير ما مثل تو نيست ؛ چرا كه ، خلافت حقّ اوست . پس اگر او ترك اين امر در وقت قدرت نمايد ملام و معاقب خواهد بود . و ديگر هيچ‌يك از اصحاب رسول ، صلّى اللّه عليه و آله ، جامع آن فضائل كه اوست ، نيست ؛ چه در علم و زهد و شجاعت و سخاوت و قرابت پيغمبر ، صلّى اللّه عليه و آله ، و آنچه از سوابق حميده در تشييد اركان ملّت و وسائل مرضيه در تمهيد اساس شريعت به عنايت ازلى او را ميسّر شد ، كدامين را از اصحاب رسول ميسّر بود ؟\r\nمعاويه گفت : اكنون شما چه مىفرماييد و به چه كار رنجه شده‌ايد و از من چه مىخواهيد ؟\r\nگفتند : ما تو را به تقواى حق‌ّتعالى امر مىفرماييم و به اطاعت و بيعت خليفهء حقّ و پيشواى خلق مىخوانيم و مىخواهيم كه با مهاجر و نصار در كارى كه كردند موافقت كنى و در مبايعت و متابعت خليفهء وقت با ايشان يكى باشى و از مخالفت و تهييج نايرهء فتنه و تفرقهء كلمه احتراز نمايى كه اين طريق تو را بهتر است و به سلامت نزديكتر .\r\nمعاويه گفت : ترك خون امير المؤمنين عثمان نگويم و نگذارم تا خون او هدر شود . و اللّه كه شما را و امير شما را به غير شمشير پيش من چيزى نيست . طمع خام بگذاريد و بازگرديد و جنگ را آماده باشيد . پس سعيد بن قيس گفت : اى پسر هند ! و اللّه كه از شمشير امير المؤمنين بلاها بينى و چيزها معاينه كنى كه مرگ را بر زندگانى اختيار كنى و گويى كاشكى هرگز از مادر نزادمى . معاويه گفت : هرچه شدنى است خواهد شد . بازگرديد و آنچه شنيديد به علىّ بن ابى طالب بازگوييد .\r\nچون ايشان بازگشتند آنچه ميانهء ايشان گذشته بود بتمامه به خدمت امير المؤمنين عرض نمودند . امير المؤمنين فرمود : مصلحت آن است كه بار ديگر نيز او را نصيحت كنيم و حجّت بر او ثابت نماييم و خود را در اين محاربه معذور گردانيم . پس شبث بن ربعىّ الرياحىّ ، يزيد بن قيس الارحبىّ ، زياد بن خصفه التميمىّ و عدىّ بن حاتم را بخواند و اين چهار مرد معروف را پيش او فرستاد كه معاويه را نصيحت كنند و خود را در جنگ معذور گردانند . « 1 »\r\nپس ايشان بفرمودهء امام المتّقين پيش معاويه رفتند . عدىّ بن حاتم گفت : اى معاويه ما آمديم كه خير و شر اين كار را به تو بازنماييم . اگر قبول كنى و ما را بىغرض شناسى ترا بهتر باشد و خون مسلمانان ريخته نشود . [ 59 ب 
  ] القصّه ، ما ترا به موافقت و متابعت افضل عالميان مىخوانيم . و آن شخصى است كه سابقهء او در اسلام ترا معلوم است و آثار حميدهء او در\r\n\r\n\r\n","description":"","footnote":"\r\n( 1 ) . اعزام اين رسولان از طرف على ( ع ) در محرّم سال سى و هفتم هجرى بوده است . در اين ماه قرار متاركهء جنگ بين لشكر عراق و شام گذاشته شد تا بلكه به صلح دست يابند .\r\n","page_name":" 439 ","page_number":449},
  {"content":"\r\n\r\nتقويت دين ظاهر . جميع مهاجر و انصار در تقدّم او اتّفاق كردند و صلاح و رشاد خويشتن در متابعت و مشايعت او دانسته‌اند . تو نيز موافقت كن و از خداى تعالى بترس و از اين عزيمت كه كرده‌اى اعراض كن و ترك اين منازعت و مخالفت بگوى تا به تو و ياران تو آن نرسد كه به اصحاب جمل رسيد .\r\nمعاويه گفت : تو آمده‌اى مرا تهديد كنى و بترسانى ؟ مگر بچه خردم كه از اين قسم سخنان مىترسيده باشم ؟ مرا معاويه گويند ؛ پسر صخر بن حربم . « 1 » گرم و سرد روزگار بسيار ديده‌ام .\r\nتو اى عدىّ ! از آن جماعتى كه كشتن امير المؤمنين عثمان را حلال دانستند . اميد به فضل باريتعالى دارم كه تو را و ديگر كشندگان او را به أقبح وجوه به قصاص رسانم .\r\nعدىّ خواست كه جواب او گويد ، امّا شبث بن ربعىّ بر وى سبقت گرفت و گفت : اى معاويه ! ما پيش تو آمديم كه كلمه‌اى گوييم كه صلاح ما و تو در آن باشد و تو در جواب درشتى مىكنى و چيزى مىگويى كه نه تو را منفعت باشد و نه ما را مضرّتى .\r\nپس يزيد بن قيس الارحبى گفت : اى معاويه ! ما رسولانيم و رسولان را در آنچه گويند گرفت نباشد . امير المؤمنين ما آن‌كس است كه تو او را بهتر از ما دانى و همهء عالم او را در فضل و علم و سابقهء اسلام بر تو ترجيح مىدهند ، بلكه هركه را اندك نصيبى از عقل باشد او را با تو برابر نكند ، بلكه تو را طرف نسبت او نمىدارد . پس از خداى بترس اى معاويه با على بيعت كن و موافقت نماى و عزيمت خلاف او كه كرده‌اى فسخ كن كه صلاح دنيا و فلاح آخرت در متابعت امير المؤمنين علىّ بن ابى طالب است .\r\nمعاويه گفت : من هرگز متابعت و مطاوعت كسى كه خليفهء حق را به ناحق كشته باشد نمىكنم . و آن امير شما علىّ بن ابى طالب است كه عثمان را به ظلم كشته و ميان جماعت ما تفرقه انداخته ، و اين زمان انكار مىكند و مىگويد كه عثمان را من نكشتم و نفرمودم . اگر او در اين قول صادق است بايد كه قتلهء عثمان كه همه در ملازمت او مىباشند به ما سپارد تا ايشان را به قصاص رسانيم تا او را اجابت كنيم و اطاعت او را واجب شناسيم و هرچه ممكن باشد از مطاوعت انقياد به جاى آريم .\r\nشبث بن ربعى گفت : اى معاويه ! چه گويى ؟ اگر امير المؤمنين على عمّار ياسر را به نزديك تو فرستد تو او را به سبب عثمان مىكشى ؟ معاويه گفت : و اللّه اگر عمّار ياسر را به دست آرم او را نه از براى عثمان ، بلكه به جاى مولاى « 2 » عثمان كه قاتل اوست بكشم و هيچ باك ندارم و\r\n\r\n\r\n","description":"","footnote":"\r\n( 1 ) . « حرب » نام پدر ابو سفيان و نياى معاويه و نيز به معناى « جنگ » است . در اينجا معاويه علاوه بر آنكه به نسبت خود ، معاوية بن صخر بن حرب بن اميّه ، اشاره مىكند تعريضى دارد و مىخواهد بگويد من زادهء جنگ و اهل نبردم ؛ - پيكار صفين ، ص 270 ، پابرگ 1 .\r\n( 2 ) . نصر بن مزاحم مولاى عثمان را نائل و طبرى ناتل قيد كرده‌اند .\r\n","page_name":" 440 ","page_number":450},
  {"content":"\r\n\r\nكشتن او را غنيمت شناسم . شبث گفت : اگر چنين كنى و اللّه عدل نكرده باشى . بدان خدايى كه جز او خدايى نيست ، كه تو خود بر كشتن عمّار قادر نشوى و پيش از آنكه به عمّار رسى و بر كشتن او قادر گردى جهان فراخ بر تو تنگ گردد و بسيار سر از تن جدا شود . « 1 »\r\nپس ايشان برخاستند و پيش امير المؤمنين آمدند و آنچه ميان ايشان گذشته بود بازگفتند .\r\nبعد از آن معاويه حبيب بن مسلمة فهرىّ ، شرحبيل بن سمط الكندىّ و معن بن يزيد [ بن اخنس 
  ] السلمىّ را به خدمت امير المؤمنين فرستاد . چون ايشان به خدمت امام المتّقين رسيدند بعد از سلام حبيب بن مسلمه آغاز سخن كرد و گفت : امّا بعد ، عثمان بن عفّان خليفه‌اى بود كه به كتاب خداى تعالى كار مىكرد و بر جادّهء مصطفى ، صلّى اللّه عليه و آله ، مىرفت و كارها بر طريق عدل و انصاف و سويّت ميان رعيّت مىگذرانيد و شما از روى حسد و عداوت مردم را برانگيختيد تا او را بكشند . و الحاق قاتلان او را در ظلّ حمايت خود آورده كمال عزّت و احترام ايشان مىنماييد و ما را به اطاعت و متابعت خويشتن مىخوانيد . اگر مىخواهيد كه شما را قبول كنيم و در متابعت و مطاوعت شما رغبت نماييم كشندگان عثمان را به ما سپاريد تا ايشان را به قصاص عثمان بازكشيم و بعد از آن كمر اطاعت و انقياد شما در ميان بسته به هرچه امر فرماييد اطاعت كنيم . و اگر تو كه علىّ بن ابى طالبى مىگويى كه من عثمان را نكشته‌ام ، ترك اين كار بگوى و به گوشه‌اى بنشين و اين كار را به شورى گذار تا مسلمانان هركه را كه خواهند و مصلحت دانند خليفه گردانند .\r\nامير المؤمنين على گفت او را : خاموش باش ! تو كيستى كه در مصالح مسلمانان سخن گويى ! برخيز اى دشمن نفس خويشتن كه تو را اين حدّ نباشد و مجال آن ندارى كه در ميان مردمان بنشينى و سخن گويى . حبيب گفت : اى على ، و اللّه كه بعد از اين مرا چنان بينى و به جايى يا بى كه كراهيت دارى . امير المؤمنين گفت : تو هركجا خواهى باش . و چون تو را در آن موضع كه گويى ببينم خداى تعالى مرا باقى نگذارد اگر ترا باقى گذارم .\r\nپس شرحبيل گفت : اى على ، سخن تو بشنيدم و مىترسم كه اگر با تو سخن گويم جواب من هم بر آن منوال گويى كه با يار من گفتى . امير المؤمنين فرمود : بشنو تا بگويم تو را اى شرحبيل .\r\nمن اين كار را خواهان نبودم ، امّا ديدم كه ميان امّت رسول ، صلّى اللّه عليه و آله ، اختلاف كلمه‌اى پيدا آمد و هريك سخنى ديگر مىگفت و مهاجر و انصار نزديك من مىآمدند و\r\n\r\n\r\n","description":"","footnote":"\r\n( 1 ) . در دنبالهء اين گفت‌وگو ، نصر بن مزاحم مىنويسد : معاويه تلاش مىكند كه زياد بن خصفه را تطميع كند و به او وعده مىدهد كه در صورت پيوستن او به لشكر شام و پيروزى وى بر على ( ع ) ولايت يكى از دو شهر بصره و كوفه را به دو واگذارد ؛ - پيكار صفين ، ص 272 . ولى زياد با پرخاش مىگويد : « هرگز ياور و پشتيبان مجرمان نخواهم بود . » ؛ - نهاية الأرب ، ج 5 ، ص 176 .\r\n","page_name":" 441 ","page_number":451},
  {"content":"\r\n\r\nدرخواست مىنمودند كه تيمار كار بدارم . بنابراين من از جهت تسكين نايرهء فتنه و تنظيم مصالح مسلمانان و التيام احوال رعايا اين كار قبول كردم . بعد از آن جماعتى از اهل بصره مرا خلاف كردند و فتنه ميان مسلمانان انداخته ، ناچار تدارك مىبايستى نمود . آخر شنيده باشى كه بر ايشان چه رفت . و از آن زمان معاويه وادى خلاف پيش گرفته گرد منازعه و مخاصمهء من مىگردد . او نه در دين سابقه دارد و نه سلفى صالح ؛ چه ، او آزاد كرده و پسر آزاد كرده است .\r\nاو و پدرش هميشه دشمن خدا و رسول خدا ، صلّى اللّه عليه و آله ، و دشمن مؤمنان و مسلمانان بودند و اسلام ايشان از روى كراهيت بود نه از روى رغبت . و اشعارى كه معاويه امير شما در منع پدر و مذمّت او در آن حين كه ابو سفيان در اسلام درآمده گفته در ميان مهاجر و انصار و ساير اصحاب سيّد ابرار ، عليه التّحيّة من الملك الغفار ، مشهور و معروف [ است 
  ] . مرا از شما كه معارف و اكابر مهتران ولايت شاميد عجب مىآيد كه او را مطيع و منقاد شده‌ايد و اوامر و نواهى او را انقياد نموده به ترك اهل بيت پيغمبر خود - كه هيچ‌كس در شرف و بزرگوارى با ايشان برابر نتواند بود - كرده‌ايد .\r\nشرحبيل گفت : عثمان را چرا كشتيد و اين ظلم بر او چرا روا داشتيد ؟ چون شرحبيل اين سخن بگفت همهء قوم به هم برآمدند و برخاستند و هركس سخن ديگر مىگفت . امير المؤمنين على ، عليه السّلام ، فرمود : اى قوم بنشينيد و از من كيفيّت حال عثمان بشنويد . حبيب بن مسلمه گفت : نمىشنويم و نمىخواهيم كه نزديك تو بنشينيم و از تو سخن بشنويم . امير المؤمنين فرمود : با مردگان سخن نتوان گفت و كران مادرزاد را سخن نتوان شنواند . و لقد صدق اللّه عزّ من قائل :  إِنَّكَ لا تُسْمِعُ الْمَوْتى وَ لا تُسْمِعُ الصُّمَّ الدُّعاءَ إِذا وَلَّوْا مُدْبِرِينَ .  « 1 » يعنى : حق سبحانه و تعالى راست فرمود در آنچه پيغمبر ، صلّى اللّه عليه و آله ، را خبر داد : بدرستى كه تو يا رسول اللّه نمىتوانى سخن بشنوانى جماعتى را كه به مرض جهل مركّب مردند و پردهء عناد گوش هوش ايشان را گرفته تا از سخن حق گريزند .\r\nپس آن قوم بازگشتند و امير المؤمنين به ياران خود ملتفت شد و فرمود : اى ياران ! مىخواهم كه آن مقدار كه اين اشرار بر باطل و دروغ خود مصرّند شما نيز آن مقدار بر طلب حق و صدق مجدّ باشيد و از ايشان سست پيمان‌تر مباشيد .\r\nو در مقصد اقصى آورده كه در اين محل عمرو بن العاص به معاويه گفت : تو نيز از صحابهء رسول ، صلّى اللّه عليه و آله ، كه با تواند به رسالت به سوى علىّ بن ابى طالب بفرست . معاويه ابو هريره و نعمان بن بشير را بخواند و تكليف رسالت كرد . ايشان قبول نكردند و گفتند : اى\r\n\r\n\r\n","description":"","footnote":"\r\n( 1 ) . نمل ، 80 .\r\n","page_name":" 442 ","page_number":452},
  {"content":"\r\n\r\nامير ، از ما متعذّر است . پس ابو الدّرداء و ابو امامهء باهلى را فرستاد و گفت : من فضل على و سابقهء او [ را 
  ] در اسلام انكار نمىكنم ، و ليكن قتلهء عثمان از او مىخواهم . « 1 »\r\nچون ايشان اداء رسالت كردند امام المتّقين فرمود كه : به كرّات و مرّات اين حكايت شنيدم و هرنوبت جواب گفتم . معاويه بايد كه اوّل با من بيعت كند ، بعد از آن اولياء عثمان را و قتلهء او را جمع كند تا آنچه مقتضى شريعت غرّا است حكم كرده شود . « 2 »\r\nپس ايشان هردو بازگشتند و ابو الدرداء گفت : اى معاويه خبر كن مرا از حال مالك بن [ 60 الف 
  ] نويره و بنى اسد كه بر ابو بكر صدّيق خروج كرده بودند . « 3 » محقّ بودند يا مبطل ؟\r\nمعاويه گفت : همه بر باطل بودند . ابو الدّرداء گفت : پس تو چگونه بر خليفهء بحقّ كه مهاجر و انصار به او بيعت كرده‌اند بيرون آمدى ؛ كه طاعت او از جملهء فرايض است . معاويه گفت : من قتلهء عثمان از او مىطلبم . ابو الدّرداء گفت : و اللّه اى معاويه كه تو خون عثمان را بهانه ساخته‌اى ، و الّا مطلوب تو غير از سلطنت چيزى ديگر نيست و من مِن بعد مصاحبت تو برخورد حرام گردانيدم . پس با اهل و اولاد خود بازگشت و به دمشق رفت . همچنين ابو امامهء باهلى نيز موافقت او نموده به دمشق شد .\r\nامّا در تاريخ ابن اعثم كوفى چنين آمده كه ابو هريره و ابو الدّرداء به رسالت آمدند و به امير المؤمنين ، كرّم اللّه وجهه ، گفتند : چون معاويه مىگويد كه اگر قتلهء عثمان را به من سپارد من بيعت و اطاعت او مىكنم ، تو نيز يا امير المؤمنين اين جماعت را به معاويه بسپار تا اين فتنه تسكين يابد و خون مسلمانان ريخته نشود . و اگر معاويه بعد از فرستادن قتلهء عثمان باز بر سر منازعه باشد ما را به يقين معلوم مىشود كه او تعدّى مىكند و پاى از حدّ بيرون مىنهد .\r\nامير المؤمنين على ، عليه السّلام ، فرمود كه آن روز كه عثمان را كشتند من حاضر نبودم و به حقيقت نمىدانم كه كدام كس او را كشته است . اگر شما مىدانيد بگوييد . گفتند : ما شنيده‌ايم كه محمّد بن ابى بكر از آن جماعت بوده كه قصد كشتن او داشتند و در سراى او درآمده ، و عمّار ياسر و اشتر نخعى و عدىّ بن حاتم الطائىّ و عمرو بن الحمق الخزاعى و فلان و فلان .\r\nامير المؤمنين على فرمود : برويد و اين جماعت را بگيريد . ابو هريره و ابو الدرداء اين جماعت را بگفتند : شما امير المؤمنين عثمان را كشته‌ايد ، و اين زمان امير المؤمنين على ما را فرموده\r\n\r\n\r\n","description":"","footnote":"\r\n( 1 ) . اعتراف معاويه بر فضل و سبقت على ( ع ) در اسلام در مقابل اعتراض ابو الدّرداء و ابو امامه بر معاويه صورت گرفته است ؛ - پيكار صفّين ، ص 260 . رسالت اين دو ، قبل از جنگ دو لشكر بر سر آب بوده است .\r\n( 2 ) . نصر بن مزاحم گويد : على ( ع ) گفت : اگر قاتلان عثمان را مىجوييد اينانند كه ايشان را مىبينيد . پس بيست هزار تن يا بيشتر . . . درآمدند و گفتند : ما همه قاتلان اوييم ، اگر خواهند بايد از همهء ما قصاص گيرند ؛ - پيشين .\r\n( 3 ) . ماجراى مالك بن نويره و خالد بن وليد - كه به طمع دستيابى به زن زيباى مالك ، وى را به جرم واهى ارتداد كشت - در صفحات قبلى اين كتاب در قسمت اخبار خلافت ابو بكر گذشت .\r\n","page_name":" 443 ","page_number":453},
  {"content":"\r\n\r\nاست كه شما را بگيريم و به قصاص او بازكشيم . چون اين آوازه در ميان لشكر امير المؤمنين افتاد ، موازى ده هزار بلكه بيشتر شمشيرها كشيده روى به ابو هريره و ابو الدرداء آوردند و گفتند : ما همه در كشتن عثمان شريك بوده‌ايم و ما او را كشته‌ايم . الحال شما دو كس چگونه اين جماعت را خواهيد كشت ؟\r\nابو هريره و ابو الدرداء چون اوضاع بر اين حال بديدند از گفتهء خود پشيمان شده متحيّر ماندند و به هرزارى از دست ايشان خلاص شده روى به لشكر معاويه آوردند و در راه با يكديگر گفتند كه اين فتنه به‌هيچ‌وجه تسكين‌پذير نيست . پس كيفيت حال را بر معاويه تقرير كردند و از پيش او بيرون آمدند و به جانب شهر حمص شدند . و آنجا پيش عبد الرحمن بن غنم السماكى - كه از خواص اصحاب معاذ بن جبل بود و بعد از معاذ اهل شام علم شرايع و احكام و حدود از او فرامىگرفتند - رفته جميع وقايع و حالاتى كه ميان امير المؤمنين على ، عليه السّلام ، و معاويه گذشته بود تقرير نمودند .\r\nعبد الرحمن گفت : مرا از شما عجب مىآيد كه شما دو مرد عاقل كه شرف خدمت مصطفى ، صلّى اللّه عليه و آله ، دريافته باشيد و بر كلّ احوال واقف گشته و دانسته‌ايد كه آن روز كه عثمان را در مدينه كشتند جميع مهاجر و انصار حاضر بودند . هيچ‌كس از ايشان او را يارى نداد و همه او را فروگذاشتند تا او را به زارى بكشتند . و فضائل و كمالات علىّ بن ابى طالب ، عليه السّلام ، از آن روشنتر است كه بر كسى مخفى مانده باشد و بيشتر از آن است كه كسى را قدرت احصاء آن باشد . و معاويه از جملهء طلقاست و ايشان را روا نباشد كه خلافت كنند يا در حلقهء شورى درآيند . شما با وجود آنكه همهء اينها را مىدانيد چگونه به رسالت معاويه نزد امير المؤمنين على مىرفتيد و در اصلاح امور مصطفوى ، صلّى اللّه عليه و آله ، كه به نصّ أنت منّى بمنزلة هرون من موسى ، مرتبهء اخوّت آن حضرت را دارد ، از جانب معاويه سخن مىگفتيد و طلب خون عثمان يا قتلهء آن از آن حضرت مىكرديد !\r\nالقصّه ؛ معاويه بعد از اين مردم را بفريفت و خبر به امير المؤمنين على فرستاد كه : ميان من و تو غير از شمشير نيست . و در اين وقت امير المؤمنين على را از اشعث بن قيس اندك ملال خاطر به هم رسيد . و سبب آن بود كه اشتر از جهت استعداد قتال پيش اشعث آمد . اشعث گفت :\r\nمىدانم كه كار من ميان اين دو طايفه آخر الامر به صلح خواهد كشيد . چون من در خواب ديدم كه دو فوج با يكديگر جنگ مىكردند و هيچ‌كدام بر يكديگر ظفر نيافتند . تأويل اين رؤيا صلح اين دو طايفه است . و از اين خواب من چنين مىدانم كه امير المؤمنين على تمامى شام به معاويه گذارد و به جانب عراق بازگردد . « 1 »\r\n\r\n\r\n","description":"","footnote":"\r\n( 1 ) . البته خوانندگان مطلّع هستند كه اشعث بن قيس در آخرين روزهاى جنگ صفين ، بخصوص روزى كه شب آن -\r\n","page_name":" 444 ","page_number":454},
  {"content":"\r\n\r\nچون اشتر اين واقعه به خدمت امير المؤمنين على بازگفت ، امير المؤمنين على ، عليه السّلام ، حسّان كندى را - كه ابن عمّ اشعث بود - بخواند و فرمود : اى حسّان ! رايات اشعث بستان كه امارت بنى كنده بر تو مفوّض داشتم . حسان رايت از اشعث بستاند . چون اين خبر به معاويه رسيد ابن خديج الكندىّ را بخواند و از نزع رايات اشعث او را خبر داد . ابن خديج نامه‌اى نوشت به اشعث كه : اگر در عراق رياست كنده از تو فوت شد ، قوم بنى كنده در شام زياده از عراق است . به سوى صاحب ما - يعنى معاويه - متوجه شو تا اعنّهء خيل تو را باشد .\r\nچون قاصد كتاب به دو رسانيد و اشعث بر مضمون آن اطّلاع يافت گفت : اگر بر رسول قتل روا بودى ، تو را بكشتمى . معاويه كه باشد كه او را بر امير المؤمنين و وصىّ رسول امين اختيار كنم ؟ آنگاه دست رسول بگرفت و به نزديك ابن عباس آمد . و ابن عباس نزد امير المؤمنين آمد و احوال مكتوب ابن خديج و جواب اشعث را معروض داشت و از جانب اشعث و اخلاص او كلمه‌اى چند به امير المؤمنين گفت . شفاعت او در معرض قبول افتاد و روايات اشعث بازگردانيده به او عنايت فرمودند . از اين رو امراى كنده شكر بسيار اظهار كردند و بغايت خوشحال گشتند .\r\nو از تاريخ ابن اعثم كوفى چنين معلوم مىشود كه چون خبر عزل اشعث به معاويه رسيد شاعر خود را ، كه كعب بن جعيل [ تغلبى 
  ] بود ، فرمود كه بيتى چند مشتمل بر طلب اشعث و ميل او به جانب شام انشا نموده بفرستد . على اىّ حال اخلاص اشعث از آن زياده بود كه به اشعار كعب يا مكتوب مرغوب ابن خديج ملازمت امير المؤمنين و امام المتّقين على ، عليه السّلام ، را بگذارد و مصاحبت معاوية بن ابى سفيان را اختيار نمايد .\r\nالقصّه ؛ چون امراى كنده اشفاق امير المؤمنين نسبت به اشعث ملاحظه نمودند اميدوار شده گفتند : يا امير المؤمنين ، معمول آن است كه همچنان‌كه قلم عفو بر جرايم اشعث كشيدى رقم كرم بر جريدهء احوال مصقلة بن هبيره نيز كشيده و كفران نعم از او درگذرى تا او را به سوى خود بخوانيم .\r\nو اين مصقلة بن هبيره عامل امير المؤمنين بود بر اموال . « 1 » و چون ديد كه معقل بن قيس\r\n\r\n\r\n","description":"","footnote":"\r\n- ليلة الهرير بود ، به عنوان ستون پنجم دشمن در سپاه على ( ع ) عمل مىكرد و همو بود كه ، وقتى بنا به مكر و حيلهء عمرو عاص و فرمان معاويه قرآنها بر سر نيزه‌ها زده شد ، براى ترك جنگ در روى امير مؤمنان ايستاد و پافشاريها كرد ، و بعد امر حكميت را بر على ( ع ) تحميل و نقش خود را در انتخاب ابو موسى اشعرى به عنوان نمايندهء امام به نحو احسن بازى كرد .\r\n( 1 ) . در اين زمان مصقله فرماندار اردشير خرّه - فيروزآباد فعلى ، در فارس - بود ؛ - نهج البلاغه ، ترجمهء دكتر سيد جعفر شهيدى ، ص 315 .\r\n","page_name":" 445 ","page_number":455},
  {"content":"\r\n\r\nالرياحى را امير المؤمنين بر سر خرّيت بن راشد « 1 » - كه از امراى امير المؤمنين بود و ايالت اهواز به او تعلّق داشت بواسطهء عصيانى كه پيش گرفته بود « 2 » - فرستاد و ميانهء معقل و خرّيت جنگ عظيم واقع شد . آخر الامر معقل خرّيت را بكشت و بنى ناجيه را اسير كرد . مصقله او را گفت : شفقتى بكن و اين اسيران را به من به فروش كه اگر ايشان را پيش امير المؤمنين برى شايد كه همه را بكشد . معقل گفت : بازخر تا به تو بفروشم . مصقله گفت : فردا تمامى را ادا نمايم .\r\nمعقل اسيران را به دو تسليم كرد . مصقله همه را در ساعت آزاد كرد . اسيران بىتوقّف به جانب وطن بازگشتند .\r\nچون شب درآمد مصقله بگريخت و به بصره رفت . روز ديگر معقل تفحّص نمود . معلوم شد كه به جانب بصره رفته . چيزى به عبد اللّه بن عباس نوشت و او را از كيفيّت حال خبر داد و جهد كرد كه مصقله را بگيرد و پانصد هزار درم از او بستاند . عبد اللّه بن عباس او را بخواند و از او مال طلب داشت . مصقله گفت : منّت دارم و مال را و اصل تو گردانم . عبد اللّه بن عباس گفت :\r\nسخن در اداء مال كن . مصقله گفت : فردا ان شاء اللّه تعالى تمامى مال به خدمت تو حاضر سازم .\r\nچون شب درآمد بگريخت و به كوفه شد . عبد اللّه بن عبّاس عرضه‌اى به امير المؤمنين نوشت و احوال مصقله مشروحا بيان نمود . چون ماجرا حال وقوف يافت كسى به طلب مصقله فرستاد . چون مصقله حاضر شد مال از او طلب داشت . مصقله جواب داد كه : يا امير المؤمنين ، معقل و عبد اللّه بن عباس اين مال از من طلب مىداشتند . مرا چنان به خاطر [ 60 ب 
  ] مىرسيد كه مگر از امير المؤمنين پوشيده خواهند داشت . مال حقّ امير المؤمنين بود . برگرفته‌ام و به خدمت امير المؤمنين آمدم . هروقت كه مىفرماييد تسليم مىكنم . امير المؤمنين فرمود : الحال تسليم كن . مصقله گفت : كسى همراه من كن تا تسليم كنم .\r\nالقصّه ؛ آن روز مصقله صد هزار درم به وكلاى امير المؤمنين على تسليم كرد و باقى چهارصد هزار درم بر ذمّهء او ماند . چون شب درآمد بگريخت و پيش معاويه رفت .\r\nامير المؤمنين فرمود : اسيران بنى ناجيه [ در 
  ] حكم « آزاد كرده » اند ، « 3 » و مال بر ذمّهء مصقله بماند . پس بفرمود ( تا سراى مصقله را خراب كردند ) . « 4 » و برادر او نعيم بن هبيره كه پيش امير المؤمنين على ، عليه السّلام ، بود و كمال اعتبار و حرمت داشت بر اين حركت مصقله او را ملامتها كرد . « 5 » مصقله نيز از اين حركت پشيمان شد و نادم بود . بنابراين قوم او در اين محل\r\n\r\n\r\n","description":"","footnote":"\r\n( 1 ) . هرسه نسخه : حريث .\r\n( 2 ) . در خصوص عصيان خرّيت بن راشد - نهاية الأرب ، ج 5 ، ص 228 .\r\n( 3 ) . و نيز فرمود : « از همهء ايشان برده‌تر آن كسى است كه ايشان را خريد و بهاى آنان بر گردن او ماند . » ؛ - پيشين ، ص 231 . نيز ؛ - نهج البلاغه ، خطبهء 44 .\r\n( 4 ) . م ، ق : ( تا براى مصقله جواب كردند ) .\r\n( 5 ) . نعيم اين نامه را در جواب نامهء مصقله كه همراه مردى مسيحى به نام حلوان از شام برايش فرستاده و او را به بيعت -\r\n","page_name":" 446 ","page_number":456},
  {"content":"\r\n\r\nدرخواست [ بخشش 
  ] گناه او نموده از حضرت امير المؤمنين التماس آن كردند كه او را طلب نمايد .\r\nامير المؤمنين فرمود : مرا چنان به خاطر مىرسد كه مصقله بازنيايد و كوشش شما عبث برآيد . « 1 » و لهذا حصين بن المنذر به او نوشت كه : اى مصقله ما گناه تو را از امير المؤمنين شفاعت كرديم ، امير المؤمنين قلم عفو بر جرايم تو كشيده ، مىبايد كه در ساعت متوجّه خدمت امير المؤمنين شده خود را از ننگ متابعت معاويه خلاص كنى . چون اين نوشته به مصقله رسيد مصقله بگريست و گفت : يقين مىدانم كه امام به حق و هادى مطلق به غير از امير المؤمنين على ، عليه السّلام ، كسى ديگر نيست و من بر احوال خود پريشان و از احوال خود حيران شده‌ام ، و اما حضور من به حضرت او ، كرّم اللّه وجهه ، متعذّر است ؛ چه ، مىدانم كه ميان من و خصمان من حكم به طريق حق خواهد فرمود و بودن من در اين جانب از بيم عدل و انصاف اوست . و من هرگز محاربهء او نجويم و راه معاونت و موافقت بر مخالفان او نپويم . و هركه قدمى يا دمى در عداوت آن حضرت زند آن را موجب لعن و شقاق او مىشناسم .\r\n\r\nافتتاح قتال صفّين\r\nدر تاريخ مستقصى مسطور است كه زمان حرب صفّين چهل روز امتداد يافته و از جانب معاويه قريب هشتاد [ هزار تن 
  ] به قتل رسيد و از لشكر امير المؤمنين ، كرّم اللّه وجهه ، از مهاجرين و انصار و تابعين و عامّه مؤمنين مقدار چهل هزار مرد به شهادت فايز گشت . و در تاريخ امام يافعى چنين مذكور است كه در حرب صفّين مقتولين فريقين شصت هزار كس بود . و از ابن سيرين مرويست كه هفتاد هزار كس از جانبين كشته شد . و به عقيدهء صاحب گزيده بيست و پنج هزار نفر از سپاه امير المؤمنين حيدر به عزّ شهادت رسيد ؛ از آن جمله بيست و پنج كس از اهل بدر بودند . و از لشكر معاويه سى و پنج هزار به قتل رسيد ؛ و العلم عند اللّه تعالى .\r\nبر هرقول اگر به بيان اسامى مقاتيل كه هرروز به قتل آمده شروع نمايد مجلّدات ضخيم به ذكر آن مشحون گردد . بنابراين مضمون « خير الكلام ما قلّ و دلّ » را مرعى داشته به ذكر مشاهير صحابه و تابعين ، رضوان اللّه عليهم اجمعين ، و امراء كوفه و خراسان كه در آن ايّام مقتول گشته اكتفا مىنمايد ؛ و اللّه مستعان .\r\nدر مقصد اقصى آورده كه چون هلال صفر سال بيست و هفتم از رحلت خير البشر روى نمود حضرت امير المؤمنين و وصىّ نبىّ امين ، عليه السّلام و التّحيّة الى يوم الدّين ، منادى فرمود :\r\n\r\n\r\n","description":"","footnote":"\r\nمعاويه دعوت كرده بود ، نوشت ؛ - نهاية الأرب ، ج 5 ، ص 231 .\r\n( 1 ) . امير المؤمنين قبلا خود به مصقله نامه نوشته بود ؛ - نهج البلاغه ، ترجمهء دكتر سيد جعفر شهيدى ، ص 315 ، نامهء 43 .\r\n","page_name":" 447 ","page_number":457},
  {"content":"\r\n\r\nاى اهل شام ! چندانكه تدبّر و تأنّى در كار شما به تقديم رسانيدم و به مواساة و مدارا جهت مراجعت شما به طريق حق اقدام نمودم و به كتاب ربّ الارباب با شما خطاب كرده احتجاج جستم و مرّة بعد اخرى به سوى صراط مستقيم و طريق مرضاة كردگار رحيم دعوت كردم اجابت ننموديد و از نصايحى كه در باب قبول حق بر شما القا كردم استهزاء و اجتناب بيفزود . « 1 » آنگاه وعدهء قتال و قرار جدال روز شنبه مقرّر ساختند .\r\nچون موعد رسيد حضرت امير المؤمنين و ولّى ربّ العالمين خطبه‌اى متضمّن حمد و سپاس حضرت كردگار كريم و درود بر رسول رحيم ، عليه صلوات اللّه العلّى العظيم ، تقديم فرمود و گفت : ما فرزند رسول اللّه الامين و اهل بيت طيّبين و طاهرينيم و بر راه حقّ رسوخ يافته و نور سراج وهّاج پروردگار مطلق بر ما تافته و اساس دين اسلام به اهتمام ما استوار شده و ايمان و ايقان به استظهار ما پايدار گشته ، و خصايص حقّ ولايت را ما سزاوارتريم و فضائل و امانت را ما نگهداريم ، و مثل ما مثل كشتى نوح است كه هركه را دولت ركوب آن ميسّر شد از جميع خطرات نجات يافت و هركه از آن تخلّف نمود به سوى شقاوت و ضلالت شتافت .\r\nآنگاه به اصحاب خود فرمود : اى گروه مسلمانان ! اندوهگين نباشيد ، كه فردا به نعيم پروردگار و شفاعت رسول مختار و به صحبت اخيار و ابرار در دار القرار ملاقى گرديد . پس در كثرت تلاوت قرآن مبالغه نماييد و آخرت از حضرت جلّ و علا خواهيد و قدوم به جانب خصوم از سر حزم و احتياط كشيد .\r\nو از جملهء وصاياى آن روز آن است كه در نهج البلاغه مزبور است كه آن حضرت فرمود :\r\nاى اصحاب ! نهى مىكنم شما را از قتال مادام كه ابتداء محاربه و مجادله از جانب ايشان نباشد ، و تا حجّت بر آن قوم نگيريد و در الزام حجّت تكرار نكنيد به حرب اشتغال منماييد . و اگر به فرمان خداوند متعال آن طايفه [ را 
  ] منهزم كرديد گريخته را مكشيد . و چون در حرب عضوى از خصم برهنه يابيد در اتلاف آن موضع مبالغه مورزيد و در اتمام قتل مجروح مكوشيد و ايذاء زنان مپسنديد اگرچه شتم و سبّ امراى شما مىكرده باشند ؛ چه ايشان ، از روى قوّت نفس و عقل ، ضعيف هستند .\r\nو ديگر فرمود : « 2 »\r\nاى گروه مسلمانان ! خوف و خشيت بارى ، عزّ إسمه ، شعار خود سازيد و از تقوى و پرهيزكارى دثار خود برداريد و جلباب صبر و سكون پيش آريد و حجاب قلق و اضطراب از\r\n\r\n\r\n","description":"","footnote":"\r\n( 1 ) . نصر بن مزاحم مىگويد پس از سپرى شدن ماه محرّم ، على ( ع ) به مرثد بن حارث جشمى فرمود كه هنگام غروب آفتاب ندا در دهد كه مردم شام آمادهء قتال شوند ؛ - پيكار صفين ، ص 278 .\r\n( 2 ) . اين فرمايش با كمى اختلاف لفظى - البتّه به صورت فشرده - در خطبهء شصت و شش نهج البلاغه ذكر شده .\r\n","page_name":" 448 ","page_number":458},
  {"content":"\r\n\r\nروى برداريد و دل‌وجان به حكم يزدان سپاريد و در وقت ضرب شمشير و طعن سنان دندان سخت بر هم نهيد كه زخم تيغ آبدار را دافعى و اصابت رمح جانگداز را مانعى بهتر از آن نيست ، و اثواب حروب « 1 » تكميل نموده اسباب خطوب « 2 » تتميم كنيد ، و پيش از كشيدن شمشيرها از نيام به تحريك آن قيام نماييد ، و در وقت ملاحظهء احوال حدّت نظر مرعى داريد ، و در زمان نيزه‌گذارى طريق توجّد و اجتهاد مسلوك داريد ، و هنگام شمشير زدن تيزى شمشيرها را كار فرماييد ، و گاه مواصلت شمشيرها به تقديم اقدام نماييد ، و بدانيد كه شما به عين عنايت خداوند سبحانه ملحوظ شده از مصاحبت و موافقت ابن عمّ رسول محفوظ گشته‌ايد . پس در معاودت حمله تكرار نموده هزيمت و فرار عار شناسيد كه انهزام و گريختن در اعقاب و اولاد عار و ننگ عظيم است و سرانجام در روز حساب نار و عذاب اليم . و از روى طلاقت وجه و گشادى روى به قتال و جدال اقبال نماييد و از سر نشاط طبع و طيب نفس به جانب موت قدم نهاده سعادت شهادت ادراك فرماييد .\r\nو بر شما باد كه به سوى اين رواق مطيب و سواد عظيم يعنى طريق قصد امم و شريعت شريفهء غرّا ، كه ذريعهء دولت و عظمت است ، بشتابيد و توفيق متابعت و مبايعت امام افضل اكمل اعلم احكم دريابيد و در اعلى علييّن آن موطن وطن سازيد و از غير آن خانهء جان و تن بپردازيد و حاضر باشيد كه شيطان لعين در كمين تفريق و تضليل طريق اهل دين كماهى قدم پيش مىنهد تا دست به دامن تفرّق و تشتّت آن برساند ، و وقتى پاى مكر و حيله بازپس مىنهد تا گرد خلل و زلل پيرامن دامن آن ننشيند و قصد آن دارد كه هدم و نقصان به قواعد بنيان دين راه نهد . پس آگاه باشيد تا عمود حق [ ! 
  ] بر شما متجلّى شود و جمال يقين از پردهء غيب بىشك و ريب منكشف گردد .\r\nبعد از آن امير المؤمنين ، كرّم اللّه وجهه ، به تعبيهء سپاه نصرت پناه پرداخته به روايتى اتباع خود را به هفت قسم منقسم كرد و بر هرقسمى شخصى امير گردانيد . و اسامى امراى شيعه اين است : مالك اشتر ، حجر بن عدىّ الكندى ، شبث بن ربعىّ ، خالد بن معمر الدهلى ، زياد بن نضر ، سعيد بن قيس الهمدانى ، [ و 
  ] قيس بن سعد بن عباده . و در آن لشكر ظفر اثر عمّار بن ياسر بر جميع سواران سرور بود ، و عبد اللّه بن بديل بن ورقاء بر تمامى پيادگان مهتر ، و ضبط ميمنه تعلّق به اشعث بن قيس الكندى داشت ، و ميسره مفوّض به عبد اللّه بن عبّاس بود ، و لواى شاه اوليا را هاشم بن عتبة بن ابى وقّاص محافظت مىنمود . « 3 »\r\n\r\n\r\n","description":"","footnote":"\r\n( 1 ) . اثواب حروب : لباسهاى رزم . - و .\r\n( 2 ) . خطوب : كارهاى بزرگ و سخت . - و .\r\n( 3 ) . براى آگاهى كامل از آرايش جنگى على ( ع ) - پيكار صفين ، ص 280 به بعد .\r\n","page_name":" 449 ","page_number":459},
  {"content":"\r\n\r\nو بر اين قياس معاويه نيز جنود شقاوت ورود را به هفت قسم كرد و بر هرقسمى يكى را امير ساخت و نامهاى امراى او : عبد الرحمن بن خالد بن الوليد ، ابو الاعور السلمّى ، حبيب بن مسلمة الفهرى ، ذو الكلاع الحميرى ، عبيد اللّه بن [ 61 الف 
  ] عمر بن الخطّاب ، شرحبيل بن سمط الكندىّ ، [ و 
  ] حمزة « 1 » بن مالك الهمدانى [ است 
  ] . و در لشكر معاويه سردار سواران عبد اللّه بن عمرو عاص بود ، و مهتر پيادگان مسلم بن عقبة المّرى ، و ضبط ميمنه تعلّق به عبيد اللّه بن عمر [ داشت 
  ] و به روايتى ذو الكلاع حميرى به ضبط ميمنه متعيّن بود ، و در مسيره حبيب بن مسلمة الفهرى رايت رياست برافراشت . « 2 »\r\nو به عقيدهء صاحب مستقصى عبد اللّه بن عمر بر سواران سرور بود و عبد اللّه بن عمرو بن عاص ضبط ميمنه مىنمود . و به روايتى لواء معاويه را عبد الرحمن بن خالد داشت . و قولى آنكه در ميان هرقبيله از قبايل عرب در طرفين سردارى تعيين نموده بود كه به امر و نهى ايشان مىپرداخت و مهمّى كه روى مىنمود به كفايت مقرون مىساخت .\r\nو اسامى سرداران شاه مردان بعد از آن هفت نفر كه مذكور شد اين است : سليمان بن صرد الخزاعى [ به سپهسالارى جناح راست پياده‌نظام 
  ] ، « 3 » حارث بن مرّة العبدى [ به سپهسالارى جناح چپ پياده‌نظام 
  ] ، حضين بن منذر [ به سردارى بكريان بصره 
  ] ، احنف بن قيس التميمى [ به سردارى تميميان بصره 
  ] ، عمرو بن الحمق الخزاعى [ به سردارى خزاعيان 
  ] ، نعيم بن هبيرة الشيبانى [ به سردارى بكريان كوفه 
  ] ، اعين بن ضبيعه [ به سردارى بنى عمرو و بنى حنظله بصره 
  ] ، جارية بن قدامة السعدى [ به سردارى بنى سعد و بنى رباب بصره 
  ] ، رفاعة بن شدّاد [ به سردارى بجيله 
  ] ، يزيد بن رويم الشيبانى [ به سردارى ذهل كوفه 
  ] ، عدىّ بن حاتم الطائىّ [ به سردارى قضاعه و طىّء 
  ] ، جندب بن زهير [ به سردارى از دو يمن 
  ] ، عمرو بن مرصد حارث ، الاعور بن عطارد ، شدّاد الهلال « 4 » ، شريح بن هانى ، عمرو بن حنظله [ به سردارى بنى عبد قيس بصره 
  ] ، حصين بن نمير ، خزيمة بن جابر ، صعصعة بن صوحان ، عبد اللّه بن طفيل [ بكائى ، به سردارى بنى قيس كوفه 
  ] ، عمرو بن مسعود السقفى ، مفصل بن قيس ، عامر بن وائلة ، ابو ايّوب الانصارى ، ابو الهيثم بن التّيهان .\r\nو اسامى امراى سپاه معاويه غير از آنچه مذكور شد اين است : ضحّاك بن قيس [ فهرى ، به سردارى دمشقيان 
  ] ، زفر بن حارث [ به سردارى اهل قنّسرين 
  ] ، مسلمة بن خالد ، « 5 » بسر « 6 » بن ارطاة ، حابس بن سند طائى [ به سردارى پيادگان جناح راست 
  ] ، حسّان بن بحدل « 7 » كلبى [ به\r\n\r\n\r\n","description":"","footnote":"\r\n( 1 ) . م : حمير .\r\n( 2 ) . آرايش جنگى معاويه در پيكار صفين ( ص 282 به بعد ) به طور كامل توصيف شده است .\r\n( 3 ) . مناصب اين اميران از پيكار صفّين نقل مىشود .\r\n( 4 ) . پيكار صفين : قبيضة بن شدّاد الهلال .\r\n( 5 ) . پيكار صفين : فحله .\r\n( 6 ) . هرسه نسخه : بشر بن .\r\n( 7 ) . هرسه نسخه : جندل كلبى .\r\n","page_name":" 450 ","page_number":460},
  {"content":"\r\n\r\nسردارى قضاعهء دمشق 
  ] ، يزيد بن هبيره ، يزيد بن اميّه ، « 1 » عمرو بن عاص ، مخارق بن حارث زبيدى [ به سردارى مذحج اردن 
  ] ، قعقاع بن ابرههء [ كلاعى ، « 2 » به سردارى تمام قبايل باقى ماندهء ديگر 
  ] ، سفيان بن عمرو [ - ابو الاعور سلمّى ، به سردارى اردنيان 
  ] ، حارث بن خالد [ ازدى ، به سردارى پيادگان فلسطين 
  ] ، همام بن قبيصه [ به سردارى پيادگان بنى قيس دمشق 
  ] ، حوشب بن ذوظليم [ به سردارى پياده‌نظام حمص 
  ] ، حابس بن ربيعه ، عباد بن زيد ، يزيد بن اسد ، طريف بن حابس [ الالهانى ، به سردارى پيادگان بنى قيس 
  ] ، هانى بن عمير ، نائل بن قيس بن مالك « 3 » [ به سردارى بنى لخم و بنى جذام فلسطينى 
  ] .\r\nو چون جانبين از تعبيهء لشكر فارغ شدند ، امير المؤمنين و امام المتقين اسد اللّه الغالب علىّ بن ابى طالب ، عليه السّلام ، بيرون آمد و اولاد كرام او ، عليه و عليهم السّلام ، و ابن عباس و عبد اللّه بن جعفر ، رضّى اللّه عنهم ، و مهاجر و انصار ، زيّن اللّه بارواحهم دار القرار ، يمين و يسار آن حضرت را فروگرفته ، و آن عالم علم لدنّى شيخ اويس قرنى دست ارادت در ركاب سعادت آن حضرت زده سايه‌دار ملازم آن آفتاب اوج فضل و كمال ايستاده از غايت زهد نهايت ورع ادوات خود در عصا افكنده و ميان خدمت دولا به ليف محكم بسته و دست دعا به حضرت ربّ العلا گشاده .\r\nبعد از آن امام المتّقين به جماعت مؤمنين خطاب فرمود : اى قوم ! در حرب به هيچ احدى پيشدستى مجوييد ، و چون دست به يابيد برهنه نكنيد و كشف عورت روا مداريد ، و هيچ قتيلى را مثله مسازيد ، و به سراى مردم در نياييد ، و نظر پيش خود داريد ، و آواز بلند مكنيد ، و سخن اندك گوييد ، و دلهاى خود بر مبارزت خوش داريد و ثبات‌قدم ورزيد ، و در كثرت ذكر خداى سبحانه و تعالى كوشيد . پس از فرمود : اللّهمّ الهم الصّبر و انزل عليهم النّصر و اعظم لهم الاجر . يعنى : اى بارخدايا در دلهاى قوم صبر الهام فرماى و نصرت و فتح نامزد احوال ايشان گردان ، و اجر ايشان عظيم كن .\r\nگويند قتال صفّين چهل روز امتداد يافت و ليكن عامهء فناى خلق در سه روز بود . در كتاب حلية الاولياء از عبد الرحمن بن ابى ليلى مرويست كه در اوّل روز صفّين مردى از اهل شام آواز داد كه : اى اهل عراق ! اويس قرنى در ميان شماست ؟ گفتند : بلى . ترا از پرسيدن آن‌چه مراد است ؟ گفت : من از حضرت رسالت‌پناهى ، صلّى اللّه عليه و آله ، شنيدم كه فرمود : اويس قرنى بهترين تابعان است از روى احسان ، يعنى عبادت . بعد از آن از ميان اهل\r\n\r\n\r\n","description":"","footnote":"\r\n( 1 ) . نام هيچ‌كدام از اين دو يزيد در پيكار صفّين نيامده است .\r\n( 2 ) . شرح حال وى در تاريخ دمشق ( ج 35 ، ص 369 ) آمده است .\r\n( 3 ) . پيكار صفين : نائل بن قيس جذامى .\r\n","page_name":" 451 ","page_number":461},
  {"content":"\r\n\r\nشام بيرون آمد و به اصحاب امير المؤمنين على ، عليه السّلام ، ملحق شد .\r\nدر مقصد اقصى آورده كه اول كس كه از حضرت امير المؤمنين اجازت قتال خواست عبد اللّه بن بديل الخزاعى بود كه در زمان فاروق فتح اصفهان بر دست او شده بود .\r\nامير المؤمنين اذن فرمود و گفت : اى عبد اللّه بر حال تو در اين كار كه اقدام مىكنى حسرت مىبرم . و بر هرمؤمن نيز واجب است كه تمنّاى موافقت تو نمايد كه حفظ پروردگار حافظ و ناصر تو باد .\r\nچون اجازت يافت پيش معاويه [ پيام 
  ] فرستاد كه : در مقابلهء من از قوم من كسى بفرست .\r\nمعاويه يحيى بن قيس الخزاعى را - كه از بنى اعمام عبد اللّه بود - در برابر او فرستاد . يحيى گفت : اى معاويه ! تو نيز با ما بيا كه دلهاى خزاعه در قتال بنى عمّ خود قوى شود . معاويه از گفتهء او شاد شد و لباس خود تغيير داد تا كسى او را نشناسد و بيرون آمد . آنگاه عبد اللّه قوم خود را بر قتال تحريص كرد و گفت : بشارت باد شما را بر اين قتال كه قتل در طاعت خداوند سبحانه تعالى و رسول او ، عليه من الصلاة افضلها [ و 
  ] من التّحيات اكملها ، شهادت است . پس كار قتال بين الفريقين اشتداد يافت و آتش حرب و جدال اشتعال پذيرفت .\r\nدر اين اثنا از خيل حجر بن عدىّ مردى به مبارزت بيرون آمد . مبارزى از اهل شام در مقابلهء او بيرون آمد . بعد از جدّ و جهد بسيار عراقى به دست شامى كشته شد . حجر بن عدىّ چون آن را بديد درحال بر شامى حمله كرد و او را به قتل رسانيد . پس خيل بر خيل حمله كردند و امر محاربه و مقاتله به حدّى انجاميد كه سر چون گوى غلطان و خون چون جوى روان گشت . اشتر در اين روز شجاعت و جلادت بسيار نمود .\r\nروز دوّم عبيد اللّه بن عمر بن خطّاب بيرون آمد و محمّد بن حنيفه را به مبارزت طلبيد .\r\nمحمّد به مقاتلهء او بيرون آمد . « 1 » امير المؤمنين على ، عليه السّلام ، او را بازگردانيد و محمّد بن ابى بكر را با فوجى سوار به جنگ ايشان فرستاد . ميان ايشان آن روز جنگ عظيم واقع شد و از هردو جانب خلق بسيار كشته شد . آخر سعيد بن قيس الهمدانى از ميمنه حمله كرد و عبد اللّه قيس از ميسره . مجموع هشت هزار فارس بودند و لشكر معاويه را هزيمت دادند .\r\nروز سيم حريث ، مولاى « 2 » معاويه ، بيرون آمد . شجاعت او به حدّى بود كه در جميع وقايع و شدايد كه بر معاويه واقع شدى بر او اعتقاد و اعتضاد داشتى و در فتح عسقلان جمعى از\r\n\r\n\r\n","description":"","footnote":"\r\n( 1 ) . نويرى گويد : « محمد به سوى او رفت و در اين هنگام امير المؤمنين على ( ع ) اسب خود را به حركت درآورد و محمّد را برگرداند و خود به سوى عبيد الله حركت كرد ، كه عبيد اللّه از ميدان در رفت و مردم برگشتند . » نويرى اين ماجرا را مربوط به جنگ چهارمين روز صفين مىداند ؛ - نهاية الأرب ، ج 5 ، ص 180 . نيز ؛ - شرح نهج البلاغه ، ج 1 ، ص 480 ؛ پيكار صفين ، ص 300 .\r\n( 2 ) . مولى : بندهء آزاد شده . - و .\r\n","page_name":" 452 ","page_number":462},
  {"content":"\r\n\r\nشجعان به دست او كشته شده بودند . و در اين روز بر مركب معاويه سوار شد و جامه و سلاح او در پوشيده به ميدان آمد . مردم گمان بردند كه معاويه است . حريث به معاويه گفت : اگر على را بكشم ولايت طبريّه به من دهى ؟ معاويه گفت : زينهار كه با على مبارزه نجويى ، و ليكن با اشتر حرب كن ، زيرا كه مرا در اين واقعه غير از تو و عبد الرحمن بن خالد فريادرس كسى نيست . اگر به مصيبت هركدام از شما مبتلا گردم عوض و بدل او موجود نگردد .\r\nپس عمرو با حريث آهسته گفت : معاويه مىخواهد كه على كشته شود و از دست او خلاص شود ، ليكن مكروه دارد كه مولاى او ابن عمّ او را بكشد . « 1 » اگر فرصت يا بى در قتل او تقصير مكن .\r\nپس حريث از اين سخن فريفته و مغرور شده به ميدان درآمد و جولان نموده اسد اللّه را به مبارزت خواند . امير المؤمنين به ميدان آمد . گفتند : يا امير المؤمنين ، به مبارزت اين ملعون بيرون مىروى ؟ امير المؤمنين به سخن ايشان التقات ننموده چون برق بر او حمله كرد « 2 » و به آتش تيغ آبدار آن خاكسار را به نار فرستاد . معاويه جزع و فزع بسيار كرد و عمرو را گفت :\r\nانصاف ننمودى كه او را كارى فرمودى كه بر خود مكروه مىداشتى . و بيتى چند مبنى بر تحسّر و تأسّف بر حريث انشا كرد . حاصل ابيات آنكه :\r\n« اى حريث ، ندانستى كه على با هيچ مبارزى مبارزت نجويد و با هيچ مقابلى طريق مقاتله نپويد مگر آنكه ظفر و قهر و غلبه مر او را باشد . تو را به جزم و احتياط امر كردم و از محاربهء او نهى نمودم طريق عصيان من مسلوك داشتى و تخم خلاف در زمين دل من كاشتى . عمرو ترا به سوى قتل و عناد و موت و فنا دعوت كرد . قول او نصيحت پنداشته پاى از مسالك امن و امان در مهالك تلف نهادى . » « 3 »\r\nعمرو گفت : تو آن مسكين را به وعده طبريه در ورطهء هلاك انداختى . باز عمرو گفت :\r\nبراى قتال على كسى شايسته‌تر از عبيد اللّه بن مسعدة الفزارى نيست . « 4 » تدبير آن است كه جامه و اسب به دو دهى و او را به مبارزت فرستى . معاويه گفت : ندانم كه ابن مسعده در حقّ تو چه\r\n\r\n\r\n","description":"","footnote":"\r\n( 1 ) . دينورى اين موضوع را با تفصيل بيشترى ذكر كرده است ؛ - اخبار الطوال ، ص 218 .\r\n( 2 ) . على ( ع ) قبل از حمله به حريث رجزى خواند كه با اين بيت شروع مىشود :\r\n انا عليّ و ابن عبد المطلّب * نحن لعمر اللّه أولى بالكتب . . . \r\nمنم على و فرزند عبد المطّلب ، به خدا سوگند ما شايسته‌تر به كتابهاى آسمانى هستيم ؛ - پيكار صفين ، ص 372 .\r\n( 3 ) . بيت اوّل مرثيهء معاويه بر حريث چنين است :\r\n حريث ألم تعلم و جهلك ضائر * بأنّ عليّا للفوارس قاهر ؟ . . . \r\nاى حريث ! آيا نادانيت به چنين ستم مبتلا كرد كه ندانستى على به قهر ، فروكوبندهء زبده سواران است ؛ - پيشين ، ص 373 .\r\n( 4 ) . بعد از كشته شدن حريث ، عمرو بن حصين سكسكى به مبارزه با على ( ع ) به ميدان آمد . على ( ع ) سعيد بن قيس همدانى را به مبارزهء او فرستاد . عمرو به دست سعيد كشته شد ؛ - پيشين ؛ شرح نهج البلاغه ، ج 1 ، ص 100 .\r\n","page_name":" 453 ","page_number":463},
  {"content":"\r\n\r\n[ بدى 
  ] كرده كه او را در معرض فنا مىنهى ، چنانچه حريث را به صحراى عدم فرستادى . عمرو گفت : ابن مسعده در حقّ من كارى نكرده ، و ليكن تو به تقلد ولايت مىخواهى براى تو جنگ كنند .\r\nمعاويه ابن مسعده را [ 61 ب 
  ] بخواند و به وعدهء ولايت به محاربهء امير المؤمنين على دلالتش كرد . ابن مسعده خاموش بايستاد . عمرو عاص بانگ بر وى زد و گفت : اللّه اللّه ! اى ابن مسعده ! عار بر خود روا مدار . پس معاويه جامه‌هاى خود را در او پوشانيد و به مقاتلهء امير المؤمنين فرستاد . چون امير المؤمنين بر وى حمله برد و شمشير حوالهء او كرد ، ابن مسعده فرياد برآورد كه : اى امير المؤمنين ، اللّه اللّه ! من معاويه نيستم ، و ليكن جامه‌هاى خود در من پوشانيده و مرا به اكراه فرستاده . امير المؤمنين فرمود : بازگرد كه مادر تو بر تو بگريد . چون بازگشت ، معاويه او را سرزنش كرد . ابن مسعده گفت : اى معاويه تو جان خود را دوست مىدارى ؟ گفت : بلى . گفت : من نيز جان خود را دوست دارم . مرا به ولايتى كه تصرّف در آن به مبارزهء على موقوف باشد حاجت نيست .\r\nعمرو گفت : بسر بن ارطاة را به مبارزت او فرست . چون بسر را فرستاد ، ابن عشر گفت : اى بسر هيچ مىدانى به مبارزت كه مىروى ؟ بسر گفت : اى برادر ردّ قول معاويه چون كنم ؟ ابن عمّ او شعرى برخواند . حاصل آنكه :\r\n« اى بسر بن ارطاة ! اگر طاقت مقاتلهء او دارى بر حرب دل استوار كن و به ثبات‌قدم اقدام نماى ، و الّا به خود مغرور مباش كه كفتار اگرچه سبعى قويست ، و ليكن در مقابلهء شير كم‌مقدار باشد و آخر شكار او گردد . اى ابن ارطاة ! مگر از شدّت حرب و جدّت خطب او غافل و جاهلى يا عمدا و تغافل مىورزى و ندانستى كه در وقت ملاقات اعدا موت در سنان جان‌ستان او مضمر است و هنگام مقاسات وقايع وغا هلاكت در تيغ بىدريغ او مستتر ؟ »\r\nآنگاه حضرت اسد اللّه بر وى حمله آورده از پشت زينش ربوده بر زمينش زد . عباس بن ربيعه گفت : يا امير المؤمنين ، كار اين ناتمام را چرا تمام نكردى كه از جملهء متمردين است ؟\r\nفرمود : در اجل او تأخير است . اگر زنده مانى بدانى كه او با اهل بيت من چه كند . پس آن قوم از مبارزت امير المؤمنين احتراز و اجتناب نمودند ، تا آنكه عمرو عاص ، زبرقان بدر را به مبارزت امير المؤمنين تحريص نمود .\r\nو اين زبرقان مردى دلير و شجاع بود و پيغمبر ، صلّى اللّه عليه و آله ، توليت صدقات را به دو تفويض فرموده بود و ابو بكر صدّيق او را بر سر غنايم گذاشته و فاروق به جانب شامش فرستاده و در شام با ساير اصحاب اقامت كرده و هم آنجا وطن ساخته [ بود 
  ] . و معاويه به مبارزهء او شادمان شد .\r\nچون زبرقان به ميدان آمد ، رجزى برخواند . امام حسين ، عليه السّلام ، فرمود : يا\r\n\r\n","description":"","footnote":"","page_name":" 454 ","page_number":464},
  {"content":"\r\n\r\nامير المؤمنين ، مرا اجازت فرماى . ملتمس او به اجابت مقرون شد . برادران امام حسين ، عليه السّلام ، گريان شدند . امير المؤمنين على هيچ نگفت . شاهزاده امام حسين در برابر زبرقان رسيد . زبرقان پرسيد كه : كيستى ؟ گفت : منم حسين بن على . زبرقان گفت : يا بن رسول اللّه ! اگر سنان تو در سينهء من [ فرورود 
  ] باشد كه گستاخ‌وار به جانب تو نظر نكنم . جان من فداى تو باد .\r\nچگونه با تو محاربه روا دارم كه به كرّات و مرّات حضرت رسالت را ، عليه الصّلوات و التحيات ، ديدم كه به دهان مبارك تو بوسه مىداد شاهزادهء كونين فرمود : چون اين را مىدانى چرا معاويه را بر ما اختيار كردى ؟ گفت : يا بن رسول اللّه ! من از آنچه كردم توبه كردم و اميد مىدارم كه در حضرت امام المتقين و شفيع المذنبين شفاعت من نمايى تا ذيل عفو و غفران بر جنايت و عصيان من بگسترد .\r\nالقصّه ؛ زبرقان اين بگفت و در ملازمت امام حسين ، عليه السّلام ، به خدمت امام المتقين و يعسوب الموحّدين ، على ، كرّم اللّه وجهه ، شتافت . چون به شرف شاه ولايت رسيد ، گفت : يا امير المؤمنين ! اوّل كسى كه به غرور دنيا مغرور شده و از رحمت حضرت عزّت محجوب گشته من نيستم . اگر از كمال فضل و افضال رقم كرم بر جريدهء احوال من كشيده دارى از رأفت و مروّت تو بعيد نباشد . امير المؤمنين از او عفو فرمود و اشتر پيش آمد و در كنارش گرفت .\r\nو در تاريخ [ ابن 
  ] اعثم كوفى آورده است كه بعد از قتل حريث هردو لشكر به هم برآمدند و مبارزان حمله‌هاى متواتر و پياپى كردند . در اين اثنا امير المؤمنين ، عليه السّلام ، بر يكى از مبارزان حمله كرد و مىخواست كه او را به نيزه زند . عمرو بن الحصين السكونى « 1 » از پس پشت امير المؤمنين درآمد و خواست كه امير المؤمنين را به نيزه زند ، سعيد بن قيس الهمدانى ديد و دانست كه عمرو بن حصين چه انديشه دارد و امير المؤمنين [ به خاطر اشتغال 
  ] به مبارزت آن شامى از اين حال غافل بود . سعيد بانگ بر ابن حصين زد و گفت : بازگرد اى فلان بن فلان .\r\nعمرو بازگشت و سعيد او را نيزه زد و از اسبش بينداخت ، چنان كه درحال بمرد .\r\nمعاويه از كشته شدن عمرو بن الحصين عظيم درهم شد و جزع بسيار كرد ؛ چرا كه ، ابن حصين از مشاهير مبارزان شام بود ، بنابراين خواست كه كينهء او بازخواهد . ذو الكلاع حميرى را بخواند و فوجى آراسته و مبارزى چند برگزيده از قبيلهء كنده و لخم و جذام به دو داد و گفت :\r\nاى ذو الكلاع ، كشته شدن عمرو بن الحصين بر دل من بسيار كار كرده است . مىخواهم كه بر وى و اين مبارزان را با خويشتن ببرى و روى به قبيلهء همدان آرى . باشد كه دل مرا از اين درد شفا\r\n\r\n\r\n","description":"","footnote":"\r\n( 1 ) . ظاهرا بايد عمرو بن حصين سكسكى باشد كه در پابرگ قبل از او سخن رفت . در سطرهاى بعد دوباره صحبت از مبارزهء عمرو بن السكونى با على ( ع ) به ميان آمده است .\r\n","page_name":" 455 ","page_number":465},
  {"content":"\r\n\r\nتوانى داد و سعيد بن قيس را توانى كشت ؛ كه مرا از حسرت ابن حصين نه خواب است و نه قرار .\r\nذو الكلاع گفت : فرمانبردارم و آنچه در سعى من گنجد در اين انتقام به جاى آرم .\r\nپس آن سواران و مبارزان كه معاويه نامزدهء او فرموده بود عرض داد . هزار نفر بودند . پس ذو الكلاع با آن هزار نفر روى به لشكر امير المؤمنين آورد . امير المؤمنين به جانب ايشان التفاتى بنمود و نيك بنگريست . دانست كه آن سواران خلاصهء لشكر معاويه‌اند و قصد قبيلهء همدان دارند . امير المؤمنين آواز داد كه : اى آل همدان ! فى الفور گفتند : لبيك ! لبيك ! امير المؤمنين فرمود : مستعد باشيد كه معاويه اين لشكر را به جانب شما فرستاده و مىخواهد كه از شما كينهء عمرو بن الحصين بازخواهد . سعيد بن قيس گفت : يا امير المؤمنين ، دل فارغ دار و ما را به ايشان واگذار . پس قوم خويشتن را بخواند و حجّت بر ايشان گرفت كه : موافق يكديگر باشيد و در اثناء محاربه گوش به يكديگر داريد . قوم او به سمع و طاعت اجابت كردند .\r\nپس سعيد بن قيس با قوم خويشتن بر ذو الكلاع حمله آورد . هردو لشكر به هم برآمدند و از جانبين كشش و كوشش بسيار شد . عاقبة الامر نسيم ظفر بر رايت همدان وزيد و سعيد بن قيس فوج ذو الكلاع را تا سراپردهء معاويه بتاختند و چندى از مبارزان اخيار ايشان بينداختند . و آن حرب ميان ايشان تا نماز شام كشيد . چون شب درآمد از يكديگر بازگشتند . امير المؤمنين على ، كرّم اللّه وجهه ، را از آن محاربه بسيار خوش آمد و [ آن را 
  ] پسنديده داشت ، و سعيد بن قيس را با قوم او بخواند و ثناها گفت و وعده‌هاى خوب فرمود و استمالتها داد و فرمود : شما مرا به جاى زره و جوشن و تير و كمان و خفتان‌ايد و من پيوسته به شما اعتماد داشتم و دارم . و در ثناء سعيد مبالغه فرمود و گفت : اى سعيد ! تو مرا به منزلهء چشم بينا و دست گيرايى و در هر كارى كه اعتماد به تو كردم در تمشيت آن خوشدل بودم . مرا به تو اعتماد و اعتضاد تمام است .\r\nو اللّه كه اگر بهشت در دست من باشد من شما را اى قبيلهء همدان در خوشترين موضعى و بهترين مكانى فرود آرم .\r\nسعيد بن قيس گفت : يا امير المؤمنين ! ما اين كار براى رضاى خداى تعالى مىكنيم و بدان منّتى بر تو نمىنهيم . ما پيش از اين در موافقت جماعتى كه ايشان را نسبت به تو يا امير المؤمنين در علم و فضل و سابقهء اسلام و قرابت و قربت پيغمبر ، صلّى اللّه عليه و آله ، هيچ درجه و مرتبه‌اى نبودند جنگها كرده‌ايم و رنجهاى بسيار كشيده . اين زمان كه سعادت خدمت تو يافتيم ، مىدانيم كه بر حقّيم و كارى كه مىكنيم از بارى سبحانه و تعالى بر آن جزاء اكمل خواهيم يافت ، چرا تقصير كنيم ؟ يا امير المؤمنين ! هرخدمتى كه از آن دشوارتر نباشد ما را بفرماى و به هر جاى كه دل تو مىخواهد ما را مىفرست كه مطيع توييم و از دل‌وجان مخلص و دوستدار توييم . امير المؤمنين از اين سخنان بسيار خوشدل شد و برايشان دعا و ثنا\r\n\r\n","description":"","footnote":"","page_name":" 456 ","page_number":466},
  {"content":"\r\n\r\nبگفت و سعيد با قوم خود مظفّر و مسرور بازگشته به منزل خود قرار گرفت .\r\nروز چهارم معاويه گفت : على به نفس خود جنگ مىكند . كيست كه به جنگ او بيرون آيد ؟ عبد الرحمن بن خالد گفت : من پيش او روم . گفت : [ 62 الف 
  ] بنشين . اگر تو هلاك گردى از قريش عوضى چون تو ندارم . پس بسر بن ارطاة گفت : من جنگ علّى بن ابى طالب را قبول كنم . معاويه گفت : تو نيز بنشين كه ضعف بر تو غالب است ، پس عمرو بن السكونى - كه از شجاعان نامدار اهل شام بود - برخاست . و مراد معاويه نيز او بود . پس گفت : اى عمرو ! فرصت غنيمت دان .\r\nپس [ امير المؤمنين 
  ] گفت : اى عمرو ! حذر كن از خشم خداى سبحانه و تعالى و بترس از آنكه اين پسر هند جگرخوار تو را به آتش دوزخ بيندازد . پس توبه كن و از كردهء خود استغفار نماى . عمرو گفت : اين سخنان بسيار شنيده‌ام . آنچه دارى بيار . پس حضرت كلمهء لا حول و لا قوّة الّا باللّه بر زبان گذرانده بر وى حمله كرد و به نيزه او را برگرفته در هوا معلّق داشت و فرمود : اى عمرو نظر كن تا جاى خودبينى . عمرو فرياد برآورد و گفت : و اللّه كه آتش دوزخ را معاينه مىبينم و از زمرهء زيانكاران و پشيمان‌شدگان گشتم . آنگاه امير المؤمنين اين آيه تلاوت فرمود :  فَلَمْ يَكُ يَنْفَعُهُمْ إِيمانُهُمْ لَمَّا رَأَوْا بَأْسَنا .  « 1 » يعنى : نفع نمىرساند منكران را ايمانى كه در وقت ديدن عذاب ما مىآرند . و او را بر زمين زد تا جان بداد . و بعضى گويند اين عمرو را سعيد بن قيس الهمدانى پيش از آنكه به امير المؤمنين رسد بكشت . « 2 »\r\nو در تاريخ ابن اعثم كوفى آورده كه در اين روز مالك بن حرّى النهشلى « 3 » روى به بنى تميم - كه قوم او بود - آورد و گفت : اى قوم بدانيد كه گريختن از اين قوم موجب ننگ و آتش دوزخ است . من آن جهان بر اين جهان برگزيدم و دل از نعيم فانى برداشتم و همّت بر كسب شهادت كه خير باقى است مقصور گردانيدم و با اين قوم از جهت حصول سعادت شهادت جنگ خواهم كرد . اگر شما از جهت ثواب آخرت جنگ نمىكنيد ، بارى از براى نام و ننگ اين جهان جنگ كنيد و مگذاريد كه عيبى به نام و ناموس شما راه يابد . آخر مالك اين كلمات با قوم خود گفت و علم برگرفت « 4 » و روى به لشكر معاويه آورد و كوشش مردانه نمود و بسى از آن جماعت اشرار را به تيغ آبدار به قتل رسانيد تا آخر الامر درجهء شهادت\r\n\r\n\r\n","description":"","footnote":"\r\n( 1 ) . مؤمن ، 85 .\r\n( 2 ) . به‌طورىكه در پابرگهاى پيش گذشت ، اين شخص همان عمرو بن حصين سكسكى است .\r\n( 3 ) . ابن حجر ضمن شرح حال برادر او ، نهشل بن حرّى ، از وى نيز نام برده است ؛ - پيكار صفين ، ص 361 ، پابرگ 2 .\r\n( 4 ) . . . . و اين رجز بگفت :\r\n إنّ تميما أخلفت عنك ابن مرّ * و قد أراهم و هم الحىّ الصّبر . . . \r\nهمانا تيرهء « تميم بن مرّه » از تو عقب ماندند ( و تو را وانهادند ) و اينك درحالىكه ايشان زنده و برپايند به آنان نشان داده شود كه اگر آنها از ترس فرومانند يا بگريزند ، ما اهل گريز نيستيم ؛ - پيشين ، ص 362 .\r\n","page_name":" 457 ","page_number":467},
  {"content":"\r\n\r\n- كه مقصود او بود - يافته به دار القرار انتقال يافت . « 1 »\r\nبعد از آن مردى از لشكر معاويه ، كه نام او بشر بن عقبه بود ، بيرون آمد و مبارز خواست . و اصل او از كوفه بود ، لكن از جهت جاه دنيا ترك ملازمت امير المؤمنين كرده مصاحبت معاويه اختيار نموده بود . القصّه ، مالك بن الحلّاج از لشكر امير المؤمنين به مبارزت او بيرون رفت .\r\nآخر بشر نيزه‌اى به پهلوى مالك زد و او را مجروح ساخت .\r\nبعد از آن شمر بن ذى الجوشن بيرون آمد و مبارز خواست . ادهم بن محرز الباهلى بيرون آمد و هردو به شمشير درآويختند . باهلى بر پهلوى شمر شمشيرى بزد كه به استخوانش رسيد و شمشير شمر در باهلى اثر نكرد و شمر به صف خويش بازگشت و جرعه‌اى آب خورد ، باز به جنگ باهلى مراجعت نموده شمشيرى « 2 » بر روى باهلى بزد و آواز داد كه : سربسر شديم . اين زخم بدان زخم است كه بر پهلوى من زدى . پس هردو بازگشتند و به جاى خود رفتند .\r\nبعد از آن ابو ايوب انصارى بيرون آمد و از اهل شام مبارز خواست . كسى در برابر او بيرون نمىآمد . ابو ايّوب بارها آواز داد . چون هيچ مبارز رغبت جنگ او نكرد ، ابو ايّوب اسب برانگيخت و روى به سراپردهء معاويه آورد . معاويه بر در سراپرده ايستاده بود . چون ديد كه ابو ايّوب روى به او مىآيد بگريخت و به درون سراپرده شد و از ديگر جانب بيرون شد .\r\nابو ايّوب بر در سراپردهء معاويه بايستاد و مبارز خواست . جماعتى از اهل شام ساعتى با او جنگ كردند . ابو ايوب بر ايشان حمله كرد و چند كس را زخمهاى گران زد . پس بسلامت بازگشت و به صف خود آمد .\r\nمعاويه باز به سراپرده آمد ، رنگ و روى زرد گشته . خدمتكاران خويش را و جماعتى را از اهل شام كه در آنجا حاضر بودند دشنام گفت و گفت : شما را بنده كرده بودند و دستهاى شما را بسته بودند كه يك سوارى از صف علىّ بن ابى طالب بر چندين صف بگذشت و به ميان لشكرگاه درآمد و به در سراپردهء من رسيد ؟ يكى را مردى آن نبود كه مشتى خاك برگرفتى و بر روى اسب او پاشيدى ؟ بىيار كسى كه بر يارى و معونت شما اعتماد كند . اين نوبت اگر كسى اين نوع حمله آورد اگر دست شما به نيزه و شمشير نرسد سنگ بر وى زنيد و خاك بر او پاشيد .\r\nدر اين اثنا مردى از اهل شام ، كه نام او مترفع بن منصور بود ، گفت : اى امير ! من همان نوع\r\n\r\n\r\n","description":"","footnote":"\r\n( 1 ) . پس از شهادت مالك ، برادرش نهشل سوگواره‌اى سروده كه مطلعش اين است :\r\n تطاول هذا اللّيل ما كاد ينجلى * كليل التّمام ما يريد انصراما \r\nاين تيره شب كه سپرى نمىشود به درازا كشيد ، به‌سان شب يلدا كه نمىخواهد ظلمتش بگسلد و به سپيده گرايد ؛ - پيشين .\r\n( 2 ) . نصر بن مزاحم سلاح شمر را در اين نوبت نيزه قيد كرده است ؛ - پيشين ، ص 365 .\r\n","page_name":" 458 ","page_number":468},
  {"content":"\r\n\r\nكه ابو ايوب انصارى حمله كرد حمله خواهم كرد ، و مىروم تا به در سراپردهء علىّ بن ابى طالب .\r\nاگر او را بينم و فرصت يابم او را بكشم . پس اسب برانگيخت و خود را در لشكر امير المؤمنين على ، عليه السّلام ، انداخت و روى به سراپردهء امير المؤمنين آورد . ابو ايّوب او را بديد . پيش او بگرفت . چون به دو رسيد شمشيرى بر گردن او زد و گردن او ببريد و شمشير از جانب ديگر بگذشت . از سرعت زخم و تيزى شمشير سر او همچنان بر گردن او بماند و نيفتاد . چون اسب برفت سر از يك جانب افتاد و تن از ديگر جانب . مردمان كه نظاره مىكردند از ضرب ابو ايوب تعجّبها نمودند . على ، عليه السّلام ، بر او ثناها گفت و بازوى قوى او را بستود .\r\nروز پنجم ، به روايت مقصد اقصى ، سعيد بن قيس با قبيلهء همدان جنگهاى مردانه كرد ؛ « 1 » و تفصيل آن از تاريخ ابن اعثم قبل از اين مرقوم گشت . و ، به روايت بعضى ، در اين روز ميان جعدة بن ابى وهب القرشى كه خواهرزادهء امير المؤمنين على بود و عتبة بن ابى سفيان حربى صعب روى نمود ، امّا جعده علم مردانگى برافراخت و به ضرب تيغ و سنان عتبه را شكست داده منهزم ساخت . و ، به قول بعضى ، محاربه ميان جعده و عتبه روز سيم ، بود ؛ و اللّه اعلم بحقايق الامور .\r\nدر تاريخ ابن اعثم كوفى آورده كه در اين اثنا مردى از اهل شام بيرون آمد و مبارز خواست . يكى از اصحاب امير المؤمنين بيرون رفت . هردو بر يكديگر حمله كردند . آخر عراقى شامى را به ضرب شمشير از اسب بينداخت و فرود آمد و بر سينهء او نشست تا سر او ببرد . در روى او نگريست ديد كه برادر اوست . از اين جانب اصحاب امير المؤمنين نعره مىزدند كه زود سر او بريده مراجعت نماى . او جواب داد كه چگونه سر او را ببرم ، كه او برادر من است ؟ اصحاب امير المؤمنين آواز دادند كه چون حال بر اين منوال است دست از او بدار .\r\nگفت ؟ تا امير المؤمنين اجازت ندهد ، چون دست از او بازدارم ؟ امير المؤمنين را از كيفيت حال اعلام كردند . امير المؤمنين فرمود : زينهار برادر خود را نكشد . پس دست از برادر بازداشت و هركدام به لشكر خود پيوستند .\r\nدر روضة الصفا مسطور است كه روزى از سپاه ظفر مآل شخصى موسوم به حجل بن اثال « 2 » قدم در ميدان نهاده مبارز خواست و از لشكر شام اثال ندانسته در برابر آمد . القصّه ، پدر و پسر درهم آويختند . پدر كمر پسر را گرفته قوّت نمود كه او را بگيرد . حجل درصدد مدافعهء او شده هردو پهلوان از پشت زين بر روى زمين افتادند و مغفر از سر ايشان دور شده يكديگر را\r\n\r\n\r\n","description":"","footnote":"\r\n( 1 ) . به روايت نويرى ( نهاية الأرب ، ج 5 ، ص 180 ) قيس بن سعد روز ششم جنگ به ميدان آمد .\r\n( 2 ) . هرسه نسخه : خجل بن اثال . نصر بن مزاحم اثال را از سپاه على ( ع ) و حجل را از سپاه معاويه مىداند ؛ - پيكار صفين ، ص 606 . - و .\r\n","page_name":" 459 ","page_number":469},
  {"content":"\r\n\r\nبشناختند و دست تعرض از دامان محاربه كوتاه داشته هريكى به سپاه خود پيوستند .\r\nو در تاريخ ابن اعثم كوفى آورده كه سوارى از ميان مبارزان شام از سر تا پا به آهن پوشيده بيرون آمد و مبارز خواست . عبد الرحمن بن بحر الكندى از لشكر امير المؤمنين در برابر او بيرون آمد و به يك نيزه او را از اسب بينداخت و فرود آمد تا سلاحهاى او بيرون كند . ديد غلامى سياه بود . عبد الرحمن گفت : إنا للّه ! بنگر با كدام كس خود را در خطر انداخته بودم ؟ اگر دانستمى كه او چه كس است هرگز به مبارزت او بيرون نيامدمى .\r\nروز ششم ، به روايت مقصد اقصى ، مغيرة بن خالد البكرى - كه صاحب رايت ربيعه بود - با خواص قوم بيرون آمد و به‌واسطهء مالى كه در شام داشت ميل او بدان جانب بود . مردم معاويه او را بگرفتند و پيش معاويه آوردند . مغيره در ميان ايشان قرار گرفت . قوم او جزع و فزع مىكردند . امير المؤمنين سوار شد و صفوف اهل شام بشكافت و مغيره را دريافته از پشت اسبش در ربوده بياورد و به بنى اعمامش سپرد و فرمود : اينك بنى عمّ شما در پيش شماست .\r\nآنگه روى به مغيره كرد و گفت : هركجا كه خواهى برو كه مرا به نصرت تو احتياج نيست .\r\nمغيره به تضرّع و زارى اعتذار نمود تا از او عفو فرمود .\r\nروز هفتم احمر « 1 » مولاى ابى سفيان كه در بطالت و شجاعت مشهور بود بيرون آمد و امير المؤمنين على ، عليه السّلام ، را به مبارزت خواند . صعصعة بن صوحان بانگ بر وى زد و گفت : لعنت خدا بر پسر جگرخوار باد كه چون تو سگى را به جانب بهترين بندگان الهى فرستاد . [ 62 ب 
  ] احمر گفت : امثال اين سخن را ترس و سستى گويند . در اين اثنا اشقر « 2 » مولاى خاتم الانبيا ، صلّى اللّه عليه و آله ، به قتال احمر شتافته به عزّ شهادت رسيد . و احمر به غرور هرچه تمام‌تر كرّت ديگر امير المؤمنين حيدر را به ميدان طلبيد . مردم گفتند : اى سگ ! بازگرد كه تو هم كفو او نيستى . گفت : لا و اللّه ، بازنگردم تا على را نكشم يا سر در اين ميدان سودا كنم . چون كمال جهالت آن ملعون بر ضمير انور آن حضرت واضح شد عنان عزيمت به طرف ميدان گردانيده و او را به ضرب تيغ به قتل رسانيد و بعد از آن بازويش را بگرفت و او را برداشته چنان بر زمين زد كه جميع اعضايش در هم شكست .\r\nبعد از كشته شدن احمر كريب بن ابرهه « 3 » - كه به مهابت صولت و كثرت قوّت مشهور و معروف بود ؛ به نوعى كه مىگويند كريب به انگشت شست اثر سكّه از زر مىبرد - به ميدان آمده شاه مردان را به محاربه دعوت كرد . مرتفع بن وضّاح و حارث [ بن جلاح 
  ] « 4 » شيبانى از\r\n\r\n\r\n","description":"","footnote":"\r\n( 1 ) . احمر را غلام عثمان نيز نوشته‌اند ؛ - پيكار صفين ، ص 340 ؛ نهاية الأرب ، ج 5 ، ص 184 .\r\n( 2 ) . در دو مأخذ پيشين به جاى اشقر ، كيسان غلام على ( ع ) ذكر شده است .\r\n( 3 ) . پيكار صفين : كريب بن ابرهه .\r\n( 4 ) . به قياس پيكار صفين اضافه شد .\r\n","page_name":" 460 ","page_number":470},
  {"content":"\r\n\r\nعقب يكديگر به مقاتلهء آن بد اختر بيرون آمده شربت شهادت چشيدند . آنگاه شاه ولايت‌پناه آهنگ جنگ كرد . عبد اللّه عدىّ الحارثى گفت : يا امير المؤمنين اميدوارم كه مرا به حرب اين لعين دستورى دهى تا اگر غالب آيم فهو المراد ، و الّا در ركاب تو شهيد شده باشم . پس عبد اللّه اجازت يافته به نزديك كريب رفت و ساعتى نبرد كرده از پاى درآمد . « 1 »\r\nاز مصيبت شهادت عبد اللّه شاه ولايت متأثر گشته در ميدان راند و كريب را نصيحت كرد كه شايد به راه راست آيد . كريب گفت : به اين شمشير كه در دست دارم مانند تو بسيار كس كشتم . و شمشير حوالهء اسد اللّه الغالب كرد . آن حضرت آن را به سر دفع نمود و تيغى بر فرقش فرود آورد كه تا قربوس « 2 » دو پاره شد . از مشاهدهء آن‌حال غلغله در سپاه افتاده دوست و دشمن بر آن بازوى دشمن‌شكن آفرين كردند . امير المؤمنين به صف خويش بازگشته محمّد بن حنفيه را به جاى خويش بازداشت . يكى از ابناء اعمام كريب از غايت خشم نزديك به محمّد حنفيه رفت و گفت : سوارى كه پسر عمّ مرا بكشت كجا رفت ؟ محمّد گفت : من اينك به نيابت او ايستاده‌ام . خصم بر وى حمله كرد و بر دست محمّد به قتل رسيد . همچنين يك‌يك از قرابتيان و دوستان كريب به مقاتلهء محمّد مىشتافتند تا هفت نفر به ضرب تيغ بىدريغش به قتل رسيدند .\r\nدر مقصد اقصى مسطور است كه بعد از اين هفت كس ، جوانى بيرون آمد و گفت : برادران و بنى اعمام مرا بكشتى . آمدم تا كين ايشان بخواهم يا بديشان ملحق گردم . پس بر يكديگر حمله كردند و ساعتى در جنگ درنگ افتاد . آخر الامر بر دست محمّد حنفيه كشته شد .\r\nو مرويست كه عادت محمّد بن حنفيه در حرب آن بود كه دست خصم بگرفتى و از پشت اسب جدا كردى و بر زمين زدى . آنگاه به شمشير دو نيم ساختى . امير المؤمنين على او را از اين فعل منع نمود . به خاطر محمّد حنفيه رسيد كه چون امير المؤمنين به سنّ پيرى رسيده و قدرت اعضاء آن حضرت فتور يافته ، مگر به‌واسطهء حميت مرا از اين فعل بازمىدارد . چون آتش حرب شعله گرفت و كار جنگ اشتداد يافت امير المؤمنين محمّد حنفيه را برداشت و هوا انداخت ، چنانچه محمّد حنفيه مىگويد من قطع اميد از خود كردم . و چون مرا بازگرفت نظرم بر امير المؤمنين افتاد ، پس بر شجاعت او اقرار نمودم و [ از 
  ] آنچه به خاطر من گذشته بود استغفار نمودم .\r\nو نيز مرويست كه محمّد بن حنفيه را گفتند چگونه امير المؤمنين در امور مشكله ترا به جنگ مىفرستد و به اجتهاد تو اعتماد مىنمايد و در نگاهداشتن امام حسن و امام حسين ،\r\n\r\n\r\n","description":"","footnote":"\r\n( 1 ) . سومين كسى كه به دست كريب به درجهء شهادت رسيد عائذ بن مسروق همدانى بود ؛ - پيكار صفين ، ص 431 .\r\n( 2 ) . كوههء زين اسب را گويند ؛ - برهان قاطع .\r\n","page_name":" 461 ","page_number":471},
  {"content":"\r\n\r\nعليهما السّلام ، غايت رعايت به تقديم مىرساند ؟ گفت : ايشان هردو به منزلهء دو ديدهء اميرند و من به مثابه دست . و نگاهداشتن ديده بر دست واجب . « 1 »\r\nو روايت كشف الغمّه آنكه بعد از كشته شدن كريب سه ديگر از اتباع معاويه به مبارزت شاه ولايت مبادرت نموده به قتل رسيدند . آنگاه آن حضرت معاويه را به جنگ خود خواند .\r\nمعاويه گفت : مرا به جنگ حاجت نيست . امّا عروة بن داود [ دمشقى 
  ] كه از اتباعش بود به قتال حيدر كرّار شتافته به ضرب ذو الفقار از پاى درافتاد و امير المؤمنين على ، عليه السّلام ، فرمود :\r\n« إنطلق إلى النار » ، يعنى : برو به سوى آتش . و تكبير گفته به صف خويش پيوست .\r\nنقل است كه روزى عبد الرحمن بن خالد بن الوليد از جانب معاويه ميان معركه آمد و مبارز خواست . مالك اشتر با او برابر شده شمشيرى بر فرقش زد ، چنانچه خود شكسته تيغ به سر عبد الرحمن رسيد . عبد الرحمن بازگشت و معاويه را گفت : ديگر ما را طاقت نمانده كه خون عثمان طلب كنيم . معاويه گفت : از محاربه زود ملول شدى و از اين‌قدر جراحت كه در وقت ملاعبهء اطفال رسد نالان گشتى ؟ عبد الرحمن گفت : تو به فراغ بال بر سر مراقبان نشسته نظاره مىنمايى و ما به طعن و ضرب نيزه و شمشير گرفتاريم . چرا تو يك بار به كارزار اشتغال نفرمايى ؟\r\nمعاويه از سخن عبد الرحمن خندان شده سلاح خود راست كرده روى به صف والى نجف ، عليه السّلام ، نهاده رجزى بر زبان راند و به كفايت از قبيلهء همدان مبارز طلبيد . سعيد بن قيس همدانى از سپاه امير المؤمنين به ميدان رفته ، چون دانست كه غنيم او كيست فى الحال اسب برانگيخته بر او حمله كرد . معاويه مانند گنجشك از بيم چنگال عقاب فرار نموده به خيمهء خويش رفت و از غايت ترس با هيچ‌كس سخن نگفت .\r\nو هم در آن روز اشتر به ميدان تاخت . عبيد اللّه بن عمر عنان به مبارزت او تافت . چون نزديك به مالك رسيد از نام و لقبش پرسيد . مالك نام خود بر زبان آورده با عبيد اللّه مقابل شد و [ عبيد اللّه 
  ] گفت : اى عمّ ، اگر مىدانستم كه تو مبارز مىطلبى به جنگ نمىآمدم . اكنون به رخصت تو بازمىگردم . مالك اشتر گفت : از ننگ گريختن نمىانديشى ؟ عبيد اللّه جواب داد كه : اگر مردم بگويند فرّجزاه اللّه خيرا ، يعنى : گريخت جزايش خير دهد خدا ، بهتر است از آنكه گويند قتل رحمة اللّه عليه ، يعنى : كشته شد رحمت خدا بر وى باد . آنگاه عبيد اللّه به اشارت اشتر برگشته پيش معاويه آمد .\r\n\r\n\r\n","description":"","footnote":"\r\n( 1 ) . مادر محمّد ، خولة الحنفيّة ، دختر جعفر بود و براى تميز از امام حسن و امام حسين ، عليهما السّلام ، - كه ذريّهء رسول اللّه ( ص ) بودند - وى را به مادرش نسبت داده محمّد بن حنفيه ناميده‌ند . وى يكى از پارسايان و شجاعان صدر اسلام بود . مرگ او را سال هشتاد و يكم نوشته‌اند ؛ - وفيات الاعيان ، ج 1 ، ص 449 ؛ طبقات ، ج 5 ، ص 66 ؛ شرح نهج البلاغه ، ج 1 ، ص 115 .\r\n","page_name":" 462 ","page_number":472},
  {"content":"\r\n\r\nچون پيش معاويه رسيد ابن هند آغاز تعريض كرده گفت : اى پسر عمر ! چرا اين‌همه ترس به تو راه يافت . در صفت رجوليت ميان تو و اشتر چه فرق است ؟ عبيد اللّه گفت : تو چرا به جنگ او نمىروى ؟ معاويه جواب داد كه : من به مقابلهء كسى رفتم كه در شجاعت كم از اشتر نيست . - يعنى سعيد بن قيس الهمدانى - عبيد اللّه گفت : اين سخن راست است ، امّا چون سعيد نزديك تو رسيد مانند روباه از چنگ شير گريختى . معاويه گفت : به خدا سوگند اگر با علىّ بن ابى طالب در ميدان باشم گريختن بر خود مپسندم .\r\nدر اين اثنا آواز مبارك امير المؤمنين على ، عليه السّلام ، به گوش معاويه و عبيد اللّه رسيد كه مىفرمود : اى پسر هند ! ريختن خون مسلمانان كوتاه كن . قدم در ميدان نه تا با يكديگر نبردآزمايى كنيم . اگر تو غالب آيى عالم را بربايى و اگر حضرت عزّت مرا نصرت دهد [ مردم 
  ] از اين محنت برهند .\r\nمعاويه چون دانست كه قائل آن سخن كيست و مقصودش چيست ، دم فروبست و عبيد اللّه بن عمر بر زبان آورد كه : اى معاويه ! گفتار موافق كردار بايد . اينك حيدر كرّار ترا مىخواند . اگر در خيل شجعان و پسر ابو سفيانى بيرون رو تا دستبرد تو نظاره كنيم . معاويه همچنان مهر سكوت بر لب نهاده هرچند عبيد اللّه او را بر قتال تحريض مىنمود به جايى نرسيد .\r\nچون امير المؤمنين على ، كرّم اللّه وجهه ، دانست كه معاويه به مبارزت مبادرت نخواهد نمود عنان به صوب دشمنان انعطاف داده ميمنه و ميسرهء ايشان را بر هم زده در پناه إله بازگشت . عبيد اللّه معاويه را از شجاعت شاه ولايت متغيّر ديده با او گفت : ما تو را از اين دليرتر مىپنداشتيم . از پيش سعيد بن قيس بگريختى . و چون على تو را به مقابل خواند از بيم او در لرزه افتادى . نمىدانم اين مهم چگونه تمشيت خواهد پذيرفت ؟\r\nمعاويه از شنيدن اين سخنان در خشم شده عمرو عاص را گفت : مىبينى كه پسرزادهء خطّاب جرأت نموده با من چگونه خطاب مىكند ؟ عمرو جواب داد كه راست مىگويد .\r\nمناسب نيست كه [ چون 
  ] ابن ابى طالب در ميدان آمده تو را به مبارزت خواند خود را از حرب او معاف دارى و اين عار بر خود روا دارى . معاويه گفت : مگر هوس خلافت دارى كه مرا به قتال علىّ بن ابى طالب ترغيب مىنمايى . من هيچ‌كس را نديدم كه با او به ميدان رفته باشد و نجات و خلاص يافته . عمرو گفت : به خدا سوگند كه مرا طمع خلافت نيست ، اگرچه از اهل خلافتم ، و ليكن اين كار مستلزم عيب و عار است . معاويه خنده‌اى كرد و از اين سخن درگذشت .\r\nمقارن اين حال امير المؤمنين تغيير لباس خود كرده در معركه آمد و مبارز خواست .\r\nعمرو عاص بيرون شد و ندانست كه او علىّ بن ابى طالب است . امير المؤمنين اسب مىگردانيد و برمىآمد و مىخواست او را در ميان معركه آرد و پاره‌اى از صف معاويه دور اندازد . عمرو\r\n\r\n","description":"","footnote":"","page_name":" 463 ","page_number":473},
  {"content":"\r\n\r\nپيشتر آمد و به رجزى آغاز كرد كه مضمونش اين بود : اى لشكر كوفه و اى اهل فتن ! و اى كشندگان عثمان ! مؤتمن شما را به شمشير مغربى تيز پاره‌پاره خواهم كرد ، اگرچه ابو الحسن در ميان شما باشد .\r\nچون عمرو اين لاف زد ، امير المؤمنين [ 63 الف 
  ] على نيز رجزى مشتمل بر نام آن حضرت بخواند . عمرو چون دانست كه اين سوار علىّ بن ابى طالب است از جرأت خود پشيمان شده اسب را تازيانه بزد و بگريخت . حيدر كرّار ، عليه التّحيّة من الملك الغفار ، از عقب او اسب برانگيخت و نيزه‌اى به وى رسانيد . سنان نيزه به دامن زره عمرو آمده از اسب در غلطيد و بر قفا افتاده هردو پاى خود را علم كرد . و چون ازار نداشت عورتش نمودار شد . امير المؤمنين از مشاهده آن صورت دست از قتل عمرو بازكشيده مراجعت فرمود و گفت : اى پسر نابغه « 1 » برو كه تو آزاد كردهء عورتى « 2 » پس عمرو برخاست و بگريخت .\r\nچون پيش معاويه رسيد معاويه مىخنديد و مىگفت : اى عمرو ! خوش مكرى بود كه كردى . هيچ‌كس به كشف عورت از كشتن خلاصى نيافته و به كون برهنه جان بدر نبرده . زهى على ! نيكو اخلاق مردى ، هم هاشمى و هم منافى . اگر خواستى تو را پاره‌پاره مىكرد ، ليكن كرم كامل و حياى شامل كه دارد او را از كشتن تو و نگريستن به عورت مانع آمد .\r\nعمرو گفت : چند گويى اى معاويه ! و اللّه كه [ اگر 
  ] تو در آن موضع بدان حالت به جاى من بودى على دمار از جان تو برآوردى و زن و بچّهء تو را بيوه و يتيم گردانيدى و مالت را به غارت بدادى . من تو را هم ديدم در آن ساعت كه از تو مبارزت مىخواست كه رنگ و روى تو چگونه زرد شده بود و خاكسترگون گشته . بر من چندين اسب متاز كه چنان قوىحال و مبارز مردى نيستى كه تو را بر من ريشخند رسد .\r\nالقصّه ؛ عمرو اين قسم درشتيها مىكرد و معاويه بيشتر مىخنديد و مىگفت : اى عمرو ! تو چون دانسته بودى كه بر قفا خواهى افتاد ازار نپوشيدى ؟ و آخر نگويى كه چگونه هردو پاى خود را به هوا كردى ؟ آخر الامر بعد از مطايبهء بسيار كه معاويه به عمرو عاص كرد ، عمرو عاص گفت : اكنون چه شد كه از پيش على بن ابى طالب گريختم . او پسر عمّ من است . چون مرا بشناخت از من عفو كرد و احسان فرمود . معاويه گفت : اين است شوخ مردى و بىحيا شخصى كه تويى .\r\n\r\n\r\n","description":"","footnote":"\r\n( 1 ) . نابغه مادر عمرو عاص كنيزى بود متعلّق به مردى از قبيلهء عنزة كه در جنگ اسير شد . عبد اللّه بن جدعان تيمى آن كنيز را خريد . نابغه به بدنامى شهره بود و در يك طهر پنج همآغوش داشت - ابو لهب ، ابو سفيان ، هشام ، اميّه ، و عاص بن وائل - و چون عمرو را پس از آن طهر بزاد بين آن پنج تن در انتساب فرزند اختلاف افتاد و سرانجام عاص بن وائل كه بيشتر از ديگران به نابغه انفاق مىكرد ، علىرغم شباهت زياد نوزاد به ابو سفيان ، او را پسر خود خواند ؛ - زمخشرى ، ربيع الأبرار ؛ شرح نهج البلاغه ، ج 3 ، ص 302 ؛ پيكار صفين ، ص 702 .\r\n( 2 ) . عمرو بن عاص به دنبال اين عمل به « طليق العورة » مشهور شده است .\r\n","page_name":" 464 ","page_number":474},
  {"content":"\r\n\r\nمصطفى ، صلّى اللّه عليه و آله ، على را گفت : اى على من و تو از يك طينتيم تا به آدم ، عليه السّلام .\r\nعمرو گفت : من اين سخن از حضرت مصطفى شنيدم و بر آن انكار ندارم . معاويه گفت :\r\nپس او چگونه پسر عمّ تو باشد ؟ و حال آنكه طينت و رفعت درجهء او اين است و پدر او مهتر بنى هاشم بود و پدر تو قصّابى بود از قريش . عمرو گفت : اين بازى و مطايبه نيست كه مىكنى .\r\nو اللّه اى معاويه كه اين سخنان كه مرا گويى از زخم شمشير دردناك‌تر است . آرى اگر من از نامه و پيغام تو بينديشيدمى و نزديك تو نيامدمى و دين خويشتن به دنياى تو نفروختمى و براى رضاى تو خود را در چنين رنجها و شدّتها نينداختمى و در خانهء خويشتن فارغ و خوشدل بنشستمى ، امروز مرا از تو چنين سخنها نمىبايست شنيد و اين شدايد و مكايد نمىبايست كشيد ، و ليكن دير است كه گفته‌اند خود كرده را چه تدبير . چون تيشه به پاى در زنى درد آيد . چون خود زده باشى بريدن مىشايد . چون معاويه ديد كه عمرو تاب مطايبه ندارد و موجب آزار مىشود ترك آن شيوه نموده در دلدارى او كوشيد .\r\nدر كشف الغمّه آورده كه در يكى از ايّام صفّين كه حضرت مقدّس امير المؤمنين معاويه را به مبارزت دعوت مىفرمود ، بسر بن ارطاة ، كه به شجاعت مشهور بود و از غايت شرارت و عداوت اهل بيت رسول ، صلّى اللّه عليه و آله ، غلوّ مىنمود ، جهت قتال آن حضرت به ميدان شتافت و امير المؤمنين بر او حمله كرد . از ترس خود را بر قفا انداخت و تقليد عمرو عاص كرده هردو پاى خود را برداشت تا عورتش برهنه شد ، لاجرم امير المؤمنين و امام المتّقين او را همچنان گذاشته بازگشت و بسر سراسيمه برخاسته خود از سرش افتاد . مردم او را شناختند و آواز برآوردند : يا امير المؤمنين ! اين بسر بن ارطاة است . آن حضرت فرمود : بگذاريد او را ، كه لعنت خداى تعالى بر وى باد . معاويه در خنده شد و گفت : باك مدار اى بسر كه عمرو عاص را نيز مثل اين قضيه روى نمود .\r\nو در مقصد اقصى آورده كه روز هشتم همّام بن قبيصه « 1 » پهلوانى نامدار بود از اهل شام و كشته شد . كيفيت قتل او آنكه به مبارزت بيرون بيامد و رجزى در صفت جلادت خود بخواند و مبارز « 2 » خواست . عدىّ بن حاتم بيرون آمد و به زبان تيغ آبدار جواب آن رجز و جزاى اعمالش در كنار نهاد . « 3 » چون او مقتول شد قوم او هزيمت نموده پناه به معاويه بردند .\r\n\r\n\r\n","description":"","footnote":"\r\n( 1 ) . وى سردارى پيادگان بنى قيس دمشق را بر عهده داشت و نيز پرچمدار هوازن بود .\r\n( 2 ) . هرسه نسخه : مبارزت . - و .\r\n( 3 ) . عدىّ بن حاتم موقع حمله بر همّام اين رجز را مىخواند : « اى آنكه عربده مىكشى و بانگ برداشته‌اى . اگر در صحنهء پيكار هماوردى مرا مىخواهى ، نزديك آى تا ضرب شست خود را نشانت دهم . من جان و مال و خاندان و همسرم را فداى على مىكنم . » ؛ - پيكار صفين ، ص 544 .\r\n","page_name":" 465 ","page_number":475},
  {"content":"\r\n\r\nبعد از آن ، دو روز جنگ نكردند تا روز يازدهم شد . در اين روز ذو الكلاع بيرون آمد و گفت : عمّار ياسر در ميان شماست ؟ گفتند : بلى . گفت : او را بيرون فرستيد تا با عمرو عاص حرفى زند . عمّار با طايفه‌اى از فرسان بيرون آمد . چون به يك جا جمع شدند عمرو خواست كه تشهد گويد . عمّار گفت : خاموش باش و خطبهء جاهليت ادا كن . عمرو گفت : در تو قصورى گمان مىبرم . اگر خواهى با تو بگويم . عمّار گفت : در حقّ من اين خود نتوانى گفت كه عمّار با خدا و رسول او روزى محاربه كرد ، يا دين خود در متابعت على بفروخت ، چنان كه تو در موافقت معاويه فروخته‌اى .\r\nعمرو گفت : غير آن مىگويم . عمّار گفت : من مملوكى بودم كه حقّ تعالى مرا آزادى داد ، ضعيفى بودم كه مرا قوّت ارزانى داشت . و تو اى عمرو عاص از حضرت رسول نشنيده‌اى كه در حقّ من فرموده : عمّار با حقّ است و حقّ با عمار ، خدايا ! حقّ را با عمّار دار هرجا كه باشد .\r\nعمرو گفت : من شنيده‌ام ، امّا مقاتلهء على به‌واسطهء آن اختيار كردم كه او قتلهء عثمان را پناه داده .\r\nو در تاريخ ابن اعثم كوفى مناظرهء ميان عمّار ياسر و عمرو عاص را بدين وجه نقل كرده كه : مردى بود در خدمت امير المؤمنين على ، عليه السّلام ، كه او را ابو نوح گفتندى ؛ بسيار فصيح و فاضل و در ميان قوم خود مطاع [ و 
  ] معروف . پيش امير المؤمنين على ، عليه السّلام ، آمد و گفت : يا امير المؤمنين ، مىخواهم ذو الكلاع حميرى را ببينم و با او سخنى بگويم ، كه او را با من خويشاوندى است و امروز او در شام اعتبارى و حرمتى دارد ، باشد كه او را توانم از آن قوم گردانيد و به خدمت امير المؤمنين آورد .\r\nامير المؤمنين فرمود : اى ابا نوح بازآوردن ذو الكلاع و امثال او چون كار بدين مرتبه رسيد بسيار مشكل است . همانا كه سخن تو در وى اثر نكند . مع ذلك اگر خاطر تو مىرسد كه او را سخنى گويى مضايقه نيست . برو ببين و هيچ سخن دروغ و درشت مگوى .\r\nپس ابو نوح كس به نزديك ذو الكلاع فرستاد و گفت : با تو سخنى دارم . مىخواهم كه يك ساعت تو را ببينم ، رنجه شو و چند قدم پيشتر آى . ذو الكلاع اين سخن بشنيد . پيش معاويه رفت و گفت : اى ملك ابو نوح كس فرستاده و مرا خوانده است و مىگويد با تو سخنى دارم .\r\nچه مىفرمايى ؟ نزديك او روم يا نه ؟ معاويه گفت : در ديدن او چه فايده و از سخن شنيدن او چه نفع ؟ به خدايى كه يگانگى صفت ذات اوست كه در ضلالت او و هدايت تو و بطلان كار امام او و حقيقت كار امام تو مرا هيچ شك و شبهه نيست . ذو الكلاع گفت : همچنين است كه امير مىفرمايد ، و ليكن مىخواهم كه سخن او بشنوم تا خود چه گويد . معاويه گفت : مخيّرى .\r\nالقصّه ، چون ابو نوح و ذو الكلاع هردو به يكديگر رسيدند ابو نوح گفت : اى ذو الكلاع ! چون اخلاص و قرابتى ميان من و تو ظاهر است مرا نسبت به تو شفقتى است كه ديگرى را\r\n\r\n","description":"","footnote":"","page_name":" 466 ","page_number":476},
  {"content":"\r\n\r\nنتواند بود ، بنابراين نتوانم ديد كه تو در اين خطاى عظيم ، كه آن غضب الهى است ، بمانى و هم در اين جهان به ننگ و هم در آن جهان به آتش دوزخ گرفتار باشى . ذو الكلاع گفت : چون معاويه بر خطاست ؟ ابو نوح گفت :\r\nمعاويه به سه وجه در خطا افتاده . يكى آنكه آزاد كرده است ؛ و آزاد كرده‌ها را رتبهء خلافت نيست . ديگر آنكه خون عثمان مطالبه مىنمايد ؛ و فرزندان عثمان به طلب خون عثمان از او اولىتر باشند . سيم خطا آنكه امير المؤمنين على را در كشتن عثمان متهم مىدارد ؛ و حال آنكه امير المؤمنين على از خون او مبرّاست . تو و جميع لشكر در متابعت او بر خطاييد . و آن وقت كه عثمان را در مدينه كشتند شما غايب بوديد و ما حاضر . حاضران چيزهايى مشاهده كنند كه غايبان نبينند . جماعتى بر عثمان دعوى مىداشتند تا آخر الامر كار بدانجا رسيد كه او را بكشتند و كشتن او خواه بحقّ بود و خواه به باطل حكم او باريتعالى در روز قيامت فرمايد .\r\nشما به چه وجه خود را در ضلالت انداخته از علىّ بن ابى طالب خون عثمان مىطلبيد . به خدايى كه جز او خدايى نيست كه معاويه طلب خون عثمان را بهانه ساخته و شما را در شبهه و ضلالت انداخته . مقصود او از اين كار غير از جاه چيزى ديگر نيست و شما اين معنى دانسته انكار مىنماييد . از خدا بترس اى ذو الكلاع و بر خويشتن رحم كن كه در اين جهان [ 63 ب 
  ] و در آن جهان از عهدهء آنچه مىكنى نتوانى بيرون آمد . الحال اكابر صحابه و اشراف مهاجر و اعيان انصار بر خلافت امير المؤمنين و امام المتقين اتّفاق كرده‌اند و آن حضرت در تقديم لوازم خلافت بر راه شرع محمّدى مىرود و هيچ انحراف از شريعت غرّا نمىورزد و مردمان را ناچار چنين امامى بايد .\r\nاگر تو مىگويى كه على از معاويه بهتر و اين كار را سزاوارتر نيست مردى را از قوم خويش كه دين و مذهب او پسنديدهء تو باشد بيار تا ميان على و معاويه را در فضل و شرف و علم و ديانت فرق كند تا اگر شكّى هست برخيزد . من خود يقين دارم كه تو را در خيريت علىّ بن ابى طالب و فضل و سابقه و قربت و قرابت او هيچ شكّ نباشد . سخن من اين است و اين نصيحتى است كه بنابر شفقت و اخلاصى كه به تو دارم مىكنم ، اگر قبول كنى در دارين ستوده خواهى بود ، و الّا من حقّ خويشاوندى و دوستى به جا آورد باشم ، و السّلام .\r\nذو الكلاع حميرى گفت : يا ابا نوح ، سخن تو بشنيدم و معانى آن معلوم گشت و بر نقير و قطمير آن اطّلاع افتاد . اكنون بگو عمّار ياسر در ميان شما هست ؟ ابو نوح گفت : عمّار در ميان ماست . ذو الكلاع گفت : ميان او و عمرو عاص ملاقات توانى فرمود تا ايشان در اين باب با يكديگر سخن گويند و ما بشنويم ؟ ابو نوح گفت : چرا نتوانم ! پس ابو نوح بازگشت و اين سخن را به عمار ياسر گفت . عمّار گفت : منّت دارم و به هركه فرمايى يا ابا نوح سخن كنم .\r\n\r\n","description":"","footnote":"","page_name":" 467 ","page_number":477},
  {"content":"\r\n\r\nپس عمّار ياسر با سى سوار « 1 » كه در جنگ بدر سعادت [ همراهى 
  ] پيغمبر ، صلّى اللّه عليه و آله ، يافته بودند - الّا دوكس : مالك بن حارث النخعى و عمرو بن حمق الخزاعى - مهيا شده از صف خود بيرون آمد [ ند 
  ] و ميان معركه بايستادند .\r\nدر اين اثنا مردى از نزديكان معاويه كه نام او صباح بود بر پاى خاست و معاويه را گفت :\r\nمرا مصلحت نمىآمد كه تو ذو الكلاع را به صحبت ابو نوح دستورى دادى ؛ چه ، ابو نوح مردى فصيح زبان است . مىترسم به شيرين‌زبانى ذو الكلاع را بفريبد و در شك اندازد . معاويه گفت :\r\nمن هم مصلحت نديدم او را گفتم ، سخن من قبول نكرد . امّا ذو الكلاع مردى بزرگ است .\r\nمصلحت كار بهتر شناسد . همانا كه ابو نوح او را نتواند فريفت .\r\nو ذو الكلاع ابو نوح را گفت : بيا تا به نزديك عمرو عاص شويم و او را از آمدن عمّار ياسر خبر دهيم . ابو نوح گفت : مبادا كسى مرا سخنى گويد يا تعرّضى رساند كه جواب آن بازبايد داد و رفع او بايد كرد . ذو الكلاع گفت : ايمن و فارغ باش . چون با من باشى هيچ‌كس را قدرت آن نباشد كه تو را سخنى ناخوش گويد يا تعرضى رساند . ابو نوح همراه ذو الكلاع روان شد .\r\nدر اين محل عمرو عاص بر بالاى بلندى ايستاده بود و لشكر را بر جنگ تحريض مىكرد .\r\nذو الكلاع او را گفت : يا ابا عبد اللّه مردى مشفق ناصح و خردمند صادق آورده‌ام تا تو سخن او بشنوى و در موافقت ما نزد عمّار ياسر آيى و هركلمه‌اى كه دارى با عمّار بگويى . عمرو عاص گفت : آن مرد مشفق ناصح و خردمند صادق كه آورده‌اى كيست ؟ گفت : اين است كه اينجا ايستاده است . پسر عمّ من است . با او عهد كرده‌ام كه هيچ‌كس او را به دست و زبان نرنجاند تا سخنى كه داريم گفته شود و او به لشكرگاه خويشتن بازگردد . عمرو عاص گفت : من بر پسر عمّ تو نشانهء ابو تراب مىبينم . ابو نوح گفت : بلى اين نشانهء ابو تراب است كه از پيروى سنن محمّد ، صلّى اللّه عليه و آله ، بر روى محبّان و دوستان اهل بيت او ظاهر است ، امّا من بر روى تو اى عمرو عاص نشانهء ابو جهل ، بلكه نشانهء فرعون مشاهده مىكنم .\r\nابو الاعور سلمّى شمشير بركشيده روى به دو آورد و گفت : اين كذّاب لئيم را كه بر او سيماى ابو تراب است آورده‌اى تا پا از حدّ خويشتن بيرون نهد و در برابر بزرگان ما را دشنام دهد ؟\r\nو اللّه كه به شمشير سر او را بيندازم . ذو الكلاع گفت : آهسته باش اى ابو الاعور . ابو نوح پسر عمّ من است و مع ذلك در عهد من است . اگر تعرّضى به او رسانى به يك ضربت شمشير سر تو بيندازم . ابو الاعور چون سخن ذو الكلاع را شنيد و مبالغهء او در آن كار بديد شمشير در نيام كرد و هيچ نگفت .\r\n\r\n\r\n","description":"","footnote":"\r\n( 1 ) . پيكار صفّين ( ص 461 ) : دوازده نفر .\r\n","page_name":" 468 ","page_number":478},
  {"content":"\r\n\r\nپس عمرو عاص گفت : اى ابو نوح ! سوگند مىدهم به تو بدان خدايى كه جز او خدايى نيست كه راست گويى كه عمّار ياسر كجاست ؟ ابو نوح گفت : عمّار ياسر با ماست و او در جنگ با شما جهدى تمام دارد . عمرو گفت : چنين است كه مىگويى ؟ عمّار در جنگ مبالغه مىكند ؟ ابو نوح گفت : و اللّه كه چنين است و عمّار در محاربه شما رغبتى تمام دارد و در آن روز كه در حرب جمل بوديم يك روز مرا گفت : اى ابو نوح ! دل فارغ دار كه ظفر ما را خواهد بود . و ديروز مرا گفت كه لشكر معاويه ما را بشكند و بتاراند تا خرماستانهاى مدينه ببرند . . .\r\nاين سخن محلّ تأمّل است ؛ چرا كه ، لشكر معاويه لشكر امير را نشكستند ، بلكه بنابر غلبهء امير المؤمنين بر ايشان ، به حيلهء ، مصحف بر سر نيزه كرده قرار به حكمين داده صلح كردند .\r\nمگر غرض عمّار آن باشد كه آخر بعد از فوت امير المؤمنين اين امر قرار به معاويه مىگيرد و شيعيان امير مؤمنان ضعيف و زبون در مدينه مىمانند ؛ و اللّه اعلم . . . من در آنكه على بر حقّ است و معاويه بر باطل هيچ شك و شبهه‌اى ندارم و يقين مىدانم كه كشتگان ما بهشتى و كشتگان معاويه دوزخىاند .\r\nعمرو عاص گفت : اى ابو نوح ! مىخواهم كه ساعتى عمّار را ببينم . هيچ طريقى توانى ساخت كه مرا با او ملاقاتى واقع شود ؟ ابو نوح گفت : عمّار ياسر اينك با جماعتى از معارف صحابه نزديك لشكر شما ايستاده . عمرو عاص در ساعت اسب را به آن جانب راند و در برابر عمّار ياسر بايستاد . و طايفه‌اى از خواص معاويه و معارف شام با او همراه بودند .\r\nعمّار ياسر چون عمرو عاص را بديد مردى از عبد القيس ، كه نام او عوف بن بشر بود ، نزديك او فرستاد . عوف بن بشر چون به نزديك عمرو رسيد عمرو گفت : عمّار را كجا مىتوان ديد ؟ عوف گفت : اينك عمّار ايستاده و مىگويد اگر سخنى دارى پاره‌اى پيشتر آى .\r\nعمرو گفت : بگوى كه من از غدر تو مىانديشم و از مكر تو مىترسم كه پيشتر آيم . تو پيشتر آى تا كلمه‌اى كه هست گفته شود . و تو اى مرد ! به چه دليرى چنين گستاخ به نزديك ما آمده‌اى ؟ كدام كس تو را دلير گردانيده است ؟ عوف گفت : خداى سبحانه و تعالى مرا دلير گردانيده و بر تو و ياران تو مرا نصرت داده و قوّت و شجاعت روزى كرده . اگر خواهى با تو در ميدان جنگ بازگرديم .\r\nعمرو گفت : تو از كدام قبيله‌اى و نام تو چيست اى برادرزاده ؟ گفت : مرا عوف بن بشر گويند . مردىام از عبد القيس . عمرو گفت : مىخواهى كه سوارى را پيش تو فرستم تا با تو جنگ كند ؟ عوف گفت : چرا نخواهم ! هركه را خواهى پيش من فرست . و اگر تو بيرون مىآيى خود بهتر و به مقصود و مطلب نزديكتر باشد . عمرو گفت : حاليا جدال و قتال در توقّف دار ،\r\n\r\n","description":"","footnote":"","page_name":" 469 ","page_number":479},
  {"content":"\r\n\r\nامّا يكى را نزديك تو فرستم تا با يكديگر مناظره كنيد . عوف گفت : چنان كن . پس عمرو روى به جماعت خود آورده گفت : از شما كدام كس با عوف مناظره مىكند ؟ ابو الاعور سلمّى قبول اين معنى نموده آمد در برابر عوف ايستاد .\r\nعوف گفت : هرچند در تو بنگرم تو را از اهل دوزخ مىبينم . و در اين هيچ شكّ و شبهه ندارم كه تو از اهل دوزخى . ابو الاعور گفت : مرا چنين به خاطر مىرسد كه اين زبان تو ترا به دوزخ خواهد افكند . عوف گفت : و اللّه كه مرا به‌واسطهء اين زبان بهشت جاودان حاصل خواهد شد ؛ چرا كه ، من بجز حقّ نگويم و بدون صدق بر زبان من هيچ سخن نرود . طريق ما آن است كه گمراهان را هدايت نماييم و از جهت آنكه خداى تعالى مرا به بهشت روزى كند و از آتش دوزخ خلاصى دهد ، با اهل ضلالت و جهالت حرب كنم و آن را جهاد اكبر و غزاء اعظم شناسم . و چندانكه مىبينم و در احوال تو نظر مىكنم تو مرديى كه عذاب خداى تعالى بر عفو او اختيار كرده و گمراهى و غوايت را بر راه راست و هدايت برگزيده‌اى . يكى از اهل بصيرت را بايد گفت تا در ما و شما نگرد و دعوى ما و شما را گوش كند و حقيقت حال ما و شما بازگويد تا معلوم شود كه فروتر كسى از ما از بهترين كس از شما فاضلتر و بهتر است و به مصطفى ، صلّى اللّه عليه و آله و سلّم ، نزديكتر .\r\nابو الاعور گفت : سخن دراز شد و معلوم گشت كه اين كار به مناظرهء من و تو به مخلص نخواهد رسيد و وقت مىگذرد . برو و ياران خويشتن را بخوان تا پيش از آنكه روز آخر شود سخنى كه داريد بگوييد . پس عوف بازگشت و عمّار را خبر داد . عمّار با آن جماعت صحابهء مصطفى ، صلّى اللّه عليه و آله ، روى به عمرو آورد و عمرو از آن جانب با ياران و دوستان خود روان شد تا به هم رسيدند ؛ چنان نزديك يكديگر [ 64 الف 
  ] بايستادند كه گردنهاى اسب ايشان از يكديگر بگذشت . بعد فرود آمدند و به بلندى نشستند .\r\nپس عمرو سخن آغاز نهاد و خواست كه « لا إله الّا اللّه ، محمّد رسول اللّه » بگويد و بر سنّت اسلام خطبه خواند . عمّار گفت : اين كلمهء مبارك لايق زبان تو نيست ؛ چه ، تو در حيات مصطفى ، صلّى اللّه عليه و آله ، ترك اين كلمه گفته و بعد از وفات او هرگز اين كلمه بر زبان تو نرفته . امروز چون به گفتن اين كلمهء شريفه اقدام مىنمايى ؟ خطبه‌اى كه خواهى گفت به رسم جاهليت مىگوى كه تو را در ايمان و مسلمانى حظّى نيست . اين ذكر به هرزبان دريغ است و اين نام به هرلسان حيف . كلمهء شهادت لايق حال من است ؛ به من بگذار كه افسوس كه اين كلمه بر زبان چون تو ناپاك جارى شود . سخنى كه خواهى گفت چنان گوى كه آن‌كس گويد كه در مذهب باطل خويش لئيم و ذليل باشد و در كفر و ضلالت رأس رئيس . تو از آن طايفه [ هستى 
  ] كه با مصطفى جنگ كردند و در روى مبارك آن حضرت شمشير كشيده و او را هجو كرده و\r\n\r\n","description":"","footnote":"","page_name":" 470 ","page_number":480},
  {"content":"\r\n\r\nبعد از وفات او امّت را در فتنه افكنده . تو را ابتر بن الابتر گويند . تا بوده‌اى دشمن محمّد مصطفى ، صلّى اللّه عليه و آله ، بوده‌اى و دشمن خاندان و اهل بيت او .\r\nعمرو عاص از سخن عمّار در خشم شد و او را گفت : تو چنين پاك‌دامن و پارسا و بىعيب نيستى كه در مسلمانان طعن توانى كرد . مرا حال تو معلوم است و ظاهر و باطن تو نيكو شناسم .\r\nو اگر خواهم شمه‌اى از مساوى احوال و معايب افعال تو شرح دهم توانم و قوّت و قدرت آن دارم . مرا از تو عجب مىآيد كه چون دانى كه من بر احوال تو واقف باشم در روى من چنين سخنها گويى و مرا از اين نوع عيبها كنى .\r\nعمّار گفت : تو مرا چه خواهى گفت ؟ و به چه عيب منسوب توانى كرد . اگر گويى گمراه بودى خداى تعالى تو را راه نمود ، يا پست مرتبه بودى خداى تعالى تو را بلندمرتبه گردانيد ، يا خوار بودى خداى تعالى تو را عزيز گردانيد ، راست گفته باشى . امّا نتوانى گفت كه خدا و رسول او را خيانت كردى و يا در يك چشم به هم زدن در دوستى خدا و رسول و اهل بيت او خلل بينديشيدى . بعد از آن گفت : اى عمرو عاص ! غرض از اين حكايت چيست ؟ حقيقت ما و بطلان شما از آن ظاهرتر است كه به گفتگو احتياج داشته باشد . و اين حيله كه معاويه به خون عثمان متمسّك شده جمعى عوام و اوباش شما را بر جنگ امام المتقين تحريض مىنمايد نيز بر همگنان ظاهر است ، حتى بر تو اى عمرو عاص . غايتش شما جماعتى هستيد كه نظر از آخرت پوشيده و حكومت اين چند روزه فانى را غنيمت مىدانيد و اگرنه عثمان كه چهل روز در خانهء خود به نوعى در محاصره بود ؛ كه مجال نماز آدينه نيافتى ، و اين در حضور شما مهاجر و انصار بود ، تو در آن‌وقت او را گذاشتى و به فلسطين رفتى و معاويه هم امداد او نكرد . سخنان ناشايسته كه در آن روزها در شأن عثمان مىگفتند شنيده‌اى و نقض عهد طلحه و زبير دانسته‌اى . و آنچه عايشه ، وقتى كه عثمان معيشت مقرّرى براى او بنا گذاشت در حقّ او مىگفت و مردم را بر قتل او تحريص و ترغيب مىنمود و آن را پير كفتار مىخواند ، نيز به تو رسيده . و بعد از كشته شدن عثمان عايشه به ناحق طالب خون او شد ، تا ديد آنچه ديد . اكنون معاويه نيز اين را دستاويز خود ساخته از امير المؤمنين خون عثمان مىطلبد . تو را معلوم است كه امير المؤمنين در كشتن عثمان هيچ قصد ديگر نفرموده . در اين كار نيك تأمّل كن كه معاويه در اين طلب كه مىكند بر حقّ است يا نه ؟ و سخنى كه مىگويد او را مىرسد يا نه ؟ و اهليت كارى كه مىجويد دارد يا نه ؟\r\nعمرو عاص گفت : اى ابو اليقظان ! هرچه گفتى راست گفتى . حكايت شكستن عهد طلحه و زبير و كلمات عايشه و مبالغه‌اى كه بر قتل عثمان مىكرد همچنان است كه بر زبان تو رفت . امّا حديث معاويه كه طلب خون عثمان مىكند ؛ معاويه در اين كار بر حقّ است ، چرا كه ، عثمان\r\n\r\n","description":"","footnote":"","page_name":" 471 ","page_number":481},
  {"content":"\r\n\r\nمردى بود از بنى اميّه و معاويه نيز از بنى اميّه است . قرابتى كه ميان ايشان هست و شفقتى كه عثمان را بر حال معاويه بود معاويه را در طلب خون [ وى 
  ] دامنگير مىآيد . اين معنى ظاهرتر [ از آن 
  ] است كه به تقرير احتياج باشد . ما اين ساعت از جهت بيان نسب و شرح حسب عثمان ننشسته‌ايم . غرض از اين مجلس آن است كه كيفيت اين جنگ با يكديگر بازگوييم و در اين باب مصلحتى بينديشيم . و تو را از جملهء لشكر علىّ بن ابى طالب اختيار كرديم كه تو از جملهء بزرگان اين لشكرى و جاهى دارى . باشد كه به‌واسطهء تو اين كار پريشان صورتى گيرد . و چون تو مردى عالم و عاقل و مهترى و در ميان لشكر حرمتى دارى به وسيلهء صوابديد تو شايد كه آبى بر آتش اين فتنه ريخته شود و اين نار پروحشت فرونشيند و خونها ناريخته بماند . اى ابو اليقظان آخر بينديش ! نه ما و شما يك خدا را مىپرستيم و روى عبادت به يك قبله مىآريم و همان پنج نماز كه شما مىگزاريد ما مىگزاريم و در خواندن قرآن با يكديگر موافقت داريم ؟ اين مخالفت از ميان ما از كجا پديد آمد و ما مؤمنان و مسلمانان را چرا با يكديگر خلاف بايد كرد ؟ بعد از آنكه در يك صف نماز گزارده باشيم چرا جنگ بايد كرد و به چه موجب يكديگر را بايد كشت ؟ آخر تو اين سخن نگويى و نصيحت نكنى ؟\r\nعمّار جواب داد كه : اى عمرو ! چند گويى و تا كى نفاق كنى ؟ آنچه گفتى [ كه : 
  ] نه ما و شما يك خداى را مىپرستيم و روى به يك قبله نماز مىگزاريم ؟ الحمد اللّه كه اين سخن بر زبان تو رفت . ترا و ياران و ترا با قبله چه كار ؟ و از پرستيدن رحمن و خواندن قرآن و دين و ايمان چه منفعت و چه خير ؟ قبله و قرآن و دين و ايمان ما را منفعت كند كه مخلصان خدا و رسول خدا و اهل بيت اوييم و از نفاق و ريا مبرّا . خداى تعالى تو را گمراه و گمراه‌كننده گردانيده و در طلب دنيا و مال و جاه چنان حريص شده و مغرور گشته‌اى كه نه هدايت را از ضلالت مىدانى و نه سعادت را از شقاوت مىشناسى .\r\n اى تو را زير اين كبود حصار * رشتهء گل نموده پشتهء خار \r\nمصطفى ، صلّى اللّه عليه و آله ، مرا فرموده كه با جماعتى كه عهد و پيمان شكستن روا دارند جنگ كنيم . بنابراين آنچه توانستم به جهت امتثال امر مصطفى ، صلّى اللّه عليه و آله ، در آن باب به جاى آوردم . و نيز مرا فرموده كه بر ظالمان و ستمكاران شمشير كشم و قاسطان و بيدادگران بكشم ، و شما آن جماعتيد و آن صفت داريد . مرا به قتال مارقان ، كه از دين خداى بگذرند چنان كه تير از نشانه بگذرد ، هم فرموده است . و نمىدانم كه آن طايفه را در خواهم يافت يا نه .\r\nاى ناكس ابتر ! آخر نشنيده‌اى كه مصطفى ، صلّى اللّه عليه و آله ، على را فرموده : من دوست خدا و رسول خدايم و على دوست من است .\r\n\r\n","description":"","footnote":"","page_name":" 472 ","page_number":482},
  {"content":"\r\n\r\nعمرو عاص گفت : اى عمّار ! من با تو سخن نرم و لطيف مىگويم . تو چرا من را دشنام دهى ؟ عمّار گفت : از آن جهت كه در تو خصلتهايى است از مكر و نفاق و فريب كه در من نيست . دشنام را در تو مجال بسيار است و در من كه بر راه شريعت روزگار مىگذرانم آن مجال نيست . پس عمرو عاص گفت : در كشتن عثمان چه مىگويى ؟ عمّار گفت : خداى تعالى او را بكشت . عمرو گفت : راست بگو اى عمّار كه تو از آن جماعت بودى كه او را كشتند ؟ عمّار گفت : من با آن جماعت بودم كه او را بكشتند و امروز هم با آن جماعتم و با شما جنگ مىكنم .\r\nعمرو گفت : اى اهل شام گواه باشيد كه عمّار به كشتن عثمان اعتراف نمود .\r\nعمّار گفت : اين گواه گرفتن تو در من مانند گواه گرفتن فرعون بود بر موسى ، عليه السّلام .\r\nوقتى كه موسى ، صلوات اللّه عليه ، صفت قدرت و وحدانيت بارى سبحانه و تعالى مىكرد فرعون قوم خويشتن را گفت : الا تستمعون ؟ آيا نمىشنويد كه چه مىگويد ؟ آخر اى پسر نابغه من كى گفتم كه عثمان را من كشتم تا ايشان را بر من گواه گيرى ؟ عمرو گفت : تو از آن جماعتى كه شمشيرها بر گردن نهاده رفتيد و عثمان را بكشتيد . آخر چندين غلوّ مكن و كشندگان عثمان را به ما ده تا اين همه آشوب و فتنه فرونشيند و خونهاى مسلمانان ريخته نشود . اگر چنين كنيد همهء مقصودها به حصول پيوندد ، و الّا اين كار به جايى انجامد كه بسيار سرها در سر اين كار شود و از دود آتش اين فتنه بسيار دماغهاى تر خشك گردد و بسيار چشمهاى خشك تر شود .\r\nعمّار بخنديد و گفت : زهى گمراه مكّار و زهى پسر قصّاب نابكار ! تو آن كسى كه پنج پدر بر تو قرعه زدند تا به كدام ملحق شوى . آخر تو از آن پنجگانه به ابترين كسى افتادى و در شيوهء مكر و بىوفايى سخت ايستادى . و اين اوّل نفاق نيست كه مىكنى . عاقبت كار به و بال اين نفاق خود گرفتار گردى . با على بن ابى طالب دست بر كمر نهى و خويشتن را [ 64 ب 
  ] در چنگال شير مىاندازى . على آن مرد نيست كه به حيله و مكر امثال تو بازى خورد .\r\nالقصّه ؛ عمار چون اين فصل بگفت اهل شام برخاستند و روى به لشكرگاه خود كردند .\r\nعمار نيز با جماعت خود به خدمت امير المؤمنين رفت و آنچه گذشته بود به تفصيل تقرير نمود .\r\nچون اهل شام نزديك معاويه رسيدند معاويه از آنچه گذشته بود سؤال نمود . گفتند : و اللّه از عمّار سخنها شنيديم كه خون عثمان از آن مىچكيد و عمرو عاص را چيزها گفت كه اگر بر روى نان كنى سگ آن را بو نكند . او را در سخن چنان عاجز گردانيد كه پنداشتيم عمرو گنگ شده و يك حرف در جواب او نتوانست گفت . معاويه گفت : و اللّه كه عرب هلاك شد .\r\nو در تاريخ ابن اعثم كوفى آورده كه در لشكر معاويه مردى - كه [ او را 
  ] حصين بن مالك گفتندى [ و 
  ] از قبيلهء حمير بود و در دوستى امير المؤمنين علىّ بن ابى طالب ثابت‌قدم بود و دايما از احوال لشكر معاويه و اوضاع ايشان امير المؤمنين را خبر فرستادى - را مصاحبى بودى كه\r\n\r\n","description":"","footnote":"","page_name":" 473 ","page_number":483},
  {"content":"\r\n\r\nاو را حارث بن عوف السكسكى خواندندى . چون مجلس عمّار ياسر و عمرو عاص منعقد شد ، حصين بن مالك به حارث بن عوف گفت : مدتى بود كه مىخواستى سخن عمّار و عمرو عاص بشنوى . اكنون ايشان هردو به هم رسيدند و گفتگوى خواهند كرد . اگر خواهى كه سخن ايشان بشنوى به مجلس ايشان برو تا حال هردو طايفه بر تو ظاهر شود . حارث بن عوف گفت :\r\nمىترسم كه از شنيدن سخن ايشان خللى به اعتقاد من راه يابد و در فتنه افتم . بعد از آن انديشه كرد و گفت : چون راه راست مىشناسم و بر قواعد دين و شرايط اسلام وقوف يافته‌ايم به سخن كسى خلل به اعتقاد ما راه نخواهد يافت . حصين گفت : اى برادر بيا تا برويم و مناظرهء ايشان بشنويم .\r\nپس حصين و حارث فرود آمدند و در مجلس عمّار و عمرو عاص بنشستند . چون حارث سخنان عمّار بشنيد و خاموشى و عجز عمرو عاص را مشاهده كرد حيران بماند . حصين از او پرسيد كه : اى حارث ! چرا چنين متفكّر و حيران و متردّد گشتى ؟ حارث گفت : نمىدانم چه كنم . ميان ننگ و آتش دوزخ متردّد مانده‌ام . اگر از معاويه برگردم و به خدمت على بروم به ننگ مىانديشم ، و اگر با معاويه باشم از آتش مىترسم . مصلحت آن مىبينم كه گوشه گيرم و به هيچ‌كدام همراه نباشم . حصين گفت : و اللّه كه انديشهء من نيز همين است . پس هردو از معاويه بگريختند . يكى به جانب حمص رفت و ديگرى به جانب مصر .\r\nو نيز در فتوح [ ابن 
  ] اعثم كوفى مذكور است كه بعد از مناظرهء عمّار ياسر و عمرو عاص جماعتى از لشكر معاويه پيش عمرو عاص آمدند و گفتند : يا ابا عبد اللّه نه تو ما را روايت كردى كه مصطفى ، صلّى اللّه عليه و آله ، در حقّ عمّار ياسر چنين فرموده كه حقّ با عمّار است هركجا كه عمّار باشد ؟ عمرو عاص گفت : بلى من اين خبر روايت كردم و از لفظ مبارك حضرت رسالت‌پناهى ، صلّى اللّه عليه و آله ، در حقّ عمّار شنيدم . امّا عمّار به نزديك ما آمد و از ماست .\r\nذو الكلاع گفت : اين‌چه بيهوده‌اى است كه مىگويى ؟ عمّار به نزديك ما آمد و حال آنكه او تو را در سخن و حجّت [ چنان 
  ] عاجز كرد ؛ كه ما پنداشتيم كه تو گنگ شدى . عمرو عاص گفت : نه هر سخنى كه گويند آن را جواب باشد ! يكى از بزرگان لشكر معاويه چون اين سخنان شنيد با خود تأمّل كرده دانست كه معاويه بر باطل است . پس شبانه گريخت و به خدمت امام المتّقين پيوست .\r\nمعاويه بامداد آن مرد را طلب كرد نيافت . دانست كه پيش علىّ بن ابى طالب رفته . از آن سبب بسيار متأثر شد و روى به عمرو عاص آورد و گفت : عاقل‌مردى كه تويى ! من پنداشتم كه تو را عقلى و رأيى هست ، امّا تو مطلقا از عقل و خرد دورى . شام بر من تباه كردى و لشكر مرا در شك افكندى به چيزى كه در حق عمّار ياسر روايت كردى . نه هرچه از مصطفى شنيده باشند روايت بايد كرد . ما از لفظ آن حضرت بسيار سخنان شنيديم كه روايت آن مصلحت نمىبينيم ؛ چه مصطفى هركلمه‌اى را كه گفت در وقتى و حالتى گفته كه آن را سببى بوده . تو\r\n\r\n","description":"","footnote":"","page_name":" 474 ","page_number":484},
  {"content":"\r\n\r\nبارى اى عمرو به خبرى كه نه به وقت روايت كردى مبارزى معروف را از لشكر من به باد دادى . بعد از اين‌چه خواهى كرد ؟ و از تو چه خواهم ديد ؟\r\nعمرو عاص گفت : من از مصطفى ، صلّى اللّه عليه و آله ، در حقّ عمّار كلمه‌اى شنيده بودم روايت كردم . و آن وقت كه من اين حديث روايت كردم نه لشكر تو بود و نه لشكر على . من چه مىدانستم سخنى كه مىگويم بعد از آن صد هزار آدمى در صفّين جمع خواهند شد و تو سر خيل جماعتى خواهى بود و على امير طايفه‌اى ، و عمّار ياسر كاتب على خواهد بود و من به جانب تو ، و اين سخن كه در [ حقّ 
  ] عمار روايت مىكنم تو را زيان خواهد كرد و بدان سبب دون همّتى منافق از لشكر تو خواهد گريخت و به جانب علىّ بن ابى طالب خواهد رفت و تو از آن‌جهت مرا خواهى رنجانيد ! اگر من از پيش از وقوع اين وقايع و حوادث آگاه بودم غيبدان بودم ، و حال آنكه خداى سبحانه و تعالى با رسول خود ، صلّى اللّه عليه و آله ، مىفرمايد كه بگو يا رسول اللّه به قوم خود كه اگر من غيب دانستمى كارهاى نيك بسيار كردمى و هيچ رنج به من نرسيدى . غيبدان خداى است جلّ و علا . و تو نيز در حقّ عمار چند روايت كردى ، اگر من يك خبر روايت كردم . اكنون چه شد اگر يك مبارز از لشكر تو گريخت . اگر اين كار ، كه تو پيش گرفته‌اى با علىّ بن ابى طالب ، به يك شخص كه از لشكر تو گريزد تفاوتى و خللى پيدا خواهد كرد و تو از آن شكسته‌دل خواهى شد ، تو اين كار مكن و با علىّ بن ابى طالب بساز .\r\nمعاويه چون اين فصل از عمرو عاص شنيد ساكت شد و سخنى ديگر در ميان آن دو لعين به ميان نيامد .\r\nدر مقصد اقصى آورده كه چون امير المؤمنين على ، عليه السّلام ، ربيعه همدان را در مسيرهء لشكر گذاشته بود و از جانب ايشان آزار بسيار به لشكر معاويه مىرسيد و معاويه از ايشان بسيار دلتنگ آمده [ بود 
  ] ، بنابراين روز دوازدهم ذو الكلاع حميرى را - كه نام او سميع بود - با خيل خود خوانده به جنگ قبيلهء همدان تحريص نمود و عبيد اللّه بن عمر را با ده هزار كس از قراء شام همراه او كرد . و امير المؤمنين فوجى را همراه عبد اللّه بن عباس و خندق النخعى به مدد ربيعه فرستاد و فرمود : چون نظر خندق بر ذو الكلاع افتد او را به قتل آورد يا كشته شود . و چنانچه بر زبان الهام بيان آن حضرت گذشته بود در آن روز ذو الكلاع بر دست خندق كشته شد و حمير منهزم شدند و ربيعه خلقى بسيار از ايشان هلاك كردند .\r\nآنگاه گروهى انبوه از حمير آمدند و ربيعه به حرب ايشان شتافتند . ايشان فرياد برآوردند كه : ما به قتال نيامده‌ايم ، بلكه به طلب جثّهء صاحب خود آمده‌ايم . اشعث را كه صاحب ميسره بود خبر كردند گفت : مىترسم باز در پيش امير المؤمنين متّهم گردم . پس شرحبيل بن ذو الكلاع آمد و از سعيد بن قيس جثّهء پدرش درخواست كرد . سعيد گفت : به لشكرگاه درآ و جثّهء پدر\r\n\r\n","description":"","footnote":"","page_name":" 475 ","page_number":485},
  {"content":"\r\n\r\nخود را پيدا كرده ببر . پس شرحبيل با غلامى سياه درآمد و مىجست تا آنكه بيافت . بنا به فربهى ذو الكلاع هرچند شرحبيل با غلامش سعى نمودند نتوانستند برداشت . پس فرياد برآوردند كه : هيچ يارىدهنده‌اى هست ؟ خندق بيرون آمد و گفت : اگر عصيان از جانب او به ما نرسيده ، از ما اين مكافات نيافتى . بعد از آن گفت : همان‌كس كه او را بينداخت همچون بردارد . پس به اتّفاق ايشان برداشتند و بر شتر بار كرده به معسكر معاويه بردند .\r\nنسب ذو الكلاع به ملوك حميرى مىرسد . او زمان فرخنده نشان حضرت رسول ، صلّى اللّه عليه و آله ، را دريافت ، امّا به سعادت ملازمت آن حضرت فايز نشد .\r\nو در تاريخ ابن اعثم كوفى آورده كه روزى از ايام صفّين قبيلهء بنى طىّء از اصحاب امير المؤمنين على ، عليه السّلام ، بيرون آمدند و در برابر لشكر معاويه بايستادند . حمزة بن مالك الهمدانى از لشكر معاويه بيرون آمد و ايشان را گفت : شما كيستيد كه خداى تعالى شما را نگاه دارد ؟ عبد اللّه بن خليفة الطائىّ گفت : ما جماعتى هستيم از طىّء هامون و هم از طىّء كوه . ما اصحاب طعن و ضربيم و صبح و شام در نبرد و جنگيم . حمزة بن مالك گفت : اى مردمان طىّء خوش مىگوييد و خويشتن را نيكو مىستاييد . پس بر يكديگر حمله كردند و ساعتى با هم جنگ نمودند و با يكديگر بازكوشيدند . امّا عبد اللّه بن خليفة الطائىّ در جنگ مبالغهء زياده مىكرد و مبارزتها مىنمود و رجزها مىخواند . عاقبت بر او چشم‌زخم انداختند و اهل شام غالب آمدند . بنى طىّء از امير المؤمنين على مدد طلبيدند .\r\nدر اين اثنا چون عمير بن عبد المحارب از اصحاب امير المؤمنين ديد كه اصحاب امير المؤمنين بسيار سست شدند و انديشهء گريز مىكنند آواز داد كه : اى ياران ! گريختن موجب عصيان خداى تعالى است و ثبات ورزيدن موجب مغفرت و مرحمت الهى است . پس در اين جنگ ثبات‌قدم ورزيد و بدانيد كه آن‌كس بعد از مرگ در راحت باشد كه در اين جهان براى رضاى خداى تعالى كارى كرده باشد . [ 65 الف 
  ] العرض عمير اين قسم سخنها بگفت و مردم را تحريص مىكرد و به تواتر بر دشمنان حمله‌ها مىنمود تا آنكه كشته شد .\r\nدر اين روز طايفه‌اى از معارف اصحاب امير المؤمنين على ، عليه السّلام ، كشته شدند چون :\r\nبكر بن هوذة النخعى ، حنان بن هوذه ، « 1 » و ابان بن قيس . و در اين محاربه يك پاى علقمة بن قيس مقطوع گشت . « 2 » و با وجود اين حال اصحاب امير المؤمنين على ، عليه السّلام ، كوشش كردند كه لشكر شام هزيمت يافته مقهور و مغلوب بازگرديدند و اهل عراق آواز دادند كه : اى اهل شام !\r\n\r\n\r\n","description":"","footnote":"\r\n( 1 ) . ق ، ش : حيان بن بكر ؛ م : حبان بن بكر . طبرى : حيّان بن هوذة . متن از روى پيكار صفين تصحيح شد .\r\n( 2 ) . نصر بن مزاحم ، علقمة بن قيس را همراه برادرش ابىّ بن قيس جزو كشته‌شدگان نخعيان ذكر مىكند .\r\n","page_name":" 476 ","page_number":486},
  {"content":"\r\n\r\nآن پاك پاكزاده ، محمّد بن ابى بكر ، نزديك ماست . القصه ، بعد از اين مقاتلهء بسيار از يكديگر بازگشتند .\r\nو در مقصد اقصى چنين مسطور است كه روز سيزدهم حوشب ذوظليم - كه از سادات يمن بود و متابعت معاويه مىنمود - به ميدان آمد و بر دست سليمان بن صرد الخزاعى به قتل رسيد .\r\nو هريك از فرزندان او صد دينار و پانصد هزار درهم ، به غير از مزارع و چهارپايان و اسباب ديگر ، ميراث يافتند .\r\nدر روز چهاردهم عبد اللّه بن بديل بن ورقاء الخزاعى ، « 1 » كه از جملهء اصحاب حضرت رسالت‌پناهى بود ، با خيل خود به معركه شتافته فرمود تا غلافهاى شمشير بشكستند و دل در قتال ارباب ضلال بستند . معاويه ابن مسعده را به نويد ولايت عكّه و توابع آن فريفته به مقاتلهء عبد الله فرستاد . از طرف امير المؤمنين حيدر مالك اشتر به امداد عبد اللّه مأمور گشت .\r\nچون جنگ در پيوست ابن مسعده بر عبد اللّه بن بديع حمله كرد . عبد اللّه حملهء او را رد نموده به يك ضرب شمشير دست ابن مسعده را مقطوع گردانيد و به ضرب ديگر كارش به اتمام رسانيد . و سهل بن عبد اللّه البشكرى ، كه از جمله نديمان ابن ابى سفيان بود ، بعد از ابن مسعده بر دست عبد اللّه بن بديل كشته گشت . آنگاه فريقين از هردو جانب حمله آوردند و حربى در كمال شدّت وقوع يافت . آخر الامر عبد اللّه بن بديل به عزّ شهادت فايز گشت . گويند نود زخم بر اعضاء او يافتند ، يكى بر سر و دو بر رو و باقى بر جميع اعضاء . و از جمله شهداء اين روز ابو عمرة الانصارى [ بو 
  ] و به روايتى خزيمه ذو الشهادتين نيز در همين روز به شهادت رسيد . و به روايت ديگر شهادت خزيمه در روز سى و هشتم روى نمود .\r\nدر روز شانزدهم از لشكر امير المؤمنين هاشم بن عتبة ابن ابى وقّاص « 2 » كه برادرزادهء سعد وقّاص و صاحب [ علم 
  ] امير المؤمنين بود در ميدان درآمده مبارز خواست . از لشكر معاويه در برابر هاشم جوانى نورسيده كه به صباحت رخسار و لطافت گفتار معروف و مشهور بود بيرون آمد و بعد از جولان رجزى آغاز كرد كه مضمونش اين بود كه : من از اولاد ملوك غسّانم و از متابعان عثمان و از طالبان خون ابى عفّان از امراء عراق . « 3 » هاشم گفت : اى پسر ! قتل عثمان در حضور مهاجر و انصار وقوع يافته و ذمّهء امير المؤمنين از اين تهمت مبرّاست . جوان گفت : مىگويند كه امير شما كه علىّ بن ابى طالب است تاريك صلوة است و به اقامت نماز قيام ننمايد . هاشم گفت : ويحك اى پسر ! علىّ بن ابى طالب اوّل كسى است كه با رسول ، صلّى اللّه\r\n\r\n\r\n","description":"","footnote":"\r\n( 1 ) . وى فرمانده كلّ پيادگان لشكر على ( ع ) بود .\r\n( 2 ) . ملقّب به مرقال ، پرچمدار على بن ابى طالب ( ع ) بود و در آخرين روزهاى پيكار شهيد شد ؛ - الإصابة ، ص 8913 ؛ الإشتقاق ، ص 96 .\r\n( 3 ) . براى مطالعهء متن ترجمهء شدهء رجز وى - تاريخ طبرى ، ج 6 ، ص 2556 .\r\n","page_name":" 477 ","page_number":487},
  {"content":"\r\n\r\nعليه و آله ، نماز گزارد و اتباع او اكابر مهاجر و انصارند و در سلك اعاظم علما و فقها انتظام دارند . چون اين سخن بشنيد تازيانه بر اسب زد و صفوف را بشكافت و سعادت ملازمت و متابعت شاه ولايت دريافت .\r\nو چون هاشم از شجاعان مذكور و فارسان مشهور بود ، معاويه ابن خديج را كه در برابر او ايستاده بود به مبارزت هاشم دلالت كرد ، قبول نكرد . بعد از آن عمرو عاص را به مبارزت او بيرون فرستاد . عمرو عاص وليد بن عتبه را با جمعى از فرسان شام به كين هاشم فرستاد تا از اطراف و جوانب درآمدند و او را بيفكندند و اسبان بر روى راندند . چون هاشم از خواص فصحا و [ او 
  ] جلساء امير المؤمنين بود از قتل او آن حضرت بسيار اندوهگين شد و رايت او را به فرزند او عبد اللّه بن هاشم - كه جوانى نورسيده و خط غبار بر طرف عذار او نودميده بود - تفويض فرمود . عبد اللّه از روى تحسّر و تأسف بر فوت پدر بزرگوار به اداء كلامى [ پرداخت 
  ] كه حاصلش [ اين است 
  ] :\r\n« اى عزيزترين شيوخى كه از قريش هلاك گشته و دولت رأفت و رحمت حضرت عزّت ادراك كرده در اعلى فراديس جنان با حور و غلمان و روح و ريحان برتخت رحمت و غفران به نشستن قيام نموده [ ايد 
  ] . » « 1 » پس حمله بر اهل شام آورد و چنان قتال كرد كه مردم از جانبين انگشت تحيّر بر دهان نهاده بر عبد اللّه ثناها گفتند . عاقبة الامر عبد اللّه نيز در آن معركه مقتول گشت « 2 » و به پدر عاليمقدار خود و اصل گرديد ، رضىّ اللّه عنهما . و اهل شام به قتل هاشم خوشحالى بسيار نمودند .\r\nو در مقصد اقصى آورده كه روز هفدهم عبيد اللّه [ بن 
  ] عمر كشته شد . و كيفيت قتل او آنكه :\r\nچون هاشم بن عتبه شهيد شد امير المؤمنين على ، عليه السّلام ، بغايت غمگين شده بيرون آمد و زره رسول ، صلّى اللّه عليه و آله ، در پوشيد و اسب بحيرا نام را سوار شده متوجّه علم معاويه گشت . فرزندان آن حضرت و ابن عباس و عمّار ياسر در ركاب سعادت انتساب آن حضرت بودند . و خلقى بسيار را به دست خود قتل فرمود . و چون از جنگ فارغ شد فرمود : اى اهل شام ! اين شمشير من به‌واسطهء جنگ با شما كج شده و اگرنه اين بودى كه رسول ، عليه السّلام ،\r\n\r\n\r\n","description":"","footnote":"\r\n( 1 ) . عين گفتار عبد اللّه بن هاشم از پيكار صفّين ( ص 477 ) نقل مىشود :\r\n أ هاشم بن عتبة بن مالك * اعزز بشيخ من قريش هالك . . . \r\nايا هاشم بن عتبه پسر مالك ، گرامى باش كه چون خواجه‌اى قريشى جان سپردى . و پيكرش به زير سم ستوران در خاك تيرهء باتلاق گونه فروكوفته شد . اينك مژده باد تو را به حور عين در خيمه‌هاى بهشتى و آسايش دلپذير و گياهان فردوس .\r\n( 2 ) . اما به نوشتهء نصر بن مزاحم : « چندى بعد كه ماجراى صفّين پايان يافته و حسن عليه السلام كار را به معاويه وانهاده بود و هيئتهاى نمايندگى نزد معاويه مىرفتند ، عبد الله بن هاشم را به عنوان اسيرى جنگى نزد او گسيل داشتند . » ؛ - پيشين .\r\n","page_name":" 478 ","page_number":488},
  {"content":"\r\n\r\nفرمود : لا سيف إلّا ذو الفقار - يعنى : نيست هيچ شمشيرى الّا ذو الفقار - اين را از دست مىانداختم .\r\nدر اين اثناء معاوية بن ابى سفيان ، عبيد اللّه بن عمر را با ده هزار نامدار به ميدان فرستاد .\r\nچون عبيد اللّه بن عمر به ميدان آمد حسن بن على ، عليه السّلام ، را خواند . محمّد بن ابى بكر بيرون آمد و شروع در نصيحت عبيد اللّه كرده گفت : اى عبيد اللّه چه بد كردى كه بيعت معاويه - كه آزاد كردهء پسر آزاد كرده است - اختيار نمودى و حال آنكه او به بيعت تو سزاوارتر است . و چون معاويه لياقت منصب خلافت نداشت پدر تو او را در شورى دخل نداد . يقين شناس كه تو به‌واسطهء بيعت معاويه در معصيت خدا و رسول خدا درآمدى پس عبيد اللّه گفت :\r\nمرا سخن با حسن بن على است ، با تو نيست .\r\nچون امام حسن ، عليه السّلام ، آمد عبيد اللّه گفت : اى پسر رسول خدا ! مردم پدر تو را دوست نمىدارند . كينه‌هاى او در دلهاى ايشان جا گرفته . هيچ تواند بود كه امر خلافت را تو قبول كنى تا ما با تو باشيم و هركه با تو مخالفت كند با او جنگ كنيم ؟ در روى زمين از تو كسى بزرگتر نيست ؛ چرا كه ، تو فرزند فاطمهء زهرايى .\r\nامام حسن فرمود : اى عبيد اللّه شرم نمىدارى كه با وجود امير المؤمنين مرا افضل خلايق مىگويى ؟ و حال آنكه من از حضرت رسالت‌پناهى ، صلّى اللّه عليه و آله ، شنيده‌ام كه در حقّ من و برادرم فرمود كه شما دو سرور و مهتر جوانان اهل بهشتيد و پدر شما بهتر و برگزيده است از شما . اى كاشكى من تار مويى بودمى بر سينهء پدر خود .\r\nآنگاه امام حسن ، عليه السّلام ، مراجعت فرمود و عبيد اللّه بن عمر مبارز طلبيد . پهلوانى از سپاه ظفرقرين بر او تاخته به يك ضرب شمشير كار او بساخت .\r\nو ارباب سير در قاتل او اختلاف كرده‌اند . بعضى برآنند كه هانى بن خطّاب همدانى بود ، و بعضى مىگويند كه از اهل حضر موت مالك بن عمرو [ حضرمى 
  ] او را به قتل رسانيد ، و قومى حريث بن جابر [ حنفى 
  ] را قاتل او مىدانند . و ابو حنيفه دينورى در تاريخ خود اين قول را به صحّت أقرب مىداند . و به عقيده صاحب مقصد اقصى قاتل او عبيد اللّه بن زياد بن خصفه است ؛ « 1 » و العلم عند اللّه .\r\nچنين روايت كنند كه عبيد اللّه چهار زن داشت . يكى از آن جمله شيبانيه « 2 » بود . امام حسن بعد از انقضاء عدّه او را به نكاح خود درآورد .\r\n\r\n\r\n","description":"","footnote":"\r\n( 1 ) . ابن ابى الحديد بر اين ليست نام محرز بن صحصح از خاندان تيم اللّات بن ثعلبه را اضافه كرده است .\r\n( 2 ) . مراد بحريه ، دختر هانى بن قبيصه شيبانى ، است كه همراه ديگر زن عبيد اللّه ، اسماء ، دختر عطارد بن حاجب بن زرارهء تميمى ، در ميدان جنگ حضور داشتند تا ناظر دلاوريهاى عبيد اللّه باشند ؛ - شرح نهج البلاغه ، ج 3 ، ص 116 .\r\n","page_name":" 479 ","page_number":489},
  {"content":"\r\n\r\nو در تاريخ ابن اعثم كوفى آورده كه روزى اشتر نخعى مردمان عراق را بر جنگ تحريص مىكرد و مىگفت : اى قوم به حمد اللّه كه ما بر حقّيم و در خدمت پسر عمّ مصطفى ، صلّى اللّه عليه و آله ، علىّ بن ابى طالب ، كه شمشيريست از شمشيرهاى خدا ، مىباشيم و بدين جنگ كه با اين جماعت مخالفان و عاصيان مىكنيم رضاى خداى تعالى و بهشت جاويدان و خلاصى از عذاب آن جهان چشم داريم . فضائل و كمالات امير ما علىّ بن ابى طالب از آن روشنتر است كه به بيان احتياج داشته باشد ، چرا كه ، او اوّل كسى است كه با پيغمبر ، صلّى اللّه عليه و آله ، نماز گزارد و هيچ‌كس در عبادت بر او پيشى نگرفته و در راه طاعت هرگز از او تقصيرى به وجود نيامده . او مردى است در شناختن دقايق حلال و حرام كامل و در معرفت حقايق علم شريعت متبحّر . پس اى قوم از خداى تعالى بترسيد و پيروى اين‌چنين پيشوايى را غنيمت دانيد و بر تقديم مراسم خدمت و لوازم بندگى او كمال سعى و اهتمام به جاى آريد و نيكبختى دين [ 65 ب 
  ] و دنيا در فرمانبردارى او شناسيد .\r\nچون اشتر نخعى از سخن فارغ شد اشعث بن قيس زبان به مدح و ثناى امير المؤمنين حيدر بگشاد و گفت : اى مردمان ! خداى تعالى را در حقّ ما نعمتهاى بسيار است و بهترين نعمتها و نيكوترين همه عطيه‌ها كه خداى تعالى ما را بدان مخصوص گردانيده آن است كه [ كسى 
  ] چون علىّ بن ابى طالب را پيشوا و مقتداى ما عنايت فرموده ، شكر اين نعمت به چه زبان توان ادا نمود ؟ و اصحاب پيغمبر ، صلّى اللّه عليه و آله ، كه در بيشتر غزاها در خدمت حضرت رسالت‌پناهى بودند و شرف صحبت و مجالست آن حضرت يافته‌اند با مااند . و اگر فى المثل بنده‌اى حبشى پيشواى ما بودى از راه عقل و شرع اطاعت و انقياد او ما را لازم بودى ، پس چگونه [ است اينك كه 
  ] امام و پيشوا و خليفه و مقتداى ما پسر عمّ مصطفى ، صلّى اللّه عليه و آله ، باشد ؟ كه به حقيقت وصىّ او و برادر او و پدر فرزندان او و وارث علم او و هادى امّت و شايستهء علم و حكمت اوست ، و مصطفى را ، صلّى اللّه عليه و آله ، در وقت كودكى تصديق نموده و با او نمازگزارده و ايّام جوانى كه ابتداء زندگانى و موسم شادمانى است در خدمت آن حضرت گذرانيده تا به سن كمال رسيده و در جميع غزاها به فرمان او شمشيرها زده و جان فداى اشارت و خدمت او داشته و به خدمات پسنديده قيام نموده و با وجود اينها به شرف قرابت و دامادى مواصلت يافته . اين‌چنين شخصى گرامىذات ستوده‌صفات چگونه با معاويه كه آزادكرده و پسر آزادكرده است برابر توان كرد ؟ و كدام عاقل خدمت دولت اين را از دست داده مصاحبت معاويه اختيار نمايد ؟ جماعتى بىدينان و گمراهان و طايفه‌اى كوران و كران بر او جمع شده‌اند و او را به راههاى خطا مىدارند و تدبيرهاى ناصواب پيش او مىنهند . نتيجهء افعال و اعمال ايشان در اين دنيا ننگ خواهد بود و در آخرت آتش دوزخ . از خدا بترسيد اى\r\n\r\n","description":"","footnote":"","page_name":" 480 ","page_number":490},
  {"content":"\r\n\r\nبندگان خدا و دست در دامن طاعت و متابعت پسر عمّ مصطفى ، صلّى اللّه عليه و آله ، كه وصىّ صدق و خليفهء حقّ اوست ، زنيد و نجات راه آخرت در فرمانبردارى او دانيد ؛ و السّلام .\r\nو جماعتى ديگر از اكابر اصحاب كه حاضر بودند هريكى فصلى در مدح و ثناء آن حضرت ادا فرمودند و لشكر را بر اطاعت و انقياد آن حضرت مبالغه فرمودند . و چون اين مجلس در جايى منعقد بود كه معاويه و اصحاب او مىديدند و مىشنيدند ، معاويه روى به ذو الكلاع حميرى آورد و گفت : مىبينى كه اين جماعت چگونه گرد آمده‌اند و لشكر را به چه طريق بر جنگ و قتال ترغيب و تحريص مىنمايند و تو همين [ گونه 
  ] خاموش مىباشى و نطق نمىزنى و جوابى نمىدهى . آخر هيچ سخن ندارى و جوابى نمىتوان داد ؟\r\nذو الكلاع گفت : سخن بسيار مىدانم و جواب ايشان به خوب‌ترين وجهى مىتوانم گفت .\r\nپس فرمود تا اسب او بياوردند . بر نشست و روى به لشكر شام آورد و گفت : اى اهل شام ! شنيديد كه اهل حجاز و عراق با علىّ بن ابى طالب چه گفتند ، و او را به چه نحو بستودند ، و در مدح او چه مبالغتها نمودند ؟ مىدانيم كه در ميان آن لشكر جماعتىاند كه ايشان را با رسول خداى تعالى كمال قرب حاصل است و به انواع فضائل و كمالات آراسته‌اند . امّا با وجود اين من در اين كار بسيار انديشيده‌ام و اين مهم كه ما را پيش آمده است زيروزبر گردانيده‌ام و ظاهر و باطن او بازجسته‌ام و خير و شر آن بازدانسته‌ام . به‌هيچ‌وجه مرا خيال ترك [ طلب 
  ] خون عثمان به خاطر قرار نمىگيرد ؛ چه ، او خليفه‌اى عادل ، امامى كامل ، پيشوايى بحقّ و مقتدايى صدق بود . پس ما اگر خون او را ضايع گذاريم روز قيامت از اين سؤال كه چرا خون اين چنين امامى را ضايع گذاشتيد ؟ چه جواب خواهيم گفت ؟ و علىّ بن ابى طالب اگرچه مردى بزرگ است ، امّا در اعانت و يارى زوج دو دختر مصطفى ، « 1 » صلّى اللّه عليه و آله ، و سازندهء كار لشكر پيغمبر ، زيادكنندهء در مسجد مصطفى ، صلّى اللّه عليه و آله ، و آن‌كس كه مصطفى ، صلّى اللّه عليه و آله ، در حقّ او گفته : « عثمان منّى و انا من عثمان » يعنى : عثمان از من است و من از عثمانم ، و آن كسى كه ملائكهء ملكوت و ساكنان عالم جبروت از غايت حلم و حيا - كه در ذات او بود - شرم مىداشتند ، تقصير كرده و او را فروگذاشته و خصمان او را بر كشتن او يارى داده ؛ و حال آنكه با على قرابت داشت ، بلكه پسر عمّ « 2 » بود در نسب و برادر او بود در دين و شريك او بود در شورى . و الحال اين جماعت كشندگان عثمانند كه به پاى خود از عراق به شام آمدند و رنج سفر از شما بازداشتند . پس اى اهل شام ! دل قوى داريد و روى به اين قوم آريد كه به پاى\r\n\r\n\r\n","description":"","footnote":"\r\n( 1 ) . چنان‌كه پيشتر گفتيم ، روايت مشكوكى مبنى بر نكاح عثمان با دو دختر رسول اللّه ( ص ) ، رقيه و كلثوم ، در كتب سير آمده است ، و عثمان را به همين دليل ذو النّورين لقب داده‌اند .\r\n( 2 ) . به‌طورىكه قبلا گفته شد على ( ع ) و عثمان هردو از نسل عبد مناف بودند .\r\n","page_name":" 481 ","page_number":491},
  {"content":"\r\n\r\nخويش به گورستان آمده‌اند ، و در كشتن ايشان از خداى تعالى مدد خواهيد .\r\nالقصّه كه ذو الكلاع اين نوع سخنها مىگفت و لشكرها روى به يكديگر مىآوردند و مستعدّ جنگ مىشدند و تا آن‌وقت چند چوبه تير از لشكر امير المؤمنين به ذو الكلاع زدند .\r\nذو الكلاع ترك آن سخنها نمود و جنگ اشتداد يافت . در اين اثنا ابو جهمة الاسدى از لشكر امير المؤمنين على ، عليه السّلام ، بيرون آمد و بر لشكر شام حمله كرد و ساعتى مبارزت نمود و جنگ نيكو بكرد و بازگشت . و اين ابو جهمة ، كعب بن جعيل « 1 » را - كه شاعر معاويه بود - بسيار هجو كردى و در افواه خلق انداختى و مىگفتى اين هجو [ را 
  ] نجاشى ، شاعر امير المؤمنين على ، كرّم اللّه وجهه ، كرده و كعب بن جعيل از اين جهت دايما كينهء نجاشى در دل مىداشت تا در اين روز كعب مسلّح و مكمّل بيرون آمد و نجاشى را به ميدان طلبيد و گفت : تا كى مرا هجو كنى ؟ اگر مردى به ميدان بيرون شو تا جواب بشنوى ؛ كه جواب مردان به شمشير باشد نه به زبان . « 2 » نجاشى چون سخن كعب را شنيد در ساعت سلاح پوشيده بيرون آمد و بعد از كوشش جانبين نجاشى نيزه‌اى به كعب رسانيد كه او از آن جراحت سخت نالان بازگشت و مدّتى در رنج آن جراحت بود تا بمرد .\r\nدر اين اثنا دو سوار امرد از لشكر امير المؤمنين بيرون آمدند و بر لشكر شام حمله كردند و صفوف لشكر را شكافته خود را به سراپردهء معاويه رسانيدند و در آنجا جنگهاى سخت كردند . عاقبة الامر همانجا به عزّ شهادت فايز گشتند . بعد از آن عبد اللّه بن جعفر طّيار « 3 » برادرزادهء امير المؤمنين على ، عليه السّلام ، بيرون آمده محبّان و شيعيان خود را آواز كرد .\r\nقريب هزار سوار بر او گرد آمدند . فرمود : من بر لشكر شام حمله مىكنم ، موافقت نماييد . همه به سمع طاعت اجابت نموده يك‌دفعه بر لشكر شام حمله كردند . ميانهء ايشان جنگ محكم در گرفت . و ياران عبد اللّه بن جعفر از مركب پياده گشته ، زانو بر زمين نهاده كارزارى كردند كه در هيچ زمان كسى مثل آن جنگ نشان نداده [ بود 
  ] ، و خلقى بسيار از لشكر معاويه كشته شد .\r\nپس عبد اللّه جعفر با قوم خود بازگشت و به خدمت امير المؤمنين على ، عليه السّلام ، آمد .\r\nدر مقصد اقصى آورده كه روز نوزدهم از اصحاب معاويه عثمان بن وايل الحميرى كه او را با برادر [ ش 
  ] هريكى را مقابل صد سوار نامدار مىدانستند و معاويه در كارهاى سخت بر\r\n\r\n\r\n","description":"","footnote":"\r\n( 1 ) . وى كعب بن جعيل الغلتبّى ابن قمير بن . . . تغلب بن وائل است . براى مطالعه شرح حال وى - خزانة الأرب ، ج 1 ، ص 458 .\r\n( 2 ) . مىتوانيد رجزهاى اين دو شاعر را در پيكار صفين ( ص 495 ) بخوانيد .\r\n( 3 ) . وى برادر مادرى محمّد بن ابى بكر بود . مادر آن دو اسماء ، دختر عميس بن نعمان ، بود كه نخست همسر جعفر بن ابى طالب بود . پس از آن همسر ابو بكر صديق شد و محمّد را به دنيا آورد . اسماء پس از مرگ ابو بكر همسر على ( ع ) شد .\r\n","page_name":" 482 ","page_number":492},
  {"content":"\r\n\r\nاين دو برادر بسيار اعتماد مىداشت ، و چون اين عثمان به ميدان آمد جولان نموده مبارز خواست . از لشكر ظفرپيكر امير المؤمنين حيدر ، عليه التّحيّة من الملك الاكبر ، عياش بن ربيعه در برابر او با سلاح تمام به ميدان آمد . امير المؤمنين على ، عليه السّلام ، عياش را بخواند و فرمود كه : جامه و لباس خود به من ده ، چون پوشيد بيرون آمد . حمزه پنداشت كه عياش است .\r\nپس امير المؤمنين على ، عليه السّلام ، ضربتى بر بغل او زد ، چنان كه نصف شانهء با نيمهء روى بر هوا رفت . قوم از آن ضربت تعجّب داشتند و هيبت عياش در دل ايشان جاى گرفت . پس عمرو بن عبس اللحمى از دلاوران نامدار شام به مقابلهء امير المؤمنين على بيرون آمد و نيزه‌بازى شروع نموده ، امير المؤمنين فرمود : وقت بازى نيست محّل جنگ است - و ضربتى بر ميان او زد ، چنان كه نيمهء بدنش درست بر زمين افتاد .\r\nعمرو عاص گفت : و اللّه اين زخم بجز ضربت على نيست . معاويه باور نداشت و او را عياش مىپنداشت . عمرو گفت : تمام لشكر را حمله فرماى ، اگر اين سوار به جاى خود قرار گيرد و از آنجا نجنبد البّته على است ، و الّا كسى ديگر است . پس خيل معاويه يك بار حمله آوردند بر او .\r\nامير المؤمنين از جاى خود نجنبيده دست ولايت به قتل ايشان برگشاد تا عدد مقتولان به سى و سه رسيد . اشتر گفت : يا امير المؤمنين تو به نفس مبارك خود را به قتال اين گمراهان رنجه مدار . اين قوم را به من واگذار كه اين بنده اين طايفه را كفايت است . امير المؤمنين گفت :\r\nحضرت رسول [ 66 الف 
  ] صلّى اللّه عليه و آله ، با وجود آنكه اكرم و اعظم خلايق بود در روز احد و حنين به نفس خود جنگ كرد . و اگر معاويه و عمرو عاص به جنگ من بشتافتندى ، اصحاب و شيعيان من از شدّت و محنت خلاص يافتندى . اشتر گفت : يا امير المؤمنين ، به حقّ خداى كه بازگرد و اين جنگ را به من گذار .\r\nو چون ملتمس او مبذول شد اشتر گفت : پس [ اى معاويه ! خود 
  ] در مقابلهء صاحب من بيرون آى كه او پيشواى عرب و عجم و افضل و اكرم امم است . معاويه به سخن اشتر التفات ننموده لشكر خود را به جنگ اشتر امر فرمود و جندب بن ابى ربيعه را بخواند . و اين جندب پيش از اين دختر معاويه را خواستگارى نموده بود و معاويه رد كرده . در اين وقت عمرو عاص گفت :\r\nاگر اشتر را بكشى معاويه دختر خود ، رمله ، را به تو تزويج كند . جندب برابر اشتر آمد . اشتر گفت : معاويه به چه وعده تو را به جنگ فرستاده ؟ گفت : تزويج دختر خود موقوف به قتل تو داشته . اشتر بخنديد . پس جندب نيزه‌اى حوالهء اشتر كرد . اشتر نيزهء او را در زير بغل گرفت ، چنان كه جندب هرچند سعى كرد نتوانست نيزهء خود را خلاص نمود . پس اشتر نخعى تيغى زد و نيزهء او را دو نيم ساخت و جندب را مجال ستيز نماند . پس روى به گريز نهاد . اشتر به يك ضرب كار او را تمام كرده بر اهل شام حمله آورد . ايشان از پيش اشتر در رميدند ، تا آنكه اشتر\r\n\r\n","description":"","footnote":"","page_name":" 483 ","page_number":493},
  {"content":"\r\n\r\nمعاويه را دريافت . خواست كه دل از كار او فارغ كند كه از بنى جمح مردى خود را به مدد معاويه رسانيد . چون اشتر به دو پرداخت معاويه بگريخت .\r\nدر تاريخ ابن اعثم كوفى آورده كه روزى از ايّام صفّين از لشكر معاويه چهار صف با چهار علم بيرون آمدند عمّامه‌ها بر سر پيچيده و دل در مردن نهاده . و ابو الاعور سلمّى در پيش آن چهار صف مىآمد و ايشان را بر جنگ ترغيب مىداد و مىگفت : اى اهل شام ! از گريختن حذر كنيد . در گريختن ننگى عظيم است . روى به جنگ اهل عراق آريد كه ايشان اهل شقاق و نفاقند . از هرچهار صف آواز برآمد كه : امروز از جنگ اهل عراق بازنگرديم تا معاويه را از خويشتن راضى نگردانيم و او را خوشدل و شادمان نگردانيم .\r\nچون سرخيل لشكر امير المؤمنين على ، عليه السّلام ، اين حال را مشاهده كردند سعيد بن قيس الهمدانى آواز داد و قوم خويشتن را بخواند ، و عدىّ بن حاتم الطائىّ خويشان و قرابتيان خود را جمع كرد ، و اشتر نخعى با قوم بنى مذحج ساخته و آراسته پيش آمد ، و اشعث بن قيس نيز مسلّح و مكمّل با لشكر خود به ايشان پيوست ، و ديگر سواران و سرخيلان سپاه امير المؤمنين جمع شده لشكر [ ى 
  ] عظيم در هم آمد . پس همهء قوم به يك حمله بر آن چهار صف حمله كردند و ايشان نيز از آن جانب حمله آوردند و در جنگ آويختند . تا شب در جنگ بودند . عاقبت ظفر و نصرت اصحاب امير المؤمنين على ، عليه السّلام ، را بود و زياده از سه هزار مرد از لشكر معاويه در اين معركه كشته شد .\r\nبعد اصحاب معاويه گريختند و پناه به بلنديى كه در آن نواحى بود بردند . سعيد بن قيس همدانى با خيل خود ايشان را از آن بالا به نشيب آورد و بسيار كس از ايشان در اين وقت به قتل رسيد و معاويه پياپى لشكر به مدد مىفرستاد ، و از جانب امير المؤمنين على ، عليه السّلام ، عمّار ياسر لشكر را ترغيب مىفرمود .\r\nدر اين روز از اصحاب امير المؤمنين هاشم بن المرقال جنگهاى سخت كرد و مردانگى بسيار نمود ، و زرقا ، دختر عدىّ بن سيرة الهمدانى ، در ميان صفها ايستاده قبيلهء همدان را مىستود و ايشان را بر جنگ ترغيب مىنمود و مىگفت : اى مردمان ميدان جنگ ، صبر كنيد و پاى محكم داريد ، باشد كه فتنه بر طرف شود كه اين نه جنگى است كه در آن افتاده‌ايد ، بلكه بلايى است [ كه 
  ] بدان گرفتار شده‌ايد . اى مردمان ، چراغ در آفتاب نور ندهد و ستاره در مقابل ماه ننمايد و استر بر اسب پيشى نتواند گرفت و دف و سنگ با يكديگر نسبتى ندارد و آهن جز [ به 
  ] آهن نشكافد . اى مهاجر و انصار ! صبر كنيد . و اى دلاوران عرب ! در اين ميدان كه محل مردان است تا جان داريد بكوشيد تا حق به مركز خود قرار گيرد .\r\nالقصّه كه زرقا اين سخنها مىگفت و قوم خود را بر جنگ دلدارى مىداد تا شب درآمد و\r\n\r\n","description":"","footnote":"","page_name":" 484 ","page_number":494},
  {"content":"\r\n\r\nهردو لشكر از يكديگر جدا شدند و به قرارگاههاى خود شتافتند .\r\nدر مقصد اقصى آورده كه روز بيستم بعضى از امراى امير المؤمنين برخاستند و لشكر را دلدارى مىدادند و بر جنگ ترغيب مىنمودند . از آن جمله سعيد بن قيس قوم خود را گفت :\r\nدل خوش داريد كه جمعى از مهاجر و انصار و هفتاد مرد از اهل بدر با شماست و امير شما پسر عمّ رسول است كه در حالت صغر سن در حجر پيغمبر تربيت يافته و در حالت كبر در جميع غزاها ملازم آن حضرت بوده ، و معاويه آزادكرده پسر آزادكرده و اصحاب و اعوان او جمعى اوباش و اجلافند . پس بر شما باد كه تقوى و پرهيزكارى را پيشهء خود سازيد و بر سختيهاى اين جنگ صبر و ثبات نماييد .\r\nو چون صفوف راست شد حضرت امير المؤمنين ، اسد اللّه الغالب ، علىّ بن ابى طالب ، عليه السّلام ، دست دعا به حضرت ربّ العلى برآورده و گفت : اى بارخدايا ما به سوى تو شكايت مىكنيم غيبت نبّى خود را و بسيارى دشمنان خود را . پس اى پروردگار ما ! حكم كن ميان ما و قوم ما به حقّ كه تو بهترين حاكمانى . و در اين روز امير المؤمنين حيدر به دست خود پنجاه مرد از نامداران اهل شام را به قتل آورد .\r\nو در تاريخ ابن اعثم كوفى مذكور است كه در اين اثنا از اهل شام يزيد بن زياد بيرون آمد و در مردىّ و شجاعت خود رجزى خواند و غلوّ مىنمود و مبارز مىخواست . اشتر نخعى پيش آمد و بر او حمله كرد و به يك ضرب كار او بساخت . چون اشتر مراجعت نمود مردى از اهل شام كه نام او منتجع بن بشر الخدامى بود بيرون آمد و بنى اعمام خود را به آواز بلند بخواند و گفت : اى بنى جذام ! مرا يارى دهيد تا بر لشكر عراق حمله كنيم ، باشد كه بعضى از آنچه مراد ماست دريابيم و مقصود خويشتن را حاصل كنيم .\r\nاز بنى جذام هيچ‌كس او را جواب نداد . چون او را معلوم گشت كه كسى او را اجابت نخواهد كرد اسب برانگيخت و بر لشكر امير المؤمنين على ، كرّم اللّه وجهه ، حمله كرد و شمشير بركشيد و جنگ آغاز نهاد . و در اثناء جنگ نظر بر چپ و راست مىكرد و امير المؤمنين على را مىجست تا بر او حمله كند . عدىّ بن حاتم دانست كه او چه انديشه دارد . بر او حمله كرد و نيزه‌اى بر سينهء او زد و او را بينداخت . پس جولان كرد و مفاخرت نمود و بازگشت .\r\nو در مقصد اقصى آورده كه روز بيست و سيم جمعى از اصحاب امير المؤمنين بيرون آمدند همه دل از دنيا برداشته و همّت بر قتل گماشته ، و مقدم ايشان خالد بن معمر [ بود 
  ] و شش هزار مرد با او به موت بيعت كردند كه بازنگردند تا به سراپردهء معاويه برسند . خالد با متابعان خود به هرموضع كه مىرسيدند ويران مىكردند . چون امير المؤمنين على ، عليه السّلام ، اين وضع را مشاهده نمود فرمود : اى معاويه ! به مقابلهء من بيرون آى تا قوم به‌واسطهء من و تو كشته نگردند .\r\n\r\n","description":"","footnote":"","page_name":" 485 ","page_number":495},
  {"content":"\r\n\r\nمعاويه عمرو عاص را گفت : چه مىگويى عمرو ؟ عمرو عاص گفت : على از سر انصاف مىگويد . بعد از آن عبد الرحمن بن خالد را گفت : تو در اين باب چه صواب مىبينى ؟ او نيز گفتهء عمرو را اعاده كرد . معاويه گفت : لعنت بر شما باد كه از اين سخن به غير از خلاصى خود از صحبت من چيز ديگرى نمىخواهيد ، و گرنه ملوك را با جنگ چه كار ! همانا اگر من هلاك شوم شما را بعد از من بقايى نخواهد بود .\r\nپس معاويه ، عمرو بن كعب را - كه از اولاد سيف ذىيزن بود و به شجاعت مشهور و مذكور بود - بخواند و گفت : مرا معلوم است كه در حضر موت از تو شجاع‌تر و داناتر به كار جنگ كسى نيست . مىخواهم كه در مقابلهء علىّ بن ابى طالب بيرون آيى . گفت : مبارزت او اختيار نكنم ، اگرچه مجموع مملكت خود را به من ارزانى دارى . گفت : پس در برابر اشتر بيرون برو . گفت : نتوانم ، و ليكن به غير اين هردو هركه باشد به قتال او شروع نمايم . گفت : به ميدان برو و كار عمّار ياسر را بساز .\r\nعمرو بن كعب بيرون آمد و عمّار ياسر را به ميدان خواند . عمّار خواست كه بيرون آيد .\r\nامير المؤمنين او را منع فرمود و سلاح او پوشيده به ميدان آن بيرون آمد و به مجرّد رسيدن عمرو بن كعب را به اشارهء ذو الفقار همچو خيار تر به دو نيم ساخت . عقب او مرد ديگرى از بنى عمّ او بيرون آمد . او نيز به عمرو رسيد . همچنين هفت نفر پياپى از آن قوم به قتل رسيدند .\r\nمعاويه گفت : ظاهرا اين سوار علىّ بن ابى طالب است . عتبه برادرش گفت : عمّار نيز در شجاعت نظير ندارد . گفت : همچو على نيست .\r\nپس معاويه عبد الرحمن بن خالد را بخواند [ 66 ب 
  ] و گفت : به قتال اين سوار بيرون رو .\r\nعبد الرحمن به گمان آنكه عمّار است بيرون آمد و به نيزه حمله كرد . امير المؤمنين شمشير بر نيزهء او زد و نيزهء او را دو نيم ساخت و به تيغ بر وى حمله كرد و گفت : به حقّ خداى تعالى و حرمت رسول او كه از من عفو كن . امير المؤمنين على دست از او بازداشت . معاويه ملامت آغاز كرد . عبد الرحمن گفت : اى معاويه موت بغايت دشوار است و تو نيز به سبب آن از جنگ علىّ بن ابى طالب احتراز مىنمايى .\r\nبعد از آن معاويه وليد بن عقبه را به ميدان فرستاد و خبر به امير المؤمنين ارسال داشت كه هر كه را مىخواهى به جنگ اين جماعت بيرون فرست . اشتر گفت : يا امير المؤمنين هيچ‌كس نسبت به تو دشمن‌تر از وليد بن عقبه نمىشناسم و هيچ احدى را در موّدت تو از خود ثابت و راسختر نمىبينم . و در سر من بجز اين سودا نيست كه كاشكى خاك قدم تو مىبودمى . پس مرا بيرون فرست تا دل بر كشتن وى خوش كنم .\r\nمأمول او به حصول پيوست و سليمان بن صرد خزاعى نيز به موافقت اشتر مأمور شد .\r\n\r\n","description":"","footnote":"","page_name":" 486 ","page_number":496},
  {"content":"\r\n\r\nسليمان اصحاب خود را دلدارى داد و به صبر و ثبات‌قدم ايشان را وصيت كرد . چون كار نبرد اشتداد يافت اشتر به جنگ شتافت . وليد بن حمزهء باهلى كه از شجاعان مشهور شام بود در برابر او ايستاد . اشتر ضربتى بر تارك او زد كه در ساعت جان بداد و [ اشتر 
  ] گفت : در شام از او سخنى شنيدم كه مويها بر اعضاى من راست بايستاد . با خود نذر كرده بودم كه هرگاه بر وى دست يابم به قتل او شتابم . پس شكر حقّ سبحانه و تعالى به جاى آورد بر آنچه او را بر اين چنين امرى ظفر داد .\r\nبعد از قتل حمزه برادرش حبل نام بيرون آمد و گفت : اى اشتر ! برادر نامدار مرا بكشتى ؟\r\nاشتر گفت : شخصى [ كه 
  ] ظالم و فاسق و دشمن دوست خدا بود ، قتل كردم . همين ساعت ترا نيز به دو رسانم . اين بگفت و او را نيز به يك ضرب به برادرش رسانيد . برادر سيّم ، مرثد نام ، بيرون آمد . او نيز مقتول شد . برادر چهارم ، مظفّر نام ، بيرون آمد . او را نيز به ايشان و اصل گردانيد .\r\nالحاصل كه آن روز چهارده كس از اقرباء حمزه بر دست اشتر به قتل رسيدند و اهل شام را هراس عظيم در دلها جاى گرفت ، چنانچه هيچ‌كس به ميدان اشتر بيرون نيامد . پس وليد را به ميدان خواند . از ترس به ميدان بيرون نيامد .\r\nو در تاريخ ابن اعثم كوفى آورده كه روزى از ايّام صفّين معاوية بن ابى سفيان بيرون آمد و گفت : اى اهل شام ! رحمت بر شما باد . بر لشكر علىّ بن ابى طالب حمله بريد كه كار به غايت رسيد و جنگ به نهايت كشيد . اهل شام بر عراق حملهء عظيم كردند و به آن حمله هزار مرد از لشكر امير المؤمنين بيرون بردند و از لشكر جدا افكندند . امير المؤمنين على چون حال بدان منوال ديد به آواز گفت : هيچ‌كس هست كه دل از دنيا برگيرد و آخرت را بر دنيا برگزيند و خويشتن را به خداى تعالى فروشد ؟ عبد العزيز بن حارث [ جعفى 
  ] پيش آمد و گفت : اى امير المؤمنين ! جان من فداى تو باد . هرخدمتى كه هست بفرماى تا جان دارم و در آن باب اهتمام به جاى آرم .\r\nامير المؤمنين فرمود : اى عبد العزيز ! بر اهل شام حمله كن و خود را به هرنوع كه باشد به اصحاب ما برسان . چون ايشان را بينى از من به ايشان سلام برسان و بگوى امير المؤمنين مىفرمايد مردانه باشيد و تكبير و تهليل بلند گوييد كه اينك من به شما رسيدم . عبد العزيز در ساعت اسب برانگيخت و صفوف شاميان را شكافته خود را به ياران امير المؤمنين رسانيده پيغام امير المؤمنين به ايشان رسانيد . آن قوم از آن مژده قوّتى تمام يافته آواز تكبير و تهليل برآورده دل بر جنگ نهادند . متعاقب اين حال امير المؤمنين على ، عليه السّلام ، با لشكر ظفر پيكر سوار شده و به آواز بلند اللّه اكبر گويان متوجّه آن جانب گرديد . چون اهل شام دانستند كه امير المؤمنين على ، عليه السّلام ، به جانب ايشان متوجه است همه چون بنات النعش متفّرق\r\n\r\n","description":"","footnote":"","page_name":" 487 ","page_number":497},
  {"content":"\r\n\r\nگشته روى به گريز نهادند . امير المؤمنين فرمود : اى ياران دفع اين ملاعين كنيد .\r\nالقصّه ؛ آن روز به يك حمله ياران امير المؤمنين هفتصد مرد از اصحاب معاويه [ را 
  ] به قتل رسانيدند و از لشكر امير المؤمنين هيچ‌كس كشته نشد . چون بازگشتند هركسى سخنى مىگفت و كيفيت آن جنگ را حكايت مىكرد . امير المؤمنين از ايشان پرسيد كه : امروز كدام مبارز در جنگ بسيار جدّ نمود و اثر كدامين در اين جنگ نيكوتر و پسنديده‌تر بود ؟ گفتند : اثر امير المؤمنين از همه بيشتر بود . امير المؤمنين فرمود كه : اثر عبد العزيز بن الحارث كه سلام و پيغام من به شما رسانيده بود از همه زياده بود . گفتند : چنين است يا امير المؤمنين . و در مردانگى و نبرد عبد العزيز شعرها گفتند و او را به انواع شجاعت بستودند . و آن شب تا روز در آن حكايت بودند .\r\nروز ديگر معاويه برخاست و تعبيهء لشكر راست كرد و گفت : اى اهل شام ! در جنگ تقصير مكنيد و سعى خويشتن را مبذول داريد . و امير المؤمنين على ، عليه السّلام ، نيز تعبيهء لشكر فرمود و گفت : چشمهاى خود فروخوابانيد و آوازها بلند مكنيد و سخن كمتر گوييد و دل بر جنگ نهيد و صبر كنيد و ثابت‌قدم باشيد . بعد از آن هاشم بن عتبة المرقال « 1 » را بخواند و او را گفت : علم خويشتن را به جانب اهل حمص روان كن . روى بدانجانب آر ، كه اهل حمص دوستان معاويه‌اند و دعوى شجاعت و مردانگى مىكنند . هاشم گفت : به چشم و سر چنان كنم كه امير المؤمنين مىفرمايد . پس با خيل خود روى به اهل حمص آورد و جنگ عظيم مىكرد و بر ايشان غالب شد .\r\nدر اين اثنا مردمان قبيلهء عكّه تمامى پيش معاويه آمدند و زانو بر زمين زدند و گفتند : اى امير ما عزيمت كرديم كه در خدمت تو جان صرف نماييم و در اين مهم كه افتاده از جهت خشنودى خاطر تو به قدر سعى خود بكوشيم و تا تو از ما خشنود نشوى از جنگ بازنگرديم .\r\nچون سعيد بن قيس الهمدانى اين معنى از بنى عكه دانست ، گفت : بنى عكه بدانچه گفتند البتّه وفا كنند . پس بنى اعمام و اقرباء خود را جمع كرد و گفت : اى برادران ! بدانيد كه بنى عكه خويشتن را به جهت دنياى معاويه فروختند . بايد كه شما براى رضاى خداى تعالى و بهشت جاويد خويشتن را به امير المؤمنين على بفروشيد . قوم اجابت كرده از روى رغبت و خوشحالى سلاح پوشيده پيش او آمدند و گفتند هرچه مىفرمايد مطيع و منقاديم . سعيد گفت : چون قبيلهء عكه ساخته شدند بايد كه روى بديشان آريم و دفع ايشان بر جميع مهمات مقدّم داريم . گفتند :\r\nچنين كنيم . پس بدانجانب روان شدند .\r\n\r\n\r\n","description":"","footnote":"\r\n( 1 ) . ( مرقال : تيزرو . - و ) هاشم بن عتبه را به لحاظ سرعت و چابكى در جنگ كردن ، مرقال خطاب مىكردند .\r\n","page_name":" 488 ","page_number":498},
  {"content":"\r\n\r\nبنى عكه چون ايشان را ديدند كه قصد جنگ ايشان دارند در حركت آمدند . هردو قوم بر يكديگر تاختند و جنگ در گرفت . در اثناء جنگ مردى از بنى عكه آواز داد كه : اى بنى عكه ! پياده شويد و جنگ كنيد . بنى عكه پياده شدند و قبيلهء همدان نيز پياده شدند و به نيزه جنگ مىكردند تا نيزه‌ها شكسته شد . بعد از آن دست به شمشيرها نموده چندان محاربه نمودند كه خلقى بسيار از جانبين كشته شد . و بنى عكه آواز دادند كه اى بنى همدان بازنگرديد كه ما باز نخواهيم گشت . و بنى همدان نيز آواز دادند كه تا بنى عكه در برابر ايستاده مىبينيم البتّه ما باز نگرديم . پس بنى عكه روى به جانب قبيلهء همدان داشتند و پاى بازپس مىنهادند و به سوى لشكر خويشتن مىرفتند و بنى همدان نيز به اين طريق به جانب لشكر خود مىرفتند ، تا هر دو طايفه به صفوف خود پيوستند .\r\nو عمرو عاص معاويه را گفت : اگر با تو يك طايفه‌اى ديگر بودى مثل بنى عكه و با علىّ بن ابى طالب يك قبيله‌اى ديگر بودى چون همدان ، جميع لشكر هلاك گشتى .\r\nو در مقصد اقصى آورده كه در روز بيست و چهارم اشتر در ميمنه بايستاد و كار جنگ امتداد يافت ، حتّى آنكه تمام شب جنگ مىكردند . در اين روز به عمّار ياسر جراحت بسيار رسيد ، چنان كه از كثرت سيلان خون ضعف بر وى مستولى گشت و بيهوش شد تا نمازها از او فوت شد ، چون به خود آمد قضا كرد . مرويست كه در اين شب امير المؤمنين على ، عليه السّلام ، به آواز بلند فرمود كه : يا ابا مسلماه . محمّد بن حنفيّه گفت : يا امير المؤمنين : ابو مسلم در آخر صفوف است . گفت : اى فرزند ! مرادم ابو مسلم خولانى « 1 » نيست ، بلكه مقصودم صاحب جيش ماست كه از جانب مشرق با رايات سپاه پديد آيد و چندان جنگ و نبرد نمايد كه خداى تعالى حق را به اهل خود بازگرداند . خوشا حال كسى كه با آن طايفه موافقت نمايد در اظهار دين و در كشتن ظالمان جّد و جهد به تقديم رساند .\r\nدر اين اثنا مردى از بنى نخع كه در شام مقام داشت پيش اشتر آمد و گفت : اى اشتر ! آگاه باش كه امشب به پاسبانى لشكر معاويه اصبغ بن ضرار [ ازدى 
  ] ، « 2 » كه مردى مكّار است ، مقررّ شده . از او باخبر باش كه او به خونريزى و فتنه‌انگيزى مشهور است . اشتر اين خبر به حضرت امير المؤمنين رسانيد . امير المؤمنين اشتر را به گرفتن اصبغ مبالغه فرمود [ 67 الف 
  ] بنابراين اشتر در طلب او شتافت تا آنكه او را دريافت . با اشتر هشت سوار بود و با اصبغ پنجاه . ميانهء\r\n\r\n\r\n","description":"","footnote":"\r\n( 1 ) . ابو مسلم خولانى زاهد شامى ، موسوم به عبد اللّه بن ثوب - و گفته‌اند ، ثوب يا ابن اثوب و پاره‌اى گويند : ابن عوف و ابن مشكم ، و نيز گويند : نامش يعقوب بن عوف بوده - از كسانى است كه آهنگ ديدار پيامبر اكرم كرد ولى به ديدار آن حضرت كامياب نشد و تا زمان يزيد بن معاويه بزيست ؛ - تقريب التهّذيب ، ص 612 ؛ المعارف ، ص 194 به نقل پيكار صفين ، ص 121 ، پابرگ 4 .\r\n( 2 ) . وى طلايه‌دار و ديده‌بان لشكر معاويه بود .\r\n","page_name":" 489 ","page_number":499},
  {"content":"\r\n\r\nايشان جنگ درگرفت . آخر الامر نصرت الهى قرين حال اشتر آمد و اصبغ اسير شد و اصحاب او هزيمت را غنيمت شمردند . اصبغ را اشتر گرفته به خيمهء خود آورد و محكم ببست و نگاهداشت تا بامداد پيش امير المؤمنين برد . و ابن اصبغ مردى بود فصيح و شعر نكو گفتى : نيمه شب قطعه‌اى نظم نمود مبنى بر ندامت خود و به آواز بخواند :\r\n الا ليت هذا اللّيل طبّق سرمدا * على النّاس لا يأتيهم بنهار\r\nيكون كذا حتّى القيامة إننّى * احاذر فى الإصباح ضرمة نار « 1 » \r\nچنانچه اشتر را بر وى رحم آمد و گفت : اى اصبغ مترس ، كه فردا ان شاء اللّه تعالى تو را از امير المؤمنين درخواست نموده آزاد كنم .\r\nپس صبح تاريك اشتر او را پيش امير المؤمنين مىبرد و چون به نزديك خيمهء امير المؤمنين رسيد سياهيى در نظرش آمد . پنداشت كه سگى است . چون نزديك رفت ظاهر شد كه مردى است خنجر در دست دارد . اشتر نيزهء خود را حوالهء او كرد و گفت : راست بگو ، كه بجز راستى تو را خلاصى نيست . گفت : اگر راست بگويم دست از من بازدارى ؟ اشتر گفت :\r\nچنين كنم . گفت : من از لشكر معاويه‌ام و به قصد علىّ بن ابى طالب آمده‌ام كه اين جنگ و كشش اندر ميان اين دو گروه به درازى انجاميد . اشتر گفت : اى بدبخت به امر كه اين كار در پيش گرفتى ؟ گفت : كسى نفرموده است ، و ليكن خود انديشيدم كه اگر اين كار بر دست من آيد مرا در پيش معاويه اعتبار بيفزايد . گفت : اى ناكس از عذاب الهى نترسيدى كه قصد قتل ابن عمّ رسول كردى ؟ گفت : على در روز بدر پدر مرا كشته و در روز احد برادر مرا . اشتر گفت : كينهء روزهاى كفر از امير المؤمنين علىّ بن ابى طالب مىخواهى ؟ اين بگفت و به يك طعن نيزه كارش بساخت .\r\nپس به نزديك امير المؤمنين آمد و بعد از تقرير احوال آن مردى كه به قتلش رسانيده بود ، اصبغ را آورد و التماس آزادى او نمود . امير المؤمنين فرمود . اى اصبغ ! با ما بودن بهتر مىدانى يا به سوى معاويه بازگشتن را ؟ اصبغ گفت : اهل و اموال من در شام است . خواهم كه به شام مراجعت نمايم « 2 » پس امير المؤمنين رخصت فرمود كه اصبغ هركجا كه خواهد برود .\r\nو در تاريخ ابن اعثم كوفى آورده كه بعد از اين معاويه مروان بن حكم و وليد بن عقبه و عبد اللّه بن عامر و طلحة الطلحات « 3 » را بخواند و گفت : كار ما با على عجب افتاده است . هيچ‌كس\r\n\r\n\r\n","description":"","footnote":"\r\n( 1 ) . نصر بن مزاحم دوازده بيت سرودهء ابن اصبغ را ذكر كرده است . ترجمهء فارسى دو بيت بالا در پايين تقديم مىشود :\r\nاى كاش امشب تا ابد چادر تيرهء خود را از سر مردم بر نگيرد و هرگز به روز نرسد ، و همچنان تا قيامت بپايد ، چه من به دميدن صبح نگران برافروختگى لهيب جنگ و كشتارم ؛ - پيكار صفين ، ص 641 .\r\n( 2 ) . مقايسه كنيد با پيكار صفّين ، ص 642 .\r\n( 3 ) . ش : طلحة الظلمات .\r\n","page_name":" 490 ","page_number":500},
  {"content":"\r\n\r\nنيست در ميانه ما كه از على بن ابو طالب كينه نداشته باشد . اوّل « 1 » من كه معاويه‌ام على بو طالب برادر و خال مرا بكشته است و در ريختن خون جدّ من شريك بوده . همچنين پدر وليد را در جنگ بدر كشته و پدر اين طلحه را در جنگ جمل نيز على به قتل رسانيده و برادران او را يتيم ساخته و عبد اللّه بن عامر را نيز از اين محنت حصّهء بزرگى است ؛ چرا كه ، على بو طالب پدر او را اسير گرفته و خانمان او را به غارت داده . و امّا مروان ، بتازگى پسر عمّ او ، عثمان بن عفّان ، را بكشته و چنين خللى صريح بر آن خاندان دين و ديانت و دودمان خلافت و امامت روا داشته و امثال اين نوع حركات قبيح از او بسيار در وجود آمده . چندان زنان و فرزندان را بيوه و يتيم كرده كه در شمار نتوان آورد و بسا دماغهاى تر از آتش تيغ آبدار او خشك گشته .\r\nبعد از آن شعرى برخواند كه مضمونش اين بود كه : هم دوست كشد على ، و هم دشمن ، چه خشك و چه تر ، پس گفت : و ما امروز كه حيله ساخته‌ايم و به انواع چاپلوسى چنين لشكرى را در اين صحرا جمع كرده و اسباب جنگ و شوكت بىشمار درهم آورده و على بو طالب در مقابل شما نشسته ، هيچ‌كس را از شما كينه‌هاى ديرينه كه در سينه‌ها درآيد در حركت نمىآيد هم ؟ مگر [ خود را 
  ] به خواب غفلت فروبرده‌ايد و پاى در دامن فراغت كشيده ؟\r\nو چون معاويه اين فصل بگفت و ايشان را بر سستى و بد دلى ملامت كرد ، مروان گفت :\r\nهمچنين است كه امير مىفرمايد . حال استيلاء على و رنجهايى كه از دست و زبان او به ما رسيده است ظاهر است و كينه‌هايى كه از او در دلهاى ما قرار گرفته از شرح مستغنى است .\r\nاكنون ما را چه مىفرمايى و در دفع او به چه نوع اشارت مىكنى ؟\r\nمعاويه گفت : در اين معنى به چندين پرسش حاجت نيست . مىخواهم كه در اين جنگ بجدّتر از اين باشيد و مردانه‌تر از اين روى به كارزار آريد . همگنان نيزه برگيريد و سبك بر او حمله كنيد ، باشد كه عالم و عالميان را از بيداد و ستم او خلاص كنيد .\r\nمروان گفت : به يقين معلوم شد كه تو را از ما ملالت گرفته و بر دل تو گران شده‌ايم و مىخواهى كه ما را به جنگ شير ژيان و اژدهاى دمان فرستى . چون مىفرمايى كه همگنان بر او كينه داريم و خويشتن را بر آن كينه مخصوص مىگردانى و مىگويى كه او برادر مرا [ و 
  ] خال مرا گردن زده و در خون جدّ من شريك بوده ، چرا خود بيرون نمىروى و كينهء خود بازنمىخواهى ؟ اگر نيزه برگيرى و در ميدان روى به دو روى آرى من و وليد و طلحه و عبد اللّه موافقت تو كنيم و هرچند كه سعى ممكن باشد به جاى آريم . امّا تو از جنگ با ابن ابى طالب\r\n\r\n\r\n","description":"","footnote":"\r\n( 1 ) . از اينجا تا اوّل مطالب مربوط به گشتن عدىّ بن حاتم همراه پسرش زيد در ميان كشته‌شدگان جنگ از « ش » نقل مىشود .\r\n","page_name":" 491 ","page_number":501},
  {"content":"\r\n\r\nگريزانى و طاقت مقاومت او ندارى . يك نوبت خود را آزمودى و چون او را بديدى چنان بگريختى كه روباه از شير گريزد . و شهسوار سپاه و وزير تو عمرو عاص لاف مردانگى مىزند و مىگويد در تمام عالم به شجاعت و دليرى و نبردآزمايى همتايى ندارم . چون در برابر او رفت ، ديدى كه چون گريخت ، و به چه صورت رسواى تمام خلق شد . « 1 » چون تو و عمرو عاص با اين فرّ و شكوه زهرهء كارزار او نداريد از معدود سه چهار [ كس 
  ] چه كار برخواهد آمد ؟\r\nاينك ما به ميدان او رفتيم ، چون طاقت دستبرد او نداريم هرچهار را به يك زخم ذو الفقار از پاى درآورد ، از آن تو را چه فايده باشد ؟ و از اهل عقل كدام كس ما را در اين جنگ معذور دارد ؟\r\nالقصّه ؛ عمرو عاص از اين فصل مروان در خشم شد و گفت : هرگز گمان نبرده بودم كه بر آنچه خويشتن در ورطهء هلاك نيندازم و از پيش على بو طالب بگريزم و جان خود را از دست ذو الفقار او نگاهدارم كسى مرا سرزنش كند ؛ چه گريختن از كسى كه طاقت برابرى او ندارد از سنّت انبياست . « 2 »\r\nپس روى به وليد آورد و گفت : تو اى وليد ! بسيار دعوى مردى مىكنى و لاف شجاعت و پردلى مىزنى . اگر اين راست مىگويى به ميدان رو و چندان توقّف كن كه چشم پسر ابو طالب بر تو افتد . اگر بعد از آن بوى حيات شنوى تا جهان روشن بينى ، تو را رسد كه مرا ملامت كنى و سرزنش .\r\nو در مقصد اقصى مذكور است كه در روز بيست و پنجم چون امير المؤمنين على ، عليه السّلام ، از نماز صبح فارغ شد متوجّه ميدان گشت . عمرو عاص به پسر خود عبد اللّه گفت كه : على را چگونه مىبينى ؟ گفت : اينك بر بغل « 3 » رسول ، صلّى اللّه عليه و آله ، سوار شده روى به ميدان مىآيد . عمر قصد بازگشتن كرد و گفت : اى فرزند ! و اللّه اين واقعهء ذات السّلاسل و يرموك نيست .\r\nكاشكى ميان من و اين جاى دورى مشرق و مغرب مىشدى . و اللّه اى فرزند كه سعد بن مالك « 4 » و عبد اللّه بن عمر را در حضرت عزّت قدر و منزلتى تمام است كه از اين واقعه كنار گرفته‌اند .\r\n\r\n\r\n","description":"","footnote":"\r\n( 1 ) . اشاره است به « طليق العورة » بودن عمرو بن عاص . در ماجراى صفّين علاوه بر عمرو عاص كه به اين صفت متّصف شد ، بسر بن ارطاة نيز با تأسىّ از عمرو عاص در ميدان جنگ موقعى كه از ضربت على ( ع ) نقش بر زمين شد ، با بالا زدن دامن خود از كشته شدن نجات يافت ؛ - شرح نهج البلاغه ، ج 3 ، ص 331 .\r\n( 2 ) . اشارهء عمرو عاص به اين حديث نبوى است كه « الفرار ممّا لا يطاق من سنن المرسلين » يعنى : گريختن از آنچه تاب و توان بر آن نباشد راه و روش پيامبران است ؛ - دهخدا ، امثال و حكم ، ج 1 ، ص 264 .\r\n( 3 ) . بغل - استر . - و .\r\n( 4 ) . مراد سعد بن ابى وقّاص است كه همراه عبد اللّه بن عمرو مسلمة از همراهى با على ( ع ) در جنگ جمل و صفّين خوددارى كرد .\r\n","page_name":" 492 ","page_number":502},
  {"content":"\r\n\r\nدر اين اثنا امير المؤمنين ، كميل بن زياد « 1 » را بفرمود كه : به نزديك معاويه رو و بگوى كه ما تو را به طاعت حقّ سبحانه و تعالى و متابعت رسول ، صلّى اللّه عليه و آله ، دعوت كرديم . تو از روى جهل و عناد قبول نكردى و راه مخالفت برگزيدى ، تا آنكه خون چندين مسلمان در ميان ريخته شد . اكنون مناسب آن است كه تو خود به مقابلهء من در ميدان درآيى تا با يكديگر جنگ كنيم و اين خلق خدا از اين شدّت ، كه به‌واسطهء عصيان و بىفرمانى تو به ايشان مىرسد ، بازرهند .\r\nچون كميل اداى پيغام امير المؤمنين على ، عليه السّلام ، كرد معاويه روى به قوم خود كرده گفت : شما در اين باب چه مىگوييد ؟ جميع ياران او را از جنگ با على بو طالب منع كردند ، الّا عمرو عاص كه گفت : على بو طالب نيز آدمى است و الحق انصاف مىدهد . معاويه گفت : اى عمرو ندانم كه با من چه در دل دارى ؟ مگر گمان مىبرى كه اگر من كشته شوم خلافت به تو خواهد رسيد ؟\r\nبعد از آن قطعه‌اى ادا نمود كه حاصلش اين بود كه : اى عمرو ! ملوك را به جنگ چه كار ؟ عمرو نيز در بديهه قطعه‌اى گفت به اين مضمون كه : اى معاويه ! در خلافت مبالغه و معارضه مىنمايى و چون كار به جنگ و نبرد مىانجامد خود را دور مىگيرى و او را شايستهء ملوك نمىدانى .\r\nكميل ، رضّى اللّه عنه ، بازگشت و آنچه در ميان و عمرو عاص گذشته بود در خدمت امير المؤمنين على ، عليه السّلام ، بازگفت . امير المؤمنين على تبسّم فرمود و ساير اصحاب بخنديدند .\r\nدر اين حال مردى عابد زاهد از آل سيف ذى يزن ، سعيد نام - كه مسكن و مقام [ او 
  ] در شام بود و در اين ايام از آنجا انتقال نموده ملازمت امير المؤمنين على ، عليه السّلام ، اختيار كرده - از حضرت امير المؤمنين درخواست نمود كه : مرا آرزوى آن است كه اگر امير المؤمنين اجازت فرمايد معاويه را به جنگ خوانم . امير المؤمنين التماس او را مبذول داشت . سعيد به ميدان آمده معاويه را بخواند . معاويه بيرون آمد و با سعيد نبردى نمود . و چون هيچ‌كدام بر يكديگر ظفر نيافتند بازگشتند .\r\nدر اين محل عمرو عاص باز شعرى انشا كرد كه : اى معاويه ! چگونه به جنگ سيف ذىيزن شتاب مىنمايى و از نبرد ابو الحسن اجتناب مىورزى و مناسب ملوك نمىدانى ، و ديگرى را در معرض فنا مىفرستى ؟\r\nبعد از آن امير المؤمنين بر اسب بحيرا نام برنشست و اشتر را گفت : كسى رغبت به جنگ من\r\n\r\n\r\n","description":"","footnote":"\r\n( 1 ) . وى از برجسته‌ترين ياران على ( ع ) و از بزرگان تابعين بود . در سال هشتاد و دو هجرى به دستور حجّاج بن يوسف شهيد شد .\r\n","page_name":" 493 ","page_number":503},
  {"content":"\r\n\r\nو تو نمىنمايد . پس من بر ميمنه حمله كنم و تو بر ميسره . و در ميمنهء معاويه دو هزار سوار بودند . چون امير المؤمنين حمله آورد تمامى چون بنات النعش پراكنده شده روى به گريز نهادند . آنگاه اشتر بر ميسره حمله كرد و چون گرگ در رمهء گوسفندان افتاد . در آن قوم شخصى راه بر وى گرفت . امانش نداد و در زمانش به صحراى عدم فرستاد .\r\nو باز در تاريخ ابن اعثم كوفى آورده كه روزى عدىّ بن حاتم الطائى ( همراه پسر خود ، زيد ) « 1 » در ميان كشتگان مىگشت و مىنگريست تا از كدام جانب كمتر كشته شده . اتّفاقا گذر او بر حابس بن سعد الطائى « 2 » - كه خال زيد بن عدىّ بود - افتاد . و چون زيد نيز خال خود را - كه از اصحاب معاويه بود - كشته ديد ، گفت : كاش دانستمى كه اى خال تو را كه كشته ، تا كينهء تو را از آن خاكسار بازخواستمى و به زخم شمشير آبدار دمار از نهاد او برآوردمى .\r\nمردى از حنظله ، « 3 » كه از جمله اصحاب امير المؤمنين على بود ، گفت : من او را كشتم و به كشتن او از خداى تعالى ثواب عظيم طمع دارم ؛ چه ، او از اعداى امير المؤمنين و اصحاب معاويه بود و تعدّى او از حدّ گذشته . زيد گفت : اگرچه او از اصحاب معاويه بود ، امّا خال من بود .\r\nنمىدانستى كه خون او ضايع نگذارند و تو را به زارى به قصاص او بازكشند ؟\r\nاين سخن بگفت و به يك ضرب تيغ سر حنظلى بينداخته ، درحال به جانب معاويه رفت .\r\nمعاويه او را بنواخت و وعده‌هاى نيك داد و به حضور او بسيار خوشحالى نمود .\r\nامير المؤمنين على ، عليه السّلام ، را كشتن آن مرد حنظلى و رفتن زيد بن عدىّ پيش معاويه بسيار ناخوش آمد . و زيد از حركت ناخوش خود پشيمان شد و مىخواست كه بازگردد و به خدمت امير المؤمنين على ، كرّم اللّه وجهه ، آيد و بر كمال مروّت و كرم او اعتماد داشت كه از او درگذرد و عفو فرمايد ، امّا از پدر خود مىترسيد . « 4 » و پدر او عدىّ بن حاتم پيش\r\n\r\n\r\n","description":"","footnote":"\r\n( 1 ) . ش : مطلب بين ( ) را ندارد .\r\n( 2 ) . ش : سعيد الطائى . حابس در زمان عمر بن خطّاب ولايت حمص را به عهده داشت و پس از اندك مدتّى عمر او را معزول كرد ؛ - ( پيكار صفين ، ص 723 ؛ شرح نهج البلاغه ، ج 1 ، ص 358 ) . وى موقع كشته شدن پرچمدار قبيلهء طىّ بود . ماجراى كشته شدن حابس به دست زيد بن حاتم پس از پايان يافتن جنگ صفّين اتّفاق افتاده است .\r\n( 3 ) . نصر بن مزاحم و ابن ابى الحديد وى را از قبيلهء بكر بن وائل مىدانند ؛ - پيشين .\r\n( 4 ) . نصر بن مزاحم در خصوص ترس زيد از پدر خود ، عدىّ ، گويد : عدىّ به پسر خويش حمله كرد و او و مادرش را دشنام داد و گفت : اى پسر زن زشتنام [ - مادر به خطا 
  ] ، من اگر ترا به دست آنان [ - على ( ع ) و يارانش 
  ] نسپارم بر دين محمّدى نيستم . پس [ زيد 
  ] ضربتى بر اسب او زد و گريخت و به معاويه پيوست ؛ - پيكار صفّين ، ص 724 . و زيد در پيش معاويه ابياتى چند دربارهء قتل آن مرد بكرى گفت كه بيت اوّل آن چنين است :\r\n من مبلغ ابناء طىّ بأننّى * ثأرت بخالى ثمّ لم اتأثّم . . . \r\nكيست كه از من به بنى طىّ بازگويد كه من انتقام خون دايى خود را گرفتم و گناهى مرتكب نشده‌ام ؛ - پيشين ، ص 725 .\r\n","page_name":" 494 ","page_number":504},
  {"content":"\r\n\r\nامير المؤمنين على آمد و گفت : يا امير المؤمنين ، از دست پسر من چنين كار ناشايسته صادر شده . من از آن‌جهت بسيار حيران و منفعلم كه اين‌چنين عيبى و خللى به حال او راه يافته كه در اين جهان موجب بدنامى و در آخرت مستلزم عذاب و عيب است . امّا هرچند در اين واقعه تفكّر مىكنم و مرتبه‌اى كه تو را نزد خداى سبحانه و تعالى است ملاحظه مىنمايم و قربت و قرابتى كه در خدمت مصطفى ، صلّى اللّه عليه و آله ، دارى پيش خاطر خود مىآرم و كمال عنايت و لطفى كه در حقّ من دارى بر مىانديشم دل من خوشى مىگيرد و يقين من حاصل مىشود كه اگر آن بيچاره را روز قيامت شفاعت كنى ، باشد كه باريتعالى از او درگذرد و به آتش دوزخ گرفتار نشود . به خدايى كه جز او آفريدگارى نيست كه اگر اين ساعت پسر خود را بيابم غم و اندوه به من راه يابد ؛ چه زيد آن‌وقت پسر من بود كه سعادت ملازمت و رضاى تو حاصل داشت . دوست آن‌كس تواند بود كه دوست تو باشد . كسى كه بر خلاف تو نفسى برآورد ، به خدايى خدا كه سگ را بر او ترجيح دهم .\r\nچون عدىّ ابن فصل سخن بگفت ، امير المؤمنين على را بسيار خوش آمد و عدىّ را استمالت داد و لطفها فرمود . عدىّ خوشحال و خوشدل بازگشت . « 1 » شخصى اين ماجرا را به گوش زيد رسانيد . زيد از بيم پدر از پيش معاويه گريخت و به قبيلهء بنى طىّ التجا برد و آنجا در ميان خويشان خود مىبود تا وفات يافت .\r\nو در روز بيست و ششم - چنانچه در مقصد اقصى و ديگر كتب معتبره مسطور است - عمّار بن ياسر عزم رزم نموده عنان اسب را به سوى ميدان گردانيد . امير المؤمنين على ، عليه السّلام ، از آن عزيمت مانع آمد . عمّار گفت : يا امير المؤمنين ، به خدا پناه مىجويم از آنكه عاصى كشته شوم . آنگاه به رخصت آن حضرت بر مخالفان حمله كرد و حارث برادر ذو الكلاع حميرى را كه در برابر او آمده بود به قتل رسانيد . در اثناء جنگ تشنگى بر وى غالب شد . آب خواست . غلامش قدحى آب به شير ممزوج ساخته پيش او آورد . عمّار چون بر آن قدح نظر كرد ، گفت : « اللّه اكبر ! » آنگاه قدرى از آن شير بياشاميد « 2 » و گفت : حضرت\r\n\r\n\r\n","description":"","footnote":"\r\n( 1 ) . عدىّ بن حاتم پس از اين شعرى در نكوهش فرزند خود زيد گفت كه بيت اوّلش اين است :\r\n يا زيد قد عصّبتنى بعصابة * و ما كنت للثّوب المدنّس لابسا . . . \r\nاى زيد [ تو با گريز خود 
  ] بر سر من دستارى [ ننگبار 
  ] بسته‌اى ، درحالىكه من هرگز جامهء آلوده و چركين نمىپوشيدم ؛ - پيشين ، ص 726 . پسر ديگر عدى بن حاتم ، طرفه ، نيز بعد از ماجراى حكميّت جزو خوارج شد ؛ - نهاية الأرب ، ج 5 ، ص 215 .\r\n( 2 ) . نصر بن مزاحم گويد : عمّار هنگامى كه آن را نوشيد ، گفت « بهشت زير نيزه‌هاست . » پس اين بيت را خواند :\r\n اليوم ألقى الأحبّه * محمّدا و حزبه \r\nامروز يارانم ، محمّد و گروه او را ديدار خواهم كرد ؛ - پيكار صفّين ، ص 468 .\r\n","page_name":" 495 ","page_number":505},
  {"content":"\r\n\r\nرسالت‌پناه ، صلّى اللّه عليه و آله ، مرا خبر داده بود كه اى عمار ! قاتل تو از جماعت گمراهان باشد و مقتل تو در ميان جبرئيل و ميكائيل خواهد بود و علامت آن باشد كه آب خواهى ، قدحى شير ممزوج به آب پيش تو آرند . داشتم كه آخر ايام من امروز است .\r\nو اين حديث در جميع صحاح به روايت امّ المؤمنين أمّ سلمه و خزيمة بن ثابت ذو الشهادتين به صحّت پيوسته .\r\nبعد از آن عمّار حمله كرد . ابو العاديه ، كه نام او يمار بن مبيع بود ، بر تهيگاه او زد كه عمّار از آن زخم بىتاب شده از اسب درافتاد . در مقصى اقصى از سفيان بن عون مرويست كه شخصى پيش معاويه آمد و گفت : مردى بدين نشانه كه در وقت تشنگى آب طلبيد شير پيش او آوردند آن را آشاميد و حديثى در آن باب از پيغمبر نقل كرده ، كشته شد . معاويه گفت : آن مرد عمّار بن ياسر است . هركه سر او را بياورد انبانى زر و درهم به او بدهم . مردم به طلب او شتافتند تا آنكه بعد از ساعتى وليد بن عقبه و ابن الجون السّكونى سر او را بياوردند و هريكى از ايشان دعوى قتل او مىنمودند . « 1 » معاويه گفت : به نزديك عبد اللّه بن عمرو العاص برويد تا در ميان شما حكم كند .\r\nپس عبد اللّه بن عمرو ، عبد اللّه وليد را گفت : اى وليد عمّار را چگونه كشتى ؟ گفت : بر او حمله كرده به قتلش رسانيدم . عبد اللّه گفت : تو قاتل او نيستى . آنگاه از سكونى پرسيد كه : از كيفيت كشتن عمّار مرا خبر ده . سكونى گفت : در وقتى كه ما بر يكديگر حمله كرديم طعن من بر وى كارگر آمد و او از اسب بيفتاد و گفت : نجات نيابد كسى كه زيانكارى و پشيمانى او در حضور جبرئيل و ميكائيل بود . اين سخن مىگفت و بر چپ و راست خود مىنگريست تا من سر او را از بدن جدا كردم . عبد اللّه گفت : بگير انبان درهم . و بشارت باد تو را به عذاب ابدى .\r\nسكونى گفت : اگر كشته شويم واى بر ما . و اگر بكشيم واى بر ما . و انبان زر را بينداخته اين كلمه بر زبان راند كه  « إِنَّا لِلَّهِ وَ إِنَّا إِلَيْهِ راجِعُونَ . » \r\nو چون اين سخن به معاويه رسيد عبد اللّه را گفت : چه جاى اين سخنان است ؟ عبد اللّه گفت : تو بدين قدر راضى نيستى كه ما با تو در اين جنگ موافقت مىنماييم ؟ اكنون ما را از اظهار آنچه از حضرت رسالت‌پناه شنيده‌ايم مانع مىآيى ؟ گواهى مىدهم كه روزى در بناى مسجد كه هركسى سنگى مىآوردند از رسول ، صلّى اللّه عليه و آله ، شنيدم كه در حقّ عمار فرمود : اى عمّار ! تو را مىكشند گروه باغيان . و به من فرمود : اى عبد اللّه ! بشارت ده قاتل عمّار\r\n\r\n\r\n","description":"","footnote":"\r\n( 1 ) . در كتب تاريخى متقدم ، ابن جون سكونى و ابو العادية الفزارى به عنوان قاتلين عمّار ياسر ذكر شده‌اند ؛ - مروج الذّهب ، ج 2 ، ص 21 ؛ پيكار صفّين ، ص 468 .\r\n","page_name":" 496 ","page_number":506},
  {"content":"\r\n\r\nرا به آتش دوزخ . پس من چگونه امرى را كه پيغمبر ، صلّى اللّه عليه و آله ، مرا به اظهار آن فرموده پوشيده دارم ؟ معاويه گفت : اى عبد اللّه ! خاموش باش ! تو تأويل و معنى كلام را نمىدانى ؛ چرا كه ، قاتل عمار آن‌كس است كه او را به جنگ آورده .\r\nو چون اين سخن به امير المؤمنين على ، عليه السّلام ، [ 67 ب 
  ] رسيد فرمود : پس بر اين تقدير كشندهء حمزه ، « 1 » حضرت رسالت‌پناه است نه وحشى . « 2 » و در بعضى روايات آمده است كه چون اين سخن را به معاويه عبد اللّه بن عمرو عاص گفتند ، معاويه در خشم شد و سه روز به عبد اللّه سخن نگفت .\r\nو در مقصد اقصى مسطور است كه عمرو عاص از قاتل عمّار پرسيد : در آن‌وقت ، ديگر از عمّار چه شنيدى ؟ گفت : عمّار در آن‌وقت فرمود كه امروز به حضرت حبيب اللّه و گروه دوستان ملاقى گردم .\r\nو در اكثر كتب تواريخ مذكور آن است كه در هيچ مصيبتى بعد از فوت پيغمبر ، صلّى اللّه عليه و آله ، امير المؤمنين حيدر اين‌قدر اندوهگين نشد كه در مصيبت عمّار ياسر . فرمود كه : هر كس از وفات عمّار دلتنگ نشود او را از اسلام نصيبى نباشد . خداى تعالى بر عمّار رحمت كناد روزى كه او را از قبر برانگيزند و در آن‌روز كه او را از نيك و بد سؤال كنند . هروقت كه در خدمت رسول ، صلّى اللّه عليه و آله ، سه كس مىديدم ، چهارم ايشان عمّار بود . و اگر چهار كس ديدم ، پنجم ايشان عمّار بود . نه يك نوبت عمّار را به بهشت واجب شده ، بلكه بارها استحقاق آن پيدا [ كرده 
  ] . و چگونه اين‌چنين نباشد كه جناب ربّ الارباب ، صلّى اللّه عليه و آله ، در حقّ عمّار فرموده : بدرستى كه عمّار با حقّ است و حقّ با عمّار هرجا كه باشد . و كشندهء عمّار در آتش دوزخ خواهد بود .\r\nو چون عمّار شهادت دريافت اشتر در طلب جسد او بر اهل شام حمله كرد و هفت نفر از آن قوم به قتل رسانيد تا آنكه آن جماعت از او بازرميدند و اشتر جسد عمّار را برداشته به لشكرگاه امير المؤمنين على ، عليه السّلام ، آورد . امير المؤمنين به نفس خود بر عمّار نماز گزارده و به دست همايون خويش او را به خاك نهاد . عمر عمّار نود و يك سال بود . رضى اللّه عنه .\r\nدر مقصد اقصى آورده كه بعد از شهادت عمّار ياسر ، معاويه به اصحاب خود گفت : عبد اللّه\r\n\r\n\r\n","description":"","footnote":"\r\n( 1 ) . حمزة بن عبد المطلّب عمو و برادر رضاعى رسول اللّه ( ص ) كه مادرش هم دختر عموى آمنه ( ع ) بوده است . وى دو يا چهار سال از پيامبر بزرگتر بوده و در سال دوّم يا ششم بعثت مسلمان شده است . در جنگ احد به تحريك هند ، همسر ابو سفيان ، و به دست وحشى شهيد شد ؛ - الإصابه ، ج 1 ، ص 271 . براى آگاهى از چگونگى شهادت حمزه - مغازى ، ج 1 ، ص 207 .\r\n( 2 ) . وحشى بن حرب وحشى از بردگان سياه‌پوست مكّه بوده كه پس از فتح طائف مسلمان شد ؛ - الإستيعاب ، ج 3 ، ص 644 .\r\n","page_name":" 497 ","page_number":507},
  {"content":"\r\n\r\nبن بديل را قتل كرديم ، هاشم بن عتبه را هلاك ساختيم و عمّار ياسر را بكشيم . نعمان بن بشير چون اين سخن شنيد روى از او گردانيده گفت : و اللّه ما لات و عزّى مىپرستيديم و عمّار تنها به عبادت حق سبحانه و تعالى قيام مىنمود و ظاهرا به توحيد حقّ سبحانه و تعالى اقرار مىنمود و بر انواع ايذاء مشركان صبر و تحمّل مىورزيد و پيغمبر در شأن او فرمود : اى عمّار بر ايذاء و عقوبت اعداء ما صبر كن كه بازگشت تو به بهشت خواهد بود . و باز آن حضرت فرمود : عمّار خلق را به بهشت دعوت مىكند و ايشان به دوزخ مىخوانندش . و نيز در حقّ او فرمود : عمّار سر تا پا پر از ايمان است .\r\nو مرويست كه يك روزى حضرت از روى مهربانى دست مبارك خود بر تهيگاه عمار نهاد و گفت : اين تهيگاه مؤمن است . و در روز بدر كسى كه مادر و پدر او مؤمن باشند حاضر نبوده مگر عمّار . و اين به اعتقاد جماعتى است كه پدر امير المؤمنين على ، عليه السّلام ، را مسلمان نمىدانند ، « 1 » چنانچه بعضى از علماء اهل سنّت بر آن رفته‌اند ، و امّا بنابر اعتقاد محققّين اهل سنّت و جمهور اهل بيت ، عليهم السّلام ، امير المؤمنين على در آن غزوه حاضر بود و مادر و پدر آن حضرت به اعتقاد ايشان به شرف اسلام مشرّف شدند و مادر و پدر صدّيق مسلمان بودند .\r\nو از جملهء شهداى اين روز ابو الهيثم بن مالك التّيّهان « 2 » نقيب رسول اللّه ، صلّى اللّه عليه و آله ، بود . و ابىّ بن قيس برادر علقمة بن قيس [ فقيه 
  ] « 3 » - كه صاحب عبد اللّه بن مسعود بود - نيز در اين روز كشته شد و پاى علقمه ديروز بريده شد و او دايم مىگفت كه دوست ندارم كه پاى من درست بود ، زيرا كه به‌واسطهء بريدن اين پاى ثواب عظيم از حضرت حق سبحانه و تعالى اميدوارم ، كه در صحّت اين عضو آن ثواب متوقع نبود . و علقمه ، به‌واسطهء حضور او در صفّين و موافقت امير المؤمنين ، بر ياران ابن مسعود تفاخر مىنموده .\r\nو در مقصد اقصى آورده كه ابن علقمه گويد : مرا آرزوى آن بود كه برادر خود را ابىّ بن قيس و بعضى از برادران خود را در خواب بينم تا احوال ايشان بر من ظاهر شود . تا آنكه بعد از مدتى برادر خود را به خواب ديدم . پرسيدم كه : اى برادر شما را چه پيش آمد ؟ گفت : با قوم خود در حضرت پروردگار حجّت جستم . حجّت ما بر ايشان غالب آمد و ايشان مغلوب و مخذول گشتند . از اين حال خوشحال گرديدم .\r\nمرويست كه در اين محل معاويه پيش امير المؤمنين على قاصدى فرستاد كه : اگر مصلحت مىبينى فردا از قتال بياساييم . امير المؤمنين فرمود : اى پسر جگرخوار ! اگر جنگ و خون\r\n\r\n\r\n","description":"","footnote":"\r\n( 1 ) . سيرهء رسول الله ، ج 1 ، ص 178 .\r\n( 2 ) . م : اليهتان .\r\n( 3 ) . اين افزوده از طبرى است .\r\n","page_name":" 498 ","page_number":508},
  {"content":"\r\n\r\nريختن به دست من بودى هرگز روا نداشتمى ، و ليكن اين همه از جهت بغى و نافرمانى تست .\r\nو تاريخ ابن اعثم كوفى آورده كه روزى لشكر معاويه صفها آراسته و روى به جنگ نهادند . و معاويه در علمها مىنگريست . علم قبيلهء قضاعه به نظرش نيامد . غلامى را گفت : برو پيش نعمان بن جبلهء قضاعى و او را بگو چرا به جنگ نيامدى ؟ كاهلى عادت گرفتى و تقصير مىكنى ، و مرا بر آن مىدارى كه از سر خيلى بنى قضاعه تو را معزول سازم و كسى كه از تو مشفق‌تر و بىعيب‌تر و در كارها از تو مجدّتر باشد به جاى تو نصب كنم ؟ غلام برفت و پيغام معاويه را رسانيد . لشكر قضاعه فى الحال متوجه ميدان شدند و به جاى خود ايستادند .\r\nامّا نعمان بن جبله به جانب معاويه متوجّه شد . معاويه از دور او را ديد اثر غضب و خشم بر روى او ظاهر . و با خود گفت : بارخدايا به تو پناه مىجويم از شرّ و زيان اين آينده . و چون نعمان به نزديك معاويه رسيد از اسب فرود آمد و دوال شمشير به دست گرفته بنشست و ساعتى سر در پيش افكنده هيچ سخن نگفت . معاويه گفت : اى ابا المنذر ، تو دانسته‌اى كه مرا بر هيچ قوم از اين لشكر آن مقدار اعتماد نيست كه بر قبيلهء قضاعه ؟ زيرا خلاصهء لشكر و سران سپاه من ايشانند . امروز همهء علمها روى به جنگ آورده به جايگاه خود ايستاده شدند ، غير از علم قبيلهء قضاعه كه تا اين زمان نيامده بودند . موجب توقّف و تأخير شما معلوم نمىشود .\r\nنمىدانم كه چرا چنين كاهلى مىكنيد ؟\r\nنعمان گفت : اگر ما را هرروز به مجلس طرب كه به انواع مستلذّات آراسته باشد و به شرابهاى خوشگوار و گلهاى بسيار پيراسته خوانند ، در آمدن توقّف مىافتد . پس كجا كه هر روز ما را به جنگ دليران حجاز و پهلوانان عراق و تيراندازان كوفه و شمشيرزنان بصره مىخوانى و بر جنگ لشكرى مىفرمايى كه سرور و سرخيل ايشان علىّ بن ابى طالب باشد ! اين كار چنان كه تو انديشيده‌اى به سر نتوان برد ؛ چه ، سينه‌ها سپر نيزه و تير ساختن و سرها را در مقابل زخم شمشيرهاى برّان آوردن كار آسان و سهل نيست كه هرساعت كه آواز طبل برآيد بىتوقّف در ميدان بايد بود . ديگر آنكه به من پيغام فرستاده‌اى كه تو را از سر خيلى قضاعه معزول كنم و كسى ديگر را كه از تو بىعيب‌تر و مشفق‌تر باشد به جاى تو نصب كنم . فى الواقع نيكو انديشيده‌اى و حقّ من است كه در دامن من مىگذارى . اگر همانا من دين خود به دنياى تو نفروختمى و متابعت تو بر متابعت علىّ بن ابى طالب اختيار نكردمى اين‌چنين سخن نبايستى شنيد . گناه من است كه دانسته راه راست گذاشتم و طريق ضلالت اختيار كردم . و تو دانسته‌اى كه هيچ‌كس بيش از من در جنگ على بن ابى طالب تو را اجابت نكرده و هميشه در ملازمت تو يكدل و هواخواه بودم و از خويشتن تقصير نمىدانم كه مستوجب چنين پيغام و ابرام باشم .\r\nمعاويه گفت : يا ابا المنذر ، هرچه گفتى راست گفتى و حق به دست تست . در اين مدّت هيچ\r\n\r\n","description":"","footnote":"","page_name":" 499 ","page_number":509},
  {"content":"\r\n\r\nتقصير نمىدانم كه مستوجب چنين پيغام و ابرام باشد ؛ چرا كه ، همه وقت طريق و داد و دوستى و محبت را با ما طى كرده‌اى . و تقصير همه از جانب ماست . امّا همه روزها پيش است ، اگر عمر وفا كند عذر خواهيم و مكافات خدمتهاى پسنديده‌اى كه بدان قيام نموده‌اى هرچه نيكوتر به جاى آريم . امّا آن پيغام كه داديم غرض از آن بيش از اين نبود كه پيشتر حركت كنى و قوم خويشتن را زودتر به يارى كه جايگاه ايشان خالى مانده بود . اگر دشمن را چشم بر آن افتادى و جاى شما خالى بديدى او را خيال شدى كه فرار كرده‌ايد . امّا آنچه مىگويى كه طريق [ صلاح و سداد 
  ] مىديدم امّا ترك آن بگفتم و روى به خدمت تو آوردم ، اين سخن بهتر از آن مىبايد ؛ چه ، كدام حق زياده از آن خواهد بود كه خون آن خليفهء مظلوم مرحوم ، كه او را بىگناه بر بالين مصطفى ، صلّى اللّه عليه و آله ، روز روشن كشته‌اند طلب كنى و كينهء آن مرد كه در حسن سيرت و كمال عفّت و علوّ شأن و منزل و قرب و قرابت پيغمبر از مهاجر و انصار پيش بود از آن جماعت فاسقان حقّ ناشناس بىرحم بازخواهى ؟ [ 68 الف 
  ] .\r\nنعمان گفت : چنين نيست كه مىگويى . مراد تو از اين جنگ غير از حكومت و سلطنت چيزى ديگر نيست . من در كار خود غلط كردم كه جلاى وطن كرده براى رضاى تو آخرت از دست دادم و با پسر عمّ پيغمبر ، صلّى اللّه عليه و آله ، كه درحال طفوليت تصديق نبوّت آن حضرت نموده و در جميع غزاها معين و يار او بود ، جنگ اختيار كردم . اگر همانا نزديك علىّ بن ابى طالب شدمى امروز در كار دين و دنيا بهتر از حشم تو بودمى و علىّ بن ابى طالب بر من از تو مهربان‌تر بودى و عنايت و انعام او زياده بودى و جاه و دستگاه بيشتر داشتمى .\r\nالقصّه ؛ معاويه اين سخنها بشنيده سر در پيش افكند و هيچ سخن نگفت . پس عمرو بن مروة الجهنى و حارث بن النمر الجرمى ، كه از مشاهير امراى معاويه بودند و با نعمان خويشى داشتند ، نعمان را منع كردند و سوگند دادند كه ديگر چيزى كه موجب زيادتى خشم معاويه شود نگويد .\r\nنعمان نصيحت ايشان قبول كرد و سكوت ورزيده به جانب خيل خود رفت .\r\nو در اين اثنا دو فوجى عظيم از لشكر امير المؤمنين على در جنبش درآمدند و خودها بر سر ايشان همچون ستارگان بر آسمان مىدرخشيد و غبار سم اسبان ايشان به آسمان مىرسيد .\r\nيك فوج [ از 
  ] اشتر نخعى ، ديگر از سعيد بن قيس الهمدانى . اين هردو فوج ، به اتّفاق ، بر لشكر معاويه حمله كردند ، چنانچه لشكر معاويه را از جاى برداشته متفّرق ساختند و جمعى بسيار از ايشان را به قتل رسانيدند .\r\nمعاويه چون اين حال بديد كسى پيش نعمان بن جبلة قضاعى فرستاد و گفت : يا ابا المنذر ، ما را درياب . مىبينى كه اين دو فوج با ما چه مىكنند . كارد به جان و كارد به استخوان رسيده به يك كوشش و مردى تو بازمىآيد . نعمان آن‌كس را بگفت : برو معاويه را بگوى كه كسى را به\r\n\r\n","description":"","footnote":"","page_name":" 500 ","page_number":510},
  {"content":"\r\n\r\nدفع اين دو فوج سواران فرست كه از من بىعيب‌تر و ناصح‌تر باشد . معاويه ، عمرو بن مرّة الجهنى و حارث بن النمر الجرمى را كه خويشان نعمان بودند گفت : مىبينيد كه نعمان ما را در اين حال چه جواب مىفرستد ؛ برويد و او را نصيحت كنيد و از جانب من وعده‌هاى خوب دهيد تا بيرون آيد و دفع اين دو فوج نمايد كه غير او هيچ‌كس مرد ميدان ايشان نتواند بود .\r\nعمرو بن مرّه گفت : چون تو را كارى نباشد از ما ياد نياورى و ما را فروگذارى و در حقّ ما تقصير كنى . و چون كار دشوار افتد و مهمى نازك پيش آيد ما را ياد كنى و سپر آن واقعه سازى . معاويه گفت : وقت اين سخنها نيست كه كار از دست مىرود .\r\nپس ايشان هردو به نزديك نعمان آمدند و او را نصيحت كردند و دل او به دست آورده و گفتند : اى نعمان ! هرچه گفتنى بود در مواجهه گفتى و دل خود خالى كردى . ديگر از حدّ نبايد بيرون برد . چون در كارى افتاده‌ايم پيش از آنكه به آخر رسد اگر بازگرديم عيب باشد . نعمان گفت : چنين كنم . پس با قوم خود بنى قضاعه بر آن دو فوج حمله آورد . چون اشتر و سعيد ديدند كه نعمان با خيل خود روى به ايشان نهاده بجدّتر در جنگ درآمدند و آتش جنگ افروخته گشت و از هردو جانب جنگ مردانه تا نماز شام قائم بود . آخر الامر نعمان كشته شد و جمعى بسيار از قبيلهء او به قتل رسيدند . معاويه به سبب كشته شدن نعمان از جهت مصلحت وقت اظهار تأسف و اندوه كرد . امّا در باطن كمال خوشدلى و خوشحالى او را روى نمود .\r\nو در مقصد اقصى آورده كه روز بيست و هفتم حضرت امير المؤمنين على در لشكر خود ندا فرمود كه : اى ياران ! دشمنان شما به قتل بعضى اصحاب رسول ، صلّى اللّه عليه و آله ، خوشحالى زياده از حدّ مىنمايند . كيست از شما كه به موافقت من اقدا نمايد تا دمار از روزگار آن جماعت نابكار برآريم ؟ دوازده هزار مرد از مشاهير قوم گفتند : يا امير المؤمنين ، ما جانهاى خود پيش تو فدا كنيم و سينه‌هاى خويشتن را نشانهء تير موت و فنا سازيم و سرهاى خود را در راه محبّت و ولاء تو در بازيم .\r\nپس غلاف شمشير بشكستند و تيغها برهنه گرفته آهنگ جنگ كردند . امير المؤمنين در حقّ ايشان شعرى انشا كرد مبنى بر توكّل و تسليم به حضرت ربّ الارباب و طلب انتقام اصحاب و احباب . آنگاه اشتر حمله كرد و رجزى مشتمل بر اندوه بر فوت عمّار و هاشم و عبد اللّه بن بُدَيل ادا كرد و حضرت اسد اللّه الغالب نيز حمله كرد و صفوف اهل شام را بشكست .\r\nچون معاويه را نظر بر امير المؤمنين افتاد امكان قرار و ثباتش نماند . ناچار راه گريز اختيار كرد و بگريخت . بعد از آن بزرگان و امراى او حمله آوردند و هرطايفه‌اى خود را به طايفه‌اى درآويختند و خونها چون جويها روان شد و آتش قتال اشتعال برآورد و كار جنگ اشتداد يافت . سعيد بن قيس با قوم همدان در اين روز كارزارى بكرد كه هرگز ديدهء فلك و دوّار مثل\r\n\r\n","description":"","footnote":"","page_name":" 501 ","page_number":511},
  {"content":"\r\n\r\nآن نديده . گروهى از شجاعان قبيلهء همدان به زانو درآمدند « 1 » و به جنگ پيوستند و با يكديگر قرار دادند كه از جاى خود برنخيزيم تا حقّ سبحانه و تعالى ميان ما و خصم ما حكم فرمايد يا آنكه به حضرت حقّ و اصل گرديم .\r\nچون سعيد بن قيس ايشان را بدين وجه ديد گفت : اى اهل همدان ! اگر تا شب بدين منوال قتال نماييد يكى از شما زنده نماند . آنگاه گفت : اى سادات من ! بس است . بازگرديد . باز نمىگشتند . تا آنكه هردو انگشت در گوش كرده و به آواز بلند گفت : اى قوم ! به حق خداى عزّ و جلّ و به حرمت مصطفى ، صلّى اللّه عليه و آله ، و آبروى وصّى او مرتضى و فاطمه و اولاد او بازگرديد . قوم بدين سوگندهاى مغلظه بازگشتند و در زير علم او جمع شدند و نماز پيشين به جماعت گزاردند و گفتند : اگر اين سوگند ياد نمىكردى هرگز [ تا 
  ] از ما يكى زنده بودى بازنمىگشتيم .\r\nپس مسلم بن عقبة « 2 » [ المّرى 
  ] به مبارزت بيرون آمد و از جانب امير المؤمنين اصبغ بن نباته « 3 » برابر او بيرون آمد و جولان كرد و بر يكديگر حمله آوردند . امّا هيچ‌كدام بر ديگرى ظفر نيافتند . پس اصبغ غمناك به سوى امير المؤمنين بازگشت و گفت : حيف كه بر اين مدبر ظفر نيافتم . امير المؤمنين فرمود : در اجل او تأخير است . اگر [ از 
  ] آنچه بر دست اين نابكار خواهد رفت تو را خبر كنم ملالت تو زياده گردد .\r\nو اين كلام امير المؤمنين اشاره به آن واقعه بود كه چون اهل مدينه از بيعت يزيد بن معاويه ، به‌واسطهء فسق او ، ابا نمودند شش مرد از اولاد مهاجر و انصار جهت طلب بيعت بر دست آن نابكار به قتل رسيد . از اين‌جهت او را مسرف « 4 » نام نهادند . و اين قضيهء خواهد آمد « 5 » ان شاء اللّه .\r\nالقصّه ؛ هرروز جماعتى از جانبين كشته مىشدند تا آنكه روز سى و سيم معاويه قاصدى پيش امير المؤمنين فرستاد و گفت : كار حرب و كارزار در ميان بسيار شد . امروز برادر خود عتبه و اهل بيت خود را بيرون آوردم ، بايد كه تو نيز اهل بيت به مقابلهء ايشان فرستى تا حق تعالى در ميان ما حكم فرمايد . امير المؤمنين على ، عليه السّلام ، اولاد خود حسن بن على و حسين بن على و محمّد [ بن حنفيه 
  ] و ابن عباس را و اهل بيتش از اولاد جعفر و غيرهم بيرون\r\n\r\n\r\n","description":"","footnote":"\r\n( 1 ) . يعنى به زانو نشستند . - و .\r\n( 2 ) . او منسوب به مرّة بن عوف ( الاشتقاق ، ص 174 ) و فرمانده كلّ پياده‌نظام لشكر معاويه بود .\r\n( 3 ) . وى از ذخاير على ( ع ) بود كه تا پاى جان به دو بيعت سپرده بود و على ( ع ) از گسيل داشتن او به جنگ و كشتار دريغ مىورزيد . نصر بن مزاحم مىگويد : اصبغ پيرى پارسا و پرهيزگار بود و غالبا چون گروهى را گرم پيكار با يكديگر مىديد شمشيرش را در نيام مىكرد ؛ - پيكار صفين ، ص 605 .\r\n( 4 ) . ش : مشرف . از جمله علىّ بن عبد اللّه بن عباس در شعرى كه سروده به او لقب « مسرف » داده است .\r\n( 5 ) . در خصوص اين قتل عام نيز ؛ - نهاية الأرب ، ج 7 ، ص 222 .\r\n","page_name":" 502 ","page_number":512},
  {"content":"\r\n\r\nفرستاد . جعدة بن هبيره « 1 » - كه خواهرزادهء امير المؤمنين بود - گفت : يا امير المؤمنين ، توليت خراسان به من ارزانى داشتى . من به اميد آنكه سعادت شهادت در حضرت تو بازيابم ترك آن كردم . اين زمان كه اهل بيت خود بيرون فرستى مرا همراه ايشان رخصت نمىفرمايى و مرا از اهل بيت خود نمىشمارى ؟\r\nامير المؤمنين فرمود : بلى تو از اهل بيت منى ، و ليكن حضرت رسول ، صلّى اللّه عليه و آله ، مرا به هلاكت اهل بيت خبر داده و از حال تو اخبار ننموده . پس بر تو دريغ مىخورم .\r\nالقصّه ؛ چون جانبين صفها آراستند بنو ضبيّه ، كه از محمّد بن حنفيّه كينهء ديرينه داشتند - چرا كه در بصره بسيارى از مشاهير آن قوم را قتل كرده بود - بر او حمله آوردند . محمّد حنفيه به عنايت الهى در اين روز نيز جمعى كثير از دلاوران ايشان به قتل رسانيد تا آنكه همه از محاربهء او اجتناب كردند و كسى را ياراى آن نماند كه در مقابلهء او آيد . و چون معاويه ديد كه از بنى ضبيّه هيچ احدى را پرواى جنگ نيست قبيلهء بنى عكه را كه معتمد معاويه بود به قتال محمّد بن حنفيّه فرستاد .\r\nچون بنى عكه به جنگ محمّد متوجّه شد محمّد آواز داد كه : اى گروه بنى عكه ! مهتر و بهتر شما كيست ؟ عبد اللّه حارثه ، كه مردى كريم و سخى بود و ابو بكر صدّيق ، رضى اللّه عنه ، او را به غزو روم فرستاده بود ، برابر محمّد آمد و گفت : حاجت تو چيست و تو كيستى ؟ محمّد گفت : من فرزند امير المؤمنين و برادر حسن و حسينم . گفت : مرا بديشان راهنمايى كن . محمد او را به خدمت حسنين رسانيد . گفت اى پسران رسول خدا ! برادر من در محبت و هوادارى شما با من مخالفت كرد تا آنكه بر دست قبيلهء همدان كشته شد . لعنت الهى و شقاوت نامتناهى قرين روزگار كسى باد كه قدمى در طريق عداوت شما رود يا دمى بىمحبّت و ولا و عدم رضاى شما برآرد ، ليكن از دوستى من چه فايده ؛ چون من در صحبت اعدا مىباشم ؟ پس گفت : مرا در [ 68 ب 
  ] شام صد شتر تجارت هست بدون نتايج ، و اموال بسيار از بنده و چهارپايان ، و چهار زن و شش فرزند دارم . همه را از براى رضاى خداى تعالى و رسول او و محبّت اهل بيت رسول ترك كردم و فرش مصاحبت مخالفان شما در نورديدم . اين بگفت و از صف معاويه بيرون آمد و به معسكر امير المؤمنين پيوست .\r\nو در مقصد اقصى چنين آورده كه روز سى و چهارم « 2 » امير المؤمنين على ، عليه السّلام ، پيش معاويه فرستاد كه امروز جنگ موقوف باشد تا كشتگان دفن كنيم . در اين اثنا يوحنا بن روبه كه در كوفه در ملازمت امير المؤمنين به شرف اسلام مشّرف گشته بود و بعد از آن از خدمت آن\r\n\r\n\r\n","description":"","footnote":"\r\n( 1 ) . مادرش امّ هانى ، دختر ابى طالب ، و پدرش هبيرة بن وهب بود .\r\n( 2 ) . ش : چهلم .\r\n","page_name":" 503 ","page_number":513},
  {"content":"\r\n\r\nحضرت جدايى اختيار نكرد درآمد و گفت : يا امير المؤمنين ، دوش حضرت رسالت‌پناهى ، صلّى اللّه عليه و آله ، را در روضه‌اى از رياض بهشت ديدم و جماعتى را با تاجهايى از جواهر نزد آن حضرت مىديدم . از حال ايشان پرسيدم . گفتند : اين جماعت اهل بيت اويند كه در راه حقّ سبحانه و تعالى مقتول شدند . و از لفظ مبارك مصطفى ، صلّى اللّه عليه و آله ، شنيدم كه مىفرمود كه آنچه از ايذاء و جفاى مشركان به من رسيده اين زمان ابن عمّ من همان مىكشد .\r\nپس آب در ديدهء امير المؤمنين گرديد .\r\nدر اين حال محمّد بن حنفيه و راهب دير كه بعد از اسلام [ آوردن 
  ] در ملازمت امام المتّقين مىبود و رافع بن ابى رافع نيز درآمدند و گفتند : ما نيز امشب جناب رسالت‌پناه را در واقعه ديديم كه مىفرمود : عبد اللّه بن بديل ، هاشم بن عتبه ، و عمّار بن ياسر به نزديك من آمدند . و چنان مىنمود كه بر جنازه‌اى مىگذشتى و مىگفتى : حبيب من و قرة العين من مقتول خواهد شد . و نام او صريح نفرمودى .\r\nالقصّه ؛ چون از دفن مقتولان فارغ شدند و در هردو لشكر آواز نالهء خستگان به فلك مىرسيد ، پس معاويه به عمرو عاص گفت : يا ابا عبد اللّه اين جنگ ما را بخورد و هيچ‌كس از مبارزان شام نماند . چنان مىنمايد تا شام خراب نشود ولايت عراق به دست ما نخواهد آمد . و عبد اللّه بن عباس رياست و بزرگى او از شرح مستغنى است و با علىّ بن ابى طالب [ چنان نزديك است كه 
  ] هرچه او مصلحت مىبيند علىّ بن ابى طالب از آن درنمىگذرد ؛ اگر حيله‌اى توانى انگيخت و عبد اللّه بن عباس را توانى فريفت تا علىّ بن ابى طالب را بر آن دارد كه روزى چند ترك جنگ گويد تا اين مردمان آسايش يابند بغايت نيكو باشد .\r\nعمرو عاص گفت : تو حال عبد اللّه بن عباس از همه عالم بهتر مىدانى . او چنان مردى نيست كه او را بتوان بفريفت و اگر فريفتن او ميسّر تواند شد فريفتن علىّ بن ابى طالب نيز ممكن خواهد بود ؛ چه ، ايشان در فهم و حذاقت و صبر و بصارت به يكديگر نزديك افتاده‌اند .\r\nمعاويه گفت : زيانى نخواهد داشت اگر به او رقعه‌اى لطيف نويسى و بعضى از احوال در قلم آرى تا بنگريم كه بر چه منوال جواب نويسد ، بر آن جمله [ كه 
  ] رسيد مىرويم . و غرض بيش از اين نيست كه روزى چند دست از جنگ بدارند تا لشكر ما استراحتى يابند و خستگان را معالجه كنند و چهارپايان قوّت گيرند . عمرو عاص گفت : اگرچه خوب مىدانم كه فايده ندارد ، امّا چون اشاره مىفرمايى و اين سخن مكرّر مىكنى جز امتثال و انقياد وجهى ندارد .\r\nپس عمرو عاص مكتوبى نوشت به عبد اللّه بن عباس بدين منوال :\r\nامّا بعد ، خاص و عام و وضيع و شريف را حال بزرگوارى و رياست و سرورى و سيادت تو معلوم و مقرّر است و همگنان اتّفاق كردند كه در جمله عرب بعد از پسر عمّ تو ،\r\n\r\n","description":"","footnote":"","page_name":" 504 ","page_number":514},
  {"content":"\r\n\r\nعلىّ بن ابى طالب ، هيچ‌كس از تو عالم‌تر و لطيف‌تر نيست . امّا اوّل كسى نيستم كه بلا به خويشتن كشيده است و عافيت از خود دور كرده . مشاهده مىكنى كه كار ما و شما در اين مخاصمه به كدام درجه رسيده است . بيشتر مبارزان لشكر ما و شما كشته شد . كاشكى هرگز ميان ما و شما اين منازعه و مخاصمه نبودى . اين زمان كارد به استخوان رسيده و گمان چنان است كه اگر يك هفتهء ديگر اين جنگ بر اين منوال بماند از ما و شما هيچ‌كس نماند .\r\nو در اين مكتوب بيتى چند درج نمود كه حاصلش التماس تعويق جنگ از ابن عباس و تعريف او بود . چون آن مكتوب به عبد اللّه بن عباس رسيد و بر مضمون او وقوف يافت پيش امير المؤمنين آورد . امير المؤمنين بعد از وقوف بر مضمون آن بخنديد و فرمود : قاتل اللّه ابن النابغه . يعنى : بكشد خداى تعالى پسر نابغه را كه مكّارى او در چه مرتبه است كه طمع فريفتن عبد اللّه بن عباس كرده . بعد از آن فرمود : اى عبد اللّه ! [ جواب 
  ] نامهء او را به هر وجه كه مصلحت دانى بنويس و كلماتى كه متضمّن صلاح تواند بود در آر . پس عبد اللّه بن عباس نامهء او را جواب نوشت بدين منوال :\r\n« امّا بعد ، چندانكه مىانديشم در همه عرب هيچ‌كس از تو بىحياتر نمىدانم و مكّارتر و غدّارتر از تو نمىبينم . به نزديك معاويه رفتى و دين خويشتن به دنياى او فروختى و به طمع ملك مردمان را در تاريكى ظلم انداخته و [ چنان 
  ] و فتنه برانگيختى كه امروز از تسكين آن عاجز گشتى . و اين زمان چون از حصول مقصود مأيوس شده [ اى 
  ] خود را زاهد و پرهيزكار مىنمايى و در زبان عوام چنان انداختى كه مرا به دنيا ميل و رغبت نيست ، تا باشد كه مردمان به سخن تو فريفته شوند و به ريسمان مكر تو در چاه غرور گرفتار گردند . اى عمرو ! ترك اين نوع مكر و كيد بگوى و اگر رضاى خداى تعالى مىطلبى و از مسلمانى خبر دارى ترك [ طمع ايالت 
  ] مصر بگوى و دست از موافقت و متابعت معاويه بدار و روى به خدمت و مطاوعت اهل بيت رسول خدا ، صلّى اللّه عليه و آله ، آر و از آنچه نسبت به ايشان كردى نادم و پشيمان باش تا زهد و تقواى تو مقبول درگاه الهى باشد ، و الّا هزار سال طاعت با يك لمحه مخالفت با اهل بيت سودمند نيست . و آنچه در باب اهل عراق و شام در ابيات خود درج كرده‌اى ؛ بدان كه اهل عراق با امير المؤمنين على ، عليه السّلام ، بيعت كردند و او بهتر از ايشان است و اهل شام با معاويه بيعت كردند و ايشان بهتر از معاويه‌اند . من و تو در اين جنگ يكسان نباشيم ، از جهت آنكه غرض در اين منازعه و مقابله حصول رضاى باريتعالى است و مقصود تو از اين جنگ و جدل حصول رضاى معاويه و ايالت ولايت مصر . و بدان اى عمرو عاص ! كه آن چيز كه تو را از من دور اندازد ، [ كه 
  ] دوستى تو با معاويه است ، وجودش متيقّن است و آن چيز كه تو را به معاويه نزديك گرداند ، كه آن فريفتن تو است مرا ، عزمش نيز متيقّن است ؛ يعنى كه تو مرا\r\n\r\n","description":"","footnote":"","page_name":" 505 ","page_number":515},
  {"content":"\r\n\r\nنتوانى فريفت كه اگر مرا مىتوانستى فريفتن ، به معاويه نزديكتر مىشدى ؛ و السّلام . »\r\nچون جواب عبد اللّه عباس به عمرو عاص رسيد مطالعه نموده گفت : اى معاويه ما هرچند مبالغه كرديم كه مرا به عبد اللّه عباس هيچ‌چيز نمىبايد نوشت ؛ كه او را نمىتوان فريفت ، قبول نكردى . اكنون ناچار اين سخنان بايد شنيد . معاويه گفت : راست مىگويى ، امّا مبالغهء من در اين نوشتن از جهت آن بود كه شايد ايشان روزى چند ترك جنگ كنند تا لشكر ما آسايش كند .\r\nاكنون چون از كتابت تو و جواب عبد اللّه بن عباس هيچ مقصود حاصل نشد و بىشك فردا بامداد علىّ بن ابى طالب باز به سر جنگ خواهد آمد - و اگر چنين باشد كار ما دشوار گردد - پس مناسب چنان مىبينم كه خود چيزى به عبد اللّه عباس نويسم و او را به نامهء خويشتن و جواب نوشتن او مشغول سازم تا فردا جنگ موقوف باشد . پس اگر مفيد باشد و مقصود حاصل شود بهتر ، و الّا نامه‌اى به علىّ بن ابى طالب خواهم نوشت و آنچه در ضمير دارم اظهار خواهم كرد . اگر كار بر وفق مراد من باشد فهو المطلوب ، و الّا باز به سر جنگ روم و شب و روز در جنگ مداومت نمايم و هرچه روى دهد ، ظفر يا هزيمت ، باك ندارم . باشد كه اين حادثه به مقطع رسد . رأى نزديك من اين است . اگر چيزى بهتر از اين تو را به خاطر مىرسد . ببايد گفت .\r\nعمرو عاص جواب داد كه : ميان تو و عبد اللّه عباس مناسبت نيست و به‌هيچ‌وجه به او برابرى نتوانى كرد كه او در كارى ديگر است و تو در كارى ديگر . غرض او از جنگ آن است تا فانى شود و به درجهء شهادت رسد و مقصود تو از جنگ آن است كه باقى مانى و به چهار بالش خلافت و مسند مملكت برسى . ديگر آنكه اگر علىّ بن ابى طالب ظفر يابد و بر ولايت شام مستولى شود اهل شام از او ايمن و فارغند و مىدانند كه على بر ايشان ظلم نخواهد كرد ، بلكه اگر ظفر يابد ميانهء ايشان قاعدهء سوّيت و عدالت مرعى خواهد داشت . و اهل عراق از تو ايمن نيستند و گمان ايشان به تو چنان است كه اگر بر ايشان ظفر يا بى بر گذشته ايشان [ را 
  ] مؤاخذ و معاقب گردانى و انواع عقوبت نسبت به ايشان به فعل آرى . ديگر مرا خيال مىرسد كه تو مىخواهى كه علىّ بن ابى طالب را بفريبى . و اين به‌هيچ‌وجه صورت [ 69 الف 
  ] نمىبندد ؛ چه ، حدّت خاطر و صفاى ضمير و بسيارى علم او در آن مرتبه است كه آنچه در اين كار بخواهى انديشيد دير باشد كه علىّ بن ابى طالب انديشيده باشد و مركب خاطر تو به‌هيچ‌وجه به گرد مركب ضمير او نتواند رسيد .\r\nمعاويه گفت : اين چه سخن است ! ما هردو از بنى عبد منافيم . عمرو عاص بخنديد و گفت :\r\nبلى شما هردو از يك نسبيد ، و ليكن تفاوت بسيار است ؛ چه او را ، با علوّ اين نسب ، شرف قرابت خاندان نبوت حاصل است و ، با كمال اين حسب ، قرابت محمّدى ، صلّى اللّه عليه و آله ، نيز دارد . غرض ، با آنكه شما هردو از بنى عبد مناف هستيد به هيچ نوع تو را با او برابرى نمىرسد .\r\n\r\n","description":"","footnote":"","page_name":" 506 ","page_number":516},
  {"content":"\r\n\r\nو اين معنى ظاهرتر از آن است كه بر كسى مخفى باشد و تو از همه عالم اين مضمون بهتر مىدانى . چرا خود را در غلط مىاندازى و با من راست نمىروى ؟ و با وجود اين حال اگر رأى تو بر اين قرار گرفته و مىخواهى كه به عبد اللّه عباس چيزى نويسى فرمان تو راست ، بنويس ؛ كه من عمرو عاصم و مىگويم كه در زيركى و خبرگى هيچ‌كس رشتهء مرا نتواند تافت . به اشارت تو چيزى نوشتم و خويشتن را بيازمودم . ديدى كه جواب به چه منوال نوشت . تو نيز چيزى بنويس و خويشتن را بيازماى تا حقيقت حال [ بر 
  ] تو معلوم شود و شبهه‌اى كه مانده است برخيزد . پس معاويه نامه‌اى نوشت به عبد اللّه عباس بدين منوال :\r\n« امّا بعد ، چنان كه تأمّل مىكنم و مىانديشم هيچ‌كس را نمىبينم كه در حقّ انصار امير المؤمنين ، عثمان ، و قرابت و خويشان و متعلّقان او در بدى زياده از آن مبالغه نموده باشد كه شما . اى بنى هاشم ! شتاب شما در تباه كردن كار امير المؤمنين ، عثمان ، رضى اللّه عنه ، و اقرباء او از همه عرب زياده است ، كه اين مبالغه كه در فروگذاشتن حقوق ايشان از جانب شما رفته و مىرود از جهت استيلاى بنى اميّه بود . پس بنى عدىّ پيش از اين همان استيلا داشتند . و اين زمان مىبينى كه كار به كجا رسيد و در اين جنگ كه ميان ما و شما قائم است چندين هزار مرد نامدار از هردو جانب كشته شد و هنوز هيچ مخلصى پديد نيست . همان طمع كه شما داريد ما نيز مىداريم . به هرحال در خوف و رجا و بقا و فنا برابريم و در كشته شدن مردان كار و دليران روزگار نيز مساوييم . بنابراين اميد مىدارم كه باز به جنگ معاودت نبايد كرد ؛ چه ، اگر باز به سر جنگ رويم چيزى غريب ظاهر نخواهد شد ، بلكه همان كشتن دوستان و خويشان خواهد بود . تا كى ما را اين حالت ناخوش مشاهده بايد كرد و عزيزان و خويشان كشته و بر خاك مذلّت افتاده بايد ديد ؟ از خداى تعالى بترسيد و ترك اين جنگ و جدال بگوييد و خونهاى خويشان و عزيزان قريش ناريخته بگذاريد ؛ چه ، مردان قريش بيشتر هلاك شدند و چندانكه مىنگرم از اكابر قريش شش مرد بيش نمانده ؛ در شام من و عمرو عاص ، در عراق تو و علىّ بن ابى طالب ، و در حجاز سعد وقّاص و عبد اللّه بن عمر . از اين چهارگانه دو نفر مخالف شمااند و دو موافق . موافقان سعد وقّاص و عبد اللّه عمر است . مخالفت من و عمرو عاص را سبب شماايد . اگر آنچه التماس مىكنم به اجابت رسانيد و جانب من در آن مرعى داريد دواعى مخالفت [ از ميان برود 
  ] و بنياد دوستى استحكام يابد . بهتر و مهتر و سرور اين ششگانه بعد از علىّ بن ابى طالب تويى . اگر بعد از واقعهء عثمان مردمان با تو بيعت مىكردند مرا موافق‌تر بودى از آنكه با على بيعت كردند . اين چند كلمه مرا در خاطر بود نوشتم و بر رأى تو عرض داشتم . آنچه تو را مصلحت باشد و اشارتى فرمايى بر آن مزيدى نباشد ؛ و السّلام . »\r\nچون نامهء معاويه به عبد اللّه عباس رسيد و مطالعه كرد ، بخنديد و گفت : تا كى معاويه در من\r\n\r\n","description":"","footnote":"","page_name":" 507 ","page_number":517},
  {"content":"\r\n\r\nگمان بىخودى مىدارد ؟ و تا كى من خاموش باشم و كلمهء حقّ نگويم ؟ پس فرمود : قلم و دوات بياريد تا آنچه در اين مدّت در دل مىداشتم و تصريح نمىكردم پوست‌كنده به او بنويسم . اين است جواب عبد اللّه بن عباس به معاوية بن ابى سفيان :\r\n« امّا بعد ، نامهء تو رسيد و مضمون مفهوم و معلوم شد . آنچه نوشته بودى كه ما ، يعنى بنى هاشم ، در بدى رسانيدن به عثمان و قرابتان شتاب كرديم و بر كسان ديگر در تباه ساختن كار ايشان پيشى گرفته‌ايم ، تو اى معاويه حال خود را فراموش كرده‌اى و ياد نمىآرى كه عثمان در جنگ وقتى كه از تو يارى خواست تو او را يارى ندادى و مىتوانستى كه او را يارى دهى . امروز آن سخن نوشته‌اى و ما را به بدى و تباهكارى او متّهم مىدارى . امّا حديث تيم و عدىّ ؛ بر همه عالم ظاهر است كه ابو بكر و عمر از عثمان بهتر بودند ، چنان كه عثمان از تو بهتر بود . آنچه مىگويى كه از مشهوران قريش شش نفر بيش نمانده ؛ مردان قريش بسيارند و نمىبينى كه از معارف و اخيار قريش هرروز فوج‌فوج با لشكر تو جنگ مىكنند ؟ و آنها كه نه با ما و نه با تواند بلكه گوشه گرفته‌اند از حدّ شمار افزونند . و امّا تضّرعى كه كرده بودى كه دست از جنگ باز داشته شود و خونها ناريخته ماند ؛ پس بدان كه هنوز جنگهايى كه ديدى و كشته‌هايى كه مشاهده كردى در جنب آنچه بعد از اين خواهى ديد ناچيز خواهد نمود ، گذشته نسبت به آينده كالعدم خواهد بود . و آنچه نوشته بودى كه اگر بعد از عثمان مردمان با تو بيعت كردندى من در متابعت و انقياد تو تعجيل مىكردم ؛ امّا چرا بيعت امير المؤمنين علىّ بن ابى طالب ، كه برادر رسول خدا و پسر عمّ اوست و وصىّ و وزير او و از من بمراتب بهتر است ، نمىكنى ؟ و حال آنكه جميع مهاجر و انصار و عموم النّاس يكدل و يكزبان با او بيعت كردند . پس به چه سبب از او دورى مىنمايى و با او جنگ مىكنى ؟ اگر سببش قتل عثمان است ، مرا نيز در عنوان مكتوب خود به آن امر متهم داشته‌اى . و ديگر آنكه چون از خويشتن حساب مىگيرى ؟ و نمىدانى كه ترا و امثال ترا در خلافت بخشى و نصيبى نيست ؛ چه ، تو آزاد كرده‌اى و پسر آزادكرده ، و سر خيل و سرور احزاب بوده‌اى ، و تو را پسر جگرخوار گويند . و كسى كه بدين عيبها متصّف باشد به‌هيچ‌وجه اهليّت خلافت ندارد . و السّلام . »\r\nچون نامهء عبد اللّه بن عباس به معاويه رسيد و مضمونش معلوم كرد ، بسيار معترض « 1 » شده گفت : اين بلا و محنت و غصّه و بليّت مرا از خود بايد كشيد . عمرو عاص راست مىگفت . و اللّه كه بعد از اين تا يك سال به عبد اللّه عباس چيزى ننويسم . پس نامه‌اى نوشت به امير المؤمنين على ، عليه السّلام ، بدين منوال :\r\n\r\n\r\n","description":"","footnote":"\r\n( 1 ) . هرسه نسخه : اعراضى . - و .\r\n","page_name":" 508 ","page_number":518},
  {"content":"\r\n\r\n« اما بعد ؛ اگر تو و ما مىدانستيم كه مهم جنگ بدين مرتبه خواهد انجاميد اصلا در اين امر شروع نمىنموديم . اكنون صلاح آن است كه از گذشته هيچ نگوييم و از جانبين طريق صلح جوييم . و چنانچه ما اميد به بقاء خود داريم تو نيز مىدارى و همچنانكه ما از موت خايفيم تو نيز بيم و هراس دارى . و بر تو پوشيده نيست كه اخيار و صلحا در اين جنگ بسيار به قتل رسيدند . و اگر اين بساط چندى نورديده نگردد بقيّة السّيف نيز نمانند . من پيش از اين التماس كرده بودم كه حكومت شام به من ارزانى داشته مرا تكليف بيعت خود نفرمايى . حالا نيز همان ملتمس تكرار مىنمايم كه مضايقه نكنى ؛ چه ، ما هم از عبد مناف متولّد شده‌ايم و از يك اصل جدا گشته‌ايم و هيچ‌يك از ما از ديگرى زياده نيست . و السّلام . » « 1 »\r\nچون اين نامه به امير المؤمنين على ، عليه السّلام ، رسيد در جواب نامه نوشت :\r\n« امّا بعد ، اى معاويه مكتوب تو به من رسيد و مضمون آن به وضوح انجاميد و بغى و عناد و ظلم و فساد تو بتازگى روشن گرديد . امّا آنچه نوشته بودى كه اگر تو و ما مىدانستيم كه مهم جنگ به اينجا مىكشد در اين كار شروع نمىكرديم ؛ من بارى امروز بر جنگ تو حريص‌ترم از آنكه ديروز بودم و روزبه‌روز اين معنى در تزايد خواهد بود . و آنچه گفته بودى كه ميان ما و شما بيم و ترس برابر است ؛ چنين نيست ، زيرا كه شما اهل شكّيد و ما اصحاب يقين . و ديگر حرص عراقيان به تحصيل ثواب اخروى بيشتر است از ميل شاميان به مزخرفات دنيوى . اما حكايت التماس حكومت شام بىمتابعت و مبايعت من مقبول نيست . پيش از اين التماس نمودى درجهء قبول نيافت . اكنون چه واقع شده و كدام حقّ بر ذمّهء من ثابت كردى كه مستحقّ اين عطيه گشتى ؟ و آنچه نوشته بودى كه ما هردو پسران عبد منافيم ، اين سخن راست است ، و آن غلط كه هيچ‌يك را بر ديگرى فضل و رجحان نيست ؛ زيرا كه هرگز عبد الشّمس چون هاشم نبود و حرب با عبد المطلّب برابرى نتوانست نمود و صخر - يعنى ابو سفيان - به گرد ابو طالب نرسيدى . و تو را با من مقابل نتوان گردانيد از آنكه طليق بن طليقى ، يعنى آزادكرده پسر آزاد كرده‌اى . و با روندهء طريق توفيق دم از برابرى نتوانى زدن . نه تو را [ 69 ب 
  ] سبقتى در اسلام و نه رفقتى در مهاجرت نبى ، عليه السلام . پس با من كه ابن عمّ حضرت خاتم الانبياء و برادر او و وارث علم او و خليفهء اويم به چه فضيلت معارضه مىنمايى ؟ نسبت من با رسول نسبت هارون است با موسى ، عليه السّلام . و اگر باب پيغمبرى به مهر نبوّت حضرت خاتم الانبياء مختوم نگشتى ، هرآينه چنان كه به ولايت خاص اختصاص دارم به نبوّت عام نيز موسوم مىبودم .\r\nحضرت واهب العطيات مرا به تشريف آيات متلوّات قرآنى مشرّف ساخته و رايات عنايات بر\r\n\r\n\r\n","description":"","footnote":"\r\n( 1 ) . اين نامه ، با اختلافى چند در لفظ ، در پيكار صفّين ( ص 646 ) آمده است .\r\n","page_name":" 509 ","page_number":519},
  {"content":"\r\n\r\nسر من افراخته . اولاد كرام مرا با ابناء لئام تو چگونه قياس توان كرد ؟ و بر خاطر فاتر تو خطور نكند كه مرا از جنگ و جدال تو ملالى و كلالى روى نموده باشد . اگر عرب را سعادت موافقت من روزى گردد تو به بلايى مبتلا شوى كه بالاتر از آن متصوّر نباشد .  وَ سَيَعْلَمُ الَّذِينَ ظَلَمُوا أَيَّ مُنْقَلَبٍ يَنْقَلِبُونَ .  « 1 » يعنى : سرانجام خواهند دانست ظالمان كه به چه جايى بازگشت ايشان خواهد بود . و السلام . »\r\nچون مكتوب فصاحت اسلوب به معاويه رسيد « 2 » و بر مضمون صدق مقرون آن مطلّع گرديد از صلح نوميد شد و از سر نو به ترتيب اسباب كارزار قيام نمود . روز ديگر ، كه سى و هشتم است ، طرفين صفوف آراسته به ميدان درآمدند . در اين روز حضرت امير المؤمنين دستار ميمنت آثار نبوى را بر سر بسته و درع فرخنده‌دثار مصطفوى را در برافكنده و شمشير آن خجسته‌شمائل را حمائل ساخته و تازيانهء آن حضرت - كه ممشوق نام داشت - بر دست گرفته بر مركب تأييد ربّانى سوار گرديد و به ميان هردو صفت خراميده خطبه‌اى فصيح و بليغ بر زبان الهام بيان راند و اصحاب هدايت انتساب را به صبر و ثبات وصيّت كرده نصايح سودمند نمود و بر قتال و جدال ارباب نفاق ترغيب و تحريص نمود و بعد از آن روى به اشتر آورد و فرمود : اى مالك رايتى از حضرت رسالت‌پناه با من است كه آن حضرت در اوّل اسلام به آن قتال كرد و تا به اين روز در نياورده بودم .\r\nآنگاه فرمود كه آن رايت را بيرون آوردند . كهنه شده و دست تفرّق به تار و پود او راه يافته بود . صحابه از ديدن آن گريان شدند و مصيبت مفارقت حضرت رسالت‌پناه محمّدى ، صلّى اللّه عليه و آله ، را تازه ساختند و هركه را زيارت آن دست مىداد بر رو و چشم خود مىنهاد . آنگاه فرمود كه : اين نيزه كه نامش تملوس « 3 » است از من به فرزندم حسن ميراث رسد و او كار بفرمايد ، و بعد از آن به حسين رسد و در دست او بشكند . بعد از آن فرمود : اى مالك اخبار بسيار از سيّد ابرار ، عليه الصلاة من المالك الغفار ، ياد دارم و حاصل همه اخبار آنكه اين دنياى غدّار مكّار مخلوق بر رنج و عنا و موت و فنا است . عاقل كامل آن است كه از راه مراد اين جهان پرفتنه و شور نرود و دامن همّت از اين خاكدان پرغرور درچيند .\r\n\r\n\r\n","description":"","footnote":"\r\n( 1 ) . شعرا ، 227 .\r\n( 2 ) . نصر بن مزاحم گويد : « از آن روز كه على در ميدان نبرد از خون عمرو عاص درگذشت هيچ‌يك از قريشيان در بزرگداشت اين جوانمردى على از عمرو عاص جدّىتر نبود . » و همين‌كه معاويه نامهء على ( ع ) را پس از چند روز به عمرو عاص نشان داد ، عمرو عاص ضمن سرزنش معاويه شعرى در مذمّت وى سرود كه مطلع آن چنين است :\r\n ألا للّه درّك يا ابن هند * و درّ الآمرين لك الشّهود . . . \r\nزهى خدا را ، شگفتا از تو اى پسر هند و شگفتا از آنان كه تو را چنين دستورها دهند ! - پيكار صفّين ، ص 648 .\r\n( 3 ) . م : نملوس ؛ ش : تملسوس .\r\n","page_name":" 510 ","page_number":520},
  {"content":"\r\n\r\nآنگاه حضرت اسد اللّه متوجّه قتال شده مبارز خواست . هيچ‌كس را مجال جدال او نبود و همهء دلاوران شام از برابرى حضرت امير المؤمنين احتراز و اجتناب مىنمودند . اشتر آن روز به مبارزت يازده نفر از دلاوران شام را به صحراى عدم فرستاد . پس امير المؤمنين قنبر را خواند كه : به ميمنه برو و عبد اللّه بن جعفر و فرزند من محمّد بن حنفيّه را بگو كه چون حمله كنم شما نيز حمله كنيد . همچنين به ميسره نيز امر به حمله نمود و خود حمله كرد و اشتر نيز به موافقت او اقدام نمود و خلقى انبوه قتل كردند تا غايتى كه سرها چون گوى غلطان و خونها چون جوى روان شد . « 1 »\r\nچون اهل شام به تمام طريق انهزام پيش گرفتند على ، عليه السّلام ، دست از كشش باز داشت و قوم را نيز منع فرمود . اصبغ بن نباته و صعصعة بن صوحان گفتند : يا امير المؤمنين ، چگونه فتح ما را باشد كه در وقت گريختن اعدا از كشتن ايشان منع مىفرمايى ؟ و اگر معاويه بر ما ظفر يابد به قتل ما شتابد ! فرمود كه : معاويه به كتاب خداى تعالى و سنّت رسول او عمل نمىنمايد و من آن نكنم كه او مىكند . اگر او را علم و عمل بودى با من محاربه روا نداشتى . خداى تعالى در ميان ما و او حكم فرمايد .\r\nپس مبارزى از شام بيرون آمد و هفت نفر از اهل اسلام از دست او كشته شد . خزيمه ذو الشهادتين « 2 » نيز به اصحّ روايات از جملهء مقتولان اين مبارز است . و مرويست كه چون شهادت ذو الشهادتين به سمع اشرف امير نجف ، عليه التّحيّة و السّلام ، رسيد فرمود : الهى او بنده و بنده زادهء تو و ولّى اولياء تست . مغفرت و رضاى خود قرين او گردان . و فرمود : اين است تعبير خواب آن راهب كه در خواب ديد كه پيغمبر ، صلوات اللّه عليه ، فرمود كه دوست من كشته خواهد شد . و بر جنازهء او نماز گزارد .\r\nو چون شامى اين هشت نفر از لشكر امير المؤمنين را به قتل مىرساند مغرور گشته آواز برآورد كه : اى اهل كوفه ! من از ميدان برنمىگردم تا صد نفر از شما قتل كنم . پس عقبة بن عمرو الانصارى « 3 » - كه در طريق فقر و فنا لحظه‌اى به حال دنيا نپرداخته و دائما نفس خود را\r\n\r\n\r\n","description":"","footnote":"\r\n( 1 ) . اين جنگ به پيكار خميس ( - پنج‌شنبهء خونبار ) معروف است ، كه از جملهء شهدايش خزيمة بن ثابت انصارى معروف به ذو الشهادتين بود .\r\n( 2 ) . خزيمة بن ثابت بن فاكه انصارى ، در جنگ بدر و ديگر غزوات حضور داشته و او را از آن جهت « صاحب دو شهادت » خوانده‌اند كه در برابر مردى يهودى كه مدعى طلب مالى از رسول اللّه ( ص ) بود به سود پيامبر شهادت داد و چون پيامبر به او فرمود : « تو ، درحالىكه هنگام پرداخت دين من حاضر نبودى و از قضيّه علم يقين ندارى ، چگونه شهادت مىدهى ؟ » گفت : « اى پيامبر خدا ! ما سخن تو را بر وحى آسمانى باور داريم ، چگونه باور نكنيم كه وامت را ، چنان‌كه مىگويى ، بازپرداخته‌اى ! » پيامبر شهادت او را نافذ دانست و او را ذو الشهادتين خواند ؛ - الإصابه ، ص 2247 .\r\n( 3 ) . به نوشتهء نصر بن مزاحم ، عقبة بن عمرو انصارى ، كوچكترين فرد از هفتاد تن اصحاب عقبه بود . روزى كه على ( ع )\r\n","page_name":" 511 ","page_number":521},
  {"content":"\r\n\r\nدر بوتهء مجاهده و رياضت مىگداخت - به مقابلهء آن شامى بيرون رفت . شامى چون او را بديد به اين صفت ، از روى تعجّب گفت : نديدى كه با ديگران چه كردم ، كه قصد هلاك خود كردى ؟ عقبه گفت : اى ملعون ! جگرهاى ما به قتل خزيمه سوختى . از تو چرا باك دارم ، كه افضل موت شهادت است كه در خدمت امام المتّقين علىّ بن ابى طالب ، عليه السّلام ، دريابم . پس بر شامى حمله كرد و ضربتى بر ران آن ملعون زد و بعد از آن تيغى بر سرش زد و كارش تمام ساخت . و خلق تكبير گفتند و تعجبها نمودند كه با وجود ضعف بر خصمى چنان قوى غالب آمد . بعد از آن لشكر طرفين درهم آويختند و جنگ سخت درگرفت و ساعت بساعت آتش نبرد از باد حملهء دليران بيشتر بر بيشتر مىشد تا پردلان را كار از تيغ و سنان به مشت و گريبان رسيد و خون چون رود جيحون در فراز و نشيب كوه و هامون روان گرديد .\r\nالقصّه ؛ تمامى آن روز جنگ قائم بود بلكه زمان زمان صعوبتش مىافزود تا آنكه شب نيز دست از يكديگر بازنداشتند و به ضرب تيغ درخشان و سنان جان‌ستان همّت بر انهدام بناى حيات يكديگر گماشتند و نمازها را آن شب و روز به ايما ادا كردند . در حبيب السير مسطور است كه در اين شب كه عبارت از « ليلة الهرير » « 1 » است از ثقات مرويست كه هركس را حيدر كرّار از ضرب ذو الفقار از پاى درآوردى تكبير گفتى . و يكى از مخصوصان معاويه كه حساب تكبيرات آن حضرت را نگاه مىداشت ، روايت كرده كه چون روز شد عدد تكبيرات به پانصد و بيست و سه رسيده بود . و در مستقصى از ابى سعد السّمعانى مرويست كه معاويه گفت كه در ليلة الهرير علىّ بن ابى طالب به نفس خود زياده از نهصد كس را به قتل رسانيده .\r\nو در روضة الصفا و تاريخ ابن اعثم كوفى آورده كه در ليلة الهرير ، در اثناء داروگير ، پيران شام نوحه و بيقرارى آغاز كردند و به زبان تضرّع و زارى مىگفتند كه اى اهل عراق ، از خدا بترسيد و در اين معدودى چند كه از چندين هزار مانده ترحّم نماييد و بر عيال و اطفال ما ببخشاييد و دست از قتال كوتاه فرماييد . امّا هيچ فايده‌اى بر اين سخنان مترتّب نگرديد و همچنان ضرب قائم بود ، تا آفتاب رايات نورافشان برافراشته عالم را روشن گردانيد .\r\nو در كتاب مناهج السالكين آورده كه در ليلة الهرير سى و سه هزار نفر از طرفين به قتل آمدند .\r\nو در فتوح ابن اعثم كوفى سى و شش هزار تعيين نموده . و در مستقصى چنين آورده كه در\r\n\r\n\r\n","description":"","footnote":"\r\nنخيله را لشكرگاه خود ساخت عقبه را به جاى خود بر ولايت كوفه گماشت ؛ - پيكار صفين ، ص 169 .\r\n( 1 ) . هرير به معنى زوزهء درندگان است . وجه تسميهء آن اين بوده كه در آن شب جنگجويان بشدّت بر هم مىخروشيدند .\r\nاستاد پرويز اتابكى ، ليلة الهرير را « شب غوغايى » ترجمه كرده‌اند ؛ - پيشين ، ص 652 . ليلة الهرير ضرب المثل سختى جنگ است .\r\n","page_name":" 512 ","page_number":522},
  {"content":"\r\n\r\nليلة الهرير دو هزار و هفتاد و يك مرد از سپاه ظفرپناه امير المؤمنين و هفت هزار كس يا قريب به آن از لشكر معاوية بن ابى سفيان به قتل رسيد . و پوشيده نماند كه صاحب مقصد اقصى و بعضى از مورّخان آن مكتوبات [ را 
  ] ، كه قبل از اين داستان مرقوم كلك بيان شد ، بعد از ليلة الهرير تحرير نمودند و مورّخين ديگر از فضلا ، مثل ابن اعثم كوفى و غير آن ، مكتوبات را به دستور معهود بر واقعهء مذكور تقديم نمودند ؛ و اللّه اعلم بحقايق الامور .\r\nو در مقصد اقصى آورده كه روز سى و نهم امير المؤمنين به دفن كشتگان امر فرمود و از جنگ نهى كرد . پس هشتاد مرد از اكابر و اخيار مهاجر و انصار مدفون شدند و امير المؤمنين على بسيار بگريست و گفت : اى بارخدايا ! مرا بر اين مصائب صبر روزى كن .\r\nگويند در اين روز يزيد بن معاويه به ميدان بيرون آمد و مبارز خواست . امام حسين ، عليه السّلام ، به مبارزت او از پدر بزرگوار اذن خواست . آن حضرت منع فرمود و گفت : اى فرزند ، تو را با او روزى ( رزمى در پيش ) « 1 » است .\r\nو در روز چهلم چون امير المؤمنين از نماز صبح فارغ شد خطبه‌اى بر اين وجه ادا فرمود كه : اى مردمان ! جنگ در ميان شما به جايى رسيده كه كار دشمنان به آخر نفس بازآمده . پس در اين محل كاهلى و سستى مورزيد و سعى و اهتمام تمام به جاى آريد تا حقّ به مركز قرار گيرد .\r\nامّا معاويه چون به يقين دانست كه علىّ بن ابى طالب دست [ 70 الف 
  ] از جنگ بازنخواهد داشت قوم خود را جمع كرد و گفت : اى اهل شام ، مىبينيد كه به چه بلا مبتلاييم ؟ اگر امروز ما نيز چون ديروز باشد دمار از روزگار ما برآيد و هلاك سرانجام كار ما باشد . عمرو العاص گفت : اى معاويه ! مردان تو با مردان او طاقت جنگ ندارند و تو را قوّت و قدرت آنكه با او مقاومت ورزى ، نيست ؛ كه او فناء دنيا و بقاى عقبى مىخواهد ، چرا كه قتال او جهت اظهار حقّ است و تو بقاء دنيا و فناء عقبى مىخواهى . من از براى اين چنين روز حيله‌اى ذخيره كرده‌ام و تدبيرى انديشيده‌ام . عمرو گفت : اين جماعت را به كتاب خداى تعالى دعوت كن تا مخالفت در ميان ايشان پيدا شده به محاربه نپردازند . « 2 » و معاويه را تدبير او پسنديده افتاد .\r\nبه قولى در صبح ليلة الهرير و به روايت اهل تاريخ سحر روز ديگر بفرمود تا هرمصحفى كه در لشكرگاه او بود حاضر ساخته بر سر نيزه‌ها استوار كنند . و اين نيزه‌ها را مانند علمها بر دست گرفته صف كشيدند . و به روايت مستقصى پانصد و هشتاد مصحف بود كه بر نيزه‌ها برداشته بودند . و لشكر امير المؤمنين حيدر را چون در آن صبح چشم بر آن نيزه‌ها افتاد ، اوّل\r\n\r\n\r\n","description":"","footnote":"\r\n( 1 ) . ( روزى در بهشت ) ؛ ق : ( روزى در پيش ) .\r\n( 2 ) . خطبهء على ( ع ) و صلاح‌انديشى معاويه با عمرو عاص با كمى اختلاف لفظى در پيكار صفين ( ص 654 ) آمده است .\r\n","page_name":" 513 ","page_number":523},
  {"content":"\r\n\r\nپنداشتند كه علمهاست كه برافراشته‌اند و بعد از لحظه‌اى كه روز روشن شد دانستند كه حال چيست . فضل بن ادهم در پيش قلب لشكر شام شريح جذامى در پيش ميمنه و رقاب بن معمر در پيش ميسره آمدند و آواز كردند كه : اى گروه عرب ! ما شما را به كتاب خداى تعالى دعوت مىكنيم . بايد كه به مضمون آن عمل نماييد و دست از جنگ بازداريد كه اگر من بعد به دستور ايّام سابق بر محاربه اقدام فرماييد زنان و فرزندان تمام عرب را روميان و فارسيان اسير و دستگير كرده به ولايات خويش برند . بعد از آن ابو الاعور بر اسب اشهب سوار شد و مصحفى بر سر نهاده ميان هردو صف آمد و فرياد بركشيد و اهل عراق را به مصحف دعوت كرد .\r\nچون عراقيان سخنان شاميان را شنيدند فتنه و اختلاف ميان ايشان پديد آمد . برخى گفتند اين صورت مكر و حيله است « 1 » و بعضى گفتند كه ما اوّل اصحاب معاويه را به كتاب ايزد تعالى دعوت مىكرديم و چون اجابت نكردند خون ايشان بر ما حلال بود . پس اگر اين زمان ما دعوت ايشان را قبول نكنيم خون ما نيز بر آن جماعت مباح گردد .\r\nپس اشعث بن قيس ، « 2 » كه اكثر قبايل يمن مطيع و منقاد او بودند ، و بعضى ديگر از سرداران سپاه امير المؤمنين مبلغها از معاويه رشوه گرفتند - چنانچه در مقصد اقصى آورده كه معاويه به اشعث مبلغ صد هزار درم قبول كرد كه اگر مهم به صلح انجامد به او رساند - گفتند كه : اى امير المؤمنين ! دعوت معاويه را اجابت كن كه معاويه انصاف مىدهد و انقياد حق مىنمايد .\r\nامير المؤمنين على فرمود كه : و اللّه من به كتاب خداى تعالى عالم‌ترم از معويه و عمرو و غيرهما .\r\nاين مكر مكرِ عمرو بن العاص است .\r\nپس اين خبر ميان قوم پراكنده شد . مردم دست از جنگ برداشته بازگشتند ، مگر اشتر ، رضىّ الله عنه ، كه همچنان در جنگ كشش و كوشش مىنمود . پس امير المؤمنين دست بر دست زد و گفت : ابن هند به اين حيلهء عمرو عاص غالب آمد . و اين جماعت گفتند : بفرماى تا اشتر بازگردد . يزيد بن هانى را نزد او فرستاد . اشتر گفت : چه محل مراجعت است ؟ كه علامات فتح و نصرت ظاهر شده است . يزيد بن هانى بازگشت و جواب اشتر به خدمت امير المؤمنين بازگفت . و در اين وقت آواز اشتر و متابعان او بلند شد و غبارى عظيم پديد آمد . خوارج با شاه اوليا گفتند : ما چنان گمان مىبريم كه اشتر به اشارهء تو اين جدّ و جهد مىنمايد . آن حضرت\r\n\r\n\r\n","description":"","footnote":"\r\n( 1 ) . از جملهء موافقين ادامهء جنگ به غير از مالك اشتر ، عدىّ بن حاتم و عمرو بن حمق بودند كه سرسختانه با دسايس أشعث بن قيس و طرفداران او ، كه طرفدار صلح و سازش با معاويه بودند ، ايستادگى مىكردند . براى مطالعهء خطبهء آن دو - پيكار صفين ، ص 622 .\r\n( 2 ) . خيانت آشكار اشعث از كلمه كلمهء خطبه‌اش در ليلة الهرير هويداست ؛ - پيشين ، ص 660 .\r\n","page_name":" 514 ","page_number":524},
  {"content":"\r\n\r\nفرمود : اى قوم ! از خدا ناترسى چند و از خدا بىخبرى چند ؟ من در حضور شما يزيد را به آواز بلند گفتم كه به اشتر بگوى كه دست از جنگ بازدارد . سرگوشى نكردم كه موجب اين گمان شود .\r\nپس بار ديگر ابن هانى را به طلب مالك فرستاد . چون بار دويم پيغام امير المؤمنين به مالك رسانيد گفت : مگر اين فتنه از جهت مصحف برداشتن شده ؟ ابن هانى گفت : آرى . مالك اشتر گفت : و اللّه در همان لحظه كه ديدم كه مخالفان مصحفها بر سر نيزه‌ها بسته‌اند دانستم كه در ميان سپاه عراق اختلاف و نفاق پيدا خواهد شد . و اين شعبدهء عمرو عاص است و بدين شعبده مىخواهد كه جان از اين مهلكه بدر برد . من آثار فتح مىبينم و همين لحظه ظفر مىيابم .\r\nچگونه باز توانم گشت ؟ ابن هانى گفت : اگر تو ظفر يا بى و امير المؤمنين را زنده نبينى چگونه باشد ؟ گفت : لعنت بر اين كار . و اللّه كه من همهء جهان در زير فرمان خود نخواهم چون امير المؤمنين را نخواهم ديد ابن هانى گفت : كيفيت واقعه اين است كه اشعث با جمعى از قرّاء به مشافهه امير المؤمنين را گفتند اگر اشتر را بازنخوانى ما همچنان‌كه عثمان را بكشتيم تو را بكشيم . اشتر در خشم شد و شمشير بينداخت و بازگشت و مىگفت : اى اهل عراق و اى اهل خوارى و نفاق ! اين چه بيهوده است كه مىگوييد و اين چه حركت ناخوش است كه مىكنيد ؟\r\nوقتى كه [ كار 
  ] به مراد ما شد و ظفر و نصرت روى نمود و به عون و فضل باريتعالى مقصود ما به زيباترين وجهى روى نمود شما اين فتنه برانگيختيد و به سبب مكر پسر نابغه بيهوده مرا از جنگ باز داشتيد .\r\nاشعث بن قيس گفت : ما ديروز براى خدا با ايشان جنگ كرديم و امروز هم براى خدا ترك جنگ ايشان مىكنيم . اشتر گفت : از براى خدا اين سخن را مگو و خود را در غلط مينداز و در يك لحظه مرا دستورى ده كه بازگردم و همين ساعت اين مهم را به وجه دلخواه به مخلص رسانم . اشعث با جماعت خود به فرياد آمدند و گفتند كه در اين جنگ كه مىكنى عاصى خواهى بود و اگر تو را رضا دهيم در عصيان شريك باشيم . اشتر گفت : اكابر لشكر شام كشته شدند و اراذلى چند مانده‌اند و شما تا امروز بر حق بوديد و اين ساعت به باطل افتاديد و به و بال اين نافرمانى امام واجب الإتّباع خود مأخوذ و معاقب خواهيد شد . پس جماعت قراء و غير آن به اتّفاق اشعث قيس آواز برآوردند كه اى اشتر دست از ما بازدار كه ما تا مصحفها را بر سر نيزه بسته مىبينيم و مىشنويم كه ما را به آن مىخوانند تو را و على را فرمان نخواهيم برد و طاعت نخواهيم كرد .\r\nاشتر گفت : افسوس كه شما را بفريفتند . پس روى به قراء آورد و گفت : ما پنداشتيم كه آثار سجود بر پيشانى شما آثار زهد است در دنيا و شما را بدان شرفى خواهد بود و در آخرت\r\n\r\n","description":"","footnote":"","page_name":" 515 ","page_number":525},
  {"content":"\r\n\r\nموجب رضاى بارى سبحانه و تعالى خواهد شد . امروز چون آفتاب روشن شد معلوم شد كه طالبان دنياييد و در دست شهوت خود در خواب گرفتار . لعنت بر شما باد . ميان ما و شما دورى افتاد . كاشكى چنان كه ثمود و عاد هلاك شدند شما را هلاكت بودى كه ما از گفت و شنود و مجالست و پليدى عقيدت شما خلاص مىشديم . و ايشان نيز اشتر را دشنامها دادند .\r\nالقصّه ؛ نزديك بود كه فتنه‌اى ديگر آنجا پيدا شود ، امير المؤمنين على در ميان افتاد و ايشان را تسكين داد . و يكى از ياران امير المؤمنين گفت : اى اشتر ، على را قول ايشان موافق افتاد و به حكم آنكه ايشان گفتند رضا داد ، تو چرا رضا نمىدهى ؟ اشتر گفت : به هرچه امير المؤمنين رضا داد من نيز رضا دادم .\r\nو در تاريخ ابن اعثم كوفى آورده كه در اين وقت كار بر معاويه چنان تنگ شده بود كه معاويه مىگفت : و اللّه كه در آن ساعت كه اشتر جنگ مىكرد مىخواستم كه او را بگويم اى اشتر برو و امان من از علىّ بن ابى طالب بستان تا به خدمت او آيم . و انديشهء گريختن داشتم ، امّا در اين اثنا مرا قطعهء عمرو خزرجى « 1 » - كه مضمون آن اين است كه مردان ، را خصوصا سلاطين ، بايد كه در وقت محنت و انقلاب روزگار زود به تضرّع و فروتنى دشمن اظهار ننمايد - ياد آمد ، بنابراين دل بر جنگ نهادم و ثبات‌قدم ورزيدم . اتفاقا به اندك فرصتى علىّ بن ابى طالب اشتر را بخواند و او بازگشت و كار به مراد ما شد .\r\nالقصّه ؛ چون اشتر را از جنگ منع نمودند امير المؤمنين على ، عليه السّلام ، فرمود كه : بر كتاب خداى تعالى و حكم او مزيدى نيست . و چون آن قوم مرا به كتاب خداى تعالى مىخوانند بغايت خوشحال هستم . شما را معلوم است كه ما در ملازمت پيغمبر ، صلّى اللّه عليه و آله ، در حرب حديبيّه بوديم و صلح انكار مىكرديم و در جنگ مجدّ بوديم مصطفى ، صلّى اللّه عليه و آله ، ما را از جنگ نهى فرمود ؛ و اين جماعت ما را از غايت اضطرار به كتاب خداى تعالى مىخوانند و ما [ 70 ب 
  ] ايشان را اجابت كنيم . اكنون خاموش باشيد تا بنگريم كه ايشان چه خواهند كرد .\r\nدر اين اثنا حريث بن جابر البكرى برخاست و گفت : اى مردمان ! سخن امير المؤمنين على را شنيديد ، اكنون سخن من هم بشنويد . اگر امير المؤمنين از اين كار خالى بود و اندك و بسيار در آن شروع نداشت اولى ، بلكه واجب ، آن بود كه خير و شر اين كار را به او مشورت كردمى و چون درماندمى به درگاه او پناه بردمى ، فكيف كه او قايد و سائق و والى و سائس ماست و مدّتى است\r\n\r\n\r\n","description":"","footnote":"\r\n( 1 ) . مراد عمرو بن اطنابه است كه ابياتش را نصر بن مزاحم ( پيكار صفّين ، ص 540 ) بتفصيل آورده است . براى آگاهى از داستان اقدام معاويه به گريز ؛ - الكامل ، ص 753 ؛ عيون الاخبار ، ج 1 ، ص 126 ؛ معجم المرزبانى ، ص 204 ؛ ديوان المعانى ، ج 1 ، ص 114 ؛ لباب الآداب ، ص 223 به نقل پيكار صفين ، ص 540 ، پابرگ 1 .\r\n","page_name":" 516 ","page_number":526},
  {"content":"\r\n\r\nكه لوازم اين كار بر وجه احسن به تقديم مىرساند ! پس به خدايى كه جز او خدايى نيست كه اگر امير المؤمنين امروز از ايشان به غير از آنچه ديروز مىخواست به چيزى ديگر راضى شود ما بر او خشم گيريم و ميان ما و آن‌كس كه در امير المؤمنين طعن كند ، نيست مگر شمشير .\r\nپس جماعتى از بنى بكر بن وايل بر پاى خاستند ، چون حريث بن خالد ، خالد بن معمّر ، شقيق بن ثور « 1 » و كردوس « 2 » بن عبد اللّه ، و به نزديك امير المؤمنين على ، عليه السّلام ، آمدند و گفتند : فرمان تو راست . اگر تو اين قوم را اجابت مىكنى ما هم اجابت مىكنيم و اگر بر ايشان انكار مىفرمايى ما همه انكار مىنماييم و ما همه مطيع و فرمانبردار توايم و پيش تو به خدمت ايستاده‌ايم و چشم به اوامر و نواهى تو نهاده . ما را هرچه فرمايى در اتمام آن به جان كوشيم و در اطاعت و انقياد كمال سعى و اهتمام به جاى آريم .\r\nامير المؤمنين فرمود : من سزاوارترم به اطاعت از كسى كه مرا به كتاب خداى تعالى خواند .\r\nاما معاويه و عمرو عاص و پسر ابو معيط و حبيب « 3 » بن مسلمه و ضحّاك بن قيس و پسر ابى سرح اهل دين و قرآن نيستند و من ايشان را از ايشان نيكوتر دانم و اخلاق و احوال ايشان نيكو شناسم ؛ چه ، از اوّل عهد اسلام تا امروز با ايشان بوده‌ام و ظاهر و باطن احوال و افعال ايشان مشاهده مىكردم و يقين مىدانم كه بستن مصحفها را بر سر نيزه‌ها حاصلى نيست ، بلكه اين مكر و حيله‌ايست كه موجب فريب عوام و ضعيفان عقل مىشود . و با وجود اين روا نباشد كه مرا به قرآن خوانند و من اجابت نكنم ؛ چرا كه من با ايشان از آن جهت جنگ مىكردم كه ايشان به حكم قرآنى راضى نمىشدند و اوامر و نواهى الهى را طاعت و انقياد نمىنمودند .\r\nاكنون كه كار نزديك آورده بودم كه به مخلص و مقطع رسانم شما مرا موافقت نكرديد و بر مكر ايشان مغرور شديد . بالضروره جانب شما در آن نگاهداشتم و مخالفت شما نورزيدم . « 4 »\r\nحاضران او را بر اين كلمات دعا و ستايش كردند . در اين اثنا ابو الاعور السلمّى بر اسب سوار شده مصحف بر سر نهاده از پيش معاويه آمد و به نزديك امير المؤمنين بايستاد و گفت :\r\nهيچ‌يك از اين دو جماعت ديگرى را فرمان نمىبردند و هركدامى خود را بر حقّ مىدانستند و خصم را بر باطل ، تا آنكه خلقى بسيارى از جانبين كشته شد و هنوز آنچه از اين كار مانده سخت‌تر و دشوارتر از آن مىنمايد كه گذشته . و به همه حال روز قيامت ما را از اين جنگ سؤال خواهد بود و از اين مقام كه ايستاده‌ايم بازخواهند پرسيد . من در اين كار انديشه كردم كه اگر همه بر آن عمل نماييد ميان شما الفت و موافقت پديد آيد و خونها ناريخته بماند و آتش\r\n\r\n\r\n","description":"","footnote":"\r\n( 1 ) . ش : سقيق بن شور .\r\n( 2 ) . هرسه نسخه : كرود . به قياس پيكار صفين تصحيح شد .\r\n( 3 ) . ش : جبله .\r\n( 4 ) . اين خطبه با كمى اختلاف لفظى در پيكار صفين ( ص 673 ) و نهج البلاغه آمده است .\r\n","page_name":" 517 ","page_number":527},
  {"content":"\r\n\r\nاين فتنه تسكين يابد . مصلحت آن است كه دو حكم نصب كنيم . يكى از جانب شما و يكى از جانب ما تا در ميانهء ما و شما موافق كتاب خداى تعالى حُكم كنند و ما همه بر حكم راضى شويم .\r\nپس از همه جوانب لشكر امير المؤمنين على ، عليه السّلام ، آواز برآمد كه : به حكم قرآن راضى شديم . « 1 » ابو الأعور گفت : الحمد اللّه على ذلك كه خداى تعالى اين فتنه را به اين وجه تسكين داد . پس بازگشت و به لشكر معاويه رفت و آنچه از اهل عراق شنيده بود تقرير نمود .\r\nمردمان شام خوشحال شدند و شمشيرها در نيام كردند و سلاحها بنهادند و عزيمت بر نصب حكمين مصمّم گردانيدند . عمرو عاص معاويه را گفت : رأى من چگونه يافتى ؟ در درياى عراق غرق شده بودى . من تو را نجات دادم . معاويه گفت : راست مىگويى . در هرمهمّى كه بر مشورت و صلاحديد تو عمل كردم ظفر يافتم .\r\nدر تاريخ ابن اعثم كوفى آورده كه چون قرار به نصب حكمين شد امير المؤمنين على نامه‌اى نوشت [ به معاويه 
  ] بدين منوال :\r\n« امّا بعد ؛ افضل آنچه مرد مسلمان [ به آن 
  ] مشغول شود چيزى است كه هركس بشنود آن را از او نيكو شمارد و ، به بغى و بطلان ، مردم را به فنا و هلاك نرساند . اى معاويه ! از دنيا برحذر باش و دل بر جهان منه . بدان كه نعيم دنيا را بقا و ثبات نيست و راحات او چون برق گذران و چون باد پويان است . دانسته باش كه هرچه خداى تعالى كسى را داده باشد او را بر نتوان گرفت و بدان نتوان رسيد . پس آن‌كس كه نه به حقّ طلبكارى كرد بدان نرسيد و اگر رسيد روزكى چند بيش برنداشت و چندان تمتّع و فايده‌اى نيز نيافت و عاقبت به عذاب ابد مبتلا شد . اى معاويه ! از آن روز بينديش كه عاقبت حال خود بينى و بر هرچه شيطان تو را بر آن داشته باشد و ارتكاب كرده باشى ، پشيمانى خورى . من تعجّب مىكنم كه تو مرا به حكم قرآن مىخوانى و عالم به حكم آن نيستى و مرا نتوانى گفت كه به احكام قرآن راضى باش ؛ چه ، حال من ظاهرتر از آن است كه به اين سخن احتياج افتد . اگرچه اين سخن كه مىگوييد مكر و حيله‌اى ظاهر است و همگنان را معلوم است ، امّا چون تمسّك به خداى تعالى مىكنى بر آن قرار دادم . ميان من و تو حُكم قرآن تمام است و هركسى كه به حكم قرآن راضى نباشد در ضلالت و غوايت باشد ، و السّلام . »\r\nجواب معاويه به نامهء امير المؤمنين على ، عليه السّلام :\r\n\r\n\r\n","description":"","footnote":"\r\n( 1 ) . قبل از اين نيز « ناشناسى شامى در تيرگى شب شعرى به بانگ رسا چنان خواند كه همگان شنيدند . و آن شعر اين بود :\r\n رؤوس العراق اجيبوا الدّعاء * فقد بلغت غاية الشّدّه . . . \r\nاى سران عراق به اين دعوت پاسخ دهيد ، كه سختى به حدّ نهايت رسيد . » براى مطالعهء بقيهء ابيات - پيكار صفين ، ص 665 .\r\n","page_name":" 518 ","page_number":528},
  {"content":"\r\n\r\n« امّا بعد ، خداى تعالى تو را و ما را عافيت دهاد . من كه در اين جنگ مبالغه نمودم غرض طلب خون عثمان داشتم و نمىخواستم كه در آن كار به مداهنه و مساهله منسوب گردم و حقّ عثمان را فروگذارم و با خويشتن مىانديشيدم كه به اين محاربه كينهء عثمان بازخواهم و اگر ميسر نشود در اثناء آن كشته شوم سهل باشد ؛ چه ، مرگ با نام نيكو بهتر از زندگانى باشد در خوارى . و چون اين جنگ دور و دراز كشيد و از جانبين كشش بسيار شد در مخلص و مقطع اين كار تفكّرى زياد كردم . به خاطر چنان آمد كه جز قرآن ميان من و تو حكم نكند ، بنابراين تو را به حكم قرآن خواندم و غرض اصلى و مقصود كلّى آن است كه ميان ظالم و مظلوم فرق ظاهر شود و به لوازم امر معروف و نهى منكر قيام نمايم . و قرار آن است كه هرچه قرآن زنده كند تو نيز زنده كنى و هرچه قرآن آن را محو كند تو نيز محو كنى تا اين كار به قطع و فصل رسد ، ان شاء اللّه تعالى . و السّلام . »\r\nو چون امير المؤمنين على ، عليه السّلام ، اين نامهء نوشته را مطالعه فرمود ، نامه‌اى به عمرو عاص نوشت بدين منوال :\r\n« امّا بعد ، دنيا به نمايش بىاصل و آرايش باطل مردم را از آخرت بازدارد و از تحصيل اسباب نجات منع كند و هركس از دنيا اندك چيزى به دست آرد حرص او زياده شود و رغبت او در جمع ذخائر بيشتر گردد ، چندانكه جمع كند سير نشود و عاقبت كار هرچه جمع كرده باشد ببايد گذاشت . عاقل آن است كه دل در اسباب دنيا نبندد و به زخارف بىبقاء او مغرور نشود و همّت بر خير باقى مصروف دارد و از گذشتگان پند گيرد . و تو اى عمرو ! در حرصى كه دارى و اين حيله‌ها كه جهت ولايت و دولت پيش گرفته‌اى و اعتمادى كه بر حصول آن مراد كردى در غلطى عظيم افتادى . يقين بدان كه آن ولايت اگر تو را مسلّم شود پايدار نخواهد بود و سخت زود زوال [ است 
  ] و انقلاب بدان راه خواهد يافت : كه دنيا غدّارى است كه با كس وفا نكرده ، با تو هم وفا نكند . بايد كه اين معنى به حقيقت دانى [ تا 
  ] به سبب مال و جاه دنيا معاويه را در كار باطلى كه پيش گرفته است مدد و معونت نكنى و السلام . »\r\nجواب « 1 » عمرو عاص نامهء امير المؤمنين را :\r\n« امّا بعد ؛ خطاب بزرگوار رسيد و مضمون آن معلوم گشت و نصايح و مواعظى كه فرموده بودى به سمع و طاعت شنيده شد . بايد كه كلفت ميانهء ما به الفت مبدّل شود تا حقّ ظاهر گردد . و هركس كه در حوادث روزگار با خصم خويشتن به حكم قرآن رضا دهد كمال انصاف و اطاعت الهى مرعى داشته باشد . و معاويه به حكمى كه در اين كار قرآن بر او خواهد كرد\r\n\r\n\r\n","description":"","footnote":"\r\n( 1 ) . هرسه نسخه : نامه . - و .\r\n","page_name":" 519 ","page_number":529},
  {"content":"\r\n\r\nراضى شده . اى ابو الحسن ! تو نيز راضى شو تا اين بلا به آخر رسد و مسلمانان از اين محنتها باز رهند . و يقين دان كه ما تو را هيچ‌چيز اندك و بسيار ندهيم و مسلّم نداريم ، الّا آنچه خداى تعالى تو را فرموده باشد و از ضمن كلام [ 71 الف 
  ] پاك او ، جلّ جلاله ، معلوم گردد ؛ و السّلام . » « 1 »\r\nپس اشعث بن قيس پيش امير المؤمنين على ، عليه السّلام ، آمد و گفت : يا امير المؤمنين ، آن چنان‌كه مىيابم جميع لشكر به حكم قرآن راضى شدند و در اين انديشه كه معاويه كرده رغبتى عظيم دارند و بدان خوشدلند . اگر مصلحت مىبينى و مىفرمايى تا به نزديك معاويه روم و آنچه در خاطر دارد معلوم كنم تا بدانم كه فكر او به چه وجه قرار گرفته و چه انديشه دارد .\r\nامير المؤمنين فرمود : اگر دل تو مىخواهد كه نزديك او روى و سخن او شنوى ، چنان كن .\r\nاشعث قيس به نزديك معاويه شد و گفت : اى معاويه ! التماس شما به اجابت مقرون داشتم و جنگ را موقوف گردانيدم . اكنون مراد شما چيست ؟ و ديگر چه مىطلبيد ؟ معاويه گفت :\r\nمصلحت آن است كه دو حكم يكى از جانب شما و يكى از جانب ما نصب كنيم و قرار آن باشد كه ايشان به حكمى كه خداى تعالى در قرآن بيان فرموده كار كنند و ما به حكمى كه ايشان در اين حادثه كنند راضى باشمى . اشعث گفت : نيكو انديشيده‌اى و بر اين مزيدى نيست . پس اشعث بازگشت و آنچه ميان او و معاويه گذشته بود به خدمت امير المؤمنين تقرير كرد .\r\nو در مقصد اقصى آورده كه در اين محلّ عبيد اللّه بن الحارث الطائى - كه در زهد و عبادت به حدّى بود كه مدّت بيست سال نماز صبح به وضوى عشا ادا كردى و در ليلة الهرير شانزده جراحت به او رسيده بود : شش جراحت بر سر و روى و باقى بر ساير اعضاء - به خدمت امير المؤمنين آمد . امير المؤمنين او را اعزاز و اكرام تمام نموده پهلوى خود جاى داده و گفت : اى عبيد اللّه ! چگونه مىبينى خود را ؟ گفت : يا امير المؤمنين ، پندارم از عمر من بيشتر از روزى يا كمتر از روزى باقى نمانده . امير المؤمنين آب در چشم آورد و گفت : خوشدل باش و ديده روشن دار كه به حضرت پروردگار غفور شكور مىروى و حشر تو با مهاجر و انصار و شهداى كبار و اخيار خواهد بود .\r\nپس عبيد اللّه گفت : يا امير المؤمنين ، مرا خبر دادند كه اصحاب تو در مقابلهء معاويه با تو مخالفت مىورزند و مىخواهند كه با او صلح كنند . زينهار از محاربهء او باز مدار . امير المؤمنين على فرمود : يا عبيد اللّه ! با كدام لشكر با او جنگ كنم و با كدام قوم با او مقاتله نمايم ؟ ندانسته‌اى كه حضرت رسول ، صلّى اللّه عليه و آله ، با وجود آنكه او را قوّت چهل پيغمبر بود مدّت سه سال\r\n\r\n\r\n","description":"","footnote":"\r\n( 1 ) . در منابع كهن ديگر اين نامه‌ها با اندك اختلافى آمده است ، از جمله : - اخبار الطوال ، ص 235 ؛ پيكار صفين ، ص 679 به بعد .\r\n","page_name":" 520 ","page_number":530},
  {"content":"\r\n\r\nاسلام آشكارا نكرد ؛ چرا كه ، اعتماد اجابت نداشت . و بعد از آن مدّت ده سال دعوت كرد و جنگ نكرد . چون اعيان و انصار او پديدار آمدند آنگاه به قتل مأمور شد . مرا نيز اگر ناصر و معين باشد جنگ كنم ، و الّا صبر نمايم ، چنان كه انبيا و اوليا صبر نمودند . يا عبيد اللّه بدرستى كه رسول خدا ، صلّى اللّه عليه و آله ، مرا بدانچه خواهد شد خبر داده . اى عبيد اللّه ! من شكايت قوم در حضرت پروردگار به تقديم رسانم و [ به 
  ] كارى كه به‌واسطهء آن از امامت بيرون روم ابدا قيام ننمايم . عبيد اللّه گفت : گواهى مىدهم كه امام بحقّ و عالم علم منظور ميان خداى تعالى و خلق جز تو نيست . خوشا حال كسى كه اطاعت و فرمانبردارى تو ورزد . و واى بر كسى كه در تو عاصى شود .\r\nدر اين اثنا معاويه پيغام فرستاد كه از جانب من حكم عمرو عاص است . پس امير المؤمنين على ، عليه السّلام ، فرمود : از جانب من ابن عباس حكم خواهد بود . معاويه گفت : او پسر عمّ تست . به حكميت « 1 » او راضى نيستم . امير فرمود : پس سهل بن حنيف باشد . معاويه گفت : او تكفير من كرده به محاكمهء او راضى نمىشوم . القصّه ؛ هركه را امير المؤمنين على ، عليه السّلام ، نام مىبردى معاويه طعن در باب او شمردى ، تا امير المؤمنين فرمود : هركه را شما اختيار كنيد مختاريد ، مرا اختيارى نمانده .\r\nو از تاريخ ابن اعثم كوفى چنين معلوم مىشود كه بعد از آنكه معاويه عمرو عاص را اختيار كرد ، اشعث بن قيس با قبيلهء كنده و اشعريه و سكاسك و لُخم و جُذام و عفان « 2 » و بلقين و عامله - كه بعد از اين واقعه خوارج خواهند شد و فتنه مر اين قبايل را بود - مجتمع گشته گفتند كه :\r\nدر اين جنگ اكثر مردم از قبايل ما كشته شدند ، پس بايد كه حكم از قبيلهء ما باشد . و ابو موسى اشعرى را اختيار كردند و گفتند : او مصاحب رسول خداست و صاحب مقاسم امير المؤمنين ابو بكر و عامل امير المؤمنين عمر ، رضىّ اللّه عنه . « 3 » امير المؤمنين على فرمود : من در اين حادثه بر ابو موسى اشعرى « 4 » راضى نيستم و او را اين ولايت نمىدهم . اشعث قيس و يزيد بن حصين و عبد اللّه بن الكوّاء و جماعتى ديگر از اصحاب امير المؤمنين على ، عليه السّلام ، گفتند : ابو موسى لايق اين كار است و ما غير او را نمىخواهيم ؛ چه ، او قبل از وقوع اين واقعه ما را از اين امر مىترسانيده . امير المؤمنين على ، عليه السّلام ، فرمود : من به دو راضى\r\n\r\n\r\n","description":"","footnote":"\r\n( 1 ) . م : حكومت .\r\n( 2 ) . م : ندارد .\r\n( 3 ) . نصر بن مزاحم اين مطالب را از زبان ابن كوّا بيان مىكند ؛ - پيكار صفّين ، ص 692 ؛ شرح نهج البلاغه ، ج 1 ، ص 345 .\r\n( 4 ) . عبد اللّه بن قيس معروف به ابو موسى اشعرى ، از يمنىها بود كه خود از اطاعت على ( ع ) سرباز زده و قومش در اطاعت معاويه و بر ضد على ( ع ) بودند .\r\n","page_name":" 521 ","page_number":531},
  {"content":"\r\n\r\nنيستم و او را در اين واقعه حكم نمىكنم ؛ چه ، او از من گريخته است و مدتّى مفارقت اختيار كرده و مردمان را از متابعت من منع مىفرموده و چندگاه از من هراسان بود تا من او را ايمن كردم و بازخواندم . اگر لا بد حكم بايد ، عبد اللّه بن عباس اينجاست ، او را حكم گردانيدم .\r\nآن جماعت گفتند : در اين واقعه تو و عبد اللّه يك حكم داريد . عبد اللّه از تست و تو از اويى . به‌هيچ‌وجه به او راضى نيستيم . امير المؤمنين على فرمود : اگر به ابن عباس راضى نمىشويد مالك اشتر را حكم كنم . اشعث گفت : اين آتش فتنه اشتر برافروخته است . چگونه او را حكم توان كرد ؟ امير المؤمنين على ، عليه السّلام ، فرمود . حكم بودن اشتر هيچ عيب ندارد . او چه حكم تواند كرد كه نه بر جادّهء قرآن باشد ؟ اشعث گفت : اشتر آن است كه بگذاريد تا او شمشير زند و مردمان را بيندازد تا اين كار چنان كه مراد اوست بشود .\r\nاشتر گفت : اى اشعث تو اين سخن را از آن جهت مىگويى كه امير المؤمنين على تو را از رياست عزل كرده و تو را [ در 
  ] اهليت اين كار نمىداند . اشعث گفت : و اللّه چون آن رياست و ايالت به من داد خوشحال نشدم و چون مرا معزول گردانيد غمگين نشدم .\r\nامير المؤمنين فرمود : اى اشعث ! معاويه در اين كار عمرو عاص را حكم ساخته كه بر او اعتماد دارد و او در جميع احوال رضاى او جويد . و عمرو عاص قرشى است ، بايد كه در مقابل او قرشى بايستد و بر عبد اللّه عباس مزيدى نيست . هرگره كه عمرو زند عبد اللّه آن را بگشايد و هركارى كه عمرو عاص آن را محكم كند عبد اللّه آن را سست گرداند . اشعث و جماعتى كه با او بودند گفتند : ما هرگز راضى نشويم كه دو مرد مصرى ميان ما حكم كنند . مردى بايد از مصر و مردى ديگر از يمن تا اين كار را شايد . امير المؤمنين على فرمود : من از اين مىترسم كه اين مرد يمانى را بفريبند ؛ كه عمرو مكّارى عظيم است و از خداى تعالى در آنچه گويد و كند نترسد . اشعث گفت : اگر يمانى و مصرى حكم چنان كنند كه ما را بعضى از آن موافق نيايد دوست‌تر از آن مىداريم كه هردو مصرى باشند و حكم بر وفق مراد ما كنند . امير المؤمنين على ، عليه السّلام ، فرمود : معلوم مىشود كه شما جز ابو موسى را نمىخواهيد . گفتند : « 1 » آرى .\r\nلايق اين كار است و بر او مزيدى نيست امير المؤمنين فرمود : چون به دست من كارى نيست ، شما دانيد . هرچه خواهيد كنيد . اى بار خدايا ! تو گواه باش كه من از آنچه اين قوم مىكنند بيزارم .\r\nدر اين وقت احنف بن قيس آمد و گفت : يا امير المؤمنين ! ابو موسى اشعرى مرديست از يمن و بيشتر از بنى اعمام و اقرباء او در ملازمت معاويه‌اند و عمرو عاص كه در مقابل او نهاده‌ايد مردى سخت مكّار و دوربين است . نمىبايد كه به ابو موسى اشعرى رضا دهى . مرا حكم گردان ؛\r\n\r\n\r\n","description":"","footnote":"\r\n( 1 ) . از جمله همراهان معروف اشعث در اداى اين جمله زيد بن حصين و مسعر بن فدكّى بودند .\r\n","page_name":" 522 ","page_number":532},
  {"content":"\r\n\r\nچه ، اميد چنان دارم كه هرگره كه او بگشايد من ببندم و اگر مرا حكم نمىكنى كسى ديگر را بدين مهم نامزد فرماى و به ابو موسى رضا مده مرا مشرف آن‌كس گردان كه نصب مىفرمايى .\r\nامير المؤمنين على ، عليه السّلام ، فرمود : اى احنف ! اين قوم جز به ابو موسى رضا نمىدهند و گوش به اشارت من نمىكنند و من ترك اين امر گفته‌ام . هرچه خواهند ايشان مىكنند .\r\nپس آن قوم كس فرستادند و ابو موسى را بخواندند . و ابو موسى گوشه گرفته بود « 1 » و در جنگ خوض نمىكرد . چون آن شخص كه به طلب ابو موسى رفته بود به او رسيد از او پرسيد كه : صلح كردند ؟ گفت : آرى . ابو موسى گفت : الحمد للّه ربّ العالمين . بعد از آن آن شخص گفت : امّا تو را حكم كردند و جهت آن تو را مىطلبند . گفت : انّا للّه و إنّا إليه راجعون . پس ابو موسى به لشكر امير المؤمنين على ، عليه السّلام ، آمد . در اين اثنا اشتر پيش امير المؤمنين آمد و گفت : به آن خدايى كه جز او خدايى نيست كه هرگاه چشم من بر عمرو عاص افتد او را بكشم .\r\nالقصّه ؛ بعد از آن گفتگوى بسيار هردو لشكر بر حكمين قرار دادند و سلاحها بنهادند و اكابر و اعيان هردو لشكر با هم بنشستند و دبيرى طلب كردند . عبد اللّه بن رافع ، دبير امير المؤمنين على ، [ 71 ب 
  ] حاضر بود . امير المؤمنين على ، عليه السّلام ، گفت : بنويس كه قرار دادند امير المؤمنين على و معاوية بن ابى سفيان . معاويه گفت : اگر چنان كه دعوى مىكنى تو امير المؤمنين بودى چرا با تو جنگ كردمى ! « 2 » امير المؤمنين گفت : اللّه اكبر ! راست گفت رسول خدا ، صلّى اللّه عليه و آله ، در وقت صلح حديبيّه . مرا بخواند و گفت : بنويس بسم اللّه الرّحمن الرحيم ، اين صلحى است كه محمّد رسول اللّه مىكند با اهل مكّه . پدر اين معاويه ، ابو سفيان گفت : اى محمّد ! اگر من به رسالت تو اقرار داشتمى با تو جنگ نكردمى .\r\nبفرماى تا نام تو و نام پدر تو و نام من و نام پدر من بنويسند . مصطفى ، صلّى اللّه عليه و آله ، فرمود : يا على چنان كه او مىخواهد بنويس . من رسول خدايم اگرچه ايشان مكروه دارند . پس به فرمان رسول ، صلّى اللّه عليه و آله ، چنان ابو سفيان مىگفت نوشتم . « 3 » بعد از آن مصطفى ، صلّى اللّه عليه و آله ، گفت مرا : اى على ! تو را بعينه همچنين روز با پسر ابى سفيان خواهد بود . و چون مصطفى ، صلّى اللّه عليه و آله ، مرا از اين حال خبر داده ، اكنون چنانچه معاويه مىخواهد بنويس . پس از اين گفتار عمرو عاص گفت : سبحان اللّه ! ما را با كافران برابر مىكنى ؟ ما و شما مؤمنانيم . امير المؤمنين على بانگ برآورد كه : خاموش باش اى پسر نابغه . تو هميشه دوست\r\n\r\n\r\n","description":"","footnote":"\r\n( 1 ) . در آن هنگام ابو موسى در شهر عرض ، واقع ميان تدمر و رصافه ، زندگى مىكرد .\r\n( 2 ) . ابن ابى الحديد جملهء معاويه را بدين‌گونه بيان مىكند : « چه بد مردى خواهم بود كه اقرار كنم او امير المؤمنين است و با او جنگ كرده باشم . » - شرح نهج البلاغه ، ج 1 ، ص 346 .\r\n( 3 ) . براى اطّلاع بيشتر در اين مورد - مغازى ، ص 464 .\r\n","page_name":" 523 ","page_number":533},
  {"content":"\r\n\r\nمشركانى و دشمن مؤمنان . در گمراهى رئيسى و در اسلام خسيسى . تو از آن جماعتى كه با مصطفى ، صلّى اللّه عليه و آله ، جنگ كردند و او را هجو گفتند و بعد از آن امّت او را در فتنه افكندند . تو ابتر پسر ابترى و دشمن خدا و رسول و اهل بيت رسول اويى . برخيز از اينجا كه تو را اهليت اينجا نيست و لياقت آن ندارى كه در اين مجلس سخن گويى . عمرو برپاى خاست و به گوشه‌اى خاموش نشست . « 1 »\r\nدر اين محل عبد اللّه بن خبّاب ، كه از مبارزان مشهور و معروف لشكر امير المؤمنين على بود و به نزد امير المؤمنين كمال عزّت داشت ، بر پاى خاست و گفت : « يا امير المؤمنين ، تو ما را در جنگ جمل به كارهاى مختلف امر فرمودى ما آن را قبول كرديم و در فرمانبردارى تو كمال سعى و اهتمام به جاى آورديم . امروز ما همان ياراى توايم كه ديروز بوديم . هيچ قصور و خلل به حال ما و اعتقاد ما راه نيافته . و چنان مىبينم كه تو به اين قضيهء حكم راضى نيستى و مكروه مىدارى . جانهاى اين مخالفان در جنگ بشد و چون ايشان را جز اميّدى ضعيف نماند پناه به مصحفها بردند و از بيم شمشير و نيزهء ما دست در كلام خداى تعالى زدند و تو ايشان را اجابت كردى . اگر همانا راضى نيستى ، رأى تو عالىتر ؛ چه ، تو اوّل مايى به ايمان و آخر مايى به ديدار مصطفى ، صلّى اللّه عليه و آله ، و ما در پيش تو شمشيرها بر گردن نهاده و نيزه‌ها به دست گرفته‌ايم و ايستاده‌ايم تا هرچه فرمايى مطيع و منقاد باشيم ؛ و السّلام .\r\nپس صعصعة بن صوحان العبدى برخاست و گفت : اى امير المؤمنين ، دلهاى ما به اطاعت تو خوشحال و خرّم است و چشمهاى ما در جنگ با دشمنان تو روشن . تو والى مطاعى و ما رعيت و اتباع . تو از ما داناترى به حكم خداى تعالى ، و از ما بهترى در اقامت لوازم دين ، و بزرگ و مقدّم‌ترى در تقديم شرايع ايمان . مقتدا و سيّد مايى بعد از مصطفى ، صلّى اللّه عليه و آله ، و هيچ‌كس به دو از تو نزديكتر نيست . پس درود از خداى تعالى بر آن حضرت باد و بر تو . و در اين حادثه به مقتضاى رأى خويش كارفرماى و اگر تو را اين قضيهء حكمين خوش نمىآيد دل در آن مبند كه بر تو ظلمى است و نه كسى در تو عاصى مىشود . و اگر همه مردمان تو را فرمان نخواهند برد ما مطيع و فرمانبردار توايم و خواهيم بود . اگر ايشان را در اين كار كه مىگويند و ما را بدان مىخوانند اجابت مىكنى ما تو را متابعت مىنماييم و اگر قبول نمىكنى ما نيز در اطاعت و انقياد دقيقه‌اى فرونمىگذاريم . و السّلام .\r\nچون صعصعة بن صوحان اين فصل بگفت امير المؤمنين را بسيار خوش آمد و او را بستود و بر او ثنا گفت .\r\n\r\n\r\n","description":"","footnote":"\r\n( 1 ) . ابن ابى الحديد گويد : « عمرو برخاست و گفت : به خدا سوگند پس از امروز ميان من و تو مجلسى صورت نخواهد گرفت . » ؛ - شرح نهج البلاغه ، ج 1 ، ص 347 .\r\n","page_name":" 524 ","page_number":534},
  {"content":"\r\n\r\nالقصّه ؛ جمعى از اكابر اصحاب امير المؤمنين على ، عليه السّلام ، مثل مالك اشتر ، منذر بن جارود العبدى ، شريك بن اعور الهمدانى ، احنف بن قيس ، حارثة بن قدامة السّعدى ، عبد اللّه بن سوار در اين مجلس برخاستند و اظهار اطاعت و انقياد امير المؤمنين نمودند و گفتند : بايد كه امير المؤمنين على به آنچه مقتضاى رأى اوست عمل فرمايد و به كراهيت به آنچه راضى نيست كار نكند كه ما همه در اطاعت و انقياد دقيقه‌اى فرونمىگذاريم . اگر اين قضيّه مكروه امير المؤمنين باشد ما آهن بر آهن مىكوبيم و از خداى تعالى مدد و معونت مىخواهيم و با ايشان جنگ مىكنيم و مىنگريم تا حكم خداى تعالى چه باشد . و السّلام .\r\nامّا معاويه در اين وقت كه اكابر اصحاب امير المؤمنين على ، عليه السّلام ، اين نوع كلمات بر زبان مىراندند و آن حضرت را بر جنگ تحريص مىنمودند ، بسيار مىترسيد و مىانديشيد كه مبادا مكر او متمشّى نشود و انديشهء او قرار نگيرد و در رويهاى آن قوم مىنگريست و يك‌يك را مىشناخت و از خشم و كينه مىجوشيد ، امّا نطق نمىزد . و چون هركس سخنى كه داشتند بگفتند امير المؤمنين على دبير خويشتن را گفت : بنويس كه اين قراريست كه مىدهند علىّ بن ابى طالب و معاوية بن ابى سفيان . ابو الاعور السلمّى گفت : ابتدا به ذكر معاويه كن . اشتر گفت : لا و لا كرامة لك و لا لمعاوية . يعنى : نيست هيچ بزرگى تو را و نه معاويه را ، ابتدا به علىّ بن ابى طالب كن و او را بر معاويه و غير معاويه مقدّم دار ؛ چه ، او بر همگنان مقدّم است هم به ايمان و هم به هجرت و هم به قربت و هم به قرابت . معاويه گفت : اى اشتر ! هركدام را كه خواهى مقدّم دار . پس دبير نوشت كه :\r\nاين قرارى است كه مىدهند علىّ بن ابى طالب و معاوية بن ابى سفيان و اهل حجاز و اهل شام ، از شيعيان على و متابعان معاويه ، كه ايشان راضى شدند . به حكم خداى تعالى كه در كتاب كريم واجب التعظيم خود بيان فرموده ، و قرار دادند كه هرچيز كه قرآن آن را زنده مىكند ايشان نيز آن را زنده كنند و هرچه قرآن آن را مىميراند ايشان نيز آن را بميرانند . و عبد اللّه بن قيس و عمر عاص را حكم كردند و هردو به حكمى كه ايشان كنند راضى شدند . و علىّ بن ابى طالب و معاوية بن ابى سفيان عهد خداى تعالى و ميثاق او بر عبد اللّه بن قيس و عمرو عاص گرفتند تا حكم كنند بدانچه خداى تعالى در قرآن ياد كرده و فرموده . و اگر در كتاب خداى تعالى آن حكم نيابند بر وفق سنّت مصطفى ، صلّى اللّه عليه و آله ، متّفق عليه باشد حكم كنند . عبد اللّه بن قيس و عمرو بن العاص هردو از هردو لشكر به جان و مال ايمن باشند ، و امّت محمّد مصطفى ، صلّى اللّه عليه و آله ، بر آن قرار دارند كه مطيع و منقاد ايشان باشند ، و هر دو لشكر بدانچه ايشان حكم كنند راضى باشند و هيچ آفريده را نرسد كه بر حكمى كه ايشان كنند اعتراض كند . و مجموع هردو لشكر بدانچه در اين صحيفه نوشته است راضى شدند و\r\n\r\n","description":"","footnote":"","page_name":" 525 ","page_number":535},
  {"content":"\r\n\r\nقرار آن است كه اهل عراق به جانب عراق بازگردند و اهل شام به جانب شام . و مجموع هردو حكم به موضعى كه او را دومة الجندل « 1 » خوانند قرار يافت . و مهلت در اين حكم ميان على و معاويه يك سال تمام بود . و السّلام . « 2 »\r\nپس عبد اللّه بن ابى رافع ، كه دبير امير المؤمنين على ، عليه السّلام ، بود ، به خطّ خود نسخه‌اى از اين قرارنامه به اهل شام داد و عمير بن عباد الكلبى ، كه نويسندهء معاوية بن ابى سفيان بود ، به خط خود نسخه‌اى به اهل عراق داد و اهل عراق بر نسخهء اهل شام گواهى نوشتند و اهل شام بر نسخهء اهل عراق .\r\nاما در مقصد اقصى آورده كه چون صحيفه‌ها نوشته شد معاويه صحيفهء خود را پيش اشعث قيس فرستاد كه خطوط اصحاب على را در آن ثبت كند . اشعث خطوط همه ثبت كرده به نزديك اشتر آمد و گفت : عقيل بن ابى طالب و ابن عباس نامهاى خود نوشته‌اند تو نيز نام خود را بنويس . اشتر گفت : دست راست من بريده باد و دست چپ من مفلوج باد اگر در اين صحيفه كه به مصالحه نوشته شده است چيزى نويسد . اشعث گفت : تا ننويسى از تو راضى نگردم . اشتر گفت : تو كيستى و رضاى تو چيست ! خواه راضى باش و خواه مباش .\r\nدر پيش اشتر عدىّ بن حاتم و ساير امرا حاضر بودند . اشعث گفت : اگر حرمت اينها نبودى جواب تو دادمى . اشتر گفت : تيغ زبان من از زبان تو برّان‌تر و سنان من از سنان تو گذارتر « 3 » و خويشان من از خويشان تو بيشتر و قوىتر . من يار امير المؤمنينم و تو يا دبّاغى يا بافنده ؛ « 4 » چرا كه ، اكثر اهل يمن اين صنعت را دارند . اشعث از اين سخنان در خشم شد و دست به قائمهء تيغ برد . اشتر نيز قبضهء شمشير خود بگرفت . و ابراهيم بن [ 72 الف 
  ] اشتر شمشير خود را از نيام بركشيد تا آنكه پدرش منع كرد . و بعد از آن اشتر گفت : اى اشعث ! اگر تو چيزى مىبودى به دنيا فريفته نمىشدى . و در اسلام از سر كراهت درآمدى و به رغبت از اسلام بيرون رفتى و باز به اكراه ترا به اسلام درآوردند . « 5 » عبد اللّه بن جعفر ، رضى اللّه عنهما ، گفت : اى اشعث !\r\n\r\n\r\n","description":"","footnote":"\r\n( 1 ) . قلعه‌اى در وادى سرحان ، واقع در شمال غربى نجد . نويرى به غير از اين محلّ ، از جايى به نام أذرج - شهركى در راه شام - ياد مىكند .\r\n( 2 ) . قرارداد حكميت بين على ( ع ) و معاويه در تاريخ چهارشنبه هفدهم صفر سال سى و هفتم هجرى نوشته شد . اسامى گواهان اين عهدنامه را در اخبار الطوال ، ص 239 ؛ محمد حميد الله ، مجموعهء الوثائق السياسية ( وثائق ) ، ترجمه محمود مهدوى دامغانى ، با نام نامه‌هاى حضرت ختمىمرتبت و خلفاى راشدين ، ص 398 بخوانيد .\r\n( 3 ) . ابن ابى الحديد گويد : اشتر گفت : « شمشير من خون مردانى را ريخته است كه تو در نظرم بهتر از آنان نيستى و خون تو هم از خون آنان محترم‌تر نيست . » ؛ - شرح نهج البلاغه ، ج 1 ، ص 351 .\r\n( 4 ) . در خصوص لفظ « بافنده » كه ترجمهء تحت اللفظى « حائك » عربى [ - به معنى جولا و جولاهه 
  ] است ؛ - نهج البلاغه ، ترجمهء دكتر سيد جعفر شهيدى ، ص 454 ، پىنوشت 3 .\r\n( 5 ) . اشاره است به خونخواهى وى به خون قيس و اسارتش در جنگ با بنى حارث بن كعب كه در مقابل سه هزار شتر -\r\n","page_name":" 526 ","page_number":536},
  {"content":"\r\n\r\nغرض چه دارى كه دست به قائمهء تيغ مىبرى ؟ اگر آسيبى به نفس او رسانى اعضاى تو از يكديگر جدا سازند .\r\nو چون اين خبر به امير المؤمنين على ، عليه السّلام ، رسيد فرمود : اى اشتر ، مدارا كن با قوم من ، چنان كه من مدارا مىكنم كه رسول اللّه ، صلّى اللّه عليه و آله ، مرا خبر داده كه از اشعث چه صادر گردد و از اولاد او به اولاد من چه‌ها رسد .\r\nاين سخن امير المؤمنين على ، عليه السّلام ، اشاره بدان است كه اسحق بن اشعث در كربلا آب بر حسين بن على ، عليه السّلام ، بست و محمّد بن اشعث در آن موضع با امام حسين ، عليه السّلام ، قتال كرد . « 1 »\r\nو در مقصد اقصى آورده كه امير المؤمنين را گفتند كه اشتر بدانچه در اين صحيفه نوشته‌اند رضا ندارد ، فرمود : من هم راضى نيستم و دوست نداشتم كه شما رضا دهيد و ليكن چون رضا داديد به موافقت شما بالضروره راضى شدم و بازگشتن از سخن لايق خود نمىبينم . امّا آنچه مىگوييد كه اشتر خلاف امر من مىكند ، او از آن طايفه نيست كه خلاف رأى من به خاطر گذراند . كاشكى يكى ديگر چون او در ميان اصحاب من بودى كه در كفايت مهم دشمنان مثل او اهتمام نمودى تا مؤنث شما بر من آسان شدى . « 2 »\r\nدر فتوح ابن اعثم كوفى آورده كه چون قرار بر حكمين واقع شد و نسخهء صلح اهل شام به خطوط اهل عراق و نسخهء عراق به خطوط اهل شام رسيد مردى از اصحاب امير المؤمنين على ، عليه السّلام ، از بين لشكر جست و بر اسب نشست و گفت : « مرا آبى دهيد . » آبى به دو دادند .\r\nبخورد و بر لشكر معاويه حمله كرد و چند كس را زخمى ساخت . پس بازآمد و گفت : « مرا آبى دهيد . » چون آب به دو دادند بخورد و رجز خوانان بر لشكر امير المؤمنين حمله كرد و چند كس را مجروح ساخت . القصّه ، به كرّات و مرّات بر لشكر امير المؤمنين على ، عليه السّلام ، و بر لشكر معاويه حمله آورد و هربارى جمعى را مجروح مىساخت و به آواز بلند مىگفت : « اى مردمان ! بدانيد كه من از على ، عليه السّلام ، و معاويه و از حكم ايشان بيزار شدم و حكم نيست مگر خداى را جلّ جلاله . » عاقبة الامر اين شخص را از لشكر امير المؤمنين در همان موضع به قتل رسانيدند . اول كس كه خارجى شد « 3 » اين مرد يشكرى « 4 » بود . « 5 »\r\n\r\n\r\n","description":"","footnote":"\r\nفديه آزاد شد . و مرحله دوّم ارتداد وى مربوط مىشود به رويداد يمامه كه وى به دست زياد بن لبيد اسير شد و ابو بكر او را بخشيد و خواهرش را به دو داد .\r\n( 1 ) . جعده دختر اشعث نيز كه همسر امام حسن ( ع ) بود به دستور و توطئهء معاويه آن حضرت را مسموم كرد .\r\n( 2 ) . اين مطلب را از شرح نهج البلاغه ( ج 1 ، ص 355 ) نقل شده است .\r\n( 3 ) . نويرى گويد : نخستين كسانى كه بر على ( ع ) خروج كردند حسكة بن عتّاب حبطى و عمران بن فضيل برجمّى بودند كه پس از اتمام جنگ جمل همراه گروهى از اوباش عرب بيرون آمدند و خود را به زالق در سيستان رساندند و مردم آن ناحيه را به بدبختى كشاندند ؛ - نهاية الأرب ، ج 5 ، ص 209 .\r\n( 4 ) . ش : لشكرى .\r\n( 5 ) . نخستين كسانى كه به رأى حكميّت اعتراض كردند و بر لشكر شام و عراق حمله بردند دو برادر بودند به نامهاى جعد و معدان از قبيله عنزة كه شعار « لا حكم الّا للّه » سر دادند و عاقبت كنار خيمهء معاويه كشته شدند ؛ - شرح نهج البلاغه ، ج 1 ، ص 352 ؛ پيكار صفين ، ص 708 .\r\n","page_name":" 527 ","page_number":537},
  {"content":"\r\n\r\nو نيز در تاريخ ابن اعثم كوفى مذكور است كه بعد از قرار حكمين اشتر نخعى ، عدىّ بن حاتم ، عمرو بن الحمق الخزاعى ، شريح بن هانى المذحجى ، حرّ بن قيس الجعفى ، احنف بن قيس و جماعتى ديگر از اكابر و معارف لشكر امير المؤمنين على ، عليه السّلام ، پيش معاويه شدند و گفتند : اى معاويه زينهار كه به ما جز گمان حقّ نبرى كه امروز هم بر آنيم كه ديروز بوديم ، و ليكن چون شما عاجز گشته دست به مصحفها زديد و ما را به حكم قرآن خوانديد ، ناچار شما را اجابت كرديم . پس اگر حكمين حكمى كنند كه بر طريق حقّ باشد فهو المراد ، و الّا يقين بدان كه اى معاويه كه ما باز به سر جنگ خواهيم شد و خواهيم كوشيد تا حقّ به مركز خود قرار گيرد .\r\nو السّلام . معاويه گفت : اگر حكم بر حق نكنند چنان كنيد و آنچه مراد شما باشد بر آن رويد .\r\nپس منادى امير المؤمنين على ، عليه السّلام ، ندا كرد تا اهل عراق به جانب كوفه و اوطان خود بازگردند . معاويه نيز اهل شام را به رفتن شام رخصت داد . و چون امير المؤمنين على ، عليه السّلام ، متوجه كوفه شد ابو موسى اشعرى پيش امير المؤمنين على ، عليه السّلام ، آمد و گفت :\r\nيا امير المؤمنين ، عمرو عاص مردى است كه در مكر و حيله مانند ندارد و من از غدر و مكر او ايمن نيستم . مبادا كه مرا [ در 
  ] مغالطه زند و در كارى افكند كه در آن از تو خجل شوم . بنابراين التماس آن است كه جماعتى از معتمدان اصحاب خود با من به دومة الجندل فرستى تا از حال من خبردار شوند . و اگر دانند كه عمرو مكرى انديشد و در مقام فريب من است تنبيهى واجب دارند و هدايتى كنند .\r\nپس شاه اوليا شريح بن هانى را به پنج هزار كس از خواص خود فرمان داد كه همراه ابو موسى اشعرى به دومة الجندل روند و عبد اللّه بن عباس را به امامت جماعت مأمور گردانيد .\r\nمعاويه نيز ابو الاعور السلمّى و شرحبيل السّمط الكندى را با جمعى كثير همراه عمرو عاص به دومة الجندل فرستاد . « 6 »\r\n\r\n\r\n","description":"","footnote":"\r\n( 6 ) . در منابع تاريخى متقدّم آمده است كه در آن مدّت هرگاه از امير المؤمنين على ( ع ) نامه‌اى براى ابن عباس مىآمد مردم كوفه به ابن عباس مىگفتند : امير المؤمنين براى تو چه نوشته است ؟ و اگر از آنها پوشيده مىداشت ، مىگفتند : چرا از ما پوشيده مىدارى ؟ مىدانيم او دربارهء چه چيزى نوشته است . و حال آنكه هرگاه رسولى از طرف معاويه به عمرو عاص مىرسيد هيچ‌كس نمىفهميد براى چه كارى آمده است و با چه پيامى برگشته است ، و اطراف عمرو عاص هيچ اعتراض و هياهويى شنيده نمىشد . ابن عباس مردم كوفه را در اين مورد سرزنش مىكرد ؛ - اخبار الطّوال ، ص 341 ؛ پيكار صفّين ، ص 738 ؛ نهاية الأرب ، ج 5 ، ص 205 .\r\n","page_name":" 528 ","page_number":538},
  {"content":"\r\n\r\nو در مقصد اقصى آورده كه امير المؤمنين على ، عليه السّلام ، عبد اللّه بن عباس را با چهارصد نفر از علما و فقها و اصحاب رسول ، صلّى اللّه عليه و آله ، و قراء اهل عراق با ابو موسى اشعرى به دومة الجندل و معاويه نيز عمرو عاص را با چهارصد كس از اصحاب خود به دومة الجندل فرستاد . و صاحب مستقصى آورده كه ابن عباس ابو موسى را گفت : مردم كه تو را در اصلاح اين كار حكم كردند نه به‌واسطهء فضلى است كه ديگرى را با تو در آن شركت نباشد ، بلكه در مهاجر و انصار امثال و اقران تو بسيار است . بلكه به سبب آن است كه اهل شام غير از تو كسى ديگر را نمىخواهند . پس بايد سعى كنى كه حقّ خود بر باطل او غالب آورى تا حاجت خود دريافته باشى ، و اگر او باطل خود را از تو كفايت نموده به مراد خود رسيد اين ننگ و عار تا روز قيامت به روزگار تو ماند و مبارزان عراق قصد خون تو كنند . پس زينهار هزار زينهار اى ابو موسى كه كار امّت محمّد سهل نگيرى و در نفس خود تأمّل كن بدانچه به گردن خود قبول كرده [ اى 
  ] و نظر صحيح به كار امّت گمارى كه ناگاه عمرو عاص تو را بر خلافت و امامت امير المؤمنين على نفريبد ، كه بر روى زمين احدى اعلم و أجلّ و اكمل و اولى به امامت و خلافت از علىّ بن ابى طالب نيست . پس بترس از آنكه با عمرو خلوت نمايى و [ به 
  ] غرورى كه در باب معاويه بر تو خواند و به افسونى كه در باب امارت معاويه بر تو دمد مغرور و مغبون نگردى . بر تو معلوم است كه معاويه از طلقاء اسلام و پدر او از سفهاء احزاب بود و او دعوى خلافت بىمشورت كرد . چون اين سخنان به عمرو بگويى اگر تصديق كند تصريح به خلع صاحب خود ، كه معاويه است ، كرده باشد و اگر تكذيب نمايد با او سخن مگوى و فرش مصاحبت و مشاورت او درنورد و مخاطبهء او با خود حرام كن . و اگر عمرو عاص بر تو بدين حجّت گيرد كه عمر فاروق و عثمان بن عفّان او را بر خلق ايالت و امارت داده بودند جواب بگوى كه اين موجب استحقاق او به خلافت نمىشود ؛ چه ، ايشان بسيار كس را ايالت و امارت بلاد تفويض نمودند كه هيچ‌كدام دعوى خلافت نكردند . و بدان كه عمرو در جميع امور كه كند غير از فريب و مغالطهء تو مقصدى ديگر ندارد و اگر اين معنى بر تو پوشيده شود زينهار نظر در آن كنى كه جمعى كه با على بيعت كردند همان طايفه‌اند كه با ابو بكر و عمر و عثمان ، رضىّ اللّه عنهم ، بيعت كرده بودند . و الحال از متابعت شاه ولايت مخالفت نجويند مگر عاصى ، و مقاتلهء او نپويد مگر باغى . « 1 »\r\nابو موسى گفت : يا بن عباس رحمت خداى تعالى بر تو باد . و اللّه كه مرا امامى غير از مرتضى على نيست و رضاى خداى تعالى مرا از اهواء اهل شام اولى .\r\n\r\n\r\n","description":"","footnote":"\r\n( 1 ) . از كتاب صفّين ، نوشتهء مدائنى ( وفات 215 ) ، نقل شده است .\r\n","page_name":" 529 ","page_number":539},
  {"content":"\r\n\r\nو آخرين ناصحى كه نصيحت ابو موسى نمود احنف بن قيس بود « 1 » بود كه دست او بگرفت و گفت : يا ابو موسى در كار خود نيك احتياط كن ، و از بينايى و دانش خود در اين امر شروع نماى ، و در آخر اين كار تيزى نظر را كارفرماى و دوربين باش تا مملكت عراق از دست نرود .\r\nدر وقت ملاقات عمرو عاص ابتدا به سلام مكن كه سلام سنّت است و او از اهل سنّت نيست ، به خوشخويى با او پيش ميا ، و بر صدر فراش او منشين ، و تنها با او ملاقى مشو كه انواع مكر و حيل و اصناف دغا و دغل در ضمن اين امور با تو خواهد پرداخت . ابو موسى گفت : سخنان شما شنيدم و بر مقاصد آن اطّلاع يافتم .\r\nآنگاه با يكديگر متوجّه شدند . « 2 » چون به هم رسيدند عمرو استقبال كردش . ابو موسى دست به مصاحفهء او دراز كرد و عمرو به سوى خودش كشيد و گفت : برادر مدّت مفارقت در ميان به تطويل انجاميد . حقّ تعالى بركت مدهاد در امرى كه موجب تفريق باشد . پس در صدر فراش نشاندش و خود در مقابل بنشست . و بر اين طريق هرروز بيامدى و در تعظيم او مبالغه نمودى و از او تعليم گرفتى و خود را چنان داشتى كه اصلا از سخن و صوابديد او تجاوز نخواهد كرد .\r\nچون ابو موسى سوار شدى عمرو عاص ركاب او بگرفتى و در خدمتكارى او جدّ و جهد به تقديم رسانيدى و گفتى : تو را فضيلت سبق اسلام و علم و صلاح تا غايتى است كه ديگرى را مثل آن نباشد . و الحاصل چندان انواع مكر و حيل بپرداخت كه آن بيچاره را مغرور و ممنون خود ساخت .\r\nو در اكثر كتب تواريخ چنين مسطور است كه چون عمرو عاص نسبت به ابو موسى كمال متابعت و موافقت اظهار نمود و او را در آن مقدار مدح و ثنا گفت كه مغرور شد ، روزى ابو موسى [ 72 ب 
  ] با عمرو خلوت نموده گفت : مهم تعيين خلافت دور و دراز كشيد . مرا امرى به خاطر گذشته كه صلاح است و رضاى حضرت عزّت مترتّب بر آن . اميد آنكه در اين باب اتّفاق نمايى . عمرو گفت : آن امر كدام است ؟ گفت : مناسب آن است كه مرتضى على و معاويه - هردو - را از اين امر معاف داشته عبد اللّه بن عمر را كه به صفت تقوى و عفت آراسته است به خلافت تعيين نماييم . عمرو گفت : در شأن معاويه چه مىگويى كه ولىّ عثمان است ؟ و اگر\r\n\r\n\r\n","description":"","footnote":"\r\n( 1 ) . قبل از احنف ، نجاشى ، شاعر على ( ع ) نيز كه دوست ابو موسى بود ضمن ابياتى وى را از مكر و حيلهء عمرو عاص برحذر داشته بود :\r\n يؤمّل اهل الشّام عمروا و انّنى * لآمل عبد اللّه عند الحقائق . . . \r\nمردم شام به عمرو اميدوارند و من بىگمان به هنگام بروز حقايق به عبد اللّه ( ابو موسى ) اميد بسته‌ام . . . - پيكار صفّين ، ص 740 ؛ شرح نهج البلاغه ، ج 1 ، ص 363 .\r\n( 2 ) . علاوه بر دو حكم و همراهانشان ، تعدادى از معروفين قريش ، از جمله عبد اللّه بن عمر ، عبد الرحمن بن ابو بكر ، عبد اللّه بن زبير ، عبد الرحمن بن حارث بن هشام ، عبد الرحمن بن عبد يغوث زهرى ، ابو جهم بن حذيفة عدوى ، و مغيرة بن شعبه نيز در دومة الجندل حضور داشتند . براى آگاهى از مكالمهء مغيره با ابو موسى در دومة الجندل - شرح نهج البلاغه ، ج 1 ، ص 366 .\r\n","page_name":" 530 ","page_number":540},
  {"content":"\r\n\r\nكسى تو را در آن باب طعن نمايد توانى گفت كه من او را ولىّ عثمان نيافتم ؟ و ايزد تعالى در كلام مجيد مىفرمايد :  وَ مَنْ قُتِلَ مَظْلُوماً فَقَدْ جَعَلْنا لِوَلِيِّهِ سُلْطاناً .  « 1 » يعنى : هركه كشته شود مظلوم پس به تحقيق كه ما گردانيديم از براى ولىّ آن مقتول سلطان ظاهر و حجّت باهر .\r\nابو موسى جواب داد كه : اى عمرو ! از خداى تعالى بترس و بدان كه اگر كسى به ولايت و ميراث مستحق خلافت گشتى بايستى كه تمام مردم بر رياست يكى از ابناء ابرهة بن الصّباح الحميرى اتّفاق نمايند ، زيرا كه ابرهه اولاد سابعه است كه مشرق و مغرب عالم در حيّز تسخير ايشان بود . « 2 » ديگر آنكه پسر هند را با فرزند ابو طالب نسبت است و اطلاق لفظ ولىّ بر عمرو بن عثمان اولى كه بر معاويه . بعد از آن عمرو عاص گفت : پسر من عبد اللّه هم فضل دارد و هم صلاح و هم بسق هجرت ، چه شود اگر به خلافت او رضا دهى ؟ ابو موسى گفت : ذيل عفّت پسر تو به لوث متابعت معاويه و اقدام بر جنگ صفّين آلايش دارد و عبد اللّه بن عمر دامن عصمت را از اين فتنه كوتاه داشته و همّت بر اكتساب سعادت اخروى گماشته . نوبت ديگر عمرو بر زبان آورد كه عبد اللّه عمر شايستهء اين منصب نيست و رأى صواب آن است كه على و معاويه هردو را از خلافت خلع نموده اين امر را به شورى حواله كنيم تا هركه را طوايف خلق مصلحت دانند بر سرير امامت و خلافت نشانند . و خاطر بر اين معنى قرار داده هريكى از حكمين به منزل خود شتافتند .\r\nمخفى نماند كه اگرچه كيفيت اين حكايت در اكثر تواريخ معتبره بر اين نهج مذكور است كه مرقوم گشت ، امّا صاحب مقصد اقصى طريق خلاف مسلوك داشته چنين به قلم آورده كه در آن خلوت عمرو عاص از روى مكر به ابو موسى گفت : مناسب آن است كه على و معاويه را از تصدّى امور خلافت معاف داشته اين كار به عبد اللّه بن عمر تفويض نماييم . ابو موسى جواب داد كه اگر ما بر سر منبر على را خلع نموده نام ابن عمر بر زبان آوريم شيعهء على قصد قتل ما كنند و اين معنى منجر به فتنه و فساد گردد . عمرو گفت : لايق آن است كه تو نخست بر منبر رفته بر زبان آرى كه خاطر ما بر آن قرار يافته كه على و معاويه در امر خلافت دخل نكنند تا ما كسى را كه اهل صلاح و تقوى بود و پدر او نيز در سلك صحابهء پيغمبر ، صلّى اللّه عليه و آله ، منتظم بوده باشد بر سرير امامت بنشانيم . آنگاه على را خلع نماى و از منبر فرود آى . بعد از آن من بر منبر رفته معاويه را خلع كنم و مردم را به متابعت ابن عمر ترغيب نمايم .\r\nبر هرتقدير چون ابو موسى به افسون عمرو عاص فريفته شد از آن خلوت بيرون شتافت و\r\n\r\n\r\n","description":"","footnote":"\r\n( 1 ) . بنى اسرائيل ، 23 .\r\n( 2 ) . يعنى اگر ملاك رسيدن به خلافت شرف و نسب شخص باشد ، اولاد ابرهة بن صبّاح براى تصاحب چنين مقامى از همه شايسته است ، بلكه خلافت براى اهل دين و فضيلت بايسته است .\r\n","page_name":" 531 ","page_number":541},
  {"content":"\r\n\r\nچشم عبد اللّه بن عباس ، رضى اللّه عنه ، بر وى افتاد ، گفت : به خدا سوگند اى ابو موسى كه ظنّ من چنان است كه عمرو عاص ترا فريب داده . اكنون من نوبت ديگر ترا نصيحت نموده التماس مىنمايم كه اگر شما هردو بر امرى اتّفاق نموده‌ايد او را در سخن گفتن و اظهار آن امر تقديم فرماى ؛ چه ، او مرديست كه در مكر و حيله همتاى ندارد و من مىترسم كه اگر تو در آن متفق عليه پيش از وى سخن بر زبان آرى عمرو اظهار خلاف آن نمايد و از اين ممر فساد [ ى 
  ] متولّد گردد كه تدارك نپذيرد . ابو موسى گفت : ما بر امرى اتّفاق نموده‌ايم كه بين الجانبين مخالفت واقع نخواهد شد .\r\nروز ديگر صباح ابو موسى اشعرى و عمرو بن العاص و اكثر عظماء عراق و شام مجمعى ساخته منبرى نصب كردند . ابو موسى با عمرو گفت : بر منبر سوار شو و سخنى كه بر آن اتّفاق نموده‌ايم به مسامع خلايق برسان . عمرو گفت : معاذ اللّه كه من بر تو تقديم گيرم ، زيرا كه تو از من اسنّ و افضلى . پس ابو موسى بر منبر برآمده بعد از حمد و ثناى الهى و درود بر مرقد معطر رسالت‌پناهى ، صلّى اللّه عليه و آله ، بر زبان آورد و گفت : اى مردمان ! بدانيد كه رفاهيت احوال رعايا و انتظام امور برايا منوط و متعلّق به آن است كه علىّ مرتضى و معاويه را از تكفّل مهم خلافت معاف و معذور داريم و اين كار را به شورى حواله نماييم تا اهل اسلام هركس را كه شايستهء اين منصب دانند اختيار كنند . آنگاه انگشترى از انگشت بيرون آورده و گفت : من على - و به قولى آنكه گفت : من على و معاويه - را از خلافت بدر آوردم ؛ چنانچه اين انگشتر را از انگشت خود . و از منبر فرود آمد .\r\nبعد از آن عمرو عاص بر سر منبر رفته گفت : اى مردمان شنيديد آنچه اين پير فاضل مأمون بر طريق دين گفت و صاحب خود را از خلافت خلع كرد ؛ چنانچه همه استماع فرموديد و من با او اتّفاق دارم در اين كار به مردى كه به صحبت رسول ، صلّى اللّه عليه و آله رسيده بازگذارم .\r\nبدانيد كه آن كس معاوية بن ابى سفيان است . اكنون من صاحب خويش را - يعنى معاويه - را به خلافت مقرّر ساختم ، زيرا كه او ولىّ [ خون 
  ] عثمان و طالب خون اوست . « 1 »\r\nابو موسى از زير منبر فرياد برآورد و گفت : اى سگ ! لعنت بر تو باد كه به من غدر كردى .\r\nما كى بر معاويه اتّفاق كرديم ؟ محاكمه بر آن جمله مقرّر بود كه به كتاب اللّه و سنّت رسول او عمل نماييم و اتّفاق بر مرد صالحى كنيم . تو به مكر و حيلهء خود مرا بفريفتى ، و ذكر معاويه قطعا نكردى و غير او را نام بردى . من از معاويه بيزارم . مثل تو مثل سگى است كه اگر بر او\r\n\r\n\r\n","description":"","footnote":"\r\n( 1 ) . نصر بن مزاحم معتقد است كه عمرو عاص در به كارگيرى اين حيله در فريب ابو موسى ، از تدبير و رهنمود پسر عموى جوانش كه به صورت شعر به او عرضه شده بود سود جست ؛ - پيكار صفين ، ص 755 .\r\n","page_name":" 532 ","page_number":542},
  {"content":"\r\n\r\nحمله كنند فريادكنان مىگريزد « 1 » و اگر او را بگذارى فريادكنان بر اين كس حمله كند .\r\nعمرو عاص گفت : دور شو از من اى احمق و اى حجّام . مثل تو مثل خريست كه بر او كتابها بار كرده باشند . « 2 » ابو موسى گفت : به چه جهت مرا احمق مىخوانى ؟ گفت : [ دليل 
  ] حماقت و آنكه گفتم ميان من و تو سرّيست - و كسى ديگر ميان من و تو نبود - تو دست بر گوش نهادى و سر پيش آوردى ، و نگفتى كه اينجا كس ديگر نيست . « 3 » و حجّام به‌واسطهء آنكه حضرت رسالت‌پناهى ، صلّى اللّه عليه و آله ، را حجامت كردى . ابو موسى گفت : چون حجّام حاضر نبود آن حضرت ، صلّى اللّه عليه و آله ، را حجامت كردم عمرو عاص گفت : اگر حجّام نيز حاضر مىبود تو در آن باب مبادرت مىنمودى .\r\nالقصّه ؛ چون ابو موسى از كمال سادگى و بىعقلى اين‌چنين فريب از عمرو عاص خورد آشوب عظيمى در ميان مردم به پا شد . شريح بن هانى تازيانه‌اى چند بر عمرو عاص زد و پيوسته تأسف مىخورد كه چرا به جاى تازيانه شمشير نزدم و بعضى از حاضران آواز برآوردند كه :\r\n« حكم نيست مگر خداى سبحانه و تعالى را . ابو موسى اشعرى و عمرو عاص را با حكم ايزدى چه كار ! » و طايفه‌اى از اهل عراق خواستند كه تيغ انتقام از نيام بيرون آورده با شاميان جنگ كنند . امّا عدىّ بن حاتم الطائىّ مانع شد و گفت : مقاتله و كارزار بىرخصت امام مفترض الطاعة جايز نيست . و زمره‌اى از قراء زبان به دشنام ابو موسى دراز كردند و گفتند : اى خر اشعرى ! امير المؤمنين على حماقت تو را مىدانست كه به‌هيچ‌وجه به تو راضى نمىشد و جماعتى ديگر از مخصوصان امير المؤمنين قصد قتل ابو موسى كردند و او روى گريز به مكّه آورد .\r\nدر مستقصى آورده كه مردم بعد از قضيهء حكمين به چهار فرقه شد [ ند 
  ] . زمره‌اى گفتند : « لا حكم إلّا للّه ؛ يعنى : نيست هيچ حكم مگر خداى را جلّ جلاله . و ايشان را محكمه خوانند و خوارج نيز گويند . گروهى به زبان آوردند كه : ما كار اين دو مرد را به خدا واگذاشتيم . و اين گروه را مرجئه نام نهادند . و جمعى گفتند كه : اين حكم خطا بود و ما كسى را به امامت و خلافت احق‌تر از مرتضى على نمىشناسيم و رفض مىكنيم هركس را كه غير از او باشد . و اين جماعت به روافض مشهور شدند . و فرقه‌اى گفتند كه : بر ما واجب آن است كه كتاب ربّ الارباب را متابعت نماييم ، هرچيزى را كه كلام الهى زنده كند ما نيز زنده كنيم و هر\r\n\r\n\r\n","description":"","footnote":"\r\n( 1 ) . اشاره است به آيهء شريفهء  « إِنْ تَحْمِلْ عَلَيْهِ يَلْهَثْ أَوْ تَتْرُكْهُ يَلْهَثْ . . .  - اگر او را تعقيب كنى و يا به حال خود گذارى پارس كند . . . » ؛ ( اعراف ، 176 ) .\r\n( 2 ) . اشاره است به آيهء شريفهء « مثله  كَمَثَلِ الْحِمارِ يَحْمِلُ أَسْفاراً  - او همچون درازگوشى است كه كتابى چند بر پشت كشد ( چارپايى بر او كتابى چند ) ؛ ( جمعه ، 5 ) .\r\n( 3 ) . مدتها قبل معاويه همين عمل را در مورد عمرو عاص انجام داده بود .\r\n","page_name":" 533 ","page_number":543},
  {"content":"\r\n\r\nچيزى [ را 
  ] كه كلام الهى بميراند ما نيز بميرانيم . و اين فرقه را معتزله نام نهادند .\r\nو در اكثر كتب تواريخ ، مثل تاريخ امام يافعى و ابن خلّكان و غيره و بعضى از كتب كلامى ، چنين آورده‌اند كه اوّل كس كه نام معتزلى بر او نهادند و اصل بن عطا بود . و در كتاب دلايل النبوّة ابن عساكر مذكور است كه مريد بن عقيد گفت : من با حضرت امير المؤمنين على ، عليه السّلام ، بر شطّ فرات مىرفتم ، فرمود كه : رسول خدا ، صلّى اللّه عليه و آله ، مرا خبر داد كه اختلاف در بنى اسرائيل افتاد و اصلا تسكين نيافت تا قرار بر آن نهادند كه از هرجانب حكمى بيرون فرستند ؛ آن هردو حكم طريق گمراهى گرفته قوم را گمراه كردند . امّت من نيز راه مخالفت پيش گيرند تا آنكه ، جهت رفع فتنه ، حكمين بيرون كنند ؛ كه هردو راه ضلالت اختيار كنند و خلق را به متابعت خود گمراه گردانند . » [ 73 الف 
  ] .\r\nدر تاريخ ابن اعثم كوفى آورده كه اهل شام به‌واسطهء مكر عمرو عاص و فريب خوردن ابو موسى اشعرى بسيار خوشدل شدند و بر اهل عراق شماتت كردند . در اين وقت سعيد بن قيس همدانى برخاست و گفت : اگر ما بر راه راست ثبات مىورزيديم و با اين قوم چنانچه امير المؤمنين على مىفرمود ترك جنگ نمىكرديم هرگز ما را شماتت اهل شام نبايستى ديد .\r\nاين زمان نيز هيچ‌چيز از دست نرفته . بر ما واجب نيست كه به سخن عمرو عاص و ابو موسى اشعرى راه راست بگذاريم . ما امروز هم بر آنيم كه ديروز بوده‌ايم . و ديگر اعيان و اكابر لشكر امير المؤمنين على ، عليه السّلام ، يك‌يك برپا مىخاستند و همين مضمون ادا مىنمودند و گفتند : ما هرگز به اين حكمى كه كردند راضى نيستيم و باز به سر جنگ و منازعه مىرويم .\r\nالقصّه ؛ جميع رؤسا و سادات عرب متفق اللفظ و المعنى عزيمت جنگ مصمّم نمودند ، الّا اشعث بن قيس كه خاموش مىبود تا آنكه اشتر او را گفت : اى اشعث ! اوّل كسى كه به كار حكمين رضا داد تو بودى ، الحال چون كار بدين مرتبه رسيد چيزى نمىگويى ؟ اشعث از اعراض هيچ جواب نگفت ، امّا يكى از ياران معاويه گفت : اى اهل عراق ، از خدا بترسيد و باز به سر جنگ مشويد . اگر نعوذ باللّه بار ديگر ميان اين دو طايفه جنگ درگيرد هيچ‌كس زنده نماند .\r\nو چون كيفيت حكمين به سمع والى نجف امير المؤمنين على ، عليه السّلام ، رسيد فرمود كه :\r\nمن روز اوّل اين امر را معاينه مىديدم ، امّا هرچند با قوم گفتم كه ابو موسى اشعرى لياقت امر ندارد ، قبول نكردند و خواهىنخواهى اين امر را به ابو موسى اشعرى مناسب ديدند . اكنون ناچار است كه تا آن يك سال كه موعد است صبر نموده همگنان به جانب منازل خود بازگرديم . و چون يك سال بگذرد و چهارپايان قوّتى گرفته باشند باز به سر جنگ شويم تا حقّ به مركز خود قرار گيرد .\r\nو در شرح نهج البلاغه مسطور است كه چون ابو موسى اشعرى به جانب مكّه رفت و در آنجا\r\n\r\n","description":"","footnote":"","page_name":" 534 ","page_number":544},
  {"content":"\r\n\r\nقرار گرفت امير المؤمنين على ، كرّم اللّه وجهه ، مكتوبى به او نوشت بدين منوال كه :\r\n« ابو موسى ! هواى دنيا تو را گمراه نموده و مزخرفات اين سراى فانى تو را مغرور ساخته و ظنّ تو را بر آن داشته كه به ملازمت بيت الحرام قيام نمايى بىآنكه [ تو را 
  ] عزيمت اقامت آن مقام باشد . پس به حضرت پروردگار غفور استغفار نماى تا از اعمال ناشايستهء تو در گذرد ؛ كه هركه روى انابه به درگاه پروردگار كريم آرد و دست اجابت به حضرت توّاب رحيم بردارد هرآينه از كمال مرحمت اجابت فرمايد و چهرهء او به مشاطهء مغفرت بيارايد و محروم و تهيدستش نگذارد . »\r\n به درگاه او هركه دست نياز * برآرد ، نگردد تهيدست باز \r\nو چون كتابت امير المؤمنين على ، عليه السّلام ، به دو رسيد خواست به حضرت او رجوع نمايد . آخر به ياران خود گفت : من مردىام كه حيا بر من غالب است و اين كار كسى نتواند كرد كه در روى او اندكى حيا باشد . پس آن عزيمت را فسخ نموده و به حضرت امير المؤمنين على ، عليه السّلام ، نوشت :\r\n« امّا بعد ؛ اگر بيم آن نداشتمى كه نانوشتن جواب نامه موجب زيادتى غضب تو گردد در حقّ من ، هرآينه به جواب اقدام ننمودمى ؛ زيرا كه عذرى ندارم كه در حضرت تو نافع باشد و هر قبحى كه مانع ملازمت [ با تو 
  ] بود موجود هست ، امّا لزوم من بيت الحرام را به‌واسطهء آن است كه از اهل عراق و شام بريدم و مصاحبت قومى اختيار كردم كه آنچه از گناهان من شما بزرگ مىشماريد ايشان حقير مىدانند ، و آنچه ايشان در حقّ من سهل مىدارند شما مشكل مىشماريد . پس به حكم اين مقدمات در ميان اين گروه اقامت نموده‌ام ؛ چرا كه ، مرا يارى و معينى به غير اين جماعت نيست . و السّلام . »\r\nو در مقصد اقصى مسطور است كه بعد از واقعهء منكرهء حكمين امير المؤمنين على امر فرمود كه بر سر منابر خطيبان زبان به لعن معاوية بن ابى سفيان و عمرو بن العاص و ابو الاعور سلمىّ و حبيب بن مسلمهء فهرى و ضحّاك بن قيس و وليد بن عقبه و ابو موسى اشعرى بگشايند . « 1 » چون اين خبر به گوش معاويه رسيد او نيز امر كرد تا امير المؤمنين و حسن و حسين و ابن عباس و مالك اشتر را ، رضىّ اللّه عنهم ، بر منبرها ناسزا گويند .\r\nو مرويست كه مدت لعن معاويه و مروانيه حضرت امير المؤمنين على و اهل بيت طيبين و\r\n\r\n\r\n","description":"","footnote":"\r\n( 1 ) . نصر بن مزاحم گويد : چون على نماز صبح و مغرب را مىگزارد و نمازش تمام مىشد مىگفت : « بار الها ، معاويه و عمرو و ابو موسى . . . را لعنت كن . » ؛ - پيكار صفّين ، ص 766 .\r\n","page_name":" 535 ","page_number":545},
  {"content":"\r\n\r\nطاهرين را ، سلام اللّه عليهم اجمعين ، شصت و سه سال بوده و در سنهء تسع و تسعين يا در سنهء مائه ، به اهتمام عمر بن عبد العزيز ، آن ناسزاها بر طرف شد و ابواب ظلم بسته شد . و از هادى طوائف انام ، اعنى امام رضا ، عليه التّحية و السّلام ، منقول است كه در حقّ عمر بن عبد العزيز فرموده اگر چشمى بر فوت جوانى از بنى اميّه بگريستى بر فراق چون تو جوانمردى بايستى گريست .\r\nو در تاريخ ابن اعثم كوفى آورده كه چون حضرت امير المؤمنين على ، عليه السّلام ، به كوفه مراجعت فرمود ، معاويه ضحّاك بن قيس الفهرى را ، كه شحنگى ولايت به او تعلّق داشت ، [ خواند و 
  ] فوجى سواران به او حواله كرد كه : راه قبيلهء بنى كلب ، كه از آنجا به كوفه متاع مىبرند ، نگاهدار و هرچيزى در آن ناحيه يا بى غارت نماى . ضحّاك با آن سواران روان شد تا به منزل ثعلبيّه « 1 » رسيد و از آنجا به منزل قطقطانه فرود آمد .\r\nچون امير المؤمنين على ، عليه السّلام ، از آن‌حال خبردار شد حجر بن عدىّ الكندى را بخواند و دو هزار سوار به دو داده فرمود كه برود و دفع ضحّاك كند . و ضحّاك به ناحيهء بنى كلب رسيده بود و دست به غارت و تاراج برگشاده و رئيس تغلبيه ، عمرو بن سعيد العلّامى كه از كبار اصحاب امير المؤمنين على بود ، را به قتل رسانيد . چون ضحاك خبر يافت كه امير المؤمنين ، حجر بن عدىّ را با دو هزار كس نامزد دفع او فرموده بترسيد و به خيل خود گفت كه : ما نزديك به كوفه فرود آمديم و عمرو بن سعيد را كه از خواص اصحاب على بود به قتل رسانيديم ، قوّت و قدرت آن نداريم كه با حجر بن عدىّ جنگ كنيم . پس مصلحت چنان است كه از اينجا كوچ كرده متوجّه شام شويم . اگر حجر بن عدىّ بر عقب ما بيايد بالضروره جنگ كنيم و الّا بسلامت خود را به حدود شام رسانيم و امير خود را از كيفيت حال خبر دهيم . خيل او گفتند : نيكو مىگويى . پس ضحّاك به جانب شام روان شد .\r\nچون حجر بن عدىّ از گريختن ايشان خبر يافت بر عقب ايشان بشتافت تا آنكه در حوالى قبيلهء بنى كليب به ايشان رسيد . در ميانهء ايشان جنگ واقع شد و هفت نفر از مردم ضحّاك و چهار نفر از اصحاب عدىّ كشته شد . امّا ضحّاك شكست خورده بگريخت و پيش معاويه برفت و حجر بن عدى بازگشته به ملازمت امير المؤمنين على ، عليه السّلام ، آمد .\r\nبعد از آن معاويه مردى از بزرگان شام ، كه نام او يزيد بن الشجرة الرهاوى « 2 » بود ، بخواند و گفت : مىخواهم كه به مكّه روى و به نيابت من با حجّاج شرايط حج به اقامت رسانى و نايب علىّ بن ابى طالب را از مكّه بيرون كنى و از براى من از حاجيان بيت اللّه الحرام كه از اطراف\r\n\r\n\r\n","description":"","footnote":"\r\n( 1 ) . م : تغلبيه ؛ ق ، ش : بغلبيه . از منازل بين مكه و كوفه . نام آن به واسطهء ثعلبة بن عمرو است .\r\n( 2 ) . منسوب به رها ، قبيله‌اى از اعراب .\r\n","page_name":" 536 ","page_number":546},
  {"content":"\r\n\r\nجهان رسيده باشند بيعت بستانى و ايشان را بگويى تا از على بيزار باشند و به خلافت و امامت من اقرار كنند . يزيد گفت : چنين كنم كه امير المؤمنين مىفرمايد . معاويه گفت : اى يزيد ! مرا راستى تو معلوم است و اعتقاد تو نسبت به من احتياج به بيان ندارد ، بنابراين تو را به حرم خداى تعالى مىفرستم كه مردم آنجا را از جانب من استمالت دهى و كلمات نيكو به سمع ايشان رسانى . و اگر بىآنكه در حرم خون ريخته شود نايب علىّ بن ابى طالب را از مكّه بيرون توانى كرد فهو المراد ، و الّا او را هيچ تعرّض نرسانى . يزيد گفت : معلوم شد . چنان كنم كه امير المؤمنين مىفرمايد ؛ چه ، من آن مرد نيستم كه در حرم باريتعالى ، كه آيهء  وَ مَنْ دَخَلَهُ كانَ آمِناً  « 1 » در شأن او نازل شده ، كسى را بترسانم يا بكشم . معاويه سخن او را پسنديده داشت و از اعيان شام و دليران لشكر خود سه هزار سوار به دو داد و بار ديگر او را وصيّت كرد و گفت : اى يزيد ، نيك كوشش كن كه تو را به مكّه مىفرستم و مكّه حرم خداى تعالى و مولد و منشاء من است و اهل مكّه خويش و خويشاوند منند . از خداى تعالى بترس و ايشان را مترسان كه من از همهء جهان صلاح و بقاء ايشان مىخواهم و روا ندارم كه به‌هيچ‌وجه ايشان را رنجى رسد . بايد كه اين وصيّت را به خاطر دارى و از آن تجاوز ننمايى . القصّه ؛ معاويه يزيد بن شجره را در حفظ حرمت حرم و اهل آن مبالغهء بسيار نموده او را روانهء جانب حرم ساخت .\r\nو در آن‌وقت نايب امير المؤمنين على ، عليه السّلام ، در مكّه قثم بن العباس بن عبد المطلّب بود . « 2 » چون [ 73 ب 
  ] يزيد به مكّه نزديك شد قثم بن العباس مردمان را حاضر ساخت و بعد از حمد و ثناى الهى و درود حضرت رسالت‌پناهى گفت : اى اهل مكّه ، چنين معلوم شد كه فوجى از اهل شام كه ظلم و فساد در طبيعت ايشان مركوز است به جانب حرم مىآيند و مراد ايشان آن است كه دين الهى و قوانين شريعت رسالت‌پناهى را تغيير و تبديل دهند و اقسام ظلم و فساد ميان خلايق شايع سازند . پس مرا بگوييد كه چه انديشه داريد ؟ با ايشان جنگ خواهيد كرد يا صلح ؟ مردمان همه خاموش ايستادند و هيچ‌كس قثم را جواب نگفت . قثم گفت : حال معلوم شد . اگرچه به ظاهر جواب نمىدهيد و سكوت مىورزيد ، امّا معلوم مىشود كه در دل چه انديشه داريد . من از شهر بيرون مىروم و در اين كوهها كه نزديك است مىباشم تا حقّ سبحانه و تعالى ميان ما و ايشان چه حكم كند .\r\nچون قثم از سخن فارغ شد شيمة بن عثمان العبدى گفت : اى قثم ! تو امير مايى و ما همگنان رعيت و فرمانبردار توايم . اگر با اين لشكر كه مىرسد جنگ مىكنى با تو موافقت مىكنيم و اگر صلح مىكنى بر آن انكارى نداريم و ما در جميع احوال تو را مطيعيم و منقاديم . تو\r\n\r\n\r\n","description":"","footnote":"\r\n( 1 ) . آل عمران ، 97 .\r\n( 2 ) . قثم بن عباس ، والى على ( ع ) در مكه ، در سال پنجاه و هفت در سمرقند شهيد شد .\r\n","page_name":" 537 ","page_number":547},
  {"content":"\r\n\r\nخويشتن را بساز و بر آن منوال كه صلاح مىدانى برو . و السّلام .\r\nقثم گفت : هيهات اى اهل مكّه ، من به سخن شما فريفته نمىشوم و مىدانم كه شما هرچه مىگوييد بدان وفا نمىكنيد . و چون در شما كسى نمىبينم كه از او كارى آيد مصلحت خويشتن در آن مىبينم كه با مردم خود در اين كوهها باشم ، و به امير المؤمنين على چيزى مىنويسم و آن حضرت را از كيفيّت حال خبر مىكنم . اگر مراد مددى فرستد كه به يارى ايشان دفع اين جماعت كنم فهو المراد ، و الّا به هرچه آن حضرت اشارت فرمايد عمل نمايد . و السّلام .\r\nپس ابو سعيد خدرى گفت : اى امير ! حرم را حرمتى عظيم است و اين جماعت شاميان چون رسيدند در جنگ شتاب نخواهند كرد . پس اولى و انسب آن است كه شما در حرم ساكن و مطمئن باشيد و چون آن ساعت رسد اگر دست خويشتن قوىتر دانى بيرون رو و دفع ايشان نماى و اگر ايشان قوى حال‌تر باشند عزم كار خود نگاهدارى و چنانچه مىگويى از شهر بيرون رو و در ميان كوهها مىباش تا از امير المؤمنين على خبرى رسد . قثم گفت : ابا سعيد ، نيكو گفتى :\r\nو به حسب استصواب رأى ابى سعيد خدرى در مكّه قرار گرفت .\r\nراوى گويد كه قبل از اينكه قثم بن العباس به امير المؤمنين على ، عليه السّلام ، اخبار نمايد به امير المؤمنين على رسانيدند كه يزيد بن شجره با فوجى عظيم از اهل شام به جانب مكّه رفت .\r\nچون امير اين معنى را دانست بر منبر شد و خطبه‌اى بليغ ادا فرمود و بعد از حمد الهى و درود حضرت رسالت‌پناهى گفت :\r\nاى مردمان ! به من چنان رسانيدند كه معاويه لشكرى را از ظلمهء شام ، كه ايشان را نه گوشى شنوا و نه چشمى بيناست ، به مكّه فرستاد كه مردمان را به اطاعت و بيعت او خوانند و به نيابت او مراسم حج اقامت كنند و نايب مرا از لوازم حج بازدارند و او را از شهر بيرون كنند . و لشكر شام جماعتى ظالمان و مفسدانند . حق را به باطل مىپوشند و مخلوق را در عصيان خالق رحيم مىدارند و همّت خود بر دفع اهل دين و ديانت مصروف مىدارند . پس حال دفع ايشان مىبايد كرد . ساخته شويد و در دفع و رفع آن طايفهء ظلمه شتاب نماييد تا در دنيا نام نيكو و در آخرت ثواب بيشمار حاصل كنيد . من از براى دفع اين جماعت معقل بن قيس - كه با كمال تقوى و امانت به زيور شجاعت مزّين است - تعيين نمودم و او را سرخيل جماعتى كه در اين جهاد رغبت خواهند كرد گردانيدم . بايد كه تعجيل نماييد و در موافقت او روان شويد و يقين دانيد كه در اين جهاد شما را از انواع سعادت حاصل خواهد شد و در ضمن اين سفر اسباب نجات شما را ميسّر مىشود و آن طايفهء مفسده مغلوب و مخذول خواهند گشت . و السّلام .\r\nچون امير المؤمنين على از اين كلام فارغ شد مردمان كوفه از جوانب مسجد آواز سمعنا و\r\n\r\n","description":"","footnote":"","page_name":" 538 ","page_number":548},
  {"content":"\r\n\r\nأطعنا برآورده موازى هزار و هفتصد مرد از دليران عرب موافقت و متابعت معقل « 1 » اختيار نمودند ؛ از آن جمله ريان بن حمزة الحرمى و ابو الطفيل عامر بن وائلة الكنانى و امثال و اشباه ايشان از مشاهير كوفه همراهى نمودند . و در غرّهء ذى الحجه ايشان از كوفه به جانب مكّه روان شدند و وقت حجّ ايشان فوت شد .\r\nامّا يزيد بن شجره از جانب معاويه روز ترويه « 2 » به قضاء عرفات رسيده منادى كرد كه : اى اهل مكّه و ساير حجاج ، كسى را با شما كارى نيست و همه در امن و امانيد ، مگر كسى كه به ما جنگ كند و طريق منازعه پيش گيرد . بعد از آن گفت : اى اهل مكه ! يكى از مشاهير اصحاب مصطفى ، صلّى اللّه عليه و آله ، را طلب كنيد . گفتند : ابو سعيد خدرى اينجاست . گفت : او را پيش من آريد . برفتند و ابو سعيد را پيش او آوردند . چون ابو سعيد درآمد يزيد بن شجره گفت : اى ابو سعيد ، خداى تعالى تو را بيامرزد . بدان كه من از جهت استمالت خاطر و تأكيد قواعد و تمهيد اساس شرع سيّد المرسلين اينجا آمده‌ام نه از جهت آزردن دلها و منازعه و خصومت . و اگر خواهم كه امير شما را بگيريم و بند كرده پيش معاويه برم مىتوانم و كسى را مجال آن نيست كه مرا از اين عزيمت منع فرمايد ، و ليكن روا نمىدارم كه در حرم خداى سبحانه و تعالى جنگ كنم و در اين ايّام شريف فتنه برانگيزم . امّا مصلحت آن است كه امير شما ترك پيشنمازى گويد و من نيز امامت نكنم ، بلكه به اتّفاق مردى را نصب كنيم تا امامت كند تا ميان ما منازعه نشود .\r\nابو سعيد گفت : اى يزيد ! خداى تعالى تو را خير دهد ، كه من از جميع اهل شام هيچ‌كس را از تو نيكو اعتقادتر و در رعايت جانب مسلمانان به انصاف تو نمىدانم . پس ابو سعيد نزديك نايب امير المؤمنين على ، عليه السّلام ، قثم بن عباس ، آمد و آنچه يزيد بن شجره گفته بود تقرير كرد . قثم جواب داد كه : ما نيز به اين راضييم . پس بزرگان مكّه ، به اتّفاق ، امامت نماز عيد را بر شيبة بن عثمان العبدى قرار دادند و اقامت مراسم حجّ نيز بر او مقرّر داشتند .\r\nچون مردم از اداء مناسك حج فارغ شدند يزيد بن شجره روى به ياران خود آورد و گفت :\r\nاى اهل شام ، بدانيد كه خداى تعالى شما را خيرى روزى كرد و شرّ از شما دور داشت . امّا خير شما آن است كه دين شما را از تعرّض كسان علىّ بن ابى طالب و دست ايشان را از تعرّض به شما نگاه داشته . اكنون به سعادت مأجور و مشكور بازگرديد . اهل شام از سخن يزيد خوشحال و مسرور گشته به جانب شام مراجعت نمودند .\r\nو معقل بن قيس با لشكر خود از جانب كوفه در رسيد . جماعتى از اعراب او را در راه خبر دادند كه يزيد بن شجره به جانب شام مراجعت نموده رفت . معقل بن قيس راه مكّه بگذاشت و\r\n\r\n\r\n","description":"","footnote":"\r\n( 1 ) . ق ، ش : معقل بن يسار .\r\n( 2 ) . ششم ذى حجّه .\r\n","page_name":" 539 ","page_number":549},
  {"content":"\r\n\r\nبر عقب اهل شام شتافت تا آنكه به وادى القرى به ايشان رسيد . چون معقل را متيقّن شد كه اهل شام بر سر آب وادى القرى فرود آمدند روى به اصحاب خود كرد و گفت : اى ياران ، اين كارى عظيم است كه ما را كفايت بايد كرد . بايد كه به جدّ و جهد تمام كوشش نماييد و اگر مرا واقعه‌اى افتد بعد از من امير ابو الطفيل عامر بن وائله « 1 » باشد ، و اگر آن را بكشند ريان بن حمزه امير باشد شما را ، و اگر او را نيز قضايى رسد طبيان عماره امير باشد ، و اگر او نيز نماند ابو زراع شاكرى بدين امر قيام نمايد .\r\nالقصّه ؛ معقل بن قيس اين وصيّت بكرد و به جانب ايشان روان شد . امّا آن جماعت قبل از رسيدن معقل كوچ كرده به استعجال تمام رفته بودند . چون معقل به آنجا رسيد ده نفر از اهل شام را ديد كه شتر بار مىكردند تا بروند . معقل ايشان را اسير بگرفت و آنچه از اسباب و صلاح و چهارپايان مانده بودند لشكر امير المؤمنين على ، عليه السّلام ، متصرّف شدند . امّا اهل شام چون از اسير گرفتن آن ده شخص خبر يافتند با امير خود يزيد بن شجره گفتند : مصلحت آن است كه ما بازگرديم و ياران خويشتن را از اهل عراق استخلاص نماييم . يزيد گفت : مصلحت اين نيست ، چه ، معلوم نيست كه حال چون شود . بنابراين اهل شام به جانب شام رفتند و معقل بن قيس به صوب كوفه بازگشت و آن ده نفر را پيش امير المؤمنين على ، عليه السّلام ، آورد و كيفيت حال تقرير كرد . امير المؤمنين فرمود كه : ايشان را حبس كنيد ؛ كه معاويه چند كس را از ما محبوس دارد . چون ايشان را بازفرستد ما نيز اين جماعت را بازفرستيم .\r\nامّا يزيد بن شجره چون به نزديك معاويه رسيد قومى از اقرباء « 2 » آن ده كس به نزديك معاويه آمدند و گفتند : اى امير ! اگر خويشان ما كشته شدندى بر دل ما خوشتر از آن بودى كه اين زمان در بند و زندان مانده‌اند . اكنون ما چه حيله سازيم تا ايشان را از بند خلاص كنيم ؟\r\nمعاويه گفت : شتاب مكنيد [ 74 الف 
  ] كه من بر استخلاص ايشان از شما حريص‌ترم . پس كس فرستاد و مردى از اصحاب خود را ، كه نام او حارث بن تمر التنوخى بود ، بخواند و هزار سوار از داوران شام با او همراه كرد و گفت : اى حارث به بلاد جزيره رو و هرجا كه مردم در بيعت علىّ بن ابى طالب باشند غارت بكن و اسير بگير .\r\nحارث بن تمر التنوخى با آن هزار سوار به جانب ولايت جزيره روان شد تا به ولايت نصيبين رسيد . جماعتى را از بنى تغلب كه در طاعت و بيعت امير المؤمنين على بودند غارت\r\n\r\n\r\n","description":"","footnote":"\r\n( 1 ) . وى در سال جنگ احد در مدينه به دنيا آمد و هشت سال از مدّت عمر رسول الله ( ص ) را درك كرد . در همه جنگهاى على ( ع ) همراه آن حضرت بود و به سال صد يا صد و ده هجرى درگذشت ؛ - اسد الغابه ، ج 2 ، ص 97 .\r\nنصر بن مزاحم ملاقات عامر و معاويه را - كه پس از شهادت على ( ع ) اتفاق افتاده و حاكى از ارادت و اخلاص عامر به على ( ع ) بوده است - آورده ؛ - پيكار صفّين ، ص 768 .\r\n( 2 ) . هرسه نسخه : قرابت .\r\n","page_name":" 540 ","page_number":550},
  {"content":"\r\n\r\nكرد و هشت نفر را اسير گرفته به جانب شام بازگشت .\r\nپس مردى از اهل جزيره ، كه او را عتبة بن الوعل گفتندى ، به انتقام آنچه حارث كرده بود برخاست و جماعتى كثير از بنى تغلب جمع كرد و به جانب قصر منع روان شد و از آب فرات عبور كرده و اكثر ديههاى ناحيهء شام به غارت برد و غنائم بسيار به دست آورده بسلامت و با غنيمت به جزيره بازگرديد . چون اين خبر به امير المؤمنين رسيد نامه‌اى نوشت به معاويه بدين منوال :\r\n« امّا بعد ، اى معاويه بدان كه خداى تعالى عادلى است كه جور نكند و عزيزى است كه بر او غلبه نتوان كرد . جزاى نيكى همه نيكى دهد و بر جزاى آنچه بندگان او كنند ، از ظلم و عدوان و ستم و عصيان ، صبور باشد و تحمّل ورزد ، امّا چون ستم و عصيان از حدّ بگذرد سزاى هر كردارى و جزاى هرگفتارى به نوعى رساند كه بر آن مزيدى متصوّر نيست . بدان اى معاويه كه ترا براى دنيا نيافريده‌اند و در او جاويد نخواهى ماند . اگرچه عمر دراز يا بى عاقبت شربت فنا خواهى چشيد . امّا نمىدانى كه نمرود مدّت چهار سال مالك ربع مسكون بود و دعوى خدايى مىكرد آخر كشته شد به ضعيف‌ترين مخلوقات كه عبارت از پشّه است كه او را هلاك گردانيد . همچنين هريكى از عاصيان امم سابقه را بعد از آنكه عصيان و ستم از حدّ و حصر مىگذرانيدند به انواع عذاب مستهلك مىساخت . پس اى معاويه از خداى سبحانه و تعالى بترس و دست تعّدى و ظلم از مسلمانان ، كه ودايع الهىاند ، باز دار و به وسوسهء شيطان خويشتن را در آرزوهاى باطل و مزخرفات بىحاصل دنيا مينداز . من سوگند مىخورم به خدايى كه جز او خدايى نيست ، و اين سوگند راست است كه مىخورم ، كه اگر مرا و تو را در سرايى جمع كنند از تو جدا نشوم تا خداى تعالى ميان من و تو به حقّ حكم كند ،  وَ هُوَ خَيْرُ الْحاكِمِينَ *  . بايد كه چون بر مضمون اين مفاوضه واقف شوى جماعتى از برادران ما [ را 
  ] كه در زندان تواند خلاص كنى تا ما نيز اين جماعت را از اسيران تو كه در حبس مااند آزاد كنيم . و السّلام . »\r\nچون مكتوب امير المؤمنين على ، عليه السّلام ، به معاويه رسيد هركس را كه در زندان داشت خلاص كرد و امير المؤمنين على نيز اسيران او را آزاد فرمود ؛ و العلم عند اللّه .\r\n\r\n","description":"","footnote":"","page_name":" 541 ","page_number":551},
  {"content":"\r\n . \r\n","description":"","footnote":"","page_name":" 542 ","page_number":552},
  {"content":"\r\n\r\n\r\nذكر [ وقايع 
  ] سال بيست و هشتم از رحلت خير البشر كه سال سى و هشتم است از هجرت آن‌جناب\r\nمخفى نماند كه اكثر ارباب تواريخ واقعهء خوارج نهروان را در سال بيست و هشتم از رحلت سيّد انام ، عليه و آله التّحيّة من الملك العلّام ، ايراد نموده‌اند ، و اگرچه به روايت ابن حميد و ابن شحنه « 1 » آن واقعه در سال بيست و هفتم از رحلت آن سرور روى نموده . به هرتقدير كيفيت خروج آن ملاعين چنان بود كه در آن زمان كه ابو موسى اشعرى به جانب دومة الجندل مىرفت حرقوص بن زهير و زرعة بن برج طائى « 2 » به عرض امير المؤمنين على ، عليه السّلام رسانيدند كه :\r\nزمام حكم خداوند را به دست ابو موسى مده و از تحكيم اجتناب فرموده به اجتماع عساكر امر فرماى تا به اتّفاق حرب اهل عناد و شقاق را وجههء همّت سازيم .\r\nآن حضرت گفت : به مقتضاى آيات بينات كلام ربانى وفا به عهد « 3 » و پيمان از شرايط ايمان است و غدر و شكستن عهد سبب ناخشنودى مهيمن « 4 » منّان است . من هرگز شكستن عهد روا ندارم و نقش اين امر مذموم را بر لوح خاطر نگذارم . عبد اللّه بن الكوّاء و بعضى ديگر از اشقيا چون اين كلمات از امير المؤمنين استماع نمودند به اتّفاق آواز برآوردند كه « لا حكم إلّا للّه » يعنى نيست حكم مگر به دست خداى سبحانه و تعالى .\r\n\r\n\r\n","description":"","footnote":"\r\n( 1 ) . ابو الوليد محمّد بن محمّد بن محمود بن شحنه زين الدّين حلبى ( وفات 815 ) مؤلّف روضة المناظر فى علم اخبار الاوائل و الأواخر كه در حاشيهء مروج الذهب به چاپ رسيده است .\r\n( 2 ) . هرسه نسخه : زرعة بن مالك . به قياس شرح نهج البلاغه و نهاية الأرب تصحيح شد .\r\n( 3 ) . اشاره است به آيهء شريفهء  « أَوْفُوا بِعَهْدِ اللَّهِ إِذا عاهَدْتُمْ وَ لا تَنْقُضُوا الْأَيْمانَ بَعْدَ تَوْكِيدِها »  - چون با خدا عهد بستيد بدان عهد وفا كنيد و هرگز سوگند و پيمانى را كه مؤكدّ و استوار كرديد نشكنيد ؛ ( نحل ، 91 ) .\r\n( 4 ) . و اين يكى از اسماى الهى است ؛ - آنندراج .\r\n","page_name":" 543 ","page_number":553},
  {"content":"\r\n\r\nدر نهج البلاغه مذكور است كه چون امير المؤمنين على ، عليه السّلام ، از آن قوم اين كلمه استماع نمود گفت : كلمهء حقّ است كه بدان باطل مىخواهيد . بلى حكم مر خداى راست جلّ جلاله ، و ليكن امارت را نفى نبايد كرد ؛ چه ، مردم از امير چاره ندارند خواه نيكخواه و خواه بدكردار ؛ كه مؤمن در امارت او عمل نمايد و كافر در حكومت او متمتّع گردد و به اهتمام او غنائم جمع شود و عدوّ مقاتل او مقتول گردد و انصاف ضعيف از قوى به حمايت و تقويت او ميسّر گردد و نيكوكار از بدكردار باز رهد .\r\nالقصّه ؛ هرچند امير المؤمنين اين نصايح به ايشان القا مىنمود مطلقا التفات ننمودند ، بلكه بر همان سخن خود مصرّ مىبودند كه ارسال ابو موسى به دومة الجندل گناه است ، از اين فعل توبه كن . و حضرت ولايت‌مآب جواب فرمود كه : اين امر گناه نيست ، بلكه منشاء اين ، ضعف و سستى رأى شما بوده ، زيرا كه در آن روز كه شاميان مصحفها بر سر نيزه‌ها بستند و شما دست از جنگ بازداشتيد هرچند كه گفتم كه اين حيله‌ايست كه معاويه كرده جهت مخلص خود ، قبول ننموديد تا مهم به صلح انجاميد . زرعه گفت : اگر ابو موسى را از رفتن منع نكنى و دست از تحكيم بازندارى ما با تو قتال نماييم . امير المؤمنين على ، عليه السّلام ، فرمود : واى بر تو ! مىبينم كه به تيغ من كشته خواهى شد . جواب داد كه : مقصود من همين است . حرقوص گفت : يا على بگوى كه گناه از من صادر شده توبه كردم . امير المؤمنين فرمود كه : از من گناهى صدور نيافته ، بلكه شما گناهكاريد .\r\nدر اين اثنا شخصى معروض داشت كه : يا امير المؤمنين ، اين طبقه بسيار شدند و داعيهء آن دارند كه اگر از فرستادن ابو موسى بازنگردى با تو جنگ كنند . آن حضرت فرمود : من نيز با ايشان جنگ مىكنم .\r\nو در شرح نهج البلاغهء ابن ميثم بحرانى آورده كه قبل از انقضاى مدتى كه در صلح‌نامهء صفّين مكتوب بود دوازده هزار كس از خوارج در قريه‌اى كه آن را حروراء « 1 » گويند جمع آمدند و عبد اللّه بن الكوّاء يشكرى را بر خود امير « 2 » ساخته به مخالفت شاه ولايت مبادرت نمودند . امير المؤمنين على اوّلا عبد اللّه بن عباس را نزد آن قوم فرستاد و ايشان را به راه راست دلالت فرمود . چون فايده‌اى بر ارسال ابن عباس مترتّب نشد حضرت ، بنابر التماس ايشان ، خود بدانجا شتافت و عبد اللّه بن الكوّا با ده كس از خواص خود نزد آن حضرت آمده بعد از آنكه نصايح سودمند و سخنان دلپسند شنود و دانست كه امير المؤمنين على ، عليه السّلام ، بعد از\r\n\r\n\r\n","description":"","footnote":"\r\n( 1 ) . دهكده و صحرايى نزديك كوفه .\r\n( 2 ) . نويرى گويد : منادى ايشان [ - خوارج 
  ] ندا داد كه فرماندهء جنگ شبث بن ربعىّ تميمى و پيشنماز عبد اللّه بن كوّاء يشكرى است ؛ - نهاية الأرب ، ج 5 ، ص 210 .\r\n","page_name":" 544 ","page_number":554},
  {"content":"\r\n\r\nانقضاى مدّت موعود به جنگ قاسطين ، كه عبارت از معاويه و اتباع اويند ، توجّه خواهند فرمود ، با آن ده كس از مذهب خوارج رجوع نموده به موكب همايون امير المؤمنين على پيوست .\r\nو از مقصد اقصى چنين معلوم مىشود كه ابن عباس بعد از امير المؤمنين على ، عليه السّلام ، نزد ايشان رفت و به سبب ابن عباس قريب هزار كس از خوارج رجوع نمودند و به ملازمت امير المؤمنين على ، عليه السّلام ، آمدند ؛ و العلم عند اللّه .\r\nالقصّه ؛ بقيّهء خوارج مجتمع گشته امراى خود را گفتند : ما را از اين قريه كه اهل آن ظالمند بيرون آريد تا امر به معروف و نهى از منكر كنيم . و ما را از اميرى كه در وقايع و حوادث به دو رجوع نماييم چاره‌اى نيست . پس كار امارت را به عبد اللّه بن وهب راسبى واگذار نمودند « 1 » و قرار بر آن دادند كه به مداين روند . و اين در وقتى بود كه ابو موسى به دومة الجندل مىرفت . و ايشان قريب به ده هزار مرد بودند و به اخوان خود كه در بصره بودند نامه نوشتند و [ ايشان را 
  ] از اتّفاق خود اخبار نمودند . ايشان جواب نوشتند كه آمدن ما يك مرتبه ممكن نيست و امّا متفرّق به شما ملحق مىشويم . « 2 »\r\nو چون آن قوم به مداين رسيدند سعد بن مسعود الثقفى ، عمّ مختار بن ابى عبيده ، [ كه 
  ] از جانب امير المؤمنين على ، عليه السّلام ، والى مداين بود با پانصد مرد بيرون آمد و در كرخ [ بغداد 
  ] با ايشان ملاقى شد و آب بر ايشان بست و با ايشان جنگ آغاز كرد . پس اصحاب سعد گفتند : از قتال اين جماعت چه مىخواهى ؟ تو را از امير المؤمنين [ دستورى 
  ] به جنگ ايشان نيامده . پس سعد دست از جنگ ايشان باز داشت تا ايشان از دجله گذشتند و در نهروان « 3 » فرود آمدند . و عدد ايشان در آن زمان چهار هزار بود و بقيهء آن طايفه در اطراف بلاد متفرّق و پراكنده بودند و خلق را به مذهب خود دعوت مىنمودند . و حضرت امير المؤمنين بديشان كتابى نوشت بدين مضمون كه [ 74 ب 
  ] :\r\n« من متوجّه قتال اهل شامم . بايد كه عبد اللّه بن وهب الاسبى و يزيد بن حصين با متابعان خود به رسيدن اين مكتوب بىتوقّف روانهء اين‌جانب شوند . و السّلام . »\r\nو چون اين مكتوب هدايت اسلوب به خوارج رسيد در جواب نوشتند كه : تو در آن‌وقت كه به حكمين رضا دادى كافر شدى . اگر تائب گشته رعايت شرايط ايمان نمايى ما متابعت تو\r\n\r\n\r\n","description":"","footnote":"\r\n( 1 ) . نويرى گويد : [ كار امارت 
  ] را به زيد بن حصين پيشنهاد كردند نپذيرفت ؛ بر حرقوص عرضه داشتند ، قبول نكرد ؛ به حمزة بن سنان و شريح بن اوفى عبسى پيشنهاد كردند ، نپذيرفت ؛ سرانجام به عبد اللّه بن وهب - كه به او « ذو الثفنات » [ ثفنه به معنى پينه است كه از كثرت سجده‌هاى طولانى بر زانوها و پيشانى بسته شود 
  ] مىگفتند - پيشنهاد كردند ، پذيرفت ؛ - نهاية الأرب ، ج 5 ، ص 214 .\r\n( 2 ) . خوارج بصره هم پانصد نفر بودند كه فرمانده آنها مسعر بن فدكى تميمى بود ؛ - پيشين .\r\n( 3 ) . نهروان شهركى بوده ميان بغداد و واسط ، بر جانب شرق دجله ؛ - معجم البلدان .\r\n","page_name":" 545 ","page_number":555},
  {"content":"\r\n\r\nمىكنيم و اگر بر جريمهء خويش اصرار نمايى ما تو را به سلوك طريق مستقيم دعوت مىنماييم و هيچ شك نيست كه ايزد تعالى اهل خيانت را دوست نمىدارد .\r\nچون اين جواب دور از صواب به عرض حضرت ولايت‌مآب رسيد از اطاعت آن جماعت مأيوس گشت و مهم ايشان را سهل پنداشته متوجّه قتال اهل شام شده نخيله را لشكرگاه ساخته به اجتماع عساكر نصرت مآثر فرمان داد . زياده از شصت هزار مرد مقابله جمع شدند . و قبل از توجّه به جانب شام خبر به تواتر رسيد كه خوارج در سواد عراق دست به فتنه و فساد برآورده‌اند و هركه را مخالف مذهب خود مىدانند كافر مىخوانند و عبد اللّه بن خبّاب بن الارت و منكوحهء او را به مجرّد آنكه گفتند كه نصب حكمين مخالف شريعت سيّد الثقلين نبوده به قتل رسانيدند ، « 1 » و امّ سنان صيداوى « 2 » را نيز به همين بهانه به عالم آخرت رسانيدند ، و به قتل سه زن ديگر از بنى طىّ نيز بشتافتند و دست به غارت مسلمانان و كشتن ايشان دراز كردند .\r\nچون اين اخبار به حضرت امير المؤمنين على ، عليه السّلام ، رسيد اصحاب گفتند : يا امير المؤمنين ، اين زمان رفع اين جماعت خوارج اهمّ و اولى است . و چون به عنايت الهى خاطر از شغل بپردازيم متوجّه قتال اهل شام گرديم . و اشعث نيز در اين معنى با اصحاب امير موافقت نمود و آن گمان كه در حقّ او داشتند ، كه مايل به اعتقاد خوارج است ، نيز بر طرف شد .\r\nبنابراين حضرت امير المؤمنين فرمود تا از پل فرات بگذرند . و بر سر پل دو ركعت نماز ادا فرموده در دير عبد الرحمن نزول اجلال فرمود و بعد از آن به دير ابو موسى فرود آمد و در كنار فرات منجّمى پيش آمد و سفر در وقتى معيّن از روز اختيار كرد و حضرت امير المؤمنين مخالفت او ورزيده در غير آن‌وقت متوجّه راه شدند .\r\nو چون از قتال خوارج به فتح و فيروزى فارغ شدند فرمودند : الحمد للّه كه عمل به قول منجّم نكردم ، كه اگر در آن‌وقت كه منجّم تعيين كرده بود سفر مىكردم جّهال و عوام گمان بردندى كه سبب نصرت و ظفر طالع سعد بود و موجب ظفر قول منجم . نى ! نى ! ما مىدانيم كه موجب فتح و ظفر فضل و عنايت آفرينندهء آفتاب و ماهتاب است و جميع سعادات وابستهء مرحمت خالق قوى و قادر است . « 3 »\r\nو در مقصد اقصى آورده كه چون حضرت امير المؤمنين به جانب نهروان متوجّه شد سعد بن مسعود ثقفى و قيس بن سعد بن عباده « 4 » را پيش خوارج فرستاد كه : كشندگان برادران ما را\r\n\r\n\r\n","description":"","footnote":"\r\n( 1 ) . خوارج علاوه بر پرسش دربارهء على ( ع ) نظر عبد اللّه بن خبّاب را در مورد سه خليفهء پيشين نيز پرسيدند . چون عبد اللّه از همهء آنها با احترام و اكرام ياد كرد ، گفتند : تو از هوى و هوس خود پيروى مىكنى و اشخاص را به‌واسطهء نامهاى ايشان دوست دارى نه كردارشان . پس او را كشتند ؛ - پيشين ، 219 .\r\n( 2 ) . هرسه نسخه : صداريه . به قياس تاريخ طبرى و الفتوح تصحيح شد .\r\n( 3 ) . نهج البلاغه ، خطبهء 79 .\r\n( 4 ) . على ( ع ) قبل از اين دو ، حارث بن مرّة عبدى را براى تحقيق كار آن جماعت فرستاده بود ، ولى او را نيز كشته\r\n","page_name":" 546 ","page_number":556},
  {"content":"\r\n\r\nبسپاريد تا دست از شما بازداريم و تا هنگام فراغ از قتال شام شما را بگذاريم . شايد كه توفيق الهى رفيق شما گردد و قائد عنايت او بدرقهء طريق شما شده از راه ضلالت و غوايت بازآييد و به منهج استقامت و هدايت بگراييد .\r\nايشان در جواب گفتند : كشندهء برادران شما جماعتى مخصوص نيستند ، بلكه همهء ما را در كشتن اتّفاق است و ما خون شما را مباح اعتقاد كرديم . امير المؤمنين فرمود : نه من شما را در روز صفّين از حكمين نهى كردم و شما طريق عصيان مسلوك داشتيد ؟ و من با حكمين عهد كرده بودم كه اگر حكم ايشان مخالف كتاب الهى و سنّت حضرت رسالت‌پناهى ، صلّى اللّه عليه و آله ، باشد ما بر همان جنگ مستمر خواهيم بود .\r\nايشان گفتند : ما بدان تحكيم عاصى شديم و به سمت كفر موسوم گشتيم . بعد از آن توبه كرديم . تو نيز اگر توبه كنى و به كفر خود اعتراف نمايى با تو موافقت ورزيم و اگر ابا كنى از تو دور باشيم و به مخاصمه قيام نماييم . امير گفت : بعد از ايمان چگونه تكفير خويش كنم ؟\r\nو چون بر سخنان نصايح‌آميز امير ولايت‌مآب هدايت انتساب هيچ فايده‌يى مترتّب نشد آن حضرت به آراستن لشكر قيام نمود و شبث بن ربعىّ « 1 » را بر ميمنه گذاشت و معقل بن قيس را در ميسره بداشت . و صاحب حبيب السّير ميمنه به حجر بن عدىّ الكندى و ميسره به شبث بن ربعىّ روايت كرده . و امارت تمامى لشكر به تصّرف قيس بن سعد نهاد . و گويند ابو ايّوب انصارى را سرخيل سواران ساخت و ابو قتاده را پيشواى پيادگان گردانيد .\r\nخوارج نيز به تعبيهء لشكر مشغول شدند . زيد بن حصين را صاحب ميمنه ساختند و شريح بن ابى اوفى را در ميسره گذاشتند و پيادگان را [ به 
  ] حُرقوص « 2 » بن زهير سپردند .\r\nو امير المؤمنين على رايت امان برداشته دو كس را به محافظت آن رايت امر فرمود و ابو ايوب انصارى ندا كرد كه : هركه به سوى رايت آيد در امان باشد و هركه به جانب كوفه باز گردد او نيز در كنف امان بوده باشد .\r\nدر اين اثنا فروة بن نوفل اشجعى ، كه از رؤساى خوارج بود ، با اتباع خويش گفت : من نمىدانم كه بىجهتى با على كه ولىّ خدا و وصىّ مصطفى است چرا قتال بايد كرد . و با پانصد كس از خوارج جدا گشته به طرف دسكرة « 3 » رفت . و طايفه‌اى از آن قوم به كوفه شتافتند « 4 » و فوجى در ظلّ رايت امير ، عليه السّلام ، قرار گرفتند . و با عبد اللّه بن وهب الراسبى كم از چهار\r\n\r\n\r\n","description":"","footnote":"\r\nبودند .\r\n( 1 ) . ق : شيث بن ربيعى .\r\n( 2 ) . م ، ش : جرقوش ، ق : جرقوص .\r\n( 3 ) . دسكره : معرّب دستگرد ، شهرى در عراق نزديك دجله در مغرب بغداد . اين شهر به نام شهروان نيز مشهور است .\r\n( 4 ) . بلعمى شمار اين افراد را 1600 نوشته است ؛ - تاريخ طبرى ، ص 215 .\r\n","page_name":" 547 ","page_number":557},
  {"content":"\r\n\r\nهزار كس ماندند ، چنانچه در تاريخ ابى حنيفهء دينورى مذكور است ، و در مقصد اقصى آورده كه با عبد اللّه بن وهب دو هزار و هشتصد كس باقى ماندند .\r\nپس اين جماعت زبان به كلمهء « لا حكم الّا للّه » گشاده به يك بار بر سپاه نصرت شعار امير المؤمنين على ، عليه السّلام ، حمله كردند . غبار معركهء جنگ بالا گرفته و آتش قتال اشتعال پذيرفت . در اثناء قتال عبد اللّه بن وهب از غايت شقاوت شاه ولايت را به مبارزت خواند و به يك ضرب ذو الفقار به دار البوار رسيد . سپاه ظفرپناه بر ساير خوارج تاخته مهم ايشان را به موجب دلخواه ساختند ، چنانچه از آن طايفه زياده از نه نفر جان سالم بيرون نبردند و از لشكر نصرت قرين امير المؤمنين بيش از نه كس شهيد نشدند .\r\nو در مقصد اقصى مذكور است كه حضرت امير المؤمنين على ، عليه السّلام ، پيش از خروج خوارج فرموده بود : قومى از دين بگريزند ، چنانچه تير از كمان مىگريزد . و اگرچه قرآن خوانند قرآن از حلق ايشان در نگذرد و دل ايشان را ثبات بر احكام قرآن نباشد . و به حقّ آن خدايى كه دانه را بشكافت و آدمى را از خزانهء خود لباس وجود پوشانيد كه رسول ، صلّى اللّه عليه و آله ، مرا خبر داده و با من قرار داده كه تو با ايشان محاربه خواهى كرد و ايشان از راه غوايت به منهج هدايت نيايند مانند تير رفته كه بازپس نگردد . و علامت اين جماعت آنكه ميان ايشان مردى باشد كه ، به جاى يك دست ، بر دوش او گوشت پاره‌اى بود به سان پستان زنان و بر سر آن مويها باشد مانند سبلت گربه . « 1 » و ايضا شاه ولايت‌پناه قبل از شروع در قتل خوارج فرموده بودند كه : در اين معركه عدد شهداى عالىتبار ما از مرتبهء آحاد به درجهء عشرات نرسد ، يعنى زياده از نه كس نباشد ، و از مخالفان زياده از نه نفر جان بسلامت بيرون نبرند . « 2 »\r\nاز عبدهء سلمانى مرويست كه چون امير المؤمنين على ، عليه السّلام ، حديث ذو الثديه « 3 » را بيان فرمود من سه نوبت آن حضرت را سوگند دادم كه يا امير المؤمنين تو اين سخن را از حضرت رسالت‌پناه ، صلّى اللّه عليه و آله ، شنيدى ؟ و امير المؤمنين على هرسه نوبت سوگند ياد فرمودند : من اين سخن را از حضرت مصطفى ، صلّى اللّه عليه و آله ، شنيدم .\r\nو چون خوارج كشته شدند آن حضرت فرمود : ذو الثديه را در ميان كشتگان طلب كنيد .\r\nجمعى هرچند او را جستند نيافتند . به عرض رسانيد : شخصى متّصف به اين وصف در ميان كشتگان نيست . امير المؤمنين على ، عليه السّلام ، فرمود : به خدا سوگند كه ذو الثديه در ميان ايشان است . بار ديگر جمعى به طلب ذو الثديه برخاستند . بعد از تفحّص او را در زير چهل\r\n\r\n\r\n","description":"","footnote":"\r\n( 1 ) . در خصوص اين حديث ؛ - صحيح بخارى . بخش توبهء مرتدان ؛ شرح نهج البلاغه ، ج 1 ، ص 380 ؛ نهايه ذيل خدج و ثدى .\r\n( 2 ) . نهج البلاغه ، خطبهء 59 .\r\n( 3 ) . ذو الثّدية - داراى پستان . - و .\r\n","page_name":" 548 ","page_number":558},
  {"content":"\r\n\r\nمقتول يافتند . همهء نشانه‌ها را چنان كه امير فرموده بود مشاهده نمودند . بعد از آن حضرت امير المؤمنين على ، عليه السّلام ، بر كشتگان بگذشت و گفت : زهى خسارت شما كه خود را به تزوير ابليس پرتلبيس در ورطهء ضلالت ابدى هلاك گردانيديد . بعد از آن روى به اصحاب كرد و فرمود : اگر سبب غرور شما نگشتى خبر مىدادم كه رسول ، صلّى اللّه عليه و آله ، قاتلان اين طايفه را چه وعده‌ها فرموده .\r\nدر مقصد اقصى آورده كه در ميان كشتگان چهارصد كس كه رمقى از ايشان باقى مانده و حضرت امير المؤمنين قرابتان ايشان [ 75 الف 
  ] را فرمود : به معالجهء ايشان قيام نماييد و چون به حال صحت بازآيند ايشان را به كوفه رسانيد . و عدى بن حاتم چون « 1 » پسر خود را در ميان كشتگان خوارج يافت ، گفت : سپاس مر خداى را كه مرا به مصيبت تو مبتلا گردانيد . و در لشكر آن طايفه هرچه بود جمع كردند و اسب و سلاح را در ميان لشكر آن طايفه هرچه بود جمع كردند و اسب و سلاح را در ميان لشكر خود قسمت نمودند و باقى اقمشه و امتعه را فرمودند كه به وارثان آن طايفه رسانيدند . « 2 »\r\nالقصّه ؛ بعد از آنكه خاطر خطير حضرت امير از مهم خوارج فراغت يافت زبان به اداء ثناء الهى و درود حضرت رسالت‌پناهى گشوده فرمود : چون حضرت ذو الجلال ابواب فضائل و افضال بر روى روزگار شما مفتوح گردانيد و اعداء دين را مغلوب و مقهور ساخته ، پس الحال لايق چنان است كه متوجّه قتال گمراهان شام شويد و قضيّهء قاسطين را نيز مانند واقعهء مارقين - كه عبارت از خوارجند - به فيصل رسانيد . اشعث بن قيس به اتّفاق جمعى از معارف سپاه به موقف عرض رسانيدند كه يا امير المؤمنين تير ما آخر شده و شمشيرهاى ما كند گشته و نيزه‌هاى ما شكسته . ما را به كوفه رسان تا سلاح و آلات جنگ بهم رسانيده از روى استظهار تمام استيصال ظلمهء شام را پيشنهاد همّت خود سازيم .\r\nاين ملتمس درجهء قبول يافته شاه مردان عنان عزيمت به جانب كوفه انعطاف داد . و بعد از وصول به نواحى آن بلده موضع نخيله را لشكرگاه ساخته فرمود كه هركسى مهمّى داشته باشد به شهررود و يك روز توقّف نموده مراجعت نمايد تا زود عزيمت سفر شام به امضا رسد . روز ديگر يا بعد از گذشتن چند روز ، على اختلاف القولين ، لشكرگاه را خالى گذاشتند ، مگر طايفه‌اى از وجوه و اعيان و اشراف قوم كه تغيير فرمان حضرت امير المؤمنين\r\n\r\n\r\n","description":"","footnote":"\r\n( 1 ) . به‌طورىكه در پابرگ مربوط به پناهنده شدن پسر ديگر عدى بن حاتم ، زيد ، گفتيم نام اين پسر طرفة بود . نيز ؛ - الكامل ، ج 4 ، ص 152 .\r\n( 2 ) . حضرت ضمن دو خطبه نظر خود را در خصوص آيندهء خوارج بيان كرده و فرموده‌اند : « پس از من خوارج را مكشيد . » ؛ - نهج البلاغه ، خطبه‌هاى 60 و 61 .\r\n","page_name":" 549 ","page_number":559},
  {"content":"\r\n\r\nجايز نداشتند و راحت نفس بر ارتكاب كارزار اختيار نكردند .\r\nچون امير المؤمنين اين حال مشاهده فرمود ، به كوفه درآمد . كوفيان چون دانستند كه جناب ولايت انتساب از اين حركت ناشايسته آزرده‌خاطر گشته ، به تمهيد معذرت قيام نمودند ، امّا مقبول نيفتاد . آنگاه هرگاه كه شاه ولايت خطبه خواندى در اثناء خطبه توبيخ و سرزنش مردم كوفه كردى و چون اظهار بخش حضرت مكرّر شد جمعى از اعيان ولايت به خدمت آن حضرت مبادرت نموده گفتند : يا امير المؤمنين ! تو به هرجانب كه توجّه نمايى ما از ملازمت ركاب هدايت انتساب تخلّف نخواهيم ورزيد .\r\nاين سخن مقبول مزاج همايون اشرف امير نجف افتاده فرمود تا حارث همدانى ندا كرد كه هركس به صدق نيّت و صفاى طينت موصوف است بايد كه در فلان موضع كه شايستهء اجتماع سپاه است حاضر گردد . روز ديگر چون امير المؤمنين حيدر به معسكر خراميد ديد كه زياده از سيصد كس جمع نشده‌اند . فرمود : اگر عدد آن جماعت به هزار مىرسيد دربارهء ايشان فكرى مىانديشيدم . و در آن منزل در آن روز در غايت حزن و اندوه به سر برده به كوفه مراجعت فرمودند .\r\n\r\n[ فوت مالك اشتر و محمد بن ابى بكر 
  ]\r\nو از جمله وقايع اين سال فوت مالك اشتر و محمّد بن ابى بكر است . كيفيّت اين واقعه در تواريخ معتبره بر اين نهج مسطور است كه حضرت مقدّس امير المؤمنين على در اوايل خلافت قيس بن سعد بن عباده را - كه از جمله اعيان عرب و جامع انواع فضل و ادب بود - به ايالت ولايت مصر تعيين فرمود . « 1 » و چون قيس به مصر رسيد محمّد بن ابى حذيفة بن عتبة بن ربيعه كه در آن‌وقت بر ديار مصر استيلا يافته نايب عثمان عبد اللّه بن سعد بن ابى السرح را عذر خواسته زمام امور حكومت را در كف كفايت قيس نهاده و به يمن اهتمام قيس بن سعد تمام اهل مصر به بيعت امير المؤمنين على ، عليه السّلام ، درآمدند ، مگر اهل قريهء خربتا « 2 » كه در سلك معتقدان عثمان انتظام داشتند و از بيعت امير المؤمنين ابا و امتناع نمودند ، امّا خراج مىدادند و به‌واسطهء قوّت و شوكتى كه داشتند قيس بن سعد با ايشان مدارا مىنمود . « 3 »\r\nچون معاويه از تمكّن قيس بن سعد در آن خطّه خبر يافت مضطرب شد و متعاقب رسولان\r\n\r\n\r\n","description":"","footnote":"\r\n( 1 ) . اين انتصاب در سوّم صفر سال سى و ششم اتفاق افتاد و قيس روز اوّل ربيع الاوّل همين سال با هفت نفر از ياران خاص خود وارد مصر شد ؛ - ابن تغرى ، النجوم الزاهرة ، ج 1 ، ص 96 ؛ الكامل ، ج 1 ، ص 27 .\r\n( 2 ) . م : حريشا ؛ ق ، ش : حريثا . به قياس نهاية الأرب و الكامل تصحيح شد .\r\n( 3 ) . سالار اهالى خربتا مردى بود از خاندان بنى مدلج به نام يزيد بن حارث . و قيس بن سعد قرار مصالحه را با مسلمة بن مخلّد - كه او نيز به خونخواهى عثمان قيام كرده بود - بسته بود ؛ - الكامل ، ج 4 ، ص 28 ؛ نهاية الأرب ، ج 5 ، ص 234 .\r\n","page_name":" 550 ","page_number":560},
  {"content":"\r\n\r\nبه مصر فرستاد و قيس را به متابعت و مبايعت دعوت نمود . اما خديعت و مكر معاويه در قيس اثر نكرد . چون ابن هند از بيعت و اطاعت قيس بن سعد مأيوس گشت آغاز مكر و حيل نموده در مجالس و محافل مكرّر اظهار مىكرد كه قيس بن سعد از جملهء هواخواهان ماست ، و دليل بر صدق اين سخن آنكه مردم قريهء خربتا را كه از جملهء هواخواهان عثمان‌اند تكليف بيعت علىّ بن ابى طالب نمىنمايد . « 1 »\r\nچون اين حديث به سمع اشرف امير نجف رسيد قيس را از ايالت مملكت مصر معاف داشته محمّد بن ابى بكر را ، رضىّ اللّه عنه ، به ايالت ولايت آنجا نامزد فرمود . « 2 » بعد از رسيدن محمّد بن ابى بكر به مصر قيس جانب مدينهء طيبه شتافت . « 3 » بعضى از متوطّنان آن بلده كه اندك نقارى از حيدر كرّار داشتند زبان به طعن و تشنيع قيس برآورده او را به بيعت معاويه ترغيب مىنمودند . قيس چون از مخلصان اهل بيت پيغمبر ، صلّى اللّه عليه و آله ، بود به رغم اعداى آن دودمان عظيم الشأن متوجّه پايبوس شاه اوليا گشته در حدود شام به موكب ظفرقرين امير المؤمنين پيوست . و امير نجف او را بيشتر از پيشتر منظور نظر عاطفت گردانيد .\r\nامّا محمّد بن ابى بكر چون در آن مملكت متصدى امر حكومت گشت كس پيش اهل قريهء خربتا ، كه دوستان عثمان بودند ، فرستاد و ايشان را به بيعت شاه اوليا دعوت كرد . آن مردم همان جواب كه به قيس بن سعد گفته بودند به وى پيغام دادند كه : ما خراج مىدهيم امّا بيعت نمىكنيم تا امر ميان علىّ بن ابى طالب و معاوية بن ابى سفيان مشخص گردد . چون محمد بن ابى بكر اين جواب از ايشان شنيد يزيد بن حارث الكنانى را با لشكر انبوه به جنگ آن طايفه فرستاد . چون ايشان قوّت و شوكت تمام داشتند يزيد بن الحارث را به قتل رسانيدند . بعد از آن مردى ديگر از بنى كعب به قتال ايشان روانه ساخت . او را نيز بكشتند . « 4 »\r\nچون اين قضيه به سمع امير المؤمنين على ، عليه السّلام ، رسيد فرمود : محمّد بن ابى بكر ضبط ولايت مصر نمىتواند كرد . ضبط آن ولايت قيس بن سعد يا مالك اشتر تواند نمود . و چون آن حضرت در وقت بازگشتن از جنگ صفّين اشتر را به عمل ولايت جزيره فرستاده بود قيس بن سعد را نامزد آذربايجان ساخته ، لاجرم به جانب اشتر كتابتى نوشت بدين مضمون كه :\r\n\r\n\r\n","description":"","footnote":"\r\n( 1 ) . براى آگاهى از نامهء معاويه به قيس و نامهء دو پهلوى قيس به معاويه ؛ - پيشين .\r\n( 2 ) . على ( ع ) با مشورت و صلاحديد حسنين ( ع ) و عبد اللّه بن جعفر ، برادرزاده و دامادش ، قيس را از امارت مصر معزول و محمّد بن ابى بكر را به جاى او منصوب كرد . عبد اللّه و محمّد برادر مادرى هم بودند .\r\n( 3 ) . مدّت حكومت قيس بر مصر چهار ماه و پنج روز بوده است ؛ - النجوم الزاهرة ، ج 1 ، ص 97 به نقل حاشيهء پيشين .\r\n( 4 ) . به اعتقاد ابن اثير قتال فرماندهان محمّد بن ابى بكر با اهالى خربتا بعد از واقعهء صفّين اتفاق افتاده و اوّل كس كه به جنگ ايشان فرستاده شد حارث بن جهان جعفى بود كه كشته شد . و بعد محمّد بن ابى بكر ، ابن مضاهم كلبى را فرستاد كه او نيز كشته شد ؛ - الكامل ، ج 4 ، ص 34 .\r\n","page_name":" 551 ","page_number":561},
  {"content":"\r\n\r\nاستظهار اقامت مراسم دين و قلع و قمع نخوت متكبرين و شكستن شوكت متبخترين به وجود بىبديل تو حاصل است . من محمّد بن ابى بكر را والى مصر ساخته بودم ، جمعى از خوارج به دشمنى او برخاستند و محمّد را تجارب امور حرب كمتر است . چون كتابت به مطالعهء تو رسد فى الحال بدين جانب توجه نماى تا به استصواب تو سرانجام معاملهء مصر به تقديم رسانيم و از براى كفايت مهمّى كه بدان مشغول بودى يكى از اهل نصيحت تعيين فرماى . « 1 »\r\nچون اشتر به خدمت حضرت امير المؤمنين رسيد آن حضرت ، به استصواب اشتر ، قيس را بار ديگر نامزد ايالت مصر كرد ، امّا قيس از قبول آن امر ابا نمود . بنابراين امير المؤمنين فرمود :\r\nاى اشتر ! ضبط مملكت مصر را غير از تو هيچ‌كس نمىتواند كرد . متوجّه آن جانب شو و مقتضاى رأى متين خود به ضبط آن ولايت قيام نماى كه به وسيلهء رزانت رأيى كه تو راست من از وصيّت تو مستغنىام . پس در مهمات يارى از خدا خواه و سختى را به هموارى بياميز . و چون كار به خوشى برآيد از شدّت بپرهيز . اشتر گفت : كمر اطاعت امير المؤمنين بر ميان جان بندم و اگر كار به جان آيد مخالفت او نپسندم . و روى به طرف مصر آورد .\r\nچون معاويه از توجّه او به مصر خبردار گشت دود حيرت به كاخ دماغ او تصاعد نمود ؛ چه ، به يقين مىدانست كه هرگاه علىّ بن ابى طالب از طرف كوفه و مالك اشتر از جانب مصر متوجّه او گردند در دمشق مجال امامتش نماند . لا جرم باز در گرد مكر و تزوير گشته به دهقان قلزم « 2 » كه بر سر راه مصر توطّن داشت و خود را از جملهء محبّان معاويه مىشمرد نامه‌اى نوشت ؛ مضمون آنكه :\r\n« مالك اشتر متوجه ولايت مصر است . بىشبهه گذار او به منزل تو خواهد افتاد . بايد كه او را استقبال نموده ضيافت فرمايى و طعام مسموم به وى دهى ، كه اگر تو كار مالك از ما كفايت كنى ما خراج از تو برداريم و از جميع مؤونات تو را معاف داريم . »\r\nدهقان اين سخن را قبول كرده چون مالك به قلزم رسيد دهقان به موجب فرمودهء معاويه پيشواز او نمود و طعام و عليق دواب آماده ساخت و گفت : من [ 75 ب 
  ] از اهل خراجم و به اعانت همچو تويى محتاج . اشتر در منزل او نزول فرمود و او بىمروّت شربتى از عسل با زهر آميخته به اشتر داد . اشتر او را بنوشيد و به جوار رحمت يزدان رسيد .\r\n\r\n\r\n","description":"","footnote":"\r\n( 1 ) . اشتر موقع حركت از نصيبين به سوى كوفه براى رفتن به مصر ، شبيب بن عامر ازدى را به جاى خود گذاشت .\r\n( 2 ) . اين شخص در منابع مختلف با نامها و عنوانهاى گوناگون ثبت شده است ؛ - تاريخ طبرى ( ج 6 ، ص 3393 ) « جايستار » ؛ تاريخنامهء طبرى ( ج 2 ، ص 662 ) « جبلهء بن جامع » ؛ المختصر فى تاريخ البشر ( تاريخ ابو الفدا ) « خانسار » ؛ الكامل ( ج 4 ، ص 159 ) « مستوفى خراج » .\r\n« قلزم » نام شهرى است در مصر ، كنار خليجى به همين نام ، كه خرابه‌هاى آن نزديك شهر سوئز باقى است . محلّ شهادت اشتر را العريش نيز گفته‌اند ؛ - نهج البلاغه ، ترجمهء محمد فارسى ، ص 41 .\r\n","page_name":" 552 ","page_number":562},
  {"content":"\r\n\r\nمعاويه پيش از اين به اهل شام مىگفت كه علىّ بن ابى طالب اشتر را به مصر فرستاده و ما را خوف از اشتر بيشتر از ترس على است . از خدا بخواهيد تا به عنايت خويش دفع شرّ او از ما كند . و اهل شام هميشه به دعا قيام مىنمودند . و چون خبر قتل مالك ، رضىّ اللّه عنه ، به معاويه رسيد برخاست و گفت : اى قوم ! علىّ بن ابى طالب را دو دست راست بود ، يكى هاشم بن عتبه « 1 » و آن در روز صفّين بريده شد و ديگرى اشتر و آن نيز به بركت دعاى شما امروز بريده گشت .\r\nبعد از آن گفت : خداى سبحانه و تعالى را لشكرهاست . يكى از آن عسل است .\r\nو در نهج البلاغه آورده : در وقتى كه امير المؤمنين على ، عليه السّلام ، مالك اشتر را به ايالت مصر مىفرستاد مكتوبى دور و دراز به اهل مصر نوشته ؛ كه از جهت تبرّك ترجمهء برخى از آن ايراد نموده مىشود ، به اين منوال :\r\n« بعد از تبليغ و سلام بر اهالى مصر مخفى نماند كه من بنده‌اى از بندگان خداى تعالى به جانب شما فرستادم كه هميشه بيدار و هشيار است و در حالت صدمات سطوات دشمنان چون الوند و مهلان برقرار و بر فجار بدكردار دشوارتر از سوزش نار . او مالك بن حارث است . پس در سوانح حوادث به هرچه گويد و فرمايد گوشوار سمعنا در گوش كنيد و طيلسان اطعنا بر دوش افكنيد . او شمشيريست از شمشيرهاى الهى . اگرچه مرا از مصاحبت او گزير نبود و ليكن مصلحت شما بر مصلحت خويش تقديم كردم . »\r\nو نيز در نهج البلاغه مذكور است كه چون خبر موت مالك اشتر به سمع اشرف امير نجف رسيد بسيار اندوهگين و متألّم شد و كتابتى به محمّد بن ابى بكر نوشت به اين مضمون كه :\r\n« اگرچه ملالت خاطر تو را به‌واسطهء فرستادن اشتر به ولايت مصر معلوم كردم ، اما اين نه به واسطهء آن معنى بود كه من در سعى و اجتهاد تو اعتقاد تقصير كرده باشم . و اگر مملكت از تو ستاندم نيّت من آن بود كه تو را والى ملكى سازم كه با وجود وسعت آن مؤونت محافظت آن كمتر باشد . و مردى كه او را والى مصر ساخته بودم مردى بود بر نهج « 2 » اهل ولا و انتقام‌كشنده از زمرهء اعدا . و چون استماع افتاد كه او از اين دار فانى به سراى باقى انتقال نمود ، و ما از او راضىايم خداى تعالى او را در بهشت عدن جاى دهاد ، تو بر ملك خود متمكّن باش و بصيرت خود را كار فرماى و از مقاومت دشمن دست باز مكش و جدّ و جهد فرومگذار و مردم را به راه حقّ دعوت كن و در طلب استعانت از حقّ اهمال جايز مدار تا الطاف بىغايت و اعطاف بىنهايت [ او 
  ] كافل مرادات و كافى مهمات تو گردد . » « 3 »\r\n\r\n\r\n","description":"","footnote":"\r\n( 1 ) . ابن اثير عمّار ياسر را ذكر كرده است . نيز ؛ - شرح نهج البلاغه ، ج 3 ، ص 251 .\r\n( 2 ) . ق : ناصح .\r\n( 3 ) . اين مطلب در نامهء سى و چهار نهج البلاغه نيز آمده است .\r\n","page_name":" 553 ","page_number":563},
  {"content":"\r\n\r\nچون [ مالك اشتر 
  ] از عالم رفت و امير المؤمنين على ، عليه السّلام ، به حرب خوارج مشغول شد معاويه فرصت غنيمت دانسته عمرو عاص را بنابر آنكه وعده مصر داده بود با شش هزار سوار به تسخير ولايت مصر فرستاد . چون معاوية بن حديج « 1 » - كه از خواص معاويه بود قبل - از اين در مصر مقام داشت ، مكتوبى به او نوشت كه : در نصرت عمرو عاص دقيقه‌اى فرو مگذار . « 2 »\r\nپس عمرو عاص متوجّه مصر گرديد و عبد الرحمن بن ابى بكر نيز همراه عمرو عاص بود .\r\nچون به آن حدود رسيد مردم پيش محمّد بن ابى بكر جمع شدند . محمّد بن ابى بكر گفت : اى اهل مصر بدانيد كه قومى كه آتش فتنه را برمىافروزند و خرمن آخرت به آتش عداوت مىسوزند اعلام مخاصمت برافراشته‌اند و لشكر بر سر متابعان اهل حق آوردند ، هركه در طلب غفران و در آرزوى روضهء رضوان است بايد كه طريق مجاهده فى اللّه را فرو نگذارد . و فرمود كه مردم پيش كنانة بن بشر جمع شوند .\r\nپس مقدار دو هزار كس اجابت كردند . لاجرم محمّد با دو هزار سوار بيرون آمد و كنانه را مقدّمة الجيش ساخت . چون عمرو عاص نزديك آمد اندك‌اندك لشكر مىفرستاد و كنانه ايشان را منهزم مىساخت و باز عمرو مدد مىفرستاد و عمرو را نيز از معاويه مددى تازه مىرسيد .\r\nعاقبة الامر معاوية بن حديج به حرب كنانه درآمد و چندان جنگ كرد كه كنانه كشته شد .\r\nو در مقصد اقصى آورده كه اين كنانه پسر كنانة بن خديج بود و در حالت مقاتله كنانه را پدرش بكشت و گفت : اگر تو از قتلهء عثمان نمىبودى تو را نمىكشتم . و به قتل كنانه محمّد بن ابى بكر ضعيف شد از آنكه قوّت بازوى محمّد بن ابى بكر ، كنانه بود .\r\nالقصّه ؛ بعد از قتل كنانه محمّد بن ابى بكر كس فرستاد و از امير المؤمنين على مدد طلبيد .\r\nامير المؤمنين در ميان قوم برخاست و گفت : اى اهل كوفه ! كسى از مصر آمده كه ابن نابغه - كه دشمن خدا و دشمن اولياء اوست و دوست دشمن حق سبحانه و تعالى - به جنگ برادران شما از اهل مصر آمده است . روا مداريد كه اهل بطالت را بر ضلالت اجتماع بيش از اهل حق باشد .\r\nپس تعجيل نماييد به نصرت ايشان كه ولايت مصر بهتر از شام است و لشكر او بسيار و خير و منافع او بيشمار . اگر مصر در دست شما باقى ماند سبب عزّت شما و موجب كسر اعداست .\r\nچون امير المؤمنين از اين كلام فارغ شد اهل كوفه تمام آواز بر آوردند كه : يا امير المؤمنين ! فردا على الصّباح همه بيرون مىآييم و به هرجا كه امر فرمايى از سر قدم ساخته مىرويم . پس\r\n\r\n\r\n","description":"","footnote":"\r\n( 1 ) . برخى از منابع نام وى را معاوية بن حديج و برخى معاوية بن خديج ضبط كرده‌اند . در سراسر كتاب حاضر نيز هردو ضبط آمده بود ، اما بر پايهء اعلام زركلى همهء موارد يكنواخت شد . - و .\r\n( 2 ) . معاويه نامه را توسط مردى به نام سبيع به معاوية بن حديج و مسلمة بن مخلّد انصارى فرستاد ؛ - شرح نهج البلاغه ، ج 3 ، ص 221 .\r\n","page_name":" 554 ","page_number":564},
  {"content":"\r\n\r\nامير المؤمنين على ، عليه السّلام ، على الصّباح بيرون آمد و در آن موضع انتظار مىكشيدند تا نيم روز از دويست كس بيشتر جمع نشدند . پس امير المؤمنين على ، عليه السّلام ، بازگشت و شب اشراف قوم را پيش خود جمع كرد و گفت :\r\nحمد و سپاس خالق قوى و قدير را بر آنچه قضا و قدر اوست . پاك است خداوندى كه مرا مبتلا ساخته به قومى كه اگر ايشان را كار مىفرمايم به اطاعت من قيام نمىنمايند و اگر دعوت كنم اجابت نمىنمايند . كاشكى حضرت الهى زودتر مرا به عزّت خويش نواختى و در ميان من و شما مفارقت انداختى . آخر شما را هيچ دينى نيست كه سبب جمعيت شود ؟ يا هيچ غيرتى دامنگير شما نمىشود ؟ چون شنيديد كه دشمن دست به غارت برادران برداشته است و علم بغى و طغيان بر سر عالميان افراشته چرا در دفع اين امر نمىكوشيد ؟ و اين عجيب‌تر كه اين مفسدان بىعطا و معونت دعوت ايشان مىكنند و ايشان به اجابت مسارعت مىنمايند و من شما را كه اهل عقول سليمه و اصحاب طباع مستقيمه‌ايد بر معونت و عطا دعوت مىكنم و سر از اطاعت مىپيچيد ؛ و اللّه المستعان .\r\nپس مالك بن كعب الأزدى برخاست و گفت : يا امير المؤمنين ، حقيقت تو بر هيچ‌كس مستور نيست و چون آفتاب طلوع كند نور او هرآينه لايح شود . و چون مشك را بسايند لا محاله بوى او فايح گردد . مردم را بفرماى تا متابعت من كنند تا به نصرت اخوان به قتال و جدال اهل طغيان قيام نمايم . همان دويست كس با او اتفاق كردند و تا يك ماه منادى امير المؤمنين على ، عليه السّلام ، ندا كرد تا دو هزار مرد جمع شد . پس امير المؤمنين على ، عليه السّلام ، با مالك گفت : با اين جمع قليل متوجّه شو ، اگرچه گمان مىبرم كه تو ايشان را نخواهى يافت ، مگر بعد از آخر شدن جنگ . القصّه مالك متوجّه جانب مصر شد .\r\nامّا محمّد بن ابى بكر بعد از كشته شدن كنانه ، چون اصحاب او متفرّق شدند و هيچ‌كس با او نماند ، تنها [ و 
  ] پياده از مصر بيرون آمد و پناه به خرابه‌اى « 1 » برد . و عمرو بن العاص به مصر درآمد و معاوية بن حديج را به طلب محمّد بن ابى بكر بيرون فرستاد . معاويه او را در خرابه پيدا كرده كه تشنگى بر او غلبه كرده بود . چون [ محمّد 
  ] آب طلبيد ، گفت : خدا مرا از حوض رسول آب مدهاد اگر تو را آب دهم ، كه شما نيز عثمان را آب نداده كشتيد . و چون عبد الرحمن بن ابى بكر از حال برادر خبر يافت به جانب عمرو عاص شتافت و گفت : روا مىدارى كه برادر مرا دستگير نموده بىآنكه مقاتله كند بكشند ؟ نزد ابن حديج كس بفرست كه\r\n\r\n\r\n","description":"","footnote":"\r\n( 1 ) . روايت ديگرى حاكى از اين است كه محمّد بن ابى بكر پس از جنگ سختى كه با عمرو عاص كرد ، بگريخت و در خانهء جبلة بن مسروق پنهان شد ، و ابن حديج او را از اين خانه بيرون كشيد ؛ - نهاية الأرب ، ج 5 ، ص 33 .\r\n","page_name":" 555 ","page_number":565},
  {"content":"\r\n\r\nاو را نكشند . عمرو گفت : كسانى كه عثمان را و ابن عمّ من ، بشر بن كنانه ، را كشته باشند ايشان را چگونه بگذارم ؟ و قصد كشتن محمد كرد . و چون محمد بن ابى بكر دانست كه او را مىكشند ، گفت : اى پسر يهوديّه ! جولاهه ! اگر شمشير در دست من بودى خبر بر سر تو نزدمى . « 1 » عاقبت ابن حديج او را بكشت و در شكم خر نهاده او را بسوخت .\r\nو در مقصد اقصى آورده كه بعد از قتل محمّد بن ابى بكر در خانهء او كتاب امير المؤمنين على كه به طريق كتّاب در مكتوبات نوشته بود و به مسائل فقيهه او را موشح ساخته بود پيدا شد . آن كتاب را پيش معاويه فرستادند . وليد بن عقبه گفت : بفرماى تا اين كتاب را بسوزند . معاويه گفت : چگونه روا دارم كه اين‌چنين علم را در آتش اندازم ؟ وليد گفت : چون علم از او تعليم مىگيرى چرا با او جنگ روا دارى ؟ گفت : اگر علىّ بن ابى طالب واسطهء قتل عثمان نشدى هر فتوى كه دادى عمل به آن واجب [ 76 الف 
  ] دانستمى و مخالفت فرمان او نتوانستمى . و بعد از ساعتى گفت : اين كتاب از آن على نيست ، بلكه كتاب پدر او ابو بكر است كه پيش پسرش يافته شد .\r\nو ضحّاك روايت مىكند كه امير المؤمنين على ، عليه السّلام ، بعد از قتل محمّد بن ابى بكر گفت : زلّتى از من در وجود آمده كه عذر او به‌هيچ‌وجه نمىتوانم خواست و پشيمانم ، ليكن پشيمانى چه سود آرد ؟ گفتند : يا امير المؤمنين ، زلّت كدام است ؟ فرمود : چون محمّد بن ابى بكر را به جانب مصر روان ساختم گفت من فقه نمىدانم از براى من كتابى نويس تا بدان عمل كنم . ناچار من در قضا كتابى نوشتم كه به دانستن آن‌قدر در شرايع احكام به هيچ‌چيز ديگر احتياج نمىافتاد . حاليا مىشنوم كه معاويه بر آن كتاب ظفر يافته . از اين بسيار پشيمانم . « 2 »\r\nو چون خبر مقتل محمّد بن ابى بكر به عايشه رسيد بگريست و جزع و فزع بسيار نمود . « 3 » و هرگاه نماز گزاردى بر ابن حديج و عمرو عاص دعاى بد كردى و از حق سبحانه و تعالى هلاك ايشان خواستى . و اولاد و عيال محمّد بن ابى بكر را پيش خود تربيت كردى . و قاسم بن محمّد در فقه يگانهء روزگار شد تا يكى از فقهاى سبعهء مدينه گشت .\r\nو از جملهء شيعيان امير المؤمنين على ، عليه السّلام ، كه در مصر بودند يكى محمّد بن حذيفه - كه پسر خال معاويه است - بود . عمرو عاص او را بگرفت و پيش معاويه فرستاد و به امر معاويه او را در زندان كردند . بعد از چند روز از زندان بگريخت و متوجّه خدمت\r\n\r\n\r\n","description":"","footnote":"\r\n( 1 ) . در مورد صحبت محمد با ابن حديج ؛ - پيشين ، ج 7 ، ص 33 ؛ شرح نهج البلاغه ، ج 5 ، ص 226 .\r\n( 2 ) . در خطبهء شصت و هشت نهج البلاغه نيز پشيمانى على ( ع ) مشهود است .\r\n( 3 ) . نويرى گويد : پس از اين موضوع عايشه از خوردن هرنوع گوشت كباب شده خوددارى كرد تا هنگامى كه درگذشت .\r\n","page_name":" 556 ","page_number":566},
  {"content":"\r\n\r\nامير المؤمنين على گرديد . معاويه در پى او جماعتى تعيين فرمود تا آنكه او را بگرفتند و بكشند . « 1 » رحمة اللّه عليه .\r\nدر شرح نهج البلاغه مذكور است كه عبد الرحمن بن عروة الانصارى خبر مقتل محمّد بن ابى بكر را پيش امير المؤمنين آورد و گفت : يا امير المؤمنين ، خوشحالى هيچ قومى در يافتن مرادات چون خوشحالى عمرو و قوم او در قتل محمّد بن ابى بكر نديدم و از خوشحاليى كه در ايشان مشاهده كردم در هيچ‌كس مشاهده نكردم . امير المؤمنين على ، عليه السّلام ، فرمود : اما سوزش دل حزين و اندوه جان غمگين ما بر قتل محمّد به هزار مرتبه از سرور ايشان بيشتر است . « 2 »\r\nو امير المؤمنين على ، مالك بن كعب را از راه بازگردانيد و در خطبه‌اى بعد از حمد و سپاس و درود بىقياس فرمودند : اى مردمان ! بدانيد كه محمّد بن ابى بكر كشته شد و مصر در تحت تصّرف اهل بغى درآمد . من و اللّه كه نفس خود را در عجز و تقصير ملامت نمىكنم و در مقامات به تقصير امور موسوم نيستم و بر صلاح و فساد كارهاى خير و عواقب امور بينايم .\r\nآراء من جهان‌آراست و عزايم من مشكل‌گشا . امّا شما قول من نمىشنويد و اطاعت و فرمانبردارى من نمىكنيد تا آنكه اختلال در احوال جميع مسلمانان راه يافته ، و عواقب امور به متانت انجاميده نمىدانم . شما چه قوميد كه به يارى شما هيچ انتقام نمىتوان كشيد ؟ و جام جفاى شما چنان ناخوشگوار است كه نمىشايد چشيد .\r\nبعد از آن به جانب بصره كتابتى به ابن عباس فرستاد به اين مضمون :\r\nمصر مفتوح شد و فرزند صالح و سيف قاطع و ركن رافع ، محمّد بن ابى بكر ، شهيد گشت و من مردم را به اعانت و يارى او تحريص نمودم و پيش از وقوع اين واقعهء هايله در پيدا و پنهان ايشان را دعوت كردم . بعضى از روى دروغ اقبال نمودند و بعضى از روى كراهت ، و جمعى مطلقا اجابت نكردند ، لا جرم از خداى تعالى فرج عاجل مىجويم . اگر در ملاقات عدو طمع شهادت نداشتمى دل از مصاحبت اين طايفه بتمامى برداشتمى . « 3 »\r\nچون ابن عباس به مطالعهء اين كتاب مشرف شد زياد [ بن ابيه 
  ] را به نيابت بصره تعيين نموده خود متوجه ملازمت امير كل امير گشت و گفت : من بعد از اين ان شاء اللّه تعالى از ملازمت امير مفارقت نجويم .\r\nو در نهج البلاغه مذكور است كه چون امير المؤمنين على ، عليه السّلام ، قوم را به يارى و\r\n\r\n\r\n","description":"","footnote":"\r\n( 1 ) . در خصوص زندانى شدن ، فرار ، و مرگ محمّد بن حذيفه ؛ - شرح نهج البلاغه ، ج 3 ، ص 242 .\r\n( 2 ) . على ( ع ) بعد از مرگ محمّد بن ابى بكر خطبه‌اى ايراد كرد ؛ - نهج البلاغه ، خطبهء 26 . محدّث ارموى در متن الغارات اين خطبه را به صورت نامه‌اى از على ( ع ) آورده و علّامه مجلسى نيز در بحار الأنوار ( ج 8 ، ص 651 ) آن را ذكر كرده است .\r\n( 3 ) . نهج البلاغه ، نامهء 35 .\r\n","page_name":" 557 ","page_number":567},
  {"content":"\r\n\r\nمددكارى محمّد بن ابى بكر دعوت كرد و اجابت ننمودند ، دست به دعا برآورد و گفت : بار خدايا ! كسى را بر اين طايفه مسلّط گردان كه هرگز بر ايشان رحم نكند . يا گفت : غلامى از ثقيف بر ايشان گمار . حقّ سبحانه و تعالى دعاى حضرت را مستجاب گردانيد و حجّاج همان شب در طايف متولّد شد و به اهل كوفه رسيد آنچه رسيد ؛ اگرچه بعضى از مورّخان برآنند كه تولّد حجّاج در سنهء اثنى و اربعين روى نمود . و اللّه اعلم بحقايق الامور .\r\nو در اين سال معاوية بن ابى سفيان لشكر به تسخير ولايت بصره تعيين فرمود . كيفيت اين واقعه چنين بود كه چون معاويه از كار مصر بپرداخت به قصد ممالك عراق شتافت و اوّل لشكرى كه فرستاد [ به فرماندهى 
  ] عبد اللّه بن [ عمرو 
  ] الحضرمى بود كه با دو هزار سوار در بصره نزول كرد و خلق را به بيعت معاويه دعوت نمود . زياد بن ابيه « 1 » كه نايب ابن عباس بود اهل بصره را به نصرت امير المؤمنين على ، عليه السّلام ، بخواند ؛ اجابت نكردند . چون قوّت جنگ نداشت بالضروره در خانهء بعضى از ياران خود مختفى « 2 » شد و ابن حضرمى به بصره درآمد .\r\nچون اين خبر به سمع مبارك امير المؤمنين رسيد اعين بن [ ضبيعه 
  ] مجاشعى را فرستاد تا با زياد اتفاق نموده به جنگ ابن حضرمى قيام نمايد . چون اعين بن مجاشع و زياده بن ابيه اتفاق نموده مستعد جنگ ابن حضرمى شدند طايفه‌اى از اهل بصره در ميان آمده مقدمهء صلح پيش آوردند . به اين سبب آن روز رزم ايشان به تعويق افتاد و در همان شب ابن حضرمى بر لشكر امير المؤمنين شبيخون آورد كه جمعى بسيار و اعين مجاشع كشته شد ، « 3 » و زياد بار ديگر مختفى شد .\r\nو چون اين واقعه به سمع اشرف امير نجف رسيد ، جارية « 4 » بن قدامه را كه از بزرگان اهل بصره بود با لشكرى انبوه روانهء بصره ساخت . ميان جاريه و ابن حضرمى جنگى عظيم واقع شد . امّا نسيم ظفر بر پرچم علم سپاه شاه ولايت وزيد و ابن حضرمى پنهان شد . جارية بن قدامه آن خانه را كه در آن ابن حضرمى پنهان شده بود پيدا نموده آتش انداخت و او را با جمعى كثير از اصحاب او بسوخت « 5 » و فتحنامه به جانب امير المؤمنين على ، عليه السّلام ، فرستاد .\r\nامير المؤمنين على بعد از وظايف شكر الهى ابن عباس را فرمود تا به بصره مراجعت نمايد .\r\n\r\n\r\n","description":"","footnote":"\r\n( 1 ) . م : زياد بن اميّه .\r\n( 2 ) . زياد پس از آنكه از كمك حصين بن منذر ، مالك بن مسمع ، و ديگر اعيان بصره نااميد شد ، به شرط همراه داشتن بيت المالى كه در اختيار داشت ، در خانهء صبرة بن شيمان حدانى مخفى شد ؛ - تاريخ طبرى ، ج 6 ، ص 2642 ؛ الكامل ، ج 4 ، ص 171 .\r\n( 3 ) . نويرى مىنويسد : اعين به تحريك ابن حضرمى و به دست خوارج كشته شد ؛ - نهاية الأرب ، ج 5 ، ص 241 .\r\n( 4 ) . م ، ق : حارثة بن قدامه .\r\n( 5 ) . اين محل را طبرى و ابن اثير قصر سنبيل ناميده‌اند ؛ - تاريخ طبرى ، ج 6 ، ص 3417 ؛ الكامل ، ج 3 ، ص 361 .\r\n","page_name":" 558 ","page_number":568},
  {"content":"\r\n\r\nو نزد اكثر مورّخين در آن سال خرّيت « 1 » بن راشد اظهار مخالفت امير المؤمنين كرد و از جملهء خوارج گشته به اهواز ملحق شد ؛ اگرچه برخى از مورّخان خروج خرّيت بن راشد را در سلك وقايع سال بيست و هفتم از رحلت سيد البشر ، عليه التحية و السّلام من الملك الاكبر ، انتظام دادند . به هرتقدير چون خبر خروج آن نابكار به امير المؤمنين رسيد زياد بن خصفه [ بكرى 
  ] را به قتال او فرستاد . در اين مقاتله خريت شكست يافته پناه به كوهستان آن ولايت برد . بعد از آن جماعتى از بنى ناجيه و اكراد با خريت بن راشد اتّفاق نموده به ساحل دريا اجتماع نمودند .\r\nچون خبر به موقف عرض امير المؤمنين رسيد معقل بن قيس را با لشكرى عظيم به دفع ايشان تعيين نمود . در اين جنگ خرّيت كشته شد و معقل از نصاراى آن ناحيه ، كه به اعانت خرّيت كمر اطاعت در ميان بسته بودند ، پانصد نفر از خرد و كلان اسير نموده متوجّه خدمت امير المؤمنين شد . در اثناء راه مصقلة « 2 » بن هبيره - كه در آن حدود « 3 » عامل امير المؤمنين بود - بنابر تضرّع و زارى ، اسيران را به پانصد هزار درهم از معقل بن قيس خريد و آزاد كرد و از آن وجه مبلغ دويست هزار درهم به معقل رسانيد و از اداء باقى عاجز شد . بنابراين گريخته پيش معاويه رفت . و تفصيل اين قضيه سابقا در غزوهء صفّين به تقريب مرقوم شد .\r\nو در اين سال صهيب بن سنان رومى - كه از سابقان اهل اسلام - بود در مدينهء طيّبه وفات يافته . و هم در اين سال سهل بن حنيف الانصارى الاوسى كه از جملهء عظماء اصحاب بدر و از مخلصان امير المؤمنين حيدر بود در كوفه روى به عالم آخرت آورد و آن حضرت بر وى نماز گزارده بر فوتش تأسف خورد .\r\n\r\n\r\n","description":"","footnote":"\r\n( 1 ) . هرسه نسخه : حريث .\r\n( 2 ) . م : معقله\r\n( 3 ) . وى فرماندار اردشير خره - منطقهء بزرگى از فارس - بود .\r\n","page_name":" 559 ","page_number":569},
  {"content":"\r\n . \r\n","description":"","footnote":"","page_name":" 560 ","page_number":570},
  {"content":"\r\n\r\n\r\nذكر وقايع سال بيست و نهم از رحلت خير البشر كه سال سى و نهم از هجرت آن سرور است\r\nجمهور ارباب اخبار چنين اخبار نموده‌اند كه چون معاوية بن ابى سفيان تسخير مصر نمود آتش طغيان او اشتعال يافت و نعمان بن بشير را با دو هزار سوار به عين التمر فرستاد و از اصحاب شاه ولايت مالك بن كعب با هزار سوار در آن موضع بود ، امّا چون قبل از توجّه نعمان بن بشير حضرت امير مالك بن كعب را به جانب كوفه طلب نموده بود اكثر مردم به رخصت او پيشتر به جانب كوفه رفته بودند و با او پانصد كس بيش نمانده بود . و چون خبر رفتن نعمان بن بشير بر سر مالك بن كعب به سمع اشرف امير نجف رسيد هرچند اهل كوفه را به اعانت او امر مىفرمود اجابت نمىكردند . و چون مالك از مدد نااميد شد ناچار اصحاب خود را فرمود كه پشت بر ديوارهاى قوى [ 76 ب 
  ] دادند و به جنگ آن قوم بايستادند و در باب آن محاربه داد مبالغه و مردانگى به تقديم رسانيدند ، چنان كه اهل شام گمان بردند كه ايشان را از علىّ بن ابى طالب مددى رسيده . آخر الامر اهل شام شكست خورده روى به گريز نهادند . مالك در پى ايشان رفته جمعى كثير از آن جماعت به قتل رسانيد ، و بقيّهء ايشان به سوى شام بازگشتند .\r\nو در تاريخ ابن اعثم كوفى آورده كه در اين سال معاويه سفيان بن عوف را با لشكرى انبوه فرستاد كه : برويد و ديههاى عراق را غارت نماييد و هركس را از متابعان علىّ بن ابى طالب بيابيد به قتل رسانيد . سفيان بر وفق اشارهء معاويه به جانب عراق روان شد تا به شهر هيت « 1 » رسيد . كميل بن زياد كه از خواص اصحاب امير المؤمنين است والى آن ديار بود . چون آمدن\r\n\r\n\r\n","description":"","footnote":"\r\n( 1 ) . هيت : شهرى است در استان دليم كنونى ، از استانهاى عراق ، كه بر ساحل فرات قرار گرفته است .\r\n","page_name":" 561 ","page_number":571},
  {"content":"\r\n\r\nسفيان بن عوف را شنيد مردى را از اصحاب خويش با پنجاه پياده در هيت بگذاش و خود بيرون رفته كه پيش لشكر شام را بگيرد . اتفاقا چون كميل از شهر بيرون رفت سفيان بن عوف از جانب ديگر در رسيد و هيت و حوالى آن را غارت نموده از آنجا به جانب انبار روان شد . در انبار والى امير المؤمنين على ، عليه السّلام ، ابرش بن حسان البكرى بود . القصّه ، سفيان ابرش را با جمعى از اصحاب امير المؤمنين بكشت و انبار را نيز غارت نمود .\r\nچون اين خبر به مسامع امير المؤمنين رسيد ، انديشهء آن فرمود كه خود متوجّه دفع اين حادثه شود . آخر مصلحت بر آن قرار گرفت كه ايشان حركت نفرمايند . بنابراين سعيد بن قيس الهمدانى [ را 
  ] با لشكر عظيم بر عقب سفيان بن عوف فرستاد . سعيد به سرعتى تمام‌تر دو منزل يكى كرده و بر عقب سفيان مىتاخت ، امّا به‌هيچ‌وجه او را نيافت . و چون از يافتن سفيان مأيوس شد و اسبان او بسيار هلاك شدند مردى از اصحاب خود را ، كه نام او هانى بن خطّاب بود ، با فوجى سوار دو اسبه به طلب سفيان نامزد كرد . هانى بر سبيل تعجيل مىتاخت تا آنكه به حدود شام و به صحراى صفّين رسيد . از سفيان اثرى نيافت . پس هانى برگشت و نزد سعيد آمد و به اتّفاق به جانب كوفه برگشتند .\r\nو چون احوال بيرون رفتن كميل بن زياد به امير المؤمنين رسيد مكتوبى نوشت به كميل بن زياد و او را بر تضييع شهر هيت ملامت كرد . « 1 »\r\nامّا در مقصد اقصى چنين آورده كه معاويه ، سفيان بن عوف را با شش هزار كس فرستاد كه شهر هيت را غارت كرده به انبار روند . چون به هيت رسيدند از جانب امير المؤمنين ابرش بن عبد اللّه با پانصد سوار آنجا بود . چون خبر آمدن سفيان به هيت رسيد سيصد سوار از طرف ابرش روى گردان شده به جانب سفيان رفتند . امّا ابرش با دويست سوار به جنگ ايشان درآمده بسيارى از ايشان را بكشت . عاقبت الامر در آن جنگ به دار الجنان انتقال فرمود ؛ رحمة اللّه عليه . و سفيان بعد از غارت هيت متوجه انبار شد . حسّان بن مروان در آن موضع بود ؛ چندان مقاتله كرد كه به جوار رحمت حق پيوست . و ايشان اموال بسيار از انبار برداشته بازگشتند .\r\nچون اين خبر به امير المؤمنين على ، عليه السّلام ، رسيد خود پياده متوجّه آن جانب شد . قوم گفتند : يا امير المؤمنين ، تو بازگرد كه ما كفايت اين مهم مىنماييم . امير فرمود : شما نه از براى من كفايت مىكنيد و نه از براى خود . آخر سعيد بن قيس از پى ايشان بتاخت ، امّا اثرى از ايشان نيافت . بعد از مراجعت سعيد حضرت امير المؤمنين على ، عليه السّلام ، بر سر منبر برآمد و بعد از حمد و ثناى الهى و درود حضرت رسالت‌پناهى فرمود :\r\n\r\n\r\n","description":"","footnote":"\r\n( 1 ) . براى مطالعهء متن نامهء عتاب‌آميز على ( ع ) به كميل - نهج البلاغه ، نامهء 62 .\r\n","page_name":" 562 ","page_number":572},
  {"content":"\r\n\r\nاى قوم ! جهاد بابى از ابواب جنّت است . هركه ترك جهاد كند خويشتن در ورطهء خوارى اندازد . من شما را شب و روز ، پيدا و نهان به جهاد اين قوم تحريص كردم . قول من قبول نكرديد . تا شما را هدف ناوك بلا ساختند و تير نهب و خذلان بر شما انداختند و شما را طاقت مقاومت كمتر شد . عجب است كه اين طايفه اجتماع بر باطل خويش مىكنند و شما از حق صريح خود تفرقه روا مىداريد . اگر در تابستان شما را به جهاد مىفرستم تاب گرما نداريد و اگر در زمستان محل جهاد مىشود بهانهء سردى پيش آريد . كسى كه از سرما و گرما گريزد هر آينه از زخم تيغ و تير پرهيزد . اى كاش معاويه دو كس از شما ستاندى و يك مرد به من دادى .\r\nاى آراستگان به صورت رجال ! امّا نه رجال ، و اى خداوندان حلوم اطفال و عقول ارباب جهال ! و اللّه كار به جايى رسيده كه مفارقت شما از مواصلت دوست‌تر دارم و بيگانگى شما را از آشنايى بهتر مىشناسم . خاطر مرا به آفت مخافت اندوهگين ساختيد و مرا در ورطهء ملامت انداختيد . رأى مرا افساد كرديد تا قريش زبان به طعن من گشادند كه ابن ابى طالب مردى شجاع است ولى بينايى در علم حرب ندارد . آنچه ايشان مىگويند فاسد است و در بازار قبول بغايت كاسد . كرا ممارست در امور جنگ بيش از من بوده باشد ؟ كه پيش از بيست سالگى آتش حرب را برمىافروختم و جگر مبارزان عرب را به شعلهء قيام جدال مىسوختم و حاليا بر سر تجربهء جنگ سال عمر من از شصت گذشته و مشكلات امور بر من آسان گشته ، و ليكن لا رأى لمن لا يطاع - يعنى : كس را كه فرمانبردارى او نكنند آثار رأى او به ظهور نمىپيوندد .\r\nدر اين وقت مردى برخاست و گفت : يا امير المؤمنين ، من و برادر من مطيع و فرمانبردار توايم .\r\nبفرماى تا اطاعت كنيم . من همان مىگويم كه موسى كليم اللّه ، عليه السّلام ، مىگفت كه : لا املك إلّا نفسى و اخى - يعنى : من مالك نيستم الّا نفس خود را و نفس برادر خود را . حضرت امير فرمود : آنچه مراد ماست به دو كس كفايت نمىشود . و از منبر فرود آمد .\r\nو در فتوح ابن اعثم كوفى آورده كه بعد از اين وقايع به روزى چند ، معاويه مردى از معارف شام كه نام او عبد الرحمن بن الاشم بود با لشكرى آراسته نامزد ولايت جزيره كرد و گفت : اى عبد الرحمن بايد كه هركس از اصحاب علىّ بن ابى طالب ( را در ولايت جزيره « 1 » يا بى بكشى و آن ولايت را غارت كنى . عبد الرحمن به اشارهء معاويه ) « 2 » به ولايت جزيره روان شد . و در آن‌وقت شيب بن عامر در جزيرهء والى امير المؤمنين على ، عليه السّلام ، بود . و اين شيب جدّ خديع بن على الكرماج بود ، كه ميان او و ميان نصر سيار در جزيره جنگهاى بسيار\r\n\r\n\r\n","description":"","footnote":"\r\n( 1 ) . بخشهاى شمالى واقع در ميان دجله و فرات را جغرافىدانان عرب « جزيره » ناميده‌اند . اين سرزمين در حال حاضر در بخشهاى شمالى سوريه قرار دارد .\r\n( 2 ) . م : مطلب بين ( ) را ندارد .\r\n","page_name":" 563 ","page_number":573},
  {"content":"\r\n\r\nواقع شده ، چنان كه تفصيل آن قضايا خواهد آمد ان شاء اللّه تعالى .\r\nو اين شيب در نصيبين مقام داشت . چون خبر آمدن عبد الرحمن به او رسيد نامه‌اى نوشت به كميل بن زياد كه : مخفى نماند كه عبد الرحمن با لشكرى بيشمار و عدّه و آلت بسيار از شام متوجّه اين ديار است . بايد كه نيك برحذر باشى و در تقديم مراسم حرب و هشيارى و اقامت لوازم جنگ و بيدارى دقيقه‌اى فرونگذارى .\r\nكميل بن زياد نامهء او را جواب نوشت ، بدين منوال : امّا بعد ؛ مكتوب تو رسيد و مضمون معلوم شد . در اين كار تأمّل بسيار كردم . عزيمت من بر آن قرار گرفت كه اينجا مقام نكنم و با خيلى كه دارم به نزديك تو آيم . اين نامه نوشتم و بر اثر آن مىرسم . و السّلام .\r\nپس كميل بن زياد عبد اللّه بن وهب الأسبى را در هيت نايب خود گردانيد و چهارصد سوار اخيار با سلاح تمام به دو داد و خود با چهارصد سوار از هيت بيرون آمد و به جانب نصيبين رفت و به شيب پيوست . شيب ششصد سوار داشت و چون كميل بن زياد به او پيوست به اتّفاق با هزار سوار از نصيبين بيرون آمدند و متوجّه عبد الرحمن شدند . و او در شهر لوا [ ! 
  ] بود .\r\nچون خبر آمدن آن جماعت شنيد او نيز بيرون آمده متوجّه ايشان گرديد . چون هردو جماعت به يكديگر رسيدند كميل بن زياد رجزى بخواند و بر شاميان حمله كرد و شيب هم در موافقت او حمله كرد . از هردو جانب كوشش بسيار رفت . دو مرد از اصحاب كميل ، يكى عبد اللّه بن قيس القابسى و [ ديگرى 
  ] مدرك بن بشر العنزى كشته شد [ ند 
  ] و از اصحاب شيب چهار نفر به قتل آمد . عاقبة الامر نسيم ظفر بر پرچم علم اصحاب امير كل امير ، عليه التحيّة من الملك الكبير ، و زيد و عبد الرحمن به بدترين حالى منهزم شده به جانب شام رفت و كميل لشكر خود را از تعاقب ايشان منع فرمود .\r\nچون خبر اين فتح به سمع امير نجف رسيد مكتوبى نوشت به كميل بدين منوال :\r\n« اما بعد ؛ حمد و ثنا مر خداى را جلّ جلاله كه احسان فرمايد در حق بندگان خويش چنان كه بايد ، و چنان كه خواهد به نصرت عزيز كند . مددى كه تو مسلمانان را دادى و معونتى كه كردى و طريق نصيحت از جهت امام و مقتداى خويش مسلوك داشتى جمله شنيده شد . هميشه گمان من همين بوده و هرحسابى كه در انتظام مهمات از تو گرفته بودم الحمد للّه و المنّه كه بالاتر از آن به ظهور مىرسد . خداى سبحانه و تعالى جزاى تو و آن جماعت كه در موافقت تو به حرب [ 77 الف 
  ] دشمنان آمدند و دفع ايشان به نوعى هرچه نيكوتر كرده خير كناد . اين نوبت كه بى اجازت و استيذان من اين كار كفايت كردى خود نيكو آمد ، امّا مىبايد كه بعد از اين هرمهمّى كه پيش گيرى نخست مرا از كيفيت آن اعلام دهى و دستورى خواهى تا خير و شر تو را بازگويم و از نيك و بد آن تو را خبر دهم . و السّلام . »\r\n\r\n","description":"","footnote":"","page_name":" 564 ","page_number":574},
  {"content":"\r\n\r\nو در اين سال معاويه عبد اللّه بن مسعدة الفزارى را با هزار و هفتصد كس به جانب تيماء « 1 » فرستاد . عبد اللّه از اعراب باديه به بهانهء زكات مال بسيار گرفت و نزد معاويه فرستاد . چون اين واقعه در هنگام موسم حجّ بود خلقى بسيار از حاجيان جمع شدند و با عبد اللّه بن مسعده جنگ در گرفتند و از لشكر او بسيار كس بكشتند . چون اين خبر به مسامع عليّه علويّه رسيد مسيّب را با دو هزار مرد فرستاد و در تيماء با ابن مسعده جنگ كرد و سه ضربت بر او زد . چون قتل او نمىخواست « 2 » گفت : بگريز و از نادانى خون خود مريز .\r\nالقصّه ؛ ابن مسعده با مردم خود گريخته به قلعه‌اى از قلاع آنجا پناه برد و اكثر سپاه به سوى شام گريختند و اموال ابن مسعده را اعراب غارت نمودند . مسيّب ايشان را سه روزه محاصره نمود . آخر بر در قلعه هيزم جمع كرد و آتش در آنجا انداخت . چون ايشان را هلاك متيقّن شد آغاز تضّرع و زارى نمودند ، چندانكه مسيب از روى مرحمت و رقّت فرمود تا آتش را بكشتند . پس ابن مسعده با بعضى از اصحاب شب بيرون آمد و به جانب شام گريخت .\r\nو در همين سال معاويه ، ضحاك بن قيس را با سه هزار كس به جانب اعرابى كه در واقعهء ابن مسعده به اطاعت امير المؤمنين و اعانت مسيب قيام نموده بودند فرستاد و ضحاك از آن اعراب مال بسيار گرفت و اكثرى را به قتل رسانيد و بنى تغلب را غارت كرد .\r\nو نيز در اين سال معاويه دو هزار كس تعيين نمود تا در راه حجّاج عراق چاهها و حوضها را انباشتند و همّت بر منع مردم از زيارت بيت اللّه الحرام گماشت ، لاجرم در اين سال هيچ‌كس از عراق حج نگزارد . و مردم در اين باب معاويه را بسيار ملامت كردند ، گفت : منع من از آن جهت بود كه مسلمانان را در مكّه امامى نيست .\r\nو در اين سال عقيل بن ابى طالب از اسد اللّه الغالب رنجيده پيش معاويه رفت . و سبب اين معنى آنكه عقيل از بيت المال هرروز دو درم وظيفه داشت و داعيهء آن نمود كه چيزى بر آن زياده شود تا به فراغت بال معيشت گذراند . بنابراين اندك طعامى ترتيب فرموده امير المؤمنين را به ضيافت طلبيد و ، در اثناء صحبت [ و 
  ] گفت و شنيد ، اظهار افلاس نموده التماس كرده كه چيزى بر وظيفهء او زياد كنند . آن حضرت فرمود : وجه اين طعام را از كجا به هم رسانيدى ؟\r\nعقيل جواب داد : چندگاهيست كه هرروز يك درم و نيم را خرج ما يحتاج نموده نيم درم را جمع كردم و ما يحتاج اين صرف نمودم . امير المؤمنين فرمود : پس بر اين تقدير يك درم و نيم تو را كفايت است .\r\nو در مقصد اقصى آورده كه چون عقيل در اين باب مبالغهء بسيار نمود آن حضرت فرمود :\r\n\r\n\r\n","description":"","footnote":"\r\n( 1 ) . تيماء شهرى كنار رودخانهء خابور در محلّ اتّصال خابور به فرات .\r\n( 2 ) . م : قتل او مصمم ساخت .\r\n","page_name":" 565 ","page_number":575},
  {"content":"\r\n\r\nاگر ناچار چيزى زياده بايد كرد شب پيش من آى تا سراى فلان كس را بشكافيم و مال او بستانيم و به تو دهم . عقيل گفت : مال مردم را به دزدى خواهى گرفت و به من داد ؟ گفت : چه كنم ؟ روز قيامت يك كس به خصومت من برخيزد آسان‌تر است از آنكه مال صدقه دهم و فرداى قيامت همهء خلق خصم من شود .\r\nراوى گويد كه امير المؤمنين بعد از ساعتى به خانه درآمد و آهن پاره‌اى را گرم كرده بيرون آمد و بر كف دست عقيل نهاد . عقيل دست بازكشيد و گفت : اگر چهرهء مرا به اموال برنمىافروزى بارى به آهن تفسيده دستم مسوز . امير المؤمنين فرمود : چون تو [ از 
  ] تحمّل آهن پاره‌اى كه از براى مزاح گرم كرده باشند اظهار زارى و بيقرارى مىكنى چگونه مرا در آتشى روا مىدارى كه گرم كنندهء [ آن 
  ] غضب است ؟\r\nپس عقيل مأيوس گشته به جانب معاويه رفت و با او الحاح كرد . معاويه دو هزار درم به دو جايزه داد و در اوّل ملاقات روى به اصحاب كرد و گفت : عقيل مرديست كه ابو طالب او را بر على تفضيل مىكرد . عقيل گفت : فضل على بر همهء عالم ظاهر است . هيچ بينايى سها را بر آفتاب ترجيح ندهد و هيچ دانايى مورچه را با سليمان برابر نداند . ذرّه را با آفتاب چه نسبت و قطره را با درياى موّاج چه مناسبت ؟ آن شاه سرير خلافت چندين مشاهد را با حضرت رسالت دريافت كه من و تو هنوز كافر بوديم و من به حكم « الضّرورات تبيح المحظورات » « 1 » به جانب تو نيامدم مگر از براى مال ، و اگر مرا هيچ فضيلت بودى خدمت آن شاه هردو سرا را از براى زخارف دنيا ترك نكردى . امّا مرا اگرچه از جهت قلّت مال و كثرت عيال به جانب هركسى التجاست ، امّا صدق اخلاق و عقيدهء خاصى كه با اوست با ديگرى كجاست ؟\r\nالقصّه ؛ از اين قسم در ميان ايشان مناظرات بسيار گذشت كه ايراد تفاصيل آن موجب تطويل است ، امّا امير المؤمنين على ، عليه السّلام ، را رفتن عقيل بسيار گران آمدى . از اين جهت ملال و كدورت بسيار كشيدند .\r\nو در اين سال جماعتى از اهل يمن بر عبيد اللّه « 2 » بن عباس ، كه والى امير المؤمنين بود ، به بهانهء طلب خون عثمان بيرون آمدند . كيفيت اين واقعه در فتوح ابن اعثم كوفى بر اين وجه ايراد نموده كه در اثناء اين غازات و محاربات كه در ميان اصحاب امير المؤمنين على ، عليه السّلام ، و اتباع معاويه واقع مىشد خبر رسيد كه جمعى از هواخواهان عثمان به يمن در حركت درآمدند و مخالفت امير المؤمنين على اظهار كردند و از او تبرّا نمودند . چون اين خبر به\r\n\r\n\r\n","description":"","footnote":"\r\n( 1 ) . ناچارى نارواها را روايى بخشد ؛ - امثال و حكم . - و .\r\n( 2 ) . هرسه نسخه : عبد اللّه بن عباس . عبيد اللّه بن عباس از برادر خود عبد اللّه يك سال كوچكتر بوده است . او از رسول اللّه ( ص ) احاديثى شنيده و حفظ كرده است .\r\n","page_name":" 566 ","page_number":576},
  {"content":"\r\n\r\nعبيد اللّه بن عباس رسيد آن جماعت را بخواند و گفت : اين چه سعى است كه در تهييج نايرهء فتنه پيش گرفتيد و در فساد در خلافت گشاديد ؟ شما را به طلب خون عثمان چه كار ؟ به او چه تعلّق داريد ؟ شما جميع رعيتيد ، چنان زندگانى كنيد كه رعيتان كنند ، امّا شما را آسايش و فراغت نمىسازد .\r\nپس بفرمود تا چند كس را از آن طايفه بگرفتند و حبس كردند . شركاء ايشان چون خبر يافتند به عبيد اللّه بن عباس نامه‌اى نوشتند كه : اگر آن قوم را از خويشان ما كه محبوس دارى خلاص كنى فهو المراد ، و الّا يقين شما باشد كه ما هرگز تو را اطاعت نمىكنيم . عبيد اللّه گفت :\r\nمن هيچ‌كس را از آن جماعت خلاص نخواهم كرد . چون آن قوم دانستند كه خلاصى اقربا و خويشان ايشان از حبس عبيد اللّه بن عباس صورت نمىبندد مخالفت امير المؤمنين على ، عليه السّلام ، را آشكارا كردند و زكات بازداشتند . عبيد اللّه بن عباس اين حال را به امير المؤمنين على ، عليه السّلام ، بنوشت و كيفيت عصيان اهل يمن و مخالفت صنعاء را به تفصيل خبر داد .\r\nچون نامهء عبيد اللّه بن عباس به امير المؤمنين على ، عليه السّلام ، رسيد بريد بن الانس الأرحبى « 1 » را بخواند و او را گفت : خبر دارى كه قوم تو در يمن و صنعاء چه نوع فتنه و فساد پيش گرفتند و بر من و عامل من بيرون آمدند ؟ بريد گفت : يا امير المؤمنين ، من به قوم خويش گمان نيك مىبرم . همانا اين نوع حركت خارج نكنند . اگر مىفرمايى من خود آنجا روم و كيفيت حال معلوم كنم ، و الّا نامه‌اى نويسم و حقيقت حال كماهى به عرض اشرف رسانم . اگر به همين نامه ترك اين حركات ناشايسته نمودند فهو المراد ، و الّا خود بروم و ايشان را ملامت كرده به اطاعت امير المؤمنين آرم . امير المؤمنين فرمود : من خود به ايشان چيزى نويسم و حقيقت حال معلوم نمايم . پس به ايشان نامه‌اى نوشت بدين منوال :\r\n« اى اهل يمن ! بدانيد كه به من چنان رسانيدند كه جماعتى از شما راه طاعت من و متابعت نايب من ، عبيد اللّه بن عباس ، را گذاشتند و طريق شقاق و نفاق پيش گرفتند ، و بعد از آنكه در ربقهء طاعت و بيعت من آمدند چنين عيبى به خود راه دارند . از خداى تعالى بترسيد . بايد كه باز به سر طاعت و متابعت آييد تا مقاصدى كه داريد جمله به اجابت مقرون گردد و جرم و جنايت مجرمان و گناهكاران را عفو كنم . هركس كه اين نصيحت قبول كند احسانى باشد كه در حقّ خويشتن كرده باشد و هركس كه از قبول اين نصيحت ابا نمايد و بر تمرّد و عصيان خود بماند عنقريب به و بال گفتار و كردار خود مأخوذ گردد ،  وَ ما رَبُّكَ بِظَلَّامٍ لِلْعَبِيدِ  « 2 » و السّلام . »\r\n\r\n\r\n","description":"","footnote":"\r\n( 1 ) . ابن ابى الحديد نام يزيد بن قيس را به جاى بريد بن الانس ذكر كرده است ؛ - شرح نهج البلاغه ، ج 1 ، ص 178 . از آنجا كه يزيد بن قيس الأرحبى جزو شهداى صفّين است و خروج مردم صنعاء و جند بعد از واقعهء صفّين اتّفاق افتاده ، نظر ابن ابى الحديد جاى تأمّل است .\r\n( 2 ) . و پروردگار تو بر بندگان ( خود ) ستمكار نيست ؛ ( فصّلت ، 46 ) .\r\n","page_name":" 567 ","page_number":577},
  {"content":"\r\n\r\nاين نامه را به حسين بن نوف بن عبد اللّه همدانى داد تا به اهل يمن رساند . و چون حسين اين نامه را به اكثر شهرهاى اهل يمن رسانيد از آنجا متوجّه شهر جند « 1 » شد . چرا كه ، اهل جند نامه‌اى به معاويه نوشته بودند و اخلاق خود را آن شرح داده و التماس كرده كه جهت ايشان اميرى فرستد كه در حوادث روزگار به دو رجوع نمايند و مهمات و مصالح خويشتن را بر رأى او عرض دارند . در اين حالت رسول امير المؤمنين [ 77 ب 
  ] ، حسين بن نوف ، به آنجا رسيد و نامهء امير المؤمنين على ، عليه السّلام را بر ايشان خواند و گفت : اى اهل جند ! چون خبر عصيان و تمرّد شما به مسامع عليّه امير المؤمنين رسيد مىخواست كه يزيد بن الانس الارحبى را با لشكرى عظيم از سوار و پياده بر سر شما بفرستد . بعد از آن فرمود در جنگ نبايد شتاب نمود .\r\nبنابراين نامه‌اى نوشت و مرا به نزديك شما فرستاد تا بر اين انديشهء فاسد كه كرديد شما را ملامت كنم و آنچه شرط نصيحت و شفقت باشد به جاى آرم . پس اى اهل جند ! از خداى سبحانه و تعالى بترسيد و ترك فتنه انگيختن و خون ريختن و بر امام وقت بيرون آمدن بگوييد .\r\nچون حسين بن نوف از اين كلمات نصيحت‌آميز فارغ شد جماعتى از معارف شهر گفتند :\r\nاى حسين ! اين كلمات و نصايح به ما فايده ندارد . برو و با على بگوى كه هرگز متابعت تو نخواهيم كرد . ما هنوز بر سر بيعت و متابعت امير المؤمنين عثمانيم و مستعد جنگ تو شده‌ايم .\r\nهركرا به جنگ ما خواهى فرستاد ، بفرست ، كه حكم ما شمشير است .\r\nالقصّه ؛ حسين بن نوف را با اين كلمات وحشت‌آميز بازگردانيدند و نامه‌اى به معاويه نوشتند ، بدين منوال :\r\n« امّا بعد ، مخفى نماند كه علىّ بن ابى طالب به ما چيزى نوشته و حسين بن نوف را به رسالت نزديك ما فرستاده و ما را به اطاعت و مطاوعت خود خوانده و حسين گفت : اگر در اطاعت و متابعت مسارعت ننماييد هرآينه لشكرى عظيم مىفرستيم تا آنچه سزاى شماست به شما رساند . ما رسول او را جواب سخت داديم و او را به ناخوشى بازگردانيديم . ملتمس آنكه اگر ما را به رعيّتى خود قبول فرماييد به تعجيل تمام‌تر اميرى بفرستيد تا با او بيعت كنيم ، و الّا كه ما را لايق بيعت خود نمىدانيد قاصد ما را زود برگردانيد تا ما به علىّ بن ابى طالب چيزى نويسيم و از گفت و كردار خويشتن عذرى خواهيم . در اين كار تعجيل بايد كرد تا بدانيم كه چگونه بايد ساخت . و السّلام . »\r\nچون نامهء اهل جند به معاويه رسيد و بر مضمون اطّلاع يافت بسيار خوشحال گرديد و در\r\n\r\n\r\n","description":"","footnote":"\r\n( 1 ) . جند : شهرى است در چهل فرسنگى صنعاء كه بيشتر مردمش شيعه‌اند ؛ - تقويم البلدان ، ص 125 . كارگزار على ( ع ) در اين شهر سعيد بن نمران همدانى كاتب حضرت بود ؛ - الإستيعاب ، ص 404 و 542 .\r\n","page_name":" 568 ","page_number":578},
  {"content":"\r\n\r\nساعت بسر بن ارطاة الفهرى « 1 » - كه يكى از فراعنه و جبّارين شام بود - بخواند و كيفيت واقعهء جند با او مشروحا بيان كرد . بعد از آن گفت : اهل جند از ما اميرى قوىحال سائس كه بر دفع لشكر علّى بن ابى طالب غالب باشد طلبيدند و من هيچ‌كس را از تو لايق‌تر نمىدانم ؛ چرا كه ، تو را هم علم است و هم شجاعت و عقل و كفايت . بايد كه اين كار را به نوعى كفايت دهى و خاطر ما را چنان از آن فارغ سازى كه مزيدى بر آن متصوّر نباشد . چهار هزار سوار آراسته تمام سلاح دو اسبه به متابعت تو آماده كرده‌ام ، بسعادت برنشين و به جانب يمن روان شو و به هرموضع كه مىرسى مردم را به اطاعت من مىخوان و بيعت من مىستان . بايد كه از راه مكّه و مدينه روى و از اهل ايشان بيعت من گيرى . همچنين بر هرشهر و قصبه‌اى كه مىگذرى كه اهل آن به بيعت علىّ بن ابى طالب بوده باشند اوّلا با ايشان سخنهاى درشت مىگويى و كار بر ايشان به نوعى تنگ مىكنى كه ايشان را يقين شود كه از دست تو به‌هيچ‌وجه نجات و خلاصى ايشان ممكن نخواهد بود . بعد از آن آهسته‌آهسته پاره‌اى از شدّت و صولت فرود آى تا يكباره رميده و متنفر نشوند و هركس از وضيع و شريف ، [ و 
  ] معروف و مجهول كه قدم در دايرهء طاعت و بيعت ما نهد او را نيكو دارى و به وعده‌هاى خوب مستظهر گردانى ، و هركس كه از متابعت و مطاوعت ما سركشى نمايد و پاى از حدّ بيرون نهد و از قول و اشارت تو درگذرد گردن او بزن و به همين منوال مىرو تا به يمن برسى .\r\nبسر بن ارطاة در جواب كلمات معاويه سخنان نيكو گفت و با آن چهار هزار سوار « 2 » از دمشق به جانب مدينه شد . چون ابو ايوب ، كه از جانب امير المؤمنين على ، عليه السّلام ، والى مدينه بود ، شنيده بسر بن ارطاة قصد مدينه دارد بسيار بترسيد و از مدينه بيرون آمده بگريخت .\r\nچون بسر نزديك مدينه رسيد اهل مدينه از ترس جان خود به استقبال او بيرون آمدند . چون بسر ايشان را بديد بانگ بر ايشان زد و گفت : شاهت الوجوه . يعنى زشت و ناخوش شود اين رويها - خداى تعالى مثل شما را در قرآن بيان فرموده ، حيث قال عزّ و جلّ « 3 » :  وَ ضَرَبَ اللَّهُ مَثَلًا قَرْيَةً كانَتْ آمِنَةً مُطْمَئِنَّةً يَأْتِيها رِزْقُها رَغَداً مِنْ كُلِّ مَكانٍ فَكَفَرَتْ بِأَنْعُمِ اللَّهِ فَأَذاقَهَا اللَّهُ لِباسَ الْجُوعِ وَ الْخَوْفِ بِما كانُوا يَصْنَعُونَ .  « 4 » - يعنى : بيان مىفرمايد حق سبحانه و تعالى مثل ديهى را\r\n\r\n\r\n","description":"","footnote":"\r\n( 1 ) . نام وى در جمهرة أنساب العرب ( ص 161 ) و الإصابه ( ج 1 ، ص 147 ) ، عمير بن عويمر ضبط شده و نويرى نام وى را ابى ارطاة عمير يا عويمر شامى آورده است ؛ - نهاية الأرب ، ج 7 ، ص 39 ؛ و ابن اثير او را از طايفهء عامر بن لوى مىداند .\r\n( 2 ) . ابن ابى الحديد معتقد است كه لشكر بسر بن ارطاة سه هزار نفر بود كه وى در « دير مروان » [ - دير مران ، واقع در غوطهء دمشق 
  ] از آنها سان ديد و چهارصد نفر از آنها را كنار گذاشت و با دو هزار و ششصد نفر حركت كرد ؛ - شرح نهج البلاغه ، ج 1 ، ص 182 و نيز ؛ - تاريخ طبرى ، ج 6 ، ص 2675 . حركت بسر به سوى حجاز در سال چهلم هجرى بوده است .\r\n( 3 ) . يعنى : آنجا كه خداى عزّ و جل گفته است . - و .\r\n( 4 ) . نحل ، 112 .\r\n","page_name":" 569 ","page_number":579},
  {"content":"\r\n\r\nكه اهل او آمن و ساكن از فتنه متمكّن و مطمئن مىبودند و هرروز على الدوام از هرطرفى روزى فراخ به ايشان مىرسيد و نسيم نعمت از مهبّ الطاف الهى بر احوال ايشان مىوزيد . و چون قدر آن نعمت ندانستند و به وظايف شكر آن قيام ننمودند بلكه كفران نعمتهاى او ، جلّ ذكره ، پيش آوردند و ناسپاسى پيش گرفتند خداى سبحانه و تعالى ، به سبب كفران نعمت ، عطيات الطاف خود را از ايشان بازداشت و لباسى از ترس و گرسنگى در ايشان پوشانيد و اين همه [ از 
  ] خرابى افعال ايشان بود - پس بدانيد اى اهل مدينه ! اين مثل در حقّ شما راست است و اين لباس بر بالاى شما چست . و به حقيقت شما اهل اين مثل هستيد ، به‌واسطهء آنكه شهر شما موضع هجرت و اقامت سيّد المرسلين و خاتم النبيّين ، محمّد بن عبد اللّه بن عبد المطلّب ، صلّى اللّه عليه و آله ، بود و بعد از آن حضرت خلفاء راشدين در اين شهر مقام داشتند و شما قدر اين موهبت عظمى و نعمت كبرى نشناخته در فتنه و فساد بر روى خود باز كرديد تا آنجا كار به جايى رسانيديد كه خليفهء خداى عزّ و جلّ را در ميان شما روز روشن بكشتند و قومى از شما در خون او سعى كردند و جمعى او را منكوب و مخذول گذاشتند و طايفه‌اى زبان به طعن و دشنام او گشادند و قرار به آن دادند كه چون او را بكشند خلافت به دست آرند و از حضيض محنت و مذلّت به اوج عزّت و نعمت رسند . به خداى جلّ جلاله كه با شما كارى كنم كه تا جهان باشد از آن گفته مىباشند . اى اسراء انصار ! اى دوستان جهودان غدّار ! و اى جماعتى كه شما را اهليت اسامى نيك ندانستند ، شما را بنو نجّار ، بنو دينار ، بنو سالم ، بنو زريق « 1 » ، بنو ديلم ، بنو عجلان ، بنو ظريف خوانند . اينك آمدم ، بدان خدايى كه قادر به اكمال است ، كه شما را در گردابى اندازم كه سينهء مؤمنان را از كينهء ديرينهء آن فارغ سازم .\r\nپس به مدينه درآمد و راست به مسجد مصطفى ، صلّى اللّه عليه و آله ، درآمد و بر منبر شد و اهل مدينه را سرزنش بسيار و نكوهش بيشمار كرد . و چندان در اين باب شدّت و مبالغه نمود كه مردم مدينه بترسيدند و انديشيدند كه مگر اين ظالم همهء اهل مدينه را قتل خواهد كرد .\r\nالقصّه ؛ در اثناء اين‌كه بسر مردمان را مىرنجانيد و انواع تهديد و خوارى مىنمود خويطب بن عبد العزيز « 2 » بر پاى خاست و گفت : اى پسر ! آهسته باش و آتش خشم را به آب حلم فرونشان و با خويشان و دوستان و ياران و همنشينان خويش به از اين سلوك مىفرماى ؛ كه اين قوم كه در اين مسجد نشسته‌اند و به خشم و غضب در ايشان مىنگرى صحابهء مصطفىاند ، صلّى اللّه عليه و آله ، و هريكى از ايشان به انواع نوازش از بارگاه نبوّت تشريف\r\n\r\n\r\n","description":"","footnote":"\r\n( 1 ) . اينان خاندانهاى معروف انصار بودند ؛ - الكامل ، ج 4 ، ص 209 .\r\n( 2 ) . ابن ابى الحديد نام اين شخص را حويطب بن عبد العزى ضبط كرده و او را « شوهر مادر بسر » دانسته است ؛ - شرح نهج البلاغه ، ج 5 ، ص 184 .\r\n","page_name":" 570 ","page_number":580},
  {"content":"\r\n\r\nمىيافتند و منظور نظر سرور بشر بودند . جمعى انصارند و قومى مهاجر و جمعى خزينهء اسرارند و زمره‌اى سدنهء « 1 » زوّار . به چشم حقارت و تكبّر در ايشان منگر كه گمانى كه به ايشان مىبرى خطاست ؛ چه ، ايشان قاتلان عثمان نيستند . از خداى تعالى بترس و بيش از اين ما را مرنجان .\r\nبسر چون سخن خويطب بشنيد ساعتى ساكت شد . بعد از آن فرمود كه در سراى بعضى انصار آتش زدند « 2 » و بعضى را خراب كردند . حاصل كه دست ظلم و تعدّى در مدينهء طيّبه باز كرد و مردمان را طوعا و كرها به بيعت معاويه درآورد .\r\nو در اين وقت از اكابر صحابهء مصطفى ، صلّى اللّه عليه و آله ، جابر بن عبد اللّه الانصارى در مدينه بود . و او پيرى معمّر و در مدينه مطاع و منقاد بود . بسر كس به طلب جابر فرستاد . جابر اجابت نكرد . بسر قصد قتل او نمود ، امّا امّ سلمه زوجهء نبى ، صلّى اللّه عليه و آله ، شفاعت نمود تا بسر از سر قتل او درگذرد . بسر گفت : لا و اللّه ، من او را امان نمىدهم تا با معاويه بيعت نكند .\r\nپس جابر بن عبد اللّه بالضروره بيعت كرد . « 3 »\r\nچون بسر بيعت معاويه را از تمامى اهل مدينه گرفت ، گفت : معاصى شما را عفو كردم اگرچه شما از اهل عفو نيستيد ؛ چرا كه جماعتى كه امام و مقتداى ايشان را در حضور ايشان به أقبح وجوه بكشند و ايشان سكوت ورزند و اعانت امام خود نكنند از اهل احسان و عفو نيستند . و اگر شما را در دنيا [ 78 الف 
  ] بر اين خيانت عقوبت كردندى تا در آخرت به و بال و نكال آن گرفتار نشدى بهتر بودى ، ليكن از سر عقوبت و تعذيب شما درگذشتم و عزيمت مكّه دارم و ابو هريره را نايب خويش گردانيدم . بايد كه گوش به اشارت او داريد و او را مطيع و منقاد باشيد و از خلاف او بترسيد كه به خدايى كه يكى است كه اگر عصيان و نافرمانى شما به گوش من رسد بازمىگردم و تمامى شما را به تيغ بىدريغ بگذرانم ، چنانچه نسل شما منقطع شود . و السّلام .\r\nپس ، از مدينه متوجّه مكّه شد . چون قثم بن عباس ، كه والى امير المؤمنين على ، عليه السّلام ، در مكّه بود ، شنيد كه بسر متوجّه مكّه است بترسيد و بگريخت . چون بسر نزديك مكّه رسيد اكابر و اشراف حرم به رسم استقبال بيرون آمدند . بسر چون ايشان را بديد درشتهايى كه به اهل\r\n\r\n\r\n","description":"","footnote":"\r\n( 1 ) . م : سديه .\r\n( 2 ) . از جملهء اين خانه‌ها خانهء زرارة بن حرون - از طايفهء عمرو بن عوف - رفاعة بن رافع زرقى و ابو ايّوب انصارى بود ؛ - پيشين .\r\n( 3 ) . نويرى دربارهء بيعت عبد اللّه بن جابر با بسر گويد : جابر نزد امّ سلمه رفت و به او گفت نظر تو چيست ؟ ام سلمه گفت :\r\nمعتقدم بيعت كنى . من هم به پسرم عمر بن ابى سلمه و به دامادم ابن زمعه [ - عبد اللّه بن زمعه 
  ] گفتم بيعت كنند . پس جابر پيش بسر آمد و با او بيعت كرد ؛ - نهاية الأرب ، ج 7 ، ص 40 . نيز ؛ - شرح نهج البلاغه ، ج 1 ، ص 185 . در خصوص ترس جابر بن عبد اللّه انصارى از بسر و بيعت او با وى ؛ - الغارات ، ص 308 به بعد .\r\n","page_name":" 571 ","page_number":581},
  {"content":"\r\n\r\nمدينه كرده بود مثل آن ، بلكه درشت‌تر از آن به اهل مكّه پيش آورد . تا آنكه گفت : اگر آنكه يك كلمه كه امير المؤمنين معاويه مرا گفته و بدان وصيّت كرده مانع من نيامدى ، هيچ‌كس از شما را زنده نمىگذاشتم .\r\nاشراف مكّه چون اين سخن شنيدند به يك بار آواز برآوردند و گفتند : اى امير ! ما از تو چشم آن داريم كه در مطلع سخن در حقّ ما كه اقارب و عشاير توايم اين نوع تهديد و وعيد نفرمايى و سرزنش و نكوهش از حدّ نگذرانى و حرمت حرم خداى جلّ جلاله را نگاهدارى و از خداى سبحانه و تعالى بترسى كه به‌واسطهء تو خللى در احترام مكّهء معظّمه و قبيلهء مكرمه راه نيابد .\r\nبسر چون سخن اكابر و معارف مكّه بشنيد زبان از سرزنش و دشنام ايشان بازداشت و بعد شيبة بن عثمان العبدى را در مكّه نايب خود گردانيده به سوى يمن رهسپار شد . چون به چاه ميمون « 1 » رسيد ديد كه مردمان از او مىگريزند و پنهان مىشوند . در اين اثنا ديد كه دو كودك خوش‌صورت با خلعتهاى فاخر مىگريزند و در گريختن بسيار مضطرب هستند . بسر گفت :\r\nاين دو كودك را بگيريد . چون ايشان را پيش بسر آوردند پرسيد : شما كيانيد ؟ يكى از ايشان گفت : من قثم و اين ديگر برادر من است عبد الرحمن « 2 » ، و ما پسران عبيد اللّه بن عباس عبد المطلّبيم . بسر گفت : اللّه اكبر ! مقصود خود يافتم . اين دو كودك از آن جمله‌اند كه به ريختن خون ايشان به حضرت بارى سبحانه و تعالى تقرّب مىجويم . پس بفرمود تا ايشان را بكشند ، نعمّا امير . « 3 » و مادر ايشان در مكّه بود . چون اين خبر به آن ضعيفه رسيد چندان نوحه و زارى نمود كه معلوم نيست كه از ابتداء عالم تا انقراض آن كس تواند نمود . « 4 » .\r\nالقصّه ؛ بسر متوجّه طائف شد . چون به شهر طائف رسيد مغيرة بن شعبه به استقبال او بيرون آمد و از جهت قوم خود عذرخواهى و شفاعتى بسيار كرد و گفت : اى امير ! تا تو از شام بيرون آمده‌اى از احوال تو تفحّص مىكردم . چون شنيدم كه طلب خون امير المؤمنين عثمان مىكنى بسيار خوشحال شدم و دعا كردم و ثناها گفتم ؛ چه ، هروقت كه دوست و دشمن پيش تو يكسان باشد خللها راه يابد ، چه دشمن در لباس دوستى مقصود خود حاصل كند و دوست را به لباس\r\n\r\n\r\n","description":"","footnote":"\r\n( 1 ) . مراد چاهى است كه ميمون بن حضرمى ، برادر علاء حضرمى ، آن را حفر كرده است .\r\n( 2 ) . نام اين دو كودك سليمان و داود نيز ذكر شده است ؛ - شرح نهج البلاغه ، ج 1 ، ص 188 .\r\n( 3 ) . يعنى : چه نيكو اميرى ! - و .\r\n( 4 ) . وى جويرية دختر خالد بن قرظ كنانى ، و كنيه‌اش امّ حكيم بود . وى اين مرثيه را در سوگ دو فرزندش سرود : « آى ! چه كسى از دو پسر من كه همچو دو مرواريد از صدف جدا مانده‌اند خبر دارد ؟ آى ! چه كسى از دو پسر من كه دل و گوش من بودند خبر دارد و دل من از دست شده است . . . » - پيشين ؛ نهاية الأرب ، ج 7 ، ص 42 . متن عربى اشعار در الكامل ( ج 4 ، ص 211 ) آمده است .\r\n","page_name":" 572 ","page_number":582},
  {"content":"\r\n\r\nدشمن وامىنمايد و از اين سبب دوستان متفّرق مىشوند و دشمنان قوّت مىگيرند ، و سزاى بدى در شريعت نيز بديست .\r\nچون مغيره از اين كلمات فارغ شد بسر را خوش آمد و مردم طائف را به‌هيچ‌وجه نرنجانيد و به ايشان كلمه‌اى ناخوش نگفت . اما چون فرود آمد يكى از مبارزان لشكر خود را بخواند و گفت : بايد كه با جمعى از دلاوران عرب به موضع بناله روى و آنجا جماعتى از دوستان و شيعيان علىّ بن ابى طالب مىباشند ، همهء ايشان را گرفته به يارى و خانه‌هاى ايشان را آتش‌زنى . پس به اشارت بسر آن شامى تمامى بناله را بسوخت و مردان ايشان را اسير كرده پيش بسر آورد . بسر فرمود تا همهء آن مردم را گردن زدند .\r\nالقصّه ؛ از آنجا متوجه نجران « 1 » شد و آنجا نيز هركس از شيعيان علىّ بن ابى طالب مىيافت مىكشت . همچنين بر هرديهى و قصبه‌اى كه مىگذشت تحقيق شيعيان علىّ بن ابى طالب مىكرد و هرجا كسى مىيافت كه به دوستى علىّ بن ابى طالب مىبود بىمهلت او را مىكشت . تا آنكه به شهر جيشان « 2 » رسيد و اكثر اهل آن ديار مواليان صدر كبار « 3 » بودند . همه را قتل عام نمود و از آنجا متوجّه شهر صنعا شد . آنجا هركرا به دوستى امير المؤمنين على ، عليه السّلام ، متهم مىيافت مهلت نمىداد . و از آنجا به حضر موت رفت و همين معامه با اهل آن شهر نمود .\r\nتا آنكه خلقى بسيار از شيعيان و مخلصان اهل بيت را بكشت .\r\nدر تاريخ ابن اعثم كوفى آورده كه يكى از پادشاهزادگان شهر حضرموت ، كه نام او عبد اللّه بن نوّاب « 4 » بود ، از ترس بسر پناه به حصارهايى كه به ضبط و استحكام مشهورند برده بود . چون بسر مىدانست كه گرفتن اين حصار به جنگ ميسّر نيست ، لاجرم با عبد اللّه عهد و پيمان كرد كه : اگر بيرون آيد و مرا بيند به او ضررى نرسانم . چون عهود و مواثيق بسر بن ارطاة تكرار يافت عبد اللّه اعتماد نمود و از حصار بيرون آمد . چون پيش بسر آمد در ساعت امر كرد كه او را بكشند . عبد اللّه گفت : اى از خدا غافل ! گنده من چيست كه به سبب آن كشتن بر من واجب مىشود ؟ بسر گفت : هيچ گناه برابر دوستى علىّ بن ابى طالب و ترجيح دادن او را بر معاويه هست ؟ چون عبد اللّه نوّاب دانست كه بسر از قتل او به‌هيچ‌وجه نخواهد بازداشت گفت : مرا چندان مهلت ده كه دو ركعت نماز بگزارم و عمر خويشتن را بدان ختم كنم . بسر اجازت نماز داد . امّا هنوز از نماز فارغ نشده بود كه او را پاره‌پاره كردند .\r\n\r\n\r\n","description":"","footnote":"\r\n( 1 ) . نجران : شهركى آباد از نواحى يمن ، محلّ اقامت قبيلهء همدانيان ؛ - حدود العالم ، ص 166 .\r\n( 2 ) . م : خشنان ؛ ق : بدخشان ؛ ق : خشان . جيشان شهركى است در يمن كه چادرها و روسريهاى سياه آن مشهور است ؛ - معجم البلدان ، ج 3 ، ص 192 .\r\n( 3 ) . م : صد بخردان ؛ ق : صدر نجران .\r\n( 4 ) . نام او در الفتوح ( ص 726 ) عبد الله بن ثوابه آمده است . - و .\r\n","page_name":" 573 ","page_number":583},
  {"content":"\r\n\r\nامّا چون اين اخبار به سمع اشرف امير نجف رسيد بسيار دلتنگ شده فرمود : تا منادى كردند كه مردم كوفه جمع شوند . چون مردم جمع آمدند امير المؤمنين بر منبر رفت و خطبه‌اى بليغ ادا فرمود . بعد از آن گفت : اى مردمان ! بدانيد كه هرچه مىكنيد از خير و شر ، در شب و روز ، اندك و بسيار ، از خداى سبحانه و تعالى پوشيده و پنهان نيست . پس بايد كه از خداى تعالى بترسيد و در اوامر و نواهى تساهل مورزيد . بدانيد كه معاوية بن ابى سفيان بسر بن ارطاة را با لشكرى انبوه به يمن فرستاده و آن دشمن خدا به اشارت او به مكّه و مدينه رفته و خلق بسيار را كشته و خانه‌هاى مسلمانان را سوخته و غارت كرده . بسر خود كيست كه خداى تعالى او را هلاك كناد ، دين خود به دنيا فروخته و رضاى معاويه بر رضاى خداى سبحانه و تعالى برگزيده . دفع او بر جميع اهل اسلام از لوازم است . كيست از شما كه او را رغبت غزا و جهاد است ؟ ساخته بايد شد و روى به دفع بسر بايد آورد كه هركس كه ، با وجود قدرت بر [ 78 ب 
  ] جهاد و غزا ، ترك او بگويد و در آن خير بزرگ رغبت ننمايد خللى تمام به احوادين و ديانت او راه يابد .\r\nالقصّه ، امير المؤمنين چند نوبت اين كلمات را بر زبان راند و ترغيب بر جهاد فرمود . هيچ‌كس اجابت نكرد و در آن مجاهده رغبت ننمود . پس امير فرمود :\r\nاى قوم ! شما را به جهاد دشمن مىخوانم اجابت نمىكنيد و جواب سخن من نمىدهيد .\r\nحال من با شما بعينه حال حضرت نوح است با امّت او ؛ چنانچه حقّ سبحانه و تعالى در قرآن مجيد از آن قصّه خبر مىدهد كه :   قالَ رَبِّ إِنِّي دَعَوْتُ قَوْمِي لَيْلًا وَ نَهاراً ، فَلَمْ يَزِدْهُمْ دُعائِي إِلَّا فِراراً .   « 1 » يعنى : گفت - حضرت نوح چون از ايمان آوردن قوم خود مأيوس شد - : اى پروردگار من بدرستى و راستى كه من شب و روز دعوت كردم « 2 » قوم خود را ، پس زياده نمىكند خواندن من ايشان را به سوى اطاعت الّا گريختن و متنفر بودن از متابعت من . مرا با شما اى اهل كوفه همين نوع معامله افتاده . روزگار به زراعت مىگذرانيد و اوقات خود را به خواندن اشعار مصروف مىداريد و تقويت دين و جنگ كردن با احزاب شياطين شما را دامن نمىگيرد . سلاحها از دست نهاده‌ايد و جنگ فراموش كرده ، و دلهاى شما از ذكر فارغ شده .\r\nدر تاريخ ابن اعثم كوفى آورده كه سه روز پياپى امير المؤمنين على ، عليه السّلام ، با اهل كوفه اين نوع سخنان مىگفت و ايشان را بر جهاد ترغيب مىنمود . هيچ‌يك از ايشان جواب نمىگفت و اظهار رغبت به جهاد نمىكرد . تا آنكه روز چهارم امير المؤمنين بسيار دلتنگ شد و از روى ناخوشى دعايى بخواند كه مضمونش اين است : اى بارخدايا ! ايشان من را كراهيت مىدارند و من هم ايشان را كار هم . ايشان از من ملولند و من نيز از ايشان ملولم . پس اى بار\r\n\r\n\r\n","description":"","footnote":"\r\n( 1 ) . نوح ، 5 .\r\n( 2 ) . هرسه نسخه : دعوت مىكنم . - و .\r\n","page_name":" 574 ","page_number":584},
  {"content":"\r\n\r\nخدايا ! مرا به بدل ايشان بهتر از ايشان اصحاب روزى كن و ايشان را نيز بهتر از من والى و پيشوايى نصيب گردان و دلهاى ايشان را بميران چنان كه نمك در آب مىميرد .\r\nچون امير المؤمنين از اين دعا فارغ شد جارية « 1 » بن قدامة الانصارى برپاى خاست و گفت :\r\nيا امير المؤمنين ، در اطاعت تو كمر انقياد بر ميان جان بستم . هرخدمتى كه مىفرمايى بدان قيام مىنمايم و در اتمام لوازم طاعت و شرايط عبوديت به قدر وسع و طاقت به تقديم مىرسانم .\r\nبفرماى تا به چه خدمت مشغول بايد شد و كدام جانب بايد رفت تا كمر اطاعت بندم و مجهود خويشتن را در آن خدمت صرف كنم و رضاى تو كه موجب رضاى خدا و رضاى رسول خداست حاصل نمايم ، ان شاء اللّه تعالى .\r\nامير المؤمنين على ، عليه السّلام ، را سخن او خوش آمد و گفت : اى جاريه همه وقت از تو خوشدل بودم و در هرمهمّى كه بر كفايت تو اعتماد كردم فاتحهء آن محمود و خاتمهء آن مرضى يافتم ؛ چه ، تو را حسن سيرت و صفاء نيّت و يمن تقوى جمع است و دفع اين خصم [ جز 
  ] بر دست تو ميسّر نخواهد شد . پس دو هزار سوار از لشكر چيده همراه جاريه كرد « 2 » و فرمود در زمان بسعادت برو و دفع بسر بن ارطاة نماى . و چون جاريه كار ساخته و روان شد امير المؤمنين على ، عليه السّلام ، او را وصيّتى فرمود بدين منوال كه :\r\n« اى جاريه بايد كه در پيدا و نهان ترس خداى سبحانه و تعالى را شعار خود سازى . چون به ولايت يمن رسى بايد هيچ‌كس را از وضيع و شريف و معاهد و ذمّى از خود نترسانى و هيچ‌چيز قليل و كثير [ و 
  ] ناطق و صامت از هيچ آفريده‌اى نستانى . خداى سبحانه و تعالى را هميشه به ياد دارى و در اداء صلوات خمسه به‌هيچ‌وجه تقصير جايز ندارى و در تمشيت كارى كه مىروى نظر بر فضل و لطف آفريدگار مىدار تا حق سبحانه و تعالى مقاصد و مطالب را بر وجه اتمّ محصّل و ميسّر كند و دشمن مخذول و مقهور شود ، ان شاء اللّه تعالى . و لا حول و لا قوّة الا باللّه . »\r\nپس جاريه با آن دو هزار سوار جرّار به جانب مكّه روان شد به اين عزيمت كه اوّلا خاطر خود را از مهمّات مكّه فارغ ساخته [ آنگه 
  ] متوجّه ولايت يمن شود و دفع بسر بن ارطاة نمايد .\r\nامّا بسر بن ارطاة چون از آمدن جاريه خبر يافت از بلاد يمن به جانب يمامه شد و از اهل يمامه بيعت معاويه را گرفته به جانب شام روان شد و جماعتى را از معارف يمامه همراه خود برد و در ولايت حجاز و يمن خلق بسيار كشته شد ، چنانچه از رواة ثقات مرويست كه بسر بن ارطاة\r\n\r\n\r\n","description":"","footnote":"\r\n( 1 ) . هرسه نسخه : حارثه . به قياس الكامل ، ص 168 ؛ نهاية الأرب ، ج 7 ، ص 41 ؛ شرح نهج البلاغه ، ج 1 ، ص 191 تصحيح شد . جاريه از افراد محترم قبيلهء تميم بوده است ؛ - اسد الغابه ، ج 1 ، ص 263 .\r\n( 2 ) . دو هزار نفر ديگر نيز همراه وهب بن مسعود براى سركوب بسر بن ارطاة فرستاد ؛ - نهاية الأرب ، ج 7 ، ص 41 .\r\n","page_name":" 575 ","page_number":585},
  {"content":"\r\n\r\nدر اين مرتبه زياده از سى هزار كس به علّت دوستى امير المؤمنين به قتل رسانيد .\r\nو در تاريخ ابن اعثم كوفى مذكور است كه چون بسر به صوب شام متوجه شد عبيد اللّه بن عباس هزار سوار از ولايت يمن برگزيده بر عقب او بشتافت . در اين اثنا او را دريافت . در ميان ايشان جنگى عظيم واقع شد . عاقبة الامر عبيد اللّه بن عباس ظفر يافت و خلق بسيار از اهل شام بكشت و بسر بن ارطاة را نيز در اين جنگ بگرفت و بسوخت « 1 » و جمعى قليل از سپاه بسر مخذول و منكوب گريخته پيش معاويه رفتند و كيفيّت حال را تقرير نمودند .\r\nاما جارية بن قدامه ؛ از مكّه بيرون آمده و به تعجيل تمام روى به يمن مىرفتت كه بسر بن ارطاة را دفع كند . اتّفاقا در اثناء راه خبر يافت كه عبيد اللّه بن عباس او را گرفته بسوخت و لشكر او را منهزم و متفرّق گردانيد . جاريه باريتعالى را بر آن حسن اتّفاق شكر كرد و آيهء وافى هدايهء  الْحَمْدُ لِلَّهِ الَّذِي هَدانا لِهذا وَ ما كُنَّا لِنَهْتَدِيَ لَوْ لا أَنْ هَدانَا اللَّهُ  « 2 » برخواند و به جانب مكّه بازگشت . چون به حرم درآمد اهل مكّه را جمع كرد و از روى تهّور و غضب با ايشان سخن آغاز كرد و گفت : اى اهل مكّه ! چنان مىبينم شما را كه بعينه صفت آن منافقان پيش گرفتيد كه خداى تعالى حال ايشان را به نبّى امّى خود مىفرمايد كه :  إِذا لَقُوا الَّذِينَ آمَنُوا قالُوا آمَنَّا وَ إِذا خَلَوْا إِلى شَياطِينِهِمْ قالُوا إِنَّا مَعَكُمْ إِنَّما نَحْنُ مُسْتَهْزِؤُنَ .  « 3 » يعنى : جماعت منافقان چون به مؤمنان موحّد مىرسند مىگويند ايمان آورديم ، و هرگاه در خلوت به امثال خود از منافقان رسند مىگويند هرآينه دل و اعتقاد ما با شماست و ما با مؤمنان از روى استهزا و طرفگى اظهار موافقت مىنماييم . اى اهل مكّه ! گويا اين آيه در شأن شما نازل شده . و چون اهل مكّه جاريه را بسيار خشمناك ديدند تمامى اكابر و اعيان مكّه به اتّفاق به بيعت درآمدند .\r\nو چون جاريه از اهل مكّه بيعت بگرفت به جانب طايف روان شد و مردمان آنجا را استمالت تمام داد و ملاطفت تمام به ايشان نمود و از تمامى اهل طايف بيعت امير المؤمنين على ، عليه السّلام ، ستانده متوجّه يمن شد و بنابر وصيت امير المؤمنين على در راه لشكر او به هيچ رعيتى از رعاياى آن ديار جور و ستم نتوانستى نمود و از هيچ‌جا علوفه و آنچه لازمهء سپاه مىباشد نگرفت . چون به آنجا رسيد مردم او را دعا كردند و او نيز مراعات خاطر ايشان بسيار كرد و هيچ‌چيزى كه موجب وحشت و نفرت باشد قولا و فعلا از جاريه صادر نشد . و به هر موضعى كه مىرسيد از اهل آن موضع مجدّدا بيعت امير المؤمنين على ، عليه السلام ،\r\n\r\n\r\n","description":"","footnote":"\r\n( 1 ) . داستان مشاجرهء لفظى عبيد اللّه بن عباس و بسر بن ارطاة در حضور معاويه كه بعد از صلح امام حسن ( ع ) اتّفاق افتاده صحت اين روايت را مورد ترديد قرار مىدهد .\r\n( 2 ) . شكر خدايى را كه ما را به اين هدايت كرد و ما هدايت نمىيافتيم اگر خدا ما را هدايت نمىكرد ؛ ( اعراف ، 43 ) .\r\n( 3 ) . بقره ، 147 .\r\n","page_name":" 576 ","page_number":586},
  {"content":"\r\n\r\nمىگرفت و هيچ احدى را نكشت مگر جماعتى از يهود كه اسلام آورده و بعد از آن مرتد شده بودند . ايشان را بالتمام كشت و بسوخت .\r\nچون جارية بن قدامه خاطر خود از بيعت اهل يمن فارغ ساخت باز به جانب مكّهء معظّمه روان شد و سه روز در مكّه مقام كرد و از اهل مكّه مجدّدا بيعت امير المؤمنين على ، عليه السّلام ، را گرفت و ايشان به سمع و طاعت تلقّى نموده باز مجدّدا به مراسم بيعت امام المتقين قيام نمودند . بعد از آن روى به جانب مدينه آورد . « 1 » چون نزديك رسيد مردم مدينه به استقبال او بيرون آمدند و مراسم شكر او به جاى آوردند . پس جاريه گفت : اى اهل مدينه ! من مىدانم كه ميان شما جمعى هستند كه بدانچه بسر بن ارطاة از جور و ستم به شما كرده خوشحالى مىكنند . به خداى سبحانه و تعالى اگر مىدانستم كه آن كدام طايفه‌اند به نوعى ايشان را تنبيه مىنمودم كه جميع منافقان عبرت مىگرفتند . امّا ، چون به تحقيق و خصوص نمىدانم ، در ايذاء و تأديب آن جماعت از روى گمان شروع نمىتوانم كرد ؛ امّا اگر بعد از اين معلوم شود سزا و جزاى آن گروه منافق به نوعى كه لايق و سزاوار ايشان است داده خواهد شد .\r\nپس از اهل مدينه مجدّدا بيعت امير المؤمنين گرفت و به جانب كوفه روان شد .\r\nچون به شرف خدمت امير المؤمنين و امام المتّقين اسد اللّه الغالب علىّ بن ابى طالب رسيد و كيفيت احوال تقرير نمود ، حضرت امير المؤمنين او را پسنديده داشت و ثناها و محمدت بسيار گفت . [ 79 الف 
  ] و چون موسم حجّ نزديك رسيد امير المؤمنين على ، عليه السّلام ، كسى نزديك عبد اللّه بن عباس فرستاد كه : بايد در بصره يكى از معتمدان را نايب خود گذاشته متوجّه مكّه شوى و طوايف عالم [ را 
  ] كه به موسم حجّ رسيده باشند امامت كنى و به اداء شرايط حج به نوعى كه از پيغمبر ، صلّى اللّه عليه و آله ، به تو رسيده قيام نمايى .\r\nچون عبد اللّه بن عباس بر مضمون مكتوب امير كل امير واقف شد در ساعت ابو الاسود الدئلى و زياد بن ابيه « 2 » را بخواند و گفت : من به اشارت امير المؤمنين به مكّه مىروم تا به شرايط حج امامت قيام نمايم و مناسك حج به اقامت رسانم . شما هردو را در تقديم مهمّات و مصالح دين و ديانت نايب خود گردانيدم . ابو الاسود به شرايط نماز و لوازم امامت قيام مىنمايد و زياد بن ابيه تيمار مهمّات دنياوى مىدارد و مالى كه مقرّر و معيّن است حاصل [ مى 
  ] كند . بايد كه هردو در موافقت يكديگر در رعايت جانب رعايا مبالغه نماييد و چنان كنيد كه در غيبت من هيچ خلل به اعمال دينى و أشغال دنياوى راه نيابد بلكه بايد كه به اهتمام هر\r\n\r\n\r\n","description":"","footnote":"\r\n( 1 ) . نويرى گويد : به مردم مدينه پيشنهاد كرد با امام حسن ( ع ) بيعت كنند كه چنان كردند ؛ - نهاية الأرب ، ج 7 ، ص 41 . معلوم مىشود كه اين واقعه پس از اتفاق شهادت على ( ع ) و رسيدن اين خبر به جاريه در مدينه بوده است .\r\n( 2 ) . م : زياد بن اميّه .\r\n","page_name":" 577 ","page_number":587},
  {"content":"\r\n\r\nدوى شما روزبه‌روز رونق كارها بيفزايد و به بركت موافقت و مطابقت شما هرروز مصالح دين و دنيا منتظم‌تر شود ، ان شاء اللّه تعالى .\r\nچون عبد اللّه بن عباس از اين نصايح فارغ شد ابو الاسود و زياد گفتند : سمعا و طاعة . ما آنچه از دست آيد تقصير نخواهيم كرد و آنچه ممكن باشد در تمشيت اعمال دينى و تقويت اشغال دنياوى به جاى مىآريم . پس عبد اللّه بن عباس ايشان را وداع كرد و به جانب مكّه روان شد .\r\nامّا ابو الاسود و زياد روزى چند با يكديگر دوستى و موافقت ورزيدند و به اتّفاق يكديگر مصالح رعايا را مىرسيدند تا آنكه ميان ايشان نفاق و نزاع به هم رسيد و ابو الاسود زياد بن ابيه را هجو كرد . و چون آن هجو به زياد رسيد ابو الاسود را دشنام داد و غمّازان دشنام را به ابو الاسود رسانيد . ابو الاسود در هجو افزود . ميان ايشان مخالفت به مرتبه‌اى بلند شد كه چندانكه معارف و اعيان مىخواستند كه ميانهء ايشان صفايى و صلاحى حاصل شود ميسّر نشد .\r\nچون عبد اللّه بن عباس از حج مراجعت فرمود زياد بن ابيه از ابو الاسود شكايت بسيار كرد و هجوى كه زياد را كرده بود پيش ابن عباس به تفصيل خوانده شد . بنابراين ابن عباس از ابو الاسود برنجيد و او را طلبيد و گفت : اى ابو الاسود ! و اللّه اگر تو از بهائم مىبودى و اگر شتربان مىبودى آن مقدار تميز نمىدانستى كه شتران را به هنگام خود آب مىدادى . تو را با هجو بزرگان و آزادمردان چه كار ؟ به چه قوّت و كدام قدرت زبان طعن و مذمّت در ارباب عقل و اصحاب عمل دراز مىكنى و ايشان را مىنكوهى و سخنهايى مىگويى كه تو را به هيچ كار نمىآيد ؟ چرا حدّ خويشتن نگاه نمىدارى و پس كار خويشتن نيستى ؟ مرا به تو هيچ حاجت نيست . برخيز و از پيش من دور شو و هرجا كه خواهى برو .\r\nپس ابو الاسود برخاست و سخت آزرده‌خاطر از نزديك عبد اللّه بن عباس بيرون آمده در كار خود متحيّر شد و در اصلاح حال خود به هرنوع حيله‌اى « 1 » مىانديشيد . آخر الامر خاطر او بر آن قرار گرفت كه عرضه به خدمت امير المؤمنين على ، عليه السّلام ، نويسد تا به هرچه او فرمايد عمل نمايد . پس مكتوبى به خدمت آن حضرت نوشت بدين منوال :\r\n« امّا بعد ؛ اى امير المؤمنين ! خداى سبحانه و تعالى را در حقّ تو انواع عطايا و اصناف مواهب است كه اگر كسى در صدد احصاء و شمار آن برآيد البته به قصور و عجز معترف گردد . از جملهء آن عطيات آن است كه ترا مقتداى عالميان گردانيده و زمام حلّ و عقد مهمات بنى نوع انسان را به دست عقل و علم تو داده و ترا راعى روزگار و والى مؤتمن وسائس مطاع گردانيده . مدتى است كه اين خدمتكار نظارهء احوال تو مىكند و به چشم امتحان در صحيفهء\r\n\r\n\r\n","description":"","footnote":"\r\n( 1 ) . هرسه نسخه : حيله‌ها . - و .\r\n","page_name":" 578 ","page_number":588},
  {"content":"\r\n\r\nامور و اعمال تو مىنگرد . الحمد للّه و المنّه كه جميع اعمال و احوال تو بر جادّهء عقل و منهاج رشاد و سداد جاريست و بر همگنان ظاهر و هويداست كه تو اى امير المؤمنين جانب امّت محمّد را ، صلّى اللّه عليه و آله ، به احسن الوجوه رعايت مىكنى و از حال خرد و بزرگ و وضيع و شريف و درويش و توانگر خبردار مىباشى و هريكى را به اندازهء او رعايت مىفرمايى و در واقعات و مهمات دنياوى كه مسلمانان را مىافتد طريق عدل و انصاف مرعى مىدارى و نكوهش مردمان تو را در راه حقّ دامنگير نمىآيد و دل تو به زخارف دنيا نمىگرايد ، و للّه الحمد على ذلك . امّا حال پسر عمّ تو ، عبد اللّه بن عباس ، بر خلاف اين واقع است ؛ چرا كه او همّت خود بر جمع اسباب دنياوى مقصور داشته و دست اسراف به درم و دينار بيت المال دراز كرده حق فقرا را در كارهايى كه از روح شريعت دور است صرف مىنمايد . اين بنده چون بر اين حال اطّلاع يافت اخفاء آن نتوانست نمود . بنابراين شمّه‌اى از آن بازنمودم تا آنچه امير المؤمنين در اين باب فرمايد عين صواب و صلاح است . و السّلام . »\r\nچون اين نوشته به موقف عرض امير المؤمنين رسيد تعجبها نمود و جواب ابو الاسود به اين طريق نوشت :\r\n« امّا بعد ، اى ابو الاسود ! بدان كه مكتوب تو رسيد و مضمون معلوم شد و بر صدق و ديانت تو محمدت گفته آمد . از تو و امثال تو همين متوقّع است كه طريق امانت بسپرند و هيچ دقيقه‌اى از دقايق نصيحت فرونگذارند و آنچه شما را معلوم شود از مصالح امت محمّد ، صلّى اللّه عليه و آله ، از امام و مقتداى خويشتن پوشيده ندارند و بازنمايند . شمّه‌اى [ كه 
  ] از احوال بيت المال نوشته بودى به پسر عمّ خود عبد اللّه بن عباس نوشتم و از نوشتهء تو هيچ ياد نكردم .\r\nاكنون منتظر خواهم بود تا او چه جواب نويسد . بايد كه تو برقرار خود متفحّص باشى و آنچه معلوم كنى به عرض برسانى تا مستحق مزيد انعام و اكرام شوى و ثمرهء آن در دنيا و آخرت بيابى . و السّلام . »\r\nامّا صورت نامهء امير المؤمنين على ، عليه السّلام به عبد اللّه بن عباس بر اين منوال است :\r\n« امّا بعد ، اى عبد اللّه بن عباس بدان كه از هرنوع سخنان مختلف در حقّ تو به ما رسانيده‌اند و خداى مطّلع الاسرار به حقيقت آن داناتر است . امّا اگر آنچه آن جماعت به ما رسانيده‌اند راست است از تو غريب و ناپسنديده است و اگر دروغ است اهل افترا به و بال و عقوبت گرفتار خواهند شد . لكن چون بر مضمون اين مكتوب واقف شوى بايد كه مرا از حال بصره كه از كدام قوم و چند گرفته و در كدام وجه صرف نموده‌اى اعلام دهى و كيفيت آن و كمّيت آن به شرح و تفصيل بازنمايى تا وقوف حاصل شود ، ان شاء اللّه تعالى . »\r\nچون نامه به عبد اللّه بن عباس رسيد در جواب نوشت :\r\n\r\n","description":"","footnote":"","page_name":" 579 ","page_number":589},
  {"content":"\r\n\r\n« امّا بعد ، خطاب امير المؤمنين رسيد و شرايط تعظيم و تكريم به جاى آورده شد . آنچه قلمى شده بود كه از من سخنان ناشايسته به عرض رسانيده‌اند ، مرا معلوم است كه اين سخنان كه رسانيده . به خدايى خدا كه آنچه گفته و نوشته‌اند دروغ محض و عين بهتان است . توقّع از مكارم خصال حضرت امير الرجال آن است كه سخن ارباب غرض را در باب اين مخلص نشنود و به قول جماعتى كه به افترا و بهتان بستن معروف و مشهورند اعتماد ننمايد . امّا حديث مال بصره كه به وجه تنظيم به قلم امير المؤمنين آمده است ، چندان وقع و محلّ ندارد . به خدايى كه جز او خدايى نيست كه اگر تمامى زر و سيم كه بر روى زمين است به دست من باشد و همه را صرف نامشروع كنم - و در روز بازخواست از عهدهء حساب آن بيرون بايد آمد - دوست‌تر از آن دارم كه خون جميع امّت محمّد ، صلّى اللّه عليه و آله ، را ريخته باشم . من تا اين غايت چنانچه توانستم بدين عمل كه مرا فرموده بوديد قيام مىنمودم . اكنون قدرت آن ندارم كه به واجبى شرايط اين عمل به اقامت توانم رسانيد . ملتمس آنكه چون امير المؤمنين بر مضمون اين عريضه وقوف يابند كسى ديگر را به بصره فرستند تا به مصالح اين بلده قيام نمايد و لازم آن به امضا رساند كه من ترك اين كار گفتم و خود را از اين عمل بازداشتم . »\r\nالقصّه ؛ اين عريضه به خدمت امير المؤمنين ارسال داشت و بر خود در آمد و شد خلق را ببست . و چون امير المؤمنين ، عليه السّلام ، بر مضمون نامهء عبد اللّه بن عباس وقوف يافت روا نداشت كه عبد اللّه آزرده‌خاطر شود ، بنابراين در ساعت نامه‌اى نوشت و او را استمالتها داد .\r\nمضمون نامهء امير المؤمنين بر اين منوال بود كه :\r\n« يابن عباس ، بدان كه ما آنچه از غمّازى ارباب غرض نوشته بوديم از غايت اعتمادى بود كه بر صدق مناصحت و اخّوت تو مىداشتيم . بدان جهت به خشم نبايستى شد و ترك عمل بصره نبايستى نمود . ما را چون آفتاب معلوم است كه آنچه ارباب غرض و اصحاب غمص مىگويند و مىنويسند [ 79 ب 
  ] محض دروغ و افتراست . دل فارغ بايد داشت و برقرار معهود بر سر عمل و شغل خويش بايد بود ، كه همهء ما را از جهان رضا و خوشدلى تو بايد . و السّلام . »\r\nچون خطاب مستطاب امير المؤمنين على به عبد اللّه بن عباس رسيد از انواع ملاطفت آن حضرت خرّمدل و خوشدل شده به مصالح و مهمات بصره پرداخته . و در اين سال امير المؤمنين على ، عليه السّلام ، وفات يافت .\r\n\r\n","description":"","footnote":"","page_name":" 580 ","page_number":590},
  {"content":"\r\n\r\n\r\nذكر بعضى از وقايع سال سىام از رحلت خير البشر كه سال چهلم از هجرت آن سرور است\r\nببايد دانست كه آنچه در وقايع سال بيست و نهم از احوال بسر بن ارطاة قلمى شد موافق روايت ابن اعثم كوفى بود ، و امّا صاحب مقصد اقصى و حبيب السّير و بعضى از تواريخ معتبره - كه به نظر اين فقير قليل البضاعه رسيده - احوال آن بدافعال را از وقايع سال حال ايراد نمودند .\r\nكيفيت آن واقعه در مقصد اقصى بر اين نهج مسطور است كه در سنهء اربعين من الهجرة معاويه بسر بن ارطاة را با سه هزار كس به جانب مدينه فرستاد . چون بسر به حوالى مدينه رسيد ابو ايّوب انصارى كه از قبل امير المؤمنين على ، عليه السّلام ، والى مدينهء طيّبه بود به جانب كوفه گريخت . بسر به مدينهء رسول ، صلّى اللّه عليه و آله ، درآمد و به منبر آن حضرت برآمد و اهل مدينه را به قتل و غارت تهديد نمود . پس بالضروره اجابت بيعت معاويه كردند و بسر گفت :\r\nاگر معاويه مرا از قتل منع نفرموده بود هيچ احدى را زنده نمىگذاشتم . بعد از آن به نزد بنى سلمه كس فرستاد كه شما را امان نمىدهم تا جابر بن عبد اللّه انصارى به سوى من نيايد .\r\nپس جابر پيش امّ المؤمنين ، امّ سلمه ، رضى اللّه عنها ، رفت و بعد از بثّ الشكوى و استعظام نزول اين بلوى گفت : اى مادر مؤمنان ، چاره چيست ؟ مىدانم كه اين بيعت ضلالت و گمراهى است و اعراض از خليفهء حقيقى حضرت رسالت‌پناهى در اين مقاله به يقين باعث هلاك من است . امّ سلمه گفت : يا جابر ، چون ضرورات مبيح محظورات است مىبايد بيعت كردن . بعد از آن گفت : اى جابر من فرزند خود ، عمرو بن ابى سلمه ، و داماد خودم [ را 
  ] فرمودم تا از براى دفع اذيّت و ضرر به او بيعت كردند . پس جابر پيش بسر آمد و بيعت كرد و بسر خانهء چندى را در مدينه ويران كرد و به سوى مكّه روان شد .\r\n\r\n","description":"","footnote":"","page_name":" 581 ","page_number":591},
  {"content":"\r\n\r\nابو موسى از ترس او به جانب يمن رفت . قثم بن عباس كه از جانب امير المؤمنين على ، عليه السّلام ، عامل مكّه بود عبد اللّه بن الدار الحارثى را به جاى خود نصب نموده به خدمت على ، عليه السّلام ، شتافت . چون بسر به مكّه رسيد دو پسر عبيد اللّه بن عباس ، عبد الرحمن و قثم ، را بگرفت و قصد كشتن ايشان كرد . مردى از بنى كنانه گفت : اى بسر اگر در كشتن اين دو طفل مجدّى اوّل مرا بكش و بعد از آن قصد فرزندان عمّ رسول خدا كن . آن ملعون گفت : چنين كنم .\r\nپس اوّل كنانى را بكشت و بعد از آن به قتل آن دو طفل مباشرت نمود . عبد اللّه بن عبد الدار حارثى را نيز بكشت و از آنجا به يمن رفته هرجا كه از شيعيان امير المؤمنين على ، عليه السّلام ، مىيافت مىكشت . تا آنكه در اين سفر خلقى بسيار به دوستى حيدر كرّار را آن ملعون نابكار به قتل رسانيده - چنانچه سوابق ايّام به روايت ابن اعثم كوفى مذكور شد كه بسر بن ارطاة از مواليان امير المؤمنين حيدر كرّار را به قتل رسانيده .\r\nو در اين سال ميان اسد اللّه الغالب علىّ بن ابى طالب ، عليه السّلام ، و معاوية بن ابى سفيان صلح واقع شد ؛ بدين نهج كه عراق از آن امير المؤمنين باشد و شام از آن معاويه ، و ترك جنگ كنند .\r\nو در مقصد اقصى مذكور است كه بعد از فوت امير المؤمنين على ، عليه السّلام ، عبيد اللّه بن عباس پيش معاويه آمد و گفت : بسر بن ارطاة دو پسر مرا كشته و اين‌چنين ظلم بر ايشان روا داشته . اگر چنان كه ولايت ما را بودى و كس به ظلم فرزندان تو را قتل كردى ما حكم شرع بر او جارى مىكرديم . خدا مىداند كه ريختن خون بسر بن ارطاة در جنب قتل پسران من بغايت سهل است . و همهء قريش مىدانند كه اوايل ما سادات شما بوديم و اواخر هدايت كنندهء شما . اگر بسر را تو فرموده‌اى كه پسران مرا بكشد او را بگذاريم و از تو طلبيم ، و اگر رضاى تو بدان نبوده ما خون فرزندان خود را از او مىخواهيم .\r\nمعاويه گفت : چون بسر دو پسر تو را به ظلم كشته ، تو نيز دو پسر او را بكش ، و اگر خواهى او را بكش . و اللّه كه من امر به كشتن فرزندان تو نكردم ، بلكه به‌واسطهء كشتن ايشان او را از عمل عزل كردم . و اگر امر كرده بودم عذر او از تو مىخواستم . در اين سخن هيچ شكّى نيست كه اوايل شما سادات بوديد و اواخر شما هادى . و اگر در قبايل ما در اوايل سادات بوده باشد هادى در اواخر شما مقرّر است كه هيچ احدى را محلّ انكار و مجال معارضه با او نيست .\r\nو از حبيب السّير معلوم مىشود كه جارية بن قدامه به بسر بن ارطاة نرسيد و ميانهء ايشان جنگ واقع نشد ؛ و العلم عند اللّه المحمود .\r\nو در شرح نهج البلاغه مسطور است كه امير المؤمنين در حقّ بسر بن ارطاة دعاى بد كرد و گفت : اى بارخدايا دين از بستان و عقل او زايل گردان . بنابراين بسر در اواخر عمر مجنون شده آغاز هذيان گفتن كرد و شمشير طلبيد . بعضى از خدمتكارانش تيغى چوبين و مشكى\r\n\r\n","description":"","footnote":"","page_name":" 582 ","page_number":592},
  {"content":"\r\n\r\nپرباد پيش آن بد اعتقاد لعين مىنهادند و او شمشير چوبين را بر آن مشك پرباد مىزد تا به دار البوار رسيد .\r\nو در اوايل اين سال خوّات بن جبير الانصارى « 1 » البدرى ، كه در سلك شجاعان زمان انتظام داشت ، در هفتاد و چهار سالگى رايت عزيمت به صوب عالم آخرت برافراشت . و در همين سال ابو مسعود عقبة بن عمرو الانصارى كه از اهل عقبه بود به عالم آخرت روى نمود . و به روايتى هم در اين سال ابو اسيد السّاعدى و مالك بن ربيعه بدرى وفات يافتند . و قولى آنكه وفات ابو اسيد در سنهء ستّين اتّفاق افتاد . مدّت حياتش هفتاد و پنج سال بود .\r\nو هم در اين سال مصعيت بن الدوسى ، كه در سلك مهاجران حبشه انتظام داشت ، وفات يافت . و أشعث بن قيس الكندى ، كه شمّه‌اى از احوال او در ضمن حكايات سابقه مذكور گشت ، نيز در اين سال به عالم آخرت انتقال نمود . مدّت عمر اشعث شصت و سه سال بود .\r\n\r\nذكر وفات امير المؤمنين على ، عليه السّلام\r\nوقوع واقعهء هايله و مصيبت شاملهء امير المؤمنين و امام المتقين اسد اللّه الغالب على بن ابى طالب ، على نبيّنا و عليه السّلام من الملك الواهب . بر ارباب عقول مستور و مخفى نماند كه به مقتضاى حديث نبوى كه : إنّ اللّه لمّا احبّ قوما إبتلاهم بالمحن و البلايا . يعنى : بدرستى كه چون دوست دارد حق سبحانه و تعالى قومى را مبتلا مىسازد ايشان را به انواع محن و بلايا . و مؤيّد اين معنى است آنچه در حديث قدسى مذكور است كه : من طلبنى وجدنى ، و من وجدنى ، عرفنى ، و من عرفنى أحبّنى ، و من أحبّنى فأنا احبّه ، و من أحبّه أقتله ، و من أقتله فعلىّ ديته ، و من علىّ ديته فأنا ديته . يعنى : هركه مرا بجويد مىيابد مرا ، و هركه يافت مرا مىشناسد مرا ، و هركه شناخت مرا دوست مىدارد مرا ، و هركه دوست دارد مرا ، پس دوست مىدارم من او را ، و هركه را دوست بدارم من مىكشم او را ، و هركه را بكشم پس بر من است خون‌بهاى او . پس من خون‌بهاى اويم . هركس از راه محبت و اخلاص به قدم نياز و اختصاص مساحت بارگاه حديت پيمايد و به دست ارادت و بندگى ابواب ملازمت درگاه الوهيت بر روزگار خود بگشايد ، باران غموم و محن و رزايا بر فرق او ريزان شود و انوار ابتهاج و راحت و آثار افراح و بهجت از صفحات احوالش گريزان گردد ، لهذا نزول نوائب بر اكابر انبيا كه محرمان حرم كبريايند بيشتر از ساير انام مىبوده است و حلول مصائب بر اعاظم اوليا كه مقرّبان علام بالايند اكثر از جميع خلايق روى مىنموده . تن كدام نبى است كه گداختهء [ 80 الف 
  ] شعلهء آتش ابتلاى او نيست و\r\n\r\n\r\n","description":"","footnote":"\r\n( 1 ) . م ، ق : خوّات بن جنبر ؛ ش : حوات بن حبيب . به قياس از سيرت رسول اللّه ، ج 2 ، ص 613 تصحيح شد .\r\n","page_name":" 583 ","page_number":593},
  {"content":"\r\n\r\nدل كدام ولىّ است كه نشانهء تير بلاى او نيست ؟ بلكه بر آتش بلاى او در هرباديه هزار هزار دل كباب است و از دود ابتلاى او در هرزاويه هزار هزار ديده پرآب :\r\nرباعى\r\n اندر همه دشت خار و يك سنگى نيست * كز خون دل و ديده بر او رنگى نيست\r\nدر هيچ زمين و هيچ فرسنگى نيست * كز دست غمش نشسته دلتنگى نيست \r\nو مصداق اين كلام نزد علماى انام از تأمّلها در وقايعى كه ميان امير المؤمنين و يعسوب الدّين ، اسد [ الله 
  ] الغالب علىّ بن ابى طالب ، عليه السّلام ، و معاوية بن ابى سفيان واقع شده - بر وجهى كه سبق ذكر يافت - كالشمس فى رابعة النهار ظاهر و هويدا مىگردد ، زيرا كه با وجود آنكه ، به اتّفاق جميع طوايف امّت ، او مهر سپهر امامت ، خليفهء به حقّ ، و امام مطلق بود و پيش از تمامى اهل اسلام به متابعت حضرت خاتم الانبياء ، عليه و آله السّلام ، اقدام نموده و خصوصيت نسبى و حسبى و مقارنهء با رسول اللّه ، صلّى اللّه عليه و آله ، به اكمل وجهى حاصل داشت و پيوسته در ملازمت آن حضرت رايت غزا و جهاد و لواء علم و اجتهاد مىافراشت و در ميدان شجاعت و مردانگى از مجموع مبارزان گوى مسابقت مىربود و در ايوان سخاوت و فرزانگى بر جميع كريمان اعصار سابق مىنمود و اكثر اكابر مهاجر و انصار غاشيهء متابعتش بر دوش گرفته بودند و بيشتر اشراف بلاد و امصار حلقهء متابعتش در گوش كشيده آن حضرت را بر طبق دلخواه بر معاوية بن ابى سفيان كه بىشايبهء اشتباه طليق بن طليق بود ، يعنى آزاد كرده پسر آزاد كرده ، و در سلك مؤلفة القلوب انتظام داشت استيلا ميّسر نگرديد و از آن جهت مدّتى مديد روزگار فرخنده آثار را به انواع غصّه و غم و اصناف حزن و الم گذرانيده تا آنكه به درجهء رفيعهء شهادت رسيد .\r\nدر شرح نهج البلاغه ابن هيثم بحرانى منقول است كه نوبتى يكى از مخصوصان شاهنشه امامت و منتسبان عتبهء عليه كرامت از آن حضرت پرسيد كه يا امير المؤمنين ، با وجود انواع فضائل صورى و معنوى و اصناف كمالات دنيوى و اخروى كه از ذات فايض البركات تو را حاصل است سبب چه بود كه ابن هند را مغلوب نتوانستى ساخت ؟ جواب داد كه دنيا به دو پا قائم است . يكى حقّ و ديگرى باطل . و من اراده كرده‌ام كه به يك پا قائم گردد كه ميسر نشد .\r\nعجب حالتى است كه واليان هدايت به‌واسطهء جفاى دنياى بىوفا همواره در زواياى يأس و حرمان نشينند و سالكان مسالك غوايت از كجروى فلك بىسروپا پيوسته در رياض امانى و آمال آثار دولت و كامرانى مىچينند . مقرّبان بارگاه سبحانى به سبب حصول سعادات جاودانى از مستلذّات عالم فانى مهجور و مردودان درگاه يزدانى به‌واسطهء كثرت وسائس به جميع مرادات اين جهان مغرور .\r\n\r\n","description":"","footnote":"","page_name":" 584 ","page_number":594},
  {"content":"\r\n\r\nغرض از اين تشبيب و مقصود از اين ترتيب ايراد واقعهء مصيبت فزاى شاه اوليا و قدوهء اصفياست كه در سال سىام از رحلت خير البشر روى نموده و بدان سبب كوكب هدايت و اقبال از اوج عزّت به حضيض مذلّت افتاد . و اگر چه ناقلان اخبار و راويان آثار معتقدند كه شهادت شاه ولايت به دست عبد الرحمن [ بن 
  ] ملجم مرادى به وقوع انجاميد ، امّا در كيفيت حال آن لعين شقاوت مآل و چگونگى اين امر شنيع اختلاف بسيار واقع است .\r\nدر روضة الشهدا « 1 » چنين آورده كه امير المؤمنين على ، عليه السّلام ، در وقت خروج خوارج نهروان به اطراف اقليم خود كسان فرستاد و مدد طلبيد . از يمن ده كس به ملازمت آن حضرت آمدند كه عبد الرحمن ملجم داخل ايشان بود و هريك از آن ده نفر تحفه‌اى به نظر امير المؤمنين على ، عليه السّلام ، گذرانيدند . آن حضرت تحفه‌هاى همه را قبول نمود مگر تحفهء ابن ملجم را كه رد فرمودند . تحفهء آن لعين شمشيرى بود بغايت قيمتى . و آن لعين از آن جهت بسيار غمگين شد و در خلوتى به مجلس همايون اشرف نجف رسيد و گفت : يا امير المؤمنين ، سبب چيست كه هداياى رفيقان من قبول فرمودى و شمشير مرا كه در ميان عرب شبيه ندارد نمىستانى ؟ امير فرمود : اى عبد الرحمن ! تيغ ترا از تو چگونه بستانم و حال آنكه مراد تو از من بدين شمشير حاصل خواهد آمد .\r\nابن ملجم از شنيدن اين سخن ملول شد و اظهار جزع كرده بر زمين افتاد گفت : يا امير المؤمنين هيهات ! هرگز ! مبادا كه اين صورت در خيال من گذرد و اين فكر محال در خاطرم خطور كند . من به عشق ملازمت اين آستانه دل از وطن مألوف برداشته‌ام و نقش مهر و محبّت خدّام اين خاندان بر صحيفهء ضمير نگاشته . حضرت امير گفت : اين زمان راست مىگويى ، امّا اين امريست بودنى و صورتيست روى نمودنى . عنقريب است كه تو از جادهء وفاق به باديهء نفاق خواهى گريخت و خاك بىمروّتى و شقاوت بر فرق دولت خواهى بيخت .\r\nابن ملجم گفت : يا امير المؤمنين ! اينك من در نظر تو ايستاده‌ام . فرماى تا دستهاى مرا قطع نمايند و اگر تحقيق فرموده‌اى كه اين امر از من واقع خواهد شد مرا به قصاص برسان . امير فرمود : چون هنوز از تو فعلى صدور نيافته كه مستحق عقوبت باشى ، چگونه تو را قصاص كنم ؟\r\nاما مخبر صادق از پروردگار خالق مرا خبر داده و مىدانم كه قول او صدق و حقّ است و تخلّف به او راه نمىيابد . « 2 »\r\n\r\n\r\n","description":"","footnote":"\r\n( 1 ) . كتابى است در ترجمهء حال شهداى واقعهء كربلا ، اثر حسين واعظ كاشفى سبزوارى . فضولى همين كتاب را به نام حديقة السّعدأ به تركى تلخيص و ترجمه كرده است .\r\n( 2 ) . روايتى مشكوك از يكى از مورّخان فرقهء اباضيه ( خوارج ) در دست است كه حاكى از تكذيب شركت خوارج در\r\n","page_name":" 585 ","page_number":595},
  {"content":"\r\n\r\nو روايتى ديگر آنكه ابن ملجم در سلك خوارج انتظام داشت امّا از كوفه فرصت گريختن نيافت . بنابراين در لشكر امير المؤمنين على ، عليه السّلام ، مانده بود تا وقتى كه مهم خوارج فيصل يافت .\r\nو روايتى آنكه ابن ملجم در اصل از مصر بود و با آن جماعت كه به جهت قتل عثمان به مدينه آمدند همراه بود و بعد از آن واقعه به كوفه آمد و در ملازمت آن حضرت مىبود .\r\nو جمعى بر آنند كه بعد از واقعهء نهروان شاه مردان به محمّد بن ابى بكر نوشت كه : چند كس از دليران مصر بدينجانب روانه ساز . و محمّد بن ابى بكر ، رضىّ اللّه عنه ، به موجب فرموده بيست نفر از شجاعان مصر رسال داشت و يكى از آن جمله عبد الرحمن بن ملجم بود . چون نظر امير المؤمنين حيدر بر آن بداختر افتاد فرمود :\r\n اشدد للموت حاذيكا * فانّ الموت لا قيكا\r\nو لا تجزع من الموت * إذا حلّ بواديكا « 1 » \r\nيعنى : ميان را سخت بند از براى مرگ كه مرگ به تو ملاقات خواهد كرد و جزع مكن از مرگ چون به وادى تو فرود آيد .\r\nو اعتقاد زمره‌اى از مورّخين آن است كه چون على ، عليه السّلام ، بعد از قتل خوارج نهروان به جانب كوفه روان شد ابن ملجم رخصت طلبيد كه پيشتر بدان بلده شتاب نمايد و مژدهء فتح و نصرت امير المؤمنين على ، عليه السّلام ، به گوش هوش خلايق رساند . و از موقف امامت اجازت يافته ، چون به كوفه درآمد گرد محلّات مىگشت و به آواز بلند خبر ظفر مىگفت . در اين اثنا چشمش بر زنى جميله ، قطامه نام ، كه دختر أشجع تميمى بود ، افتاد . فريفتهء حسن و جمال و شيفتهء غنج و دلال او گشته گفت : اى آرام جان و اى مونس دل ناتوان از كدام قبيله‌اى ؟\r\nجواب داد : از قبيلهء تميم ربابم . - و آن قبيلهء تمامى خوارج بودند و جمعى كثير از ايشان در نهروان كشته شده بود - ابن ملجم پرسيد : بيوه‌اى يا شوهر دارى ؟ گفت : بيوه‌ام . آنگاه ابن ملجم از روى نياز از او خواستگارى نمود . قطامه گفت : مهر سه هزار دينار است ، و كنيزكى\r\n\r\n\r\n","description":"","footnote":"\r\n- قتل على ( ع ) است . او معتقد است كه طرح قتل على به دست اشعث بن قيس و با اشارهء معاويه بوده است . اين مورّخ حتّى قبول ندارد كه سه تن خارجى براى مشورت گرد هم آمدند و كشتن على ( ع ) ، معاويه ، و عمرو عاص را متعهّد شدند ! وى مىنويسد چنين كسانى وجود خارجى نداشته‌اند ، و عبد الرحمن ، قاتل على ( ع ) ، از تيرهء بنى مراد است و بنى مراد در شمار خوارج نبوده‌اند ؛ - تاريخ تحليلى اسلام ، ص 134 .\r\n( 1 ) . ابن اعثم كوفى اين شعر را ، به‌صورت كامل و با اندك تفاوتى در مصراع نخست ، آورده است ؛ - الفتوح ، ص 749 . - و .\r\n","page_name":" 586 ","page_number":596},
  {"content":"\r\n\r\nجميله مغنيه ، و سر علىّ بن ابى طالب . گفت : زر و كنيزك قبول دارم امّا قتل علىّ بن ابى طالب بغايت دشوار است .\r\nاما چون پدر و برادر و بعضى ديگر از خويشان قطامه در نهروان كشته شده بودند ، گفت : اى عبد الرحمن ! مال و كنيزك به تو بخشيدم ، امّا از سر قتل علىّ بن ابى طالب در نمىگذرم . چون شعلهء عشق در كانون [ دل 
  ] ابن ملجم برافروخته بود و خرمن صبرش به شرار برق محبّت سوخته بود ، اين مهم خطير [ را 
  ] كه موجب شقاوت دنيا و آخرت است قبول نمود و از غايت شرارت و بدبختى به وجهى كه مذكور خواهد شد آن حضرت را به درجهء رفيعهء شهادت رسانيد .\r\nضعف اين قول بر واقفان مواقف آثار و اخبار ظاهر و هويداست ؛ چرا كه به اتّفاق مورّخين واقعهء نهروان در سال بيست و هشتم از رحلت سيّد البشر بود و شهادت آن حضرت در سال سىام از رحلت آن سرور عليه التّحيّة من الملك الاكبر روى نموده .\r\nو در مقصد اقصى آورده كه در اين باب روايتى كه جميع مورّخين آن را صحيح دانسته‌اند آن است كه بعد از واقعهء نهروان بعضى از خوارج كه زنده بودند در اطراف و اكناف بلاد متفرّق گشتند ، تا آنكه روزى در مكّه معظّمه عبد الرحمن بن ملجم المرادى « 1 » و برك بن عبد اللّه تميمى سعدى « 2 » و عمرو بن بكر السعدى به هم جمع شدند و از كشتگان [ 80 ب 
  ] نهروان ياد آوردند و بر قتل ملاعين تأسف خورده گفتند : اگر علىّ بن ابى طالب و معاوية بن ابى سفيان و عمرو عاص كشته شوند همه فتنه‌ها فرونشيند و خاطر خلايق مطمئن و فارغ گردد . آنگاه ابن ملجم گفت : من مهم علىّ بن ابى طالب را كفايت مىكنم . و برك بر زبان آورد كه : معاويه را از سر بندگان خداى تعالى بردارم . و عمرو بن بكر گفت : من دلها را به قتل عمرو عاص خوشحال گردانم . و چنان قرار دادند كه در صبح هفدهم ماه رمضان هريك از ايشان مهمّى را كه قبول كردند سرانجام نمايند . آنگاه هريك از ايشان شمشيرهاى خود را به زهر آب داده متوجّه مقصد گشتند .\r\nو به روايت يافعى شخصى كه كشتن معاويه قبول نموده بود حجّاج بن عبد اللّه الضمرى نام داشت ، و آنكه قتل عمرو عاص مىخواست داود مغيرى نام داشت .\r\nالقصّه ؛ چون مقبل قتل معاويه به دمشق شام رسيد در سحر روز مقرّر كمين كرده وقتى كه معاويه به نماز صبح بيرون آمد شمشير برآورد و گفت : كشتم تو را اى دشمن خدا ! مردم او را\r\n\r\n\r\n","description":"","footnote":"\r\n( 1 ) . وى از تيرهء تجوبىّ ، يكى از قبايل حمير ، بود . قبيلهء حمير از همپيمانان قبيلهء مراد بوده است .\r\n( 2 ) . هرسه نسخه : بكر بن عبد اللّه تميمى . نام اصلى وى حجّاج بوده است . نام اين همپيمان ابن ملجم در تاريخنامهء طبرى ( ج 2 ، ص 670 ) مبارك بن عبد اللّه ثبت شده ولى در تاريخ طبرى ( ج 6 ، ص 3456 ) و الكامل ( ج 3 ، ص 388 ) برك بن عبد اللّه آمده است .\r\n","page_name":" 587 ","page_number":597},
  {"content":"\r\n\r\nبگرفتند . معاويه گفت : اى برادرزادهء من ! دنبهء عمّ تو از آن بزرگتر است كه اين قدر بريدن او را ضررى رساند . برك گفت : نزد من چيزى هست كه تو را خوشحال گرداند . اگر بگويم مرا نافع خواهد بود يا نه ؟ معاويه گفت : كدام است آن خبر ؟ گفت : امروز برادر من عبد الرحمن بن ملجم المرادى علىّ بن ابى طالب را كشته . معاويه گفت : شايد آن نيز به فعل نيامده باشد . پس امر كرد تا او را به اقبح وجوه بعد از دست و پاى بريدن كشتند . و گويند جماعتى از بنى تميم از او درخواست نموده خلاص كردند ، امّا اصح آن است كه معاويه او بكشت .\r\nبعد از آن معاويه طبيبى حاذق را طلبيد تا به معالجهء آن جراحت قيام نمايد . طبيب گفت :\r\nعلاج آن است كه آن را داغ كنند يا شربتى به خورد تو دهند كه ديگر فرزند از تو متولّد نگردد .\r\nمعاويه گفت : طاقت داغ ندارم و اين فرزندان كه هستند مرا كفايت است . پس آن شربت بخورد و از آن مهلكه خلاصى يافت . راوى گويد كه بعد از اين واقعه معاويه در مساجد مقصورها بنا كرد و در حالت سجده نگاهبانان داشت .\r\nامّا عمرو بن بكر به مصر رفت و در آن شب موعود كمين عمرو عاص كرد . اتّفاقا آن شب عمرو عاص از جهت درد شكم بيرون نيامد و خارجهء عامرى « 1 » را فرمود تا با مردم نماز گزارد . چون خارجه بيرون آمد ابن بكر پنداشت كه عمرو عاص است ، به يك ضرب بىدريغ او را به مأواى خود رسانيد . مردم از جوانب درآمده او را بگرفتند و پيش عمرو عاص آوردند .\r\nچون ديد كه مردم بر او سلام كردند پرسيد : اين كيست ؟ گفتند : امير ما عمرو بن العاص . گفت :\r\nپس من كرا كشتم ؟ گفتند : خارجهء عامرى را . پس روى به عمرو عاص كرد و گفت : و اللّه اى فاسق من او را غير تو ندانستم ، و الّا نمىكشتم او را . عمرو گفت : درد شكم در حقّ من خيرى كرد كه از تيغ تو خلاصى يافتم . بعد از آن عمرو عاص ابن بكر را بكشت .\r\nامّا ابن ملجم چون به كوفه رسيد - چنان كه مذكور شد - قطامه را كه در عرب به كمال حسن و جمال ضرب المثل بود ديد و طالب و مايل او گرديد و قطامه امر تزويج خود را به قتل امير المؤمنين على ، عليه السّلام ، معلّق گردانيد . ابن ملجم گفت : من خود جهت اين مهم به كوفه آمدم . و قطامه از خويشان خود وردان « 2 » نام شخصى را ممدّ و معاون آن نابكار ساخت و عبد الرحمن شبيب بن بجره اشجعى را نيز با خود متّفق گردانيد و آن مهم را به اتمام رسانيد .\r\nو به صحّت رسيده كه در آن اوان كه زمان شهادت حضرت ولايت منقبت نزديك رسيد چندين كرّت به كنايه و صريح از اين معنى اخبار مىنمود ، بلكه پيش از آن اوقات هرگاه\r\n\r\n\r\n","description":"","footnote":"\r\n( 1 ) . نام اين شخص در تاريخنامهء طبرى ( ج 2 ، ص 673 ) سهل بن عمرو العامرى ، در طبرى ، ( ج 6 ، ص 3465 ) خارجة بن حذاقه ، و در الكامل ، ( ج 3 ، ص 394 ) به صورت خارجة بن ابى حبيبه آمده است .\r\n( 2 ) . وى وردان بن مجالد ، پسر عمومى قطامه ، بود .\r\n","page_name":" 588 ","page_number":598},
  {"content":"\r\n\r\nتقريبى مىشد اظهار آن واقعه مىفرمود ؛ چنانچه در روضة الصفا مذكور است كه معاويه را نوبتى اين دغدغه در خاطر پيدا شد كه آيا علىّ بن ابى طالب پيشتر به عالم آخرت انتقال خواهد فرمود يا او پيشتر به مقرّ خويش خواهد رسيد . در اين باب تأمّل نموده دانست كه اين مشكل را غير از علىّ بن ابى طالب حلّ نتواند كرد . آنگاه سه نفر از اعراب را فرمود كه متعاقب يكديگر به كوفه روند و خبر فوت او را با مردم بگويند و آنچه در آن باب از آن حضرت ولايت‌مآب بشنوند به گوش او رسانند . پس آن سه نفر متوجّه كوفه شدند و در وقتى كه امير المؤمنين على در مسجد كوفه به موعظت مشغول بود يكى از ايشان بدان مجلس درآمد و گفت : اى كوفيان بشارت باد شما را كه معاويه فوت شد . اصحاب امير المؤمنين از شنيدن اين سخن خوشحال شدند ، امّا امير المؤمنين همچنان بر سر حرف بود . بعد از ساعتى ، ديگرى از آن سه اعرابى به مسجد درآمد و همان خبر بگفت . انبساط و خوشحالى اصحاب زياده شد . مقارن اين حال نفرسيم نيز درآمد و از مردن معاويه خبر داد . اين وقت جوش و خروش اصحاب امير مضاعف شد . امّا امير نجف مطلقا به آن سخن التفات نفرموده بنابراين بعضى از اصحاب امير به عرض رسانيدند كه يا امير المؤمنين ، چرا بر فوت اين چنين دشمنى قوى اظهار مسرّت نمىنمايى ؟ آن حضرت اشاره به سر و ريش خود كرده فرمود : معاويه نميرد تا اين را از خون سر رنگين نبيند .\r\nدر روضة الصفا مسطور است كه در سفرى ابن ملجم اسبش هلاك شد و او پياده بماند . به نزد امير المؤمنين على ، عليه السّلام ، آمده اسبى توقّع كرد . آن حضرت ملتمس او مبذول داشته اسبى به او عنايت فرمود و گفت : اريد حيوته و يريد قتلى . « 1 » يعنى : من حياتش خواهم و او قتل من . و صاحب روضة الصفا اين مصراع را چنين آورده : اريد جيادة و يريد قتلى . يعنى : من ارادهء عطاى او مىكنم و او قصد من دارد .\r\nالقصّه ؛ در رمضان سنهء مذكوره روزى امير المؤمنين على در مسجد كوفه به نصيحت خلايق اشتغال مىفرمود و در اين اثناء موعظه روى به جانب امام حسن كرد و فرمود : اى پسر من ! از اين ماه چند روز گذشته ؟ گفت : يا امير المؤمنين سيزده روز . پس به جانب امام حسين ، عليه السّلام نگريست و گفت : يا بنىّ از اين ماه چند روز باقى مانده است . گفت : هفده روز .\r\nآنگاه شاه ولايت دست به محاسن فرود آورده گفت : در همين ماه بدبخت‌ترين مردم آخر الزمان محاسن مرا از خون سر من سرخ كند . و بيتى بر زبان الهام بيان راند كه مضمونش\r\n\r\n\r\n","description":"","footnote":"\r\n( 1 ) . مصرع اوّل بيتى است از قصيدهء عمرو بن معدى كرب زبيدى ، كه براى خواهرزادهء خود ، قيس بن مكشوح مرادى ، سروده است .\r\n","page_name":" 589 ","page_number":599},
  {"content":"\r\n\r\nاين بود كه « قتل من مىخواهد نامردى از قبيلهء مراد ، و من به وى نيكويى مىخواهم . » ابن ملجم اين سخن را شنيده مضطرب شد .\r\nچون امير المؤمنين على ، عليه السّلام ، از منبر فرود آمد نزد آن حضرت رفت و گفت : يا امير المؤمنين ، پناه مىگيرم به حضرت ربّ العالمين از آنچه نسبت به من گمان مىبرى . از تو مىخواهم كه اشارت فرمايى تا مرا بكشند يا دستهاى مرا ببرند . امير المؤمنين فرمود : اى اخ مرادى ! پيش از جنايت قصاص نمىباشد و ليكن مخبر صادق مرا خبر داد كه اى على كشندهء تو از قبيلهء مراد باشد . ابن ملجم همچنان در مقام استبعاد بود . پس شاه ولايت گفت : اى ابن ملجم تو را به خدا سوگند مىدهم كه راست بگوى كه تربيت‌كننده و مرضعهء تو در طفوليت زنى يهوديه بوده يا نه ؟ گفت : آرى يا امير المؤمنين . آن حضرت فرمود : آن زن يهوديه روزى تو را گفت « اى بدبخت‌تر از عاقر نامهء صالح » « 1 » ؟ گفت : بلى چنين بود . آنگاه حضرت امير ساكت شد و روى از وى بگردانيد .\r\nو در روضة الشهدا آورده كه در اين ماه رمضان حضرت امير المؤمنين على يك شب در خانهء امام حسن و يك شب در منزل امام حسين افطار مىفرمود و زياده از سه لقمه تناول نمىنمود و مىگفت : اى فرزندان من بيش از شبى چند مهمان شما نيستم .\r\nو در مستقصى از امّ موسى ، كه زنى است از [ زنان 
  ] شاه ولايت ، مرويست كه در سحر آن روز كه امير المؤمنين على ، عليه السّلام ، شهيد شد آن حضرت دختر خود امّ كلثوم را بگفت : اى دختر من چنان مىبينم كه اين صحبت روح‌پرور عنقريب از ميانه منقطع گردد و طاير روح از قفس قالب شكسته به مرافقت ساكنان ملأ اعلى مىپيوندد . امّ كلثوم چون اين سخن را شنيد قطرات اشك از ديده فروباريد و گفت : اى پدر بزرگوار اين چه خبر محنت اثر است و اين چه حكايت پرشور و شر است ! اين نه قصّه‌ايست كه از نكايت آن ايمن توان بود ! امير المؤمنين فرمود : اى فرزند دلبند كدام دل است كه از اين اندوه پاره نيست ؟ و كدام جان است كه در وقت نزول قضاى ايزد متعال بيچاره نيست . دوش حضرت مصطفى ، صلّى اللّه عليه و آله ، را در خواب ديدم كه به دست مبارك خود غبار از روى من مىافشاند و مرا نزديك خود طلبيده مىگفت : يا على پيش من بيا كه تو را هيچ باكى نيست و آنچه بر تو واجب بود ادا نمودى . و روايتى آنكه حضرت ولايت‌مآب خواب خود را با حسن مجتبى تقرير فرموده و امام حسن متأثر گشته اظهار گريه و زارى نمود .\r\nو در روضة الشهدا مسطور است كه در آن شب حضرت [ 81 الف 
  ] ولايت‌پناه آنجا تا سحر\r\n\r\n\r\n","description":"","footnote":"\r\n( 1 ) . در خصوص اين روايات ؛ - الإستيعاب ، ص 60 .\r\n","page_name":" 590 ","page_number":600},
  {"content":"\r\n\r\nبه طاعت و عبادت الهى مشغول بود و مطلقا خواب نفرموده ساعت‌به‌ساعت در ميان سرا آمده در آسمان نگريستى و گفتى : صدق رسول اللّه . و اللّه كه هرگز رسول خدا دروغ نگفته .\r\nپس چه چيز بازمىدارد كشندهء مرا از كشتن من . « 1 » و بر همين منوال مىگذرانيد تا وقت آن آمد كه به مسجد رود . آنگاه تجديد وضو كرده ميان همايون محكم بست و اين بيت بر زبان الهام بيان راند كه :\r\n اشدد للموت حاذيكا * فانّ الموت لاقيكا\r\nو لا تجزع من الموت * إذا حلّ بواديكا \r\nيعنى : ميان را سخت بند از مرگ كه مرگ به تو ملاقات خواهد كرد ، و جزع مكن از مرگ چون به وادى تو فرود آيد .\r\nو چون شاه ولايت از خانه بيرون آمده به ميان سرا رسيد بطّى « 2 » چند كه آنجا بودند فرياد برآوردند . و به قولى دامن آن حضرت را گرفته فرياد برآوردند . يكى از خاصان چوبى بر آن مرغان زد . امير المؤمنين فرمود : دست از اينها بازداريد كه نوحه‌كنندگانند بر من . آنگاه حضرت ولايت‌پناه به مسجد شتافته ، چنانچه شيوهء ستوده‌اش بود ، بانگ نماز گفت . و حال آنكه در آن شب ابن ملجم و شبيب « 3 » و وردان هرسه در خانهء قطامه به شرب مشغول بودند .\r\nچون آواز بانگ نماز امير المؤمنين على ، عليه السّلام ، به گوش قطامهء ملعونه رسيد هرسه ملاعين را بيدار كرده گفت : اينك علىّ بن ابى طالب بانگ نماز مىگويد ، برخيزيد و مهم او را كفايت كنيد .\r\nآن سه بدبخت به مسجد شتافته ، شبيب و وردان بر در مسجد بنشستند و ابن ملجم به درون مسجد درآمد . چن امير المؤمنين على ، عليه السّلام ، از بانگ نماز فارغ شده قدم در مسجد نهاد شبيب شمشيرى بينداخت ، امّا بر طاق مسجد خورد . وردان نيز تيغى حوالهء امير نمود ، امّا بر ديوار مسجد آمد . پس آن دو لعين روى به گريز نهادند . اما ابن ملجم تيغ بر فرق انور آن حضرت زد و گفت : الحكومة للّه ، لا لك و لا لاصحابك . « 4 »\r\nو روايتى آنكه ابن ملجم صبر كرد تا امير به محراب ايستاده احرام نماز بست و سجدهء اوّل به جاى آورد . چون [ سر 
  ] از سجده برداشت آن لعين شمشير فرود آورد .\r\nبه اتّفاق جميع مورّخين آن تيغ بر همان موضع آمد كه روز حرب خندق عمرو بن عبدود زخم\r\n\r\n\r\n","description":"","footnote":"\r\n( 1 ) . در خصوص خبر دادن على ( ع ) از شهادت خود ؛ - ارشاد ، ص 5 - 8 .\r\n( 2 ) . بطّ : مرغابى . - و .\r\n( 3 ) . نهاية الأرب : شيب بن بجرة اشجعى .\r\n( 4 ) . حكومت از آن خداست ، نه از آن تو و يارانت . - و .\r\n","page_name":" 591 ","page_number":601},
  {"content":"\r\n\r\nزده بود تا مغز سر آن سرور شكافته شد . امير المؤمنين على ، عليه السّلام ، گفت : فزت و ربّ الكعبه . يعنى : سوگند به پروردگار كعبه كه بر مطلوب ظفر يافتم .\r\nو در مقصد اقصى چنين آورده كه چون شب هفدهم ماه رمضان رسيد حضرت امير المؤمنين بيدار شد و بسيار بگريست . پس امام حسين ، عليه السّلام ، پرسيد : يا امير المؤمنين سبب اين گريه چيست ؟ فرمود : اى نور ديدهء من ، و اى راحت جان محنت رسيدهء من ، و اى سرمايهء زندگانى ، و اى ميوهء باغ كامرانى ، و اى يادگار عمر گرامى و فهرست روزنامهء نيكنامى ! امشب جدّ بزرگوار تو محمّد مصطفى ، صلّى اللّه عليه و آله ، را و والده و مادر تو فاطمهء زهرا را به خواب ديدم كه به من گفتند : يا على ما بيش از اين طاقت مفارقت تو نداريم . بايد كه به زودى زود به ما ملحق شوى . چون اين سخن به سمع اهل بيت رسيد خروش و فغان از ايشان برآمد . حضرت امير المؤمنين روى به دختر خود ، ام كلثوم ، كرده فرمود : اى دخترك من چنان كه مىبينم اين صحبت روح‌پرور در ميان ما زود منقطع شود . ام كلثوم به گريه درآمد و امير المؤمنين تسكين او مىداد و مىفرمود : اى فرزند من قضاء الهى را جز صبورى چاره‌اى نيست و در عالم كدام دل است كه از اين مصيبت پاره نيست ؟\r\nالقصّه ؛ چون صبح دميد حضرت امير المؤمنين متوجّه مسجد شد ، و امام حسن دو بط نگاهداشته بود ، هردو فرياد برآوردند . حضرت امير المؤمنين بازگشت . ام كلثوم گفت : اى پدر بزرگوارانه تو از جدّ من روايت مىكردى كه آن حضرت مىفرمود كه هيچ‌كس از ما تطيّر « 1 » نكند و كهانت نورزد . امير فرمود : اين تطير نيست . اين صوايح « 2 » است كه مستلزم نوايح « 3 » خواهد بود . و در حالت رفتن به مسجد به هرخفته مىرسيد « الصلاة ، يرحمك اللّه » مىگفت و بيدار نموده مىگذشت . چون به بام مسجد برآمد و بانگ نماز گفت قطامهء ملعونه برخاست و ابن ملجم را بيدار كرد و گفت : اى برادر مرادى برخيز كه على بانگ نماز مىگويد ، حقّ ما از او بستان و با چشم روشن به سوى اهل خود بازگرد . ابن ملجم گفت : مىترسم كه مأيوس و منكوب بازگردم . آن ملعونه گفت : چرا چنين مىگويى ؟ گفت : از آن جهت كه رسول ، عليه السّلام ، فرموده است كه بدبخت‌ترين خلق اوّلين قيدار بن سالف است كه پىكنندهء ناقه صالح بود و بدبخت‌ترين خلق آخرين كشندهء پسر عموى من ، على ، است . من مىترسم كه زخم بزنم و آن بدبخت باشم .\r\nالقصه ؛ با وجود اين ، شمشير خود را برگرفت و به مسجد آمد و پشت خود را بر ديوار تكيه\r\n\r\n\r\n","description":"","footnote":"\r\n( 1 ) . تطيّر : فال بد زدن ، مرغوا زدن . - و .\r\n( 2 ) . صوايح : جم صيحه ، فريادها . - و .\r\n( 3 ) . نوايح : جمع نوحه ، زاريها . - و .\r\n","page_name":" 592 ","page_number":602},
  {"content":"\r\n\r\nكرده خود را به خواب داد . چون امير المؤمنين به مسجد درآمد دست مبارك خود به سر آن بدبخت بخلانيد و گفت : الصّلوة ، يرحمك اللّه . و امير به نماز مشغول شد و آن بدبخت در اين وقت ضربتى بر سر آن حضرت زد . اتّفاقا اين ضربت بر زخم عمرو بن عبدود واقع شد و زهر در وى اثر كرد . پس امام حسن را فرمود كه شرايط امامت به جاى آورد و با مردم نماز گزارد .\r\nو در مستقصى آورده كه بعد از وقوع اين حادثه عظمى وردان به خانه خود رفت . شخصى از حالش وقوف يافته او را به دوزخ فرستاد . و شبيب در ميان انبوه مردم جان بدر برد . و چون مردم جمع آمده از امير المؤمنين پرسيدند كه زخم زنندهء تو كيست ؟ فرمود : خداى سبحانه و تعالى او را ظاهر گرداند . و به طرف راست مسجد اشاره كرد كه : همين ساعت از اين در درآيد .\r\nابن ملجم بعد از آن با شمشير خون‌آلوده در كوچه‌ها مىدويد . مردى از بنى عبد قيس پيش آمده گفت : تو كيستى ؟ گفت : عبد الرحمن بن ملجم . گفت : اى ملعون ! امير المؤمنين على را زخم زده باشى ؟ خواست كه انكار كند و گويد نى ، خداى تعالى در زبانش انداخت كه : آرى . آن شخص فرياد برآورد و مردم را خبر كرد تا ابن ملجم را گرفتند و پيش امير المؤمنين على آوردند . و به قولى مردى از همدان ابن ملجم را گرفته به خدمت امير المؤمنين آورد .\r\nو به روايتى كه در روضة الشهدا مسطور است ابن ملجم بعد از زخم زدن آن حضرت به سراى ابن عمّ خود رفت و سلاح از تن باز كرد . در اين حالت ابن عمّ او درآمد و او را مشوّش ديد گفت : مگر قاتل امير المؤمنين تويى ؟ آن لعين ، به جاى لا ، نعم گفت . آن شخص گريبان او را گرفته به نظر امير المؤمنين حيدر رسانيد . « 1 » چون چشم امير المؤمنين بر وى افتاد فرمود : اى عبد الرحمن ! تو را بد برادرى بودم ؟ بد اميرى بودم شما را ؟ گفت : معاذ اللّه يا امير المؤمنين ، بدى و بدبختى از جانب من است . بعد از آن فرمود : اى ابن ملجم تو را چه بر آن داشت كه فرزندان مرا يتيم ساختى و رخنه در قصر حياتم انداختى ؟ نه با تو نيكويى كرده بودم ؟ گفت :\r\nبلى ، امّا واقع شد آنچه واقع شد ،  كانَ أَمْرُ اللَّهِ قَدَراً مَقْدُوراً .  « 2 »\r\nدر روضة الصفا آورده كه چون شاه ولايت‌مآب نظر بر ابن ملجم انداخت فرمود كه : زخم زنندهء من اين كس است ، و ما كذبت و ما كذب . يعنى : من دروغ نگفتم و حبيب خدا كه مرا خبر داده نيز دروغ نگفته . بعد از آن گفت : اى دشمن خدا ! نه تو مشمول به كرامت و احسان من بودى ؟ گفت : آرى . امير فرمود : چه چيز تو را باعث شد بر اين امر ؟ جواب داد : چهل صباح شمشير خود را تيز كرده از بارى سبحانه و تعالى درخواست مىنمودم كه بدترين خلق را به آن\r\n\r\n\r\n","description":"","footnote":"\r\n( 1 ) . روايت ديگرى هست مبنى بر اينكه مغيرة بن حكم بن حارث بن نوفل بن عبد المطلّب با او روياروى شد و قطيفه‌اى بر سر او انداخت و او را كشيد و به زمين انداخت و . . . ؛ - نهاية الأرب ، ج 5 ، ص 248 .\r\n( 2 ) . فرمان خدا فرمانى است انجام دادنى ؛ ( احزاب ، 38 ) .\r\n","page_name":" 593 ","page_number":603},
  {"content":"\r\n\r\nمقتول گرداند . امير المؤمنين فرمود : اراك اللّه ان تقتل بهذا السّيف و انّك شرّ الخلق . يعنى :\r\nمىنمايد خداى سبحانه و تعالى تو را كه به همين شمشير كشته شوى و حال آنكه تو بدترين خلق خدايى . بعد از آن روى به امام حسن آورد و فرمود : اى فرزند او را نگاهدار ، امّا آزار بر وى روا مدار و تشنه و گرسنه‌اش مگذار ، قيدش مكن و غُل بر گردنش منه ، مادام كه من در مرض باشم .\r\nپس اگر به صحّت برخيزم حقّ من است ؛ اگر خواهم درگذرم و اگر خواهم انتقام ستانم ، و اگر بميرم حقّ از آن تست . تو يك ضربت بر وى بزن كه او مرا زياده از يك زخم نزده است .\r\nآنگاه شاه ولايت‌پناه را بر گليمى خوابانيده به خانه بردند . اولاد امجاد و بنات مكرّمات و زوجات طاهرات كه آن حضرت را بدان حالت مشاهده كردند فرياد و زارى و ناله و بيقرارى به اوج فلك زنگارى رسانيدند و جيب شكيبايى به دست اضطراب چاك زده مضمون اين مقال بر زبان [ 81 ب 
  ] حال مىگذرانيدند :\r\n شعلهء آتش هجران تو جان مىسوزد * در فراق تو دل پير و جوان مىسوزد\r\nاين چه درد است كز او خون جگر مىريزد * وين چه سوز است كزو جان جهان مىسوزد \r\nدر فضائل اهل بيت مذكور است كه چون على ، عليه السّلام ، زخمدار شد فرمود : اين آخر بلاى من است در دنيا اگر چه من هرگز از بلايى و ابتلايى خالى نبودم . در خردى طفلى را چشم درد مىكرد . خواستند كه دارو در چشمش كنند . مىگريست و فرياد مىكرد كه اوّلا در چشم على دارو كنيد تا من بگذارم كه دارو در چشم من كنيد . مرا مىخوابانيدند و دارو در چشم من مىانداختند . در عهد رسول ، صلّى اللّه عليه و آله ، هرشدّتى و محنتى كه پيش مىآمدى من جان خود را هدف تير بلا مىساختم و از براى خلاصى آن حضرت خود را در مهلكه مىانداختم تا رسول خداى سبحانه و تعالى از من راضى به جوار رحمت حقّ پيوست و من در حالت ذوق و فرح و زمان اندوه و ترح از رسول ، صلّى اللّه عليه و آله ، جدا نبودم و هرگاه كه عرض دعوات و رفع حاجات به حضرت رفيع الدرجات كردى آمين مىگفتم .\r\nالقصّه ؛ چون امير المؤمنين را به خانه بردند ساعت بساعت ضعف آن حضرت روى به ازدياد مىنهاد تا شب بيستم ماه رمضان آمد . در آن شب امير المؤمنين على ، عليه السّلام ، در روى فرزندان خود نگريست و به زارى تمام بگريست . ام كلثوم ، رضى اللّه عنها ، پرسيد : اى پدر بزرگوار عاليمقدار سبب اين گريه چيست ؟ فرمود : اى فرزند دلبند ، چون نگريم ؟ بيش از يك شب از ايّام حيات من باقى نيست و ديدهء من به ديدار جگرگوشگان خود جز در قيامت ملاقى نى . ام كلثوم ، رضى اللّه عنها ، از شنيدن اين سخن فرياد برآورد و بر يتيمى و غريبى خود نوحه و زارى مىنمود .\r\n\r\n","description":"","footnote":"","page_name":" 594 ","page_number":604},
  {"content":"\r\n\r\nبعد از آن امام حسين و امام حسن را طلبيده فرمود كه شما را وصيّت مىكنم به پرهيزكارى از معاصى الهى . بايد كه از پاكان روزگار باشيد و دنيا را نخواهيد اگر چه او شما را خواهد . و چيزى كه از شما باز ستانده شود در مفارقت او گريه مكنيد ، بلكه طريق صبر و شكيبايى پيش گيريد . سخن حق از هيچ‌كس بازمداريد و به خاطر هيچ احدى جانب حقّ را فرومگذاريد .\r\nبعد از آن روى به جانب محمّد بن حنفيّه آورد و فرمود : اى فرزند ، وصيّت من دربارهء تو همان است كه با دو برادر تو حسن و حسين گفتم . بايد كه عظمت شأن حسن و حسين را نيكو شناسى و در هيچ كار بىفرمان ايشان شروع ننمايى . باز روى به حسنين كرد و گفت : اى فرزندان رسول خدا و اى ميوهء دل بتول زهرا ، شما را وصيت مىكنم كه با اين برادر خود شفقت و مرحمت ورزيد كه جزو شماست و فرزند پدر شما ، و مىدانيد كه پدر شما او را دوست مىداشت . و شما را و همه فرزندان خود را وصيت مىكنم به حفظ اوقات نماز و دادن زكات ، زيرا كه نماز كسى كه زكات نمىدهد مقبول نيست . و وصيت مىكنم به بخشيدن مردم و فروخوردن خشم خويش ، صلهء رحم ، حلم ورزيدن با جاهل ، آموختن علم شريعت ، خواندن قرآن و رعايت حسن جوار ، امر به معروف و نهى از منكر ، اجتناب از فواحش . و مرحمت از اقارب و خويشان خود دريغ مداريد كه خداى تعالى سكرات بر شما آسان گرداند ، و يتيمان را محتاج مگذاريد و از عمل كردن به قرآن دست بازمداريد ، و اهمال در روزهء ماه رمضان جايز مشماريد ، و از مخالفت در ميان يكديگر برحذر باشيد كه مستلزم هلاكت است . و بعد از آن تا زمان رحلت زبان مبارك به ذكر كلمهء شهادت جارى داشت .\r\nاز امير المؤمنين حسن منقول است كه چون حضرت امير المؤمنين ، عليه السّلام ، به رحمت حقّ پيوست شنيدم كه هاتفى مىگفت : بيرون رويد و اين والىّ خدا را به ما گذاريد . چون از خانه بيرون رفتيم آوازى به گوش ما رسيد كه مصطفى ، صلّى اللّه عليه و آله ، درگذشت و وصىّ او شهيد گشت ، آيا بعد از اين نگاهبانى دين كه خواهد نمود ؟ ديگرى گفت : هركه متابعت ايشان كند . و چون آواز تسكين يافت به خانه در آمديم امير المؤمنين على ، عليه السّلام ، را شسته و در كفن پيچيده يافتيم .\r\nشيخ حسين خوارزمى در ترجمهء مستقصى آورده كه اين معنى نزد ارباب عقل بديع و عجيب نيست ؛ چرا كه ، حنظله كه يكى از خوشه‌چينان خرمن كمالات امير المؤمنين بود ملائكه او را شستند و حضرت رسالت‌پناه ، عليه و آله الصلاة ، از اين معنى خبر دادند و او را غسيل الملائكه نام نهادند . اگر اين چنين سلطانى را كه از علّو درجهء او خواجهء كاينات خبر مىدهد كه : يا على أنت منّى بمنزلة هرون من موسى ، إلّا انّه لا نبىّ بعدى ملائكه بشويند و تكفين كنند و بدين خدمتكارى افتخار ورزند مستبعد و مستبدع نيست .\r\n\r\n","description":"","footnote":"","page_name":" 595 ","page_number":605},
  {"content":"\r\n\r\nو روايتى ديگر آنكه حضرت امير فرموده بود كه بعد از فوت من از گوشهء خانه لوحى پديد خواهد آمد ، مرا بدانجا بخوابانيد و غسل دهيد و از آستانهء خانه كفن و حنوط پديد آيد ، مرا بدان تكفين كنيد و در تابوت نهيد و تابوت را در ميانهء خانه بگذاريد و فرزندان مرا طلب نماييد تا وداع كنند . آنگاه نوبتى حسن و كرّتى حسين بر من نماز گزارند . و چون پيش تابوت من از زمين برخيزد شما پايين تابوت را برداريد ، و هرجا كه سر تابوت بر زمين آيد مرا آنجا دفن كنيد .\r\nو در مقصد اقصى مذكور است كه در موضع قبر آن حضرت اختلاف است . بعضى مىگويند در قصر امارت - كه قريب به مسجد جامع كوفه است - مدفون است ، امّا قبر ايشان بنابر وصيّت از خوف اعدا با زمين برابر كردند . بعضى گويند در فضاء آن قصر مدفون است . و نخعى از شريك نقل مىكند كه بعد از وقوع مصالحه ميان امير المؤمنين حسن ، عليه السّلام ، و معاويه امام حسن ايشان را به مدينه برد و آنجا دفن كرد . و بعضى از غلاة مىگويند كه ايشان را به آسمان بردند ، چنانچه عيسى بن مريم را ، عليه السّلام . امّا اصح آن است كه از اهل بيت ، عليهم السّلام ، منقول است ؛ چرا كه اتّفاق ايشان در جميع احكام شريعت معتبر است ، خاصه در معرفت مدفن جدّ بزرگوار ايشان . و آن قول را ابن عساكر در مستقصى بدين منوال ايراد نموده كه :\r\nمن با [ يكى از 
  ] اصحاب عترة طاهره ، ابو الغنايم ، كه نقيب مشهد امير المؤمنين ، عليه السّلام ، بود در كوفه مصاحبت كردم و در طواف بيت اللّه الحرام نيز رفيق ايشان بودم . و در حالت مراجعت چون به مداين رسيديم در خانهء سيّد اجل ، كه نقيب مداين بود ، نزول كرديم و ابو الغنايم نيز در آنجا بودند . در اثناء صحبت سخنى چند از فضائل امير المؤمنين - كه مرا معلوم بود - در حضور ايشان تقرير كردم . از من نوشتند و اظهار عقيده و اخلاص كردند ، و از ايشان نيز فوايد بسيار در فضائل امير المؤمنين شنيدم . و من در آن مجلس از ابو الغنائم پرسيدم كه از تربت امير المؤمنين مرا خبر ده كه در وى اختلاف بسيار مىشنوم . گفت : در اين باب اختلاف نمىورزد مگر طاغى و مرتاب ، و الّا پدر من از پدران خود چنين نقل مىكرد كه امير المؤمنين وصيّت كرد حسن بن على را كه : اى فرزند چون من رحلت كنم قبر من آشكارا مكن كه ده هزار از شجاعان جاهليت و دليران اسلام كشته باشم . مىترسم كه فرزندان ايشان قبر مرا بگشايند . خصوصا خوف من از بنى اميّه بيشتر است .\r\nباز ابو الغنايم گفت : مرا نقل از اجداد خود بدين وجه رسيده كه امير المؤمنين على ، عليه السّلام ، حسنين را ، عليهما السّلام ، چنين وصيت كرده كه چون من به جوار رحمت ايزدى پيوندم مرا به موضعى بريد كه نام او غرّى است - كه الحال به نجف مشهور است - و در آن موضع تلهاى سرخ باشد ، يكى را از آنجا بكشيد . از آنجا لوحى بيرون آيد كه بر وى نوشته باشد كه اين قبر آدم صفى اللّه و نوح نجى اللّه است . مرا در آن موضع دفن كنيد . لاجرم حسنين\r\n\r\n","description":"","footnote":"","page_name":" 596 ","page_number":606},
  {"content":"\r\n\r\nبه موجب فرموده عمل به تقديم رسانيدند و لوح نيز به همان صفت پيدا شد . پس آن حضرت را در آن موضع دفن كردند و از خوف بنى اميّه آن را مخفى مىداشتند . چون نوبت حكومت به بنى عباس رسيد امام جعفر صادق ، عليه السّلام ، در آن موضع آمد و زيارت كرد و شخصى از شيعيان ايشان همراه بود . او را گفت : اين قبر جدّ من اسد اللّه الغالب علىّ بن ابى طالب است . و آن جوان از براى خود موضعى در حوالى قبر ساخت و به عبادت حق مشغول شد ، تا آنكه نوبت حكومت به هارون الرشيد انتقال يافت . روزى از بغداد بيرون آمد و در صحرا شكار مىكرد و در حوالى كوفه يوز و سگ در پى صيد مىدوانيد . صيد پناه به موضع قبر امير نجف مىبرد و سگ و يوز اصلا نزديك آن موضع نمىرود . چون هارون چند نوبت اين امر مشاهده نمود تعجّب كرد . كسان به اطراف حوالى آن موضع فرستاد تا تفحّص امر نمايند . ناگاه عابدى را در آن موضع يافتند . پيش [ 82 الف 
  ] هارون الرشيد آوردند . چون از او پرسيدند ، گفت : من از امام جعفر صادق ، عليه السّلام ، چنين شنيدم كه اين موضع قبر امير المؤمنين على ، عليه السّلام ، است . پس هارون الرشيد طواف كرد و فرود آمد و فرمود تا بر وى قبّهء سبزى بنا كردند و آن گنبد تا زمان ديالمه بود . و چون ناصر الخلق ديلمى بر خلفاء عباسيّه خروج كرد ، فرمود تا اين شهر بنا كردند و قبّه‌ها و مدارس ديگر بنا كردند .\r\nو نيز در همان مجلس نقيب مشهد ابو الغنايم فرمود كه مسترشد باللّه از مشهد امير المؤمنين چهارصد قنديل زرّين كه قيمت آن چهل هزار دينار بود گرفته تهيّهء لشكر نموده با سلطان مسعود جنگ كرد و ظفر نيافت ، بلكه به بدترين وجهى كشته شد .\r\nو شيخ حسين خوارزمى از صاحب مستقصى نقل مىكند كه مىگويد به توفيق الهى زيارت آن روضهء مقدّسه كردم . آن قدر هيبت و رعب بر من مستولى شد كه در خدمت هيچ پادشاهى عظيم و ملكى شريف مرا روى ننموده . و در حظيرهء رسول ، صلّى اللّه عليه و آله ، آن مقدار ازدحام مردم و احترام كه حقّ سبحانه و تعالى در دل من در حظيرهء اسد اللّه الغالب انداخته در آنجا نيافتيم . با خود گفتم خدا به اين مثابه تعظيم و امثال اين تكريم در دل مردم بدان جهت انداخته است كه مجازات بعضى از آن ظلمها باشد كه در حقّ او روا داشتند و در منصب او منازعه كردند .\r\nو نيز صاحب مستقصى ، ابو رافع ، نقل مىكند كه رسول ، عليه السّلام ، گفت : اى ابو رافع بعد از من قومى باشند كه با على مقاتله كنند . حقّا كه جهاد با ايشان واجب است . پس هركه به دست جهاد نتواند كرد به زبان جهاد كند ، و اگر به زبان هم دست ندهد به دل جهاد كند . و فرمود كه ترا از اين مرتبه نيست و جهاد ما در اين زمانه محبّت اوست به دل و دشمنى با طايفه‌اى كه بر آن ظلم كردند و عداوت ورزيدند .\r\n\r\n","description":"","footnote":"","page_name":" 597 ","page_number":607},
  {"content":"\r\n\r\nامّا شيخ حسين خوارزمى مىفرمايد كه جهاد ما آن است كه خانهء دل محدود به چهار حدّ را وقف محبّت او سازيم و هرگز به ملاحظهء كسى ديگر نپردازيم و در حريم حرم يار بار اغيار ندهيم . و قضيهء مرضيهء لا تدخل الملائكة فى بيت فيه كلب او صورة كلب ، يعنى داخل نمىشود ملائكه در خانه‌اى كه در آنجا سگ بوده باشد يا صورت سگ يعنى تماثيل باشد ، را نصب عين سازيم ، و اين منزل پرنور و محل سرور را جاى ستور نكنيم .\r\n\r\nذكر شمّه‌اى از مناقب امير المؤمنين علىّ بن ابى طالب\r\nدر مقصد اقصى آورده كه چندان احاديث و روايات در باب فضايل ذات و مكارم صفات اسد اللّه الغالب علىّ بن ابى طالب وارد است كه طاقت بشرى از شمار آن به عجز معترف . عيسى بن عبد اللّه از پدر خود نقل مىكند كه مردى با ابن عباس گفت : سبحان اللّه چه بسيار است مناقب امير المؤمنين على كه من گمان مىبرم كه سه هزار منصب داشته باشد . ابن عباس گفت :\r\nمن گمان مىبرم كه سىهزار .\r\nو از جملهء احاديث حديث خيبر است كه در صحاح سته مسطور است و مجمل آن قضيه آن است كه در غزوهء خيبر پيغمبر ، صلّى اللّه عليه و آله ، روز اوّل رايت را به ابو بكر صدّيق داد .\r\nمنهزم بازگشت . روز دوّم به فاروق داد . او نيز هزيمت يافته بازگشت . مردم را بددلى سر كرد و مردم او را به بدى نسبت كردند . امّا رسول ، عليه السّلام ، از اين معنى غمگين شد و فرمود : لا عطينّ الرّاية غدا رجلا كرّارا غير فرّار يحبّ اللّه و رسوله و يحبّه اللّه و رسوله لا يرجع حتّى يفتح اللّه على يديه . « 1 » يعنى : فردا رايت را به مردى دهم كرّار [ غير 
  ] فرّار كه خدا و رسول خدا را دوست دارد و خدا و رسول خدا او را دوست دارند و او از جنگ بازنگردد تا حقّ سبحانه و تعالى بر دست او فتح كند . پس بعضى قريش گفتند كه يقين مراد پيغمبر علىّ بن ابى طالب نيست ، كه او را درد چشم به حدّيست كه جاى پاى خود نمىبيند . چون امير المؤمنين على ، عليه السّلام ، اين گفتار بشنيد گفت : اللهمّ ما اعطيت لا يمنعه احد و ما منعت لا يعطيه احد . يعنى :\r\nاى خداوندا چيزى را كه تو دهى هيچ‌كس منع نتواند كرد و چيزى كه تو منع مىكنى هيچ‌كس نتواند داد .\r\nچون روز ديگر خسرو سياره علم زريّن از گوشهء ميدان مشرق برافراشت ، صحابه پيش رسول ، عليه السّلام ، جمع شدند . سعيد خدرى گويد من در آن روز برابر هردو چشم رسول ،\r\n\r\n\r\n","description":"","footnote":"\r\n( 1 ) . صورت صحيح حديث اين‌چنين است : لاعطينّ الرّاية غدا رجلا يحبّ اللّه و رسوله يفتح اللّه على يديه ، ليس بفرّار ؛ - صحيح بخارى ، احاديث چهار هزار و سيصد و شصت و پنج و سه هزار و چهارصد و شصت و شش ؛ صحيح مسلم به شرح نووى ، ج 15 ، ص 176 .\r\n","page_name":" 598 ","page_number":608},
  {"content":"\r\n\r\nعليه السّلام ، بنشستم و به زانو درآمدم . بعد از آن برخاستم و بايستادم به اميد آنكه رسول ، عليه السّلام ، مرا بفرستد . و از فاروق منقول است كه مىفرمود كه هرگز امارت را دوست نداشتم ، مگر آن روز كه از رسول ، عليه السّلام ، شنيدم كه فرمود : رايت به دست كسى دهم كه خدا و رسول خدا را دوست دارد و خدا و رسول خدا نيز او را دوست دارند و بازنگردد تا حق تعالى بر دست او فتح روزى كند . لاجرم در اين روز اميد داشتم كه رايت به من دهد ، امّا :\r\n حلوا نه آن خورد كه بود دست او دراز * آن كس خورد كه باشد مقبول كيقباد \r\nپس پيغمبر ، صلّى اللّه عليه و آله ، فرمود : على را بخوانيد . مردم از هرجانب آواز دادند كه يا رسول اللّه او را درد چشم چنان است كه جاى پاى خود نبيند . رسول ، عليه السّلام ، فرمود : كسى بفرستيد و او را بخوانيد . پس على ، عليه السّلام ، را آوردند . رسول سر او را بر ران مبارك خود نهاد و آب « 1 » دهان خود در چشم او دميد . در ساعت هردو چشم او چنان شد كه گويا هرگز دردى نداشت . بعد از آن رسول ، عليه السّلام ، رايت به دو داد و او را دعا كرد و گفت : اللهمّ كفّ عنه الحرّ و البرد . يعنى : بارخدايا باز دار از على اذيّت گرما و سرما را . بعد از آن امير المؤمنين گفت : يا رسول اللّه ! با ايشان جنگ كنم تا مثل ما شوند ، يعنى اسلام آورند . رسول ، عليه السّلام ، فرمود : يا على برو و بر در ساحت قلعهء ايشان فرود آى و ايشان را به اسلام دعوت نماى و آنچه از شرايع بر ايشان واجب است بيان فرماى . پس سوگند به خدا كه اگر يك كس را حضرت الهى به واسطهء تو هدايت روزى كند تو را بهتر است از شتران سرخ موى كه در راه خداى تعالى صرف كنى .\r\nپس رسول ، عليه السّلام ، زره خود را بر او پوشانيد و شمشير خود ، ذو الفقار ، به دو داد .\r\nامير المؤمنين على ، عليه السّلام ، رايت نصرت آيت را برگرفته به جنگ اهل قلعهء محصوره شتافت . بعد از وصول به ظاهر آن قلعه علم را در تودهء سنگ فروبرد . جهودى را از بالاى حصار « 2 » چشم بر حيدر كرّار افتاد پرسيد كه تو كيستى ؟ جواب داد : منم علىّ بن ابى طالب . يهودى روى به قوم خود آورده گفت : اقسم بما انزل على موسى إنّكم تغلبون . يعنى : سوگند به آن كتابى كه به موسى نازل شده كه مغلوب مىشويد . « 3 »\r\n\r\n\r\n","description":"","footnote":"\r\n( 1 ) . ظاهرا بايد « باد » صحيح باشد . شيخ مفيد معتقد است عارضهء درد چشم على ( ع ) در مدّت بيست روز محاصرهء خيبر پيدا شده بود ؛ - ارشاد ، ج 1 ص 111 .\r\n( 2 ) . در خيبر پنج حصن بود : حصن ناعم ، قموص ، صعب بن معاذ ، وطيح ، سلالم ؛ - ابن هشام ، سيرت رسول اللّه ، ترجمهء رفيع الدّين همدانى ، ج 2 ، ص 822 .\r\n( 3 ) . [ هرسه نسخه : مغلوب گشتيد . - و . 
  ] گويا در تورات نوشته شده بود كه نابودكنندهء آنان كسى است كه نامش « ايليا » است . و همين‌كه على ( ع ) نام خود را اعلام كرد ، مرد يهودى يقين كرد كه وى همان شخص معهود است ؛ - ارشاد ، ج 1 ، ص 112 .\r\n","page_name":" 599 ","page_number":609},
  {"content":"\r\n\r\nآورده‌اند كه اوّل كسى كه در آن روز از قلعه به عزم رزم بيرون آمد حارث يهودى بود برادر مرحب ، و او دو نفر از مسلمانان را شهيد كرده به ضرب ذو الفقار حيدر كرّار به دار البوار رسيد . آنگاه مرحب جهت انتقام برادر قدم در ميدان نهاد . او پهلوانى بالابلند بود و در آن روز دو زره پوشيده و دو شمشير حمايل كرده و نيزه‌اى كه سنانش صدمن وزن داشت به دست گرفته و دو عمّامه به سر بسته و مغفرى بر بالاى آن نهاده بود . چون به ميدان آمد رجزخوانان به شمشير حمله بر حضرت امير كرد . شاه شجاعت‌پناه پيشدستى فرمود و ذو الفقار چنان بر سر آن ملعون نابكار فرود آورد كه از سپر و خود و عمامه گذشته اثر زخم به دندانهايش رسيد . و بعضى تا قربوس زين گفته‌اند . آنگاه نيران قتال اشتعال يافته چون هفت كس از جهودان بر دست شاه مردان كشته شدند ساير اعدا پشت بر معركه روى به قلعه آوردند و حيدر كرّار ايشان را تعاقب نموده . در اين اثنا به ضرب يكى از مخالفان سپر از دست شاه مردان بيفتاد و ديگرى آن را برگرفته به قلعه گريخته .\r\nو از امام محمّد باقر ، صلوات اللّه على ابائه و عليه ، روايت كرده‌اند كه چون امير المؤمنين على ، عليه السّلام ، در قلعه را گرفته بجنبانيد تمامى آن قلعه بجنبيد ، چنانچه صفيّه « 1 » دختر حيىّ « 2 » بن أخطب از تخت بيفتاد و روى او مجروح شد . و در خيبر به عقيدهء بعضى از روات هشتصد من وزن داشت و برخى سه هزار من گفتند . و در شرح نهج البلاغه مسطور است كه هفتاد كس از گردانيدن آن عاجز بودند .\r\nالقصّه ؛ يهود خيبر چون اين امر غريب از امير المؤمنين حيدر مشاهده نمودند فغان « الامان » به كيوان رسانيدند . شاه مردان بعد از استجازهء پيغمبر آخر الزمان ايشان را امان داده آن در را به مقدار هشتاد وجب از پس پشت دور انداخت . و چون [ خبر 
  ] فتح خيبر به خير البشر رسيد بسيار خوشحال شد و در وقت ملاقات امير المؤمنين على ، عليه السّلام ، [ 82 ب 
  ] گفت : يا على لقد وصل إلىّ سعيك المشكور و فعلك المذكور و اللّه سبحانه و أنا عنك راضيان . يعنى : اى على بتحقيق كه رسيده به من سعى مشكور و فعل مذكور تو و خداى سبحانه و تعالى از تو راضى است و من از تو راضىام . على ، عليه السّلام ، به گريه درآمد .\r\nرسول ، عليه السّلام ، فرمود : يا على ، چرا مىگريى ؟ جواب داد كه گريهء خوشحالى است يا رسول اللّه . چگونه من گريان نباشم كه تو از من راضى گشتى ؟ آن حضرت فرمود كه نه تنها من\r\n\r\n\r\n","description":"","footnote":"\r\n( 1 ) . رسول اللّه ( ص ) اين زن را به نكاح خود درآورد . صاحب سيرت رسول اللّه ( ج 2 ، ص 823 ) گويد : و دحية بن خليفة الكلبى صفيّه را از پيغمبر ، عليه السّلام ، بخواست و دحيه را معلوم نبود كه سيّد ، عليه السّلام ، صفيّه را از بهر خود بازگرفته است . بعد از آن سيّد به عوض صفيّه آن دو دختر كه عم‌ّزادگان صفيّه بودند به دحيهء كلبى داد .\r\n( 2 ) . هرسه نسخه : يحيى .\r\n","page_name":" 600 ","page_number":610},
  {"content":"\r\n\r\nاز تو راضىام بلكه ايزد تعالى و ملائكه نيز از تو راضىاند .\r\nو از جمله احاديث صحيحه كه دالّ است بر آنچه امير المؤمنين على ، عليه السّلام ، وصىّ رسول ، عليه السّلام ، است به نصّ حضرت رسالت ، صلّى اللّه عليه و آله ، حديث غدير خم « 1 » است . و مجمل آن قضىّ ، بر وجهى كه در كتب معتبره مسطور است ، آن است كه چون حضرت رسالت‌پناهى ، صلّى اللّه عليه و آله ، از اداء مناسك حجّة الوداع فارغ گشته متوجّه مدينهء طيّبه شد بعد از طى منازل و قطع مراحل به منزل غدير خم - كه از نواحى جحفه است - رسيد .\r\nدر آن سفر خير اثر به روايتى صد و چهارده هزار كس در ملازمت آن حضرت بودند . حضرت شفيع الامم ، صلّى اللّه عليه و آله ، بعد از وصول به غدير خم در آن منزل ، كه به‌واسطهء فقدان آب و علف قابليت نزول نداشت ، فرود آمد . اهل اسلام نيز لوازم متابعت به تقديم رسانيدند .\r\nو سبب نزول در آن منزل آن بود كه قبل از [ آن 
  ] حضرت مقدّس نبوى به حسب وحى سماوى مأثور شده بود كه جناب ولايت‌مآب مرتضوى را به خلافت خويش نصب فرمايد . و آن حضرت اظهار اين صورت را جهت دريافتن وقتى كه از اختلاف مأمون باشد در عهدهء تأخير انداخته بود . چون به موضع غدير خم رسيد ، معلوم شد كه از آن منزل طوايف خلايق از موقف حضرت رخصت گرفته به جانب منازل خود خواهند رفت و ارادهء ازلى مقتضى آن بود كه تمامى آن مردم بر وصايت شاه ولايت وقوف يابند ، بنابراين جبرئيل امين بر امر ربّ العالمين به اين آيهء كريمه كه  يا أَيُّهَا الرَّسُولُ ، بَلِّغْ ما أُنْزِلَ إِلَيْكَ [ مِنْ رَبِّكَ 
  ] ، وَ إِنْ لَمْ تَفْعَلْ فَما بَلَّغْتَ رِسالَتَهُ وَ اللَّهُ يَعْصِمُكَ مِنَ النَّاسِ  « 2 » فرود آمد . يعنى : اى فرستادهء خدا ، برسان به كافهء خلايق آنچه فروفرستاده شده است به سوى تو از پروردگار تو . پس اگر نمىكنى - يعنى نمىرسانى تو آنچه مأمورى به آن - پس گويا كه تو نرسانيده‌اى رسالت خداى سبحانه و تعالى را مطلقا ، و خداى تعالى نگاه مىدارد تو را از شرّ و نفاق مردمان .\r\nبر ارباب انصاف مخفى نيست كه به اتّفاق مفسّرين و محدّثين نزول اين آيه در غدير خم بود ، و حال آنكه قبل از حجة الوداع جميع شريعت مصطفى سواى تعيين خليفه استكمال يافته بود ، و لهذا بعد از آن قضيّه هيچ حكمى از احكام شريعت بلكه ، نزد اهل سنّت و جماعت ، بعد از حجّة الوداع هيچ آيه نازل نشد . و اگر چه علماى اهل بيت رسالت ، بأجمعهم ، و بعضى از محقّقين اهل سنّت و جماعت مثل جلال الدّين سيوطى « 3 » در تفسير درر المنثور تصريح نموده ،\r\n\r\n\r\n","description":"","footnote":"\r\n( 1 ) . خم : آبگيرى است در جحفه ، ميان راه مكّه و مدينه ، كه به نام مردى خم‌نام ناميده شده است .\r\n( 2 ) . مائده ، 67 .\r\n( 3 ) . عبد الرحمن بن ابى بكر ملقب به جلال الدّين ، اديب ، حافظ قرآن ، مورّخ و از جمله اجلّهء علماء اسلامى است . در -\r\n","page_name":" 601 ","page_number":611},
  {"content":"\r\n\r\nبرآنند كه بعد از آنكه پيغمبر ، صلّى اللّه عليه و آله ، امير المؤمنين على را به خلافت خود نصب فرمود آيهء كريمهء  الْيَوْمَ أَكْمَلْتُ لَكُمْ دِينَكُمْ وَ أَتْمَمْتُ عَلَيْكُمْ نِعْمَتِي وَ رَضِيتُ لَكُمُ الْإِسْلامَ دِيناً  « 1 » در همان روز نازل شد . حاصل آيه آنكه : امروز كامل گردانيدم از براى شما دين شما را و تمام ساختم بر شما نعمت خود را و راضى شدم از براى شما دين اسلام را . پس حضرت رسالت فرمود : اللّه اكبر و الحمد للّه على اكمال دينه و اتمام نعمته علىّ و رضاه على رسالتى و بولاية علىّ بعدى . يعنى : خدا بزرگ است و حمد است خداى را بر اكمال دين و اتمام نعمت خود بر من و بر راضى بودن پروردگار من به رسالت من و به ولايت علىّ بن ابى طالب بعد از من .\r\nشيخ جلال الدّين سيوطى - كه از اكابر علماء شافعيه است ، بلكه او را مجدّد رأس مأئة عاشر مىدانند - در تفسير درر المنثور نقل مىكند كه ابن مسعود ، رضىّ اللّه عنهما ، مىفرمايد : ما در عهد رسول خدا اين آيه [ را 
  ] چنين مىخوانديم :  يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ  انّ عليّا مولى المؤمنين  وَ إِنْ لَمْ تَفْعَلْ فَما بَلَّغْتَ رِسالَتَهُ وَ اللَّهُ يَعْصِمُكَ مِنَ النَّاسِ  چون مصحف ابن مسعود را ذى النورين ، رضّى اللّه عنه ، جهت رفع اختلاف سوخت ، قرائت او متعارف نيست .\r\nالقصّه ؛ چون به مقتضاى كريمهء مذكور وجوب نصب امير المؤمنين به خلافت به تحقيق انجاميد حضرت رسالت در اين موضع منزل گزيد و فرمود تا سايه بعضى از درختان را صفا داده پالانهاى شتران را جمع ساخته بر زبر يكديگر نهادند و بلال حسب فرمودهء « 2 » آن حضرت ندا كرد كه : عجّلوا على خير الاعمال « 3 » . يعنى : زود بياييد بر بهترين اعمال . و به روايتى آنكه گفت : الصّلوة ، الصّلوة . پس خلايق جميع شدند . رسول ، صلّى اللّه عليه و آله ، بر بالاى آن پالانها برآمد و مرتضى على نيز بفرموده آن بالا رفت و بر يمين سيّد المرسلين بايستاد . آن سرور بعد از اداى حمد و ثناى باريتعالى از انتقال خويش به عالم بقا مردم را آگاه گردانيده و فرمود كه من در ميان شما دو چيزى عظيم مىگذارم كه اگر دست در آن زنيد گمراه نشويد و يكى از آن دو بزرگتر است از ديگرى . و آن دو گرانمايه قرآن و اهل بيت من است و آن دو از يكديگر جدا نشوند تا در لب حوض كوثر به من رسند .\r\nپس فرمود : اى مردمان ! آيا نيستم من به شما اولى از نفسهاى شما ؟ از اطراف و جوانب آواز برآمد كه : آرى يا رسول اللّه . پس آن حضرت دست شاه ولايت را گرفته فرمود : من كنت مولاه ، فهذا علىّ مولاه ، أللّهمّ وال من والاه و عاد من عاداه و انصر من نصره و اخذل من خذله\r\n\r\n\r\n","description":"","footnote":"\r\nسال هشتصد و چهل و نه در قاهره متولّد شد و به سال نهصد و يازده در همين شهر وفات يافت . بيش از پانصد تأليف به وى نسبت داده‌اند .\r\n( 1 ) . مائده ، 3 .\r\n( 2 ) . هرسه نسخه : حسب الفرموده . - و .\r\n( 3 ) . ق : هملوا الى خير العمل ؛ ش : حىّ على خير العمل .\r\n","page_name":" 602 ","page_number":612},
  {"content":"\r\n\r\nو ادر الحقّ حيث دار معه . يعنى : هركه من مولاى اويم پس علىّ حاضر مولاى اوست . اى بار خدايا دوست دار كسى [ را 
  ] كه على را دوست دارد و دشمن دار كسى را كه على را دشمن دارد ، و يارى ده كسى را كه على يارى دهد و خوار و ذليل ساز كسى را كه على را خوار و ذليل سازد ، و حق را با او دار هركجا كه باشد .\r\nآنگاه شاه ولايت به موجب فرمودهء حضرت رسالت‌پناهى ، صلّى اللّه عليه و آله ، در خيمهء خود نشست تا طوايف به ملازمتش رفته لوازم تهنيت به تقديم رسانند . و از اكابر اصحاب ، فاروق ، شاه ولايت را گفت : بخّا بخّا « 1 » لك يا على ! أصبحت مولاى و مولا كلّ مؤمن و مؤمنة .\r\nيعنى : خوشا به حال تو اى پسر ابو طالب كه بامداد كردى در وقتى كه مولاى من و مولاى هر مؤمن و مؤمنه شدى . بعد ، از امّهات المؤمنين به حسب اشارهء سيّد المرسلين به خيمهء امام المتّقين رفته شرط تهنيت به جاى آوردند .\r\nشيخ حسين خوارزمى در مقصد اقصى آورده كه پنجاه كس از اصحاب كبار در نقل حديث غدير خم اتّفاق دارند و به روايت ائمّهء كرام و اجلّهء عظام از زيد بن ارقم منقول است كه گفت :\r\nروزى امير المؤمنين على ، عليه السّلام ، با اصحاب فرمود كه به خداى سبحانه و تعالى سوگند مىدهم در اين مجلس كه از حضرت رسالت‌پناه شنيده كه من كنت مولاه فعلىّ مولاه ؟ جمعى از اصحاب برخاستند كه در ميان ايشان دوازده كس از اصحاب بدر بود و گواهى دادند كه ما از پيغمبر ، صلّى اللّه عليه و آله ، شنيديم . و راوى ، كه زيد بن ارقم است ، مىگويد : من نيز اين حديث از رسول ، صلّى اللّه عليه و آله ، شنيده بودم . در آن وقت بر نخاستم و كتم شهادت نمودم ، لاجرم نابينا شدم .\r\nو مؤيّد اين قول روايتى است كه « 2 » از ابو اسحق ثعلبى كه از اكابر علماء اهل سنّت است ، رضوان اللّه عليهم ، از سفيان بن عيينه كه از جملهء استادان امام شافعى است ، رضىّ اللّه عنهما ، روايت شده . و پيش اهل حديث روايت سفيان بن عيينه معتبر است ، چنانچه در كتب اصول حديث و رجال تصريح نمودند . و حاصل آن نقل آنكه شخصى از سفيان بن عيينه معنى آيه     سَأَلَ سائِلٌ بِعَذابٍ واقِعٍ ، لِلْكافِرينَ لَيْسَ لَهُ دافِعٌ [ مِنَ اللَّهِ ذِي الْمَعارِجِ 
  ]     « 3 » - يعنى : درخواست [ كرد 
  ] خواهنده [ اى ، از 
  ] عذابى كه بودنى است براى كافران [ و 
  ] نيست مر آن عذاب را دفع‌كننده‌اى [ كه 
  ] بازدارد آن را ، از جهت خداى سبحانه و تعالى ، خداوند درجه‌هاى بلند ، يعنى غرفه‌هاى بهشت كه براى دوستان خود مهيّا كرده « 4 » - [ را 
  ] پرسيد .\r\n\r\n\r\n","description":"","footnote":"\r\n( 1 ) . هرسه نسخه : نجّانجّا .\r\n( 2 ) . هرسه نسخه : و مؤيد اين قول آن است آنچه . . . . - و .\r\n( 3 ) . معارج ، 1 و 2 .\r\n( 4 ) . معناى آيه در هرسه نسخه به اين صورت است : « درخواست خواهندهء عذابى كه بودنى است براى كافران نيست مر -\r\n","page_name":" 603 ","page_number":613},
  {"content":"\r\n\r\nسفيان گفت : اى برادر بتحقيق كه از من مسأله‌اى پرسيدى كه پيش از تو هيچ‌كس از من نپرسيده ، و بتحقيق كه مرا خبر داده پدر من از امام جعفر الصادق كه او از پدران خود ، على نبيّنا و عليهم الصلاة ، نقل مىفرمود كه چون خبر نصب امير المؤمنين به خلافت در موضع غدير خم در اطراف [ و 
  ] اكناف عالم شهرت يافت حارث بن نعمان فهرى - كه پيشواى قبيلهء خويش بود - ناقه سوار پيش حضرت رسالت‌پناه ، صلّى اللّه عليه و آله ، آمده و از ناقه فرود آمده پيش آن حضرت نشست و گفت : اى محمّد ! امر كردى ما را از خداى تعالى كه شهادت دهيم به وحدانيّت خدا و رسالت تو ؛ از تو قبول كرديم . امر كردى ما را به اداى پنج وقت نماز ؛ از تو قبول كرديم . امر كردى ما را به زكات مال ؛ [ 83 الف 
  ] از تو قبول كرديم . امر كردى ما را به حجّ بيت اللّه الحرام ؛ از تو قبول كرديم . به اينها همه راضى نيستى تا آنكه دست پسر عمّ خود علىّ بن ابى طالب را گرفتى و او را بر ما تفضيل مىدهى و بعد از خود او را بر ما وصىّ خود مىسازى و مىگويى من كنت مولاه فعلىّ مولاه ، آيا اين امر از پيش تو است يا به امر خداى عزّ و جلّ است ؟\r\nپس پيغمبر ، صلّى اللّه عليه و آله ، فرمود : به آن خدايى كه نفس محمّد در قبضهء قدرت اوست كه نيست اين امر الّا از خداى سبحانه و تعالى . پس حارث از روى اعراض برخاست و رو به ناقهء خود كرده گفت : اى بارخدايا اگر آنچه محمّد دربارهء پسر عمّ خود مىگويد حقّ است ، پس بفرست بر ما از آسمان باران سنگ يا ما را عذاب دردناك مبتلا كن . هنوز به ناقهء خود نرسيده بود كه از آسمان سنگى بر سر او آمد كه از دبرش بيرون رفت و به دار البوار شتافت . و جبريل امين با اين آيه كه :   سَأَلَ سائِلٌ . . .   الآيه نزد سيّد المرسلين آمد .\r\nدر تفسير ابو الفتوح رازى مسطور است كه حضرت رسالت‌پناه ، عليه من الصلواة اتمّها و اكملها ، بعد از اطّلاع بر حال غرايب مآل اصحاب كهف مناجات كرد كه الهى من آن جوانان را توانم ديد با نى ؟ وحى آمد كه مشيّت الهى ازلى مقتضى آن نيست كه تو ايشان را ببينى ، امّا وصّى خود را با جمعى اصحاب بفرست تا آن جوان مردان را به دين اسلام تو دعوت كند . آن حضرت فرمود كه اين جماعت به چه طريق پى بدانجا توانند برد ؟ وحى آمد كه يا رسول اللّه اصحاب خود را بر بساطى بنشان تا باد به اذن آفرينندهء بلاد ايشان را به آن غار رساند .\r\nپس حضرت مقدّس نبوى ابو بكر و عمر و سلمان و ابو ذر ، رضى اللّه عنهم ، را بر چهار\r\n\r\n\r\n","description":"","footnote":"\r\nآن عذاب را دفع‌كننده‌اى بازدارد آن را از جهت خداى سبحانه و تعالى خداوند درجه‌هاى بلند يعنى غرفه‌هاى بهشت كه براى دوستان خود مهيا كرده » كه ترجمه‌اى است درهم ريخته و نادرست . معناى آيه به نقل از قرآن مترجم عبد الحميد آيتى چنين است : « پرسنده‌اى از عذابى پرسيد كه بر كافران فرود خواهد آمد و كس آن را دفع نتواند كرد ، از جانب خدا كه صاحب آسمانهاست . » - و .\r\n","page_name":" 604 ","page_number":614},
  {"content":"\r\n\r\nگوشهء بساط متمكّن گردانيده امير المؤمنين على ، عليه السّلام ، را در ميان آن بساط جاى داد .\r\nصحابه بر زبان آوردند كه يا رسول اللّه حكم الهى اين است كه وصىّ خود را بدانجا فرستى . از اين پنج كس وصىّ تو كيست ؟ آن حضرت جواب داد كه وصى من كسى است كه چون بر اصحاب كهف سلام كند جواب شنود و هركس وصّى من نباشد با وى سخن نگويند .\r\nبعد از آن باد بساط را برگرفته به در غار اصحاب كهف برد . ابو بكر و عمر و سلمان و ابو ذر ، رضىّ اللّه عنهم ، يكى پس از ديگرى به ترتيب مذكور به درون غار رفته بر ايشان سلام كردند . امّا هيچ‌كدام جواب نشنيدند . آنگاه امير المؤمنين على ، عليه السّلام ، برخاست و گفت :\r\nالسّلام عليّك ايّها الفيئة . از غار آواز برآمد كه : و عليك السّلام و رحمة اللّه و بركاته . پس حضرت امير گفت : من رسول پيغمبر خدا محمّد مصطفايم و مىخوانم شما را به دين اسلام و ملّت خير الأنام . جواب دادند كه : مرحبا به و بك ، امنّا به و صدّقناه . باز مرتضى على گفت :\r\nرسول خدا بر شما سلام مىكند . جواب دادند كه : على محمّد رسول اللّه السّلام مادامت السّموات و الأرض و عليك بما بلّغت . يعنى : بر رسول خدا سلام تا آسمانها و زمينهاست و بر تو بر آنچه رسانيدى از پيغام او . آنگاه گفتند : رسول خدا را از جانب ما سلام و صلوة بگوى كه ما به خوابگاه خود رفتيم تا وقتى كه مهدى ، عليه السلام ، خروج كند و ما در زمرهء او باشيم . پس امير المؤمنين على ، عليه السّلام ، فرمود : چرا ياران ما را جواب نداديد ؟ آواز برآمد كه : ما را گفته‌اند جواب ندهيم مگر [ وصى 
  ] پيغمبر را . پس بازگفتند : ما به خوابگاه خود رفتيم و تو را وداع كرديم .\r\nآنگاه شاه ولايت با رفقا به همان ترتيب نشسته باد آن را برداشته و به مدينه رسانيد . رسول ، صلّى اللّه عليه و آله ، چون ايشان را ديد بر زبان معجز بيان گردانيد كه : يا على ! كيفيت واقعه را من گويم يا تو مىگويى ؟ امير المؤمنين على ، عليه السّلام ، عرض كرد : يا رسول اللّه همان بهتر كه اصحاب هدايت انتساب آن حكايت را از لفظ دربار تو بشنوند . نبىّ آخر الزمان آن واقعهء غريبه را به شرحى كه مسطور گشت تقرير فرمود .\r\nابن صبّاغ مالكى در كتاب فصول المهم آورده كه زهرى « 1 » مىگويد كه روزى عبد الملك بن مروان به اهل مجلس خود گفت : كدامى از شما خبر مىدهد مرا از امرى غريب كه در روز قتل علىّ بن ابى طالب ظاهر شده . پس من گفتم : يا امير المؤمنين امر غريبى كه در قتل علىّ بن ابى طالب به ظهور پيوست آن بود كه هيچ سنگى از سنگريزهاى بيت المقدّس برداشته نمىشد\r\n\r\n\r\n","description":"","footnote":"\r\n( 1 ) . محمّد بن مسلم ( 58 - 124 ه . ق . ) از خاندان بنى زهره معروف به زهرى . وى در نظر اهل سنّت بسيار ستوده است ولى از نظر شيعه دوستى و دشمنى وى مورد ترديد است ؛ - الغارات ، ص 577 ، پابرگ .\r\n","page_name":" 605 ","page_number":615},
  {"content":"\r\n\r\nآن روز ، الّا كه خون غليظ تازه در زير آن جارى بود . عبد الملك گفت : راست مىگويى . من و تو در اين حديث غريبيم ( چه او ابن عمّ رسول اللّه و وصىّ اوس ، صلّى اللّه عليه و آله ) . « 1 »\r\nو از جملهء آيات قرآن كه دالّ است بر افضليّت امير المؤمنين ، آيهء مباهله است . كيفيت آن واقعه چنانچه در كتب معتبره مسطور است ، سيّما در شروح صحيح بخارى ، چنان بود كه پيغمبر آخر الزمان نامه‌اى به نصاراى نجران نوشته ايشان را به اسلام دعوت فرمود . نجرانيان شرايط مشورت به جاى آورده سى كس ، و به قولى چهارده كس ، از ميان خود برگزيده به مدينه فرستادند تا صفات و حالات سيّد كاينات را بواجبى معلوم نموده خبر بديشان رسانند . در ميان آن مردم همه به سمت تقدّم موسوم بودند ، اوّل عبد المسيح ( كه « عاقب » لقب داشت ) « 2 » . اين عبد المسيح امير و صاحب مشورت نصاراى نجران بود . دويم سيّد كه صاحب رجال و مجمع آن طايفه بود . سيم ابو الحارث بن علقمه كه مدرّس و عالم آن جماعت بود . و از شرح نهج البلاغه چنين معلوم مىشود كه عبد المسيح غير عاقب است و بر اين تقدير كلانتران چهار بوده باشد .\r\nالقصه ؛ چون وفد نجران به مدينه رسيد انگشتريهاى طلا در انگشت كرده و حلّه‌هاى ابريشمين پوشيده به مجلس همايون رسول ، صلّى اللّه عليه و آله ، درآمدند و زبان به سلام گشودند . آن حضرت اصلا جواب نداد و التفات به حال ايشان نفرمود . نجرانيان روى به جانب مشرق كرده به مقتضاى دين و كيش خويش نماز گزاردند . بعد از فراغ از نماز نزديك رسول ، صلّى اللّه عليه و آله ، رفته هرچند سخن گفتند جواب نشنودند . لاجرم محزون بيرون آمده با امير المؤمنين عثمان بن عفّان و عبد الرحمن بن عوف ، رضى اللّه عنهما ، ملاقات كردند و سبب عدم التفات سيّد كاينات را پرسيده گفتند : اكنون مصلحت چيست ؟ ذو النّورين و عبد الرحمن شاه‌مردان را كه در انجمن تشريف داشت گفتند : يا ابا الحسن ! رأى شريف تو در باب مهم اين جماعت چه اقتضا مىكند ؟ جناب ولايت‌مآب جواب داد كه : طريقهء صواب آن است كه اين مردم انگشتريهاى طلا از دست بيرون كنند و به جاى اين جامه‌هايى كه در بر كردند جامه‌هايى كه در راه مىپوشيدند بپوشيدند و نزد حضرت رسالت روند تا منظور نظر عنايت شوند .\r\nنصارى به موجب فرمودهء مرتضى على ، عليه السّلام ، [ عمل 
  ] نموده چون پيش رسول ، صلّى اللّه عليه و آله ، رفتند و سلام گفتند آن سرور زبان مبارك به جواب گشاد و گفت : به آن خدايى كه مرا براستى به خلق فرستاده كه در كّرت اوّل كه اين جماعت نزد من آمدند شيطان همراه ايشان بود . آنگاه حضرت رسالت‌پناه ايشان را به اسلام و ايمان دعوت فرمود . نصارى\r\n\r\n\r\n","description":"","footnote":"\r\n( 1 ) . ق : ( قاتل او ابن ملجم ، رسول اللّه و وصىّ اوست ) ؛ ش : مطلب بين ( ) را ندارد .\r\n( 2 ) . م : ندارد .\r\n","page_name":" 606 ","page_number":616},
  {"content":"\r\n\r\nابا و امتناع نمودند و اسقف از آن حضرت پرسيد كه چه گويى تو در شأن مسيح ، عليه السّلام ؟\r\nخير الانام جواب داد كه : عيسى بندهء برگزيدهء خداى سبحانه و تعالى بود و رسول وى . اسقف گفت : هيچ مىدانى كه عيسى را پدرى بوده ؟ آن حضرت فرمود : نى . اسقف گفت : پس چگونه گفتى كه او بنده‌ايست مخلوق و حال آنكه هيچ مخلوقى را نبينى الّا آنكه او را پدرى باشد .\r\nدر اين حالت جبرئيل امين با اين آيه نازل شد كه  إِنَّ مَثَلَ عِيسى عِنْدَ اللَّهِ كَمَثَلِ آدَمَ     خَلَقَهُ مِنْ تُرابٍ ثُمَّ قالَ لَهُ كُنْ فَيَكُونُ . الْحَقُّ مِنْ رَبِّكَ فَلا تَكُنْ مِنَ الْمُمْتَرِينَ . فَمَنْ حَاجَّكَ فِيهِ مِنْ بَعْدِ ما جاءَكَ مِنَ الْعِلْمِ فَقُلْ تَعالَوْا نَدْعُ أَبْناءَنا وَ أَبْناءَكُمْ وَ نِساءَنا وَ نِساءَكُمْ [ وَ أَنْفُسَنا وَ أَنْفُسَكُمْ 
  ] ثُمَّ نَبْتَهِلْ فَنَجْعَلْ لَعْنَتَ اللَّهِ عَلَى الْكاذِبِينَ .    « 1 » يعنى : بدرستى كه صفت عيسى و شأن غريب او نزد خداى تعالى - يعنى در علم و قدرت كه انسان بىپدر بيافريدم - چون صفت آدم است و شما تصديق مىكنيد كه او [ يعنى آدم 
  ] بىپدر و مادر مخلوق شده و حال آنكه او را ابن اللّه يعنى پسر خدا نمىگوييد . پس شخصى كه از مادر [ ولى 
  ] بىپدر به‌وجود آيد چگونه او را پسر خدا مىخوانيد ؟ بيافريد خدا قالب او را از خاك پس گفت مر آن قالب مصوّر مستوى را كه به حكم من بباش زنده به روح . پس بباشيد . اين خبر كه از عيسى گفته شد درست و راست است و پيغامى است رسيده از پروردگار تو پس مباش از شك‌آورندگان - و اين خطاب اگر چه به حضرت رسالت‌پناه است ، امّا مقصود امّت آن حضرت‌اند - پس هركه خصومت نمايد با تو و مجادله كند در باب عيسى بعد از آنكه آمد به تو از دانستن عيسى كه رسول خداست و بندهء او ، پس بگو به ايشان كه بياييد تا از براى مباهله بخوانيم پسران ما و پسران شما را و زنان ما [ 83 ب 
  ] و زنان شما را و نزديكان خود و نزديكان شما را . پس جهد كنيم در تضرّع و دعايا در طلب لعنت بر يكديگر . پس كنيم لعنت خداى را بر دروغگويان .\r\nدر حبيب السّير آورده كه سيّد المرسلين بعد نزول اين آيه نجرانيان را طلبيد و اين آيه بر ايشان خواند . امّا نصارى از اعتقاد خويش بازنمىگشتند . بنابراين حضرت رسالت فرمود :\r\nبياييد تا به يكديگر مباهله كنيم . يعنى دربارهء همديگر دعاى بد كنيم و گوييم كه لعنت خداى سبحانه و تعالى بر اهل كذب و افترا باد . ترسايان گفتند : امروز ما را مهلت ده تا برويم و بعد از مشوره فردا به امر مباهله قيام نماييم . حضرت شفيع الامم ايشان را اجازت داد . چون نجرانيان به منزل رفتند و آغاز مشورت كردند اسقف گفت : اگر فردا محمّد با فرزندان و اهل بيت خويش به مباهله آيد از ارتكاب آن امر اجتناب نماييد كه بلا بر نصارى نازل خواهد شد .\r\nالقصّه ؛ صباح روز ديگر حضر رسالت‌پناهى ، صلّى اللّه عليه و آله ، همراه علّى مرتضى و\r\n\r\n\r\n","description":"","footnote":"\r\n( 1 ) . آل عمران ، 59 - 61 .\r\n","page_name":" 607 ","page_number":617},
  {"content":"\r\n\r\nفاطمهء زهرا و امام حسن و امام حسين ، صلوات اللّه و سلامه عليه ، از حجره بيرون آمد و متوجّه مقام مباهله شد . از عايشه منقول است كه در روز مباهله رسول ، صلّى اللّه عليه و آله ، عباى سياهى پوشيده بود . چون علّى بن ابى طالب آمد او را در آن عبا جاى داد . بعد از آن فاطمهء زهرا آمد . ايشان را نيز داخل گردانيد و همچنين حسنين را . بعد از آن آيهء كريمهء  إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً  « 1 » تلاوت فرمود ؛ يعنى : نمىخواهد حقّ سبحانه و تعالى جز آنكه زايل كند از شما اى اهل بيت محمّد آنچه رجس و باطل است و پاك گرداند شما را پاك كردنى .\r\nدر اين اثنا رؤساى نصارى پيدا شدند . چون چشم ايشان بر آن پنج تن افتاد پرسيدند : ايشان چه كسانىاند كه با محمّد مىآيند ؟ گفتند : اين جوان پسر عمّ و داماد و دوست‌ترين خلق است به سوى او ، يعنى علىّ بن ابى طالب ، و اين دو كودك پسران دختر اويند ، [ و 
  ] فاطمهء زهرا مادر اين دو شاهزاده كه گرامىترين خلايق‌اند پيش او . و آن سرور با ايشان فرمود : چون من دعا كنم شما آمين گوييد . پس اسقف گفت : به خدايى كه جان من در قبضهء قدرت اوست كه اگر از ايزد تعالى در خواهند كه كوه را از زمين بركند بركنده شود . با او مباهله مكنيد كه با اهل بيت خود آمده بنا بر وثوق و اعتمادى كه به پروردگار خود دارد . اگر با او مباهله كنيد زمان بر شما متغيّر شود و در همهء روى زمين يك نصرانى باقى نماند . و اگر نه ملاحظهء جانب قيصر بودى من مسلمان مىشدم ، و ليكن با او مصالحه كنيد بر آنچه مصلحت باشد .\r\nچون نصارى سخن ابو الحارث را به شرح مذكور شنيدند گفتند : يا ابا القاسم ما با تو مباهله نمىكنيم ، و ليكن مصالحه مىكنيم . آن حضرت به صلح راضى شده مهم بر آن موجب قرار يافت كه نجرانيان هرسال دو هزار حلّه تسليم نمايند كه قيمت هر حلّه درمى باشد ، هزار در ماه صفر و هزار در ماه رجب .\r\nبر ارباب انصاف پوشيده نماند كه اين آيه قوىترين دليل است بر ثبوت امامت مر علىّ بن ابى طالب را ؛ چرا كه خداى تعالى در اين آيه امير المؤمنين را نفس رسول خود گردانيده و يگانگى اين دو ذات در خارج محال است . پس مراد مساوات باشد در جميع صفات و كمالات سواى صفت نبوّت ، چنانچه از صريح حديث نبوى كه : أنت منّى بمنزلة هرون من موسى ، إلّا أنّه لا نبىّ بعدى مفهوم مىشود . و چون پيغمبر را ، صلّى اللّه عليه و آله ، ولايت عامّه ثابت است پس همچنين مساوى او را نيز ولايت عامهء خلايق ثابت باشد بىمزاحم و انكار و انكار اين عين مكابره است . ايضا اگر غير اين اهل بيت كسى ديگر برابر ايشان يا افضل از ايشان مىبود هر\r\n\r\n\r\n","description":"","footnote":"\r\n( 1 ) . احزاب ، 33 . در خصوص كسب اطّلاع بيشتر از اين آيهء مباركه ؛ - سنن ترمذى ، به شرح نووى ، ج 15 ، ص 194 .\r\n","page_name":" 608 ","page_number":618},
  {"content":"\r\n\r\nآينه خداى تعالى رسول خود را در اين وقت كه محلّ استجابت دعاست با اهل ملّت ديگر امر مىفرمود كه ايشان را همراه ببرد و چون به اينها مأمور شد بالضرورة افضليت ايشان بر ساير اصحاب بر وجه اكمل و اتّم به صحّت پيوسته .\r\nو از جمله احاديثى كه دالّ است بر افضليت امير المؤمنين بر ساير اصحاب رسول ، صلّى اللّه عليه و آله ، آن است كه پيغمبر فرمود : يا على [ لو لا أنّنى أشنق 
  ] ان تقول طائفة من امّتى فيك ما قالت النّصارى فى عيسى بن مريم لاقول فيك قولا لا تمرّ على مجلس إلّا و يأخذون التّراب من تحت قدميك تبرّكا . يعنى : اى على هرآينه اگر نمىترسيدم از آنكه بگويند در حقّ تو طايفه‌اى از امّت من از چيزى كه نصارى در حقّ عيسى بن مريم مىگويند ، هرآينه مىگفتم در حقّ تو امروز سخنى را كه به هيچ مجلسى نمىگذشتى مگر آنكه از روى تبرّك خاك از ته پاى تو مىگرفتند .\r\nو سبب ظهور اين عنايت مصطفوى در حقّ جناب مرتضوى آن بود كه بعد از غزوهء تبوك اعرابيى به خدمت حضرت رسالت‌پناه ختمى ، عليه من التّحيّات اكملها و من التسليمات اشملها ، آمده به عرض رسانيدند كه جمعى از اعراب در وادى الرّمله « 1 » مجتمع شده داعيهء آن دارند كه شبيخون « 2 » بر سر اهل بيت يثرب آرند . بنابراين نبىّ آخر الزمان لوائى به ابى بكر صدّيق ، رضىّ اللّه عنه ، عنايت كرده آن‌جناب را سردار جمعى از اصحاب حنفيه و غير ايشان گردانيده به دفع شرّ آن جماعت نامزد فرمود ، و حال آنكه ايشان در واديى كه به بسيارى درخت و سنگ و ريگ مشهور و معروف بود و عبور از آن به عسرت بلكه به استحالت مذكور و موصوف بود منزل داشتند . صدّيق چون بدانجا رسيد به يك بار كفّار از اطراف و جوانب حمله آورده سپاه اسلام را منهزم ساختند .\r\nآنگاه حضرت شفيع الامم رايت ديگر بسته به امير المؤمنين عمر بن الخطّاب ، رضىّ اللّه عنه ، ارزانى داشت و آن‌جناب را با طايفه‌اى از مسلمانان جهت تدارك آن مهم ارسال فرمود ، تا آنكه عاقبت كار فاروق اعظم نيز به طريق صدّيق اكبر بازآمد . بعد از آن عمرو عاص متكفّل سرانجانم آن امر گشت . او نيز بىآنكه مهمّى از پيش برد به مدينه بازگرديد . پس بعد از آن ، حضرت مقدّس نبوى جهت جناب مرتضوى لوائى عقد فرموده آن‌جناب را سردار آن طايفه از سپاه ظفرپناه گردانيد و فرمان داد كه شيخين و عمرو عاص نيز با آن لشكر در آن سفر مرافقت نمايند و از استصواب امير المؤمنين حيدر كرّار تجاوز جايز ندارند . و آن حضرت تا مسجد احزاب امير المؤمنين على را مشايعت فرموده و در شأن آن جناب ،\r\nبيت\r\n دعايى كه بر لب نارسيده * نويد استجبناها شنيده \r\n\r\n\r\n","description":"","footnote":"\r\n( 1 ) . م : وادى النمله .\r\n( 2 ) . م : شبيخان .\r\n","page_name":" 609 ","page_number":619},
  {"content":"\r\n\r\nبر زبان وحى بيان گذرانيده به جانب وادى الرّمله فرستاد .\r\nجناب مرتضوى متوجّه مقصود گشته شب سير مىفرمود و روز از راه به يك طرف رفته پايين آمده استراحت مىنمود . و چون نزديك به آن وادى رسيد از راهى كه راست به آن وادى مىرفت به آهستگى در حركت آمد و به نفس نفيس پيش لشكر مىرفت . عمرو عاص از اوضاع و اطوار صاحب ذو الفقار استشمام شمائم فتح و فيروزى نموده خواست آن مهم را به زيان آورد ، بنابراين با شيخين گفت : در اين راه از سباع درّندهء اين وادى خطرهاست . مصلحت آن است كه از جانب پشت وادى بر سر اعداء دين شبيخون بريم . شيخين اين سخن را با حضرت مرتضى على ، عليه السّلام ، در ميان نهادند . آن‌جناب خاطرنشان ايشان كرد كه از اين راهى كه ما مىرويم به كام دل انتقام از دشمنان توان كشيد ؛ چرا كه راه گريز ندارند و از راهى كه عمرو عاص مصلحت مىبيند بر ايشان ظفر نتوان يافت ، چرا كه اگر تاب مقاومت نداشته باشند در ساعت روى به گريز نهاده مىروند .\r\nپس شيخين ديگر گوش به سخن عمرو عاص نكردند و او مضطرب شده زبان به تخويف لشكريان بگشود و ايشان را از متابعت شاه ولايت نهى مىنمود ، لكن كسى ملتفت به سخن او نمىشد . و امير المؤمنين على ، عليه السّلام ، به مقتضاى رأى صواب نماى خود طىّ مسافت مىفرمود . صبحى كه به حقيقت شام خذلان مشركان بود ناگاه شاه ولايت‌پناه به سر ايشان ريخته صمصام انتقام در ارباب كفر و ظلام نهاد . آن جماعت تاب ديدار انور ذو الفقار حيدر كرّار نياورده مانند خفّاش از پرتو آفتاب فرار نمودند و خورشيد نصرت و ظفر از افق عنايت ملك دادگر طالع گشته سورهء « و العاديات » در آن باب نازل شده و حضرت رسالت [ پناه 
  ] اصحاب را به فتح بشارت داد .\r\nچون امير المؤمنين على ، عليه السّلام ، مهم اعداء دين را بر وجه دلخواه ساخته اعلام مراجعت برافراخت . و چون به مدينهء طيّبه رسيد سرور انبيا با اصحاب و احباب به استقبال امير المؤمنين بيرون رفت . در آن وقت كه چشم امير المؤمنين به حضرت پيغمبر افتاد از اسب پياده گشته و متوجّه پايبوس حضرت رسالت‌پناه شد . آن حضرت فرمود : يا على سوار شو كه خدا و رسول او از تو راضىاند . امير المؤمنين على از غايت خوشحالى گريان شد و رسول ، صلّى اللّه عليه و آله ، فرمود : يا على لو لا أنّنى أشفق أن تقول [ طائفة من امّتى 
  ] فيك . . . الحديث . « 1 »\r\nابن معاذلى و شافعى به اسناد خود از ابن عباس نقل كرده [ اند 
  ] كه از حضرت شفيع الامم ، صلّى اللّه عليه و آله ، پرسيدند كه يا رسول اللّه آن كلماتى كه خداى سبحانه و تعالى از جهت\r\n\r\n\r\n","description":"","footnote":"\r\n( 1 ) . « الحديث » يعنى « تا پايان حديث » . - و .\r\n","page_name":" 610 ","page_number":620},
  {"content":"\r\n\r\nقبول توبهء حضرت ابو البشر آدم ، على نبيّنا و عليه السّلام ، تلقين فرموده - چنانچه [ آيهء 
  ] كريمهء  فَتَلَقَّى آدَمُ مِنْ رَبِّهِ كَلِماتٍ فَتابَ عَلَيْهِ  « 1 » به آن ناطق است - كدامند ؟ آن حضرت فرمود كه حضرت صفى اللّه به اين ملهم شد كه گويد : اللّهمّ بمحمّد و علىّ و فاطمة و الحسن و الحسين و به اين كلمات طلب عفو الهى نمايد . و مراد از اين كلمات ، اين پنج اسم است .\r\nو بيهقى به اسناد خود از پيغمبر ، صلّى اللّه عليه و آله ، نقل مىكند كه آن حضرت فرمود كه هركه خواهد كه نظر كند به سوى آدم ، صلوات اللّه عليه و آله ، در علمش و به سوى نوح نجىّ اللّه ، صلوات اللّه عليه ، در تقوى و پرهيزگارى ، به سوى ابراهيم خليل اللّه در خلّت او ، به سوى موسى كليم اللّه در هيبتش ، [ و 
  ] به سوى عيسى روح اللّه در عبادت او ، پس گو نظر كن به سوى علىّ بن ابى طالب .\r\nحافظ نعيم در كتاب مليّه از ابى هريره نقل مىكند كه پيغمبر ، صلّى اللّه عليه و آله ، فرمود : بر عرش نوشته بود كه لا إله إلّا اللّه ، محمّد رسول اللّه و قوّيته بابن عمّه علىّ . يعنى : نيست هيچ معبود بحقّى غير از ذاتى كه جامع جميع صفات كمالات است و اوست مستحق عبادت تنها ، هيچ شريكى نيست او را در استحقاق عبادت و محمّد بندهء من و فرستادهء من است و تقويت دادم من محمّد را به پسر عمّ او علىّ بن ابى طالب .\r\nو از جمله احاديثى كه دالّ است بر افضليّت امير المؤمنين على ، گرفتن سورهء برائت است از صدّيق ، رضىّ اللّه عنه . كيفيت اين واقعه چنانچه در اكثر كتب معتبره مسطور است . آن است كه در اواخر شهر ذيقعدهء سال نهم از هجرت سيّد بشر را داعيه شد كه به مكّه شتافته به اقامت مناسك حجّ قيام نمايد . امّا چون به مسامع عليّه رسيد كه مشركان به رسم جاهليّت برهنه و عريان طواف بيت اللّه الحرام مىكنند از غايت كراهت اختلاط ايشان به آن وضع ، عزيمت حجّ را در عهدهء تأخير انداخت اما ابو بكر صدّيق ، رضىّ اللّه عنه ، را سردار سيصد نفر از مهاجر و انصار گردانيده فرمان داد كه به مكّه رود و خلايق را مناسك حجّ تعليم كرده و سورهء برائت بر آن مردم خواند .\r\nبعد از توجّه صدّيق به آن صوب با صواب جبرئيل امين در رسيد و گفت : يا رسول الله فرمان ربّ الارباب چنان است كه بايد هيچ‌كس تبليغ اين رسالت ننمايد و اداء اين پيغام نكند ، الّا تو يا على . و به روايتى آنكه فرمود : تو يا مردمى كه از تو باشد . لاجرم حضرت خاتم رسالت ، صلّى اللّه عليه و آله ، امير المؤمنين على را طلبيده و بر حكم الهى مطّلع گردانيده و فرمود : در عقب صدّيق بشتاب و سورهء برائت را از وى بستان و در موقف عرفات بر مردم\r\n\r\n\r\n","description":"","footnote":"\r\n( 1 ) . پس آدم كلماتى را از پروردگارش فراگرفت و ( خدا ) توبهء او را پذيرفت ؛ ( بقره ، 37 ) .\r\n","page_name":" 611 ","page_number":621},
  {"content":"\r\n\r\nبخوان و اين چهار حديث را به سمع خلائق برسان : اوّل آنكه در بهشت نيايد مگر نفس مؤمن .\r\nدوّم آنكه من بعد هيچ برهنه‌اى طواف خانهء كعبه نكند . سيم آنكه ديگر هيچ مشركى حج نگزارد . چهارم آنكه از كفّار و مشركان هركه عهد موقّت به خدا و رسول داشته باشد تا انقضاء آن وقت بر عهد خود ثابت باشد و اگر وقت او گذشته باشد تا چهار ماه در امان باشد و بعد از گذشتن اين مدّت اگر مسلمان نشود خون و مال او هدر باشد .\r\nحضرت شاه ولايت بر ناقهء غضباء « 1 » خاتم الانبياء سوار شده به جانب حريم حرم شتافته در منزل عرج « 2 » به ابو بكر صدّيق رسيد . چون آن‌جناب شاه ولايت را ديد ، گفت : يا على امير آمده‌اى يا مأمور ؟ جواب داد كه مأمورم ، امّا فرمان الهى به حضرت رسالت‌پناهى چنين رسيده كه سورهء برائت را به من تسليم نمايى كه آن را بر مردم خوانم و كلمات اربعهء مذكوره را به مسامع خلائق رسانم . پس صدّيق شرايط اطاعت به جاى آورده در مرافقت شاه ولايت به مكّه مشرّفه شتافت .\r\nاگر چه جلال الدّين سيوطى در تفسير دررّ المنثور چنين نقل مىكند كه صدّيق از همين‌جا به جانب مدينه مراجعت فرمود ، امّا روايت اشهر آن است كه ايشان به اتّفاق امير المؤمنين على ، عليه السّلام ، به جانب حرم رفته به اتّفاق يكديگر اداء مناسك حج نمودند . امير المؤمنين سورهء برائت را با احاديث اربعه به خلائق رسانيد و بعد از فراغ از لوازم حج صدّيق اكبر در حضرت ولايت مرتضى على ، عليه السّلام ، به خدمت سرور انبيا مراجعت فرمودند .\r\nچون ابو بكر صدّيق به ملازمت رسول ، صلّى اللّه عليه و آله ، رسيد از آن حضرت پرسيد كه از من چه صادر شد كه از خواندن سورهء برائت ممنوع گشتم ؟ رسول ، صلّى اللّه عليه و آله ، فرمود : هيچ منقصت به حال تو راه نيافته ، لكن جبرئيل امين از نزد ربّ العالمين رسيد كه اين رسالت ادا نمىكند الّا تو يا كسى كه از تو باشد . علىّ بن ابى طالب از من است ، و برادر من است ، و وارث من است در اهل و امّت من بعد از من ، و او ادا كنندهء دين و وفا كنندهء وعده‌هاى من خواهد بود . پس ادا نمىكند رسالت مرا به خلائق الّا على .\r\nو نيز از جملهء فضائل آن حضرت بازگشتن آفتاب است بعد از غروب . و اين قضيّه چنانچه در اكثر كتب معتبره مسطور است دو مرتبه به وقوع انجاميد . اوّل آنكه ابو سعيد خدرى و جابر انصارى ، رضىّ اللّه عنهما ، روايت مىكنند كه روزى جبرئيل امين نزد رسول ربّ العالمين نازل\r\n\r\n\r\n","description":"","footnote":"\r\n( 1 ) . غضباء يا قصواء يا جدعاء ناقه‌اى بود از شتران قبيلهء بنى حريس كه ابو بكر آن را همراه ناقه‌اى ديگر هردو را به هشتصد درم خريده بود ، پيامبر ( ص ) آن را از ابو بكر به چهارصد درم خريد . اين شتر همان است كه پيامبر ( ص ) با آن هجرت فرمود ؛ - طبقات ، ج 1 ، ص 485 .\r\n( 2 ) . عرج : موضعى است بين مكّه و مدينه ، و عرجى شاعر منسوب بدانجاست .\r\n","page_name":" 612 ","page_number":622},
  {"content":"\r\n\r\nشد و پيغام الهى رسانيد . در اثناء اين حالت حضرت رسالت‌پناه ، صلّى اللّه عليه و آله ، را خواب دست داد . بنابراين سر مبارك را بر زانوى امير المؤمنين على نهاد تا آنكه آفتاب به مغرب رفت . امير المؤمنين نماز عصر را به ايماء و اشاره ادا نمود . چون آن حضرت بيدار شد فرمود : اى على ! از پروردگار خود بخواه تا آفتاب را جهت تو بازگرداند . پس امير المؤمنين به امر حضرت رسالت‌پناه از حقّ سبحانه و تعالى رد آفتاب درخواست نمود . چون آفتاب بازگشت آن حضرت نماز عصر را ادا فرمود .\r\nمرتبهء دوّم در وقت گذشتن از آب فرات [ بود 
  ] كه بر سر خوارج نهروان مىرفتند . و آن چنان بود كه حضرت امير المؤمنين على از آب گذشته و با جمعى اصحاب نماز ادا فرمود .\r\nاصحاب [ را 
  ] به‌واسطهء گذرانيدن دوابّ خود وقت نماز فوت شد . چون اين معنى به سمع اشرف امير نجف رسيد از حقّ سبحانه و تعالى بازگشتن آفتاب مسألت نمود . چون تير دعاى ايشان به هدف اجابت رسيد و آفتاب از مغرب بازگرديد ، اصحاب نماز عصر را ادا نموده شكر الهى به جاى آوردند .\r\nالقصّه ؛ فضائل و كمالات آن حضرت بيش از آن است كه قوّت بشرى احصاء آن تواند نمود ، لهذا به اين مقدار اكتفا مىشود . « 1 »\r\n\r\nذكر تعدّد ازواج و اولاد خير العباد بعد رسول اللّه ، صلّى اللّه عليه و آله\r\nبه روايت حافظ ابرو و بعضى ديگر از مورّخان نامى امير المؤمنين على ، عليه السّلام ، در اوقات حيات نُه زن به حبالهء نكاح درآورد . اوّل بتول عذرا فاطمهء زهرا دختر خير البشر . تا سيدة النساء در عالم فنا « 2 » اقامت داشت مرتضى على به زن ديگر رغبت نفرمود . « 3 » دوّم امّ البنين بنت حرام « 4 » بن خالد بن جعفر بن ربيعه كلابى . سيم أسماء بنت عميس الخثعميه . چهارم امّ حبيبه بنت ربيعة الثعلبيه . پنجم امامه دختر ابى العاص بن الربيع كه از او زينب بنت خديجه ، رضىّ اللّه عنها ، تولّد نموده . ششم خولة بنت جعفر بن قيس بن مسلمة بن يربوع الحنفيه . هفتم محياة « 5 » دختر امرء القيس بن عدى الكلابيه . هشتم ليلى بنت مسعود بن خالد بن ثابت [ نهشلى 
  ] تميمية .\r\nنهم امّ سعيد بنت عروة بن مسعود الثقفيه .\r\n\r\n\r\n","description":"","footnote":"\r\n( 1 ) . دربارهء نسب على ( ع ) و فرزندان و سيرت آن حضرت ؛ - تاريخ طبرى ( ج 6 ، ص 2695 ) و تاريخ يعقوبى ( ج 2 ، ص 139 ) .\r\n( 2 ) . هرسه نسخه : افنا .\r\n( 3 ) . تاريخ طبرى ، ج 4 ، ص 118 ؛ الكامل ، ج 3 ، ص 199 .\r\n( 4 ) . هرسه نسخه : خرام . به قياس الإصابه ( ج 1 ، ص 375 ) تصحيح شد . در ارشاد ( ج 1 ، ص 355 ) به اشتباه حزام آمده است .\r\n( 5 ) . ق ، ش : حجاه . محياة براى على ( ع ) دخترى آورد كه در كودكى فوت شد ؛ - نهاية الارب ، ج 5 ، ص 257 .\r\n","page_name":" 613 ","page_number":623},
  {"content":"\r\n\r\nاما پسران امير المؤمنين ، به روايت اكثر و اشهر ، پانزده نفر بودند بدين تفصيل : حسن و حسين و محسن پسران فاطمه زهرا ، سلام اللّه عليها . عبد اللّه و عثمان و عباس و جعفر [ كه 
  ] از امّ البنين متولّد شده بودند و در كربلا شهيد گشتند . عبيد اللّه و ابو بكر كه مادر ايشان ليلا بود و ايشان نيز در كربلا به عزّ شهادت فايز شدند . « 1 » يحيى و عون كه مادر ايشان أسماء بنت عميس بود . محمّد و اكبر ، كه به محمّد [ 84 ب 
  ] حنفيه اشتهار يافته از خولة تولّد نمود . عمر الاكبر از ام حبيبه در وجود آمد . محمّد الاوسط به روايت مستقصى مادرش امامه بود و محمّد اصغر به قول صاحب مقصد اقصى از امّ ولد تولّد نمود . به اتّفاق جمهور مورّخين از پنج پسر حضرت ولايت منقبت نسل باقى ماند ؛ حسن و حسين و محمّد حنفيه و عمر ، « 2 » رضى اللّه عنهم . « 3 »\r\nامّا دختران شاه ولايت هفده تن بودند ، به اين ترتيب : زينب الكبرى و امّ كلثوم الكبرى كه دختران فاطمهء زهرا ، عليها السّلام ، بودند . رقيّه بنت ام حبيبه و ام الحسين و رملة الكبرى كه از ام سعيد تولّد نموده بودند . و ما در ساير دختران شاه ولايت از كتبى كه در وقت تحرير در نظر بود به وضوح نپيوست . امّا اسامى ايشان اين است : امّ هانى ، ميمونه ، ام كلثوم ، صغرى ، زينب الصغرى ، امامه ، خديجه ، ام الكرام ، امّ سلمه ، جمانّه ، « 4 » نفيسه ، ام جعفر .\r\nبه روايت صاحب كشف الغمّه محسن ، « 5 » بعد از وفات سيد كاينات و قبل از انقضاء مدّت حمل ، از فاطمهء زهرا ، عليها السّلام ، ساقط شد . ايضا در كشف الغمه مسطور است كه بعد از شهادت شاه ولايت على ، عليه السّلام ، چهارم نفر از ازواج آن حضرت زنده بودند : امامه بنت ابى العاص ، ليلى بنت مسعود التميميه ، اسماء بنت عميس الخثعميه ، امّ البنين .\r\nو به قول بعضى از مورّخين اولاد ذكور امير المؤمنين على ، عليه السّلام ، چهارده نفر بودند و اولاد اثاث نوزده . و روايتى آنكه عدد بنات شاه ولايت از هيجده تجاوز ننموده . و در اين باب اقوال ديگر وارد گشته كه تفصيل آن موجب تطويل است . « 6 »\r\n\r\nذكر خلافت امام حسن ، عليه السّلام\r\nبه اتّفاق جمهور مورّخين چون در سال سىام از رحلت خير البشر ، عليه التّحيّة من الملك الاكبر ، امير المؤمنين على به جوار رحمت حقّ پيوست امام حسن به منبر برآمده گفت : اى مردمان ! امشب از ميان شما مردى بيرون رفت كه متقدّمان مثل او نديده‌اند و متأخّران مانند او\r\n\r\n\r\n","description":"","footnote":"\r\n( 1 ) . و گفته شده است عبيد اللّه را مختار ثقفى كشته است ؛ - پيشين ، ص 258 .\r\n( 2 ) . اين عمر هشتاد و پنج سال زندگى كرد و نيمى از ميراث على ( ع ) در تصرّف او بود و در ينبع درگذشت ؛ - پيشين .\r\n( 3 ) . هرچند پيشتر گفته شد « پنج پسر » ، تنها از چهار تن ياد مىشود . - و .\r\n( 4 ) . هرسه نسخه : حمامه . به قياس نهاية الارب ( ج 5 ، ص 258 ) تصحيح شد .\r\n( 5 ) . در مورد اين كودك ؛ - ارشاد ، ص 168 ؛ تاريخ يعقوبى ، ج 2 ، ص 213 .\r\n( 6 ) . در منابع شيعه شمار فرزندان على ( ع ) بيست و هفت يا بيست و هشت تن ذكر شده است ؛ - ارشاد ، ج 1 ، ص 355 .\r\n","page_name":" 614 ","page_number":624},
  {"content":"\r\n\r\nنشنيده و نخواهند ديد . مردى بودى كه چون رسول ، عليه السّلام ، به قلع و قمع اهل عدوان او را نامزد فرمودى جبرئيل از جانب راست و ميكائيل از جانب چپ موافقت او اختيار كردندى و تا فتح و ظفر دست ندادى مراجعت ننمودى . و در شبى متوجّه حضرت عزّت گشت كه موسى بن عمران در آن شب وفات يافت و عيسى بن مريم در آن عروج به آسمان كرد .\r\nو يك‌يك از قضايا كه در آن شب واقع شده بود نام برد . « 1 » و چون آن حضرت از اداء اين كلمات فارغ شد مردم به طوع و رغبت مراسم بيعت امير المؤمنين حسن بن على ، عليهما السّلام ، تقديم رسانيدند . « 2 » اوّل كسى كه به بيعت امير المؤمنين حسن مشرّف شد قيس بن سعد بن عباده بود و در حالت بيعت گفت : با تو بيعت مىكنم به كتاب اللّه و سنّت رسول اللّه و جهاد مخالفان . امام حسن فرمود : همه در كتاب خدا داخل است ( و احتياج به تصريح نيست ) « 3 » مردم از اين سخن او استدلال كردند كه امام حسن عزيمت قتال با معاويه ندارد .\r\nو چون معاوية بن ابى سفيان از واقعهء هايلهء امير المؤمنين على ، عليه السّلام ، و بيعت خلائق با ولد رشيد او ، امام حسن ، خبر يافت ، ضحّاك بن قيس الفهرى را به نيابت خويش در دمشق گذشته با شصت هزار مرد به عزم تسخير ممالك بيرون آمد . امير المؤمنين حسن بر اين حال اطّلاع يافته با چهل « 4 » هزار كس از كوفه بيرون آمده طىّ مسافت نموده به دير عبد الرحمن نزول فرمود و در آن موضع فرمان داد تا قيس بن سعد با پانزده هزار سوار مقدّمهء لشكر باشد . « 5 »\r\nدر تاريخ ابن اعثم كوفى مسطور است كه چون امير المؤمنين حسن به ساباط مداين رسيد چند روز در آن موضع توقّف نمود تا چهارپايان آسوده شدند . وقت كوچ كردن از آن موضع روزى در ميان انجمن زبان به سپاس و ستايش باريتعالى گشاده گفت : اى مردمان شما به اين شرط با من متابعت كرده‌ايد كه در صلح و جنگ متابعت من نماييد . به خدايى كه قدرت او درجهء كمال دارد كه مرا نسبت به هيچ‌كس از خلق عالم بغض و عدواتى نيست و از شرق تا غرب عالم احدى نتوان يافت كه آزار و كراهيت او در خاطر من باشد . جمعيت و الفت و امن و سلامت و صلاح ذات البين نزد من دوست‌تر از تفرقه و پريشانى و دشمنى و خوف و بغض و\r\n\r\n\r\n","description":"","footnote":"\r\n( 1 ) . و نيز فرمود : يوشع بن نون وصّى حضرت موسى ، عليه السّلام ، در آن شب از دنيا برفت ؛ - ارشاد ، ج 1 ، ص 4 .\r\n( 2 ) . اين واقعه در روز جمعه بيست و يكم ماه رمضان سال چهلم هجرى اتّفاق افتاد .\r\n( 3 ) . ( م و ش : احتياج صريح نيست . - و ) ق : مطلب بين ( ) را ندارد .\r\n( 4 ) . الكامل ، ج 3 ، ص 203 ؛ الإستيعاب ، ج 3 ، ص 370 .\r\n( 5 ) . و نيز آمده است كه امام حسن ( ع ) عبيد اللّه بن عباس را بر مقدّمهء سپاه گماشت و عبيد اللّه ، قيس بن سعد را فرمانده پيشاهنگان خود كرد ؛ - نهاية الأرب ، ج 7 ، ص 12 ؛ ارشاد ، ج 2 ، ص 9 . شيخ مفيد مىنويسد : عبيد اللّه در مقابل دريافت هزار هزار درهم به معاويه پيوست . نيز مقايسه كنيد با العبر ، ج 1 ، ص 642 . و حاكم نيشابورى گويد : حسن ( ع ) مقدّمهء سپاه را كه تعدادشان ده هزار نفر بود به پسر عمويش عبد اللّه بن جعفر سپرد ؛ - مستدرك الحاكم ، ج 3 ، ص 174 .\r\n","page_name":" 615 ","page_number":625},
  {"content":"\r\n\r\nعداوت است . مردم از اين كلمات دانستند كه با معاويه صلح كرده ترك رياست خواهد كرد . و در اين وقت طايفه‌اى از خوارج با يكديگر گفتند كه و اللّه اين شخص هم چون پدر خويش كافر شد .\r\nدر اين اثناء معاويه به سرحدّ عراق نزول كرده « 1 » به سوى مغيرة بن شعبه ، كه از جانب امير المؤمنين على ، عليه السّلام ، والى مكّه بود ، استمالت‌نامه‌اى نوشته تا مغيره نيز با او بيعت نمود . و در اين سال مغيره به نيابت معاويه با مردم حج گزارد . و مردم اراجيف در ميان انداختند كه قيس بن سعد كشته شد . القصّه ، لشكر امام حسن ، عليه السّلام بر وى شوريده قصد كشتن آن حضرت كردند و پيراهن بر تن او پاره‌پاره كرده و بساطى كه در او نشسته بود در ربودند . چون امير المؤمنين حسن اين حال مشاهده نمود ، فرمود : لا حول و لا قوّة إلّا باللّه العلىّ العظيم . و از گفتن اين سخنان پشيمان شد .\r\nو در روضة الصفا مذكور است كه خبر شهادت امير المؤمنين علىّ ، عليه السّلام ، چون به گوش معاوية بن ابى سفيان رسيد عزم تسخير ممالك عراق نموده عبد اللّه بن عامر را از پيش فرستاد .\r\nچون امير المؤمنين حسن بر آن‌حال وقوف يافت از كوفه بيرون آمده محاربهء عبد اللّه عامر را وجههء همّت خود ساخت . چون به ساباط مداين رسيد اثر كراهيت جنگ بر صفحات احوال اصحاب مشاهده فرمود . بنابراين خطبه‌اى خواند و در اثناء آن گفت : اى مردمان بدانيد كه در سينهء من كينهء هيچ مسلمانى نيست و به شما نيز همين اعتقاد دارم و ملاحظه مىكنم كه خاطر اكثر اصحاب از ارتكاب حرب با مخالفان متنفّر است . و من شخصى نيستم كه خلايق را بر امرى كه خلاف طبع ايشان باشم تكليف نمايم .\r\nپس بعضى از لشكريان كه مذهب خوارج داشتند گفتند كه حسن كافر شد چنانچه پدرش قبل از اين كافر شده بود . و طايفه‌اى بر اين اكتفا ننموده مصلّى و جامه‌هاى او غارت كردند و رداء او از روش آن‌جناب بركشيدند . آن حضرت بر اسب خود سوار شده ندا كرد كه : قوم ربيعه و همدان كجايند ؟ پس آن دو قبيله به حفظ و حمايت امير المؤمنين پرداخته شرّ قوم از وى بازداشتند . امير المؤمنين به جانب مداين روان شد . « 2 » در اثناء راه شخصى ، كه او را قبيصهء جرّاح « 3 » مىگفتند ، انتهاز فرصت نموده زخمى بر ران آن حضرت زد . عبد اللّه حنظل\r\n\r\n\r\n","description":"","footnote":"\r\n( 1 ) . محل فرود معاويه را مسكن نوشته‌اند ؛ منطقه‌اى در انبار ، نزديك اوانا ، بر كنار نهر دجيل ؛ - معجم البلدان ، ج 8 ، ص 54 .\r\n( 2 ) . اين داستان در تاريخ طبرى ، الكامل ، مقاتل الطالبين ابو الفرج اصفهانى ( ص 63 ) به گونه‌اى ديگر آمده است .\r\n( 3 ) . نام اين شخص در مقاتل الطالبين ( ص 63 ) ، جمهرة أنساب العرب ( ص 184 ) ، و ارشاد ( ج 1 ، ص 9 ) جراح بن سنان ، و در نهاية الأرب ( ج 7 ، ص 12 ) ابن اقيصر ثبت شده است .\r\n","page_name":" 616 ","page_number":626},
  {"content":"\r\n\r\nو عبد اللّه بن ظبيان آن ملعون را كشتند . آن‌جناب نالان و مجروح در قصر ابيض مداين فرود آمد . « 1 » جرّاحان به معالجهء آن حضرت مشغول شدند . شفا يافت .\r\nدر اين اثناء معاويه به انبار رسيده قيس بن عباده را ، كه از قبل امير المؤمنين حسن در آن موضع مىبود ، محاصره كرد و عبد اللّه بن عامر به نزديك مداين رسيد . امير المؤمنين حسن از آن موضع به عزم جنگ بيرون آمد . چون تلاقى فريقين روى نمود عبد اللّه عامر فرياد برآورد كه من مقدمهء [ لشكر 
  ] معاويه‌ام و غرض من محاربه و جنگ نيست ، معاويه با جمعى كثير در ولايت انبار است ، اكنون سلام من به ابو محمّد حسن بن على برسانيد و بگوييد كه عبد اللّه تو را به خدا سوگند مىدهد كه دست از محاربه بازدار و در هلاك نفس خويش و اين جماعت كه با تواند نكوشى .\r\nچون سپاه امام حسن سخن عبد اللّه بن عامر را شنيدند و هم و هراس بر ضماير ايشان استيلا يافته دست از كارزار بازداشتند و كار از دست رفت . امير المؤمنين حسن ، عليه السّلام ، به مداين درآمد و عبد اللّه عامر به محاصره مشغول شد . و چون امام حسن ضعف اصحاب خود مشاهده نمود به عبد اللّه عامر پيغام داد كه من ترك خلافت كردم و زمام اختيار در كف اقتدار معاويه مىگذارم ، مشروط به چند شرط . يكى آنكه اگر معاويه كينه‌اى از اهل عراق و شيعهء امير المؤمنين على ، عليه السّلام ، را كشته باشد انتقام نكشد ، و سياه و سفيد از وى در امان باشند ، و هيچ‌كس را مؤاخذه نكند ، و خراج اهواز را هرساله به آن حضرت مسلّم دارد ، و مبلغ دو هزار هزار درم سال بسال به امام حسن رساند ، و در عطايا و صلات بنى هاشم را بر ساير مردم ترجيح و تفضيل نمايد .\r\nدر روضة الصفا مسطور است كه يكى از شرايط اين بود كه پنج هزار درم از بيت المال كوفه به امام حسن ، عليه السّلام ، گذارد تا قضاء ديون خويش از آن كند و خراج فسا و [ 85 الف 
  ] دارابجرد و فارس را هرساله به مدينه فرستد تا امام حسن در مهمات خويش صرف نمايد .\r\nو سبّ امير المؤمنين و آل و اصحاب او بر طرف كند .\r\nابو حنيفهء دينورى گويد كه چون ابن عامر خبر مصالحه به معاويه فرستاد جميع ملتمسات امير المؤمنين حسن را معاويه به انجاح مقرون داشته در آن باب به خطّ خويش وثيقه نوشت و به خاتم خود مهر كرده سوگندان مغلظه ياد نمود كه خلاف آن نكند و فرمود كه رؤساى شام اسامى خويش در آن وثيقه نوشتند و آن عهدنامه به عبد اللّه عامر فرستاد . ابن امر آن صحيفه به\r\n\r\n\r\n","description":"","footnote":"\r\n( 1 ) . فرمانده اين محل سعد بن مسعود ثقفى ، عموى مختار ، بود . مختار به عموى خود پيشنهاد مىكند كه امام حسن ( ع ) را به معاويه تسليم كند ، و او نمىپذيرد .\r\n","page_name":" 617 ","page_number":627},
  {"content":"\r\n\r\nجانب امام حسن روان كرد . امام حسن به صلح رضا داده نامه‌اى به قيس بن سعد نوشت مضمون آنكه : ميان من و معاويه صلح واقع شد ، مىبايد كه از سر منازعه درگذرد و امر حكومت به او گذارد . چون نامه به قيس رسيد صورت واقعه را با سپاه عرض كرده گفت : يكى از دو كار بايد كرد ؛ يا بىامام بر قتال معاويه مبارزت بايد نمود ، يا اطاعت معاويه بايد كرد . لشكر شقّ دوّم اختيار كردند و قيس به مداين رجوع نمود .\r\nو در روضة الصفا مذكور است كه چون امام حسن عزم آن كرد كه بعد از اين محاربه ننمايد ، عبد اللّه بن حارث بن نوفل را كه خواهرزادهء معاويه بود به رسالت نزد او فرستاده پيغام داد كه اگر بر مقتضاى كتاب خداى سبحانه و تعالى و سنّت رسول با زيردستان عمل خواهى كرد و مردم از مال و جان تو ايمن و مطمئن خواهند بود ، مقاليد امر و نهى عالميان را در قبضهء اقتدار تو خواهم نهاد ؛ و الّا به قدر وسع و امكان در دفع تو خواهم كوشيد ،  حَتَّى يَحْكُمَ اللَّهُ بَيْنَنا وَ هُوَ خَيْرُ الْحاكِمِينَ .  « 1 » معاويه از اين سخن خوشحال گشته گفت : آنچه بر زبان حسن گذشته قبول كردم و اگر ملتمسى ديگر دارد آن را نيز قبول دارم . عبد اللّه گويد امام حسن گفت : تسليم حكومت موقوف بر چند شرط ديگر است . معاويه پرسيد : آن كدام است ؟ عبد اللّه جواب داد كه يكى آن است كه اگر تو پيش از وى ارتحال نمايى امر خلافت به وى باشد . ديگر آنكه در ايّام حكومت خويش هرسال پانصد هزار درم از بيت المال به او بدهى . ديگر آنكه خراج دارابجرد فارس سال بسال به وى رسانى . معاويه گفت : اين همه قبول كردم .\r\nبعد از آن كاغذى سفيد مهر كرده به عبد اللّه داد و گفت : اين صحيفهء مختوم را به حسن ده و بگوى كه معاويه مىگويد كه نشان اسعاف مقاصد تو اين مهر من است بر كاغذ . اكنون غرض آن است كه سطرى چند بر اين صحيفه نويسى كه مبتنى باشد بر موافقت و مبايعت تو با من و گواهى جمعى از اصحاب تو بايد كه بر اين صحيفه مرقوم گردد . عبد اللّه كاغذ را گرفت بازگشت و معاويه طايفه‌اى از اعيان قريش به رفاقت او نامزد فرمود . چون آن جماعت به خدمت امير المؤمنين حسن رسيدند و صورت واقعه معروض داشتند امير المؤمنين حسن فرمود : آنچه با معاويه گفتند كه بعد از وفات او خلافت به من تعلّق داشته باشد ، من نگفتم و من خواهان اين امر نيستم ؛ كه اگر خواهان و طالب بودمى امروز از سر او نمىگذشتم و خراج فسا و دارابجرد را نيز نمىخواهم و ملتمس معاويه را مبذول مىدارم . و آنگاه دبير خود را بخواند و او را فرمود بنويس :\r\n« بسم اللّه الرحمن الرحيم ، اين مصالحه‌ايست ميان حسن بن على بن ابى طالب و معاوية بن\r\n\r\n\r\n","description":"","footnote":"\r\n( 1 ) . [ پس صبر كنيد 
  ] تا خدا ميان ما داورى كند و او بهترين داوران است ؛ ( اعراف ، 87 ) .\r\n","page_name":" 618 ","page_number":628},
  {"content":"\r\n\r\nابى سفيان به آنكه اقرار به امر صلح مىكند و خلافت به او مىگذارد كه چون وفات معاويه نزديك رسد هيچ‌كس را به خلافت نصب نكند و كار خلافت به شورى گذارد تا مسلمانان هركس را كه مصلحت دانند به امر حكومت نصب كنند . شرط ديگر آن است كه اهل اسلام از دست و زبان او ايمن باشند و با كافهء خلائق عدل و انصاف ورزد . شرط سيم آنكه شيعيان و موالى امير المؤمنين على ، سيّما فرزندان حضرت ، از وى ايمن باشند و به هيچ نوع تعرّضى به آن جماعت نرساند . »\r\nبر اين جمله عهد كردند :\r\n. . . و پذيرفت معاوية بن ابى سفيان و با خداى عزّ و جلّ عهد و ميثاق بست و قبول كرد كه به اين شرط وفا كند و پيرامون مكر و كيد نگردد و دربارهء حسن بن على و برادرش حسين و ساير فرزندان علىّ بن ابى طالب بدى نينديشد و ديگرى را نفرمايد كه به ايشان و متعلقان ايشان مضّرتى برساند و آن طبقه در هرقطرى از اقطار دنيا كه باشند از بدى او و گماشتگان او مصون و محفوظ باشند . بر اين جمله گواه گرفت عبد اللّه بن حارث بن نوفل ، و عمر بن ابى سلمه ، و فلان و فلان .\r\nچون مقدّمات صلح استحكام يافت [ و 
  ] اين خبر به سمع قيس بن سعد رسيد با ياران خود گفت : چون حسن بن على بر چنين امرى اقدام نمود شما را ناچار دو كار يكى بايد كرد . يا جنگ كنيد بىپيشوا ، يا به اين بيعت با ضلالت اقدام نماييد . ياران گفتند : اگر چه اين بيعت بر ضلالت است ، امّا در ضمن آن خونهاى ما محفوظ مىماند و چيزى كه به سبب آن جان و مال و اهل و عيال ما محفوظ ماند دوست‌تر مىداريم . « 1 »\r\nقيس بن سعد با آن جماعت متوجّه كوفه شد « 2 » و به ملازمت امام حسن رسيد . متعاقب قيس بن سعد ، معاويه نيز با لشكر خويش به كوفه درآمده در قصر امارت فرود آمد و كس به طلب امام حسن فرستاد تا با او بيعت كند . امام حسن جواب داد كه من بدان شرط و قرار با تو بيعت كردم كه مردمان همه از تو ايمن باشند . معاويه گفت : مردمان همه از من امان دارند الّا قيس بن سعد بن عباده ، كه او را نزديك من امان نيست . امام حسن جواب داد : پس بيعت من بيعت نيست . اگر مىخواهى كه بيعت من با تو مستحكم باشد قيس را ، بلكه جملهء عالميان را ، از\r\n\r\n\r\n","description":"","footnote":"\r\n( 1 ) . در خصوص اعتراض لشكريان به امام حسن به خاطر صلح با معاويه ؛ - الفتوح 769 ؛ الاستيعاب ، ج 1 ، ص 372 ؛ نهاية الأرب ، ج 7 ، ص 16 .\r\n( 2 ) . معاويه قبل از رسيدن به كوفه در نخيله نماز جمعه را برگزار كرد و بعد آن خطبهء مشهورش را ايراد كرد كه : « . . .\r\nبه خدا من با شما جنگ نكردم كه شما نماز بخوانيد يا روزه بگيريد . . . . من با شما جنگ كردم تا بر شما امير شده حكومت كنم . . . » .\r\n","page_name":" 619 ","page_number":629},
  {"content":"\r\n\r\nخود ايمن دارى و جانب جميع مسلمانان على العموم رعايت كنى . چون اين سخن به سمع معاويه رسيد قيس را نيز امان داد .\r\nبعد از آن امام حسن نزد معاويه آمد و با او بيعت كرد . معاويه گفت : برادر خود ، حسين ، را بخوان تا او نيز بيعت كند . كس به طلب امام حسين رفت . ايشان ابا و امتناع نموده نيامدند . امام حسن فرمود : اى معاويه دست از برادرم حسين باز دار و او را بر بيعت خود اكراه مكن كه او به بيعت من مطلقا راضى نيست ، چه جاى آنكه خود بيعت كند . او هرگز با تو بيعت نكند تا او را بكشند ، و او را نتوان كشت تا اهل بيت او را نكشند . اگر تمامى لشكر شام بر سر او جمع شود بيعت حسين با تو صورت نبندد . معاويه چون از امام حسن اين قبيل سخن شنيد از طلب امام حسين ، عليه السّلام ، دست بازداشت .\r\nروايتى آنكه چون امام حسين ، عليه السّلام ، از بيعت معاويه امتناع نمود امام حسن او را زجر نموده تكليف نمود تا بيعت كرد . اماميهء اثنى عشريه اين روايت را مسلم ندارند ؛ و العلم عند اللّه .\r\nبعد از آن معاويه به طلب قيس بن سعد فرستاد تا بيعت كند . قيس ابا نمود . پس امام حسن قيس را بخواند و نصيحت كرد و گفت : مصلحت در اين است ، برو و با معاويه بيعت كن . قيس گفت : اى پسر رسول خدا تو را در گردن من حق بيعت است و من ربق بيعت از گردان خويشتن بازنتوانم كرد ، مگر كه تو آن ربقه را از گردن من جدا كنى . امير المؤمنين حسن ، عليه السّلام ، گفت : تو را از بيعت خويشتن بحل كردم و روا مىدارم كه با معاويه بيعت كنى ؛ چه من با او بيعت كردم .\r\nچون امير المؤمنين حسن ، عليه السّلام ، قيس را بسيار به بيعت معاويه مبالغه نمود قيس از روى اكراه آمده با او بيعت كرد . « 1 » معاويه گفت : اى قيس ! من نمىخواستم كه اين كار مرا مسلّم گردد و تو زنده باشى . قيس گفت : من هم نمىخواستم كه تو خلافت كنى و من زنده باشم .\r\nجماعتى كه حاضر بودند ايشان را تسكين دادند تا آنكه غضب هردو جانب فرونشست و كار خلافت بر معاوية بن ابى سفيان قرار گرفت .\r\nدر تاريخ ابن اعثم كوفى مسطور است كه روز ديگر امام حسن به وجه سنّت سلام نزديك معاويه آمد . چون مجلس از معارف و اعيان كوفه و شام پر شد معاويه روى به امام حسن كرد و گفت : يا ابا محمّد ، جوانمردى كردى ؛ كه تا جهان بوده هيچ‌كس نكرده و همانا تا جهان باشد كسى ديگر مثل اين جوانمردى نكند و اين نوع جود و سخاوت از خاندان نبوّت عجب نيست .\r\n\r\n\r\n","description":"","footnote":"\r\n( 1 ) . روايتى ديگر حاكى از اين است كه قيس ، پس از دريافت نامه‌اى سفيد ممهور به مهر معاويه جهت نوشتن شرايط خود براى مصالحه ، با وى بيعت كرد ؛ - العبر ، ج 1 ، ص 643 .\r\n","page_name":" 620 ","page_number":630},
  {"content":"\r\n\r\nاكنون چون اين نوع احسان فرمودى و آزادوار از سر خلافت خاسته به من تسليم فرمودى اگر همانا نوعى كنى كه تمام مردم اين معنى را بدانند احسان تو در حقّ من كمال مىيابد .\r\nامير المؤمنين حسن ، عليه السّلام ، فرمود : سهل است ، چنان كنم . « 1 » پس امام حسن بر منبر رفت و بعد از حمد و ثناى الهى و صلوات بر حضرت رسالت‌پناهى فرمود :\r\nاى مردمان ، بدانيد كه هيچ زيركى وراء تقوى و پرهيزكارى نيست و هيچ حماقت بدتر از فسق و فجور نتواند بود . اگر شما امروز ميان جابلقا و جابلسا مردى [ 85 ب 
  ] طلب كنيد كه جدّ او سيّد المرسلين محمّد ، صلّى اللّه عليه و آله ، باشد بدون من و برادر من حسين هيچ‌كس را بدين صفت نيابيد . شما كه امروز هدايت يافتيد و از ظلمت كفر و شرك بيرون آمديد به‌واسطهء جدّ ماست ، صلّى اللّه عليه و آله . و بارى سبحانه و تعالى شما را به وساطت جدّ ما از حضيض مذلّت خلاص داده و به درجهء عزّت رسانيده و بعد از آنكه خامل الذكر بوديد منشور عالميان گردانيده و بعد از قلّت عدد شما را بسيار گردانيده . شما را بلكه جملهء عالميان را معلوم است و محقّق كه خلافت جدّ من بعد از پدر من حقّ من بود و همانا هيچ آفريده را در اين معنى شكّى و شبهه‌اى نيست ، و شما تقصير نكرديد بعد از واقعه‌اى كه پدر مرا افتاده به طوع و رغبت به من بيعت كرديد . و من مىتوانستم كه به مصالح خلافت قيام نمايم و با معاويه كه با من در اين امر منازعه مىنمود جنگ كنم و چندان‌كه امكان داشته باشد بكوشم و خلافت به دو ندهم ، اما چون در آن صورت خونهاى مسلمانان ريخته مىشد و كشش بسيار خواستى شد و من روا نداشتم كه مسلمانان را به سبب آنكه ما در چهار بالش خلافت نشينيم رنجى رسد و كشته شوند ، بنابراين بعد از تأمّل و تفكّر با معاويه بيعت كردم و اين كار را به دو سپردم به شرط آنكه جانب عموم مسلمانان نگاهدارد و طريق عدل و انصاف سپرد و از ظلم و حيف احتراز نمايد و مرا و برادر مرا و فرزندان و شيعيان و مواليان ما را به جان و مال ايمن دارد . معاويه جميع اين شرايط را قبول كرده و ما عهدنامه نوشتيم و جماعتى را از معارف و عدول بر آن گواه گرفته . اكنون شما اى اهل كوفه كه با من بيعت كرديد بدان قرار كه جنگ كنيد با هركه من با او جنگ كنم و صلح كنيد با آن‌كس كه من با او صلح كنم ، من با معاوية بن ابى سفيان صلح كردم ؛ چه مصلحت اهل اسلام را نزديكتر ديدم از آنكه در جنگ كردن خونهاى مسلمانان ريخته شود و خلل به احوال ايشان راه يابد . خداى تعالى دانا و شاهد حال است كه ارادهء من از اين مصالحه غير از اصلاح و ابقاء شما چيز ديگرى نيست . و السّلام .\r\nبعد از آن عمرو عاص برپاى خاست و گفت :\r\n\r\n\r\n","description":"","footnote":"\r\n( 1 ) . خواهش معاويه از امام حسن ( ع ) براى ايراد خطبه دسيسهء عمرو عاص بوده ؛ - مروج الذهب ، ج 2 ، ص 52 ؛ مقاتل الطالبين ، ص 72 ؛ الكامل ، ج 3 ، ص 204 ؛ نهاية الأرب ، ج 7 ، ص 16 ؛ الاستيعاب ، ج 1 ، ص 374 .\r\n","page_name":" 621 ","page_number":631},
  {"content":"\r\n\r\nاى اهل عراق ، ما و شما بر راه راست و طريق مستقيم بوديم . هواهاى مختلف ما را از يكديگر جدا افكنده و تفرقه به احوال ما شما راه يافت و جنگها و محاربتها در ميان افتاد ، چنانچه به شرح حاجت ندارد . و كار بدان درجه رسيد كه حكمين نصب كرده شد و همگنان به حكم ايشان كه بر وفق كتاب خدا و سنّت مصطفى ، صلّى اللّه عليه و آله ، كنند راضى شديم .\r\nچون حكم حكمين بر آن وجه به امضا رسيد شما بر من افزودنى جستيد و ظلم مىكرديد .\r\nاكنون حق در مركز خويش قرار گرفت و جهانيان از محاربه و منازعه بياسودند . شما را عذر گذشته مىبايد خواست و نافرمانيهاى سابق را به متابعت و انقياد تدارك بايد نمود تا مصالح و مهمّات دين و دنياى شما انتظام يابد و پراكندگيهاى زايل گردد . و السّلام .\r\nبعد از آن معاويه به سخن درآمد و گفت :\r\nاى مردمان ! بدانيد كه پيش [ از 
  ] ما هر طايفه‌اى كه بعد از وفات پيغمبر خويشتن با يكديگر طريق مخالفت مىسپردند و شيوهء منازعت و مخاصمت پيش مىگرفتند ارباب خير و صلاح مغلوب بوده‌اند و اصحاب شرّ و فساد غالب ، الّا امّت محمّد رسول اللّه ، صلّى اللّه عليه و آله ، كه تقدير بارى سبحانه و تعالى در حقّ ايشان چنان است كه در جميع احوال اهل صلاح مستولى باشند و اصحاب فسق و فساد مخذول و منكوب . و آنچه تا اين غايت از محاربتها و منازعتها افتاد و خونها ريخته شد و خللهايى كه به احوال مسلمانان راه يافت گذشت ، امروز به حمد اللّه كه كارها را نظمى و نظامى پيدا آمد و تفرقه و پريشانى زايل گشت . امروز به حمد اللّه بعد از تزلزل بسيار حق در مركز خود جاى گرفت . و غرض از آن شروط كه در مبداء اين كار كردم مرافقت و موافقت و اجتماع كلمهء امّت بود و چون پريشانيها زايل گشت و نايرهء فتنه اطفا پذيرفت و دعوت ما عزيز شد ، هرشرطى كه كردم آن روز مردود است امروز ، و هروعده كه كردم سر سرشتهء آن به دست من است ؛ اگر خواهم وفا كنم و [ اگر 
  ] خواهم خلاف آن به فعل آرم شما را به آن هيچ‌كس كارى نباشد ، بلكه شما را به اطاعت و متابعت من بايد بود . و السّلام .\r\nمردمان چون اين سخنان از معاويه شنيدند بر هم آمده زبان به دشنام معاويه گشادند و قصد كشتن او كردند و نزديك بود كه آتش فتنه برافروخته شود و خونها ريخته گردد . معاويه بسيار ترسيد و از گفتهء خود پشيمان شد ؛ كه در اين اثنا مسيّب بن نحبة الفزارى برخاست و نزديك امير المؤمنين حسن ، عليه السّلام ، آمد و گفت : من هرچند تأمّل مىكنم به هيچ نوع مرا اين مشكل حلّ نمىشود و تعجّب من از تو به آخر نمىرسد با آنكه صد هزار مرد شمشيرزن در ملازمت تو كمر انقياد و اطاعت بسته منتظر فرمان‌اند چرا با معاوية بن ابى سفيان بيعت كردى ؟\r\nمعذلك از براى خود و اهل بيت خود و شيعيان و مواليان خود از او عهدى ظاهر نگرفتى و صلح‌نامه‌اى نوشتى كه ميان تو و ميان اوست و ديگر مردمان چنان كه مىبايد از آن خبر ندارند ،\r\n\r\n","description":"","footnote":"","page_name":" 622 ","page_number":632},
  {"content":"\r\n\r\nبنابراين است كه معاويه بر منبر مىرود و مىگويد كه من عهدى كه كردم سررشتهء آن به دست من است اگر خواهم بدان وفا كنم و اگر خواهم نكنم . در حضور تو چنين سخن مىگويد . و اللّه كه اين سخن با تو مىگفت و با هيچ‌كس ديگر كار ندارد . الغرض سهوى عظيم و خطايى بزرگ است كه تو را افتاد و عاقبت اين كار خير باد .\r\nامير المؤمنين حسن گفت : راست مىگويى اى مسيّب . اين كار از من بىتأمّل صادر شد . در تدارك آن‌چه مىانديشى و تدبير چيست ؟ مسيّب گفت : تدبير آن است كه از اين بيعت كه كردى بازگردى و به سر كار خويشتن روى و او را بگويى كه اوّلا تو عهد شكستى كه در مشافههء من گفتى اگر خواهم به عهد وفا كنم و اگر نخواهم نه . پس امير المؤمنين حسن يك لحظه به فكر فرورفت . بعد از آن گفت : اى مسيّب من دل از اين كار گرفته‌ام و در بند حطام دنياوى نيستم .\r\nغدر از من نيكو نباشد و خاتمهء مرضى ندارد . اگر مرا ميل جاه بودى معاويه را ياراى آن نيست كه در جنگ برابر من ايستادى ؛ چه من از او در كلّ احوال و ساير اعمال صبورتر و ثابت قدم‌ترم ، تا به جنگ چه رسد ! و ليكن من بدين مبايعت كه كردم صلاح رعيّت و نظام كار مسلمانان خواستم . شما نيز به قضاء سبحانه و تعالى راضى شويد و اين امر را به او واگذاريد و طريق منازعه و مخاصمه نسپريد تا مصلحان برآسايند و از مفسدان بازدهند .\r\nدر اثناء اين حال مردى از اهالى بصره كه نام او عنيدة بن عمرو الكندى بود درآمد كه زخمى ناخوش بر روى داشت و امير المؤمنين حسن ، عليه السّلام ، او را مىشناخت . از او پرسيد : اين زخم چيست كه بر روى تست ؟ گفت : اين زخم در جنگى كه با معاويه كردم به موافقت قيس بن سعد مرا رسيد . حجر بن عدىّ الكندى گفت : كاشكى تو آن روز از اين زخم به مردى و ما همه هلاك مىشديم تا اين روز نمىديديم ؛ كه امروز به مراد دل خصم شد و ما دلتنگ و غصّه‌ناك بمانديم . مرگ ما را از اين زندگانى بهتر و خوشتر .\r\nچون امير المؤمنين حسن ، عليه السّلام ، اين سخنان از حجر بن عدىّ شنيد رنگ از روى آن حضرت رفت و بسيار ناخوش گشته از مجلس برخاست و به منزل رفت و كس به طلب حجر بن عدىّ فرستاد . چون حاضر آمد او را مراعات كرد و تلطّف بسيار نمود . بعد از آن فرمود : اى حجر من شفقت تو دانسته‌ام و اعتقاد تو معلوم دارم . اين سخن كه در مجلس معاويه گفتى جاى آن نبود .\r\nمن مىخواستم كه تو را در آن مجلس دلدارى دهم ، امّا جماعت بيگانه حاضر بودند . دل فارغ دار و ناخوشى به خود راه مده . من اين كار كه كردم از جهت شما تنها كردم تا تنهاى شما آسوده باشد و خونهاى مسلمانان ريخته نشود . من از اين دنياى غدّار مآلى بر نگرفته‌ام و طمع جاه و زيارتى مال ندارم . خلافت عهدهء بزرگى است . اين‌بار از دوش خويش برگرفتم و بر دوش معاويه نهادم تا من به عبادت خالق بپردازم . شما را به رضاى من بايد بود و امثال اين سخنان نمىبايد گفت .\r\n\r\n","description":"","footnote":"","page_name":" 623 ","page_number":633},
  {"content":"\r\n\r\nدر اين اثنا كه امير المؤمنين حسن با حجر بن عدىّ اين معارضه مىداشت سفيان تميمى درآمد و گفت : السّلام عليك يا مذلّ المؤمنين - يعنى : سلام بر تو اى خواركنندهء مؤمنان - اين چه بود [ 86 الف 
  ] كه تو كردى ؟ كاشكى كه ما و تو همه بمرديم و اين خوارى نديديمى .\r\nامير المؤمنين حسن فرمود : اى ياران ! سخن من بشنويد كه رسول ، صلّى اللّه عليه و آله ، از دنيا بيرون نرفت تا او را حال ملك بنى اميّه مكشوف نشد . آن حضرت در روياء خود مشاهده فرمود كه جمعى از بنى اميّه مانند بوزينه‌ها بر منبر آويختند و سخن مىگفتند ، چنان كه كريمهء  « وَ ما جَعَلْنَا الرُّؤْيَا الَّتِي أَرَيْناكَ إِلَّا فِتْنَةً لِلنَّاسِ وَ الشَّجَرَةَ الْمَلْعُونَةَ فِي الْقُرْآنِ »  « 1 » - يعنى : نگردانيديم آن خواب را كه به تو نموديم مگر فتنه و ابتلايى از براى مردمان و نگردانيديم درختى كه ملعون است در قرآن مگر فتنه و ابتلاى خلق . و جلال الدّين سيوطى در تفسير درّ المنثور آورده كه از عايشهء صدّيقه منقول است كه مراد از شجرهء ملعونه در قرآن بنى اميّه‌اند - نازل شد . و چون از انشاء اين حال رسول ملك متعال بسيار پريشان‌خاطر و ملول گشت حق سبحانه و تعالى جهت تسلّى آن حضرت اين آيه فرستاد كه  « لَيْلَةُ الْقَدْرِ خَيْرٌ مِنْ أَلْفِ شَهْرٍ »  « 2 » - يعنى : شب قدر بهتر از هزار ماه است كه مدّت حكومت بنى اميّه خواهد بود . « 3 »\r\nچون امام حسن ، عليه السّلام ، سخن را به اينجا رسانيد ، امام حسين فرمود : اين كار از تدارك گذشته و اگر همه عالم جمع شوند و خواهند كه اين كار به اصلاح آرند نتوانند . من اين كار را كه تو كردى بسيار مكروه مىداشتم ، ليكن نخواستم كه تو را مخالفت كنم ؛ از اين جهت چيزى نگفتم تا مردمان نگويند كه برادران بعد از وفات پدر با يكديگر مخالفت مىكنند ، و الّا بر خاطر من بسيار گران آمد . بعد از آن مسيّب گفت : يا امير المؤمنين كار ما سهل است . معاويه به ما محتاج است و بالضروره او را جانب ما مرعى بايد داشت . امّا دل ما در كار شما حيران است و از آن مىانديشم كه مبادا معاويه نقض عهد روا دارد و جانب شما را فروگذارد .\r\nالقصّه ؛ چون سخن به اينجا كشيد هريكى به منزل خويش مراجعت نمودند و معاويه به جانب شام رفت و امام حسن به جانب مدينه مراجعت فرمود .\r\nدر روضة الصفا آورده كه اوّل كسى كه امير المؤمنين حسن را بر اين كار سرزنش كرد و بر حرب تحريص مىنمود حجر بن عدىّ بود . مفصّل اين مجمل آنكه چون حجر آن‌جناب را ملاقات نمود گفت : اى پسر كاشكى من پيش از اين مرده بودم تا اين روز نمىديدم . تو ما را از زمرهء اهل عدل بيرون آورده در فرقهء ارباب جور داخل گردانيدى و ما به‌واسطهء اين حركت تو\r\n\r\n\r\n","description":"","footnote":"\r\n( 1 ) . اسراء ، 60 .\r\n( 2 ) . قدر ، 3 .\r\n( 3 ) . اگر مدّت حكومت بنى اميّه و بنى مروان نود و دو سال باشد ( از 41 تا 132 ) از هزار ماه بيشتر است مگر آنكه مدّت حكومت عبد اللّه بن زبير ( در مكه ) و برخى ديگر را از آن بكاهيم .\r\n","page_name":" 624 ","page_number":634},
  {"content":"\r\n\r\nطريق هدايت كه سالها در آن سلوك مىنموديم گذاشته روى به باديهء غوايت و عداوت كه مدتها از آن گريزان بوديم نهاديم و به صفت دنائت و خسّت كه لايق به حال و طور ما نبود گرفتار گشتيم . اكنون اگر صلاح باشد بر سر حرف نخستين رويم .\r\nاين سخن بر طبع اشرف آن حضرت دشوار آمده گفت : اى حجر من بنابر آن مسند رياست را به معاويه مسلّم داشتم كه طباع اكثر مردم خود را به صلح مايل مىديدم و چون اثر كراهيت جنگ در پيش آن جماعت مشاهده نمودم با خود گفتم چگونه مردم را بر امرى كه از آن گريزان باشند ترغيب نمايم ؟ ديگر آنكه از ترس كشته شدن شيعهء خويش گردن خود را از ربقهء حكومت و سلطنت بيرون آوردم و امر حرب گذاشتم .\r\nچون حجر بن عدىّ از امام حسن ، عليه السّلام ، نااميد شد به اتّفاق عبيدة بن عمرو نزد امام حسين رفتند و هردو گفتند : يا ابا عبد اللّه ذلّ را بر عزّ اختيار فرمودى و بنابر افعال شما ، كه تا اكنون در مقام اطاعت و انقياد [ آن 
  ] بوديم ، به عصيان ابدى گرفتار شديم . مطبوع و ملتمس آنكه از برادر خود و صلح او ابرا كنى « 1 » و شيعهء خود را از كوفه جمع سازى و ما دو مرد مطيع فرمانبردار را مقدّمهء لشكر گردانى تا دمار از نهاد ابن هند و متابعان او برداريم . امام حسين فرمود : ما با معاويه بيعت كرديم و عهد و پيمان در ميان آورديم . در مذهب مروّت چون بر نقض عهد و پيمان اقدام نماييم ؟ ايشان هردو ملول و محزون شده صبر و تحمّل شعار خود ساختند .\r\nعلىّ بن بشير همدانى گويد كه من و سفيان بن ليلى به عزم پايبوس امام حسن به مدينه رفتيم .\r\nچون به مجلس او درآمديم مسيّب بن رحبه و عبد اللّه بن دراك التميمى و سراج بن مالك را نزد آن حضرت يافتيم . من روى به امام حسن آورده گفتم : السّلام عليك يا مذلّ المؤمنين ! گفت : و عليك السّلام . بنشين كه من خواركنندهء مؤمنان نيستم ، بلكه عزيزكنندهء ايشانم ، زيرا كه غرض من از اين مصالحه كه با معاويه كردم آن بود كه خون شما ريخته نگردد . و چون اهمال اصحاب در باب جنگ ديدم يقين دانستم كه اگر صلح نكنم جميع شيعيان من در معرض تلف آيند . به خدا سوگند كه اگر با جبال و اشجار به جنگ معاويه مىرفتم عاقبت اين امر را به او تفويض مىبايست كرد .\r\nعلىّ بن بشير گويد كه چون اين سخن از امام حسن شنيديم از مجلس او بيرون آمده به خدمت امام حسين ، عليه السّلام ، رفتيم و آنچه از برادرش شنيده بوديم با او گفتيم ، گفت : سخن ابو محمّد مطابق سخن حقّ است و موافق صدق . تا اين مرد - يعنى معاويه - در قيد حيات است چاره جز اين نيست كه هركس در خانهء خود بنشيند .\r\n\r\n\r\n","description":"","footnote":"\r\n( 1 ) . ابراء : بيزار شدن . - و .\r\n","page_name":" 625 ","page_number":635},
  {"content":"\r\n\r\nنقل است كه چون امام حسن به مدينه آمد شخصى به او خطاب كرد كه يا مسوّد وجوه المؤمنين - يعنى : اى سياه‌كنندهء روى مؤمنان . آن‌جناب فرمود : مرا سرزنش مكن كه بر رسول ، صلّى اللّه عليه و آله ، مكشوف شده بود كه بنى اميّه بر مثال بوزينه بر منبر او متعاقب يكديگر مىآمدند . اين صورت بر طبع مبارك آن حضرت گران آمده بود ، سورهء   إِنَّا أَنْزَلْناهُ فِي لَيْلَةِ الْقَدْرِ   « 1 » نازل گشت .\r\nو به اشهر روايات مدّت خلافت امام حسن ، عليه السّلام ، شش ماه بود . اين مصداق رسول است ، صلّى اللّه عليه و آله ، كه فرمود : كانت الخلافة بعدى ثلثين سنة - يعنى : خلافت بعد از من سى سال خواهد بود - چه ، خلافت خلفاى اربعه بيست و نه سال و نيم بود . و تتمهء حديث صريحا دالّ است بر آنكه معاويه از جملهء خلفا نيست ، بلكه در سلك ملوك جابر منتظم است .\r\nو سرّ اين سخن نيز كه حضرت مقدّس نبوى ، صلّى اللّه عليه و آله ، در شأن امام حسن فرموده بود كه « اين پسر من سيّد است و عنقريب حق‌تعالى و سبحانه به‌واسطهء او در ميان دو گروه عظيم از مسلمانان صلح كند « 2 » » ظاهر و باهر شد .\r\nو مخفى نماند كه سابقا مذكور شد كه قيس بن سعد بن عباده بعد از ابا و امتناع از بيعت معاويه به امر امام حسن ؛ عليه السّلام ، با او بيعت كرد . امّا در مقصد اقصى چنين آورده كه چون امام حسن بعد از مصالحه به جانب مدينه مراجعت فرمود و همهء اصحاب آن حضرت به بيعت معاويه درآمدند مگر قيس بن سعد كه در بعضى [ از 
  ] سوار كوفه با اصحاب خود نشسته بود امتناع نمود ، بنابراين معاويه به سوى او كتابتى نوشت كه : امام تو در بيعت من منازعه نكرد ، تو نيز زود به جانب من متوجّه شو كه هرچه تو را بايد از من حاصل است . و السّلام . پس ابن سعد نيز به جانب شام رفته با معاويه مبايعت كرد ، و ظاهرا مراد خويش حاصل كرد و به كوفه بازگشت .\r\nو در اين سال خوات بن جبير الانصارى البدرى كه از شجاعان اصحاب رسول ، صلّى اللّه عليه و آله ، بود به دار البقا انتقال نمود ، رحمة الله عليه . و مرغ روح ابو مسعود عقبة بن عمرو الانصارى ، معيقب الدّوسى ، ابو سيد الرعدى و مالك بن ربيعه كه همه از اصحاب بدر بودند در اين سال به كنگرهء عرش پرواز نمود . و هم در اين سال اشعث بن قيس الكندىّ در كوفه فوت شد ؛ « 3 » و اللّه اعلم .\r\n\r\n\r\n","description":"","footnote":"\r\n( 1 ) . قدر ، 1 .\r\n( 2 ) . اين حديث در صحيح بخارى ذيل رقم سه هزار و پانصد از قول ابو بكره نقل شده است .\r\n( 3 ) . شرحبيل بن سمط الكندى نيز در اين سال درگذشت .\r\n","page_name":" 626 ","page_number":636},
  {"content":"\r\n\r\n\r\nوقايع سال سى و يكم از رحلت پيغمبر ، صلّى اللّه عليه و آله ، كه سال چهل و يكّم از هجرت آن سرور است\r\nاز جمله وقايع اين سال خروج اهل بصره و خلاف ايشان با معاوية بن ابى سفيان است . در تاريخ ابن اعثم كوفى مسطور است كه چون اهل بصره خبر يافتند كه امير المؤمنين حسن بن على ، عليهما السّلام ، با معاويه بيعت كرد و خلافت به او گذاشت ، ايشان را بسيار ناخوش آمد و مردمان مشوّش خاطر شدند و گفتگوى اضطراب ميان ايشان ظاهر گشت ، بنابراين جمعيّتى كرده با يكديگر قرار دادند كه ما هرگز به خلافت معاويه راضى نخواهيم شد . پس حمران بن ابان « 1 » كه از معارف بصره بود مردمان را تسكين داد و شهر بصره را جهت امير المؤمنين حسن نگاهداشت و مردمان را به بيعت امير المؤمنين حسن ، عليه السّلام ، خواند . طايفه‌اى با او مطاوعت نمودند و به جهت هواخواهى امام حسن كمر انقياد در ميان بسته مرافقت [ 86 ب 
  ] و موافقت او نمودند .\r\nچون اين خبر به سمع معاويه رسيد بسر بن ارطاة « 2 » را با لشكرى عظيم به جانب بصره تعيين كرد تا فساد و خللى كه آنجا ظاهر شده دفع نموده در تدارك آن كوشد . چون بسر بن ارطاة به بصره رسيد جماعتى كه بر حمران بن ابان جمع شده بودند متفّرق شدند . بسر بن ارطاة در بصره آمده در قصر امارت فرود آمد . آن روز هيچ نگفت . روز ديگر به مسجد جامع آمد و بر منبر شد و امير المؤمنين على و فرزندان و اهل بيت او را دشنامها داد و سخنهاى قبيح گفت .\r\nبعد از آن گفت : اى اهل بصره سوگند به شما مىدهم كه اگر دانيد كه راست مىگويم مرا\r\n\r\n\r\n","description":"","footnote":"\r\n( 1 ) . م : حمران بن اعين ؛ ق : عمران ابن ابان .\r\n( 2 ) . هرسه نسخه : عمرو بن ارطاة .\r\n","page_name":" 627 ","page_number":637},
  {"content":"\r\n\r\nتصديق كنيد و اگر دانيد كه دروغ مىگويم بگوييد كه دروغ مىگويى . مردى از ميان آن قوم كه او را ابو بكره « 1 » گفتندى برپاى خاست و گفت : دروغ مىگويى اى دشمن خدا . علىّ بن ابى طالب هم از تو بهتر بود و هم از آن‌كس كه تو را فرستاده . بسر بن ارطاة گفت : او را بگيريد .\r\nخدمتكاران آن بدبخت در وى آميختند ، كه در اين اثنا مردى از بنى ضبّى « 2 » خود را به روى او انداخت و او را از دست آن جماعت خلاص كرد .\r\nبسر بن ارطاة شش ماه در بصره بايستاد و بعد از آن معاويه او را معزول گردانيده عبد اللّه بن عامر كريز را ، كه پسر خال عثمان بن عفّان بود ، به بصره فرستاد و بعد از يك ماه او را معزول گردانيد و ايالت آن ولايت به زياد بن ابيه « 3 » داد . و مجمل احوال زياد آنكه سميّه ، مادر زياد ، در مبدء كنيزك دهقانى بود . چون آن دهقان را مرضى پيدا شد حارث بن كلدهء ثقفى به معالجهء آن اشتغال نمود . چون دهقان صحّت يافت سميّه را به حارث بخشيد « 4 » و از وى در خانهء حارث پسرى به‌وجود آمد كه مسمّى به ابو بكره بود و او را نفيع نيز مىگفتند . بعد از آن سميّه پسر ديگرى تولّد نمود و حارث او را نافع نام نهاد ، امّا با هيچ‌كس نمىگفت كه فرزند من است بلكه نسبت ايشان به خويشتن نفى مىنموده در آن باب مبالغهء تمام داشت و در آخر نافع را گفت : تو فرزند منى و ابو بكره فرزند فلان غلام است عبيد نام .\r\nو در ايامى كه حارث ترك سميّه كرده بود عبيد او را خواسته بود و ابو سفيان پيش از اسلام نوبتى به طايف آمده و در خانهء خمّارى ، ابو مريم [ سلّولى 
  ] نام ، فرود آمده شراب خورده و در اثناء مستى از ابو مريم شاهدى طلبيد . ابو مريم سميّه را حاضر گردانيد . ابو سفيان به او دخول كرده و سميّه به زياد آبستن شد .\r\nچون زياد متولّد شد و از سنّ طفوليت تجاوز نموده به مقام صبى رسيد آثار رشد و نجابت در صفحات احوال وى ظاهر گشت و علامات فهم و فطانت بر ناصيهء او پديد آمد و هنر كتابت\r\n\r\n\r\n","description":"","footnote":"\r\n( 1 ) . ابو بكره : نام اصلى وى نفيع بن حارث است . وى از بردگانى است كه از حصار طائف با چرخ چاهى پايين آمد و رسول خدا ( ص ) او را ابو بكره لقب داد . و گفته شده نام پدرش مسروح است . ابو بكره خود به هنگام مرگ به فرزندانش وصيّت كرد كه پدر او ابو مسروح حبشى بوده است ؛ - تهذيب التهذيب ، ج 10 ، ص 469 ؛ الاستيعاب چاپ شده در حاشيهء الاصابه ، ج 3 ، ص 537 .\r\n( 2 ) . م : بنى حنبه ؛ ق : بنى منبه ؛ ش : بنى مبنه . نام اين شخص را نويرى ابو لؤلؤ ضبّى ثبت كرده است .\r\n( 3 ) . هرسه نسخه : زياد بن اميه . وى ، زياد بن عبيد ثقفى است كه بعد از مسئله استلحاق وى به معاويه در سال چهل و چهار هجرى ، زياد بن ابى سفيان ناميده شد و پس از انقراض دولت اموى - سال صد و سى و دو هجرى - وى را زياد بن ابيه ( - يعنى زياد پسر پدرش ) و زياد بن امّه ( - يعنى زياد پسر مادرش ) و زياد بن سميّه مىخواندند .\r\n( 4 ) . حارث نيز سميّه را به ازدواج غلام رومىاش ، عبيد ، درآورد و زياد از اين ازدواج متولّد شد . گويا زياد بن ابيه ادعا كرده بود كه سميّه ، مادرش ، دختر اعور است از قبيلهء بنى عبد شمس بن زيد . ولى ابن مفرغ در قطعه‌اى اين ادعا را ردّ كرده است ؛ - اغانى ، ج 17 ، ص 51 به بعد ؛ الاستيعاب ، ج 1 ، ص 195 ؛ تاريخ ابن عساكر ، ج 5 ، ص 406 ؛ الغدير ، ج 20 ، ص 39 .\r\n","page_name":" 628 ","page_number":638},
  {"content":"\r\n\r\nبياموخت و ديگر فضائل كسب كرد . عمر خطّاب او را كارى فرمود . از عهدهء او نيكو برآمده به مدينه مراجعت فرمود . فاروق او را بسيار تحسين نمود و زياد در مجالس و محافل مهاجر و انصار به فصاحت و بلاغت مشهور و ممتاز گشت ، تا آنكه روزى عمرو عاص گفت : اگر اين پسر از قريش مىبود مجموع عرب را به يك عصا مىراند . ابو سفيان گفت : و اللّه پدرش را مىشناسم و مىدانم كه چه كس او را در شكم مادرش وضع كرده . امير المؤمنين على ، عليه السّلام ، فرمود : اى ابا سفيان خاموش باش كه اگر عمر اين سخن بشنود به تو آزار رساند .\r\nچون امير المؤمنين على ، عليه السّلام ، مسند خلافت را به‌وجود خويش مزيّن گردانيد بصره را به عبد اللّه عباس داد و زياد را به دبيرى آن‌جناب و فراغ محاسبات آن ديار تعيين نمود .\r\nبنابراين مهم او روز به روز در ترقّى بود تا آنكه امير المؤمنين او را ايالت فارس ارزانى داشت و زياد امور مملكت فارس را تنسيق و تنظيم داده قلاع آن ديار را مستحكم گردانيد . معاويه از اين صورت انديشناك شده مكتوبى به زياد فرستاد مشتمل بر تهديد بسيار ، مبتنى بر آن سخن كه ابو سفيان در جواب عمرو عاص گفته بود كه زياد فرزند من است .\r\nچون زياد مكتوب معاويه را بخواند از ميان مردم برخاسته گفت : عجب است از پسر جگرخوار و رأس رئيس اهل خسار كه مرا به قصد خويش مىترساند و مىخواهد كه ميان من و ابن عمّ رسول خدا نفاق و كدورت پيدا شود . حقّا كه اگر امير المؤمنين رخصت دهد ببيند كه من به ضرب شمشير با او چه كنم . « 1 » چون اين سخن به سمع اشرف امير نجف رسيد مكتوبى به زياد نوشت مضمون آنكه :\r\n« من ترا شايستهء امارت و رياست دانسته والى گردانيدم . بنيادى بر سخن ابو سفيان نمىتوان نهاد ؛ چه ، به آن حكايت نه ميراث مىتوان گرفت و نه نسب ثابت مىشود . معاويه شخصى است كه از پيش و پس و چپ و راست مردم در مىآيد مانند شيطان . از آن بپرهيز . و السّلام . »\r\nامّا بعد از شهادت امير المؤمنين على ، عليه السّلام ، معاويه انديشه نمود كه مبادا زياد با يكى از اهل بيت بيعت كند ، بنابراين با مغيرة بن شعبه اين سخن در ميان نهاد . مغيره با معاويه گفت :\r\nاگر تو از سر حساب زياد درگذرى من چنان سازم كه كمر متابعت و مطاوعت تو به ميان جان بندد . معاويه اين سخن قبول نموده و مغيره زياد را به اطاعت معاويه درآورد و زياد به مصقلة بن هبيرة الشيبانى بيست هزار درم قبول كرد كه با معاويه چنان قرار دهند كه چون زياد مجموع بلاد فارس را مسخّر ساخته و قبول مىكند كه هرسال دوبار هزار هزار درم بدهد و زياده از\r\n\r\n\r\n","description":"","footnote":"\r\n( 1 ) . و در جواب نامه‌اش نوشت « . . . و اينكه مرا فرزند سميّه ناميدى ؛ اگر من فرزند سميه هستم تو پسر ابن جمّاعه هستى » در اين نامه زياد اشاره به همخوابگى جماعتى از اعراب با هند ، مادر معاويه ، دارد .\r\n","page_name":" 629 ","page_number":639},
  {"content":"\r\n\r\nاين نيز از آنجا حاصل نمىشود و اگر بالفرض چيزى از اين مبلغ زياده شود به اخراجات ضروريهء آن ولايت مصروف خواهد شد ، امّا مشروط به آنكه آنچه مردم در شأن او مىگويند امير به آن رضا دهد . معاويه پرسيد : چه مىگويند ؟ گفت : او را از جملهء اولاد ابو سفيان مىشمارند . معاويه را اين سخن بسيار موافق مزاج افتاده گواهان اين قضيّه را طلب داشت .\r\nاز جملهء آن گواهان يكى ابو مريم خمّار بود . معاويه از وى پرسيد : تو در اين باب چه مىگويى و چه گواهى دارى ؟ ابو مريم گفت : گواهى مىدهم كه شبى در طايف ابو سفيان شاهدى از من طلبيد . گفتم : به غير سميّه نمىدانم . گفت : او را بياور - و روايتى آنكه گفت : بيار سميّه را با وجود درازى پستان و بوى ناخوش و شكم بزرگ - چون سميّه را آوردم ، با او خلوت كرد . چون از صحبت فارغ شد سميّه بيرون آمد و آب منى از ميان پايهاى او مىچكيد .\r\nمعاويه گفت : اى ابو مريم من تو را آوردم كه گواهى بدهى نه آنكه مرا فصيحت سازى و دشنام دهى « 1 » . و در باب علوق ، « 2 » زياد گفت آنچه گفت . بعد از اداء شهادتى چنين ، معاويه گفت : زياد ، پسر ابو سفيان ، برادر من است .\r\nامّا استلحاق معاويه و زياد بر عامهء مسلمانان بتخصيص بر بنى اميّه دشوار آمد ، « 3 » امّا بر عامهء مسلمانان [ دشوار بود 
  ] به وسطهء آنكه اين امر در شريعت محمّدى مخفى بود نه علانيه ؛ چرا كه در ملّت بيضاء مصطفوى ، عليه و آله التّحيّة و السّلام ، ولد متعلق به صاحب فراش مىباشد نه به زانى . لهذا امام اعظم ابو حنفيهء كوفى ، رضىّ اللّه عنه ، بر آن است كه اگر شخصى در مشرق زنى را كه در مغرب است به نكاح درآورد بعد از انقضاء مدّت شش ماه كه اقّل مدّت حمل است هرفرزندى كه از آن زن حاصل شود از فرزندان آن شخص عاقد است كه در مشرق است با وجود آنكه آن زن را نديده ؛ چرا كه به مجرّد عقد صحيح آن شخص صاحب فراش شده و فرزند متعلّق به صاحب فراش مىباشد ، و زانى را سنگ است . « 4 »\r\n\r\n\r\n","description":"","footnote":"\r\n( 1 ) . يعقوبى اين مطالب را از زبان زياد بن ابيه نقل مىكند ؛ - تاريخ يعقوبى ، ج 2 ، ص 146 .\r\n( 2 ) . علوق : انتساب كسى به ديگرى . - و .\r\n( 3 ) . ابن عبد البر از قول ابو بكره ، برادر مادرى زياد ، گويد : ابو بكره سوگند خورد كه هرگز با زياد سخن نگويد . و او را راندهء خاندان خود شناخت و گفت : اين مرد مادرش را زناكار كرد و از پدرش گسيخت . نه ، به خدا من اطّلاع ندارم كه سميّه ( مادر ما ) هرگز ابو سفيان را ديده باشد . واى بر او [ - زياد 
  ] چه خواهد كرد با ام حبيبه ( خواهر معاويه و همسر پيغمبر ( ص ) ) ؟ آيا مىخواهد به حساب خواهر او را ديدار كند ؟ اگرش رو نشان ندهد او را رسوا كرده و اگر بدهد و او را بيند حرمت بزرگى از رسول خدا دريده .\r\n( 4 ) . حديثى است از رسول اللّه ( ص ) كه از طريق ابو هريره در صحاح ستّه آمده است ؛ - صحيح بخارى ، ج 2 ، ص 199 زير عنوان « فرائض » ؛ صحيح مسلم ، ج 1 ، ص 471 زير عنوان « رضاع » ؛ صحيح ترمذى ، ج 1 ، ص 150 و ج 2 ، ص 34 ؛ سنن نسائى ، ج 2 ، ص 110 ؛ سنن ابى داود ، ج 1 ، ص 310 ؛ سنن بيهقى ، ج 7 ، ص 402 و 412 . و نيز در خصوص ديگر احاديث منقول از رسول اللّه در اين زمينه ؛ - الغدير ، ج 2 ، ص 29 به بعد .\r\n","page_name":" 630 ","page_number":640},
  {"content":"\r\n\r\nالقصّه ؛ بعد از وقوع اين قضيّه زياد مكتوبى به عايشه نوشت كه « من زياد بن ابى سفيان الى عايشه امّ المؤمنين ، الى آخره . . . » و غرض او از نوشتن اين مكتوب آن بود كه او را حجّتى ديگر سازد بر اثبات مدعاى خويش . امّا صدّيقه در جواب او نوشت « من عايشه الى زياد بن ابيه . »\r\nبه صحّت رسيده كه بعد از استلحاق ، زياد را داعيه آن شد كه امير قافلهء حاج باشد و ساختگى آن مىكرد . ابو بكره بر اين داعيه وقوف يافته با يكى از فرزندان زياد گفت : شنيدم كه پدرت عزيمت حج دارد . به او بگوى كه اگر لا بد به مكّه مىروى زينهار به مدينه نروى ؛ چرا كه اگر در آن بلدهء طيّبه روى ناچار به خدمت ام حبيبه بنت ابو سفيان حرم رسول اللّه ، صلّى اللّه عليه و آله ، بايد رفت . اگر اذن ندهد و گويد زياد برادر من نيست و به اين اخوّت راضى نشود فضيحت گردى و به كذب دعوى در عالم مشهور شوى . چون اين خبر به زياد رسيد ترك عزيمت حج كرده ابو بكره را دعاى خير كرد .\r\nاين است روايت مشهور در استلحاق زياد به معاويه . اگر چه روايات ديگر نيز در اين باب وارد شده امّا ايراد آنها موجب تطويل مىشود .\r\nدر تاريخ ابن اعثم [ 87 الف 
  ] كوفى مسطور است كه چون خبر استلحاق زياد به ابى الحارث بن الحكم رسيد گفت : معاويه زياد بن ابيه را از آن جهت به خويشتن مىخواند و نسب او از خويشتن ثابت مىكند تا به بسيارى عدد بر پسران ابو العاص بن اميّه مباهات كند و ديگر آنكه به جهت خلافت از استيلاء مروان مىترسد ، زياد را مىخواند تا به دو مستظهر گردد . چون اين سخن به گوش معاويه رسيد نامه‌اى نوشت به مروان حكم كه در آن وقت در مدينه نايب او بود بر اين منوال :\r\n« امّا بعد ، بدان كه سخن برادر تو حارث ابن حكم كه در حقّ من گفته بود شنيدم و عيبى كه به جهت زياد بن ابيه مرا كرده بود و كلمات قبيحه كه گفته بود كه من از تو كه مروانى در كار خلافت مىترسم ، كاشكى تو را اهليت تمشيت مهم خلافت بودى تا من از اين كار در گذشتمى . بعد از اين به خدايى خدا كه اگر حارث ترك چنين سخنها نگويد از من چيزى بيند كه طاقت آن ندارد . بايد كه او را منع بليع كنى . و السّلام . »\r\nچون اين نامه به مروان رسيد و بر مضمون آن اطّلاع يافت حارث را بخواند و نامه به دو داد و او را گفت : ما را در ورطهء هلاك انداختى ، الحال مصلحت آن است كه تو به خدمت معاويه روى و از او عذر خواهى ، باشد كه از سر اين سخن درگذرد و عفو كند . حارث گفت : چنين كنم . پس به جانب شام متوجّه شد . چون به آنجا رسيد نزد معاويه رفته شرايط تحيّت و سلام به جا آورد . معاويه از روى عدم التفات جواب داده فرمود كه بنشين . حارث بنشست و گفت :\r\nاگر من در ابتداء كار ميل خاطر امير المؤمنين را به جانب زياد دانستمى و التفات ضمير مبارك\r\n\r\n","description":"","footnote":"","page_name":" 631 ","page_number":641},
  {"content":"\r\n\r\nبه حال او چنان كه اين زمان معلوم شده پيش از اين بشناختمى در همه احوال متابع زياد كردمى و به همه وجوه استرضاى او بر خويشتن فريضه دانستمى . زياد برادر امير المؤمنين است و برادر ماست . بعد از اين هيچ دقيقه‌اى از رعايت جانب او فرونگذاريم و آنچه ممكن باشد از مراعات و شفقت در حقّ او به جاى آريم ، ان شاء اللّه تعالى .\r\nمعاويه چون اين فصل سخن از حارث بشنيد بخنديد و حارث را نيكويى گفت و جايزه‌اى خوب به او داد و او را اجازت مراجعت كرد .\r\nالقصّه ؛ چون ايالت بصره به زياد قرار گرفت زياد به بصره درآمد و مردمان را نيك بترسانيد و بر طاعت و متابعت معاويه ترغيب و تحريص نمود و كار بر مردمان تنگ گرفت . به اندك تهمتى كه بر كس نهادندى عقوبتش عظيم مىكرد و از شهر اخراج مىنمود . ولايت بصره را چنان به ضبط درآورد كه هيچ‌كس شب در سراى خود نبستى و اگر چيزى از كسى در كوچه افتادى هيچ آفريده‌اى زهرهء آن نداشتى كه آن را برداشتى ، تا صاحب آن بازآمدى و متاع خويشتن برگرفتى .\r\nالقصّه ؛ زياد بر اين وضع عدل و انصاف پيش گرفت و دوستى او در دل اخيار و ابرار جاى گرفت و دزدان و مفسدان از او هراسناك شده تمامى بگريختند . به‌واسطهء هيبت و سياست او ولايت بصره معمور و آبادان شد و مردمان به رفاهت و ارزانى و فارغ البالى به حال خود مشغول مىبودند و شعرا در مدح زياد قصايد گفتند . در اين اثنا روزى منادى كرد كه مردم به مسجد جامع حاضر شوند . چون مردمان جمع شدند زياد بر منبر رفت و بارى سبحانه و تعالى را به حمد و ثناء بليغ ستايش نمود و به مصطفى ، صلّى اللّه عليه و آله ، درود فرستاد . بعد از آن گفت :\r\nاى مردمان شما در حقّ من عظيم غلط كرديد و كمال حال و غور خاطر من به حقّ آن معرفت نشناختيد . چنان كه در جاهليت از روى جهالت و ضلالت بر ارتكاب جرايم دليرى مىنموديد امروز نيز همان شيوه پيش گرفتيد و بر هتك استار و اظهار فواحش تجاهر مىنماييد . مگر ذكر پيغمبر مرسل نشنوده‌ايد و نصايح و زواجر كتاب الهى ندانسته‌ايد و بر ثواب كريم و عذاب اليم كه اهل اطاعت و معصيت را فرموده است وقوف نيافته‌ايد ؟ دنياى فانى را بر آخرت باقى برگزيده‌ايد و قواعد نو در كار فسق و فساد پيش گرفته‌ايد . نه شما را عقل است كه در تقديم اين اعمال فاسد و اشغال كاسد مانع آيد . غافل‌وار زندگانى مىكنيد و ستوروار روزگار مىگذرانيد . از درخواست عاقبت و كارهاى ناشايسته نمىانديشيد و از هول روز قيامت كه به همه حال خواهد بود و از نقير و قطمير حساب خواهند كرد نمىترسيد . زهى دلير جماعتى كه شماايد و زهى غافل طايفه‌اى كه اينجا نشسته‌ايد ؛ فهيهات هيهات لما توعدون .\r\n\r\n","description":"","footnote":"","page_name":" 632 ","page_number":642},
  {"content":"\r\n\r\nطعام و شراب بر زياد حرام باد اگر اين شهر را با زمين برابر نكند به خراب كردن و سوختنى كه صلاح جز در آن نيست . سوگند مىخورم به خدايى كه احديت [ از 
  ] صفات اوست كه در اين شهر ولى را به جرم ولى خواهم گرفت و مقيم را به عوض مسافر و مقبل را به جاى مدبر و تندرست را به بدل بيمار ، تا خللها زايل گردد و كارها استقامت پذيرد . بدانيد كه دروغ والى پوشيده نماند . اگر از من دروغى شنويد شما را حلال باشد كه در من عاصى شويد . اى اهل بصره ! شما را مىفرمايم كه شب در سراها مبنديد . هرچيزى كه از شما بدزدند من ضامنم كه بازدهم . و چون در مسجدها نماز خفتن ادا كنيد مىبايد كه به سراهاى خويشتن شويد . البتّه در شب بيرون نياييد و در كوچه و بازار مگرديد كه هركرا شب در كوچه و بازار ببينند خون او بريزند و ملاحظه نكنند . و از رسوم جاهليت و كفر كه يكديگر را به آل فلان و يا بنى فلان آواز مىكرديد در گذريد و بدانيد كه من در اين امور بر شما حجّت مىگيرم . بعد از اين اگر كسى را به رسم جاهليت آواز كنيد بفرمايم تا زبان او ببرند . مىبينم كه شما رسوم محدث مىنهيد و قاعده‌هايى كه پيش از اين معهود نبوده است ظاهر مىكنيد . از اين شيوه اعراض نماييد و هيچ رسم تازه منهيد و بدانيد كه هرگناهى از شما در وجود آيد بر او عقوبتى معيّن كردم و به هيچ‌وجه از آن تجاوز نخواهم كرد . هركس كه كسى را در آب غرق كند ، فرموده‌ام كه او را در همان آب غرق كنند . اگر كسى را بسوزند ، فرموده‌ام كه او را بسوزند . هركسى كه در خانهء كسى نقب زند ، فرموده‌ام كه در شكم او نقب زنند . هركسى كه گور بگشايد و كفن از مرده بيرون كند فرموده‌ام كه او را زنده در خاك كنند . بايد كه دست و زبان نگاهداريد تا از دست و زبان من خلاصى يابيد كه از هرآفريده‌اى كه خلاف ظاهر شود ، خواه وضيع و خواه شريف ، فرمايم كه گردن او بزنند .\r\nو بدانيد كه من در اين شهر با بسيار كس عداوت داشتم و در دل از ايشان كينه‌هاى ديرينه داشتم . اكنون چون اين ولايت به دست من افتاد و به‌واسطهء عنايت امير المؤمنين فرمان من در اين شهر نافذ شد مىتوانستم كه همه را بگيرم و كينهء خود بازخواهم . اما عفو اولى دانستم و پيرامن عداوت و كينه نگرديدم . پس هركس طريق احسان مراعات ورزد در مقابل آن از ما احسان و شفقت بيند ، و آن‌كس كه گرد بدى و عداوت و دشمنى گردد سزاى خويشتن بيند .\r\nبايد كه همه به گوش هوش اين سخنان بشنويد و تساهل و تغافل در امور خود راه ندهيد و بدانيد كه من نگاهبان شمايم و به استيلا و سلطنتى كه حقّ سبحانه و تعالى مرا داده شما را از حوادث روزگار نگاه مىدارم و انواه شدايد و مكايد از شما دفع كنم . مرا بر شما فرمانبردارى و متابعت است و شما را بر من انصاف و معدلت ؛ چندان‌كه شما در طاعت و متابعت من افزاييد من در عدل و انصاف مىافزايم .\r\n\r\n","description":"","footnote":"","page_name":" 633 ","page_number":643},
  {"content":"\r\n\r\nاى مردمان ! بايد كه دوستى و محبّت ولاة خود را در دلها جاى دهيد و بر طاعت و متابعت ايشان ثابت‌قدم باشيد و محبّت و اخلاص ايشان را سبب نجات خود دانيد و ظاهر و باطن خود را با ايشان راست سازيد . واليان در حوادث زمانه پناه و ملاز ، [ و 
  ] ملجاء و معاذ شما باشند و به وقت حاجت و افتقار شما را خلاصى و استظهار به سبب ايشان تواند بود . زينهار و هزار زينهار كه دشمنى واليان خود را در دل مگيريد كه خشم ايشان بر شما بسيار شود و مدّت حزن و اندوه شما دراز گردد . سخن من اين است و نصيحت من شما را چنين . و السّلام .\r\nچون زياد بن ابيه از اين خطبه « 1 » فارغ شد مردى از اهل بصره كه او را عبد اللّه بن ادهم گفتندى برپاى خاست و گفت : گواهى مىدهم اى امير كه حقّ سبحانه و تعالى تو را حكمت و فصل الخطاب داده است . زياد او را گفت : دروغ مىگويى . ايزد تعالى حكمت و فصل الخطاب را به پيغمبر خود محمّد رسول اللّه ، صلّى اللّه عليه و آله ، داده بود . مرا آن درجه كى تواند بود ؟ پس از منبر فرود آمد و به قصر امارت شد و كارهاى بصره استقامت تمام يافت و رونقى و طراوتى عظيم در آن ولايت پديد آمد . دهقانان در عمارت [ 87 ب 
  ] و زراعت مغرور شدند و نعمتها فراوان شد .\r\nدر تاريخ ابن اعثم كوفى چنين آورده كه بعد از اين از ولايت بصره هرسال شصت هزار هزار درم خراج به خزانهء زياد بن ابيه رسيدى . از آن جمله سى و شش هزار هزار را به لشكر مىداد و شانزده هزار هزار درم بر ما يحتاج خود صرف مىنمود و دوبار هزار هزار درم بر عمارت و زراعت خرج مىكرد و دوبار هزار هزار درم به بيت المال ذخيره مىنهاد و باقى پيش معاويه مىفرستاد .\r\nچون آثار عدل زياد و نتائج العناق « 2 » او خاطرنشان معاويه شد او را بر آن سير مرضيه و سنن حميده ستايشها نمود و تمامى ولايت كوفه به او ارزانى داشت و كار زياد رونق و نضارت تمام گرفت و به غاية الغاية خوشدل شد و در عدل و انصاف بيفزود و شش ماه در بصره مقام مىكرد و شش ماه در كوفه .\r\nامّا احوال ولايت خراسان در ايّام حكومت معاويه ؛ در تاريخ ابن اعثم كوفى بر اين وجه ايراد نموده كه شخصى از معارف اصحاب امير المؤمنين على ، عليه السّلام ، كه نام او خالد بن معمر بود و در صفّين در پيش آن حضرت جنگها كرده و در آثار اخلاص جوانمرد بوده ، چون امير المؤمنين على به جوار رحمت ايزدى پيوست و كار امير المؤمنين حسن بر آن وجه كه\r\n\r\n\r\n","description":"","footnote":"\r\n( 1 ) . اين خطبه كه به نام بتراء ( خطبه‌اى بدون حمد و ثناى خداوند ) مشهور است در منابع كهن چون عقد الفريد ، ج 4 ، ص 110 ؛ تاريخ طبرى ، ج 4 ، ص 165 ؛ الكامل ، ج 3 ، ص 202 ؛ العبر ، ج 2 ، ص 9 با اندك اختلافى در لفظ آمده است .\r\n( 2 ) . عناق : سختگيرى . - و .\r\n","page_name":" 634 ","page_number":644},
  {"content":"\r\n\r\nمذكور شد به مخلص رسيد و خلافت بر معاوية بن ابى سفيان قرار گرفت با معروفى ديگر كه او را اعور بن عبد اللّه الليثى گفتندى پيش معاويه آمدند و شرايط خدمت به جاى آوردند . معاويه ايشان را نيكو پرسيد و به قدوم ايشان اظهار خوشحالى نموده به خود قرار داد كه ايالت خراسان را به خالد بن معمر دهد . اتفاقا در آن ساعت سعيد عثمان بن عفّان پيش معاويه آمد .\r\nمعاويه او را بنواخت و به نزديك خويشتن بنشاند . بعد از آن روى به او كرده گفت : اى سعيد ! اين چه سخن است كه از تو به سمع مىرسانند ؟ سعيد گفت : چه مىگويند ؟ امير المؤمنين تقرير نمايند . معاويه گفت : چنان مىگويند كه تو گفته‌اى كه بعد از معاويه من اولىترم به خلافت از پسر او يزيد . سعيد گفت : اگر چنين گفته باشم سخن صدق و حقّ گفته باشم . بدان خدايى كه يكيست كه پدر من بهتر از پدر يزيد بود و مادر من بهتر از مادر او بود و من بهتر از اويم ، مع ذلك ما همگنان اين كار را بر تو مسلّم داشتيم و بر تو در آنچه كردى و مىكنى انكار نداريم .\r\nمعاويه چون اين سخن بشنيد بخنديد و گفت : راست گفتى اى برادرزاده . امير المؤمنين عثمان بهتر از من بود و مادر تو بهتر از مادر يزيد بود ؛ چه زن قرشيّه بهتر است از زن سميّه . امّا آنچه مىگويى كه من بهتر از يزيدم ، دل من به آن راضى نتواند شد . بدان خدايى كه يگانگى صف ذات اوست كه اگر از عراق تا اينجا كه من نشسته‌ام رسنى باشد و از آنجا تا اينجا امثال و مانند تو دست در آن رسن زده باشند ، من يزيد را از همه دوست‌تر مىدارم . ليكن تو را حقوق بر من ثابت است كه اهمال آن در شرع و عرف از مروّت نيست . دل قوى دار كه خراسان را به تو دادم . مثال و علم بستان و بسعادت بدان جانب روان شو . باشد كه خداى سبحانه و تعالى آن ولايت را بر دست تو فتح كند .\r\nپس بفرمود تا براى سعيد بن عثمان مثالى نوشتند و علمى دادند . و فرمانى ديگر به جانب زياد نوشت كه سعيد را مواجبى معيّن گرداند و او را از مرد و مال و سلاح چندان‌كه بدان احتياج داشته باشد مدد كند و دبيرى كاردان معامله‌شناس با او همراه كند تا از حال خراسان و آنچه خرج و دخل آنجا باشد بر خبر باشد و در دفتر ثبت مىنموده باشد .\r\nچون سعيد عزيمت بيرون آمدن كرد عبيد اللّه بن ابى بكره - كه از جمله موالى رسول خدا ، صلّى اللّه عليه و آله ، بود - نزد او آمده گفت : يا سعيد وكيل من در بصره است . اين نامه از جهت تو به دو نوشتم ، بستان و به دو برسان و مالى كه به تو دهد فراگير و بدان تهيّهء اسباب سفر خود كن . سعيد آن نوشته و مثال معاويه بستد و به جانب بصره روان شد . چون به بصره رسيد نزد زياد بن ابيه رفته مثال معاويه به دو داد . چون زياد مطالعه كرد گفت : سمعا و طاعتا . پس فرمود تا سلاح جنگ جمع كردند و جماعتى از اهل فسق و فساد كه در بصره محبوس بودند بيرون آوردند و عرض دادند . مجموع چهار هزار مرد برآمدند . ايشان را به خدمت سعيد\r\n\r\n","description":"","footnote":"","page_name":" 635 ","page_number":645},
  {"content":"\r\n\r\nفرستاد و ديگر از اطراف و جوانب فوج‌فوج مردمى رسيدند تا آنكه لشكرى انبوه و سپاهى جرّار بر سعيد جمع آمده . زياد چهار هزار هزار درم به سعيد فرستاد و او آن مال را بر اصحاب و لشكر خود قسمت نموده تهيهء خراسان مىكرد .\r\nبعد از آن وكيل عبيد اللّه بن ابى بكره را بخواند و نوشتهء عبيد اللّه به دو داد . او بعد از وقوف بر مضمون آن گفت : مرا فرموده است كه تو را به دويست هزار درم يا به چهار هزار هزار درم مدد كنم . سعيد گفت : همانا جواب چنين نگفته باشد مگر تو غلط مىخوانى . وكيل گفت : هيچ غلط نمىكنم . تو مال بستان و فارغ باش . سعيد از كرم و مروّت عبيد اللّه تعجّب كرده آن مبلغ را از آن شخص بگرفت . در اين وقت بعضى از اصحاب سعيد به او گفتند : مصلحت آن است كه ما جايزه و عطاى عبيد اللّه نستانيم و بدانچه زياد داده اكتفا كنيم و به خراسان رويم ؛ چه ما را اين مبلغ كه زياد داده كافى است . سعيد گفت : چون لشكرى جمع شده و امير المؤمنين خدمتى فرموده چنين نتوان كرد . بايد از براى احتياط اين زر را گرفته به جانب خراسان روان شد .\r\nپس ، از بصره بيرون آمده سادات عرب و وجوه و معارف ولايت بصره در خدمت او با اين لشكر جرّار به جانب فارس روان شدند . چون به فارس رسيد مالك الريب ، كه در آن اوقات در نواحى فارس مىبود ، پيش سعيد آمد . و اين مالك مردى بود در غايت فصاحت و بلاغت و نيكورويى و شجاعت ، و پيش از اين در نواحى مدينهء طيّبه مىبود و راه مىزد .\r\nمروان بن حكم كه از جانب معاويه والى مدينه بود جماعتى به گرفتن او تعيين نمود . مالك از آن معنى خبر يافته بگريخت . حارث بن حاطب الجحنى كه نايب مروان بود مردى از انصار به طلب مالك و ياران او فرستاد . آن مرد انصارى در اين باب كمال جهد و اهتمام به جاى آورده مالك را با يك خدمتكارى كه او را حرديه گفتندى بگرفت و هردو را به غلام خود سپرده كه ايشان را بر عقب او به احتياط تمام مىبرده باشد . غلام ايشان را پياده مىراند تا آنكه قدرى راه رفتند كه صاحب غلام آن مرد انصارى از نظر ايشان غايب شد . در اين وقت مالك فرصت غنيمت دانسته برجست و قبضهء شمشيرى كه غلام در ميان داشت گرفت و غلام هرچند تلاش نمود فايده نداد . القصه ، مالك غلام را به همان شمشير كشت و بر اسب او نشسته با حرديه بازگشت و به بحرين آمد و از آنجا به فارس رفته بر همان عادت قديم دزدى و راهزنى مىكرد .\r\nچون سعيد بن عثمان به آن حدود رسيد مالك پيش آمد . سعيد استفسار احوال او نموده تمامى احوال او را تقرير كردند . سعيد تعجّب كرد و او را شكل و شمايل و قد و قامت و حُسن و جمال مالك خوش آمد . بنابراين او را گفت : حيف نباشد كه مردى بدين نيكورويى و مردانگى كه تويى راه مىزده باشد و مال مردمان به ناحق گرفته مىباشد ؟ مالك گفت : من مىدانم كه اين امر شرعا و عرفا پسنديده نيست ، امّا من با وجود غايت تنگدستى و احتياج\r\n\r\n","description":"","footnote":"","page_name":" 636 ","page_number":646},
  {"content":"\r\n\r\nمىخواهم كه پيوسته بخشش كنم و در حقّ دوستان احسان مىنمايم . چون مال ندارم بالضروره اين پيشه به دست گرفتم . مىستانم و مىبخشم و مىخورم . سعيد گفت : اگر من تو را از اين كار بىنياز گردانم ترك اين مىگويى ؟ مالك گفت : چرا نگويم ؟ اگر تو رعايت چنانچه لايق حال من است كنى من در خدمت تو آثار خوب نمايم و شكر آن بر خويشتن لازم دانم . سعيد گفت :\r\nپيوسته با من مىباش تا آنچه خداى تعالى روزى كند با هم خرج كنيم . هرماه پانصد درم به تو مىدهم تا به كسى كه خواهى خرج كنى و به هركه خواهى از دوستان خود رعايت كنى . مالك گفت : بدين راضى شدم .\r\nپس سعيد از فارس به نيشابور آمد . در نيشابور جماعتى از اصحاب عبد اللّه بن عامر بن كريز آنجا بود . به سعيد پيوستند و سعيد ايشان را مواجب تعيين نموده مدّت يك ماه در نيشابور [ 88 الف 
  ] توقّف نموده از اهل ذمّهء آن ديار جزيه استيفا نموده و از آنجا به مرو رفت و جزيهء آنجا نيز حاصل نموده به لشكر داد و از آنجا به جانب بخارا رفت . در اثناء گذشتن از آب آواز دو شخص [ را شنيد 
  ] كه غلامان خود را فرياد مىكردند ؛ يكى مىگفت اى علوان و ديگرى مىگفت يا ظفر . سعيد از نام علوان و ظفر فال خوب گرفت و گفت : دست ما بالاى دست خصم خواهد بود و ظفر خواهيم يافت إن شاء اللّه تعالى . چون به بخارا رسيد شهر را محاصره كرد و در آن زمان والى بخارا زنى بود كه او را ختك خاتون گفتندى . شوهر او كه پادشاه بخارا بود فوت شده بود و آن زن سلطنت آن ولايت مىكرد .\r\nالقصّه ؛ چون سعيد قصد جنگ كرد ختك خاتون جماعتى را از اكابر و معارف بخارا پيش او فرستاد و التماس صلح نمود . سعيد اجابت كرده و بر مبلغ سيصد هزار درم صلح قرار گرفت بر آن شرط كه ختك خاتون راه سمرقند بر او گشاده دارد و او را دليل دهد . چون اين مقرّر شد سعيد مبلغ سيصد هزار درم گرفت و بيست كس از فرزندان امراى ختك خاتون به گرو نيز همراه خود گرفت و ختك خاتون انواع هدايا و تحف جهت سعيد فرستاد و شخصى قلاوزان نام كه راهدان و جلد بود با سعيد همراه كرد .\r\nسعيد از آنجا به جانب سمرقند روان شد . در آن زمان والى سمرقند اخشيدن مارك بود .\r\nچون سعيد به حوالى سمرقند رسيد اخشيدن لشكرى انبوه‌تر از مردم سعيد از سمرقند و برقش بيرون فرستاد . ميانهء ايشان جنگى عظيم واقع شد و از جانبين بسيار كس كشته شد . در اين اثناء سوارى از لشكر سمرقند بيرون آمد و جولان نموده مبارز خواست و از لشكر سعيد كسى رغبت مبارزت او نمىكرد و از او مىترسيدند . چون مالك بن الرّيب اين حال مشاهده نموده پرسيد كه اين مرد كه در ميدان آمده است چه مىگويد ؟ گفتند : مبارز مىخواهد . گفت :\r\nهيچ‌كس نيست از شما كه پيش او شود و با او جنگ كند ؟ گفتند : همگنان از او مىترسند و كس\r\n\r\n","description":"","footnote":"","page_name":" 637 ","page_number":647},
  {"content":"\r\n\r\nرا زهرهء آن نيست كه با او مقاتله نمايد . مالك گفت : اين عظيم عيبى باشد . و تازيانه بر اسب زد و در ميدان تاخته بر مبارز سمرقندى حمله كرد . او نيز متوجّه مالك شد . هردو به نيزه درآمده جنگ آغاز كردند . در اثناء ردّ و بدل ، سمرقندى نيزه‌اى حوالهء مالك كرد امّا بر قربوس زين مالك آمد . زين بشكست و از اسب بيفتاد . امّا در ساعت برجسته نيزه به خصم خود رسانيده از اسبش فرود آورد . مبارز سمرقندى خواست كه برخيزد ، امّا مالك پيشدستى نموده او را از زمين در ربوده مىدويد تا پيش سعيد آورد و بر زمينش انداخت . سعيد او را تجسّسها كرد و گفت : اى مالك او را به تو بخشيدم . هرچه خواهى با او بكن . پس مالك او را نكشت و به چهارصد درم به قوم او فروخت و اسب و سلاح او را نيز به هشتصد درم فروخت .\r\nالقصّه ؛ آن روز ميان لشكر سعيد و لشكر سمرقند تا نماز شام جنگ بود . همچنين يك ماه هر روز ميانهء ايشان جنگ بود و از جانبين خلق بسيار كشته مىشد . مالك هرروز مبارزتها مىنمود و مردانگى ظاهر مىكرد . سعيد از دليرى و شجاعت او بسيار تعجّب مىنمود و خوشحال مىشد ، امّا او را هيچ تشريف نمىداد و در حقّ او انعامى نمىفرمود . مالك از اين سبب بسيار مكدّر بود ، بنابراين قطعه‌اى شكايت‌آميز گفته پيش سعيد فرستاد . سعيد او را شنيد و هيچ التفاتى ظاهر نساخت . مالك او را هجو كرد . چون سعيد از هجو او اطلّاع يافت انديشهء قتل او مصمم گردانيد . امّا آخر از اقارب و اصحاب او ملاحظه نموده او را بخواند و تشريفى نيكو و جايزه‌اى ملوكانه به او ارزانى داشت و عذرها خواست .\r\nالقصّه ؛ چون جنگ ميانهء ايشان به درازا كشيد سعيد دانست كه سمرقند را به جنگ نتوان گرفت . ناچار طرح صلح در ميان انداخت و اهل شهر نيز به صلح راضى بودند . عاقبة الامر بر مبلغ پانصد هزار درم به شرط آنكه دروازهء شهر بگشايند تا سعيد از يك دروازه درآيد و از دروازهء ديگر بيرون رود صلح مقرّر شد . پس اهل سمرقند مبلغ مذكور را ادا نمودند و سعيد چنانچه مقرّر بود با هزار سوار از يك دروازه درآمده و از دروازهء ديگر بيرون رفت .\r\nاخشيدن از براى سعيد تحف و هداياى نفيسه بسيار فرستاد و سعيد از سمرقند برخاسته به جانب بخارا مراجعت نمود .\r\nچون به بخارا رسيد چند روز در بيرون بخارا مقام كرد و ملكهء بخارا كس نزديك او فرستاد كه ما به قول خويشتن وفا كرديم تو نيز بر قول خود وفا كن و پسران ملوك بخارا را كه به گرو گرفته‌اى اجازت ده تا در شهر درآيند . سعيد از اين معنى ابا نموده آن جماعت را به ايشان نداد و از آنجا كوچ كرده به مرو رسيد . در مرو مالك بن الرّيب بيمار شد . چون در آن بيمارى از حيات نااميد شد قصيده‌اى گفت كه در ميان شعراى عرب به فصاحت و بلاغت مشهور است . مالك در شهر مرو وفات يافت . قبر او در مرو مشهور و معروف و زيارتگاه عامّهء خلايق است .\r\n\r\n","description":"","footnote":"","page_name":" 638 ","page_number":648},
  {"content":"\r\n\r\nالقصّه ؛ سعيد [ كه 
  ] در اين سفر مال و نفايس بسيار به دست آورده بود از همانجا به جانب مدينهء طيّبه رفت و از آنجا به معاويه چيزى نوشت [ بدين مضمون 
  ] كه : من امارت خراسان ، بلكه امارت هيچ‌جا نمىخواهم . معاويه دانست كه سعيد مال بسيار به دست آورده نمىخواهد كه بعد از اين سفر كند . او را معاف داشت . سعيد در مدينه مقام كرد و آن ملوكزاده‌هاى بخارا كه به گرو گرفته بود به دهقانى و زراعت نخلستانها بازداشت . ايشان را اين معنى بسيار ناخوش آمد ؛ چه ، برزگرى و زراعت پيشهء ايشان نبود . بنابراين چون روزى سعيد به سير باغستان خود رفت ، ايشان به اتّفاق او را فروگرفتند و بكشتند و خود گريخته به كوههاى مدينه پناه بردند .\r\nمردم سعيد به دنبال ايشان رفته چندان ايشان را در كوه نگاهداشتند كه از گرسنگى و تشنگى همه بمردند .\r\nچون سعيد كشته شد و در خراسان اميرى نماند ، معاويه نامه‌اى نوشت به زياد بن ابيه كه : كار خراسان ضايع و مهمل است . كسى را كه اهليت ايالت خراسان باشد مثالى بنويس و كار او بساز و به خراسان فرست . چون نامهء معاويه به زياد بن ابيه رسيد و بر مضمون آن اطلّاع يافت غلامى از غلامان خود را گفت كه : برو و حكم بن بشير « 1 » الثقفى را بخوان . چون غلام به طلب حكم رفت زياد مثال ايالت خراسان را به نام او نوشته و منتظر او مىبود . اتّفاقا غلام به غلطى حكم بن عمرو الغفارى را بخواند . چون اين حكم پيش زياد آمد دانست كه غلام غلط كرده ، بخنديد و گفت : من چيزى مىخواهم و خداى تعالى غير آن مىخواهد ، حكم حكم باريتعالى را باشد ؛ اى حكم ساخته شو كه امارت خراسان به تو دادم و تو را بر محاربهء اعداى دين و تحصيل اموال و خراج والى آن اقليم گردانيدم . « 2 »\r\nو اين حكم از مشاهير صلحا بود و سعادت صحبت مصطفى ، صلّى اللّه عليه و آله ، دريافته بود . بر سخن زياد هيچ انكارى نكرد ، بلكه مثال بستد و از پيش او بيرون آمد و منادى كرد كه هر كس را رغبت غزاست به جانب خراسان ساختگى نمايد . خلقى انبوه بر وى جمع شدند . زياد همه را مواجب داد . و حكم بن عمرو با لشكرى آراسته از راه فارس متوجّه خراسان شد و به هر شهرى كه مىرسيد مال مقرّرى مىگرفت تا به مرو رسيد . چند روز در آنجا مقام كرد . چون لشكر او بياسودند روى به موضعى از خراسان كه پيش از آن فتح نشده بود نهاده چند شهر و قصبه فتح نمود و غنايم بسيار فراوان به دست آورده باز به جانب مرو مراجعت نمود و از آن‌جا\r\n\r\n\r\n","description":"","footnote":"\r\n( 1 ) . نهاية الأرب ( ج 7 ، ص 84 ) : حكم بن ابى عاص .\r\n( 2 ) . در ديگر منابع تاريخى آمده است كه زياد سرزمين خراسان را به چهار بخش تقسيم كرد . مرو را به امير بن احمر اليشكرى داد ، نيشابور را به خليد بن عبد اللّه الحنفى ، مرو الرّود و فارياب و طالقان را به قيس بن الهيثم ، و هرات و بادغيس و پوشنج را به نافع بن خالد الطامى ؛ - العبر ، ج 2 ، ص 10 .\r\n","page_name":" 639 ","page_number":649},
  {"content":"\r\n\r\nنامه‌اى نوشت به زياد بن ابيه كه : از فتوح اين شهرها اموال و غنايم بسيار به دست مسلمانان افتاده با آن اموال چه مىبايد كرد ؟ زياد نامهء او را نزد معاويه فرستاد و استعلام نمود كه : با اين اموال كه حكم عمرو حاصل كرده چه بايد كرد ؟ معاويه به زياد بن ابيه نوشت كه : در جواب نامهء حكم عمرو بنويس كه آنچه از زر سرخ حاصل شده بر دست معتمدان به بيت المال شام فرست و باقى چيزها بر لشكر خود قسمت نما . زياد همين مضمون را بعينه به حكم بن عمرو نوشت .\r\nچون نامهء زياد بن ابيه به حكم رسيد برخاست و خطبه‌اى بليغ و فصيح ادا نموده انواع نعم بارى سبحانه و تعالى ياد كرد و بر مصطفى ، صلّى اللّه عليه و آله ، درود و تحيّت [ 88 ب 
  ] فرستاد . بعد از آن گفت : اى مردمان ! معاويه فرموده است كه هرچه ما را از غنايم به دست آمده از زر و سيم به بيت المال شام فرستيم . من از مصطفى ، صلّى اللّه عليه و آله ، شنيده‌ام كه اگر آسمان و زمين حلقه شود و در گردن مردى افتد كه او از خداى تعالى بترسد ، خداى تعالى او را به لطف خود از آن بلا فرج دهد . پس اگر من به قول رسول خداى تعالى عمل كنم اولىتر از آن است كه به قول زياد بن ابيه و معاويه عمل نمايم . شما غزا كرده‌ايد ، خمس غنيمت از غنايم بيرون كنيد و باقى از آن شما باشد . مردم همه خوشحال شده ، سخن او را چون مطابق حق بود پسنديدند و از آن خمس بيرون كردند و باقى آنچه از اموال باقيمانده بود به مسلمانان گذاشتند .\r\nبعد از آن گفت : بارخدايا من غنايم به سويّت و برابرى بر مسلمانان قسمت كردم و من از بنى اميّه ملول شده‌ام و ايشان هم از من ملول گشته‌اند . بارخدايا مرا از ايشان و ايشان را از من باز رهان . اين دعا بگفت و بعد از آن يك هفته بيش عمر نيافت و به رحمت ايزدى پيوست .\r\nچون اين خبر به زياد بن ابيه رسيد مردى را بخواند كه او [ را 
  ] غالب بن عبد اللّه الليثى گفتندى و ايالت خراسان به او ارزانى داشت . اين غالب بن عبد اللّه مردى معروف بود و سعادت ملازمت پيغمبر ، صلّى اللّه عليه و آله ، دريافته بود . در روز فتح مكّه مقدّمهء لشكر آن حضرت بود .\r\nالقصه ، چون ايالت خراسان بر غالب مقرّر شد غالب تهيّهء آن نموده روى به خراسان آورد و در مرو چند روز مقام كرد تا لشكر او بياسودند . بعد از آن متّوجه ولايت طخارستان شد و آن ولايت را بگرفت و غنايم بسيار به دست آورده پنج يك از همه بيرون آورده به زياد بن ابيه فرستاد و باقى بر لشكر خود مساوى قسمت نمود .\r\nامّا اين غالب بن عبد اللّه را در خراسان دشمنان مستولى قويدست بهم رسيد و ايشان از اطراف و جوانب لشكرها آراسته روى به وى نهادند . غالب زياد بن ابيه را از آن‌حال اعلام داده از او مدد خواست . زياد بن ابيه ، ربيع بن زياد الحارثى و عبد اللّه بن ابى عقيل الثقفى را ، كه عم حجّاج بن يوسف بود ، با لشكرى عظيم به مدد غالب بن عبد اللّه فرستاد . چون ايشان به دو پيوستند غالب قوّت گرفت و گرد اقاليم خراسان بگشت و بيشتر شهرهاى خراسان را فتح كرد و\r\n\r\n","description":"","footnote":"","page_name":" 640 ","page_number":650},
  {"content":"\r\n\r\nغنايم بسيار به دست آورده [ خمس 
  ] آنها را نزد زياد مىفرستاد و باقى را به طريق سويّت و برابرى بر لشكر قسم مىنمود .\r\nو از اكثر تواريخ چنين مفهوم مىشود كه وقوع اين وقايع در خراسان از سال سى و يكم تا سى و چهارم امتداد يافت و از بعضى تا سى و ششم نيز مفهوم مىشود ؛ و العلم عند اللّه . امّا فتح سيستان به اتّفاق مورّخين در سال سى و سيّم از رحلت خير البشر روى نمود . در همين سال عمرو بن العاص به دار البقا شتافت . « 1 »\r\n\r\n\r\n","description":"","footnote":"\r\n( 1 ) . نويرى مرگ عمرو العاص را در روز عيد فطر همين سال نوشته است . وى موقع مرگ نود سال داشت .\r\n","page_name":" 641 ","page_number":651},
  {"content":"\r\n . \r\n","description":"","footnote":"","page_name":" 642 ","page_number":652},
  {"content":"\r\n\r\n\r\nذكر وقايع سال سى و چهارم از رحلت آن سرور\r\nابو موسى اشعرى وفات يافت . فتح كابل نيز در همين سال روى نمود . امّ المؤمنين امّ حبيبه بنت ابى سفيان نيز در اين سال رحلت نمود . از روضة الصفا چنين ظاهر مىشود كه استلحاق معاويه و زياد در اين سال بود . بنابراين وقايع خراسان در سال سى و پنجم و ششم خواهد [ بود 
  ] ، چنانچه بعضى از مورّخين بر آن رفته‌اند . غايتش فتح كابل در سال سى و چهارم منافات به اين قول دارد ؛ چرا كه به اتّفاق مورّخين فتح كابل بعد از فتح خراسان شد ؛ و اللّه اعلم بحقايق الامور .\r\n\r\n","description":"","footnote":"","page_name":" 643 ","page_number":653},
  {"content":"\r\n . \r\n","description":"","footnote":"","page_name":" 644 ","page_number":654},
  {"content":"\r\n\r\n\r\nذكر وقايع سال سى و پنجم از رحلت خير البشر\r\nچنانچه از اكثر تواريخ معلوم مىشود وفات عبد الرحمن بن خالد بن وليد در اين سال است . امّا صاحب كامل التواريخ اين واقعه را از جمله وقايع سال سى و ششم شمرده است . به هرتقدير سبب موت عبد الرحمن را چنين آورده‌اند كه چون عبد الرحمن بعد از مراجعت از غزوه مصر در نظر اهل شام بسيار عظيم الشأن مىنمود چنانچه اكثر اهل آن ديار به رياست و بزرگى او انقياد و اطاعت مىنمودند و معاوية بن ابى سفيان نيز آثار رشد و نجابت و ميل قلوب خلايق به او مشاهده مىكرد ، بنابراين بسيار انديشناك شد و در كار او تفّكر و تأمل مىداشت تا آنكه رأى او به قتل عبد الرحمن قرار گرفت . بنابراين ابن اثال نصرانى را طلب نموده گفت : اى اثال اگر تو به حيله‌اى كه دارى شرّ عبد الرحمن بن خالد را از من دفع كنى من خراج از تو تا زنده باشم نستانم و توليت و خراج حمص نيز به تو ارزانى دارم .\r\nابن اثال قبول اين معنى نموده به حمص مراجعت نمود . تا آنكه عبد الرحمن به حمص رفت و ابن اثال با بعضى از غلامان او همزبان شده شربتى زهرآلود به عبد الرحمن داده كار او را بساخت . معاويه آنچه به ابن اثال وعده نموده بود داد . در اين وقت خالد بن مهاجر بن « 1 » خالد بن وليد در مدينه بود . چون خبر فوت عموى خود شنيد از مدينه به شام آمد . اتّفاقا روزى خالد بن مهاجر با عروة بن الزبير صحبت مىداشتند . در اثناء سخن ، عروه به خالد گفت : ما فعل ابن اثال ! يعنى : چه كرد ابن اثال نصرانى ! چون خالد اين كلمه از عروه شنيد در ساعت از پيش او برخاست و به جانب حمص رفته ابن اثال را به قتل رسانيد .\r\n\r\n\r\n","description":"","footnote":"\r\n( 1 ) . نويرى خالد بن عبد الرحمن را به عنوان منتقم خون عبد الرحمن ثبت كرده نه خالد بن مهاجر را .\r\n","page_name":" 645 ","page_number":655},
  {"content":"\r\n\r\nچون معاويه بر اين قضيّه اطّلاع يافت ، خالد را حبس كرده ديهء ابن اثال نصرانى را از او بگرفت . خالد بعد از اداء آن به جانب مدينهء طيّبه رفت . عروة بن الزبير به ديدن او آمده باز در اثناء مكالمه همان كلمهء « ما فعل . . . » ابن اثال را بر زبان راند . خالد گفت : اى عروه تو چند اين كلمه را مكرّر كنى ؟ من جزاء ابن اثال نصرانى را بىفرصت در كنارش نهادم ، ليكن ما فعل ابن جرموز ! يعنى چه كرد ابن جرموز كه قاتل پدر تو است زبير ! چون عروه اين سخن بشنيد ساكت شد . « 1 »\r\n\r\n\r\n","description":"","footnote":"\r\n( 1 ) . براى اطّلاع بيشتر از جريان كشته شدن عبد الرحمن خالد ؛ - الإستيعاب ، ج 2 ، ص 436 و ج 3 ، ص 437 .\r\n","page_name":" 646 ","page_number":656},
  {"content":"\r\n\r\n\r\nذكر بعضى از وقايع سال سى و ششم از رحلت خير البشر\r\nخروج يزيد بن مالك الباهلى ، كه مشهور به خطيم بود ، و سهم بن غالب الجحيمى . فامّا سهم بن غالب ، بعد از آنكه ولايت اهواز را گرفت و چند روز حكومت آن ديار كرده از آن حركت پشيمان شد و دست از آن كار بازداشته مختفى شد و از زياد بن ابيه امان طلبيد . زياد بن ابيه او را امان نداده او را گرفته بر دروازهء دار الاماره به دار كشيد .\r\nو امّا خطيم باهلى را زياد به جانب بحرين فرستاده بود و چون از آنجا مراجعت نموده بود به دار الامارهء بصره آمد . زياد ، مسلم بن عمرو الباهلى را گفت : تو ضامن خطيم شو . مسلم از اين معنى ابا نمود . پس زياد گفت : اى مسلم اگر خطيم امشب در خانه خود خواب كند تو دانى .\r\nچون مسلم اين كلمه از زياد شنيد فى الحال به خانهء خطيم آمد . او را از خانه بيرون آورد و به قتل رسانيد .\r\nدر اين سال مالك بن عبد اللّه به غزوهء روم رفت . بعضى گويند كه مالك بن هبيرة السّكونى بود . و در اين سال عتبة بن ابى سفيان به لوازم حج قيام كرد .\r\n\r\n","description":"","footnote":"","page_name":" 647 ","page_number":657},
  {"content":"\r\n . \r\n","description":"","footnote":"","page_name":" 648 ","page_number":658},
  {"content":"\r\n\r\n\r\nذكر بعضى از وقايع سال سى و هفتم از رحلت پيغمبر\r\nعبد الرحمن البلقينى به غزوهء انطاكيه رفت و فتح آن ديار نمود . در اين سال معاويه ، عبد اللّه بن عمرو عاص را از ايالت مصر عزل نموده امارت آن ديار را به معاوية بن خديج ارزانى داشت .\r\nو در اين سال حكم بن عمرو فتح ولايت غور خراسان نموده از آن‌جا غنايم بسيار به دست آورد . و از بعضى تواريخ چنين ظاهر مىشود كه فتح غور از جمله وقايع سال سى و سيم است ، چنانچه سابقا در احوال حكم بن عمرو مذكور شد .\r\nو در كامل التواريخ مسطور است كه در اين سال حكم بن عمرو مهلب با بعضى از اتراك خراسان غزا كرده از ايشان غنائم بسيار گرفتند و اتراك راههاى هر جاى را بر ايشان مسدود ساخته محاصرهء ايشان نمودند ، چنانچه ايشان را از هيچ رهگذر گذشتن ميّسر نمىشد . چون حكم اين حال را مشاهده نمود حيران بماند و هيچ چاره و تدبير نتوانست كرد . آخر الامر شروع در جنگ كرده چندان سعى نمود كه يكى از بزرگان ترك را زنده گرفت و گفت : اگر خواهى از كشتن خلاصى يا بى ما را حيله‌اى بنماى كه از اين تنگناى بيرون آييم ، و الّا تو را همين لحظه به قتل رسانيم . پس آن ترك گفت : حيلهء خلاصى آن است كه در برابر يك راه از اين راهها آتش بسيار برافروزيد و آنچه از احمال و اثقال سقط داريد به آن جانب روانه سازيد كه اتراك همه به آن جانب ميل مىكنند و راههاى ديگر را خالى مىگذارند . شما از راه ديگر به سلامت بدر رويد .\r\nآخر چنين كردند تا از آن مضيق خلاصى يافتند نفايس اسباب خود بيرون بردند .\r\nو هم در اين سال عبد اللّه دويفع فتح طرابلس مغرب كرد . و در اين سال نيز عتبة بن ابى سفيان [ 89 الف 
  ] به لوازم حجّ قيام نمود .\r\n\r\n","description":"","footnote":"","page_name":" 649 ","page_number":659},
  {"content":"\r\n . \r\n","description":"","footnote":"","page_name":" 650 ","page_number":660},
  {"content":"\r\n\r\n\r\nذكر وقايع سال سى و هشتم از رحلت آن سرور\r\nمعاويه فدك از مروان بازگرفت و او را امير حاج گردانيده به مكّه فرستاد . و در اين سال زياد بن ابيه امارت خراسان به مالك بن فضالة الجهنى اللّيثى ارزانى داشت و عقبة بن عامر با اهل مصر و اهل مدينه از راه دريا به غزوهء بعضى بلاد مغرب رفته فتح نمود .\r\n\r\n","description":"","footnote":"","page_name":" 651 ","page_number":661},
  {"content":"\r\n . \r\n","description":"","footnote":"","page_name":" 652 ","page_number":662},
  {"content":"\r\n\r\n\r\nذكر وقايع سال سى و نهم از رحلت خير البشر\r\nدر اين سال غزوهء قسطنطنيّه روى نمود . بعضى از ارباب تواريخ برآنند كه غزوهء قسطنطنيّه از جملهء وقايع سال سى و پنجم بود . و كيفيّت اين واقعه چنين آورده‌اند كه معاوية بن ابى سفيان در اين سال سفيان بن عوف را با لشكرى عظيم به جانب روم فرستاد و پسر خود ، يزيد ، را نيز امر كرد كه به آن غزوه رود . امّا يزيد خود را بيمار ساخته از آن سفر خود را معاف داشت . چون سفيان بن عوف به فرقدونه رسيد قحطى عظيم و بيمارى بسيار ميانهء ايشان پيدا شد . چون اين خبر به يزيد رسيد از روى خوشحالى اين قطعه را گفت :\r\n ما إن ابالى بما أصاب جموعهم * بالفرقدونة من حمّى و من جوع\r\nإذا اتّكأت على أيماط مرتفع * بدير مرّان عندى امّ كلثوم \r\nحاصلش آنكه : ما را چه پروا از آنچه به آن جماعت در فرقدونه از گرسنگى و بيمارى رسيده ، و حال آنكه ما در دير مرّان با ام كلثوم بر بالشهاى مرتفع نشسته به عيش و نشاط مشغوليم . - و ام كلثوم ، بنت عبد اللّه بن عامر ، زن يزيد بود .\r\nچون اين شعر به معاويه رسيد سوگند خورد كه من البتّه يزيد را پيش سفيان بن عوف به ارضروم مىفرستم تا با ايشان شريك باشد در شدّت و بيمارى . القصّه ، يزيد را با لشكرى انبوه به جانب روم فرستاد . در اين لشكر ابن عباس ، ابن عمرو ابن الزبير ، ابو ايّوب الانصارى و عبد العزيز بن زفراة الكلابى همراه بودند . چون به قسطنطنيه رسيدند ميانهء ايشان جنگهاى عظيم شد . عبد العزيز در آن جنگ مقتول شد و ابو ايّوب الانصارى نيز در وقت مراجعت به حوالى قسطنطنيه كشته شد . قبر او الحال در بيرون شهر است .\r\n\r\n","description":"","footnote":"","page_name":" 653 ","page_number":663},
  {"content":"\r\n\r\nو در اين سال معاويه مروان بن حكم را از ايالت مدينه عزل كرد و امارت آن بلدهء طيّبه را به سعيد بن العاص مسلّم داشت . در زمان حكومت مروان قضاء مدينه به عبد اللّه بن الحارث بن نوفل تعلّق داشت و سعيد بن عاص او را عزل كرده منصب قضا به ابى سلمة بن عبد الرحمن ارزانى داشت . مدّت حكومت مروان در مدينه طيّبه از جانب معاوية بن ابى سفيان هشت سال و و دو ماه بود .\r\n\r\nذكر فوت امام حسن ( ع )\r\nو از جمله وقايع مهم اين سال فوت امام حسن بن علّى بن ابى طالب است « 1 » ، عليهما السّلام .\r\nمجمل اين قضيهء هايله آنكه چون رأى معاويه آن بود كه تعيين خليفه بعد از معاويه به مشورت امام حسن نباشد و اين امر بسيار شاقّ مىنمود ، بنابراين چون چندگاه از قضيّهء صلح بگذشت و معاويه را رأى بر آن قرار گرفت كه يزيد را وليعهد خود سازد و مشاهير و معارف بلاد را به بيعت او خواند و بتحقيق مىدانست كه با وجود امام حسن اين مهم پيش نمىرود ، بنابراين در دفع آن حضرت مىانديشيد . آخر الامر مروان حكم - كه طريد ، يعنى رانده شدهء ، رسول خداست - را والى مدينه ساخت و منديلى زهرآلود به او داد تا به جعد بنت أشعث قيس كه زن امام حسن ، عليه السّلام ، بود دهد و به او بگويد كه اگر تو بعد از مباشرت ، امام حسن را به اين منديل پاك كنى « 2 » و او به عالم آخرت انتقال نمايد معاويه پنجاه هزار درم به تو دهد و تو را در سلك ازواج يزيد كشد تا ملكهء عالم باشى . مروان به مدينه آمد و جعده را بفريفت تا عمل مذكور به تقديم رسانيد و امام حسن ، عليه السّلام ، به فراديس جنان خراميد .\r\nچون اين واقعهء هايله روى نمود معاويه زر موعود را براى جعده فرستاد - و در اكثر تواريخ چنان است كه بيش از هزار دينار نفرستاد و يزيد - را گفت : بنابر وعده‌اى كه به دختر اشعث شده او را به قيد [ عقد 
  ] درآور . يزيد از اين معنى ابا نموده قبول آن نكرد و گفت : جعده كه نسبت به فرزند رسول ، صلّى اللّه عليه و آله ، وفا نكرد با كه وفا كند ؟ و كرا رغبت مناكحت و مواصلت وى باشد ؟\r\nو طايفه‌اى از ارباب تواريخ برآنند كه امام حسن ، عليه السّلام ، را شربت زهر دادند . و گروهى گويند كه مرضى بر آن‌جناب عارض شد و چهل روز بيمارى آن‌جناب امتداد يافت .\r\n\r\n\r\n","description":"","footnote":"\r\n( 1 ) . در تاريخ شهادت امام حسن ( ع ) اختلاف است . مورّخين اهل سنّت ربيع الاوّل سال چهل و نهم ، پنجاهم و پنجاه يكم را ذكر كرده‌اند ، ولى مورّخين شيعه ، مانند علّامه مجلسى ( جلاء العيون ، ج 1 ، ص 418 ) و طبرسى ( اعلام الورى ، ترجمهء عطاردى ، ص 298 ) بيست و هشتم صفر سال پنجاه را ثبت كرده‌اند .\r\n( 2 ) . ق : منديل پاره كنى ؛ ش : منديل يكى كنى . منديل : پارچه‌اى كه با آن عرق و جز آن را پاك كنند .\r\n","page_name":" 654 ","page_number":664},
  {"content":"\r\n\r\nدر تاريخ حافظ ابرو مسطور است كه از امام حسن ، عليه السّلام ، روايت كرده‌اند كه در ايّام مرض خود مىفرمود كه مرا دو بار زهر دادند و اين نوبت سيّم است . و جناب ولايت‌مآب خواجه محمّد پارسا در فصل الخطاب آورده كه امام حسين بن على ، عليهما السّلام ، به بالين وى آمده گفت : اى برادر كه تو را زهر داده است ؟ مرا خبر كن تا اگر واقعه [ اى 
  ] رو دهد با او خصمى كنم . گفت : اى برادر ! پدر ما علّى مرتضى غمّاز نبودند و جدّهء ما خديجهء كبرى و مادر ما فاطمهء زهرا و جدّ ما محمّد مصطفى ، صلّى اللّه عليه و آله ، غمّاز نبودند ، و از اهل بيت ما غمّاز نيست . اگر به قيامت خداى عزّ و جلّ مرا بيامرزد تا آن‌كس كه مرا زهر داده است نبخشد ، به بهشت نروم .\r\nدر بعضى روايات چنين است كه امام حسن فرمود : اى برادر ! اگر با تو بگويم بر قتل او اقدام مىنمايى ؟ امام حسين جواب داد : آرى . پس امام حسن فرمود : اگر [ گمان من 
  ] به آن كس كه گمان مىبرم مطابق واقع باشد « 1 » شدّت نكال الهى به او از حدّ بيش خواهد بود و اگر مطابق واقع نباشد حيف باشد كه كشته شود .\r\nو نيز در فصل الخطاب مذكور است كه مردى نزد امام حسن آمد در وقتى كه آن حضرت نان مىخورد . گفت : يا امير المؤمنين ، مرا ده هزار درم وام است . آن حضرت فرمود تا او را هزار درم دادند و نگفت كه بيا نان بخور . گفتند : يابن رسول اللّه ! ده هزار درم بخشيدى و نگفتى كه بيا نان بخور . گفت : بدان خداى جلّ جلاله كه جدّ مرا براستى به خلق فرستاده كه من تا امروز ندانستم كه به كسى مىبايد گفت بيا و نان بخور .\r\nو در روضة الصفا مذكور است كه امام حسن ، عليه السّلام ، در ايّام صحّت به خواب ديد كه   « قُلْ هُوَ اللَّهُ أَحَدٌ »   بر پيشانى او مكتوب است . از اين خواب بغايت خوشحال شد . چون اين سخن به سمع سعيد بن المسيّب رسيد گفت : قددنا اجله . يعنى : نزديك رسيده اجل او .\r\nنقل است كه امام حسن ، عليه السّلام ، در مرض موت امام حسين ، عليه السّلام ، را گفت : اى برادر ! چون من بميرم مرا نزد جدّ خود محمّد مصطفى ، صلّى اللّه عليه و آله ، دفن كن ، به شرط آنكه خوف فتنه و خون ريختن نباشد . و اگر مخافت چنين آفتى باشد مرا در بقيع دفن كن . و چون امام حسن ، عليه السّلام ، وفات يافت امام حسين با موالى خود سلاح پوشيدند ؛ چه وهم آن داشت كه مردم نگذارند كه برادر را نزد جدّ بزرگوار خود مدفون سازد . در اين اثنا ابو هريره آمد و گفت : يابن رسول اللّه ، به خدا سوگند مىدهم تو را كه به وصيت برادر بزرگ خود عمل كن كه اين قوم او را نخواهند گذاشت كه در حجرهء پيغمبر ، صلّى اللّه عليه و آله ، مدفون گردد .\r\n\r\n\r\n","description":"","footnote":"\r\n( 1 ) . هرسه نسخه : است . - و .\r\n","page_name":" 655 ","page_number":665},
  {"content":"\r\n\r\nو در روضة الصفا مسطور است كه در بعضى روايات وارد شده كه پهلوى قبر حضرت رسالت‌پناه ، صلّى اللّه عليه و آله ، قبرى جهت امام حسن ، عليه السّلام ، كنده بودند و جنازهء آن جناب را بر سر قبر نهادند . امّا قبل از دفن ، عايشه بر استرى سوار شده به آن موضع آمد و ممانعت نمود . شيعيان امير المؤمنين بنياد غوغا كرده گفتند : اى عايشه ! روزى بر شتر نشسته با امير المؤمنين على ، عليه السّلام ، جنگ مىكنى و روزى بر استر نشسته بر جنازهء [ نوادهء 
  ] پيغمبر ، صلّى اللّه عليه و آله و سلّم ، غوغا مىكنى و نمىگذارى كه او را نزد جدّ خود دفن كنند .\r\nالقصّه ؛ هرچند در اين باب سعى نمودند مفيد نيفتاد ؛ چه مردم به دو فرقه شدند و به جانب هم تير انداختند ، چنانچه چند تير به جنازهء امام حسن ، عليه السّلام ، رسيد . آنگاه امام حسين ، عليه السّلام ، بنابر وصيتى كه سابقا مذكور شد جنازهء آن حضرت را به بقيع برده قريب به موضعى كه مادر امير المؤمنين على ، عليه السّلام ، فاطمه بنت اسد و بعضى از بنى هاشم مدفونند دفن فرمود . و قولى آنكه ، امّ المؤمنين عايشه به دفن امام حسن در حجرهء پيغمبر ، صلّى اللّه عليه و آله ، راضى شد « 1 » امّا سعيد بن العاص كه والى مدينه بود نگذاشت « 2 » ، و جماعتى كه عثمانيه بودند به منع پيش آمدند .\r\nو صاحب مستقصى گويد كه در آن زمان امارت مدينه تعلّق به مروان مىداشت و او نگذاشت كه امام حسن را نزد رسول ، صلّى اللّه عليه و آله ، دفن كنند . و ابو حنفيه دينورى در تاريخ خود [ 89 ب 
  ] اين حركت شنيع را به مروان نسبت داده ؛ و اللّه اعلم بمعانى الامور .\r\nچون خبر وفات امام حسن ، عليه السّلام ، به معاويه رسيد عبد اللّه عباس در دمشق بود . چون آن‌جناب به مجلس معاويه آمد [ معاويه 
  ] گفت : يا ابا على شنيدى كه حسن بن على فوت شد و نقد حيات به قابض ارواح سپرد ؟ عبد اللّه عباس گفت : إنّا للّه و إنّا إليه راجعون . و دانست كه غرض معاويه از اين سخن اظهار خوشحالى و شماتت است ، گفت : اى معاويه قبرى كه به مرگ تو مهيا و مقرّر شده به مرگ حسن و غيره مسدود نخواهد شد و تو در عالم تا قيامت بر مسند كامرانى نخواهى ماند . و ما كه اهل بيت محمّديم به مصيبتى از اين عظيم‌تر گرفتار شده‌ايم . خداى تعالى از اين مصيبت ما را فراخى كرامت كند ان شاء اللّه . ابن عباس اين سخن بگفت و برخاست و بيرون رفت . معاويه گفت : من به عمر خويش عاقلتر و حاضر جواب‌تر از ابن عباس كسى نديده‌ام . « 3 »\r\n\r\n\r\n","description":"","footnote":"\r\n( 1 ) . نويرى ( نهاية الأرب ، ج 7 ، ص 87 ) معتقد است كه عايشه اجازه داده بود امام حسن ( ع ) را كنار مرقد مطهر پيامبر دفن كنند ؛ ولى حقيقت آن است كه عايشه به دليل كينه‌اى كه از مولا على ( ع ) به دل داشت هرگز چنين اجازه‌اى را نداده است ؛ - ارشاد ، ج 2 ، ص 175 ؛ مسعودى ، اثبات الوصيّه ، ص . 160 ؛ تاريخ يعقوبى ، ج 2 ، ص 225 .\r\n( 2 ) . ابن اثير ( الكامل ، ج 3 ، ص 228 ) معتقد است كه سعيد بن عاص فرماندار مدينه با دفن جسد مطهّر امام حسن ( ع ) كنار مرقد پيامبر مخالفتى نكرد ولى مروان بن حكم و ديگر هواداران بنى اميّه از اين كار جلوگيرى كردند .\r\n( 3 ) . مقايسه كنيد با نهاية الأرب ، ج 7 ، ص 89 .\r\n","page_name":" 656 ","page_number":666},
  {"content":"\r\n\r\nنقل است كه امير المؤمنين حسن پياپى زن مىخواست و طلاق مىداد و از اين جهت امير المؤمنين على ، عليه السّلام ، مىفرمود كه دختر خود را به حسن تزويج مكنيد كه او مطلاق است . يعنى بسيار طلاق مىگويد . امّا دختران و زنان به تزويج آن حضرت مايل بودند ؛ چه از پيغمبر ، صلّى اللّه عليه و آله ، شنيده بودند كه هرزن كه مساس حسن ، عليه السّلام ، دريابد آتش دوزخ بر وى حرام باشد . و نيز به سمع آن طبقه رسيده بود كه پيغمبر ، صلّى اللّه عليه و آله ، در ايّام طفوليت امام حسن ، عليه السّلام ، بسيار بر ناف آن حضرت بوسه مىدادند ، لاجرم دوست مىداشتند كه تن ايشان به موضع مساس آن حضرت ، صلّى اللّه عليه و آله ، رسد تا آتش دوزخ بر آن جماعت حرام گردد .\r\nدر مسند موسلى « 1 » از جابر انصارى ، رضىّ اللّه عنه ، روايت كرده كه روزى رسول ، صلّى اللّه عليه و آله ، در مسجد بود كه امام حسن آمد و بر پشت مبارك رسول ، صلّى اللّه عليه و آله ، برآمد . رسول او را از پشت بر نگرفت تا غايتى كه امام حسن به اختيار خود نزول كرد . و آن سرور در شأن امام حسن ، عليه السّلام ، فرمود : اللّهمّ إنّى احبّه [ و احبّ 
  ] محبّه . يعنى : اى بار خدايا من حسن را دوست مىدارم و دوستداران او را نيز دوست مىدارم .\r\nو از امام حسن ، عليه السّلام ، است : يابن ادم عفّ عن محارم اللّه تكن عابدا . يعنى : اى بنى آدم دور باش از آنچه خداى سبحانه و تعالى حرام گردانيده تا به مرتبهء عبادت رسيده باشى . و ارض بما قسم اللّه تكن غنيّا . و راضى شو به آنچه حق سبحانه و تعالى جهت تو قسمت كرده تا بهره‌اى از غنا يافته باشى . و أحسن جارك تكن مسلما . و نيكو همسايگى كن با همسايهء خود تا مسلمان باشى . و صاحب النّاس بما تحبّ أن تصاحب تكن عادلا . و مصاحبت كن با مردم به آن طورى كه دوست مىدارى كه با تو مصاحبت كنند تا عادل باشى .\r\nحافظ ابو نعيم ، عليه الرحمه ، در كتاب حلية الأبرار « 2 » آورده كه روزى امير المؤمنين على از امام حسن پرسيد : يا بنىّ ما السّداد ؟ يعنى : اى پسر من راستى چيست ؟ امام حسن گفت : راستى عبارت است از دفع منكر به معروف . بعد از آن پرسيد : شرف چيست ؟ عرض كرد : شرف عبارت است از احسان به خويشان و دفع اذيت از ايشان . پس فرمود : اى پسر ! جوانمردى چيست ؟ عرض كرد : بذل در حالت توانگرى و فقر . بعد از آن فرمود : بخل چيست ؟ گفت : آن است كه [ كسى 
  ] اعتقاد كند كه : آنچه نفق كرده‌ام « 3 » تلف شد و آنچه نگاهداشته‌ام شرف و ذخيرهء\r\n\r\n\r\n","description":"","footnote":"\r\n( 1 ) . در كشف الظنون ، و ديگر منابع كتابشناسى مشخّصات اين كتاب پيدا نشد .\r\n( 2 ) . حلية الأبرار و شعار الأخيار فى تلخيص الدعوات و الأذكار ، در موضوع حديث ، نوشتهء امام محيى الدين ابو ذكريا يحيى بن شرف بن مرو نووى شافعى ؛ ( وفات 676 ه . ق . ) - كشف الظنون ، ج 1 ، ص 688 .\r\n( 3 ) . هرسه نسخه : نفقه كند . - و .\r\n","page_name":" 657 ","page_number":667},
  {"content":"\r\n\r\nمن است . فرمودند : برادرى چيست ؟ گفت : برادرى همراهى نمودن است در وقت شدّت و محنت . گفتند : جُبن و بددلى كدام است ؟ عرض كرد : جرأت نمودن بر دوست و روى گرداندن از دشمن . فرمودند : غنيمت چيست ؟ گفت : ميل به تقوى و پرهيزگارى و عدم ميل به زيب و زينت . گفتند : حلم كدام است ؟ گفت : حلم فروبردن خشم است وقت قدرت بر انتقام . فرمودند كه : غنا كدام است ؟ گفت : غنا رضاء نفس است به آنچه قسمت كرده خداى سبحانه و تعالى جهت او اگر چه اندك باشد . فرمودند : فقر چيست ؟ گفت : آرزو كردن همه چيز را . بعد از آن فرمود : كودنى كدام است ؟ عرض كرد : كودنى بازى كردن به ريش است و بسيار آب دهن انداختن وقت مخاطبه . فرمودند : جرأت كدام است ؟ گفت : جرأت موافقت اقران خود است .\r\nگفتند : كلفه چيست ؟ گفت : كلفه عبارت از سخن مالا يعنى است . فرمودند : مجد و بزرگى چيست ؟ گفت : عفو جرايم و عطاء غرايم ؛ يعنى بخشيدن گناهان و دادن تاوان . فرمودند : عقل چيست ؟ عرض كرد : عقل عبارت است از نگاهداشتن دل چيزى را كه در او وديعه نهند . گفت :\r\nبىحيائى كدام است ؟ فرمود : بىحيا [ يى 
  ] عبارت است از دشمنى با امام و پيشواى خود و سخن بلند گفتن در مجلس او . فرمودند : سفاهت چيست ؟ گفت : سفاهت متابعت دو نان و مصاحبت گمراهان است .\r\nدر كشف الغمّه آورده كه روزى امام حسن ، عليه السّلام ، حلّه‌هاى فاخر پوشيده و بر مركب تازىنژاد سوار شده متوجه مسجد شد و موالى و مماليك بسيار به زيب و زينت تمام در ملازمت آن حضرت بودند . اتّفاقا در اثناء راه پيرى يهودى ، كه بيمارى و فقر او را از زندگانى خود بيزار ساخته بود ، مىگذشت . چون امام را به اين حال مشاهده نمود پرسيد : اين كيست ؟\r\nگفتند : حسن به على است . يهودى پيش آمد و گفت : يابن رسول اللّه انصاف كن با من در قول جدّ خود كه گفته الدّنيا سجن المؤمن و جنّة الكافر ؛ يعنى : دار دنيا زندان مؤمنان است و بهشت كافر . معلوم است كه اين حال كه من دارم هيچ زندانى ندارد و اين حالت كه تو دارى بعينه حال بهشت است كه نشان مىدهد .\r\nپس امام حسن فرمود : اى پير يهودى ، اگر نظر كنى به سوى آنچه حقّ سبحانه و تعالى از براى من و ساير مخلصان محمّد رسول اللّه ، صلّى اللّه عليه و آله ، در بهشت عدن خود آماده و مهيّا ساخته ، كه هيچ چشمى نديده و هيچ گوشى نشنيده بلكه بر خاطر هيچ احدى نگذشته ، هر آينه مىدانى كه من در اين سراى در زندانم ؛ و همچنين اگر ملاحظه نمايى آن چيزى را كه از جهت تو و امثال تو از منكران محمّد مصطفى ، صلّى اللّه عليه و آله ، در دوزخ مهيا و آماده ساخته ، هرآينه مىدانى كه اين نشأه تو را عين بهشت است .\r\nو به صحّت رسيده به روايات موافق و مخالف كه امام حسن ، عليه السّلام ، بيست و پنج حجّ\r\n\r\n","description":"","footnote":"","page_name":" 658 ","page_number":668},
  {"content":"\r\n\r\nپياده كرده و جنيبت آن حضرت پيش مىكشيدند ، چنان‌كه روزى پاى مبارك ايشان از پياده رفتن آماس كرده بود شخصى گفت : يا امام ساعتى سوار شويد . گفت : شرم مىدارم كه به زيارت خانه‌اى كه خداى سبحانه و تعالى او را حرم خوانده و ما را به تعظيم او امر فرموده سوار روم . و در حلية الابرار چنين آورده كه امام حسن ، عليه السّلام ، بيست حجّ پياده به جاى آورده و صاحب كتاب صفّة المغفرة پانزده حجّ ايراد نموده ؛ و اللّه اعلم بحقايق الامور .\r\nو نيز در حلية الابرار آمده است كه امام حسن ، عليه السّلام ، سه بار مال خود را در راه خداى سبحانه و تعالى به مناصفه تصدّق فرمود تا آنكه يك نعل را به فقرا داد و يك را نگاهداشت . و در كتاب معالم العتره « 1 » آورده كه روزى سائلى پيش امام حسن آمد و قطعه‌اى خواند كه مضمونش اين بود : نمانده است مرا آن مقدار چيزى كه به يك دانهء گندم ارزد . پس كافيست تو را ديدن مال من ، از آنكه من به تفصيل احوال خود پردازم ، الّا بقيّه آبرويى مانده بود كه او را به تو مىفروشم يابن رسول اللّه تو نيك مشتريى . پس امير المؤمنين حسن ساعتى تفكّر نمود كه آيا بهاى آبرويى كه نفيس‌ترين جواهر است چه چيز توان داد ؟ آن سائل اضطراب نموده قطعه‌اى ديگر خواند كه مضمونش اين بود كه : من چه گويم به مردم چون گويند كه چه چيز يافتى از حسن بن على كه جواد مفضّل است ؟ اگر گويم چيزى يافته باشم ، دروغ گفته‌ام . اگر گويم جواد مفضّل بخل ورزيد نيز لايق نمىدانم . پس تو يابن رسول اللّه ! يكى از اين دو چيز را براى من اختيار كن كه دروغ نگويم . يا نسبت بخل به تو كنم ؛ كه مرا ناچار يكى از اين دو چيز بايد گفت خواه مردم از من بپرسند و خواه نپرسند . پس امام حسن ، عليه السّلام ، دوازده هزار دينار به سائل داد و از وى عذر خواهى فرمود كه : چون تو شتاب كردى اندكى به تو رسيد و اگر مهلت دادى اندك نمىدادم . پس اين قليل بگير و چنان خيال كن كه آبروى خود بفروختى و ما نيز بر آنيم كه به تو چيزى نداديم .\r\nو در كتاب مطالب السؤال فى مناقب آل رسول « 2 » مسطور است كه [ 90 الف 
  ] روزى امام حسن ، عليه السّلام ، شنيد كه شخصى از خداى سبحانه و تعالى ده هزار درم مىخواهد . امام حسن به خانه آمد و آن مبلغ را جهت او فرستاد . و نيز در آن كتاب مسطور است كه روزى شخصى نزد امام حسن آمد و طلب حاجت خود نمود . آن حضرت فرمود : يا فلان حقّ سؤال پيش من خيلى بزرگ است و دست من از آنچه لايق تو است عاجز است و در ملك من آن‌قدر نيست كه مقابل شكر تو شود . پس اگر اندك از من قبول كنى و مرا معذور دارى آنچه مقدور\r\n\r\n\r\n","description":"","footnote":"\r\n( 1 ) . معالم العترة النبوية و معارف اهل البيت الفاطمية ، نوشتهء حافظ ابو محمّد عبد العزيز بن اخضر جنابذى ؛ ( وفات 611 ) - پيشين ، ج 2 ، ص 1726 .\r\n( 2 ) . حاج خليفه به صورت مطالب السؤال فى مناقب الرسول ثبت كرده است ؛ - كشف الظنون ، ج 2 ، ص 1714 .\r\n","page_name":" 659 ","page_number":669},
  {"content":"\r\n\r\nمن است مىكنم . پس آن شخص گفت : يابن رسول اللّه ! قبول مىكنم اندك را و شكر مىكنم و معذور مىدارم . پس امام حسن وكيل خود را طلبيد و گفت : از سيصد هزار درم چه باقى مانده ؟\r\nجواب داد : پنجاه هزار درم مانده . امام فرمود : پنج هزار دينار ديگر عليحدّه بود كجاست ؟\r\nگفت : آن عليحدّه نزد من است . فرمود : دنانير و دراهم همه را بياور . پس دو حمّال طلبيد و كرايهء حمل را آن حضرت رداء مبارك خود را به حمّالان داد و آن مبلغ را به آن شخص عطا فرموده عذر خواست .\r\n\r\nذكر اولاد آن حضرت\r\nشيخ مفيد در ارشاد خود چنين آورده كه اولاد امام حسن ، عليه السّلام ، از مرد و زن پانزده بودند . زيد بن الحسن و دو خواهر او ، كه يكى را امّ الحسن و ديگرى امّ الحسين گفتندى و مادر ايشان امّ بشير دختر ابى مسعود عقبة بن عمرو خزرجى بوده ؛ حسن بن الحسن ، كه مادر او خولة بنت منظور فزارى بود ؛ عمرو ، قاسم ، و عبد اللّه كه مادر ايشان امّ ولد بود ؛ عبد الرحمن ، كه مادر او نيز امّ ولد بود ؛ حسين بن الحسن ، كه ملقّب به اثرم بود ؛ و برادر او طلحة بن الحسن ، و خواهر ايشان فاطمه بنت الحسن ، كه مادر ايشان امّ اسحق طلحة بن عبد اللّه التيمى بود ؛ [ و 
  ] امّ عبد اللّه و فاطمه و امّ سلمه و رقيّه ، هريكى از مادرى .\r\nابن خشاب آورده كه امام حسن ، عليه السّلام ، را يازده پسر بود و يك دختر . پسران بدين منوال : عبد اللّه ، قاسم ، حسن ، عمرو ، عبد اللّه ، عبد الرحمن ، احمد ، اسمعيل ، حسين ، و عقيل . و آن يك دختر امّ الحسن فاطمه بود كه مادر امام محمّد باقر ، عليه السّلام ، است .\r\nو شيخ كمال الدّين طلحه چنين آورده كه امام حسن ، عليه السّلام ، را پانزده پسر بود : حسن ، زيد ، عمرو ، حسين ، عبد اللّه ، عبد الرحمن ، عبد اللّه ، اسماعيل ، محمّد ، يعقوب ، جعفر ، طلحه ، حمزه ، ابو بكر ، و قاسم . و نسل از حسن و زيد مانده و باقى را هيچ عقب نمانده . « 1 » و عمر آن حضرت چهل و هشت سال بود . و بعضى چهل و هفت نيز گفته‌اند ؛ و اللّه اعلم .\r\n\r\n\r\n","description":"","footnote":"\r\n( 1 ) . دربارهء تعداد فرزندان امام حسن ( ع ) روايات گونه‌گون است ؛ به پاره‌اى از آنها اشاره مىرود : شيخ مفيد ، تعداد فرزندان را دوازده نفر مىداند ، هشت پسر و چهار دختر ( ارشاد ) ؛ مقريزى مجدى شانزده نفر ، يازده پسر و پنج دختر ( اتّعاظ الحنفاء فى اخبار الخلفاء ) ؛ ابو نصر بخارى نوزده نفر ، سيزده پسر و شش دختر ( سرّ السلسلة العلويّة ) ؛ ابن جوزى بيست نفر ، شانزده پسر و چهار دختر ( تذكرة الخواص ) ؛ صاحب حدائق الوردية بيست و دو نفر ، چهارده پسر و هشت دختر ؛ و صاحب نفحة العنبرية پانزده نفر ، يازده پسر و چهار دختر ؛ - باقر شريف القريشى ، زندگانى امام حسن ( ع ) ، ج 2 ، ص 571 .\r\n","page_name":" 660 ","page_number":670},
  {"content":"\r\n\r\n\r\nذكر وقايع سال چهلم از رحلت خير البشر ، صلّى اللّه عليه و آله\r\nدر اين سال بسر بن ارطاة و سفيان بن عوف ازدى به غزوه روم رفتند . فضيلة بن عبيد الانصارى نيز در همين سال از راه دريا به غزوهء روم رفت . و در اين سال ، در ماه شعبان ، مغيرة بن شعبه كه از جانب معاوية بن ابى سفيان والى كوفه بود فوت شد . « 1 » و بعضى مىگويند وفات مغيرة بن شعبه در سال چهل و يكم بود و بعضى در سال سى و نهم « 2 » نيز گفته‌اند و به اتّفاق عمر او هفتاد سال بود . از اكثر تواريخ چنين معلوم مىشود كه بعد از فوت مغيره ايالت كوفه به زياد بن ابيه تعلّق گرفت و از بعضى چنين ظاهر مىشود كه مغيره را از ايالت كوفه عزل نموده ايالت آن خطّه را به زياد داده بود ؛ چنانچه سابقا در احوال زياد مذكور شد .\r\nبه هرتقدير اوّل كسى كه امارت عراقين را جمع كرد زياد بن ابيه بود . چون حكومت كوفه به زياد مفوّض شد زياد از بصره به جانب كوفه متوجه [ شد 
  ] و سمرة بن جندب را در بصره نايب خود گردانيد . چون زياد به كوفه رسيد بر منبر برآمد و خطبه شروع كرد . در اثناء خطبه خواندن جماعتى از اهل كوفه سنگريزه‌اى چند به او زدند ، امّا از كثرت خلايق معلوم نشد كه اين حركت از چه كسان ظاهر شده . بنابراين زياد جمعى از خواص خود را فرمود كه دروازه‌هاى مسجد را حفظ نمايند تا كسى بيرون نرود . بعد از آن خود آمد و بر يكى از دروازه‌هاى مسجد بنشست و فرمود تا چهار كس چهار كس بيرون آوردند و ايشان را سوگند مىداد كه سنگ انداختيد يا نه ؟ هركه سوگند مىخورد خلاص مىشد . بر اين منوال تمامى\r\n\r\n\r\n","description":"","footnote":"\r\n( 1 ) . بر اثر ابتلا به طاعون مرد ؛ - تاريخ طبرى ، ج 7 ، ص 2797 ؛ نهاية الأرب ، ج 7 ، ص 91 .\r\n( 2 ) . تاريخ طبرى ، ج 7 ، ص 2797 .\r\n","page_name":" 661 ","page_number":671},
  {"content":"\r\n\r\nمردم را سوگند داد تا به سى كس رسيد - و بعضى هشتاد گفته‌اند كه سوگند نخوردند - پس فرمود تا دستهاى آن جماعت را در همان موضع بريدند .\r\nو اوّل كسى كه زياد او را در كوفه بكشت ادنى بن حسين بود كه از او چيزى به زياد رسانيده بودند . چون او را طلب كرد ، گريخت . زياد متعرّض مردم كوفه شد كه : او را پيدا كنيد .\r\nآخر الامر او را پيدا كرده نزد زياد آوردند . زياد از او پرسيد : چه مىگويى در حق امير المؤمنين عثمان بن عفّان ؟ گفت : داماد رسول خدا ، صلّى اللّه عليه و آله ، بود و زوج دختر او او . گفت : چه مىگويى در حقّ معاويه ؟ گفت : مردى سخى و حليم است . گفت : چه مىگويى در حقّ من ؟ گفت : به من رسيده كه تو در بصره مىگفتى كه من بىگناه را به عوض گناهكار مىگيرم و مقبل را به جاى مدبر جزا مىدهم . زياد گفت : من چنين حكم كرده‌ام . گفت : اين خبطى عظيم است . زياد گفت كه او را گردن زدند .\r\nو در اين وقت شيعيان امير المؤمنين على ، عليه السّلام ، از جهت تحقيق مسائل شرعيه به خانهء عمرو بن الحمق جمع مىشدند و از او استفادهء شرعيات نمودند ؛ چرا كه او از خواص اصحاب امير المؤمنين على ، عليه السّلام ، بود . بنابراين عمارة بن عقبة بن ابى معيط نزد زياد بن ابيه رفت و اين اجتماع را به وجه ناخوش خاطرنشان زياد كرد . و بعضى گويند اين غمّازى را يزيد بن رويم كرد . به هرتقدير ، زياد گفت : اگر من دانم كه از مغز ساق عمرو بن حمق دشمنى من و بغض من سيلان مىنمايد من او را نمىرنجانم تا او بر من خروج نكند . امّا پيش عمرو بن حمق فرستاد كه خلايقى كه پيش تو جمع مىشوند اگر ارادهء تعليم مسائل دارند بايد كه اين صحبت در مسجد باشد نه در خانه .\r\nو امّا سمرة بن جندب در بصره چندان مردم را بكشت كه روزى ابن سيرين به زياد گفت :\r\nدر بين غيبت تو سمرة بن جندب هشت هزار كس را به قتل رسانيده . و ابو سوار عدوى مىگفته كه سمرة بن جندب تنها از قوم من در يك چاشت چهل و هفت نفر را بكشت كه همهء ايشان جامع قرآن بودند . با وجود چنين ضبط سمرة بن جندب در همين سال قريب ازدى و زخاف طائى ، كه با يكديگر پسرخاله بودند ، در بصره خروج كردند و هردو به اتّفاق بر قبيلهء بنى ضبعه كه هفتاد نفر بودند ريخته و يك نفر سعد نام از ايشان كشته شد . چون خبر خروج قريب ازدى و زخاف طائى شهرت گرفت جماعتى از جوانان بنى راب قصد گرفتن ايشان نموده بيرون رفتند . ميانهء ايشان جنگ تير بسيار شد ، اما آخر عبد اللّه بن اوس الطائى قريب را به قتل رسانيده سرش را پيش زياد فرستاد .\r\nزياد در باب قتل خوارج بسيار سعى مىنمود و در بصره سمرة بن جندب نيز در اين باب كمال اهتمام به جاى آورد تا آنكه خلقى بسيار از خوارج به قتل رسيدند و جماعتى اندك\r\n\r\n","description":"","footnote":"","page_name":" 662 ","page_number":672},
  {"content":"\r\n\r\nبقيّة السيف مختفى شدند . بنابراين زياد منادى كرد كه اى اهل بصره اگر يكى از طايفهء خوارج از دست شما بيرون رود هرآينه امسال هيچ‌يك از شما را عطا و مواجب نمىدهم . چون اين منادى به گوش اهل بصره رسيد تجسّس و تفحّص نمود [ ند 
  ] هيچ احدى را كه داخل اين طايفه بود زنده نگذاشتند ، بلكه همه را به تيغ بىدريغ به دار البوار رسانيدند .\r\nدر كامل التواريخ مسطور است كه در اين سال معاوية بن ابى سفيان ارادهء آن نمود كه منبر پيغمبر ، صلى اللّه عليه و آله ، و عصاى آن حضرت را از مدينه به شام برد ، بنابراين گفت :\r\nنمىخواهم كه منبر و عصاى رسول ، صلّى اللّه عليه و آله ، در مدينه باشد و حال آنكه اهل آن بلده قاتلان عثمان‌اند ؛ و عصاى آن حضرت نزد شخصى از اصحاب آن حضرت بود كه او را سعد قرظ « 1 » گفتندى .\r\nالقصّه ؛ معاويه جمعى را فرستاد تا منبر را از مسجد مدينه برداشته به دمشق رسانند و عصا را نيز از سعد گرفته بياورند . امّا چون شروع در تحريك منبر كردند به نوعى كسوف آفتاب و تاريكى ظاهر شد كه جميع ستاره‌ها نمودار شد و مردم را هول و هراس عظيم دست داد . پس دست از آن بازداشتند .\r\nچون اين قضيّه به سمع معاويه رسيد از اهل مدينه عذرخواهى نموده مسجد پيغمبر ، صلّى اللّه عليه و آله ، را وسيع ساخت . بعضى از اهل تاريخ برآنند كه چون معاويه ارادهء [ 90 ب 
  ] حمل منبر از مدينه به دمشق مصمّم گردانيد جابر انصارى و ابو هريره او را نصيحت نموده منع كردند ؛ « 2 » و العلم عند اللّه .\r\nو در اكثر تواريخ چنين مذكور است كه در اين سال معاوية بن ابى سفيان ، ابن حديج « 3 » را از امارت مصر عزل نموده ، و ايالت آن ديار را با افريقيّه و مغرب به مسلمة بن مخلّد ارزانى داشت . قبل از اين والى افريقيه از جانب معاويه عقبة بن نافع بود كه بانى مدينهء قيروان مغرب است . امّا آنچه از تواريخ اهل مغرب - كه ايشان به حوادث بلاد خود داناترند - ظاهر مىشود ، خلاف اين است ؛ چه ايشان چنين آورده‌اند كه از جمله وقايع سال چهلم از رحلت\r\n\r\n\r\n","description":"","footnote":"\r\n( 1 ) . سعد قرظ : از اصحاب پيامبر ( ص ) كه گاه در زمان رسول خدا ( ص ) و بعد براى خلفا اذان مىگفت . از تنگدستى و فقر خود به رسول خدا ( ص ) شكايت كرد ، دستور فرمود بازرگانى كند ، و او به بازار رفت و خريد و فروش كرد . نخست چيزى كه خريد مقدارى برگ درخت بود كه براى آرايش پوست به كار مىرفت و مقدارى تمر نوعى درخت ديگر ، و به همين جهت به قرظ معروف شد ؛ - نهاية الأرب ، ج 7 ، ص 92 ، پابرگ .\r\n( 2 ) . سالهاى بعد عبد الملك مروان نيز خواست كه منبر رسول اللّه ( ص ) را از مدينه به شام منتقل كند ، ولى قبيصة بن ذؤيب او را از اين كار منع كرد . پسرش وليد نيز به اين خيال خام افتاد ، ولى عمر بن عبد العزيز مانع او شد .\r\n( 3 ) . بنا به گفته صاحب الاصابه ( ج 3 ، ص 431 ) ابن حديج در حكومت يزيد هم فرمانده مصر بوده است . در خصوص اين شخص روايات مورّخين ضد و نقيض است . برخى او را از اصحاب و برخى از تابعان دانسته‌اند .\r\n","page_name":" 663 ","page_number":673},
  {"content":"\r\n\r\nخير البشر ، عليه و آله التّحيّة من الملك الاكبر ، عزل ابن حديج است از افريقيّهء مغرب و نصب عقبة بن نافع بن فهرى است به ايالت آن ديار .\r\nو اين عقبه قبل از اين امير ولايت برقه و زوبله بود و او را در آن ولايت فتوحات عظيم دست داده بود . چون معاويه امارت افريقيّه را نيز به او ارزانى داشت عقبه با ده هزار به افريقيّه درآمد و بسيار ولايت از زمين بربر گرفت و اكثر اهل آن ديار را به قتل رسانيد ، چرا كه ايشان را عادت اين بود كه چون حكّام اسلام به ديارشان مىآمد همين‌كه حاكم بيرون مىرفت ارتداد مىورزيدند و جماعتى از اهل اسلام را كه آنجا ساكن مىبودند نهب و غارت مىنمودند .\r\nالقصّه ؛ رأى عقبة بن نافع بعد از قتل اكثر اهل آن ديار بر آن قرار گرفت كه قريب به ولايت بربر شهرى بنا كند كه لشكر اهل اسلام در آنجا با اهل و عيال و اموال از فتنهء مرتدّان بربر مطمئن و ايمن باشند . بنابراين هرچند در آن حدود ملاحظه نمود هيچ موضع از براى شهر ساختن بهتر از بيشه‌اى كه مشهور به قيروان بود نيافت . امّا چون آن بيشه پر از سباع و وحوش درنده بود هيچ احدى را در آن موضع عبور ممكن نبود چه جاى آنكه تصوّر شهر توان كرد ، ليكن چون عزيمت عقبة بن نافع بر بناى شهر در آن موضع مصّمم گشت با جمعى از اصحاب رسول ، صلّى اللّه عليه و آله ، بر بالاى بيشه درآمده و به آواز بلند گفت : اى سباع و وحوش ! بدرستى كه ما جماعتى از اصحاب رسول آخر الزمان هستيم ، از اين بيشه بيرون رويد كه از براى تقويت ملّت محمّدى در اين بيشه مأوى خواهيم كرد . و ما بعد از اين هرچه را از شما در اين بيشه بيابيم به قتل مىرسانيم .\r\nچون عقبة بن نافع از ندا فارغ شد ، مردم ديدند كه جميع سباع و وحوش آن بيشه اولاد و اطفال خود را برداشته روى به راه نهادند و بيشه را خالى گذاشتند . اهل بربر چون اين حالت مشاهده نمودند اكثر ايشان از روى اخلاص و اعتقاد به اسلام درآمدند . پس عقبه فرمود تا درختان آن بيشه را قطع كرده آنجا شهرى وسيع بنا نهادند كه الحال مشهور به مدينهء قيروان « 1 » است . از جمله مشاهير اهل اسلام گويند بناى اين شهر به مدّت پنج سال اتمام يافت .\r\nو در اين سال معاويه با مردم به لوازم حجّ قيام نمود . و بعضى برآنند كه در اين سال يزيد بن معاويه با مردم حج گزارد . و سعد بن ابى وقّاص ، كه يكى از عشرهء مبشره است ، در اين سال در عقيق وفات يافت ، امّا در مدينه مدفون است . بعضى گفته‌اند كه وفات سعد وقّاص در سال چهل و چهارم از رحلت خير البشر روى نمود و بعضى چهل و پنجم نيز گفته‌اند ؛ و اللّه اعلم .\r\n\r\n\r\n","description":"","footnote":"\r\n( 1 ) . قيروان : بزرگترين شهر مغرب در قرون اوليهء اسلامى واقع در شمال آفريقا ، كه امروز جزو شهرهاى تونس است ؛ - تقويم البلدان ، ص 193 .\r\n","page_name":" 664 ","page_number":674},
  {"content":"\r\n\r\nو هم در اين سال از ازواج پيغمبر ، صلّى اللّه عليه و آله ، صفيّه بنت حىّ از دار الفنا به دار البقا انتقال نمود . بعضى وفات صفيه را در ايّام حكومت فاروق ايراد نمودند . و جماعتى از اصحاب رسول ، صلّى اللّه عليه و آله ، مثل ابو موسى اشعرى ، مدلاج بن عمرو السلمّى - كه در جميع مشاهد و غزوات در ملازمت آن حضرت بودند - و زيد بن خالد الجهنى ، عبد الرحمن بن سمرة ، [ و 
  ] عثمان بن ابى العاص الثقفى در اين سال وفات يافتند . بعضى وفات ابو موسى اشعرى را به دو سال بعد از اين ايراد نمودند و وفات زيد بن خالد الجهنى در سنهء شصت و هشت از هجرت و بعضى در سنهء هفتاد و هشت نيز گفته‌اند . و وفات حكم بن عمرو الغفارى را نيز بعضى از وقايع اين سال دانسته‌اند و قول ديگر در وفات حكم سابقا مذكور شد « 1 » ؛ و اللّه اعلم بحقايق الامور .\r\n\r\n\r\n","description":"","footnote":"\r\n( 1 ) . از جمله كسانى كه در اين سال درگذشته‌اند بنابر قولى كعب بن مالك ، عقيل بن ابى طالب ، و دحية بن خليفه كلبى هستند .\r\n","page_name":" 665 ","page_number":675},
  {"content":"\r\n . \r\n","description":"","footnote":"","page_name":" 666 ","page_number":676},
  {"content":"\r\n\r\n\r\nذكر وقايع سال چهل و يكم از رحلت خير البشر\r\nاز جمله وقايع اين سال قتل حجر بن عدىّ و اصحاب اوست . سبب اين واقعه آن بود كه روزى كه معاوية بن ابى سفيان مغيرة بن شعبه را به امارت كوفه مىفرستاد به او گفت : اى مغيره ! من مىخواستم كه در باب بسيارى از امور كوفه به تو وصيت كنم ، امّا [ به دليل 
  ] اعتمادى كه مرا بر عقل و بصيرت تو است هيچ‌چيز را به تو وصيّت نمىكنم ، ليكن در باب سبّ علىّ بن ابى طالب و مذمّت او و ستايش عثمان بن عفّان و طلب مغفرت از براى او تو را وصيت مىكنم . بايد كه در اين باب كمال سعى و اهتمام به جاى آورده به‌هيچ‌وجه خود را معاف ندارى و در باب اهانت شيعيان على و اعانت محبّان عثمان بايد كه دقيقه‌اى فرونگذارى .\r\nالقصّه ؛ مغيرة بن شعبه قبول اين معنى نموده به كوفه درآمد و هرروز جمعه بر بالاى منبر رفته امير المؤمنين على و بنى هاشم را دشنام دادى و از جهت عثمان آمرزش طلبيدى . و هربار كه مغيره مرتكب اين امر شدى حجر بن عدىّ - كه از اخصّ خواص امير المؤمنين على ، عليه السلام ، بود - به او گفتى : اى مغيره ! مثال شما مردم را خداى سبحانه و تعالى مذمّت و لعنت كرده ، و من گواهى مىدهم كه مقبول شما مردود حضرت عزّت است و مردود شما مقبول درگاه الهى است .\r\nمدتى بر اين منوال گذشت كه حجر بن عدىّ در برابر آنچه مغيرة بن شعبه نسبت به شاه ولايت و ساير بنى هاشم مىگفت اضعاف مضاعف به ايشان ناسزا مىگفت ، تا مهم به آنجا كشيد كه روزى از روزهاى جمعه مغيرة بن شعبه بر بالاى منبر رفته خواست به طريق معهود خطبه‌اى ادا نمايد كه ناگاه حجر بن عدىّ با طايفه‌اى از اصحاب خويش او را سنگباران كردند . مغيره بسرعت هرچه تمامتر از بالاى منبر فرود آمده به دار الاماره رفت و مبلغ پنج هزار درم به خانهء\r\n\r\n","description":"","footnote":"","page_name":" 667 ","page_number":677},
  {"content":"\r\n\r\nحجر بن عدىّ فرستاد . « 1 » مردم مغيره را به جهت آن سرزنش و عيب بسيار كردند كه اين حركت موجب سستى حكومت و امارت است . جواب داد كه احسانى كه من با حجر بن عدىّ كردم او را به كشتن داد ؛ چه او دلير شد . بعد از اين با حكّام كوفه همين معامله پيش خواهد گرفت . اكنون اجل موعود من نزديك رسيده نمىخواهم كه امثال اين مردم را به قتل رسانم تا سبب عزّت معاويه در دنيا و موجب شقاوت من در آخرت گردد . « 2 »\r\nچون مغيره وفات يافت معاويه حكومت كوفه را به زياد بن ابيه داد - چنانچه سابقا مذكور شد . زياد به طريق مغيره ، بلكه افحش از او سبّ امير المؤمنين على ، عليه السّلام ، مىكرد و حجر در مقام منع بود . و زياد شش ماه در كوفه و شش ماه در بصره مىبود . نايب او در كوفه عمرو بن حريث بود . اتّفاقا عمرو بن حريث روز جمعه به منبر رفته خواست به طريق معهود خطبه ادا نمايد كه حجر بن عدىّ با اصحاب خود او را سنگباران كردند . عمرو از منبر فرود آمده به دار الاماره رفت و حقيقت حال را به زياد نوشت . زياد به كوفه مراجعت نموده فرمود تا سرير او را به مسجد بردند . بعد از آن به آن موضع رفته بر سرير نشست .\r\nدر روضة الصفا آورده كه اوّل كسى كه از اشراف كوفه نزد وى آمد محمّد بن اشعث بن قيس الكندى بود . چون ابن اشعث بر وى سلام كرد زياد گفت : سلام بر تو مباد . همين ساعت ابن عمّ خويش حجر بن عدىّ را نزد من حاضر گردان . ابن اشعث گفت : ايّها الامير ! مرا با حجر اختلاط و مجالست نيست و تو مىدانى كه ميان من و او عداوت تا چه مرتبه است ؛ چرا كه من دشمن علىّام و او دوست على است . « 3 » پس جرير بن عبد اللّه البجلىّ گفت : من حجر را بياورم به شرط آنكه او را نزد معاويه فرستى تا هرچه خواهد دربارهء او به تقديم رساند . زياد ملتمس جرير را قبول كرد و جرير حجر را به مجلس زياد حاضر گردانيد . زياد او را محبوس ساخته فرمود تا اصحاب حجر را نيز حاضر ساختند . چون حجر و اصحابش به دست زياد آمد ايشان را با صد كس از معتمدان خويش به دمشق فرستاد .\r\nآورده‌اند كه چون حجر و اصحابش به چهار فرسنگى [ 91 الف 
  ] دمشق رسيدند معاويه\r\n\r\n\r\n","description":"","footnote":"\r\n( 1 ) . مغيره اين مبلغ را از بابت تأخير پرداخت مستمرّى حجر و يارانش پرداخت ؛ زيرا حجر ضمن پرخاش به مغيره گفته بود : اى مرد دستور بده روزيهاى ما را كه مدّتى است نگه داشته‌اى بپردازند ؛ - تاريخ طبرى ، ج 7 ، ص 2814 ؛ نهاية الأرب ، ج 7 ، ص 96 .\r\n( 2 ) . و نيز مغيره گفته بود : من مىخواهم كارهاى نيكان كوفه را بپذيرم و بدكاران ايشان را عفو كنم ، بردبارشان را ستايش و نادانان را پند و اندرز دهم تا مرگ مرا از ايشان جدا سازد ؛ - تاريخ طبرى ، پيشين ؛ الكامل ، ج 5 ، ص 5 .\r\n( 3 ) . ابن اثير مكالمهء زياد و محمّد بن اشعث را به گونه‌اى ديگر ثبت كرده و نوشته است وى همراه جرير بن عبد الله بجلىّ ، حجر بن يزيد و عبد اللّه بن حارث برادر اشتر به شفاعت نزد زياد رفتند ؛ - الكامل ، ج 7 ، ص 9 ؛ نهاية الأرب ، ج 7 ، ص 98 . و در خصوص ابن اشعث ؛ - تهذيب التهذيب ، ج 9 ، ص 64 .\r\n","page_name":" 668 ","page_number":678},
  {"content":"\r\n\r\nسرهنگى از سرهنگان شام را به استقبال ايشان فرستاد و گفت : اوّلا كه اين جماعت را به توبه و انابه و رجوع از محبّت علىّ بن ابى طالب دعوت كن . اگر قبول كنند دست از ايشان بازدار ، و الّا همه را سياست رسان . چون اين سخنان به شيعيان رسيد يكى از ايشان گفت : « 1 » نصف مردم ما به سياست مىرسند و نصف ديگر خلاص مىشوند . گفتند : تو اين معنى را از كجا دانستى ؟ گفت :\r\nاين شخص كه نزد ما مىآيد از يك چشم كور است و به ديگرى بينا « 2 » مرا از مشاهدت صورت او آنچه گفتم به خاطر رسيد .\r\nاتّفاقا چون آن سرهنگ پيش آمده ايشان را به رجوع از ولاى مرتضى على ، عليه السّلام ، تكليف نمود نصف آن قوم از دوستى شاه مردان تبرّا نموده اظهار موافقت معاويه كردند و نصف ديگر به موافقت بر دوستى جناب ولايت‌مآب اصرار نموده از مخالفت آن حضرت تبرّا نمودند . پس آن مدبر اهل محبّت را بفرمودهء معاويه به قتل رسانيده و آن جماعتى كه از ولاى مرتضى على ، عليه السّلام ، تبرّا نموده بودند نزد معاويه رفته كمال رعايت يافتند .\r\nدر تاريخ ابو حنيفه دينورى مسطور است كه زياد بن ابيه ، ابو بردة بن ابو موسى و شريح بن هانى « 3 » و ابو عبيدة قينى را پيش معاويه فرستاد تا بر صادرات افعال حجر و اصحاب او گواهى دادند . « 4 » آنگاه معاويه فرمان داد تا آن جماعت را به قتل رسانيدند . چون اهل كوفه شنيدند كه حجر و اصحاب او كشته شدند اضطراب و فزع بسيار كردند و جمعى از اكابر و اعيان آن ديار به مدينه پيش امام حسين ، عليه السّلام ، رفتند و ملازمت آن حضرت اختيار نمودند . والى مدينه از اين معنى خبر يافته عريضه‌اى به معاويه نوشت ، مضمون آنكه : طايفىاى از اهل عراق به مدينه آمدند و در خدمت حسين بن على به سر مىبرند . من از فتنهء ايشان ايمن نيستم . به هرچه اشارت عالى نافذ گردد بدان موجب به تقديم رسانم .\r\nمعاويه در جواب نوشت كه : به‌هيچ‌نوع تعرّض به حسين مرسان كه او با ما بيعت كرده و در نقض عهد و پيمان غالب ظنّ آن است كه نخواهد كوشيد . و مكتوبى به امام حسين نوشت ، مضمون آنكه : اى حسين بن على ! از تو چيزى كه لايق به حال تو نيست به من رسانيدند . هركه\r\n\r\n\r\n","description":"","footnote":"\r\n( 1 و 2 ) . اين مرد يك چشم هدبة بن فياض قضاعى بود و شخصى كه اين پيشگويى را كرده بود كريم بن عفيف خثعمى بود از ياران حجر ؛ - پيشين ، ص 22 ؛ پيشين ، ص 100 .\r\n( 3 ) . شريح بن هانى گفته است از من در مورد حجر پرسيدند ، گفتم : او روزه‌دار و شب‌زنده‌دار است ؛ - تاريخ طبرى ، ج 7 ، ص 2834 . و نيز شريح به معاويه نوشت : گواهى مىدهم كه حجر مسلمانى متّقى است ، در نماز ثابت قدم است ، صدقه مىدهد ، روزه را در ماه رمضان برپا مىدارد و هميشه حج و عمره را برگزار مىكند . . . و او واقعا مقام والايى را در اسلام دارد ؛ - دكتر سيد حسين جعفرى ، تشيع در مسير تاريخ ، ترجمهء دكتر محمد تقى آيت اللهى ، ص 146 .\r\n( 4 ) . براى مطالعهء فهرست كامل گواهان ؛ - تاريخ طبرى ، ج 7 ، ص 2833 و 2834 .\r\n","page_name":" 669 ","page_number":679},
  {"content":"\r\n\r\nدست بيعت به شخصى داد سزاوار آن است كه به آن وفا كند ، بنابراين مأمول و متوقّع از تو چنان است كه مادام كه مكروهى از اين‌جانب به تو نرسد از تو امرى كه موجب تنفّر خاطر من باشد صادر نگردد و وظيفه آنكه به قول جمعى سفها كه طالب فتنه‌اند عمل ننمايى . و السّلام امام حسين ، عليه السّلام ، در جواب نوشت كه : به‌هيچ‌نوع ميل مخالفت و محاربت تو ندارم . بايد كه خاطر فارغ دارى . و السّلام .\r\nدر كامل التواريخ چنين آورده است كه با حجر دوازده كس كشته شدند و اسامى ايشان :\r\nحجر بن عدىّ ، أرقم بن عبد اللّه الكندىّ ، شريك بن شدّاد الحضرمى ، صيفى بن فسيل الشيبانى ، قبيصة بن ضبيعة بن عبسى ، كريم بن عفيف خثعمى ، ورقاء بن سمى بجلّى ، عاصم بن عوف بجلّى ، كدام بن حيّان العنزى ، عبد الرحمن بن حسّان العنزى ، محرز بن شهاب التميمى ، [ و 
  ] عبد اللّه بن حويّه السّعدى . و زياد بن ابيه دو كس ديگر را به ايشان ملحق ساخت : يكى عتبة بن الاخنس و ديگرى سعد بن نمران الهمدانى ، كه مجموع چهارده نفر شدند . « 1 » از آن جمله هفت كس چون از ولاء علىّ بن ابى طالب تبرّا ننمودند و بر محبّت شاه ولايت ثابت‌قدم بودند به عزّ شهادت فايز شدند . اسامى آن هفت كس اينهاست : حجر بن عدىّ ، شريك بن شدّاد الحضرمى ، صيفى بن فسيل العبسى ، محرز بن شهاب تميمى ، قبيصة بن ضبيعه ، كدام بن حيّان العنزى ، عبد الرحمن بن حسّان العنزى . و گويند اين عبد الرحمن را زنده در گور كردند . « 2 »\r\nو از حسن بصرى منقول است كه مىگفت در معاوية بن ابى سفيان چهار خصلت بود كه هر يكى از اينها موجب سخط و غضب الهى است : يكى خروج بر امام مفترض الطاعة و محاربه با او تا به حدّى كه بسيارى از اصحاب پيغمبر ، صلّى اللّه عليه و آله ، به قتل رسيد [ ند 
  ] . دوّم وليعهد ساختن پسر خود يزيد را ، و حال آنكه او شارب خمر بود على الدوام و لابس حرير بود . سيم زياد را برادر نسبى خود خواندن ، و حال آنكه پيغمبر ، صلّى اللّه عليه و آله ، فرمود : الولد للفراش و للزّانى الحجر . چهارم كشتن حجر بن عدىّ و اصحاب او .\r\nو در كامل التواريخ مسطور است كه حجر در وقت كشتن گفت : اى ياران ! زنجير آهنين از من برمداريد كه من فردا معاويه را به اين هيئت ملاقى شوم و گردنش مىزنم .\r\n\r\n\r\n","description":"","footnote":"\r\n( 1 ) . ورقا و عاصم به شفاعت يزيد بن اسد بجلى و با تأييد جرير بن عبد اللّه بجلى از كشته شدن خلاص شدند . ارقم به شفاعت وائل بن حجر ، سعد بن تمران بنا به توصيهء حمرة بن مالك همدانى ، عبد اللّه بن حويّه با وساطت جيب بن مسلمه ، و عتبه نيز بنا به خواهش ابن اعور سلمّى از مرگ خلاص شدند . معاويه همچنين كريم بن عفيف خثعمى را به شفاعت شمر بن عبد اللّه ، به شرط اينكه وارد كوفه نشود ، بخشيد .\r\n( 2 ) . علّت زنده‌به‌گور شدن عبد الرحمن ، پرخاش مجدّد وى به معاويه و طرفدارى قاطع از على بن ابى طالب ( ع ) بوده است . طبرى مىنويسد : عبد الرحمن را پيش زياد فرستاد ، كه در قس الناطف زنده‌به‌گور شد ؛ - تاريخ طبرى ، ج 7 ، ص 2844 .\r\n","page_name":" 670 ","page_number":680},
  {"content":"\r\n\r\nو از ابن سيرين منقول است كه معاوية بن ابى سفيان در وقت وفات خود مىگفت : يومى يا حجر اطول من يومك . يعنى : روز من اى حجر از تو درازتر است . « 1 »\r\nو در اين سال زياد بن ابيه ، ربيع بن زياد الحارثى را ايالت خراسان داد و با او پنجاه هزار سوار از لشكر بصره و كوفه با اهل و عيال به خراسان فرستاد . چون ربيع به خراسان رسيد و ولايت قهستان را عنوة « 2 » فتح نمود و اتراكى كه در نواحى قهستان بود همه را به قتل رسانيد ، إلّا طايفه‌اى كه ايشان را نيزك طرخان مىگفتند ، باقى مانده بودند . ايشان را نيز قسينية بن مسلم در ايّام ايالت خود به قتل رسانيد و بلخ را به صلح گرفت .\r\nو در اين سال از اصحاب رسول ، صلّى اللّه عليه و آله ، به دار السّلام مشرّف شده و ابو بكره نفيع بن الحارث نيز در موضع سرف به دار البقا انتقال فرمود . اتّفاقا در همان موضع به صحبت آن حضرت ، صلّى اللّه عليه و آله ، اختصاص يافته بود . بعضى وفات امّ المؤمنين ميمونه « 3 » را از جمله وقايع اين سال و بعضى شصت و سيم از هجرت و بعضى شصت و ششم از هجرت نيز گفته‌اند ؛ « 4 » و اللّه اعلم بحقايق الامور .\r\nو امير حاج در اين سال يزيد بن معاويه بود .\r\n\r\n\r\n","description":"","footnote":"\r\n( 1 ) . مثلى است عربى به معناى « گرفتارى من در مورد تو سخت و طولانى است . » و نيز آمده است كه معاويه به هنگام جان دادن مرتّب كابوس حجر بن عدىّ را مىديد و فرياد مىكشيد : « اى حجر ! مگر من چه بدى در حقّ تو انجام داده‌ام ! » و ابن اثير از قول همين ابن سيرين ( دانشمند ايرانى ) گويد : شنيدم كه معاويه هنگام مرگ مىگفت : روز حساب من نزد تو اى حجر بسى دراز و سخت خواهد بود ؛ - الكامل ، ج 5 ، ص 28 .\r\n( 2 ) . عنوة : به جنگ . - و .\r\n( 3 ) . ميمونه ، دختر حارث ، آخرين همسر رسول اللّه ( ص ) بود . وى قبل از اينكه به نكاح رسول اللّه ( ص ) درآيد نخست همسر مسعود ثقفى و بعد همسر ابورهم بن عبد العزى بود و در سال هفتم هجرى به عقد آن حضرت درآمد .\r\n( 4 ) . از ديگر كسانى كه در اين سال درگذشتند جرير بن عبد اللّه بجلّى و سعيد بن زيدند .\r\n","page_name":" 671 ","page_number":681},
  {"content":"\r\n . \r\n","description":"","footnote":"","page_name":" 672 ","page_number":682},
  {"content":"\r\n\r\n\r\nذكر وقايع سال چهل و دويم از رحلت خير البشر\r\nدر اين سال به قولى سفيان بن عوف الأزدى به غزوهء روم رفت و در آنجا وفات يافت و عبد اللّه بن مسعدة الفزارى را نايب خود گردانيد . و به قولى در اين سال بسر بن ارطاة به غزوهء روم رفت و سفيان بن عوف با او همراه بود . « 1 » هم در اين سال محمّد بن عبد اللّه الثقفى به غزوهء اهل صائفه « 2 » رفت . و از جمله وقايع اين سال آن است كه زياد بن خراش العجلى ، « 3 » از خوارج ، با سيصد نفر در زمين مسكن ، از سواد كوفه ، خروج كرد . زياد بن ابيه ، سعد بن حذيفه را با لشكرى انبوه به دفع او فرستاد . ميانهء ايشان جنگى عظيم واقع شد . دويست كس از خوارج به قتل رسيد و صد كس روى به فرار نهادند .\r\nهم در اين سال معاذ طائى با هشتاد كس در موضع نهر عبد الرحمن بن حكم لواى بغى برافراشته بر زياد بن ابيه خروج كرد . زياد جمعى را فرستاد تا معاذ را با اصحابش به قتل رسانيدند . بعضى گويند كه ايشان ترك آن شيوه نموده از زياد امان طلبيدند . به هرتقدير اين جماعت به « اصحاب نهر عبد الرحمن » مشهورند . امير حاج در اين سال سعيد بن العاص بود و تغيير و تبديل در حكّام بلاد واقع نشد . فوت عمران بن الحصين خزاعى در بصره و فوت كعب بن عجره نيز از جملهء وقايع اين سال است . عمر كعب بن عجره هفتاد و پنج سال بود . « 4 »\r\n\r\n\r\n","description":"","footnote":"\r\n( 1 ) . الكامل ، ج 5 ، ص 31 ؛ تاريخ طبرى ، ج 7 ، ص 2850 .\r\n( 2 ) . اين محل ييلاق روميان بود . ( صائفه در لغت به معناى « ييلاق » است . - و . )\r\n( 3 ) . هرسه نسخه : خراش البحل . به قياس الكامل ( ج 5 ، ص 32 ) تصحيح شد .\r\n( 4 ) . درگذشت ابو ايّوب انصارى - كه نامش خالد بود و در جنگهاى عقبه و بدر شركت داشت - را نيز در اين سال نوشته‌اند ؛ - پيشين ، ص 34 . فوت صفيه دختر حىّ بن اخطب ، همسر رسول اللّه ( ص ) ، را نيز در اين سال نوشته‌اند .\r\n","page_name":" 673 ","page_number":683},
  {"content":"\r\n . \r\n","description":"","footnote":"","page_name":" 674 ","page_number":684},
  {"content":"\r\n\r\n\r\nذكر وقايع سال چهل و سيّم از رحلت خير البشر ، عليه و آله التّحيّة من الملك الاكبر\r\nدر اين سال عبد الرحمن بن امّ الحكم الثقفى به غزوهء ارض روم رفت و جنادة بن ابى اميّه ازدى فتح جزيرهء رودس كرد . بعضى فتح جزيرهء رودس را از جملهء وقايع سال پنجاهم از رحلت خير البشر ، عليه و آله التّحيّة من الملك الاكبر ، ايراد نموده‌اند « 1 » . در رمضان اين سال در كوفه زياد بن ابيه به دار الجزا انتقال نمود . و سببش چنين آورده‌اند كه زياد مكتوبى به معاويه نوشت بدين مضمون كه : من به دست چپ ضبط ولايت عراق كردم و دست راست من از عمل فارغ است مأمول آن است كه اين را نيز به عملى مشغول سازد . و چون اين مكتوب به معاويه رسيد منشور ايالت حجاز نيز جهت او فرستاد .\r\nامّا چون اهل حجاز از اين معنى خبردار شدند از ظلم زياد بسيار ترسيدند ، بنابراين جمعى از اعيان آن ديار نزد عبد اللّه بن عمر آمده اين راز در ميان نهادند . عبد اللّه گفت : زياد بسيار ظالم است . بايد به درگاه حقّ سبحانه و تعالى تضّرع و زارى نماييد تا دفع شرّ او از شما كند .\r\nبنابراين آن جماعت از روى اخلاص و اعتقاد روى به قبلهء دعا آورده گفتند : اى بارخدايا شرّ زياد را از ما كفايت كن و او را با خود مشغول دار . « 2 »\r\nالقصّه ؛ هنوز زياد در تهيّهء سفر حجاز بود كه ورم طاعون بر انگشت دست راست او پيدا شد « 3 »\r\n\r\n\r\n","description":"","footnote":"\r\n( 1 ) . اين جزيره پس از مرگ معاويه به دستور يزيد تخليه شد و دوباره به دست روميان افتاد .\r\n( 2 ) . تاريخ طبرى ، ج 7 ، ص 2852 ؛ الكامل ، ج 5 ، ص 36 .\r\n( 3 ) . براى اطّلاع بيشتر از اين طاعون و علائم بالينى آن ؛ - اخوينى ، هداية المتعلّمين فى الطّبّ ، تصحيح جلال نائينى ، ص 617 ، به نقل از نهاية الأرب ، ج 7 ، ص 106 ، پابرگ .\r\n","page_name":" 675 ","page_number":685},
  {"content":"\r\n\r\nو او را نزديك به هلاكت [ 91 ب 
  ] رسانيد و اطبّاء از علاج عاجز آمده اتّفاق نمود [ ند 
  ] كه اين انگشت را بايد بريد . زياد چون اين سخن از اطباء شنيد شريح قاضى را حاضر كرده گفت : اى شريح مىبينى كه چه چيز بر دست من ظاهر شده ؟ و اطبّاء مرا به قطع آن امر مىكنند . تو در اين باب چه مصلحت مىبينى ؟ شريح گفت : ايّها الامير من مىترسم كه اجل نزديك رسيده باشد و تو با خداى سبحانه و تعالى اجزم - يعنى دست‌بريده - ملاقات كنى . و اگر حيات امير باقى باشد باز از آن مىترسم كه به طريق عرب فرزندان تو را ابن الاجزم گفته باشند و اين اسم در اولاد تو ماند . پس زياد گفت : من با طاعون هرگز در يك لحاف نمىخوابم . چون شريح قاضى از پيش او بيرون آمد مردم شريح را ملامت كردند و گفتند : عجب از شريح كه به بريدن دست راضى نشد . شريح گفت : المستشار مؤتمن . « 1 » من آنچه بهتر بود او را گفتم .\r\nالقصّه ؛ زياد به سخن شريح قاضى ترك آن عزيمت كرد و بعضى گويند كه زياد به قطع انگشت جازم شد ، امّا چون آتش و داغى را ديد پرسيد : اين چيست ؟ گفتند : بعد از بريدن به اين آهن‌پاره داغ بايد كرد . زياد از آن بترسيد و ترك آن اراده نمود . چون آثار مرگ بر او ظاهر شد پسرش گفت : اى امير شصت عدد جامه جهت خاصهء تو طيار شده ، در كدام‌يك از آنها تو را كفن بايد كرد ؟ گفت : اى پسر بتحقيق كه نزديك شده است به پدر تو لباسى كه بهتر از اين لباسهاست . قبر او در كوفه در موضعى كه به توّيه مشهور است واقع است . زياد مردى بود سرخرنگ و به چشم راست احول . « 2 »\r\nو هم در اين سال وفات ربيع بن زياد الحارثى - كه از جانب زياد والى خراسان بود - روى نمود . سبب موت ربيع را چنين نوشته‌اند كه چون خبر قتل حجر بن عدىّ به او رسيد بسيار اندوهگين شد و گفت : بعد از اين هميشه عرب از روى ذلّت و خوارى كشته خواهد شد . و بعد از اين ، به يك هفته ، روز جمعه بيرون آمد و گفت : اى مردمان بدانيد كه من بعد حجر بن عدىّ حيات خود نمىخواهم . من بعد از نماز كه وقت اجابت دعاست دعا خواهم كرد . بايد كه شما همه آمين بگوييد . پس چون از نماز فارغ شد هردو دست برداشت و گفت : اى بارخدايا اگر مرا نزد تو قربى هست پس مرا زود به سوى خود بخوان و از اين سراى فانى به سراى جاودانى رسان .\r\nپس از مسجد بيرون آمد و هنوز به خانه نرسيده بود كه بيهوش بر زمين بيفتاد . او را برداشته به خانه بردند . اتّفاقا همان روز مرغ روح او از قفس قالب پرواز نمود . او در وقت مردن پسر\r\n\r\n\r\n","description":"","footnote":"\r\n( 1 ) . حديثى است از رسول اللّه ( ص ) كه ابن ماجه و ترمذى از آن حضرت نقل كرده‌اند .\r\n( 2 ) . به اعتقاد اكثر مورّخين ، زياد در امور دنيا مردى بود عاقل و باكفايت و سخنور . طبرى و ابن اثير مىگويند كه زياد سرخ گونه بود ، چشم راستش انحراف داشت ، ريش او كمى سفيد و دراز بود ، و جامهء وصله‌دار مىپوشيد .\r\n","page_name":" 676 ","page_number":686},
  {"content":"\r\n\r\nخود عبد اللّه را خليفهء خود گردانيد . عبد اللّه بن ربيع نيز بعد از دو ماه وفات يافت . عبد اللّه در حين ممات خليد بن يربوع الحنفى را خليفهء خود ساخت . چون خبر نيابت خليد به زياد رسيد او را به ايالت خراسان مقرّر داشت .\r\nدر كامل التواريخ مسطور است كه وقتى كه زياد فوت شد از قبل او سمرة بن جندب در بصره حاكم بود . پس معاويه بعد از شش ماه يا هشت ماه او را عزل كرد . اين سمرة بن جندب بسيار ظالم بود . چنانچه در سبب موت او نوشته‌اند كه شخصى آمد و زكات مال خود را به او ادا نمود . بعد از آن به مسجد درآمد و احرام نماز بست . سمره مردى را فرمود تا گردن آن مرد را در ساعت زد . چون ابو بكره برادر [ مادرى 
  ] زياد اين حركت شنيعه را مشاهده نمود گفت :\r\nخداى سبحانه و تعالى در كلام مجيد و فرقان حميد خود مىفرمايد :   قَدْ أَفْلَحَ مَنْ تَزَكَّى ، وَ ذَكَرَ اسْمَ رَبِّهِ فَصَلَّى .   « 1 » يعنى : بدرستى كه از جملهء رستگاران است آن كسى كه زكات مال خود دهد و اسم پروردگار خود يا ياد كند و بعد از آن به نماز مشغول شود . و هنوز شب در ميان نگذشته بود كه سمره را رعشه در اعضا پيدا شد ، چنانچه به همان مرض بمرد - چنانچه در سال چهل و هشتم تفصيل آن مذكور خواهد شد .\r\nو امير حاج در اين سال والى مدينه سعيد بن العاص بود و فتح جنادة بن ابى اميّه جزيرهء ارواد را ، كه قريب به قسطنطنيهء روم است ، نيز از جملهء وقايع اين سال است . و نيز در اين سال معاويه ، سعيد بن العاص را از امارت مدينه عزل كرده ايالت آن را باز به مروان مفوّض داشت . منشاء اين امر آن بود كه معاويه فرمانى نوشته بود به سعيد بن العاص مضمون آنكه : بايد كه در رسيدن فرمان سراى مروان را در هم شكنى و اموال او را بالتمام جهت بيت المال ضبط نمايى و فدك را از او بازستانى . سعيد بعد از اطّلاع بر اين مضمون بار ديگر در اين باب انديشه كرد ، و معاويه نامه‌هاى مبالغه [ آميز 
  ] بسيار نوشت . با وجود اين سعيد مرتكب اين امر نشد و به تغافل گذراند .\r\nچون معاويه دانست كه سعيد به آنچه مأمور شده تغافل ورزيده او را عزل نموده حكومت مدينه را باز به مروان مفّوض داشت و به مروان نامه‌اى نوشت كه خانهء سعيد را درهم شكند و جميع اموال و ضياع و عقار او را جهت بيت المال ضبط نمايد . مروان به مجرّد رسيدن نامه متوجّه شكستن خانهء سعيد بن العاص شد . سعيد گفت : اى ابا عبد الملك ! آيا البتّه خانهء مرا خواهى شكست ؟ مروان گفت : چون نشكنم ؟ كه امير المؤمنين به من در اين باب مبالغهء بسيار فرموده است . اگر به تو مىنوشت در باب شكستن خانهء من ، تو نيز البتّه مىكردى . سعيد گفت :\r\nو اللّه نمىكردم . مروان گفت : لا و اللّه ، مىكردى . سعيد به غلام خود گفت : برو و كتابهايى كه\r\n\r\n\r\n","description":"","footnote":"\r\n( 1 ) . الأعلى ، 14 - 15 .\r\n","page_name":" 677 ","page_number":687},
  {"content":"\r\n\r\nمعاويه در باب مروان به من نوشته بيار . غلام رفت و آن دو فرمان را بياورد . مروان چون بر آن مكتوبات اطّلاع يافت گفت : اى برادر چون معاويه اين نوع چيزى در باب من نوشت و تو مروّت ورزيدى و بر اين امر اقدام ننمودى ، امّا مرا چرا خبر نكردى ؟ گفت : من خواستم كه بر تو منّت ننهم ؛ چه غرض اصلى معاويه آن است كه ميانهء ما كه خويشانيم عداوت و خصومت باشد تا او فارغ البال باشد . مروان گفت : و اللّه يا سعيد كه تو بهترى از من .\r\nپس مروان از سعيد عذر خواسته بازگشت و سعيد بن العاص به معاويه نوشت كه « ما مىدانيم امير المؤمنين را چه غرض است ؛ مىخواهد كه عداوت ميانهء اولاد ما به ميراث بماند . سوگند به خدا كه اگر ما فرزندان يك پدر نمىبوديم به مجرّد همين‌كه ما با تو در نصرت خليفهء مظلوم اجتماع نموديم و يگانگى ورزيديم ، تو را سزاوار است كه مراعات جانب ما كنى و هلاكت ما نگويى . » چون اين مكتوب به معاويه رسيد شرمنده شد و از سعيد بن عاص عذر خواست .\r\nدر اين سال معاويه ، عبيد اللّه زياد را به ايالت خراسان فرستاد . اين عبيد اللّه بن زياد بيست و پنج ساله بود . در وقت وداع معاويه به او گفت : اى عبيد اللّه بايد كه پرهيزكارى خداى سبحانه و تعالى را شعار خود سازى و بر تقواى او هيچ‌چيز ايثار نكنى « 1 » و به عهود خود بايد البتّه وفا كنى و بسيار را به عوض اندك نفروشى . و بايد كه بىاستحكام هيچ كارى از تو بيرون نرود و هرگاه كه بيرون رفت بايد كه بر تو بازنگردد . عبيد اللّه بن زياد از بلاد خراسان قصبهء رامتين و نسف « 2 » و سكندان را فتح نمود و غنايم بسيار گرفت .\r\nو در اين سال امير حاج مروان بن حكم والى مدينه بود . و از اصحاب رسول ، صلّى اللّه عليه و آله ، در اين سال اسامة بن زيد و ابو قتاده انصارى ، كه عمر او به هفتاد رسيده بود ، سعيد بن يربوع بن عنكث كه عمرش به صد و بيست و چهار سال رسيده بود ، [ و 
  ] محرمة بن نوفل كه صد و پانزده سال از عمر گذرانيده بود به دار البقا انتقال نمودند . بعضى وفات اسامة بن زيد را از جمله وقايع سال پنجاه و هشتم دانسته‌اند و بعضى پنجاه و نه نيز گفته‌اند . و در تاريخ يافعى « 3 » فوت اسامه و فوت حسّان بن ثابت ، كه عمر او و پدرش و جدّش همه صد و بيست ساله بوده ، از جمله وقايع سال چهل و چهارم از رحلت خير البشر ايراد نموده . حسّان در شصت سالگى به شرف اسلام مشرّف شد و پيغمبر ، صلّى اللّه عليه و آله ، منبرى از براى حسّان در مسجد نصب فرمودند و حسّان بر بالاى آن انشاء شعر مىنمود .\r\n\r\n\r\n","description":"","footnote":"\r\n( 1 ) . يعنى : چيزى را بر تقواى خدا مقدم ندارى . - و .\r\n( 2 ) . نسف : همان نخشب است . شهرى بوده در ماوراء النهر به مسافت چهار روز از بخارا ؛ - فرهنگ معين .\r\n( 3 ) . مراد كتاب مرآه الجنان و عبرة اليقظان است .\r\n","page_name":" 678 ","page_number":688},
  {"content":"\r\n\r\n\r\nذكر وقايع سال چهل و چهارم از رحلت پيغمبر ، صلى الله عليه و آله و سلّم\r\nاز جمله وقايع سال چهل و چهارم وفات حكيم بن حزام بود . « 1 » اين حكيم از جملهء مشاهير زمان بود در جود و سخاوت ؛ چنانچه آورده‌اند سراى خود را به شصت هزار دينار فروخت [ 92 الف 
  ] و آن مبلغ در راه خدا تصدّق نمود ، و صد بنده در جاهليت آزاد كرد و صد ديگر در اسلام . [ از 
  ] ابن زبير پرسيد كه پدر تو چند دين بر تو گذاشت ؟ گفت : هزار هزار درهم . پس حكيم نصف آن مبلغ را در ساعت ادا نمود .\r\nدر اين سال معاويه ، عبد اللّه بن غيلان را از امارت بصره عزل كرد « 2 » و ايالت آن را به عبيد اللّه بن زياد مفوّض داشت . منشاء عزل عبد اللّه آن بود كه يك روز جمعه عبد اللّه به طريق معهود خطبه‌اى مشتمل بر سبّ امير المؤمنين على ، عليه السّلام ، شروع نمود . اتّفاقا مردى از بنى ضبّه تاب اين معنى نياورده سنگى چند به عبد اللّه انداخت . عبد اللّه فرمود تا دست او بريدند . بنى ضبّه به تمام جمعيت نموده پيش عبد اللّه آمده گفتند : اين مرد گناهى كرد و تو عقوبت كردى او را . الحال ما از آن مىترسيم كه اين خبر به معاويه برسد و همه را به عقوبت رساند . پس بايد تو براى ما كتابتى بنويسى كه يكى از جماعت آن را نزد امير المؤمنين معاويه برد و مضمون مكتوب بايد اين باشد كه تو قطع دست ضبّى را بنابر شبهه كردى نه اينكه جنايتى از او بر تو متيقّن شده باشد . عبد اللّه از كمال حماقت و سادگى مكتوبى\r\n\r\n\r\n","description":"","footnote":"\r\n( 1 ) . از كسان ديگرى كه در اين سال درگذشتند عبد الرحمن بن ابى بكر صدّيق ، فيروز ديلمى - يگانه ايرانيى كه اسلام را در يمن زنده كرد و در آنجا مرد - ، عمرو بن حزم انصارى ، و فضالة بن عبيد انصارىاند ؛ - الكامل ، ج 5 ، ص 41 .\r\n( 2 ) . پس از عزل سمرة بن جندب از ايالت بصره ، عبد اللّه بن غيلان مدّت شش ماه در اين شهر فرماندار بود . سمرة نيز مثل عبد اللّه شش ماه در ايالت بصره بود ؛ - الكامل ، ج 5 ، ص 45 .\r\n","page_name":" 679 ","page_number":689},
  {"content":"\r\n\r\nبه اين مضمون به خطّ و مهر خود به ايشان نوشته داد .\r\nچون سر سال رسيد و عبد اللّه به دمشق رفت ، بنى ضبّه بالتمام آنجا حاضر شدند و آن مكتوب را نزد معاويه آورده طلب ديهء دست نمودند . معاويه چون آن مكتوب را بديد از حماقت او تعجّب نموده فرمود تأديهء آن را از بيت المال دادند و عبد اللّه را از ايالت بصره عزل نموده حكومت آن را به عبيد اللّه بن زياد مفّوض داشت . « 1 » عبيد اللّه از قبل خود بر خراسان اسلم بن زرعه كلابى « 2 » را نصب نموده به بصره آمد . امّا از دست اسلم بن زرعه هيچ ولايت در خراسان مفتوح نشد .\r\nو هم در اين سال معاويه ، عبد اللّه بن خالد را از امارت كوفه عزل نموده ايالت آن را به ضحّاك بن قيس ارزانى داشت . و از مشاهير اصحاب رسول ، صلّى اللّه عليه و آله ، در اين سال أرقم بن أبى الأرقم « 3 » مخزومى - كه پيغمبر ، صلّى اللّه عليه و آله ، قبل از هجرت در مدينه به سراى او پنهان مىبود - وفات يافت . عمر أرقم هشتاد سال و كسرى بود . و فوت ابو البشر كعب بن عمرو الانصارى كه از اصحاب بدر بود و در جنگ صفّين با امير المؤمنين على ، عليه السّلام ، بود نيز از جمله وقايع اين سال بود . بعضى وفات ابو البشر را در سال قبل از اين سال ايراد نموده‌اند ؛ « 4 » و اللّه اعلم . بحقايق الامور .\r\n\r\n\r\n","description":"","footnote":"\r\n( 1 ) . عبيد اللّه بن زياد در اين زمان بيست و پنج سال داشت .\r\n( 2 ) . هرسه نسخه : مسلم بن ربيعه كلابى . به قياس از تاريخ طبرى و الكامل تصحيح شد .\r\n( 3 ) . رسول اللّه ( ص ) در تقسيم غنايم غزوهء بدر ، شمشيرى را به وى عطا فرمود و بعد غنايم را به طور مساوى بين اصحاب قسمت فرمود ؛ - سيرة النّبى ، به تصحيح ، دكتر اصغر مهدوى ، ج 2 ، ص 581 . ابن اثير فوت او را در سال پنجاه و پنج هجرت ثبت كرده است .\r\n( 4 ) . ديگر كسانى كه در اين سال درگذشتند عبارت بودند از : حويطب بن عبد العزى ، ثوبان غلام پيغمبر ( ص ) و اسامة بن زيد ، مخرمة بن نوفل ، عبد اللّه بن انيس جهنى ، و سعيد بن يربوع بن عنكثه .\r\n","page_name":" 680 ","page_number":690},
  {"content":"\r\n\r\n\r\nذكر وقايع سال چهل و پنجم از رحلت پيغمبر ، صلّى اللّه عليه و آله و سلّم\r\nدر روضة الصفا مسطور است كه در اين سال معاوية بن ابى سفيان اعيان و اكابر آقاق را بر آن داشت كه با يزيد بيعت كردند « 1 » و بدان راضى شدند كه بعد از پدر از منقادان سلطنت يزيد باشند . اصل اين قضيّه و باعث بر اين آنكه مغيرة بن شعبه كه در آن زمان از جانب معاويه امير كوفه بود به دمشق رفته با او خلوتى كرده گفت : يا امير المؤمنين ! اعيان اصحاب رسول اللّه ، صلّى اللّه عليه و آله ، و صناديد قريش از عالم فانى به عالم باقى رفته‌اند و فرزندان ايشان جوانان مانده‌اند و تو به اصابت رأى و حسن تدبير از حكم شرعى و ملكى بر عالميان تقدّم دارى . اگر مصلحت دانى يزيد را وليعهد خود گردان تا حق او به جاى آورده باشى . معاويه گفت : اين كار چگونه به اتمام رسد ؟ مغيره گفت : من متعهّد مىشوم كه رضاى اهل كوفه حاصل كنم و زياد مىتواند كه اهل بصره را همداستان خود سازد . به اين معنى هرگاه كه مردم اين دو شهر راضى شوند هيچ‌كس را مجال مخالفت نخواهد بود .\r\nو در كامل التواريخ « 2 » چنين آورده كه قبل از اين سال معاويه مىخواست كه مغيرة بن شعبه را از ايالت كوفه عزل نمايد و امارت آن را به سعيد بن عاص مفّوض دارد . چون مغيره اين زمزمه را شنيد پيش از آنكه سعيد به دمشق رسد خود را به دمشق رسانيد و اوّلا [ اظهار 
  ] اين معنى نمود كه بنابر كبر سنّ مىخواهم كه امير المؤمنين مرا از امارت كوفه معاف دارد . بعد از آن به يزيد گفت : اكثر معارف و اكابر صحابه وفات كرده‌اند و آنچه مانده‌اند پيرند و به مردن نزديك\r\n\r\n\r\n","description":"","footnote":"\r\n( 1 ) . اين واقعه در سال پنجاه و شش هجرى - چهل و شش از رحلت - اتفّاق افتاده است .\r\n( 2 ) . الكامل ، ج 5 ، ص 36 ( ج 3 ، ص 249 از متن عربى ) .\r\n","page_name":" 681 ","page_number":691},
  {"content":"\r\n\r\nو فرزندان ايشان به سنّ جوانى رسيده و مىرسند ، و تو از همه اعقل و افضل و به سياست امور ملكى داناترى . چرا معاويه تو را وليعهد خود نمىگرداند و مردم را به بيعت تو دعوت نمىكند تا مهابت تو در دلها قرار گيرد ؟ بعد از اين كسى را در اين امر مشاركت و سخنى نباشد . پس از آن يزيد گفت : اين كار پيش مىرود ؟ مغيره گفت : چرا پيش نمىرود ! به اسهل وجوه اين مهم بر وجه دلخواه روى مىنمايد .\r\nپس يزيد پيش پدر رفته آنچه از مغيره شنيده بود لفظا باللفظ بازگفت . معاويه مغيره را در خلوت طلبيده از وى پرسيد : يزيد مىگويد ؟ مغيره گفت : اولى و انسب چنان مىنمايد كه در زمان حيات خويش يكى را وليعهد خود سازى تا بعد از تو خلاف و خون ريختن نباشد . عمر كار به شورى انداخت و آن همه مخالفت ظاهر شد و عثمان را مجال ندادند كه كسى را به جاى خود تعيين نمايد .\r\nمعاويه گفت : اى مغيره ! اين امر كلّى است . ندانم كه چه‌گونه به اتمام رسد ؟ مغيره گفت : اين كار در بصره و كوفه مشكل‌تر است ؛ كه اكثر سپاه در اين دو شهرند . چون من در كوفه باشم و زياد در بصره ، اين مهّم چنان سرانجام يابد كه دلخواه تو باشد . معاويه گفت : كوفه از آن تست .\r\nبه دل قوى و امل فسيح روى به راه آور . پس مغيره به خوشحالى تمام به جانب كوفه مراجعت نمود . « 1 » و اين معنى در ضمير معاويه بسيار استحكام يافت امّا به هيچ احدى اظهار نمىكرد .\r\nمغيره چون به كوفه رسيد طايفه‌اى را كه مىدانست به بنى اميّه ميلى دارند رعايتها نمود و حديث وليعهدى يزيد را با ايشان در ميان نهاده ده كس از اعيان و اشراف آن طايفه را سى هزار درم داده به همراهى پسر خويش موسى بن مغيره پيش معاويه فرستاد . چون آن جماعت با معاويه ملاقات كردند ، گفتند : به جهت آن آمده‌ايم كه عقد بيعت يزيد حاصل كنيم . معاويه گفت : به اين عزيمت باشيد ، ايكن با كسى اظهار اين معنى مكنيد . و در خلوت از موسى بن مغيره پرسيد : پدر تو دين اين جماعت را كه از كوفه با تو آمدند به چند خريده ؟ موسى گفت :\r\nبه مبلغ سى هزار درم . معاويه گفت : دين و ملّت نزد اين جماعت چندان قدرى نداشته .\r\nو بعضى گويند كه مغيرة بن شعبه چهل كس از اهل كوفه جهت بيعت يزيد با پسر خود عروة بن مغيره فرستاد و ايشان را چهارصد هزار درم داده بود . و اين سؤال و جواب معاويه با عروه بود نه با برادرش موسى .\r\nپس معاويه به اخذ بيعت يزيد يكجهت گشته قاصدى نزد زياد فرستاده از رأى او در اين\r\n\r\n\r\n","description":"","footnote":"\r\n( 1 ) . مغيره به ياران خويش گفت : پاى معاويه را در ركابى نهادم كه بايد راهى دور و دراز را بپيمايد و مدتها بر امّت محمّد ( ص ) يكّه تازى كند ؛ - ، نهايه الأرب ، ج 7 ، ص 110 .\r\n","page_name":" 682 ","page_number":692},
  {"content":"\r\n\r\nباب استفسار نمود . زياد با عبيد بن كعب النميرى گفت : معاويه چنين امرى در خاطر آورده و از من در اين كتابت مشورت طلبيده . تو را به شام مىبايد رفت و با او گفت كه اين كارى عظيم است و شايد كه مردم بنابر افعال و حركات ناشرع يزيد به سلطنت او راضى نشوند . عبيد گفت :\r\nاگر به عنوان ديگر بگويم كه مستلزم منع رأى معاويه و عيب فرزند او نباشد اولى بود . زياد گفت : آن كدام است ؟ عبيد گفت : مكتوبى به معاويه بايد نوشت كه در اين كار تعجيل ننمايد . و من با يزيد بگويم كه پدر تو براى اخذ بيعت تو از مردم با زياد مشورت كرده او جواب داده كه به‌واسطهء بعضى افعال و اعمال ناپسنديدهء يزيد انديشناكم كه اهل اسلام به حكومت او رضا ندهند . اكنون توقّع چنان است كه تو از جمله افعال ناپسنديده بگذرى تا مهم رياست و حكومت بر تو قرار يابد .\r\nزياد ، عبيد را استحسان نموده به دمشق فرستاد . « 1 » عبيد در دمشق با يزيد ملاقات كرده آنچه در خاطر داشت با او گفت . يزيد به اشارت عبيد از بعضى نامشروعات دست بازگرفت .\r\nو معاويه مكتوبى به والى مدينه مروان بن حكم نوشت كه سخن حكومت يزيد را در خاطر اهل آن بلده قرار دهد ، و به جهت عبد اللّه عمر صد هزار درم فرستاد . قاصد به مدينه رسيد و آن مبلغ پيش عبد اللّه بن عمر برد . عبد اللّه نخست آن مال را قبول كرد و چون نام بيعت يزيد شنيد ، گفت : معاويه پنداشته كه ما نيز دين خود را به اين مبلغ خواهيم فروخت .\r\nو معاويه مكتوبى به والى مدينه مروان بن حكم نوشت كه سخن حكومت يزيد را در خاطر اهل آن بلده قرار دهد ، و به جهت عبد اللّه عمر صد هزار درم فرستاد . قاصد به مدينه رسيد و آن مبلغ پيش عبد اللّه بن عمر برد . عبد اللّه نخست آن مال را قبول كرد و چون نام بيعت يزيد شنيد ، گفت : معاويه پنداشته كه ما نيز دين خود را به اين مبلغ خواهيم فروخت . پس آن مبلغ را رد كرده گفت : من پير شده‌ام . دين من به صد هزار درم ارزان است . « 2 »\r\nپس مروان به معاويه پيغام فرستاد كه : « مردم مدينه معتقد عبد اللّه بن عمرند و مىگويند تا مقتداى ما [ 92 ب 
  ] بيعت نكند ما بيعت نخواهيم كرد . ديگر اينكه عايشه صدّيقه مىگويد : اين بدعتى است كه معاويه احداث مىكند ؛ چه ابو بكر و عمر كه خليفه بودند خلافت را به اولاد رشيد خود ندادند ، اين رسم اكاسره و قياصره است و جبّاران و ظالمان . »\r\nو در كامل التواريخ چنين آورده كه معاويه به مروان پيغام داد كه : « پير شده‌ام و قواى من\r\n\r\n\r\n","description":"","footnote":"\r\n( 1 ) . زياد همراه عبيد نامه‌اى ، حاكى از اينكه معاويه در اين كار تعجيل نكند ، به وى فرستاد . معاويه تا مرگ زياد در اقدام به آن صبر كرد و پس از آن تصميم قطعى بر بيعت گرفتن براى يزيد گرفت ؛ - الكامل ، ج 5 ، ص 55 .\r\n( 2 ) . پس از مرگ معاويه ، عبد اللّه بن عمر با يزيد بيعت كرد . در مبحث مربوط به عزيمت امام حسين ( ع ) از مكّه به سوى كوفه ، سخنان عبد اللّه عمر حاكى از اين است كه گزيرى از بيعت با يزيد نيست .\r\n","page_name":" 683 ","page_number":693},
  {"content":"\r\n\r\nضعيف گشته . از آن مىانديشم كه بعد از من در ميان امّت خلاف پيدا شود . اكنون اراده آن است كه زمام رياست در قبضهء اقتدار كسى نهم كه بعد از من به رتق‌وفتق مهام مسلمانان قيام نمايد .\r\nمىبايد كه در اين باب با اهالى و ارباب مدينه سخنى كنى و از حقيقت حال مرا اعلام نمايى . »\r\nپس مروان به موجب فرموده عمل نموده پيغام معاويه را به اهل مدينه رسانيد . مردم مدينه گفتند : معاويه به اين معنى موفق و ملهم شده است ، ما طالب اينيم كه شخصى را وليعهد گرداند كه بعد از وى تواند از عهدهء امور مملكت بيرون آيد . مروان صورت حال را به معاويه نوشت .\r\nمعاويه بار ديگر به مروان خبر فرستاد كه : من يزيد را وليعهد خود مىگردانم ، بايد كه اظهار اين معنى نموده حقيقت حال را عرض نمايى . مروان چون اين معنى به اهل مدينه اظهار نمود ، عبد الرحمن بن ابى بكر گفت : اى مروان ! تو و معاويه از جملهء دروغگويانيد ، غرض شما آن است كه رسوم اكاسره و قياصره باز كنيد . همچنين امام حسين ، عليه السّلام ، و عبد اللّه بن زبير انكار اين معنى نمودند . مروان از كماهى حالات معاويه را اعلام داد .\r\nدر آن زمان كه اين خبر به دمشق رسيد اعيان و اشراف اسلام در ديار شام اجتماع داشتند .\r\nمعاويه با ضحّاك بن قيس گفت : چون من فردا در ميان مجلس از خطبه خواندن فارغ شوم تو در باب بيعت سخن گوى و به آنجا رسان كه هركه از بيعت يزيد اجتناب نمايد قتل بر وى واجب است ، و خلق را بر مبايعت يزيد تحريص نماى . ضحّاك قبول كرد .\r\nروز ديگر چون اعيان ملّت و اركان مملكت در مجلس معاويه حاضر گشتند معاويه زبان به تمجيد و تحميد بارى سبحانه و تعالى گشاده گفت : تعظيم اهل اسلام و اطاعت فرمان حكّام و ولاة انام بر همه‌كس از جملهء واجبات است و هركه قدم از دايرهء اطاعت و انقياد ولاة و حكّام اسلام بيرون نهد به حكم آيهء وافى هدايهء  أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ  « 1 » بر آن قتل واجب است . و بعد از آن شمّه‌اى از فضايل يزيد و علم او به سياست امور ملكى ياد كرد .\r\nچون معاويه از اين كلمات فارغ شد ، ضحّاك بن قيس برپاى خاست و گفت : اى امير المؤمنين ! پادشاهان را از وليعهد چاره‌اى نيست و يزيد از روى علم و شجاعت و سخاوت بهترين ابناء زمان است . مظنّهء ما مسلمانان آنكه بعد از تو به‌واسطهء التفات و اعتناء يزيد اموال و دماء ما محفوظ و مصون ماند . بنابراين مأمول و متوقّع آن است كه يزيد را وليعهد خود گردانى تا در ظلّ رعايت و حمايت او ساكن و مطمئن روزگار گذرانيم .\r\nآنگاه عمر بن سعد برخاست و يزيد بن معاويه را به اوصاف كمال و استحقاق خلافت ستايش نمود . بعد از آن يزيد بن المقنع العذرى التميمى برخاست و شمشير بر دست خود گرفته\r\n\r\n\r\n","description":"","footnote":"\r\n( 1 ) . از خدا فرمان بريد و از پيامبر و از اولو الامر خويش اطاعت كنيد ؛ ( نساء ، 59 ) .\r\n","page_name":" 684 ","page_number":694},
  {"content":"\r\n\r\nگفت : اين امير المؤمنين است - و اشاره به معاويه كرد - و اگر او نباشد ، پس اين است امير المؤمنين - و اشاره به يزيد كرد - و هركس كه از اين ابا نمايد سزاوار آن اين - و اشاره به شمشير كرد .\r\nپس معاويه به يزيد بن المقنع گفت : اى يزيد ! بنشين كه تو پيشواى خطبايى . پس هركس كه در آن مجلس حاضر بود در اين باب سخنى كه مشعر به قبول بيعت يزيد بود گفت ، غير از أحنف بن قيس . بنابراين معاويه روى به احنف آورده گفت : يا احنف ! تو چرا چيزى نمىگويى ؟ احنف گفت : اگر راست بگويم از شما مىترسم و اگر دروغ بگويم از خدا انديشه دارم . تو ظاهر و باطن يزيد را بهتر از همه مىدانى . اگر مىدانى كه رضاى خالق در آن است با هيچ‌كس مشورت مكن ، و اگر به‌خلاف اين گمان دارى غرض دنيوى را منظور مدار و رعايا كه ودايع الهىاند به او مسپار كه تو خود متوجّه سفر آخرتى و بر ما بيش از اين نيست كه بگوييم سمعنا و اطعنا .\r\nچون سخن بدينجا انجاميد مردم پراكنده شدند و سخن احنف قيس را ورد زبانها ساختند .\r\nاما معاويه بعد از آن مجلس مردم دور و بيگانه را خواهى نخواهى چنان ساخت كه با يزيد در مقام بيعت درآمدند . و چون خاطر او از مردم شام و كوفه فارغ شد عزيمت ديار يثرب و حجاز نمود .\r\nدر روضة الصفا چنين آورده كه چون در خاطر معاويه وليعهد گردانيدن يزيد قرار گرفت به عمّال و نّواب خود نوشت كه عزيمت چنان است كه فرزند رشيد من يزيد بعد از انقضاء ايام حيات من در عالم خليفه باشد . چون اين خبر در اطراف بلاد و امصار اشتهار يافت مروان حكم و سعيد بن العاص و عبد اللّه بن عامر در جواب او نوشتند كه « در اين كار تأمّل بايد ، و تعجيل نمىشايد تا با اهل مدينه در آن باب مشورت كرده شود . » بنابراين معاويه در اين باب توقّف نموده و يزيد در آن سال به حجّ رفت و به جهت تحصيل نام نيك اموال بسيار در مكّه و مدينه صرف كرد و دلهاى مردم آن ديار به دست آورده آوازهء سماحت وجود او در افواه و السنه مردم افتاد .\r\nچون اين معنى اشتهار يافت كه معاويه يزيد را وليعهد مىگرداند مردم در اين باب سخنها گفتند و بعضى از شعرا او را هجو كردند و بعضى به ستايش وى مشغول شدند . و معاويه طبقات مردم را به قدر درجات ايشان در آن باب چندان رعايت و استمالت نمود « 1 » كه اكثر معارف به حكومت يزيد راضى شدند . در اين اثنا معاويه ، عبد اللّه بن الزبير را طلب داشته حكايت\r\n\r\n\r\n","description":"","footnote":"\r\n( 1 ) . معاويه موافقان را مال مىبخشيد و با مخالفان مدارا مىكرد .\r\n","page_name":" 685 ","page_number":695},
  {"content":"\r\n\r\nولايت يزيد را با وى در ميان نهاد . عبد اللّه گفت : دوستدار تو آن كس است كه حق را بىريا با تو بگويد . در اين كار پيش از امضاء عزيمت تدبّر وافى به‌جا آر كه مبادا موجب ندامت و پشيمانى گردد . من در اين سخن غرض ندارم و افشاء اين حكايت نخواهم كرد . آنچه به خاطر رسيد در خلوت با تو گفتم .\r\nمعاويه چون اين سخن بشنيد بخنديد و گفت : عظيم دليرى مىكنى كه اين كلمات مىگويى .\r\nبعد از آن احنف بن قيس را طلبيده با او مشورت كرد . احنف بن قيس جوابى كه سابقا مذكور شد با او گفت . پس معاويه مدّتى در اين انديشه مىپيچيد تا در سال چهل و پنجم از رحلت خير البشر ، عليه و آله التّحيّة من الملك الاكبر ، به اطراف عالم مكتوبات فرستاد و معارف و مشاهير جميع بلاد و امصار را طلب داشته . طايفه‌اى از كوفه و بصره به دمشق رفتند و جمعى از مصر نيز پيش معاويه آمدند . همچنين از بلاد جزاير و ساير بلدان خلقى بسيار در شام مجتمع گشتند . معاويه مجلسى ترتيب داده در مهم بيعت يزيد با ايشان مشورت نمود . شخصى از مردم مدينه كه نام او محمّد بن عمرو بن حزم بود گفت : اى امير المؤمنين ! يزيد را در كرم و مروّت و حسب و نسب هيچ در نمىبايد ، امّا نيك بينديش كه چه كس است كه بر سر امّت محمّد والى مىگردانى . خداى تعالى در روز قيامت واليان و حكّام را از حال رعيّت خواهد پرسيد .\r\nمعاويه چون اين سخن بشنيد آهى سرد بركشيد و گفت : اى پسر عمرو تو مردى نيكخواهى و به اندازهء عقل و خرد خود سخن گفتى . بر تو بيش از اين نباشد . در اين ولاى كه از اصحاب رسول ، صلّى اللّه عليه و آله ، مانده‌اند بنابر كبر سن سزاوار اين كار نيستند ، و اگر چه اولاد اصحاب موجودند اما من پسر خود را از پسران ايشان دوست‌تر مىدارم . حضار مجلس چون سخن معاويه بشنيدند دم دركشيدند و بازگشتند . معاويه روز ديگر با صحّاك بن قيس كه شحنهء شام بود گفت : من امروز اشراف شام و اكابر ساير بلاد را خواهم طلبيد . بايد كه فرصت نگاهدارى و مرا بر اخذ بيعت يزيد ترغيب و تحريص نمايى .\r\nالقصّه ؛ چون مجلس منعقد شد ، معاويه زبان به حمد و ثناى باريتعالى گشود و بر مصطفى ، صلّى اللّه عليه و آله ، درود فرستاد و در تعظيم حفظ شريعت بيضا مبالغهء لا تعد و لا تحصى نمود و در آيهء كريمهء  أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ  خوضى بليغ به جاى آورد و به تقريبى ذكر يزيد كرد و او را به سخاوت و شجاعت و علم و حلم بستود . در اين محلّ ضحّاك بن قيس برپاى خاست و گفت : اى [ 93 الف 
  ] امير المؤمنين به سرمقصود رسيدى . از اينجا در مگذر . حال جهان و جهانيان گذران است و سرانجام بنى آدم فنا و زوال است و ناچار بعد از تو خلق را واليى بايد كه در تنظيم مهمات ايشان قيام نمايد و به حوائج رعايا - كه ودايع حضرت خالق البرايااند - پردازد . حال يزيد در حسن صورت و يمن سيرت و وفور علم و\r\n\r\n","description":"","footnote":"","page_name":" 686 ","page_number":696},
  {"content":"\r\n\r\nكمال حلم بالاتر از آن است كه به شرح و بيان احتياج داشته باشد . مأمول و ملتمس آن است كه امير المؤمنين او را وليعهد خود سازد تا عالميان را در غيبت او ملاذ و ملجايى باشد و در حوادث امور و قضايا به او پناه برند تا مصلحان مرفه الحال و آسوده باشند و مفسدان دست تعدّى و ظلم از خلايق كوتاه دارند .\r\nچون ضحّاك از امثال اين كلمات فارغ شد سعيد بن عاص گفت : يزيد پسر امير المؤمنين است و مهتريست كه از وى ايمن توان بود و مرديست مذكور به سخاوت و مشهور به شجاعت و معروف به عدل و سياست . امير المؤمنين را فرزند خلف است و در تمشيت امور خلافت نظير ندارد . « 1 » معاويه گفت : احسنت يا ابا اميّه . هرچه گفتى راست گفتى و هيچ باقى نگذاشتى . بعد از آن حصين بن نمير گفت : اى امير المؤمنين ! به خدا سوگند كه اگر تو از دنيا به روى و يزيد را وليعهد نگردانى همانا در تضييع امّت محمّد ، صلّى اللّه عليه و آله ، كوشيده باشى .\r\nآنگاه معاويه به جانب احنف بن قيس التفات نموده گفت : چرا تو در اين باب هيچ نگويى ؟\r\nگفت : تو در باب يزيد از ما داناترى . اگر مىدانى كه او از عهدهء خلافت ، چنانچه مقرون به رضاى حقّ سبحانه و تعالى و مستلزم فراغت امّت محمّد رسول اللّه ، صلّى اللّه عليه و آله ، باشد ، بيرون تواند آمد با هيچ‌كس مشورت مكن و آن را وليعهد خود گردان و اگر مىدانى كه او موافق رضاى الهى با خلايق خدا كه ودايع الهىاند عمل نتواند كرد مناسب آن است كه زمام مهام كاينات را در دست او ندهى و خود را به عذاب الهى و عقوبت نامتناهى گرفتار نكنى .\r\nمعاويه گفت : يا احنف ! نيكو گفتى . خداى تعالى جزاى تو از اين نيك‌انديشى خير دهاد .\r\nآنگاه حاضران با يزيد بيعت كرده هركس به منزل خود مراجعت نمود و معاويه نامه‌اى به والى مدينه ، مروان بن حكم ، فرستاد . مضمون آنكه مشايخ مصر و اكابر و اعيان عراق و اركان بلاد جزيره و دمشق با فرزند من يزيد بيعت كردند تو نيز بايد كه از اهل مدينه بيعت يزيد بستانى . و السّلام .\r\nچون اين نامه به مروان رسيد اكابر صحابه و تابعين را جمع نموده گفت : اى گروه عرب بدانيد كه امير المؤمنين را ضعف و كبر سن دريافته و پيرى در وى اثرى تمام كرده ، بنابراين از جهت تمشيت امور خلايق انديشهء مستحسن و فكرى صواب انديشيده كه متضمّن رضاى حق سبحانه و تعالى و رفاهيت حال مسلمانان باشد و داعيهء آن دارد كه رضاى شما به او مقرون گردد . اكنون شما چه مىگوييد ؟ مردم از اطراف و جوانب آواز برآوردند كه هركارى كه موجب رضاى حقّ سبحانه و تعالى و رفاهيت عامهء مسلمانان در آن باشد ما غير از سمعنا و\r\n\r\n\r\n","description":"","footnote":"\r\n( 1 ) . نويرى اين كلمات را از زبان عمرو بن سعيد بن اشدق ثبت كرده است ؛ - نهاية الأرب ، ج 7 ، ص 115 .\r\n","page_name":" 687 ","page_number":697},
  {"content":"\r\n\r\nأطعنا در آن باب چه توانيم گفت ؟ مروان گفت : امير المؤمنين كسى را وليعهد خود گردانيده كه پيوسته با عدل و مروّت و سياست است و قدم بر قدم خلفاء راشدين دارد . آن شخص پسر اوست يزيد .\r\nمردم چون نام يزيد شنيدند هيچ نگفتند ، إلّا عبد الرحمن بن ابى بكر كه او در خشم شده گفت : اى مروان تو دروغ مىگويى . كسى كه تو را باعث بر اين سخن است نيز دروغ مىگويد ؛ چرا كه يزيد به اين خصال حميده و افعال پسنديده متّصف نيست و ما هرگز به خلافت او راضى نخواهيم شد . مروان گفت : شخصى كه اين سخن مىگويد چنان بزرگوار و نيكو روزگار است كه حقّ سبحانه و تعالى در شأن او مىفرمايد  وَ أُولِي الْأَمْرِ مِنْكُمْ .  « 1 » پس خشم عبد الرحمن زياده شده گفت : اى پسر زرقا ! تو به اين مرتبه رسيدى كه قرآن را در حقّ من تأويل كنى ؟ تو آن كسى كه ترا و پدر ترا رسول خدا ، صلّى اللّه عليه و آله ، از مدينه بيرون كرد . آنگاه برخاست و پاى او را گرفته از منبر فروكشيد و گفت : اى دشمن خدا ، از منبر فرود آى كه اهل آن نيستى كه بر منبر بايستى .\r\nدر اين وقت جمعى از بنى اميّه كه در مسجد حاضر بودند خواستند كه قصد عبد الرحمن كنند . عايشه بر اين معنى واقف شده با جمعى از خوانين به مسجد درآمد . مروان چون ديد كه عايشه آمد بترسيد و در پيش او دويد و گفت : اى مادر مؤمنان ! ترا به خدا سوگند مىدهم كه آنچه حقّ باشد بگوى . عايشه گفت : چرا من سخن كذب بگويم ! من گواهى مىدهم كه رسول ، صلّى اللّه عليه و آله ، ترا و پدر ترا لعنت كرده و تو كه راندهء رسول خدايى چگونه با برادر من سفاهت مىكنى و او را به قتل تهديد مىنمايى ؟ مروان چون اين نوع سخنان از عايشه شنيد خاموش شد و عايشه به حجرهء خود مراجعت نمود و آن فتنه تسكين يافت .\r\nامّا مروان نامه‌اى به معاويه نوشت و او را از كيفيّت حالات اعلام داد . معاويه با بعضى از خواص گفت : مروان از عبد الرحمن شكايتى نوشته . ظاهرا عبد الرحمن پير و خرف شده و شكّ نيست كه او را كسى بر آن داشته كه اين نوع سخنان گويد . صواب آن است كه از او تحمّل كنم و او را نرنجانم كه مردى بزرگزاده است . پس جواب نامهء مروان ننوشت ، امّا خود عزيمت سفر حجاز مصمّم نموده با سى هزار سوار بدانجانب روان شد .\r\nچون به نزديك مدينه رسيد مردم به استقبال او مبادرت نمودند . اوّل كسى كه با او ملاقات نمود امام حسين ، عليه السّلام ، بود كه بر وى سلام كرد . معاويه گفت : لا سلام و لا مرحبا . بعد از\r\n\r\n\r\n","description":"","footnote":"\r\n( 1 ) . نويرى اين آيه را نقل كرده است :  « وَ الَّذِي قالَ لِوالِدَيْهِ أُفٍّ لَكُما . . . » ؛  ( احقاف ، 17 ) يعنى : و آن كس كه بر والدين خويش گفت اف بر شما ؛ - نهاية الأرب ، ج 7 ، ص 113 . در خصوص شأن نزول اين آيه ؛ - مجمع البيان ، ج 9 ، ص 87 .\r\n","page_name":" 688 ","page_number":698},
  {"content":"\r\n\r\nآن گفت : اى حسين ! تو به شترى مىمانى كه خون او به جوش آمده باشد و حقّ ، عزّ و علا ، خون تو را بخواهد ريخت . امام حسين ، عليه السّلام ، گفت : از اين آهسته‌تر باش اى معاويه كه ما اهل اين سخن نيستيم . معاويه گفت : اهل اين سخن‌ايد و زياده هم . و چون عبد الرحمن « 1 » را ديد گفت : پير و خرف شده‌اى و عقل تو زايل شده و خرافت به تو راه يافته . عبد اللّه بن عمر را نيز اين سخنان درشت گفت و به ابن زبير بسيار سخنان خشونت‌انگيز گفت ، چنانچه از جمله چيزهايى كه به ابن زبير گفته آنكه : تو به سوسمار مىمانى كه سر خود را به سوراخ كرده ذنب مىزده باشد و نزديك رسيده كه ذنب او را بگيرند و بر زمينش زنند كه جانش برآيد . بعد از آن گفت : من عداوت و حسد و سفاهت شما را نيكو مىشناسم .\r\nالقصّه ؛ چون معاويه در مدينه فرود آمد مردم به ديدن او رفتند . چون امام حسين و عبد اللّه بن عمر و عبد الرحمن بن ابى بكر و عبد اللّه بن زبير خواستند كه او را ببينند رخصت ملاقات نداد . ايشان رنجيده‌خاطر بازگشتند و به وقت فرصت از مدينه بيرون آمده به مكّه شتافتند . بعد از آن روزى معاويه بر منبر آمد و بعد از حمد و ثناى باريتعالى گفت : نمىدانم كه امروز شايسته‌تر از پسر من به خلافت كيست ؟ آن فضايل كه او راست ديگران را نيست . جماعتى كه انكار اين معنى مىكنند و پسر مرا به عيوبى كه ندارد منسوب مىدارند ، تا بلايى از من به ايشان نرسد ترك اين معنى نخواهند كرد . بايد كه ترك فضولى كرده مصلحت روزگار خود را نگاه دارند ، و الا از من آنچه سزاى ايشان است خواهند ديد . اگر حسين بن على ، عبد اللّه بن عمر ، عبد اللّه بن زبير و عبد الرحمن بيعت كردند فبها ، و الّا بكنم به ايشان آنچه بايد كرد . و از اين كلمات واهيه بسيار گفته و تهديد بىاندازه نموده از منبر فرود آمده به منزل امّ المؤمنين عايشه آمد ، و حال آنكه آنچه بر منبر گفته به عايشه رسيده بود و عايشه از اين معنى بسيار آزرده‌خاطر بود .\r\nالقصّه ؛ عايشه چون معاويه را ديد گفت : اى معاويه آن پسنديده نبود كه برادر مرا در مصر كشتى و بسوختى و امروز به مدينه آمده برادر مرا ايذا مىكنى و دربارهء او سخنان درشت مىگويى و فرزند رسول ، صلّى اللّه عليه و آله ، و پسر عمر خطّاب و ابن زبير را به حبس و قتل تهديد مىنمايى . تو نمىدانى كه از آزادكرده‌هايى و آزادكرده‌ها را حلال نيست كه متصدّى امر خلافت شوند ؟ پدر تو از لشكر احزاب بود و در ايذاء رسول ، صلّى اللّه عليه و آله ، هيچ دقيقه‌اى نامرعى نمىگذاشت و دايما مطمح نظر او ايذاء رسول ، صلّى اللّه عليه و آله ، بود ،\r\n\r\n\r\n","description":"","footnote":"\r\n( 1 ) . اگر فوت عبد الرحمن بن ابى بكر در سال پنجاه و سه هجرى - چهل و سه رحلت - صحيح باشد ، ملاقات وى با معاويه در اين سال بعيد به نظر مىرسد ، ولى ابن اثير از قول ابن حيّان سال درگذشت وى را پنجاه و هشت هجرى ثبت كرده است ؛ - الكامل ، ج 5 ، ص 56 .\r\n","page_name":" 689 ","page_number":699},
  {"content":"\r\n\r\nچنانچه مقصد تو ايذاء اهل بيت آن حضرت است . تو را از من كه ايمن گردانيده ؟ « 1 » كه همين لحظه مردى در كمين تو باشد و تو را به قصاص برادرم همين‌جا گردن بزند .\r\nمعاويه از اين سخنان بسيار ترسيد و هول و هراس بر او غلبه كرد و از روى انكسار و تواضع گفت : اى مادر مؤمنان آهسته باش و بدان كه من برادر تو را نكشته‌ام و نفرموده‌ام كه او را بكشند . در زمانى كه او از قبل علىّ بن ابى طالب حاكم مصر بود من عمرو عاص را [ 93 ب 
  ] آنجا فرستادم . او با عمرو و معاوية بن حديج جنگ كرده گرفتار شد . ايشان او را بكشتند . من به قتل او امر نكرده‌ام و همداستان آنها نبوده‌ام . و آنچه مىگويى كه تو را بكشم ، من اين زمان در مدينهء رسول خدا ، صلّى اللّه عليه و آله ، هستم و اين دار الامان است .\r\nعايشه گفت : چنين است ، امّا به سمع من رسانيده‌اند كه تو برادر مرا و حسين بن على و عبد اللّه بن عمر و عبد اللّه بن زبير را كه خواهرزادهء من است تخويف كرده و تهديد نموده . ترا و امثال ترا اين حدّ نباشد كه با اين چهار بزرگ سخن ناصواب گويى .\r\nمعاويه گفت : معاذ اللّه اى امّ المؤمنين كه به‌خلاف رضاى تو از من امرى صادر شود . اين جماعت پيش من عزيزتر از دو ديدهء منند . اگر كسى به يكى از ايشان تعرّض رساند او را در جهان زنده نگذارم ، ليكن پسر خود را وليعهد گردانيدم و اكثر معارف و عموم مسلمانان با او بيعت كردند و به خلافت او رضا دادند ، اين چهار كس مخالفت مىكنند و رضا نمىدهند . تو جايز مىدارى كه بيعتى كه تأكيد يافته و قرار پذيرفته بشكنم ؟\r\nعايشه گفت : من به نقض بيعت يزيد مهمّى ندارم و شكستن پيمان نمىفرمايم ، امّا مىگويم كه با اين چهار بزرگ به رفق و مدارا زندگانى كن و به نرمى با ايشان سخن گوى كه عاقبت اين جماعت در تراضى خاطر تو خواهند كوشيد و در اين مبايعه شرط موافقت به جاى خواهند آورد . زينهار كه در باب ايشان حكمى نفرمايى كه متضمّن مكروهى باشد و مرا به خصمى تو بايد برخاست . اى معاويه خدا را حاضر و ناظر دان و از تنگى لحد و مفارقت اين دنياى غدّار بىمدار بينديش و كارى مكن كه از آن پشيمان شوى .\r\nمعاويه گفت : آنچه فرمودى قبول كردم و بعد از آن به قول تو كه متضمّن صلاح و نجاح است عمل خواهم نمود .\r\nو آنچه از روضة الصفا معلوم مىشود كه عايشه بعد از شنيدن آن خطبهء معاويه كه مشتمل بر تهديد و تخويف اين چهار كس بود به منزل معاويه رفت و اين ماجرا ميانهء ايشان در منزل\r\n\r\n\r\n","description":"","footnote":"\r\n( 1 ) . در خصوص ملاقات و مناظرهء معاويه و عايشه ؛ - علّامهء عبد الحسين امينى نجفى ، الغدير ، ترجمهء جلال الدين فارسى ، چاپ سوّم ، تهران هزار و سيصد و شصت و سه هجرى ، ج 2 ، ص 236 به بعد .\r\n","page_name":" 690 ","page_number":700},
  {"content":"\r\n\r\nمعاويه گذشت مخالف اكثر تواريخ معتبره است خصوصا كامل التواريخ .\r\nالقصّه ؛ چون معاويه از خانهء امّ المؤمنين عايشه بيرون آمد به طلب آن چهار كس فرستاد .\r\nايشان به مكّه رفته بودند . معاويه لحظه‌اى متفكّر شده عبد اللّه بن عباس را طلبيد . چون عبد اللّه حاضر شد معاويه او را تعظيم و تبجيل بسيار نموده گفت : من از همهء اوقات از بنى هاشم اعتبار گرفتم ؛ چه ما همه پسران عبد مناف‌ايم و از يك پستان شير خورده‌ايم و در يك چمن نشو و نما يافته‌ايم و در همه اوقات با يكديگر بوده‌ايم و با هم طريق محبت و مودّت سپرده‌ايم و غبار و نقار كه بر حواشى ضمير ما راه يافته به‌واسطهء ملك بود . قبل از اين‌كه امر حكومت تعلّق به تيم و عدىّ داشت شما به آن رضا داشتيد و به‌هيچ‌نوع خلاف محبتى و الفتى صادر نمىشد .\r\nچون عثمان را امارت دست داد تغييرى به حال شما راه نيافت و بر آن فعل انكار نكرديد .\r\nچون من بعد از محاربه و منازعهء بسيار مالك سرير مملكت گشتم دربارهء شما تقصيرى نكردم و در رفعت منزلت شما مساعى جميله مبذول داشتم و ابواب عطايا بر شما مفتوح گردانيدم و شما را به اموال وافر بهره‌مند و محفوظ گردانيدم . هرچند ملاحظه مىكنم از شما دوستى و موافقت نه ، بلكه هرروز از شما انواع عداوت ظاهر مىشود ، و بتخصيص از حسين بن على حكاياتى روايت مىكنند كه اگر آنها را نگويند بهتر باشد . در محارباتى كه ميان من و علىّ بن ابى طالب گذشته و بر من غالب نيامد انديشه بايد كرد و ترك اين نوع كلمات و حركات بايد نمود و اصناف آلاء و نعماتى كه حق‌ّتعالى در شأن شما ارزانى داشته ملاحظه كنيد . شما را مظنّه آن است كه مانند على و حسن كسى داريد . آن ظنّ را باطل و فاسد دانيد .\r\nچون سخنان معاويه به اينجا رسيد عبد اللّه بن عباس گفت : آنچه گفتى كه ما پسران عبد مناف‌ايم سخن حقّ و كلمهء صدق است ، و اگر تو از ما طمع دوستى دارى هم دور نيست . اكنون كه به مقصود خويش فايز گشتى و عروس ملك در كنار گرفتى در استمالت دلها كوش و دوستان نگاهدار .\r\n اگر خاك يا بى همه دوست كار * كه مىرويد از سنگها دوستدار \r\nاما احسان و عاطفتى كه دربارهء ما مبذول داشتى از تو بعيد و غريب نيست ؛ چرا كه طبيعت تو بر جود و كرم مجبول است و هرچند مال وافر بخشى به آن منّت ننهى . و آنچه گفتى شما را مانند على و حسن كسى نيست ، مقبول طباع سليم نيست ، زيرا كه حسين بن على زنده است و او پسر پدر خويش است . پس صلاح تو در آن است كه اذيّتى به وى نرسانى و او را نرنجانى كه عالميان در آن باب تو را ملامت خواهند كرد . امروز در عرصهء ربع مسكون غير او كسى نيست كه پسر دختر پيغمبر آخر الزمان ، صلّى اللّه عليه و آله ، باشد .\r\n\r\n","description":"","footnote":"","page_name":" 691 ","page_number":701},
  {"content":"\r\n\r\nمعاويه گفت : اى عبد اللّه ! شرط نصيحت به جاى آوردى و آنچه گفتى نيكو گفتى . پند تو را قبول كردم . بعد از اين با حسين بن على چنانچه خاطرخواه او باشد زندگانى كنم .\r\nامّا چون از اين حكايت چند روزى بگذشت معاويه عنان عزيمت به جانب مكّه منعطف گردانيد و عبد اللّه عباس را همراه خود برد . چون مراحل و منازل طى كرده نزديك به مكه رسيد اكابر و اشراف حرم به استقبال بيرون آمدند . امام حسين ، عليه السّلام ، با عبد اللّه عمر و عبد الرحمن بن ابى بكر و عبد اللّه بن الزبير هرچهار نفر به اتّفاق ضرورة به استقبال بيرون شتافتند . چون نظر معاويه بر اين چهار كس افتاد استبشار و خوشحالى اظهار نموده هريكى را به نوعى بنواخت « 1 » و فرمود تا چهار كس جنيبت جهت ايشان پيش كشيدند و با ايشان در مقام مباسطت و مكالمت آمده روان شد و چون در مكّه نزول كرد فراخور هريكى از ايشان صله‌اى گرانمايه فرستاد ، امّا امام حسين ، عليه السّلام ، جايزهء او را قبول نفرمود و بازپس فرستاد .\r\nالقصّه ؛ معاويه چند روز از حديث بيعت يزيد هيچ نگفت . عاقبت روزى امام حسين ، عليه السّلام ، را طلبيده تعظيم و تكريم بسيار نموده گفت : اى پسر رسول خدا دو سه كلمه مىخواهم معروض تو گردانم . بايد كه به سمع قبول اصغا كنى و جواب نيكو گويى . امام حسين ، عليه السّلام ، فرمود : آن كدام است ؟ معاويه گفت : من پيش از اين مكتوب به اطراف و اكناف عالم فرستاده‌ام و مشاهير و معارف را طلب داشته تا با يزيد بيعت كردند و به حكومت او رضا دادند و در قضيّهء مردم مدينه تأخير نمودم ؛ چه اعتقاد آن داشتم كه اكثر ايشان قوم و عشيرت منند و در اين باب مضايقه نخواهند كرد . آخر چون از ايشان التماس بيعت يزيد نمودم جمعى كه از ايشان اين معنى متوقّع نبود ابا و امتناع نموده . من اگر ديگرى را شايستهء مهم خلافت مىدانستم او را اختيار مىكردم .\r\nامام حسين ، عليه السّلام ، فرمود : اگر خود را خواهم دور نيست . معاويه گفت : در آنچه مادر و پدر تو به از مادر و پدر اوست سخنى نيست ، امّا به خدا سوگند كه يزيد در اقامت لوازم خلافت و قواعد سلطنت بهتر از تو و به اداء اوامر و نواهى حكومت سزاوارتر از تو است . امام حسين ، عليه السّلام ، فرمود : طرفه حالى است ! يزيد فاسق ، فاجر ، [ و 
  ] خمّار است . به چه سبب بهتر از من باشد ؟ معاويه گفت : اى حسين ! آهسته باش . اگر تو در مجلس يزيد مذكور گردى به غير از نيكويى در شأن تو نگويد . امام حسين ، عليه السّلام ، فرمود : آنچه دربارهء يزيد مىدانم مىگويم و آنچه دربارهء من گمان دارد گو بگويد . معاويه گفت : اى ابا عبد اللّه ، برخيز و بازگرد\r\n\r\n\r\n","description":"","footnote":"\r\n( 1 ) . معاويه به عبد الرحمن گفت : آفرين بر پيرمرد قريش و سرور آن و فرزند ابو بكر صدّيق . به عبد اللّه عمر گفت : آفرين بر صحابى رسول خدا و پسر فاروق . و به عبد اللّه بن زبير گفت : مرحبا به پسر حوارى رسول خدا و پسر عمّهء آن حضرت ؛ - عقد الفريد ، ج 4 ، ص 371 .\r\n","page_name":" 692 ","page_number":702},
  {"content":"\r\n\r\nو از جان خود بترس و از اهل شام برحذر باش . بايد كه آنچه من از تو در حقّ يزيد شنيدم ايشان نشنوند كه با تو و پدر تو در مقام عداوت‌اند . امام حسين ، عليه السّلام ، از پيش معاويه بيرون رفت .\r\nپس معاويه عبد الرحمن بن ابى بكر را طلب داشت و چون عبد الرحمن حاضر شد پيش از آنكه معاويه سخن گويد ، گفت : ما مهم تو را به خداى تعالى حواله كرديم . ما به اغواى تو بيعت نخواهيم كرد . مهم خلافت را باز به شورى بايد گذاشت . معاويه گفت : من سفاهت تو را مىدانم . آنچه در حقّ تو انديشيده‌ام زود باشد كه مشاهده كنى . عبد الرحمن گفت : خداى تعالى ترا در دنيا و آخرت بگيرد و عقوبت كند . معاويه دست به دعا برداشت و گفت : خدايا مهم اين شخص از من كفايت كن . آنگاه گفت : اى عبد الرحمن بر خود ببخشاى و از شاميان برحذر باش . عبد الرحمن گفت : ما به غير [ 94 الف 
  ] از خدا از هيچ‌كس نمىترسيم . دست از ما بدار و ما را به خانهء خود بگذار و بر بيعت يزيد خمّار فاسق تكليف مكن . اين سخن بگفت و از روى اعراض از پيش او برخاست .\r\nبعد از آن معاويه عبد اللّه عمر را طلب داشت و گفت : من دانسته‌ام كه تو فرقت و مخالفت را دوست نمىدارى و پيوسته طالب عافيت و سلامتى مىخواهى كه روزى به شب و شبى به روز رسانى و در تحت اوامر و نواهى حاكمى داخل نباشى . وظيفه آنكه همين شيوه مرعى دارى و گرد خلاف نگردى و در افساد ذات البين سعى ننمايى ، كه مردم با يزيد بيعت كردند و مهم او انساق و انتظام پذيرفته .\r\nعبد اللّه گفت : خلفاى ما تقدّم پسران داشته‌اند فاضلتر و پرهيزكارتر از پسر تو و هيچ‌كس از ايشان رقم خلافت بر پسر خود نكشيدند ، مع ذلك من نمىخواهم كه در هدم قواعد بيعت مسلمانان كوشم . اگر عامهء خلايق بر حكومت و خلافت پسر تو اتّفاق كنند من هم يكى از ايشان . معاويه گفت : سخن سنجيده گفتى . بسعادت و ملازمت بازگرد ، امّا از شاميان برحذر باش .\r\nبعد از رفتن عبد اللّه بن عمر ، عبد اللّه بن زبير را طلب داشت . چون چشم معاويه بر وى افتاد گفت : اين روباهى است كه هرراه سوراخ كه بر وى بندند از راه ديگر سر بيرون كند . بعد از آن گفت : اى پسر زبير بر جان خود بترس و گرد خلاف و شقايق مگرد و بدان كه خلافت بر يزيد قرار گرفته و كارى اتمام و انتظام يافته در شكست او نبايد كوشيد كه مثمر پشيمانى و ندامت خواهد بود .\r\nابن زبير گفت : در ضميرم مخالفت اهل اسلام نيست ، امّا تو بايد كه مؤسس مبانى فتنه نباشى و اين كار به شورى حواله نمايى . اگر از حكومت ملول شده‌اى دست از آن بازدار و به پسر خود مده ، كه خلافت رسول اللّه امرى خطير است و در روز قيامت تو را سؤال خواهند كرد كه\r\n\r\n","description":"","footnote":"","page_name":" 693 ","page_number":703},
  {"content":"\r\n\r\nاز عهدهء اين مهم چگونه بيرون آمدى و بعد از خود به كه گذاشتى . در فاتحه و خاتمهء آنچه در ضمير دارى نيك بينديش .\r\nمعاويه گفت : اى پسر زبير ! اين سخنان بگذار و از شاميان برحذر باش كه اين كلمات از تو نشنوند ، كه ايشان را طاقت استماع اين كلمات نيست . عبد اللّه متأمّل و خائف به منزل خود بازگشت و معاويه در آن چند روز به مكّه اقامت كرد .\r\nالقصّه ؛ معاويه در آن چند روز كه در مكّه اقامت داشت در صدد صيد كردن دلهاى قريش شده اكثر قريش را صلات گرانمايه داد غير از بنى هاشم كه به ايشان چيزى نداد . عبد الله بن عباس بر اين حال اطّلاع يافته گفت : اى معاويه قريش را رعايت بسيار نمودى و بنى هاشم را چيزى ندادى و محروم گذاشتى . اين معنى از كمال كرم و محاسن شيم تو بعيد و غريب مىنمايد .\r\nمعاويه گفت : از حسين بن على رنجيده‌ام كه با پسر من بيعت نمىكند . از اين جهت چيزى به ايشان نمىدهم . عبد اللّه گفت : جمعى ديگر هم هستند كه با پسر تو بيعت نكردند و با وجود آن ايشان را عطاها دادى . معاويه گفت : كار حسين ديگر است و آن جماعت ديگر ، كه با وجود آنكه بيعت نكردند از من رعايت يافته‌اند آن منزلت ندارند كه حسين بن على دارد . پس ابن عباس بر سبيل مطايبه گفت : اگر بنى هاشم را از عطاياى خود محروم گذارى من آنچه در شأن تو گفتنى است مىگويم و دلهاى مردم از دوستى و محبّت تو به جانب بغض و عداوت مايل گردانم . معاويه گفت : اى ابن عباس من براى خاطر تو بنى هاشم را خوشنود گردانم و در انعام و احسان ايشان خود را معاف ندارم . پس برحسب وعدهء خويش بنى هاشم را صلات گرانمايه داد و نزد امام حسين بيش از ديگران فرستاد و جانب او را مرجح داشت ، امّا آن‌جناب صلهء او قبول نكرده بازفرستاد .\r\nچون معاويه عزيمت مراجعت به جانب شام مصمّم ساخت فرمود تا منبرى بردند و در خانهء كعبه نصب كردند و مردم را منادى كردند كه در حرم حاضر شوند و امام حسين ، عليه السّلام ، با رفقاى ثلثه نيز طلب داشت . چون ايشان حاضر شدند به ايشان گفت : شفقت مرا نسبت به خود مىشناسيد و در اين وقت آنچه امكان داشت از لوازم مروّت نسبت به شما تقصير نكردم و خدمات شايسته به جاى آوردم و صلهء رحم منظور نظر داشتم . اميد دارم كه من بعد از اين معنى روز به روز سمت ازدياد پذيرد . غرض از تمهيد اين مقدّمات آنكه يزيد پسر عمّ شماست .\r\nخاطرم مىخواهد كه شما او را به حسب ظاهر خليفه دانيد و در معنى اختيار مملكت در قبضهء اقتدار شما خواهد بود .\r\nعبد اللّه زبير گفت : اى معاويه ! يكى از اين سه كار اختيار كن . معاويه گفت : آن كدام است ؟\r\nگفت : اوّل آنكه هيچ‌كس را به خلافت تعيين مكن ، چنانچه پيغمبر ، صلّى اللّه عليه و آله ، كسى\r\n\r\n","description":"","footnote":"","page_name":" 694 ","page_number":704},
  {"content":"\r\n\r\nتعيين نكرد . چون آن حضرت از اين دار فنا در دار بقا به جوار رحمت ايزدى پيوست اصحاب آن حضرت بعد از مشاورت با يكديگر ابى بكر صدّيق را خليفه ساختند .\r\nمعاويه گفت : اين كار نتوانم كرد ، چرا كه در ميان شما هيچ‌كس مثل ابو بكر صدّيق نيست و مىترسم كه بعد از من از براى تعيين خليفه در ميان امّت اختلاف و فتنه پيدا شود .\r\nعبد اللّه گفت : اگر اين صورت - يعنى عدم تعيين خليفه - مطبوع تو نيست ، همچنين كه ابو بكر صدّيق شخصى را از بزرگان قريش جهت اين امر برگزيد و خلافت به دو داد تو نيز يكى را اختيار كن ، به شرط آنكه آن‌كس از بنى عبد الشمس و اميّه نباشد . و اگر اين معنى نيز موافق مزاج تو نيست نسبت به عمر فاروق عمل نماى و تعيين خليفه به شورى واگذار . با وجود آنكه فاروق اقربا و پسران داشت - كه همه استحقاق اين امر داشتند كه متصدّى امر خلافت شوند - امّا خلافت را به هيچ يك از ايشان تجويز نكرد .\r\nچون ابن زبير از بيان اين شقوق ثلثه فارغ شد ، معاويه گفت : اى پسر زبير ! وراى اين سه وجه نوعى ديگر به خاطر تو مىرسد يا نه ؟ ابن زبير گفت : نى ، سخن همين است . پس معاويه روى به ديگران آورده گفت : شما سه كس چه مىگوييد ؟ گفتند : ما همان مىگوييم كه ابن زبير مىگويد . معاويه گفت : پيش از اين مىخواستم به منبر روم و مردم را نصيحت كنم . اين زمان اين نصيحت و وعظ به فردا گذاشتم . امّا من جهت شما از اهل شام مىترسم . عاقبت خير باشد ان شاء اللّه تعالى . پس جماعت را رخصت داد كه به خانه‌هاى خود روند .\r\nچون روز ديگر شد معاويه به استحضار اكابر و اعيان قريش فرمان داد . امام حسين ، عليه السّلام ، نيز با رفقاى ثلثه حاضر شدند . چون مردم همه جمع شدند معاويه به منبر رفت و خطبه‌اى ادا كرد و بتدريج سخن به مقصود كشيده و گفت : من از مردمان سخنانى شنيده‌ام كه آن را اعتبارى نيست . ديروز چنان استماع نمودم كه جماعتى با يكديگر مىگفتند كه حسين بن على و ابن زبير و ابن ابى بكر و ابن عمر به خلافت يزيد راضى نيستند و با او بيعت نمىكنند . من از سخن ايشان متعجّب شدم . اين چهار كس كه اعيان قبيلهء قريش‌اند به حضور خويش طلبيده از ايشان استفسار نمودم . ايشان اظهار لطفها كردند و به بيعت يزيد اعتراف نمودند . اين سخن علانيه از جهت آن مىگويم كه هركس را در اين شكّ و شبهه باشد مرتفع گردد .\r\nدر اين وقت جمعى كثير از اهل شام بنابر تعليم معاويه كه قبل از اين به ايشان كرده بود شمشيرها از نيام بيرون آوردند و گفتند : اين چهار كس چرا آشكارا در حضور خلايق با يزيد بيعت نمىكنند . اگر اطاعت كنند فبها ، و الّا در همين موضع اين چهار كس را مىكشيم تا اختلاف از ميانهء مسلمانان برخيزد و فتنه و فساد پيدا نشود . ما راضى نيستيم كه بيعت يزيد كه جميع طوايف انام بر آن اتّفاق كردند از اين چهار كس در خفيه وقوع يابد ؛ مع ذلك با وجود\r\n\r\n","description":"","footnote":"","page_name":" 695 ","page_number":705},
  {"content":"\r\n\r\nعظمت و شوكت و استقلال يزيد به مبايعت اين چهار كس احتياج است ، بلكه وجود و عدم ايشان على السّويّه است . امير المؤمنين رخصت دهد تا هرچهار را گردن زنيم .\r\nمعاويه گفت : اى دليران شام ! ساكن باشيد و شمشيرها در نيام كنيد و طالب شر و فساد و خون ريختن مباشيد . امراى شام شمشيرها در نيام كردند . امام حسين ، عليه السّلام ، و رفقاى ثلته متحيّر گشتند و با خود انديشيدند كه اگر بگوييم بيعت نكرديم لا بد ما را زنده نگذارند . ناچار در آن مجلس زبان در كام كشيده هيچ نگفتند و ديگران با يزيد بيعت كردند . بعد از آن معاويه از منبر فرود آمد و مردم متفرّق گشتند و اعتقاد اكثر عوام شد كه اين چهار كس نيز بيعت كردند .\r\nچون اين صحبت بر اين وجه گذشت مردم مكّه زبان طعن و ملامت گشوده گفتند : اوّل روز كه معاويه شما را طلبيده بيعت يزيد از شما درخواست نمود ابا و امتناع نموديد ، بعد از آن [ 94 ب 
  ] در خفيه بيعت كرديد . ايشان سوگند خوردند كه ما از اين معنى خبر نداريم ، معاويه از روى مكر و حيله اين كلمات گفت و ما از ترس شمشير هيچ نتوانستيم گفت .\r\nو بر ارباب خبرت مخفى نماند كه عبد الرحمن بن ابى بكر را از جملهء اين چهار كس شمردن به قول آن‌كس كه وفات او را از جمله وقايع سال چهل و سيم از رحلت خير البشر مىداند درست نيست ؛ « 1 » و اللّه اعلم .\r\nو به روايت كامل التواريخ عزل عبيد اللّه بن زياد از خراسان و توليت آن ديار به سعيد بن عثمان از وقايع اين سال است . امّا به روايت ابن اعثم كوفى سعيد بن عثمان در ايّام حكومت زياد بن ابيه بر بصره به ايالت خراسان رفت - چنانچه سابقا تفصيل آن گذشت .\r\n\r\n\r\n","description":"","footnote":"\r\n( 1 ) . به‌طورىكه گفته شد ابن اثير از قول ابن حيان مىگويد عبد الرحمن در سال پنجاه و هشت هجرى درگذشته است ؛ - الكامل ، ج 5 ، ص 56 .\r\n","page_name":" 696 ","page_number":706},
  {"content":"\r\n\r\n\r\nذكر وقايع سال چهل و هفتم از رحلت خير البشر\r\nدر اين سال عبد اللّه بن قيس به غزوهء ارض روم رفت و [ معاويه 
  ] مروان بن حكم را در اين سال از مدينه عزل كرد و امارت آن بلدهء طيّبه را به عتبة بن ابى سفيان مفوّض نمود . در تاريخ يافعى آورده كه در اين سال سعيد بن عثمان را از ايالت خراسان عزل نموده باز به عبيد اللّه بن زياد ارزانى داشت .\r\nو در اين سال از اصحاب رسول ، صلّى اللّه عليه و آله ، عبد اللّه بن قدامة السعدى وفات يافت . و نزد بعضى از مورّخين وفات امّ المؤمنين امّ سلمه « 1 » نيز از جملهء وقايع اين سال است . امّا مشهور آن است كه وفات امّ سلمه ، رضىّ اللّه عنها ، بعد از قتل امام حسين ، عليه السّلام ، بود .\r\nامّ المؤمنين عايشه ، رضىّ اللّه عنها ، نيز در اين سال از اين عالم فانى به عالم جاودانى توجّه نمود ، و بعضى وفات ايشان را از جملهء وقايع سال چهل و هشتم دانستند « 2 » ؛ و العلم عند اللّه . ابو هريره دوسى نيز در اين سال وفات يافت ، و بعضى وفات او را در سال چهل و هشتم و بعضى چهل و نهم نيز گفته‌اند . « 3 »\r\nيافعى در تاريخ خود آورده كه ابو هريره در ايّام محاربهء صفّين نماز در پى امير المؤمنين على ، عليه السّلام ، مىكرد و طعام با معاويه مىخورد و وقت جنگ ترك قتال نموده از دور تماشا مىكرد . چون از او پرسيدند كه چرا چنين مىكنى ؟ گفت : الصّلوة خلف علّى اتمّ ، و الطعام عند معاوية ادسم ، و عند الحرب على الجبل اسلم . يعنى : نماز در پى امير المؤمنين على تمامتر است و طعام معاويه چرب‌تر است و وقت جنگ بر كوه بودن اسلم است .\r\n\r\n\r\n","description":"","footnote":"\r\n( 1 ) . نامش هند و دختر ابو اميه مخزومى است . وى نخست همسر ابو سلمه عبد اللّه بن عبد الاسد مخزومى بود ؛ - طبقات ، ج 2 ، ص 86 و ج 3 ، ص 96 .\r\n( 2 ) . نهاية الأرب ، ج 7 ، ص 121 .\r\n( 3 ) . درگذشت عبد اللّه بن عامر و جبير بن مطعم بن نوفل قرشى نيز در اين سال بوده است .\r\n","page_name":" 697 ","page_number":707},
  {"content":"\r\n . \r\n","description":"","footnote":"","page_name":" 698 ","page_number":708},
  {"content":"\r\n\r\n\r\nذكر وقايع سال چهل و هشتم از رحلت خير البشر\r\nدر اين سال مالك بن عبد اللّه خثعمى بن غزوه ارض روم رفت و عمرو بن يزيد الجهنى از راه دريا به غزوهء آن ديار رفت . بعضى گويند جنادة بن ابى اميّه در اين سال از راه دريا به غزوهء آن ديار رفته بود . از وقايع اين سال آن بود كه معاويه ، ضحّاك بن قيس را از امارت كوفه عزل نموده ايالت آن ولايت را به عبد الرحمن بن عبد اللّه بن عثمان الثقفى ، كه خواهرزادهء معاويه بود از امّ الحكم ، ارزانى داشت . و در ايّام حكومت عبد الرحمن جماعتى از خوارج - كه مغيرة بن شعبه ايشان را دربند داشت - بيرون آمده با حيّان بن ظبيان سلمىّ « 1 » و معاذ بن جوين الطائى بيعت نمودند و از كوفه بيرون آمده به موضعى كه بانقيا گويند جمع شدند .\r\nعبد الرحمن لشكرى انبوه به عقب ايشان فرستاد تا اكثر ايشان را به قتل رسانيدند و بقيّة السيف گريخته به گوشه‌ها رفتند . امّا چون اين عبد الرحمن با اهل كوفه بنياد جور و ستم كرد اهل كوفه به تنگ آمده او را از شهر بيرون كردند . پس عبد الرحمن به دمشق نزد خال خود معاويه رفت و او ايالت مصر به عبد الرحمن داد . پس متوجّه مصر شد . چون به دو منزلى مصر رسيد معاوية بن حديج كه از مصر به دمشق مىآمد به عبد الرحمن ملاقات نموده او را برگردانيد و گفت : اى عبد الرحمن تو سلوكى كه با اهل كوفه كردى به مصريان رسيده و اهل مصر تو را در مصر نخواهند گذاشت . به عزّت خود بازگرد كه مصر جاى تو نيست .\r\nالقصّه ؛ عبد الرحمن با معاوية بن حديج به جانب دمشق بازگشتند . چون مقرّر چنان بود كه معاوية بن حديج هرگاه به دمشق نزد معاويه آمدى شهر را از جهت تعظيم او آيين بستندى ، اين\r\n\r\n\r\n","description":"","footnote":"\r\n( 1 ) . هرسه نسخه : حسان بن طينيات سلمّى . به قياس تاريخ طبرى و الكامل تصحيح شد .\r\n","page_name":" 699 ","page_number":709},
  {"content":"\r\n\r\nنوبت نيز به قرارداد سابق آيين بستند . اتّفاق چون ابن حديج پيش معاويه آمد خواهر معاويه امّ الحكم پيش برادر خود حاضر بود . چون نظر او به ابن حديج افتاد از برادر خود پرسيد كه يا امير المؤمنين اين كيست ؟ معاويه گفت : بخ‌ّبخّ ! اين معاوية بن حديج است . امّ الحكم گفت :\r\nلا مرحبا به ، تسمع بالمعيدى خير من ان تراه . « 1 » يعنى : هيچ خوش مبادا او را ، كه شنيدن او به از ديدن او بود . چون ابن حديج اين نوع كلام از امّ الحكم نسبت به خود شنيد بسيار ناخوش شده از روى اعراض گفت : اى امّ الحكم تو مىخواهى كه پسر فاجر و فاسق تو والى شهر ما شود ؟\r\nاگر نوع سلوكى كه با برادران ما ، اهل كوفه ، كرد با ما نيز آن‌چنان كند ، و اللّه كه هرگز نخواهد شد . اگر به شهر ما آيد چندان او را مىزنم كه سرش شكسته شود و اگر چه اين حركت به كردهء اين كسى كه نشسته - يعنى معاويه - نيز باشد . پس امّ الحكم خواست كه جواب او گويد ، امّا معاويه منع او نمود .\r\nاز جمله وقايع اين سال قتل طواف بن غلاق است از خوارج . تفصيل اين مجمل آنكه در اين سال جمعى از خوارج در بصره نزد شخصى كه او را حدّاد گفتندى جمع مىشدند و عيب معاويه و تكفير او مىكردند . چون اين خبر به عبيد اللّه بن زياد رسيد آن جماعت را بالتمام گرفته بند كرد و بعد از چندگاه ايشان را از حبس بيرون آورده گفت : بايد كه شما با يكديگر محاربه كنيد تا آن جماعت كه كشته شوند به منزل خود رسند و قاتلان را من خلاص مىكنم .\r\nايشان قبول اين معنى نموده با يكديگر محاربه نموده بسيارى را به‌خودىخود كشتند ؛ حتّى آن حدّاد نيز كشته شد . عبيد اللّه بن زياد بنابر وعدهء خود طواف بن غلاق را خلاص كرد ؛ چرا كه اكثر طايفهء خود را كشته بود .\r\nچون طواف از دست ابن زياد خلاصى يافت ياران او زبان ملامت در حقّ او گشوده او را به قتل اصحاب خود مطعون مىداشتند و طواف در جواب ايشان مىگفت : من در اين كار مكروه و بىاختيار بودم و آدمى اگر از روى اكراه و جبر اظهار كفر كند عند اللّه كافر نمىشود .\r\nمن بر اقدام اين امر كمال ندامت و پشيمانى دارم و توبه كردم . و هرچند طواف بر ورثهء مقتولان خونبهاى ايشان عرض مىنمود قبول نمىكردند تا آنكه آخر طواف به قود « 2 » راضى شد . ايشان نيز قبول كردند . طواف از براى رفع اين طعن نزد هثهاث بن ثور سدوسى - كه از جملهء منقبان خوارج بود - رفته گفت : آيا هيچ توبهء من از اين كارى كه كرده‌ام قبول هست يا نيست ؟ هثهاث گفت : من از براى توبهء تو هيچ‌چيز نمىيابم ، الّا آيه‌اى از قرآن مجيد كه حقّ سبحانه و تعالى در خطاب [ به 
  ] سيد البشر مىفرمايد :  [ ثُمَّ إِنَّ رَبَّكَ لِلَّذِينَ هاجَرُوا مِنْ بَعْدِ ما فُتِنُوا ثُمَّ جاهَدُوا وَ \r\n\r\n\r\n","description":"","footnote":"\r\n( 1 ) . همسنگ مثل فارسى است كه گويد : آواز دهل شنيدن از دور خوش است .\r\n( 2 ) . قود : قصاص . - و .\r\n","page_name":" 700 ","page_number":710},
  {"content":"\r\n\r\n صَبَرُوا إِنَّ رَبَّكَ مِنْ بَعْدِها لَغَفُورٌ رَحِيمٌ 
  ]  « 1 » خلاصهء اين آيه آنكه هركس كه بعد از ارتكاب بر كباير معاصى ، مثل قتل مسلّم و غير آن ، جهاد با اعداء دين اختيار كند و بر مشاقّ و محن آن جهاد صبر نمايد هرآينه پروردگار تو يا رسول اللّه در حقّ او رحمت و آمرزش ارزانى دارد .\r\nچون طواف اين مژده از مفتى خود شنيد اصحاب خود را طلبيده از ايشان بيعت محاربهء ابن زياد خواست . پس هفتاد كس از بنى عبد القيس با طواف بيعت كردند . امّا بعد از انعقاد بيعت يكى از آن هفتاد كس ابن زياد را از اين معنى خبردار كرد . چون اين مضمون به طواف رسيد همان شب طواف با اصحاب خود رفته آن مرد را كه قصّهء بيعت ايشان به ابن زياد رسانيده بود كشته از بصره بيرون رفته به موضعى كه آن را جلحاء گويند جمع شدند . ابن زياد طايفه‌اى از نجار « 2 » را و جماعتى ديگر از اجلاف بصره به جنگ ايشان فرستاد . چون هردو فريقين به هم رسيدند ميانهء ايشان جنگ عظيم واقع شد . طواف مردم ابن زياد را زيروزبر كرده به شهر بصره درآورد و خود نيز با اصحابش متعاقب ايشان به شهر درآمدند .\r\nاتّفاقا اين روز عيد فطر بود . اكثر مردم جهت نماز بيرون آمده بودند . چون اين معنى بر اهل بصره ظاهر شد كه طواف تعاقب مردم ابن زياد كرده به شهر درآمد ، مردم از اطراف و جوانب هجوم كرده همهء ايشان را به قتل رسانيدند مگر شخصى زحاف نام . شش نفر ديگر از ايشان گريخته بيرون شدند ، امّا بنى نجار ايشان را نيز تعاقب نموده به قتل رسانيدند .\r\nو در اين سال عبيد اللّه بن زياد در باب قتل خوارج بسيار مبالغه و [ 95 الف 
  ] سعى مىنمود .\r\nمنشاء مبالغهء عبيد اللّه در باب قتل اين طايفه چنانچه در كامل التواريخ « 3 » مذكور است كه روزى ابن زياد در ميدان چوگان مىتاخت و مردم بسيار گرد او جمع شده بودند . اتّفاقا عروة بن اديّه « 4 » - كه از جملهء رؤساى خوارج بود - نيز در آن مجمع حاضر بود . او پيش آمده شروع در نصيحت ابن زياد كرد . در اثناء آن ، سخنان راست كه ظاهرا درشت مىنمود گفت و نكوهش و تقطيعات و زيب و زينت كه رسم و عادت ملوك است مىكرد . ابن زياد را از دليرى او گمان آن شد كه البتّه با او جمعى متفق‌اند كه اين‌چنين دليرانه حرف مىزند . بنابراين هيچ نگفت و ترك چوگان كرده سوار شده به دار الاماره رفت .\r\nمردم به عروه گفتند : تو را البته خواهد كشت . عروه از ترس پنهان شد . ابن زياد به طلب او\r\n\r\n\r\n","description":"","footnote":"\r\n( 1 ) . نحل ، 110 .\r\n( 2 ) . ابن اثير گويد : ابن زياد شرطهء بخارايى را به تعقيب آنان فرستاد ؛ - الكامل ، ج 5 ، ص 70 . گويا ابن زياد دو هزار نفر از بخاراييها را به اسيرى گرفته و به بصره آورده بود و براى آنان محلهء مخصوصى را تعيين كرد كه به محلّهء بخاراييها معروف بود ، و براى آنها مستمرّى تعيين كرده بود .\r\n( 3 ) . الكامل ، ج 5 ، ص 71 .\r\n( 4 ) . اديّه نام مادر عروه بود ، نام پدر وى جدير بوده است ، كه در جمهرة أنساب العرب ( ص 212 ) به صورت جرير ثبت شده .\r\n","page_name":" 701 ","page_number":711},
  {"content":"\r\n\r\nفرستاد . آخر الامر بعد از تفحّص بسيار او را پيدا كرده پيش ابن زياد آوردند . ابن زياد فرمود تا هردو دست و هردو پاى او را بريده با دو پسرش به قتل رسانيدند . اين عروه برادرى داشت مرداس نام كه در جنگ صفّين با امير المؤمنين على ، عليه السّلام ، بود و در وقت قضيّهء حكمين با خوارج نهروان بر امير المؤمنين على خروج كرد و نزد آن طايفه بسيار عظيم الشأن بلكه مجتهد ايشان بود ، به‌واسطهء كثرت عبادت اكثر مردم به او اعتقاد داشتند . ابن زياد او را با جمعى بسيار از خوارج در حبس كرد . « 1 » زندانبان ابن زياد به‌واسطهء صلاح و عبادت مرداس هرشب او را رخصت مىداد كه به خانهء خود مىرفت و على الصباح باز به بندخانه مىآمد .\r\nاتّفاقا شبى ابن زياد حكم كرد كه طايفهء خوارج را كه محبوس‌اند صباح همه را بكشند . در اين وقت شخصى از دوستان « 2 » مرداس حاضر بود . اين خبر را به مرداس رسانيدند و زندانبان از ترس آنكه مبادا مرداس بر اين حكم اطّلاع يافته بگريزد ، اضطراب تمام داشت . امّا مرداس آن روز پيش از آن وقتى كه دايما مىآمد حاضر شد . صاحب زندان چون او را ديد گفت : مگر حكم امير كه دربارهء شما واقع شده به تو نرسيده ؟ مرداس گفت : رسيده ، امّا نمىخواستم كه تو با وجود اين احسانى كه به من كرده‌اى به‌واسطهء من معاقب و مؤاخذ شوى .\r\nصباح چون اين جماعت را به دشتى بردند ، مير زندان « 3 » نزد عبيد اللّه رفت و قصّهء مرداس بتمامه بازگفت و او را شفاعت نموده خلاص كرد . چون مرداس از دست عبيد اللّه خلاص شد با چهل كس از بصره بيرون آمده به اهواز رفت و در آنجا مىبود ، و جمعى ديگر نيز با او جمع شدند و هرگاه بيت المالى از آن راه مىبردند مرداس با اصحاب سر راه ايشان گرفته و حصّهء خود و اصحاب خود مىگرفت و باقى را مىگذاشت . قريب به دو سال بر اين منوال در آن حدود مىبود . آخر الامر ابن زياد ، اسلم بن زرعه را با دو هزار كس - و بعضى گويند كه ابو حصين تميمى را - به جنگ ايشان فرستاد ؛ و العلم عند اللّه .\r\nالقصّه ؛ چون لشكر ابن زياد رسيد ، مرداس و اصحابش مهيّاى جنگ شده در مقابل ايشان بايستاد [ ند 
  ] . پس اسلم بن زرعه پيش آمده ايشان را گفت : اى ياران مخالفت جماعت مسلمانان پيش مگيريد و از اين حركات قبيحه توبه كنيد و بازگرديد تا شما را پيش امير بريم . اصحاب مرداس در جواب گفتند : اى اسلم ! مىخواهى كه ما را باز پيش ابن زياد فاسق فاجر برى ؟\r\nدر اين اثنا يكى از لشكريان ابن زياد تيرى بينداخت و يكى از ياران مرداس را بكشت .\r\n\r\n\r\n","description":"","footnote":"\r\n( 1 ) . اين حبس قبل از قتل عروه بوده است ؛ - الكامل ، ج 5 ، ص 73 .\r\n( 2 ) . وى هرشب براى ابن زياد قصّه مىگفت ، و در يكى از ملاقاتها از نيّت وى باخبر شد .\r\n( 3 ) . او برادر رضاعى ابن زياد بود ؛ - الكامل ، ج 5 ، ص 73 . نويرى وى را شوهر دايهء ابن زياد دانسته است ؛ - نهاية الأرب ، ج 7 ، ص 61 .\r\n","page_name":" 702 ","page_number":712},
  {"content":"\r\n\r\nچون مرداس اين حال را مشاهده نمود به اصحاب خود گفت : چون ايشان ابتدا به قتال كردند جنگ كنيد . القصّه ، ميانهء ايشان جنگ درگرفت . آخر الامر مرداس با چهل كس دو هزار را زير و زبر كرده بسيارى از ايشان را بكشت و اسلم به بدترين حالى گريخته به بصره آمد . ابن زياد او را ملامت بسيار كرد كه : اى نامرد ! با دو هزار كس به جنگ چهل كس رفتى و ايشان تو را هزيمت دادند . اين چه مردى است ؟ او در جواب گفت : اى امير اينكه تو ملامت مىكنى مرا و من زنده باشم به از آنكه تو ستايش من كنى و من مرده باشم . بعد از آن هرگاه كه اسلم بن زرعه در كوچه‌هاى بصره مىگذشت اطفال از اطراف و جوانب فرياد برمىآوردند كه : اينك مرداس رسيد . « 1 »\r\nو از وقايع اين سال كشتن شنجاء « 2 » است . اين شنجاء زنى بود از بنى يربوع كه به صلاح و عبادت مشهور بود و دائما ظلم و تجيّر ابن زياد را ياد مىكرد و بر وى طعن مىنمود . اتفاقا قبل از آنكه مرداس از بصره به جانب اهواز رود روزى به شنجاء گفت : از روى تقيّه پنهان شو كه به اين ظالم احوال تو رسيده . شنجاء گفت : مىدانم ، امّا چه كنم كه اگر پنهان شوم مبادا جماعتى را به‌واسطهء من ايذاء و اهانتى رساند . آخر الامر ابن زياد فرمود تا هردو دست و پاى او را قطع نموده او را بكشند . « 3 »\r\nو وفات سمرة بن جندب - كه سابقا در وقايع سال چهل و سيم از رحلت خير البشر مذكور شد كه او را به‌واسطهء آنكه شخصى را در حال نماز بظلم كشت رعشه به او عارض شد - از جملهء وقايع اين سال بود . و در كتاب استيعاب آورده كه سمرة بن جندب به‌واسطهء معالجهء رعشه دايما در ديگ آب گرم با ادويه كه اطبّا فرموده بودند مىنشست . اتّفاقا روزى آب بسيار گرم بود . در آن ديگ بيفتاد و بمرد .\r\nو اين نيز از جملهء معجزات پيغمبر ما ، صلّى اللّه عليه و آله ، بود كه سمرة بن جندب و ابو هريره و يكى ديگر از اصحاب را فرموده بود كه از اين سه كس هركدامى كه آخر بميرد در آتش خواهد مرد . اتّفاقا بعد از جملهء ايشان سمرة بن جندب مرد .\r\nو در اين سال امير حاج وليد بن عتبه بود . و يافعى در تاريخ خود آورده كه از جملهء وقايع اين سال [ فوت 
  ] امير حاج ، وليد بن عتبه ، بود . و نيز يافعى نوشته كه از جملهء وقايع اين سال\r\n\r\n\r\n","description":"","footnote":"\r\n( 1 ) . و مردى از خوارج به نام معيد بن اسلم ابياتى در اين مورد سرود كه ترجمه‌اش اين است :\r\n« شما تصّور مىكرديد دو هزار تن به شما مؤمن هستند ، و حال آنكه چهل تن آنان را در آتسك [ - شهركى از نواحى اهواز نزديك ارجان 
  ] تارومار كردند ، دروغ مىگويند ، آن‌چنان‌كه شما پنداشته‌ايد نيست ، بلكه خوارج مؤمن هستند ، آنان همان گروه اندكى هستند كه خودتان مىدانيد بر گروههاى زياد پيروز مىشوند . » ؛ - نهاية الأرب ، ج 7 ، ص 62 .\r\n( 2 ) . م : شحاء .\r\n( 3 ) . هرسه نسخه : ابن زياد شنجاء را فرمود تا هردو دست و پاى او را قطع نموده بكشت . - و .\r\n","page_name":" 703 ","page_number":713},
  {"content":"\r\n\r\nفوت عقبة بن عامر الجهنى - كه از جانب معاويه امير مصر بود و از فقهاى صحابهء رسول ، صلّى اللّه عليه و آله - بود . و عبد اللّه بن عباس و برادرش عبيد اللّه نيز در اين سال از اين عالم انتقال فرمودند .\r\nو اين عبيد اللّه از اسخياى زمان خود بود ؛ چنانچه روزى جماعتى در شهر يمن مشهور ساختند كه امروز عبيد اللّه بن عباس مردم اين شهر را به ضيافت طلبيده و اكثر مردم را از جانب او خبر كردند . بنابراين مردم در سراى او حاضر شدند چندانكه سراى او پر شد و جاى ديگر نماند . عبيد اللّه چون از اين معنى خبر نداشت از غلامان پرسيد كه سبب اين جمعيت چيست ؟\r\nگفتند : جماعتى از روى خوش‌طبعى به مردم اين شهر خبر كردند كه عبيد اللّه بن عباس مهمانى و وليمه‌اى عام دارد . مردم به‌واسطهء اين آمدند .\r\nپس عبيد اللّه غلامان را امر فرمود كه : از اقسام طعام آن مقدار مهيّا سازيد كه اين مردم را به وجه اتمّ كافى باشد . غلامان در حال آن مقدار طعام حاضر ساختند كه مردمى كه حاضر بودند همه را كافى بود . چون مردم متفرّق شدند عبيد اللّه به غلامان خود گفت : آيا ممكن هست كه هر روز اين مقدار طعام در منزل ما باشد ؟ گفتند : ممكن است . پس منادى ميان خلايق كرد كه هر روز حاضر مىشده باشند از براى طعام .\r\n\r\n","description":"","footnote":"","page_name":" 704 ","page_number":714},
  {"content":"\r\n\r\n\r\nذكر وقايع سال چهل و نهم از رحلت پيغمبر ، صلّى اللّه عليه و آله\r\nدر اين سال عمرو بن مرّة الجهنى به غزوهء ارض روم رفت و جنادة بن ابى اميّه نيز از راه دريا به غزوهء آن ديار رفت . و بعضى گويند در اين سال كسى از راه دريا به غزوهء آن ديار نرفته بود . و گروهى از مورّخين برآنند كه در اين سال معاويه ، عبد الرحمن بن امّ الحكم را از كوفه عزل كرد و ايالت آن را به نعمان بن بشير الانصارى داد . و قولى آنكه امرى كه سابقا مذكور شد ، كه عبد الرحمن بن امّ الحكم را مردم كوفه به‌واسطهء جور و ستم سال قبل از اين از كوفه بيرون كردند ، در اين سال اتّفاق افتاد .\r\nو نيز در اين سال عبد الرحمن بن زياد را امارت خراسان ارزانى داشت . و اين عبد الرحمن در امارت خراسان بود تا آنكه بعد از قتل امام حسين ، عليه السّلام ، پيش يزيد آمد و با او از نقد بيست هزار هزار درم بود ، امّا چون او مردى كريم بود و ضعيف‌دل و قدرت بر جهاد نداشت يزيد گفت : اگر ميل دارى ما حساب تو كنيم و آنچه دارى از تو بستانيم و باز تو را به ايالت خراسان فرستيم . و اگر خواهى تو را عزل كنيم و هيچ از تو نگيريم ، اما به شرط آنكه آنچه دارى از زر نقد خمس آن را كه مبلغ پانصد هزار درم مىشود به عبد اللّه بن جعفر بدهى . پس عبد الرحمن اين شق اختيار كرد و مبلغ هزار هزار درهم نزد عبد اللّه بن جعفر فرستاد و گفت :\r\nپانصد هزار از اين از جانب يزيد است و پانصد هزار از من .\r\nو يكى از وقايع اين سال آنكه عبيد اللّه بن زياد را از ايالت بصره عزل كرد و باز در همين سال به او تفويض نمود . و منشاء [ 95 ب 
  ] اين امر آن بود كه در اين سال ابن زياد با جمعى از اكابر و اعيان نزد معاويه به دمشق آمد . احنف بن قيس كه از مشاهير و اعيان بصره بود نيز همراه بود ، امّا ابن زياد با احنف بسيار بد بود و او را ذليل و خوار مىداشت . اما چون اعيان بصره در\r\n\r\n","description":"","footnote":"","page_name":" 705 ","page_number":715},
  {"content":"\r\n\r\nمجلس معاويه درآمدند احنف را تعظيم و تكريم بسيار كرده و او را بر سرير خود جاى داد .\r\nبعد از آن از ايشان طريق معيشت و سيرت ابن زياد پرسيد . اكابر بصره در باب ستايش ابن زياد داد مبالغه دادند و بر معدلت و شفقت او نسبت به رعايا گواهى دادند . امّا احنف بن قيس ساكت بود و در باب مدح و ذمّ ابن زياد هيچ نمىگفت .\r\nپس معاويه گفت : اى ابا بحر ! چرا تو چيزى نمىگويى ؟ گفت : يا امير المؤمنين اگر چيزى گويم مخالفت قوم مىشود . معاويه گفت : برخيزيد كه ابن زياد را از امارت بصره عزل كرديم ؛ مدعا معلوم شد . ما هركه را شما مىطلبيد به ايالت ولايت شما مىفرستيم .\r\nپس ايشان بيرون آمده هريكى از ايشان شخصى از امرا اختيار مىنمود . الحاصل اختلاف در اختيار والى ميان ايشان پيدا شد . اما احنف بن قيس در اين باب نيز هيچ نمىگفت . تا آنكه روز ديگر معاويه باز اهل بصره را طلب نموده گفت : چه كس را جهت حكومت شهر خود اختيار كرديد ؟ هركدام از ايشان آن‌كس را كه مىخواستند گفتند . چون احنف ساكت بود معاويه باز از او پرسيد : يا ابا بحر تو چه مىگويى ؟ احنف گفت : يا امير المؤمنين اگر تو كسى از اهل بيت خود بر ما والى خواهى ساخت غير از عبيد اللّه بن زياد هيچ‌كس را نمىخواهيم ، و اگر غير از اهل بيت خود كسى را بر ما والى خواهى ساخت او را امير المؤمنين بهتر داند .\r\nپس معاويه بخنديد و منشور امارت بصره را باز به اسم عبيد اللّه نوشت و او را در باب احنف بن قيس بسيار وصيت كرد كه بعد از اين مراعات خاطر او را بسيار نمايد و در تعظيم و تكريم او دقيقه‌اى فرونگذارد . آخر بعد از موت معاويه [ در 
  ] فتنه‌هايى كه در بصره پيدا شد احنف كمال امداد و اعانت به عبيد اللّه به فعل آورد .\r\nو در اين سال قيس بن سعد بن عباده كه در جميع مشاهد ملازم ركاب ولايت انتساب امير المؤمنين على ، عليه السّلام ، بود وفات يافت . « 1 »\r\nو از جملهء وقايع اين سال قصّهء يزيد بن مفرغ حميرى است كه از مشاهير شعراى عرب بود « 2 » . تفصيل آن چنانچه در كامل التواريخ مذكور است آن است كه يزيد بن مفرغ همراه عباد بن زياد - كه والى سيستان بود - مىبود . اتفاقا در اين سال به‌واسطهء شغل عباد به حرب اتراك آن ديار علوفه مقرّرى بعضى لشكريان را نداد . مردم بسيار به عسرت اوقات مىگذرانيدند و يزيد بن مفرغ نيز از آن جماعت بود ، بنابراين گفت :\r\n ألا ليت اللّحى كانت حشيشا * فتعلفها دواب المسلمينا \r\n\r\n\r\n","description":"","footnote":"\r\n( 1 ) . درگذشت سعيد بن عاص ، عميرة بن يثربى قاضى بصره را نيز در اين سال نوشته‌اند .\r\n( 2 ) . شرح حال وى در الاغانى ، ج 15 ، ص 51 - 73 آمده است .\r\n","page_name":" 706 ","page_number":716},
  {"content":"\r\n\r\nيعنى : كاشكى ريشها گياه مىشدند تا اسبان مسلمانان به جاى گياه اين ريشها را مىخوردند .\r\nچون عباد بن زياد ريش بسيار دراز و پهن داشت به او گفتند كه غرض يزيد بن مفرغ هجو تست . پس عباد در مقام ايذاء و اهانت يزيد بن مفرغ درآمد و يزيد از سيستان گريخته به بصره درآمد و در راه قصيده‌اى در هجو پسران زياد گفت ، بلكه هجو معاويه نيز داشت « 1 » - امّا از جهت طول ، تعرّض به ترجمهء آن مناسب مقام نديد - و عباد به برادر خود عبيد اللّه نوشت كه :\r\n« ابن مفرغ مرا هجو كرده . » و عبيد اللّه در آن‌وقت در دمشق بود . چون مكتوب برادرش به او رسيد به معاويه گفت و شعر ابن مفرغ را نيز پيش معاويه خواند و گفت : من به رخصت تو ابن مفرغ را مىكشم . معاويه گفت : تا كشتن همراه ابن مفرغ مباش ، امّا او را در رنگ شعرا ادب خوش‌طبعانه كن .\r\nو ابن مفرغ در بصره به خانهء منذر بن جارود - كه دختر او در خانهء عبيد اللّه مىبود - پناه برده بود . القصّه ، چون عبيد اللّه به بصره آمد ، مردم تمام به استقبال او بيرون رفتند و منذر بن جارود نيز به استقبال او رفته بود . در اين وقت عبيد اللّه كسان فرستاد تا ابن مفرغ را از خانهء او بيرون آوردند . چون ابن مفرغ را به مجلس درآوردند ، منذر بن جارود گفت : ايّها الامير ابن مفرغ در امان من است . عبيد اللّه گفت : كسى كه مدح تو و پدر تو كند و هجو من و پدر من كند من او را در پناه تو نخواهم گذاشت .\r\nپس عبيد اللّه فرمود تا ابن مفرغ را مسهل قوى داده به خر سوار كردند و در كوچه‌هاى بصره مىگردانيدند و او بر خود قباحت مىكرد . بعد از آن مىخواست كه او را پيش عباد ، برادر خود ، به سيستان فرستد ، اما معاويه به‌واسطهء حرم يمانيه حميريّهء خود او را از عبيد اللّه طلبيده به دمشق برد . چون پيش معاويه آمد از جفاى عبيد اللّه شكايت كرد و بسيار بگريست .\r\nمعاويه گفت : چرا هجو او كردى و هجو من نيز ؟ و ابيات او را بازخواند . ابن مفرغ سوگند ياد كرد كه من غير از يك بيت چيز ديگرى نگفتم . اين ديگر ابيات را عبد الرحمن بن حكم گفته و شهرت داده . پس معاويه گفت : من گناه تو را عفو كردم . هرجا كه خواهى برو . ابن مفرغ به موصل رفت و از آنجا بعد از چندگاه به بصره آمد و عبيد اللّه تلافى خاطر او نمود .\r\n\r\n\r\n","description":"","footnote":"\r\n( 1 ) . براى مطالعهء ترجمه فارسى اين ابيات ؛ - الكامل ، ج 5 ، ص 80 ؛ الغدير ، ج 20 ، ص 35 . و ابو الفرج اصفهانى دوازده بيت از اين قصيدهء بائيّهء ابن مفرغ را آورده است ؛ - الاغانى ، ج 17 ، ص 59 ؛ الاصابه ، ج 1 ، ص 563 .\r\n","page_name":" 707 ","page_number":717},
  {"content":"\r\n . \r\n","description":"","footnote":"","page_name":" 708 ","page_number":718},
  {"content":"\r\n\r\n\r\nذكر وقايع سال پنجاهم از رحلت خير البشر ، صلّى اللّه عليه و آله\r\nدر اين سال معاوية بن ابى سفيان عزيمت سفر آخرت نمود . « 1 » در كامل التواريخ « 2 » مذكور است كه چند روز پيش از آنكه به مرض موت مبتلا شود خطبه‌اى خواند و گفت : مثل من مثل زرى است كه درودن آن نزديك رسيده باشد . ايّام حكومت من در ميان شما بسيار شد . من از شما ملولم و شما از من متنفّر . امّا يقين دانيد كه هركس بعد از من بر شما حاكم شود من بهتر از او خواهم بود ، چنانچه حكّام قبل از من بهتر از من بودند . و بعد از آن دست برداشت و گفت : اى بارخدايا من لقاى تو را دوست داشته‌ام تو نيز لقاى مرا دوست دار و بركت كن مرا در لقاى خود . آنگاه از منبر فرود آمده به قصر امارت رفت و در همان روز بيمار شد .\r\nو در روضة الصفا « 3 » آورده كه چون معاويه از مناسك حجّ و اخذ بيعت يزيد فارغ گشت ، عنان عزيمت به جانب ديار شام منعطف گردانيده در موضع ابوا « 4 » فرود آمده و در آن منزل شب جهت قضاء حاجت بر سر چاهى رفت و در آن چاه نگريست . لرزه بر اعضاى وى افتاد و لقوه بر وى عارض گشت . چون بامداد شد مردم او را به آن‌حال ديده از حق تعالى صحّت و عافيت او مسألت نمودند . بعد از آن چون مردم از پيش او بيرون رفتند از دلتنگى بسيار شروع در گريستن نمود و بسيار گريست . بعضى گفتند : اى امير ، به‌واسطهء بيمارى اين همه جزع مىكنى ؟ گفت : نه از ترس بيمارى مىگريم ، بلكه از آن مىگريم كه مىتوانستم كه بسيار خير كنم نكردم . ديگر آنكه اين مرض از ميان اعضاى من به عضوى عارض شده كه پيوسته گشاده\r\n\r\n\r\n","description":"","footnote":"\r\n( 1 ) . همهء مورّخين متّفق القولند كه مرگ معاويه در ماه رجب سال شصت هجرى اتّفاق افتاده ، ولى در روز مرگ او اختلاف دارند . تاريخ طبرى ( ج 7 ، ص 2889 ) روز پنج‌شنبه هشت روز مانده از رجب را قيد كرده .\r\n( 2 ) . الكامل ، ج 5 ، ص 84 .\r\n( 3 ) . روضة الصفا ، ج 3 ، ص 91 .\r\n( 4 ) . هرسه نسخه : ابرا .\r\n","page_name":" 709 ","page_number":719},
  {"content":"\r\n\r\nمىبايد داشت . مىترسم كه سبب اين ابتلا آن باشد كه حقّ علىّ بن ابى طالب را به ستم تصّرف كردم و حجر بن عدىّ و اصحاب او را بىگناه كشتم و يزيد را بر امّت محمّد ، صلّى اللّه عليه و آله مسلّط گردانيدم ، و اين همه از سبب دوستى يزيد مىبينم . اگر محبت او نبودى به سلوك طريق مستقيم موفّق مىگشتم و رشد كار خويش مىشناختم . علاقهء پسرى او مرا باعث بر اين حركات و محاربات گشت . اكنون كار به جايى رسيده كه دشمنان بر من خندان و دوستان گريان مىشوند .\r\nچون از اين كلمات فارغ شد فرمود تا از آن منزل كوچ كرده روان شدند تا به شام رسيد و آنجا روز به روز مرض رو به تزايد و ترقّى مىنهاد و در آن محنت خواب مىنمود و گاهگاه از حال خود مىرفت و به هوش مىآمد و مىگفت : چه افتاده مرا با تو اى حجر بن عدىّ و اى عمرو بن الحمق ؟ و اى پسر ابى طالب با تو چرا خلاف كردم ؟ بعد از آن مىگفت : اى بار خدا ! اگر مرا عقوبت كنى سزاوارم و اگر عفو كنى اميدوارم و از كرم و لطف تو بعيد نيست . و ساعت بساعت اضطراب و قلق او زياده مىشد و يزيد از سر بالين او برنمىخاست .\r\nروزى او را بيهوشى دست داد و زمان آن بسيار امتداد يافت . زنى از زنان قريش فرياد برآورد كه معاويه درگذشت . اتّفاقا مقارن اين آواز معاويه به حال خود آمده چشم باز كرده ، تعويذى كه در گردن او آويخته بودند بگرفت و بينداخت و اين بيت برخواند :\r\n إذ المنيّة أنشبت أظفارها * ألقيت كلّ تميمة الا تنفع « 1 » \r\nيعنى : هرگاه مرگ فرو كرد پنجهء خود را ، بايد بيندازى - تو اى شخصى كه مرگ به تو برخورده - هر افسونى و تعويذى را ، در حالتى كه نفع نمىرساند . [ 96 الف 
  ]\r\nالقصه ؛ در خلال اين حال يزيد گفت : اى پدر مصلحت آن است كه به تجديد بيعت من پردازى . اگر ، عياذ باللّه ، مهم تو نوعى ديگر شود و مردم مجددّا بيعت من نكرده باشند از آل بو تراب رنجها رسد . معاويه در جواب او هيچ نگفت . اما صباح روز ديگر اركان دولت خود را طلبيده حاجب را گفت : هيچ‌كس را از دخول مانع مشو . پس خلايق فوج‌فوج به دار الاماره رفته معاويه را در كمال ضعف و ناتوانى ديدند . و چون مردم شنيده بودند كه معاويه در وليعهدى يزيد متردد شده نزد ضحّاك بن قيس و مسلم بن عتبه كه در سلك مخصوصان و مقرّبان معاويه انتظام داشتند رفته گفتند : ظنّ غالب چنان است كه معاويه از اين مرض جان به\r\n\r\n\r\n","description":"","footnote":"\r\n( 1 ) . بيتى است از مرثيهء مشهور ابو ذوئب هذلى كه در سوگ پسرانش كه در يك سال مرده‌اند گفته است ؛ - الاستيعاب ، ج 4 ، ص 67 ؛ خزانة الأرب ، ج 1 ، ص 202 .\r\n","page_name":" 710 ","page_number":720},
  {"content":"\r\n\r\nسلامت نمىبرد ، بنابراين ملتمس آنكه شما پيش او رويد و بگوييد تا خلافت به يزيد مقرّر دارد كه ما راضى نيستيم كه خلافت از دودمان ابو سفيان به خاندان ابو تراب انتقال يابد .\r\nبعد از آن ضحّاك بن قيس و مسلم بن عتبه به بالين معاويه آمده از كيفيت حال او تفتيش نمودند . معاويه گفت : از گناهان بسيار گرانبارم و به عفو و رحمت بارى سبحانه و تعالى اميدوارم . ضحّاك گفت : خلايق امير را ناتوان ديده دلتنگ هستند و نزديك است كه در ايّام حيات تو اختلافى ميان مردم پيدا شود و معلوم است كه بعد از ممات به كجا منجر شود . مسلم گفت : طبقات حشم و خدم دل بر سلطنت يزيد نهاده‌اند . مصلحت آن است كه مجدّدا از امير اين معنى فهم كنند . معاويه گفت : من از خاطر مردم در نگذرم ، امّا امروز چهارشنبه است و هرگاه در چهارشنبه بيعت كنند عاقبت آن محمود نباشد . ضحّاك و مسلم گفتند : مردم بسيار بر در قصر اماره مجتمع‌اند و مىگويند تا با يزيد بيعت نكنند بازنگردند .\r\nمعاويه گفت : ايشان را دستورى دهيد تا درآيند . ضحّاك و مسلم هفتاد تن را از معارف شام درآوردند . ايشان بر معاويه سلام كردند . معاويه به آوازى ضعيف جواب سلام ايشان داده از ايشان پرسيد : از من راضى هستيد ؟ ايشان زبان به شكر و سپاس او گشوده نسبت به امير المؤمنين على ، عليه السّلام ، الفاظ ركيك بر زبان رانده گفتند كه او از عراق به شام آمده صد و سى هزار مرد ما را به قتل رسانيده و ولايت ما را خراب كرد . ما به خلافت يزيد راضىايم نه به امارت اولاد ابو تراب ، و تا رمقى در بدن ما خواهد بود در اعانت يزيد خواهيم كوشيد .\r\nمعاويه از اين سخنان خوشحال شده بنشست و به حاجب امر كرد كه ساير مردم را نيز بگذارد درآيند .\r\nالقصّه ؛ در قصر معاويه اجتماعى عظيم دست داد . بعد از آن روى به خلايق آورده گفت :\r\nاى مسلمانان بر همگنان پوشيده نيست كه عاقبت كار دنيا و سرانجام اهل آن فناست . امروز از من چند نفسى بيش باقى نمانده . خاطر من به جانب شما نگران است . هركه را شما به حكومت خود اختيار كنيد بر شما حاكم گردانم . شاميان به اتّفاق گفتند : ما را يزيد مىبايد . پس معاويه بار ديگر گفت : شما به رضاى من سخن نگوييد . هركه را مصلحت دانيد به خلافت خود اختيار كنيد . وقت رحلت من است و مىخواهم كه نزد خدا در حوالهء خلافت مرا حجّتى باشد . مردم به آواز بلند گفتند : ما را به يزيد مزيدى نيست و غير وى ديگرى نمىخواهيم . معاويه چون ديد كه سپاهى و رعيّت در اين كار يكجهت هستند ضحّاك را گفت كه با يزيد بيعت كند . پس ضحّاك به موجب فرموده عمل نموده بيعت كرد . بعد از وى مسلم بن عتبه بيعت كرد . آنگاه هركه در قصر امارت بود به مبايعه مبادرت نمود .\r\nچون اهل شام از دار الاماره بيرون رفتند ، يزيد را فرمود تا خلعت خلافت پوشيده و\r\n\r\n","description":"","footnote":"","page_name":" 711 ","page_number":721},
  {"content":"\r\n\r\nانگشترين معاويه را در انگشت كرد و دستار او بر سر نهاده و پيراهن آن را بر بالاى او پوشيده و شمشير پدر حمايل كرده از دار الاماره بيرون آمد و بر بالاى منبر رفته از وقت چاشت تا به وقت زوال خطبه‌اى مشتمل بر انواع وعد و وعيد خواند . بعد از آن باقى مردم شام كه در مسجد حاضر بودند نيز با او بيعت كردند . چون خاطرش از اين امر فارغ گشت به بالين پدر آمده او را ديد كه از هوش رفته و به كربت موت گرفتار گشته . چندان توقّف كرد كه باز به هوش آمد و چشم باز كرد و از يزيد پرسيد : چه كار ساختى ؟ يزيد قضيّه را تقرير كرد . معاويه ضحّاك بن قيس را طلبيده صحيفه‌اى كه در باب ولايتعهدى يزيد و قضاياى [ آن 
  ] بود به ضحاك داد كه روز ديگر در مجمع خاص بخواند .\r\nبعد از آن معاويه روى به يزيد آورده گفت : اى پسر ، مرا خبر ده كه در ميان مردمان به چه نهج و سيرت عمل نموده زندگانى خواهى كرد ؟ آيا بر سيرت ابو بكر صدّيق پيكار خواهى كرد كه با اهل رزم در راه خدا محاربه كرد و با خلايق رفق و مدارا و سلوك مرضى مىنمود تا آنكه چون از دنيا برفت مردم از او شاكر و راضى بودند و او نيز از مردم خوشنود رفت ؟ يزيد گفت :\r\nمن نتوانم كه بر سيرت ابو بكر رفتار كنم ، و ليكن به قدر وسع و طاقت خود بر كتاب خدا و سنّت رسول اللّه ، صلّى اللّه عليه و آله ، عمل نمايم .\r\nبعد از آن معاويه ، عمر و عثمان را ستايش بسيار نمود و مفاخر و مآثر ايشان بر زبان آورده گفت : اى پسر ، در امور خلافت متابعت اين دو بزرگوار توانى كرد ؟ يزيد همان جواب اوّل بازداد .\r\nچون معاويه سخن يزيد بشنيد آهى كشيد و گفت : اى پسر ! به سبب محبّت تو دنيا و آخرت بر باد دادم و خلافت كه حقّ مرتضى على بود به غصب تصرّف كردم و بار خويش بر پشت نهاده روى به آن جهان آوردم . از آن مىترسم كه به وصيّت من عمل نكنى و خيار قوم خويش بكشى و روى به حرم خدا و رسول او نهاده اهالى آنجا را به قتل رسانى .\r\nو در كامل التواريخ آورده كه معاويه بعد از استحكام مراسم بيعت يزيد وقتى كه علامات موت بر خود ظاهر ديد يزيد را طلبيده گفت : اى پسر ، مىدانى كه من امور سلطنت و حكومت از براى تو آماده و مهيّا ساخته‌ام و دشمنان تو را خوار و ذليل گردانيدم و گردنكشان عرب را از جهت تو پست ساختم و جمع كردم از براى تو از خزاين و نفايس آنچه هيچ‌كسى براى كسى جمع نكرده . پس بدان كه اهل حجاز اصل توأند ، بايد كه ايشان را گرامى دارى و از احوال ايشان غافل نباشى . اما اهل عراق ، اگر از تو هرروز خواهند كه امير ايشان را عزل كنى زينهار هزار زينهار كه در آن تقصير نكنى ؛ چرا كه عزل يك عامل آسان‌تر از آن است كه با صد هزار شمشير برهنه جنگ بايد كرد . اما اهل شام ، سبب قوّت و شوكت توأند و بقاى سلطنت تو به سعى و اهتمام ايشان خواهد بود و دفع اعادى تو را ايشان خواهند كرد . اما زينهار كه شاميان را\r\n\r\n","description":"","footnote":"","page_name":" 712 ","page_number":722},
  {"content":"\r\n\r\nاز بلاد ايشان به حكومت شهرهاى ديگر نفرستى ، كه اخلاق ايشان متغيّر خواهد بود و اخلاصى كه به تو دارند به حال خود نخواهد ماند .\r\nو من در حكومت تو از هيچ‌كس نمىترسم الّا از چهار كس از قريش كه آن حسين بن على است و عبد اللّه بن عمر و عبد اللّه بن الزبير و عبد الرحمن بن ابى بكر . « 1 » اما حسين بن على ، مردى است سبك « 2 » و او را اهل عراق به حال خود نخواهند گذاشت و به يقين كه ايشان به‌واسطهء حسين بن على بر تو خروج خواهند كرد . پس اگر تو بر وى ظفر يا بى البتّه از او درگذر ، كه او را حقّى است عظيم بر ما و قرابت و قربتى است او را با محمّد مصطفى . اما ابن عمر ، مردى است كه در عبادت الهى مشغول است و او را به امارت دنيا و امور آن چندان ميل نيست . بايد كه رعايت خاطر او نمايى و احسان و انعام خود را در هرباب از او معاف ندارى . و اما از عبد الرحمن بن ابى بكر ، چندان فتنه‌اى متصوّر نيست ؛ چه همّت او بر استيفاء لذّت و معاشرت نسوان مقصور است و نظر بر دوستان و ياران خود دارد . هرچه ايشان گويند او آن كند . اگر آن جماعت كارى نكنند و نفرمايند او به لهو خود مشغول مىباشد و از ديدار زنان ساعتى آرام ندارد . دست از او بازدار و هرچه او كند مؤاخذه مكن ؛ چه فضل و رجحان پدر او برتر است از آنچه مىدانى و به جهت روح پدران ملاحظهء حال پسران از واجبات است . و اما از پسر زبير بسيار مىترسم كه مردى مكّار محتال است . گاهى همچون شير گرسنه در روى تو جهد و گاه همچون روباه محيل داستانى پيش آرد كه در او حيران مانى . پس اگر او مكر خود به فعل آرد و تو بر او ظفر يا بى او را پاره‌پاره كن . و اى پسر تا توانى خون قوم خود را مريز ، كه ايشان پناه توأند .\r\nو در روضة الصفا آورده كه چون سخن معاويه به حسين بن على رسيد گفت : آه ! آه ! اى پسر ! زينهار كه حسين بن على را نرنجانى و اگر از روى فهم مخالفت كنى به وعد و وعيد اكتفا [ 96 ب 
  ] نمايى و چندانكه توانى حرمت او را نگاهدارى . و اگر از اهل بيت او نزد تو آيند بايد كه به عطاياى ارجمند مخصوص گردانى كه با منتسبان خاندان نبوّت جز به تواضع و احسان زندگانى نمىتوان كرد . و زينهار كه خود را داخل آن جماعت نگردانى كه به حضرت جلّ و علا رسند و خون حسين در گردن ايشان باشد ؛ كه من از عبد اللّه بن عباس شنيده‌ام كه مىگفت :\r\nمن در حال نزع بر بالين پيغمبر ، صلّى اللّه عليه و آله ، حاضر بودم ، ديدم كه حسين بن على را بر سينهء خويش تنگ گرفته بود و مىگفت : اين فرزند من از عترت من و اخيار ذريّهء من است . اى خداوند بركت از آن كس برگير كه بعد از وفات من حرمت او نگه ندارد . چون اين كلمات\r\n\r\n\r\n","description":"","footnote":"\r\n( 1 ) . همان طورى كه قبلا گفته شد ابن اثير از قول ابن حيّان تاريخ فوت عبد الرحمن را سال شصت و هشت هجرى ، يعنى دو سال قبل از اين واقعه ، نقل كرده است .\r\n( 2 ) . سبك : چست و چالاك . - و .\r\n","page_name":" 713 ","page_number":723},
  {"content":"\r\n\r\nمعجز نشان بر زبان او جارى شد غشّى بر وى طارى گشت . چون به‌هوش آمد فرمود : مرا با كشندهء حسين در روز قيامت نزاع و خصومتى خواهد بود و دل من از آن خوش است كه خداى تعالى در روز قيامت مرا خصم او گرداند .\r\nبعد از آن معاويه گفت : من خود از مصطفى ، صلّى اللّه عليه و آله ، شنيدم كه فرمود : روزى جبرئيل نزد من آمد و گفت : اين پسر تو را خواهند كشت و كشندهء او لعين است . و به من گفت :\r\nاى معاويه ! كشندهء حسين از نسل تو خواهد بود . و آن حضرت نيز قاتل حسين را لعنت كرد .\r\nالقصّه ؛ معاويه امثال اين سخنان گفته يزيد را به تعظيم و تكريم امام حسين وصيّت فرمود و با ضحّاك بن قيس و منذر بن عتبه گفت : شما هردو گواه باشيد بر اين سخنان كه با يزيد گفتم .\r\nآنگاه گفت : اى يزيد جانب اهل مكّه و مدينه نگاه‌دار كه ايشان اصل و فرع توأند . هركس از ايشان كه پيش تو آيد او را به انعامى مخصوص گردان و آن‌كه غايب باشد او را از خود مترسان . و باز در حقّ اهل شام مبالغه كرده گفت : ايشان در سر و علن دوست توأند ؛ چه اين طايفه را من بارها آزمودم و به ضماير ايشان اطّلاع پيدا كردم .\r\nچون وصيّت دور و دراز معاويه نسبت به خويشان به آخر انجاميد ، گفت : من روزى در خدمت مصطفى ، صلّى اللّه عليه و آله و سلّم ، بودم كه ناخن مىگرفت . من ناخنهاى آن حضرت را برچيده در شيشه نگاه داشتم و تارى چند از موى سر آن حضرت در خانهء من است . چون از غسل من فارغ شويد ناخنهاى آن حضرت را صلايه كرده « 1 » در گوش و چشم من كشيد و مويهاى را نيز در دماغ و دهان من تعبيه كنيد و مرا بعد از نماز به خاك سپرده كار مرا به خداى سبحانه و تعالى گذاريد .\r\nچون معاويه از اين سخن فارغ شد آوازش منقطع گشت و بيهوش شد . يزيد از بالين او برخاسته عزيمت شكار نمود و به ضحّاك گفت : من از براى شكار به موضع حوارّين « 2 » مىروم و بايد كه روز به روز از احوال معاويه مرا خبر دهى . روز ديگر معاويه به دار الجزا شتافت .\r\nمدّت عمرش به قولى هشتاد و پنج سال بود و به روايتى هفتاد و هشت و فرقه‌اى هفتاد و يك نيز گفته‌اند . پس ضحّاك بر وى نماز كرده به لوازم دفن قيام نمود .\r\nدر جامع الحكايه مسطور است كه چون معاويه را وفات رسيد يزيد ، عمرو عاص را بخواند « 3 » و گفت : اى عمرو عاص ، پدر من چنين وصيت كرده كه چون در ايّام حيات و موسم\r\n\r\n\r\n","description":"","footnote":"\r\n( 1 ) . صلايه : سنگ پهن و هموار و سخت كه در روى آن چيزى را بسايند . صلايه كردن : دارو يا چيزى را روى صلايه ساييدن ؛ - فرهنگ معين . - و .\r\n( 2 ) . حوارّين : دهكده‌اى است نزديك شام . حوارين ديگرى نيز در منطقهء جزيره قرار دارد كه تلفظ آن بدون تشديد است .\r\n( 3 ) . عمرو عاص سالها قبل از مرگ معاويه - يعنى در سال چهل و سه هجرى - درگذشته بود .\r\n","page_name":" 714 ","page_number":724},
  {"content":"\r\n\r\nزندگانى ميان من و عمرو عاص صداقت و محبّت مستحكم بوده بايد كه عمرو عاص بعد از وفات من رعايت حقوق سابقه نموده مرا معاونتى نمايد به اينكه به دست خويش مرا در لحد نهد تا به بركت دست مبارك او اين منزل اوّل - كه وادى خاموشان است و مقام كفن‌پوشان - بر من آسان گذرد . عمرو عاص از شنيدن اين سخن رقّت نموده بسيار بگريست . بعد از آن به قبر معاويه درآمده او را در لحد نهاد . چون از دفن فارغ شد و خواست بيرون آيد يزيد شمشير بركشيد كه بيعت كن آنگاه از اينجا بيرون آى . عمرو عاص چون حال بدين منوال ديد دانست كه عقل يزيد به اين حيله نمىرسد . لگدى بر معاويه كوفت و گفت : آيا بعد از مرگ هم مكر مىكنى ؟\r\nو اين نقل مردود است و ضعيف ، به دو وجه : يكى آن‌كه به اتّفاق اهل سير و ارباب تواريخ معتبره وفات عمرو عاص از جمله وقايع سال چهل و سيّم هجريست و وفات معاويه در سال شصتم از هجرت سيّد بشر بود . ديگر آن‌كه به اتّفاق مورّخين يزيد در وقت دفن معاويه حاضر نبود ، بلكه از دفن او به سه روز رسيده بر قبر او نماز گزارد .\r\n\r\nذكر اولاد و ازواج معاويه\r\nدر كامل التواريخ آورده كه معاوية بن ابى سفيان چهار زن داشت . يكى ميسون كلبيه « 1 » كه مادر يزيد بود . و بعضى گفته‌اند كه از اين زن دخترى ديگر نيز داشت كه نام او امة ربّ المشارق « 2 » بود ، و اين دختر در كوچكى بمرد . « 3 » ديگرى فاخته بنت قرظه . از اين زن دو پسر داشت ، يكى عبد الرحمن و ديگر عبد اللّه . امّا عبد الرحمن در صغر سن بمرد و عبد اللّه مردى بله بود ، چنانچه مشهور است كه روزى عبد اللّه بن معاويه به آسيابانى رسيد ديد كه در گردن استرش جلاجل بسته . پرسيد كه چرا اين جلاجل را در گردن استر بسته‌اى ؟ گفت : تا اگر از گردش بازماند من بدانم . عبد اللّه گفت : اگر او بايستد و سر خود را بجنباند چون مىدانى ؟ آسيابان گفت : استر مرا مثل امير عقل نمىباشد .\r\nسيم نائله بنت عماره كلبيه است . امّا اين را قبل از دخول طلاق داده بود ، به‌واسطهء آنكه چون نائله را عقد كرده بود به منزل آورد و ميسون را گفت : برو نگاه كن كه چون است . ميسون آمد و گفت : نائله بسيار جميله است ، امّا در زير ناف خالى دارد ، و هرزنى كه در زير ناف او خال باشد سر شوهر را بريده در كنار خود مىبيند . بنابراين معاويه او را طلاق كرده او را حبيب بن مسلمة الفزارى تزويج نمود . اتّفاقا به اندك روز كشته شد . بعد از آن نعمان بن بشير او\r\n\r\n\r\n","description":"","footnote":"\r\n( 1 ) . وى دختر بحدل بن انيف از قبيلهء كلب است .\r\n( 2 ) . به معنى « كنيز پروردگار خاوران » است .\r\n( 3 ) . معاويه از زنان متعدّد خود پنج دختر داشت : هند ، عاتكه ، رمله - كه محبوبهء پدر بود - ، صفيه ، و عايشه .\r\n","page_name":" 715 ","page_number":725},
  {"content":"\r\n\r\nرا خواست . سر او را نيز بريدند و در كنار نائله نهادند ، « 1 » چنانچه تفصيل او خواهد آمد .\r\nچهارم از زنان معاويه كتوة بنت قرظة بود كه در جنگ قبرس با معاويه بود و آنجا وفات يافت .\r\nدر تاريخ حافظ ابرو و تاريخ جلال الدّين سيوطى مسطور است كه اوّل كس از سلاطين كه زندان ساخت معاويه بود ، و اوّل كسى [ بود 
  ] كه براى پسر خود بيعت گرفت و بوى خوش را غاليه نام كرد و مساجد مقصوره ساخت - و بعضى گويند كه بناى مقصوره در مساجد اوّلا ذو النّورين كرد از وهم آنكه آنچه به فاروق رسيد به او نرسد . و معاويه اوّل كس است از سلاطين اسلام كه خواجه‌سرايان مقرّب مخصوص خود ساخت و خطبه نشسته خواند . و اوّل كسى است كه نسب بيگانه به خود ملحق گردانيد و زياد بن ابيه را برادر خود خواند .\r\nو اوّل او بر بروات ديوانى مهر نهاد . « 2 » و سببش آن بود كه روزى معاويه ، عمرو بن زبير را صد هزار درم عطا كرد و در كتابى مصحوب آن به زياد بن ابيه فرستاد كه از مال بصره مبلغ مذكور را به عمرو دهد . عمرو تقليب آن برات نموده به جاى صد هزار درم دويست هزار درم نوشت . در وقت محاسبه معاويه گفت : من صد هزار درم به او دادم . زياد تمسّك او بيرون آورد . معاويه ، عمرو را حبس كرد تا برادرش عبد اللّه زبير صد هزار درم داد و برادر خود را خلاص كرد .\r\nچون معاويه در ميان سلاطين عرب بسيار به زيب و زينت و تجمّل و شوكت مقيّد بود عمرو عاص او را كسراى عرب مىگفت . گويند نوبتى طايفه‌اى از مردم مصر به قصد ملاقات معاويه به دمشق آمدند . عمرو عاص ، كه حاكم مصر بود ، ايشان را گفت : چون به مجلس معاويه رسيديد به خلافت بر وى سلام مكنيد تا در چشم او بزرگ نماييد . اتّفاقا اين مضمون به معاويه رسيد . بنابراين به حاجبان و يساولان خود فرمود كه روزى كه مصريان خواهند آمد بايد كه سياست و ضبط و داروگير بيشتر از ساير ايّام كنيد و بايد كه آن روز سپاهيان مكّمل و مسلّح خود را آراسته هريكى به جاى خود بايستد .\r\nالقصّه ؛ آن روز مجلسى مهيب آراسته مصريان را فرمان داد كه درآيند . چون مصريان او را در غايت عظمت و مهابت ديدند ، گفتند : السّلام عليك يا رسول اللّه . عمرو عاص چون از مجلس بيرون آمد گفت : لعنت بر شما باد . من گفتم كه شما به خلافت بر وى سلام مكنيد\r\n\r\n\r\n","description":"","footnote":"\r\n( 1 ) . نعمان از طرف يزيد حاكم حمص بود و چون يزيد مرد ، نعمان مانند ضحّاك بن قيس طرفدار عبد اللّه بن زبير شد .\r\nچون ضحّاك كشته شد و مروانيان پيروز شدند ، نعمان را گرفتند و سرش را جدا كرده پيش همسرش نائله بردند . نقل به اختصار از نهاية الأرب ، ج 7 ، ص 130 ، پابرگ مترجم .\r\n( 2 ) . نويرى گويد : نقش مهر معاويه « براى هركارى پاداشى است » بود و هم گفته‌اند « لا حول و لا قوّة إلّا باللّه » بوده است ؛ - پيشين .\r\n","page_name":" 716 ","page_number":726},
  {"content":"\r\n\r\nتا از شما حساب برگيرد شما به نبوّت بر وى سلام كرديد .\r\nگويند روزى معاويه بنو هاشم را به شجاعت ، آل زبير را به سخاوت ، و خود را به حلم و بردبارى ستود . چون اين سخن به امير المؤمنين على ، عليه السّلام ، رسيد فرمود كه غرض معاويه از اين سخن آن است كه بنو هاشم به ستايش او فريفته شده بىمحابا [ 97 الف 
  ] قدم در معارك نهند تا به قتل رسند ، و آل زبير هرچه دارند صرف كنند و به خلق ببخشند تا درويش و بىچيز شوند ، و خود را به حلم « 1 » اشتهار مىدهد تا محبت او در دلها قرار گيرد .\r\nروايت است كه يكى از اهل دمشق از ارباب كوفه ناقه شترى را دعوى كرد . صورت قضيّه بر معاويه عرض داشتند . ايشان را طلب كرد . پس شامى پنجاه كس را به شهادت پيش معاويه برد تا گواهى دادند كه اين ناقه تعلّق به دمشقى دارد و در دست كوفى به غير حقّ است . معاويه حكم كرد تا كوفى ناقه را به دمشقى داد . پس كوفى فرياد برآورد كه أصلح اللّه الأمير . اين شتر من جمل است نه ناقه . معاويه گفت : الحال حكم گذشت . چون مردم متفرّق شدند معاويه آن مرد كوفى را طلبيد و بهاى شتر به وى داد و گفت : با على بگوى كه من صد هزار كس اين‌چنين مرد كه ناقه را از جمل فرق نمىكنند به جنگ تو خواهم آورد .\r\nو فى الحقيقه اگر شاميان ناقه را از جمل ، خير از شر ، [ و 
  ] ماده از نر فرق مىكردند با امير المؤمنين على ، عليه السّلام ، جنگ نمىكردند و معاويه را بر على ، عليه السّلام ، نمىگزيدند و در مقام جدال و خصومت و نزاع با آن حضرت نمىشدند .\r\n\r\nذكر تسلّط و تغلّب يزيد بن معاويه\r\nدر روضة الصفا آورده كه يزيد بعد از فوت معاويه به سه روز به دمشق آمد و خلايق را منادى كردند تا به قصر اماره حاضر شده مراسم تعزيت و تهنيت به جاى آوردند . پس يزيد روى به اهل شام آورده گفت : بشارت باد شما را اى اهل شام كه ما اهل حق‌ّايم و شما انصار ماييد ، و ما هميشه خير و سعادت ميان شما يافته‌ايم . و معلوم شما باشد كه عنقريب ميان ما و اعداء مقاتله خواهد شد ؛ چه در اين شبها چنين در خواب ديدم كه ميان من و اهل عراق جوى خون تازه روان بود و من هرچند سعى مىكردم كه از آن جوى بگذرم ميسّر نبود ، عاقبت عبيد اللّه بن زياد از آن بگذشت .\r\nمعارف شام گفتند : ما جمله كمر خدمت بسته‌ايم و منتظر فرمان ايستاده . اهل حجاز و عراق\r\n\r\n\r\n","description":"","footnote":"\r\n( 1 ) . نويرى از قول معاويه نويسد : من خود را بالاتر از آن مىدانم كه گناه و خطايى بزرگتر از عفو و بخشش من باشد يا جهالتى بيش از بردبارى من ؛ - پيشين ، ص 128 .\r\n","page_name":" 717 ","page_number":727},
  {"content":"\r\n\r\nما را آزمودند و آن شمشيرها كه با ايشان در صفّين جنگ كرديم تا غايت در دست ماست .\r\nيزيد گفت : به جان و سر من كه همچنين است . انتظام امور خود را من در موافقت شما مىدانم .\r\nمعاويه شما را پدرى بود مهربان . در عرب به سخاوت و سماحت و فتوّت نظير او نبود و در سخاوت و بلاغت عديل نداشت . هرگز در سختى لكنتى بر زبان او راه نيافت تا آنكه به روح و ريحان به جانب جنان خراميد .\r\nيزيد چون امثال اين كلمات بر زبان گذرانيد شخصى از دورترين صفها آواز داد كه اى دشمن خدا دروغ گفتى ؛ كه معاويه به يكى از اين صفات موصوف نبود ، اين اوصاف كه بر شمردى صفات محمّد مصطفى ، صلّى اللّه عليه و آله ، است و تو و اهل بيت تو از اين صفات عارى و عاطل‌ايد . مردم از دليرى آن شخص متعجّب شده به هم برآمدند و اعوانان يزيد هر چند آن جوان را در ميان آن قوم جستند نيافتند . يزيد بسيار مشوّش و مضطرب شد . مردى از دوستان يزيد كه او را عطاء بن ضيغن گفتندى ، گفت : اى يزيد خاطر از اين سخن مشوّش مدار و خوشدل باش كه خداى تعالى بعد از پدر تو امر سلطنت به تو ارزانى داشت و بعد از تو بر پسر تو . ما ديگرى را بر پسر تو اختيار نكنيم . يزيد از اين سخن خوشحال شده صله‌اى گرانمايه به عطا داد .\r\nبعد از آن يزيد بر پاى خاسته گفت : اى مردمان ! معاويه بنده‌اى بود از بندگان خداى تعالى كه او ، عزّ و علا ، آن بنده را عزيز و مكّرم گردانيده بود و مرتبهء او فروتر از گذشتگان و بلندتر از آيندگان است . من او را نزد خداى تعالى ستايش نمىكنم ؛ چرا كه داناى نهان و آشكارا به حال او داناتر است از من . اگر رقم عفو بر جرايد جرايم او كشد از كمال مرحمت الهى دور نخواهد بود و اگر او را عقوبت كند كسى را نيز در آن چاره نيست . به‌هرحال امر خلافت امروز به من متعلّق است و من در طلب حقّ تقصير نخواهم كرد و در تمشيت امور خلافت بر وجهى كه مطابق عدالت و انصاف باشد كمال سعى و اهتمام خواهم نمود .\r\nالقصّه ؛ يزيد بعد از اداء اين كلمات بنشست و از اطراف و جوانب آواز برخاست كه سمعنا و اطعنا . و به تجديد با او بيعت كردند و بعد از آن با پسر او معاوية بن يزيد بيعت كردند . بعد از آن فرمان داد تا در خزينه را بگشودند و هريكى از امرا و حشم را بر قدر حالت زرهاى وافر بداد .\r\nو در اين وقت حاكم بر مدينه وليد بن عتبة بن ابى سفيان بود ، بر مكّه عمر بن سعيد بن العاص ، بر بصره عبيد اللّه بن زياد و بر كوفه نعمان بن بشير . و چون همّت يزيد بر آن بود كه از حسين بن على و عبد اللّه زبير و عبد اللّه بن عمر بيعت ستاند ، در ساعت نامه‌اى نوشت به وليد بن عتبه كه والى مدينه بود به اين مضمون كه :\r\nخليفهء روى زمين عالم فانى را وداع كرده به سراى باقى خراميد و مرا در حال حيات خود\r\n\r\n","description":"","footnote":"","page_name":" 718 ","page_number":728},
  {"content":"\r\n\r\nخليفه گردانيده ، و در باب اولاد ابو تراب و حفظ حرمت ايشان وصيّت بسيار و مبالغهء بيشمار نموده . دانسته‌اى كه جبّار منتقم كينهء آن شهيد مظلوم ، اعنى عثمان ، « 1 » از آل ابو طالب طلب خواهد داشت و در اين باب واسطه اولاد ابو سفيان خواهند بود كه انصار حق و طالب عدل‌أند .\r\nبايد كه تا بر فحواى اين مكتوب واقف شوى از اهل مدينه بيعت من بستانى . و السّلام .\r\nو رقعه‌اى ديگر در غايت ايجاز نوشت مشعر به آنكه : از حسين بن على ، عبد اللّه بن عمر ، عبد الرحمن بن ابى بكر و عبد اللّه بن زبير بيعت من بستانى . و اگر بيعت نكنند سر ايشان را نزد من فرست . و در اين باب اهمال منماى .\r\nوليد چون بر مضمون نامه واقف شد گفت : إنّا للّه و إنّا إليه راجعون . مرا با حسين بن فاطمه چه كار ؟ و از بيم فتنه به تعجيل مروان را طلبيد و در اين باب مشورت نمود . مروان گفت : در حال اين چهار كس را حاضر كن و ايشان را بر بيعت يزيد تكليف نماى ، پيش از آنكه خبر موت معاويه به آنجا رسد . اگر بيعت كردند فهو المراد ، و الّا تيغ تيز بر ايشان حكم ساز . و روايتى آنكه مروان گفت : از عبد اللّه بن عمر و عبد الرحمن بن ابى بكر انديشه مكن ، امّا از حسين بن على و عبد اللّه بن زبير برحذر باش و ايمن مشو و در طلب ايشان تأخير جايز مدار ، و پيش از آنكه خبر موت معاويه انتشار يابد خلافت يزيد را به اين دو شخص مستحكم گردان . اگر تمرّد نمايند مهم ايشان به شمشير به مقطع رسان .\r\nوليد بن عتبه ، عبد اللّه بن عمرو بن عثمان را به طلب امام حسين و عبد اللّه زبير فرستاد .\r\nعبد اللّه بن عمرو ايشان هردو را در مسجد مدينه يافت كه با هم صحبت مىداشتند . عبد اللّه بن عمرو گفت : امير شما را مىطلبد ، اجابت كنيد . ايشان گفتند : تو برو ما از عقب مىرسيم .\r\nچون نبيرهء عثمان برفت ، ابن زبير از امام حسين ، عليه السّلام ، پرسيد : هيچ مىدانى وليد ما را جهت چه مىطلبد ؟ خاطرم مشوّش شد ؛ چه ، وقت طلب ما نيست . امام حسين گفت : به خاطرم مىرسد كه معاويه مرده است « 2 » و وليد بن عتبه ما را جهت بيعت يزيد مىطلبد ؛ چه من دوش در خواب ديدم كه منبر معاويه سرنگون شده و آتش در سراى وى افتاده بود . « 3 » ابن زبير گفت : يا ابا عبد اللّه ! اگر حال بر اين منوال باشد چه خواهيم كرد ؟ امام حسين جواب داد :\r\nيزيد مردكى فاجر فاسق خمّار است . ما كه بقيّهء آل رسول‌ايم چگونه جايز باشد كه متابعت چنين شخصى بكنيم ؟\r\nايشان هنوز در سخن بودند كه وليد باز كس ديگرى به طلب ايشان فرستاد . امام حسين\r\n\r\n\r\n","description":"","footnote":"\r\n( 1 ) . اعنى عثمان : مقصودم عثمان است . - و .\r\n( 2 ) . امام حسين ( ع ) : ارى انّ طاغيتهم قد هلك .\r\n( 3 ) . ابن نما ، مثير الأحزان ، ص 9 .\r\n","page_name":" 719 ","page_number":729},
  {"content":"\r\n\r\nبانگ بر وى زد كه اين همه تعجيل چيست ؟ اگر هيچ‌كس نمىآيد من مىآيم . قاصد بازگشت كه اينك در عقب من مىرسند . مروان گفت : او غدر خواهد كرد و نخواهد آمد . وليد گفت : اى مروان حسين بن على غدّار نيست . وعده‌اى كه كرد به وفا مقرون است . چون رسول وليد مراجعت نمود امام حسين ، عليه السّلام خواست كه متوجّه خانهء وليد شود كه ابن زبير گفت : يا بن رسول اللّه ! جان من فداى تو باد . مبادا كه چون پيش او روى تو را محبوس كند يا قصد تو كند .\r\nامام حسين ، عليه السّلام ، چون اين سخن از او بشنيد فرمود كه سى كس از مواليان و غلامان آن حضرت مكمّل مسلّح همراه باشند و به ايشان فرمود : بايد بر درِ سراى وليد بنشينيد ، اگر آواز مرا بلند بشنويد بىملاحظه به اندرون درآييد ، و تا بر شما روشن نشود كه قصد من دارند به هيچ‌كس تعرّض مرسانيد .\r\nپس امام حسين ، عليه السّلام ، قضيب « 1 » حضرت رسالت‌پناه در دست گرفته روان شد . چون به در سراى وليد رسيد وصيّت سابق را به موالى مكرّر گردانيده خود به اندرون رفت . ديد كه مروان پيش وليد نشسته . چون پيش ايشان بنشست ، گفت : من از واقعهء شما خوشحال شدم و از صفاى ضماير شما مسرور گشتم . ايشان جوابى [ 97 ب 
  ] نگفتند . امام حسين ، عليه السّلام ، فرمود : از معاويه هيچ خبر داريد ؟ مدّتى مديد است كه آوازهء مرض او به سمع ما مىرسد .\r\nوليد آهى بركشيد و گفت : تو را بقا باد كه معاويه از اين عالم رخت به آن عالم برد و يزيد در اين باب مكتوبات فرستاده . يا ابا عبد اللّه معاويه تو را عمّى شفيق بود .\r\nامام حسين ، عليه السّلام ، فرمود : إنّا للّه و إنّا إليه راجعون ، خداى تعالى تو را در مصيبت او اجر جميل و ثواب جزيل ارزانى دارد . اكنون بگوييد كه باعث بر طلب من چيست ؟ گفت : سبب آنكه با يزيد بيعت كنى ؛ كه جميع مسلمانان به خلافت او راضى شده‌اند و با وى مبايعه نموده .\r\nامام حسين فرمود : مناسب نيست كه همچو منى در خفيه بيعت كند . فردا كه موت معاويه آشكارا شود و عامّهء اهل اسلام همه مجتمع شوند هرچه مصلحت باشد به تقديم رسانيده خواهد شد . وليد گفت : يا ابا عبد اللّه سخن سنجيده گفتى ، بسعادت بازگرد و فردا تشريف حضور ارزانى دار . مروان گفت : اى امير ! دست از حسين باز مدار كه ديگر بر وى قادر نشوى .\r\nاو را حبس بايد كرد و اگر امتناع نمايد بفرماى تا گردن او بزنند . امام حسين به خشم در مروان نگريست و گفت : يا بن الزرقا « 2 » ! كه را زهرهء آن باشد كه با همچو من امثال اين كلمات بر زبان راند ؟ تو امر مىكنى كه گردن من را بزنند ؟ هركه قصد من كند روى زمين از خون وى سيراب گردانم . آنگاه با وليد خطاب كرد كه : تو نمىدانى كه ما اهل بيت نبّوت‌ايم و معدن رسالت و\r\n\r\n\r\n","description":"","footnote":"\r\n( 1 ) . قضيب : چوبدست . - و .\r\n( 2 ) . زرقا مادربزرگ مروان است كه از زنان بد نام دوران خويش بود .\r\n","page_name":" 720 ","page_number":730},
  {"content":"\r\n\r\nخانهء ما محل آمد و شد ملائكه است ؟ با يزيد فاسق كه شراب مىخورد و انواع فسق از وى علانيه صادر مىگردد چگونه بيعت كنم ؟ فردا كه مجلس منعقد گردد بگويم آنچه گفتنى باشد و ببينيم كه احقّ و اولى به خلافت كيست .\r\nدر اثناء محاوره امام حسين ، عليه السّلام ، آواز بلند كرده مواليان آن حضرت چون آواز ايشان شنيدند خواستند كه به موجب وصيّت پاى در دار الاماره نهاده دستبردى نمايند ، آن جناب تفرّس اين معنى نموده بشتاب از آنجا بيرون آمده موالى خود را از دخول مانع آمده به منزل خويش شتافت . « 1 »\r\nبعد از غيبت ، وليد رو به مروان آورده گفت : ويحك يا مروان ! مرا به كشتن فرزند رسول خدا مىفرمايى ؟ و اللّه اگر مشرق و مغرب عالم به من دهند در خون فرزند رسول سعى ننمايم .\r\nاى مروان فرداى قيامت ترازوى اعمال كشندگان حسين بن على از حسنات خالى خواهد بود و حقّ سبحانه و تعالى فردا كه يوم الجزا خواهد بود به نظر رحمت در ايشان ننگرد و او را به عذاب اليم معذّب گرداند . مروان خاموش گشت .\r\nپس وليد شخصى به طلب ابن زبير فرستاد . قاصد وليد را ابن زبير به وعدهء آمدن باز گردانيد و در رفتن اهمال كرد . بار ديگر باز وليد به طلب او كس فرستاد . او در باب رفتن عذرى آورد . امّا رسل وليد به تواتر و تعاقب از حدّ اعتدال تجاوز نمودند . چون ابا و امتناع از ابن زبير مشاهده كردند كسان وليد بنياد شدّت كردند و عبد اللّه زبير را به قتل تهديد كردند . پس عبد اللّه برادر خود جعفر بن زبير را نزد وليد فرستاد كه امشب مرا مهلت دهيد كه فردا به خدمت مىرسم . جعفر به فرمودهء برادر نزد وليد آمده گفت : اى امير در آمدن برادر من تعجيل منماى كه وحشتى و وهمى عظيم بر وى استيلا يافته . امروز از سر طلب او درگذر تا فردا به خدمت مبادرت نمايد . گفت : اين سهل است و برادر تو چنان است كه حق تعالى مىفرمايد :  إِنَّ مَوْعِدَهُمُ الصُّبْحُ أَ لَيْسَ الصُّبْحُ بِقَرِيبٍ  « 2 » خلاصهء معنى اين آيه آن است كه حقّ سبحانه و تعالى در حقّ قوم لوط مىفرمايد كه وعدهء نزول عذاب بر ايشان وقت صبح است ، آيا نيست صبح نزديك ؟ پس وليد تسكين يافت .\r\nامّا عبد اللّه بن الزبير چون شب درآمد با برادر از راهى كه شارع عام نبود روى به مكّه نهاد .\r\nچون روز ديگر او را طلب كردند نيافتند . معلوم شد كه فرار نموده . وليد بسيار دلتنگ شد .\r\nمروان گفت : چون امير سخن اهل تجربه نشنود امثال اين صورت روى نمايد . اما پناه ابن زبير\r\n\r\n\r\n","description":"","footnote":"\r\n( 1 ) . ارشاد ، ج 2 ، ص 200 ؛ مثير الاحزان ، ص 10 ؛ خطيب خوارزمى ، مقتل ، ج 1 ، ص 182 ؛ الكامل ، ج 5 ، ص 105 ؛ سيد بن طاووس ، لهوف ، ص 19 .\r\n( 2 ) . هود ، 81 .\r\n","page_name":" 721 ","page_number":731},
  {"content":"\r\n\r\nغير حرم جاى ديگر نيست . جمعى را از عقب او بايد فرستاد . وليد به استصواب مروان سى جمازه به طلب او فرستاد . و ايشان در رفتن چندان تعجيل نموده بودند كه كسان وليد به گرد ايشان نرسيدند و خايب و خاسر بازگشتند . وليد متعلقان ابن زبير را گرفته محبوس گردانيد و شخصى از خويشان عمر بن الخطّاب كه او را عبد اللّه مطيع گفتندى چون با ابن الزبير صداقت و محبت تمام داشت او را نيز به همان تهمت در زندان كرد . « 1 »\r\nپس اقربا و خويشان ابن مطيع نزد عبد اللّه عمر رفته صورت حال معروض داشته گفتند : اگر تو در خلاصى ابن مطيع سعى ننمايى مادر زندان وليد را مىكنيم و به تغليب و تسلّط او را بيرون مىآوريم و از كشته شدن نينديشيم . ابن عمر در اطفاء نايرهء اين فتنه كوشيده مروان را طلب داشت و انواع موعظه و نصيحت و وعد و وعيد بر زبان آورده گفت : غرض از اين سخنان آن است كه عبد اللّه بن مطيع را بگذاريد و درباره او حيف و جور مكنيد كه عاقبت ظلم و جور وخيم است . مروان جواب داد كه : ما به فرمودهء وليد او را محبوس داشتيم ، مصلحت آن است كه در اين باب عرضه داشتى به يزيد نويسم ، هرچه فرمايد بدان موجب به تقديم رسانيم .\r\nابو جهيم بن حذيفه در اين مجلس حاضر بود ، گفت : لا و اللّه ما هرگز به اين رضا ندهيم كه كسى به شام رود و بيايد و عبد اللّه مطيع در زندان باشد . آنگاه اقرباى عبد اللّه مطيع اتّفاق نموده او را از زندان بيرون آوردند و در زندان هم شكستند و خويشان و متعلقان ابن زبير را نيز حمايت كرده بيرون آوردند .\r\nروز ديگر امام حسين ، عليه السّلام ، جهت تفتيش اخبار از خانه بيرون آمده در راه مروان حكم با آن حضرت ملاقات نمود ، گفت : يا ابا عبد اللّه صلاح حال تو در آن است كه با يزيد بيعت كنى تا ضررى به تو نرسد و آتش اين فتنه فرونشيند . چون يزيد از اين معنى خبر يابد در شأن تو انعام و احسان وافر مبذول دارد . اگر تو به سخن من عمل نمايى آثار آن بر صفحات احوال تو ظاهر و لايح گردد .\r\nامام حسين ، عليه السّلام ، فرمود : ويحك يا مروان ! مرا به متابعت كسى دعوت مىكنى كه ظلم و فسق و فساد وى را مىدانى . از تو چه توقّع توان داشت ؟ كه پيش از آنكه تو متولّد شوى رسول خدا ، صلّى اللّه عليه و آله و سلّم ، تو را لعنت كرده . « 2 » و نسبت به معاويه و يزيد سخنان خشونت‌آميز گفت .\r\n\r\n\r\n","description":"","footnote":"\r\n( 1 ) . عبد اللّه بن مطيع از دوستان نزديك امام حسين ( ع ) بود ؛ - ابن عساكر ، تاريخ كبير ، ( تاريخ دمشق ) ج 4 ، ص 423 .\r\nگرفتارى ابن مطيع پس از حركت امام از مدينه است ، زيرا ابن مطيع با امام در بين راه ملاقات كرد .\r\n( 2 ) . و نيز فرمود : اينك بايد فاتحهء اسلام را خواند كه مسلمانان به فرمانروايى مانند يزيد گرفتار شده‌اند ؛ - نجفى ، سخنان حسين بن على از مدينه تا كربلا ، ص 19 .\r\n","page_name":" 722 ","page_number":732},
  {"content":"\r\n\r\nمروان گفت : تا با يزيد بيعت نكنى دست از تو بازندارم . امام حسين ، عليه السّلام ، فرمود :\r\nدور شو از من اى پليد كه ما اهل بيت نبوّت و طهارت‌ايم . هرگز متابعت و مبايعت فساق نخواهيم نمود . اى پسر زرقا فرداى خداى سبحانه و تعالى تو را و معاويه و يزيد را مؤاخذه خواهد كرد كه چرا ميان حسين و حقّ او حايل شديد ؟ مروان در خشم شده به دار الاماره رفت و آنچه از امام حسين ، عليه السّلام ، شنيده بود به وليد گفت . پس وليد سخنان امام حسين ، عليه السّلام ، و گريختن ابن زبير به جانب مكّه و شكست در زندان و بيرون آوردن عبد اللّه بن مطيع و متعلقان ابن زبير را قلمى نموده نزد يزيد فرستاد . يزيد از استماع اين اخبار در غضب رفته نامه‌اى به وليد نوشت به اين مضمون كه :\r\nمتمرّدان را بار ديگر به بيعت من دعوت كن و دست از ابن زبير بدار ، كه او هركجا باشد اثر غضب و سخط ما به وى خواهد رسيد ؛ كه روباه از ماهتاب كجا گريزد ؟ و سر حسين بن على را مصحوب قاصد بفرست و به عنايت ما اميدوار باش كه مناصب ارجمند به تو ارزانى خواهيم داشت .\r\nچون نامهء يزيد به وليد رسيد گفت : لا حول و لا قوّة إلّا باللّه العلىّ العظيم . اگر يزيد تمام روى زمين به من دهد در خون فرزند رسول ، صلّى اللّه عليه و آله ، سعى ننمايم و هرضررى كه از مخالفت يزيد به من رسد باك ندارم .\r\nامّا امام حسين ، عليه السّلام ، از شنيدن اين حكايات دلتنگ شده شبى از شبها « 1 » بر سر روضهء مطهّرهء مصطفى ، صلّى اللّه عليه و آله ، رفت و گفت : يا رسول اللّه ! منم پسر فاطمه دختر تو .\r\nمنم آن‌كس كه وقت رحلت امّت را به رعايت من وصيّت فرمودى و ايشان وصيّت تو را كان لم يكن انگاشتند و مرا ضايع و مهمل گذاشتند . مجملى از بىوفايى امّت معروض داشتم و چون با تو ملاقات كنم صورت وقايع را به تفصيل معروض خواهم داشت .\r\nچون از اين سخن فارغ گشت به نماز اشتغال نموده بعد از طلوع صبح به منزل مراجعت نمود .\r\nشبى ديگر باز به زيارت حضرت مقدّس نبوى ، صلّى اللّه عليه و آله ، حاضر شد . بعد از مناجات و رفع حاجات بسيار بگريست و سر خود بر [ 98 الف 
  ] قبر آن سرور نهاده به خواب رفت .\r\nچون چشم مباركش گرم خواب شد ديد كه رسول ، صلّى اللّه عليه و آله ، با فوجى عظيم از ملائكه ظاهر شد و امام حسين را بر سينهء بىكينه منضم ساخته ميان هردو چشمش بوسه داد و گفت : اى حسين گويا مىبينم كه عنقريب امّت من در كربلا تو را شربت شهادت خواهند چشانيد و تو در آن حالت تشنه باشى و تو را آب ندهند . با وجود اين به شفاعت من اميد داشته\r\n\r\n\r\n","description":"","footnote":"\r\n( 1 ) . به عقيدهء خطيب خوارزمى ، همان شب كه امام ( ع ) از مجلس وليد خارج شد به حرم رسول اللّه ( ع ) وارد شد ؛ - مقتل ، ج 1 ، ص 186 ؛ بحرانى ، مقتل عوالم ، ص 54 .\r\n","page_name":" 723 ","page_number":733},
  {"content":"\r\n\r\nباش و ايشان در روز قيامت از شفاعت من محروم باشند و از رحمت الهى ايشان را نصيبى نخواهد بود . اى حسين پدر و مادر و برادر تو نزديك من‌أند و به ديدار تو اشتياق تمام دارند و تو را در بهشت درجاتى است كه بىشهادت آنها را در نتوان يافت .\r\nامام حسين ، عليه السّلام ، گويد من در خواب گفتم : يا جدّا ! مرا به مراجعت دنيا هيچ احتياجى نيست . دست من بگير و با خود به قبر اندر آور . آن حضرت فرمود : اى حسين تو را از رجوع در دنيا چاره‌اى نيست ؛ تا شهادت يافته به ثوابى عظيم فايز گردى و خداى تعالى پدر و مادر و برادر و عمّ تو را و تو را بىآنكه به حشر درآرد به بهشت خواهد فرستاد .\r\nچون امام حسين از خواب بيدار شد با اندوه و ملال بسيار به خانه مراجعت فرمود و با اهل بيت صورت واقعه تقرير كرد . از شنيدن اين خواب اهل بيت و شيعيان و مواليان آن حضرت بسيار ملول و محزون شدند ، چنانچه از مشرق تا مغرب عالم پريشان‌تر از ايشان هيچ‌كس نبود .\r\nو در باطن آن جناب عزيمت مكّه راسخ گشت . بنابراين شب آينده ، نيم شب ، بر سر قبر حضرت مصطفى ، صلّى اللّه عليه و آله ، رفت و شرايط وداع به جاى آورده از آنجا در بقيع به زيارت امام حسن ، عليه السّلام ، رفت و هنگام صبح به خانه مراجعت نمود و با اهل بيت خود عازم سفر مكّه گشت .\r\nدر اين اثنا محمّد بن حنفيّه به خدمت آن حضرت مبادرت نموده چنانچه لوازم اخوّت و برادرى مىباشد اظهار دلسوزى كرد و گفت : مرا نصيحتى به خاطر مىرسد ؛ اگر رخصت فرمايى عرضه دارم . امام حسين ، عليه السّلام ، فرمود : آن كدام است ؟ گفت : مصلحت آن است كه تو خود را از يزيد و بلادى كه يزيد نزديك به آن است دور اندازى و مردم را به بيعت خود دعوت كنى . اگر متابعت نمايند به سنّت جدّ خود مصطفى ، صلّى اللّه عليه و آله ، و پدر خود مرتضى ، عليه السّلام ، در ميان ايشان زندگانى كن ، و اگر تمرّد و عصيان ورزند در كنج خانهء خود بنشين و با هيچ‌كس اختلاط مفرماى . من از آن مىترسم كه تو به شهرى روى كه بعضى مردم آن شهر موافقت تو نمايند و بعضى مخالفت تو ؛ و ميان هردو طايفه نزاع و جدال شده تو در ميان ضايع و محروم گردى .\r\nامام حسين ، عليه السّلام ، فرمود : نيكو گفتى و شرايط مناصحت به جاى آوردى . اكنون چه صلاح مىبينى ؟ محمّد حنفيّه گفت : مصلحت آن است كه حالا به مكّهء معظّمه تشريف ارزانى فرمايى . اگر اهل حرم با تو بيعت كردند فهو المراد ، و الّا به جانب يمن عزيمت فرمايى كه خلق آنجا انصار جدّ بزرگوار و پدر نامدار توأند . اگر مهم آنجا تمشيت يابد فبها ، و الّا به طرف كوهپايه‌ها و جبال و شعاب ميل كن و هرروز به منزلى سر برده منتظر فرج باش . امام حسين فرمود : بنابر رأى مقرون به صواب تو عزيمت مىكنم و اهل بيت و شيعه من در اين سفر\r\n\r\n","description":"","footnote":"","page_name":" 724 ","page_number":734},
  {"content":"\r\n\r\nهمراهند . اگر تو را داعيه آن است كه در مدينه اقامت نمايى مقيم شو كه هيچ‌كس به تو ضررى نتواند رسانيد . امّا ملتمس آنكه على التعاقب از حالات يزيد و مردم او اعلام نمايى و مرا به دعاى خير ياد آورى .\r\nپس وصيّت نامه‌اى نوشته به محمّد حنفيّه داد و او را وداع كرده در شب چهارم شهر شعبان از مدينه با اهل بيت خود بيرون آمده از راه راست و شارع عام متوجّه مكّه گشت « 1 » و اين آيه تلاوت مىفرمود كه  فَخَرَجَ مِنْها خائِفاً يَتَرَقَّبُ  « 2 » الآية و در راه عبد اللّه بن مطيع پيش آمد و گفت : يا بن رسول اللّه حق سبحانه و تعالى يار و نصير تو باد ، به كجا مىروى و چه عزيمت دارى ؟ امام حسين فرمود : حالا عزيمت مكّه دارم و چون آنجا رسم آنچه مقتضاى وقت باشد عمل نمايم . عبد اللّه گفت : خير و عاقبت نصيب ملازمان تو باد ، امّا مرا چيزى به خاطر رسيده ، اگر دستورى دهى به عرض رسانم . امام حسين ، عليه السّلام ، فرمود : آنچه به خاطر تو مىرسد بگوى . عبد اللّه گفت : يا بن رسول اللّه ، تو سيّد و سرور عربى . در حرم امن ساكن باش كه اهل حرم ديگرى بر تو اختيار نكنند . و زينهار كه به سخنان اهل كوفه مغرور نشوى كه ايشان با پدر و برادر تو وفا نكردند ؛ چه در طبيعت ايشان وفا و مروّت نيست . و اگر عياذ باللّه تو را واقعه‌اى پيش آيد مجموع اهل بيت تو هلاك گردند و آن جماعت از دور ايستاده تماشا خواهند كرد .\r\nامام حسين ، عليه السّلام ، عبد اللّه مطيع را دعاى خير گفته وداع فرموده روان شد . بعد از طىّ مراحل و منازل به نزديك مكّه « 3 » رسيد . و چون جبال مكّه به نظر آن حضرت درآمد اين آيه بر خواند :  رَبَّنا إِنِّي أَسْكَنْتُ مِنْ ذُرِّيَّتِي بِوادٍ غَيْرِ ذِي زَرْعٍ  « 4 » . . . الآية و چون به مكه رسيد اهل حرم به قدوم مسرّت لزوم آن حضرت بسيار خوشحال شدند . ابن زبير دانست كه تا امام حسين در مكّه است مردم مطيع و منقاد او نخواهند شد ، لاجرم او نيز بالضروره هرصبح و شام به ملازمت فرزند خير الانام مىرسيد و به خدمتگزارى سيّد جوانان اهل بهشت قيام مىنمود .\r\n\r\n\r\n","description":"","footnote":"\r\n( 1 ) . قافلهء كوچك امام حسين ( ع ) ، مركّب از بيست و يك تن از افراد خانواده و برادران او ، روز يكشنبه بيست و هشتم رجب سال شصت مدينه را به سوى مكّه ترك كرد .\r\n( 2 ) . از آن شهر ترسان و نگران بيرون شد . . . ؛ ( قصص ، 21 ) .\r\n( 3 ) . امام ( ع ) پس از پنج روز كه فاصلهء مدينه تا مكّه را پيمود در شب جمعه سوم ماه شعبان سال شصت به مكّهء معظّمه وارد شد .\r\n( 4 ) . پروردگار ما ! بىگمان من جاى دادم از فرزندانم به واديى بىكشت ؛ ( ابراهيم ، 37 ) . ولى بنا به مشهور ، امام حسين موقع ورود به مكّه اين آيه را تلاوت فرمود :  « وَ لَمَّا تَوَجَّهَ تِلْقاءَ مَدْيَنَ . . . »  ؛ ( قصص ، 22 ) - تاريخ طبرى ، ج 7 ، ص 222 ؛ الكامل ، ج 5 ، ص 114 ؛ ارشاد ، ج 2 ، ص 200 ؛ مقتل خوارزمى ، ج 1 ، ص 189 . امام حسين با تلاوت اين آيه و آيه‌اى كه موقع خروج از مدينه تلاوت فرمود ، مىخواهد نشان دهد كه او نيز مثل حضرت موسى ( ع ) ، به هنگام حركت از مدينه در تعقيب هدفى است بالاتر ، كه فقط از مردان الهى برازنده است .\r\n","page_name":" 725 ","page_number":735},
  {"content":"\r\n . \r\n\r\n","description":"","footnote":"","page_name":" 726 ","page_number":736}
  ]