[
  {"content":"\r\n\r\n\r\n[ جلد دوم 
  ]\r\nتاريخ سياسى اسلام جلد دوم و سوم\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nتاريخ سياسى اسلام\r\nجلد دوم\r\nدوران اول عباسى\r\n132 تا 232 هجرى\r\nدر مشرق و مصر و آفريقا و اندلس\r\nتأليف : دكتر حسن ابراهيم حسن\r\nترجمهء : ابو القاسم پاينده\r\n\r\n","description":"","footnote":"","page_name":" 3 ","page_number":3},
  {"content":"\r\n . \r\n","description":"","footnote":"","page_name":" 4 ","page_number":4},
  {"content":"\r\n\r\n\r\nمقدمه ها\r\n\r\nمقدمهء مؤلف\r\nچاپ اول اين جلد در سال 1945 انتشار يافت و در طى ده سال اخير مكرر چاپ شد . در چاپ تازه همهء كتاب را از نظر گذراندم و بعضى مطالب را منقح كردم و با مراجعه بمنابع تازهء عربى و فرنگى نكاتى تازه بر آن افزودم ولى از اين تجديد نظر در اساس و اسلوب كتاب تغييرى رخ نداد . اين جلد از كتاب مشتمل هشت باب است كه در باب اول از وضع احزاب و دسته‌هاى سياسى و مذهبى در آخر دوران اموى و تأثيرى كه در جريان حوادث و سقوط امويان و قيام و توفيق عباسيان داشتند بحث كردم . در باب دوم از خلفاى دوران اول عباسى سخن گفته‌ام و حوادث مهم اين عصر را تا آنجا كه در خور اين كتاب بود ياد كرده‌ام . در باب سوم از جنبش‌هاى سياسى و دينى و هدف آن و نتايجى كه از لحاظ سياست و دين و ادب و اجتماع داشت ياد كرده‌ام . در باب چهارم از مناسبات دولت عباسى با ناحيهء افريقا كه در تاريخ اسلام بنام مغرب از آن ياد مىشود و با بلاد اندلس و فرنگ و روم شرقى و هند گفتگو كرده‌ام . در باب پنجم از اصول سياسى و ادارى و مالى و جنگى و قضائى دولت عباسى بحث كرده‌ام تا معلوم دارم كه در آن روزگار دولت اسلام چگونه اداره ميشد .\r\nدر باب ششم از وضع اقتصادى قلمرو اسلام و پيشرفتهاى مسلمانان در عرصهء زراعت و صناعت و تجارت ياد كرده‌ام . باب هفتم را ببحث از وضع معنوى و فرهنگى و هنرى اختصاص داده‌ام و از بسط علوم نقلى مانند قرائت و تفسير و حديث و فقه و كلام و ادب و اقسام علوم عقلى و تشويقى كه خليفگان و اميران و رجال دولت از مترجمان آثار يونانى ميكردند و هم از انجمنهاى درس و بحث و علاقه‌اى كه مسلمانان در اين دوران بتاريخ و جغرافيا و رياضيات و شيمى و طب نشان ميدادند سخن گفته‌ام و از تاريخ هنرهاى زيبا بخصوص معمارى كه به حق مقياس تمدن ملل بشمار است ياد كرده‌ام . در باب هشتم از طبقات اجتماعى آن دوران و مجالس غنا و طرب و وضع قصور خليفگان و اميران و وزيران و اقسام غذا و لباس و\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nآداب عيدها و رسوم مجالس و روش تهنيت و تسليت و نفوذ زن در اجتماع آن روز گفتگو كرده‌ام .\r\nمايه سرفرازيست كه مجلدات سه گانهء اين كتاب نه فقط در اقطار عرب بلكه در ميان اقوام ديگر نيز مورد توجه قرار گرفته و تاكنون به زبان اردو و انگليسى و اندونزى ترجمه شده است . از خداوند كريم ميخواهم كه مرا باتمام جلد چهارم كه متمم اين سه جلد است موفق دارد و بتوانم خدمتى را كه براى تاريخ درخشان اسلام به عهده گرفته‌ام بانجام برسانم .\r\nقاهره - حسن ابراهيم حسن\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nبنام خداوند جان‌آفرين\r\n\r\nمقدمهء مترجم بر چاپ اول\r\nبنام خدا از پس فراغ از تجديد چاپ جلد اول اين كتاب كه بساليان دراز ناياب بود ترجمهء چاپ جلد دوم را آغاز ميكنم . اجزاى باقيماندهء كتاب شامل تاريخ خلافت عباسى است كه مورخان ، دوران تسلط پارسيانش ناميده‌اند كه در حقيقت با سقوط دولت اموى تسلط عرب منقرض شد و عباسيان از محبوبيت و حق علويان استفاده كردند و قدرت را بدست گرفتند و قدرت ايشان بنفوذ پارسيان و در بعضى دورانها بنفوذ تركان مقيد بود و اين كار بدست داهيه بزرگ تاريخ ابو مسلم خراسانى انجام شد و پارسيان در انتقال قدرت از خاندان جابر اموى به جباران عباسى سهمى بزرگ و مؤثر داشتند . گرچه خلافت بغداد جز در دوران اول كه اين مجلد خاص حوادث آنست غالبا صورتى بيش نبود و قدرت واقعى بدست وزيران و سرداران پارسى و ترك‌نژاد بود ، اما مورخان ، خلافت عباسى را تا سقوط بغداد بدست تركان مغول مستمر ميدانند از اينرو كه همه نو قدرتان كه در اين پنج قرن در قلمرو خلافت بغداد ، در آسياى صغير و غربى و مركزى كر و فرى داشتند و بعضى از آنها قدرت بباقيماندگان خود گذاشتند و تاريخ بغلط يا تساهل عنوان سلسله شاهان بديشان ميدهد به ظاهر خراجگزار بغداد بودند و از خليفه اطاعت ميكردند . فى المثل سلطان غزنوى حكمران ايران شرقى و فاتح هند براى الفى كه ولى امير المؤمنين يعنى خليفه بغداد را والى كند باجى گزاف ميداد و بآستان خلافت خضوع ميبرد . بهر حال واقع همانست و اين ملاحظات حقيقت كار را منقلب نميكند . آنچه مسلم است تاريخ قسمتى از دوران عباسى بحقيقت تاريخ معنوى و فرهنگى و سياسى ايران است كه در طى آن از خاندانهاى مختلف كه هر يك براى تسلط قدرت خويش و تضعيف قدرت بغداد كوشيده‌اند بتفصيل سخن ميرود و هم از كوشش مردم باهوش و پر كار و صبور و موقع‌شناس ايران كه\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nبدوران آرامش و نظم مولود اسلام و آن عدالت و مساوات نسبى كه جانشين جبر مؤبدان و ستم اسپهبدان شده بود فرصت را براى جلوه دادن نبوغ خويش غنيمت شمردند و در استوار كردن كاخ رفيع تمدن اسلامى نصيبى وافر داشتند داستانها ميرود كه هر يك دفترى از مفاخر مردم ايرانست و از اين جهت نيز كتاب حاضر و اجزاى ديگر آن شايسته توجه خاص است و فراغى را كه در كتابخانهء فارسى موجود است پر مىكند و خدا را سپاس كه توفيق اين خدمت عنايت كرد .\r\nاسفند ماه 1337 - ابو القاسم پاينده\r\n\r\n","description":"","footnote":"","page_name":" 8 ","page_number":8},
  {"content":"\r\n\r\n\r\nمقدمهء چاپ دوم\r\nگويا كتاب نيز ، همانند انسان ، دستخوش حادثات دهر است و اسير سرنوشت ، چنان كه اين كتاب و ديگر جلدهاى آن ، در ترجمهء پارسى ، بيشتر دوران عمر ، محكوم به كمياب بودن بود .\r\nسى و چند سال پيش كه جلد اول ، كمى پس از انتشار متن عربى ، جامهء پارسى پوشيد ، در طى چند ماه ، نسخهء آن كمياب شد و اين ، بقياس آنروزگار كه مىبايد كتاب ، دست‌كم سالى چند ، زيب قفسهء كتابفروشيها باشد توفيقى چشمگير بود .\r\nاما تجديد چاپ آن معوق ماند تا سالها بعد كه از نو همراه جلد دوم و سوم ببازار آمد ، اين بار نيز نسخه‌هاى آن زودتر از آنچه انتظار مىرفت جذب بازار شد اما چاپ تازه كه جاى آن خالى بود سر نگرفت و سالها همچنان كمياب بود چندان كه براى چاپ نو ، نسخه آن آسان بدست نيامد .\r\nترجمهء اردو و انگليسى خوش اقبالتر بوده كه در مدتى كمتر از دهسال مكرر چاپ شده . متن عربى نيز توفيقى داشته كه در مدتى كوتاه شمار چاپهاى آن از شش و هفت گذشته . جلد اول تا سوم نيز در اندونزى ترجمه شده اما از شمار چاپهاى آن خبرى بدست نيست و شايد بقياس متن عربى و ترجمهء اردو و انگليسى توان گفت كه در آنجا نيز از موفقيت نسبى بهره‌ور بوده است .\r\nگويا توفيق كتاب از آنجاست كه مؤلف در كار خويش شيوهء ديگر گرفته و بخلاف مورخان كهنه و نو كه غالبشان در يك خط رفته‌اند و به تقليد همديگر تاريخ را در يك « بعد » مشخص ديده‌اند ، تاريخ پرمايه و عبرت‌انگيز\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nنهضت جهانگير اسلام را از زاويه‌هاى گونه‌گون ديده و اين حماسه بزرگ انسانى را از ديدهء سياست و جنگ اقتصاد و فرهنگ و هنر و عادات و رسوم و سازمان ادارى نيز نگريسته و كتابى در خور اهل دقت و نظر ، پديد آورده است .\r\nجلد دوم كه اينك بدست شماست از بنياد حكومت عباسى و دوران اول آن سخن دارد كه در واقع يك كارنامهء پارسى است ، زيرا حكومت خاندان عباس ، عنوان عربى داشت اما نمودارى از قدرت و همت پارسيان بود كه به اميد بنياد حكومت « الرضا من آل محمد » مردانه كوشيدند و بنياد دولت جبار اموى را برانداختند .\r\nالبته رؤياى حكومت عدالت نقش بر آب شد ، اما نفوذ پارسيان بر - حكومت بغداد استوار بود . قتل نامردانهء ابو مسلم و نابود كردن خاندان برمكيان در اين وضع تغييرى نداد و تا اواخر دوران مأمون چنين بود كه دربار عباسى نمودار حكومت پارسى بود و مأمون كه بكمك مردم خراسان امين برادر خويش ، نمودار سلطه عربان را ، برانداخته بود و مرو را مركز خلافت كرده بود برعايت و هم به اشارت ياران پارسى امام هشتم را با عنوان « الرضا من آل محمد » بوليعهدى برگزيد و چون بغداد بشوريد و خليفهء ديگر گرفت ، نامردانه امام را از ميان برداشت و چون نميشد اين نمودار توفيق پارسيان را چون ابو مسلم و جعفر برمكى بدست دژخيم سپرد براى توطئهء فاجعه‌ساز از انگور زهرآلود كمك گرفت .\r\nجانشينان مأمون براى رهايى از نفوذ پارسيان راه نفوذ تركان را هموار كردند كه سر كنگبين صفرا فزا بود و يكصد و سى و چند سال پس از مرگ مأمون بار ديگر بغداد عباسى قلمرو نفوذ پارسى شد و ديلميان يا بويهيان مدتى دراز يكه‌تاز عرصهء قدرت شدند و خليفهء بغداد بازيچهء دستشان بود كه اگر ميخواستند مينهادند يا بر ميداشتند و ميكشتند يا ميل ميكشيدند .\r\nحضور و نفوذ پارسيان ، درى عرصهء سياست اسلام از دوران عباسى قديمتر است و نمودارهاى آن بدوران اول ميرسد . روايتى از حضور زنى كهنسال پارسى محتملا اصفهانى در مكهء مقارن ظهور اسلام سخن دارد ، كه خانهء او محل رفت و آمد مكيان بود ، شايد چيزى همانند باشگاه كه به واردان ، آب آميخته به شيرهء مويز ميداد . يكى از ملوك عجم كه به حكايت گلستان ، طبيبى به حضور مصطفى ( ص ) فرستاده بود ، باحتمال بسيار قوى يكى از پارسيان مقيم يمن ، مستعمرهء پارسى آنروزگار ، بوده كه در زبان عربان عنوان ملك داشته‌اند .\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nحضور هرمز پارسى در پيكار بدر ، نبرد سرنوشت اسلام ، و عبد الرحمان پارسى پسر رشيد در نبرد احد كه بگفته روايت وقتى ضربتى زد ، برسم آن روزگار گفت بگير از جوانمرد پارسى ، و حضور سلمان پارسى او هم اصفهانى در نبرد خندق و محاصرهء طايف كه انديشهء حفر خندق از او بود و هم او عربان را با ابزار قلعه‌كوب بنام منجنيق و دبابه كه يك جور تانك بدوى بود آشنا كرد ، و يكى بنام ابو شاه در حجة الوداع كه از پيمبر خواست خطبهء معروف را براى او بنويسند و پيمبر فرمود براى ابو شاه بنويسيد ، شاهد اين سخن است .\r\nدو كس از پارسيان يمن در روزهاى آخر زندگى پيمبر ، بر ضد اسود عنسى دشمن خطرناك اسلام كه در بستر مرگ انديشهء وى را مشغول داشت ، كودتايى كردند . اسود كه دعوى پيمبرى داشت صنعا را گرفته بود و شهر پارسى پسر باذان ( يا بادام ) را كه پدر و پسر هر دوان يكى از پى ديگرى ، نايب السلطنه يمن بودند كشته بود و زن او را از آن خود كرده بود و پيمبر ، نامه به كسانى از معايف يمن فرستاد ، از جمله فيروز ديلمى و يك پارسىنژاد ديگر بنام بالويه كه همتى كردند و شبانگاه بخانهء مدعى دروغگو ريختند و او را شكم دريدند و چون پيمبر خبر يافت آسوده - خاطر شد و فيروز و همدست او را دعا گفت .\r\nاگر در قلمرو سياست و جنگ چنين بود كه نفوذ پارسيان گاه بود و گاه نبود ، در قلمرو فرهنگ اسلام نفوذ پارسى از دوران اول ريشه‌دار بود و با اطمينان توان گفت كه هيچيك از اقوام مسلمان حتى عربان ، به قدر اين قوم كوشاى صبور بلند همت ، در فرهنگ گسترده و عميق اسلام سهيم نبوده‌اند .\r\nپنجاه و بيشتر كلمهء پارسى كه در قرآن كريم ، شاهكار بزرگ فصاحت قرون هست و كلمات پارسى در اشعار گويندگان پيش از اسلام ، و از جمله اعشى ، نمودارى از پيوستگى پارسى و عرب در قلمرو محاوره و ادب بوده است . قراين قوى هست كه پيمبر ما با زبان پارسى آشنا بوده و در بعضى موارد كلمات پارسى بر زبان وى رفته و بعيد مينمايد كه اين آشنايى فقط در چند جمله يا چند كلمه بوده است . بگفته جاحظ در مدينهء پيش از هجرت چيزى از كلمات پارسى رايج بوده كه نمونه‌اى از آن را در البيان و التبيين انجيل بلاغت عرب آورده است . جملهء معروف سلمان پارسى در مسجد مدينه اربى درگذشت پيمبر و رخداد سقيفه در نكوهش عجولان قدرت‌طلب كه شكافى بزرگ در اسلام انداختند كه گفت : « كرديد و نكرديد » يعنى كارى شد اما نه كار تمام ، بيشتر از آنچه نمودار طغيان خاطر يك\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nپارسى دور از وطن باشد ، نشان ميدهد كه در مدينهء آن روز و در جماعت حاضر مسجد كسانى جز او با كلمات پارسى آشنا بوده‌اند . تعداد فراوان نام‌هاى آشنا كه تركيب پارسى دارد و در كتابهاى طبقات جزو ياران پيمبر آمده مؤيد اين پندار است .\r\nپيوستگيهاى ديرين در اسلام گسترش يافت ، و فراوان بودند پارسيانى كه در قلمرو ادب و لغت عرب يكه‌تازان بنام شدند . اين از شگفتيهاى روزگار است كه كاملترين كتاب نحو زبان عرب را يك پارسىنژاد ، بنام سيبويه بقلم آورد كه مناظرهء وى با كسائى استاد بزرگ نحو و لغت عرب ، او هم پارسىنژاد ، در حضور خليفه بغداد سخت معروف است و باعتراف محققان فن ، حتى عرب‌نژادان متعصب ، بعد از سيبويه كسى چيزى بر كتاب وى نيفزود . اگر به ياد داشته باشيم كه زبان عرب در پيچيدگى و اشكال و فراوانى فروع و دقايق نحو ، چيزى همانند سانسكريت و لاتين كهن است از اهميت قضيه واقف ميشويم .\r\nو گفتنى است كه منظم‌ترين و معتبرترين كتاب لغت عرب اثر فيروزآبادى است كه نامش از نشانش حكايت دارد . و خداوندان نثر هنرى اين زبان ، پارسيانى همانند عبد الحميد كاتب و روزبه معروف به ابن مقفع و ابو حيان توحيدى و بديع الزمان همدانى بوده‌اند و در عرصه‌اى كه معمولا خاص بوميان هر زبان است از آنها سبق گرفته‌اند .\r\nمنظم‌ترين و معتبرترين دفتر حديث پيمبر را پارسىنژادان پرداخته‌اند و از شش مجموعهء معتبر اهل سنت كه بنام « صحاح سته » شهره است ، چهار مجموعه از آن پارسيان است و بسيار كسان از همين نژاد لايق و پركار در قلمرو فقه و تفسير و ديگر علوم دين و ادب و تاريخ و فلسفه و رياضيات و نجوم و هيئت و علوم تجربى پيشروان بنام بوده‌اند كه تذكار نامشان طومارى دراز مىشود يعنى به حق ، عمدهء اين فرهنگ عظيم و گسترده جهانى ، ميراث پارسى است و اگر از بخت بد از فرهنگ پيش از مسلمانى چندان چيزى نمانده ، يا نبوده كه بماند ، بنياد عظيم فرهنگ مسلمانى كه از باد و باران نيابد گزند همه كمبودهاى كهن را كه از سلطهء حكومت‌هاى جبار و بليهء فاصلهء طبقاتى ، زاده بود جبران مىكند و پارسيان را سزد كه به سهم معتبر خود در اين بنيان جاويد ببالند و در كار تحقيق و رواج آن بكوشند و ميراث عظيم نياكان را از گزند بدگويان و بد - انديشان و دشمنان دوست‌نما و دوستان بدتر از دشمن محفوظ دارند و وسوسهء ابليسان آدم‌رو را كه در قبرستان‌هاى فراموش‌شده به جستجوى استخوان‌هاى خاك شده به تكاپو ميروند نقش بر آب كنند .\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nاميد است ، تاريخ سياسى اسلام محرك دلبستگان باشد و راهنماى نسل جوان و تذكار غافلان كه هر چه بيشتر با ميراث پرفروغ و مايهء نياكان مسلمان خويش كه چيزى از مايه‌هاى آن در ظلمات قرون وسطى انگيزه و راه‌گشاى تمدن باشكوه مغرب بوده آشنا شوند و ارج و غناى آن را بشناسند . انشاء اللّه\r\nتيرماه 2537 - ابو القاسم پاينده\r\n\r\n","description":"","footnote":"","page_name":" 13 ","page_number":13},
  {"content":"\r\n\r\n\r\nفهرست مندرجات\r\nجلد دوم عنوان صفحه مقدمهء مؤلف 5\r\nمقدمهء مترجم بر چاپ اول 7\r\nمقدمه مترجم بر چاپ دوم 9\r\nوضع احزاب در دوران آخر اموى 17\r\nاهل جماعت ، شيعه ، خوارج 19\r\nشيعه 19\r\nخارجيان شيعه 20\r\nمرجئه 22\r\nمعتزله 24\r\nاختلاف خاندان اموى 25\r\nبنى هاشم بر ضد بنى اميه 30\r\nتنظيم دعوت عباسى 32\r\nقيام دولت عباسى 33\r\nخلفاى دوران اول عباسى 41\r\nابو العباس سفاح 42\r\nاخلاق و صفات سفاح 44\r\nابو جعفر منصور 48\r\nخلع وليعهد 50\r\nاخلاق و صفات منصور 52\r\nمهدى 58\r\nفتنه‌هاى دوران مهدى 60\r\nصفات مهدى 60\r\nعنوان صفحه هادى 62\r\nكشتار خارجيان و زنديقان 62\r\nقصد خلع هارون 63\r\nهارون الرشيد 66\r\nفتنه‌هاى دوران هارون 66\r\nنكبت برمكيان 68\r\nصفات هارون 74\r\nامين 76\r\nمأمون 78\r\nاوضاع دولت در عصر مأمون 78\r\nصفات مأمون 83\r\nمعتصم 85\r\nحوادث ايام معتصم 86\r\nصفات معتصم 88\r\nالواثق 89\r\nاوضاع حكومت الواثق 89\r\nصفات الواثق 92\r\nنهضت‌هاى سياسى و دينى 95\r\nقلع و قمع بنى اميه 96\r\nعباسيان و ايرانيان 98\r\nعباسيان ميان عرب و ايرانيان 104\r\nراونديان 112\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nعنوان صفحه مقنعيان 114\r\nخرميان 115\r\nعقائد خرميان 116\r\nافشين و مازيار 118\r\nزنديقان 121\r\nعلويان در عرصهء سياست 125\r\nقيام محمد بن عبد اللّه بن حسن در حجاز 126\r\nابراهيم چگونه بعراق رفت ؟ 131\r\nچرا قيام نفس زكيه به جائى نرسيد ؟ 134\r\nقيام حسين بن على بن حسين 138\r\nقيام يحيى و ادريس بن عبد اللّه 140\r\nخروج محمد بن جعفر و قاسم بن ابراهيم 141\r\nكشاكش در ميدان سخن 143\r\nشاعران عباسى 145\r\nكشاكش در ميدان علم كلام 146\r\nاختلاف در خاندان علوى 148\r\nنفوذ علويان در فرقهء معتزله 150\r\nاهل سنت 154\r\nكشمكش‌هاى سياسى 156\r\nعباسيان از پس برمكيان 167\r\nفتنهء امين و مأمون 169\r\nوليعهدى امام رضا ( ع ) 173\r\nنفوذ تركان در خلافت عباسيان 179\r\nروابط خارجى 185\r\nمصر 187\r\nولايت مغرب 190\r\nابراهيم بن اغلب 194\r\nعبد اللّه اول 196\r\nزيادة اللّه اول 197\r\nفتح جزيرهء سيسيل 198\r\nمحمد اول 199\r\nدولت ادريسيان 200\r\nادريس دوم 201\r\nروابط عباسيان با اندلس 202\r\nهشام و حكم اول 207\r\nعبد الرحمن اوسط 211\r\nعنوان صفحه روم شرقى 213\r\nهندوستان 219\r\nسازمان دولت 221\r\nخلافت 222\r\nوزارت 224\r\nدبيرى 230\r\nحاجبى 230\r\nحكومت ولايات 231\r\nديوانها 234\r\nبريد 235\r\nنگهبانى 236\r\nسپاه 237\r\nدارائى 239\r\nقضا 252\r\nرسيدگى به مظالم 257\r\nمحتسب 259\r\nوضع اقتصادى 261\r\nزراعت 262\r\nصناعت 265\r\nتجارت 267\r\nفرهنگ و هنر 275\r\nعلم در غير عرب 276\r\nعلوم نقلى و علوم عقلى 279\r\nعلم قرائت 279\r\nتفسير 280\r\nحديث 284\r\nفقه 285\r\nعلم كلام 288\r\nنحو 290\r\nشعر 291\r\nادب و نويسندگى 295\r\nعلوم عقلى 296\r\nترجمه 296\r\nانجمن‌هاى درس و بحث 298\r\nتاريخ 299\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nعنوان صفحه جغرافيا 301\r\nنجوم و رياضيات و شيمى 301\r\nطب 303\r\nهنر 305\r\nبناى بغداد 308\r\nبناى سامره 316\r\nقرطبه 317\r\nاوضاع اجتماعى 319\r\nطبقات مردم 320\r\nطبقات جماعت در مصر و اندلس 323\r\nعنوان صفحه مجلس غنا و طرب 325\r\nقصور خليفگان 334\r\nغذا 337\r\nلباس 340\r\nمقام زن 342\r\nمراسم عيد 345\r\nنوروز و مهرگان 346\r\nتشريفات عباسيان 348\r\nمراسم عروسى 351\r\nسرگرمى و وقت‌گذرانى 352\r\n\r\n","description":"","footnote":"","page_name":" 16 ","page_number":16},
  {"content":"\r\n\r\n\r\nوضع احزاب در دوران آخر اموى\r\n\r\n","description":"","footnote":"","page_name":" 17 ","page_number":17},
  {"content":"\r\n . \r\n","description":"","footnote":"","page_name":" 18 ","page_number":18},
  {"content":"\r\n\r\n\r\nاهل جماعت شيعه خوارج\r\nوقتى پيغمبر بجوار پروردگار رفت مهاجر و انصار در كار اختلاف كردند و عاقبت كار بر ابو بكر قرار گرفت ولى بسيارى كسان چون عباس عم پيغمبر و طلحه و زبير ، دو مسلمان قديمى و متنفذ و بسيارى ديگر از وجوه مسلمانان كه دل با على ع داشتند به دو پيوستند و كار اختلاف بالا گرفت و زمينه براى تقسيم مسلمانان باهل جماعت و شيعه آماده شد\r\nاهل جماعت آن گروه از مسلمانانند كه بخلافت شيخين يعنى ابو بكر و عمر و پس از آنها عثمان رضايت داده‌اند و وقتى دولت اموى استقرار يافت از آن اطاعت كرده‌اند .\r\nدر حقيقت اين گروه با دولت‌هاى وقت هم‌آهنگ بوده‌اند . طوايف ديگر چون شيعه و خوارج غالبا بر ضد قدرتهاى وقت قيام ميكرده‌اند و در قرون اول اسلام بكسب قدرت و تشكيل دولت موفق نشده‌اند ، و تا مدتها مورد تعقيب و زجر دولتها بوده‌اند .\r\n\r\nشيعه\r\nهمه كسانى كه عقيده دارند خلافت حق خاندان پيغمبر است و از پس مرگ وى على به حق وصايت و وراثت جانشين وى بود و اين حق در خاندان على موروثى است شيعه ناميده ميشوند كه آنها نيز طوايف مختلف دارند بعضى فرق شيعه عقيده دارند كه امامان معصومند و صفات خدائى در آنها جلوه كرده و هر كه جز اين معتقد باشد از دين بيرون شده است . اين گروه بتأييد نظر خويش گويند كه على نخستين كس از مردان بود كه مسلمان شد و كوششى كه در راه اعتلاى كلمه اسلام كرد چنان بود كه بعد از پيغمبر هيچكس همطراز او نبود و هم از پيغمبر احاديثى روايت ميكنند كه ضمن آن از حرمت خاندان على و حق امامت وى ياد شده است .\r\nاهل جماعت پنداشته‌اند كه نظريه وصايت از مبدعات ابن سبا بود كه ميگفت چنان كه محمد ص ختم پيمبران است على ع نيز ختم وصيان است . نظريه حق الهى و موروثى نيز از افكار ايرانيان قديم كه در جنوب عربستان نفوذ داشتند اقتباس شده است .\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nيك نظر بحوادث تاريخ تشيع در دوران تسلط امويان نشان ميدهد كه فاجعه كربلا ( 61 ه ) صف شيعيان را متحد كرد و آنها را براى انتقام خون حسين ع بهيجان آورد و تشيع را كه تا آن روزگار يك نظريه دينى و سياسى بود در دلها نفوذ داد و زمينه را براى بسط و استقرار آن فراهم آورد . مذهب شيعه بعد از حادثه كربلا در ميان ايرانيان كه ميپنداشتند با حسين ع رابطه خويشاوندى دارند نفوذ خارق العاده يافت ميگفتند خلافت پيمبر حق اوست زيرا پاك‌ترين خون عرب و ايرانى در وى بهم آميخته است .\r\nعبد الله بن زبير كه به حكم تقدم اسلام پدر خويش داعيه خلافت بسر داشت پس از حادثه كربلا فرصت را براى انجام مقاصد سياسى خود مناسب شمرد و بدستاويز خونخواهى حسين ع قيام كرد و براى امويان دردسرهاى بسيار فراهم آورد . مختار بن ابو عبيد ثقفى كه طرفدار امامت محمد بن حنفيه فرزند على ع بود نيز از فرصت استفاده كرد و بنام انتقام كربلا سر برداشت گروه توبه‌كاران يعنى آن دسته از مردم كوفه كه حسين ع را بقيام و سفر عراق تشويق كرده بودند و نامه‌هاى فراوان به دو نوشته بودند و هنگام كار از يارى وى دريغ كرده بودند و از پس قتل وى پشيمان شدند و عنوان توبه‌كاران را براى خود انتخاب كردند به دو پيوستند و با عبيد الله بن زياد والى اموى عراق كه عامل مؤثر قتل حسين ع بود جنگيدند و او را كشتند و آن جنگها كه متعاقب اين حادثه ميان نيروهاى اموى و نيروى مختار رخ داد و طبعا او را ضعيف كرد به عبد الله بن زبير و برادر او مصعب فرصت داد كه مختار رقيب خطرناك خود را از ميان بردارند و بر عراق و حجاز و مصر مسلط شوند . گرچه امويان بعدها ابن زبير را از ميان برداشتند اما حادثه كربلا براى آنها بسيار گران تمام شد و پيوسته از اين غفلت بزرگ كه اركان دولتشان را متزلزل كرد و از عوامل مؤثر سقوطشان بود اظهار ندامت ميكردند .\r\n\r\nخارجيان شيعه\r\nاز جمله دسته‌هائى كه بر ضد امويان قيام كردند خارجيان بودند كه نخست از طرفداران على ع بشمار ميرفتند و در جنگ صفين كه فيروزى\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nنزديك بود و معاويه با خدعهء حكميت از سقوط قطعى نجات يافت و على باصرار ياران فريب‌خوردهء خويش بناچار حكميت را پذيرفت ، از او جدا شدند و بر ضدش قيام كردند . خارجيان عقيده داشتند كه خلافت ابو بكر و عمر صحيح بود و عثمان در سالهاى اول بطريق صواب ميرفت و على تا هنگام قبول حكميت به حق بود اين فرقه در حقيقت طرفداران دموكراسى افراطى بودند و ميگفتند هر عرب نژاد آزاد خليفه پيمبر تواند شد . بعضى خارجيان اين نظريه را تعديل كردند ، بجاى عرب و آزاد بودن اسلام و عدالت را شرط خلافت ميشمردند و همين كه بسيارى مسلمانان غير عرب بصف خارجيان پيوستند باز تغيير ديگرى در نظريه ايشان رخ داد . گفتند هر مسلمانى چه بنده چه آزاد بخلافت تواند رسيد و با اين ترتيب نظريه خارجيان با مذهب شيعه كه خلافت را حق موروثى على ع و خاندان وى ميشمارد اختلاف بسيار يافت .\r\nآن نارضائى سخت كه مسلمانان از رفتار ناشايست بيشتر خليفگان اموى و بىاعتنائى آنها باصول مسلمانى داشتند در تهييج شيعيان و تقويت خارجيان و مسلمانان ايرانى نژاد كه بدل خواستار سقوط دولت عرب و تجديد افتخارات خويش بودند تأثير فراوان داشت و خارجيان با استفاده از اين نارضائيها بحمايت مخالفان بنى اميه قيام كردند .\r\nاصول عقايد خارجيان معلوم ميدارد كه اين گروه متعصب درباره مخالفان خود افكار بسيار افراطى داشته‌اند تا آنجا كه مخالفان مسلمان خود را با كافران و بت‌پرستان همانند ميدانسته‌اند و هرجا فرصتى بوده همه را بيدريغ از دم تيغ ميگذرانيده‌اند بنا بر اين عجب نيست اگر در كار پيكار سخت بودند و در راه مبادى خويش از جان‌بازى دريغ نداشتند . خارجيان در شجاعت و قهرمانى ضرب المثل بودند و مدتهاى دراز موجب زحمت امويان بودند و براى مسلمانان خسارات فراوان مالى و جانى فراهم آوردند .\r\nتعصبى كه در عقايد خويش داشتند و شجاعتى كه در دفاع به كار ميبردند ايشان را مردمى\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nهول‌انگيز كرده بود و از شجاعت و مقاومتشان حوادث افسانه‌وش در تاريخ دولت اموى مانده است ، از جمله نقل كرده‌اند كه چهل تن خارجى يك گروه دو هزار نفرى از سپاه عبيد الله بن زياد را تار و مار كرد .\r\nدر دوران مروان آخرين خليفه اموى ( 127 - 132 ه ) خطر خارجيان بزرگ شد كه فرصت اختلاف امويان را غنيمت شمردند و به پيشوائى ضحاك بن قيس شيبانى قيام كردند و عراق را بخطر انداختند و كارشان چنان بالا گرفت كه با قتل ضحاك رهبر خارجيان ، شورش ايشان آرام نشد و بار ديگر به پيشوائى ابو حمزه خارجى در حجاز و حضرموت قيام كردند ولى مروان بن محمد اموى ابو حمزه را در هم شكست و بكشت و از آن پس بدوران بنى اميه قيام خارجيان قوام نگرفت .\r\n\r\nمرجئه\r\nاكنون درباره يكى از فرق اسلامى كه نفوذ آن در توجيه سياست اسلام از شيعيان و خارجيان كمتر نبود يعنى فرقه مرجئه كه در نيمه دوم قرن اول هجرى تحت نفوذ عناصر و افكار مسيحى در دمشق پديد آمد گفتگو ميكنيم .\r\nمرجئه بر خلاف خارجيان عثمان و على و معاويه و يارانشان را بكفر منسوب نميدارند و ميگويند هر كه به وحدانيت خدا ايمان دارد هر گناهى مرتكب شود و هر عقيده‌اى اظهار كند كافرش نتوان گفت . اين قضيه مربوط بخداست كه روز رستاخيز درباره آن قضاوت خواهد كرد . كلمه مرجئه از مايه ارجاء بمعنى تاخير است . در حقيقت اينان قضاوت درباره فرق مختلف اسلام را تا هنگام رستخيز و قضاوت الهى مؤخر ميدارند و در اين باب قضاوتى نميكنند .\r\nيكى از مسائل پيچيده آن عصر قضيه نو مسلمانان بود و مرجئه در كار توفيق قضاياى مورد اختلاف ميان عرب و مسلمانان غير عرب نقش مهمى داشتند زيرا در آن ايام كه شدت اختلاف در كار خلافت سستى گرفته بود اين قضيه كه با مسلمانان نواعتقاد چگونه\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nبايد رفتار كرد از مشكلات بزرگ حكومتى و سياسى وقت بود . مرجئه ميگفتند دولت حق ندارد با نو مسلمانان مانند كافران رفتار كند كه اينان مسلمان شده‌اند و از همه حقوق و وظايف مسلمانان بهره‌ورند و بتبعيت از عقيده خويش از قيام بر ضد دولتى كه از نو مسلمانان نيز جزيه طلب ميكرد و ميگفت اينان براى فرار از جزيه به ظاهر رو بمسلمانى كرده‌اند دريغ نداشتند . بنا بر اين عجيب نيست اگر از پس آن خشونتها و شدت عملها كه عمال دولت اموى در ماوراء النهر كردند اين فرقه مذهبى اعلام كرد كه خون بيگناهان را نبايد ريخت و هر كه مسلمان است از حقوق مسلمانى بهره‌ور است . خلاصه سخن آنكه مرجئه مدافعان مساوات اسلام بودند و از انحراف امويان كه تعصب قديم عرب را زنده كرده بودند عيبجوئى ميكردند بىگفتگو قسمت اعظم پيروان حارث بن سريج كه بپيشوائى فرقه مرجئه در ماوراء النهر بر ضد امويان بشوريدند چنين فكر ميكردند . وى ميپنداشت مهدى موعود است و خدايش برانگيخته تا مظلومان را خلاص كند بدين جهت علم طغيان بر ضد بنى اميه برافراشت و مدتها با اين مردم جابر كه در جمع‌آورى جزيه از بندگان خدا انواع مظالم را مرتكب ميشدند جنگ داشت . هدف حارث پيشواى مرجئهء ماوراء النهر اين بود كه مسلمانان بتبعيت قرآن و سنت پيمبر بازآيند و دولتى انتخاب كنند كه اكثريت از آن خشنود باشند و چون مردم از مظالم امويان سخت نارضا بودند به زودى كار وى بالا گرفت و همه شهرهاى ساحل سيحون را بگشود . آنگاه در برابر سپاه اسد بن عبد الله قسرى كه از جانب امويان حكومت خراسان داشت تاب مقاومت نياورد و شهرهاى گشوده را از دست داد و به داخل ماوراء النهر متوارى شد ( 118 ه ) سپس وليد دوم خليفه اموى در نتيجه وساطت نصر بن سيار والى جديد خراسان بر وى بخشود ولى حارث نياسود و كمى بعد سر بطغيان برداشت و به يمنيان مقيم خراسان كه از وضع موجود خوشدل نبودند پيوست و نصر بن سيار را از مرو پايتخت خراسان بيرون كرد سپس با همدستان خويش يعنى يمنيان راه خلاف گرفت و تا هنگام مرگ وى بسال 128 ه اين\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nاختلاف دوام داشت در حقيقت شورش حارث از نارضائى مردم از رفتار امويان مايه ميگرفت و عقايد فرقه مرجئه نيز مؤيد وى بود .\r\n\r\nمعتزله\r\nنفوذ قدريان يا معتزليان از فرق ديگر در توجيه سياست اسلام كمتر نبود فرقه معتزله در سرزمين عراق پديد آمد كه گهواره تمدن سامى و پارسى و بوته تمدن‌هاى قديمى بود و در عصر عباسيان مقر حكومت و مركز علم و سياست شد .\r\nمعتزليان را قدرى نيز گويند از اين رو كه بآزادى اراده انسانى معتقد بودند اصول عقايد معتزليان يگانگى خدا و عدل و وعيد و اعتقاد بمرحله‌اى ميان ايمان و كفر و امر بمعروف و نهى از منكر بود . معتزليان برعكس شيعيان و خارجيان و مرجئه در آغاز كار يك فرقه مذهبى بودند كه در كار سياست دخالتى نميكردند ولى عاقبت آنها نيز بعرصه سياست كشانيده شدند و درباره امامت و شرايط امام بحث آغازيدند معتزليان در كار آزادى اراده از عقايد شيعيان مايه گرفتند كه بنيان‌گزار آزادى اراده امامان شيعه بودند و هم معتزليان بتقليد شيعيان ، پيشوايان مذهب خويش را امام ميخواندند .\r\nوجه اشتراك ميان عقايد شيعه و معتزله بسيار است . از جمله عقيده‌اى كه شيعيان دارند و گويند امام منتظر براى بسط عدل و رواج توحيد ظاهر مىشود عينا عقيده معتزليان است . شيعيان زيدى كه معتقد بامامت زيد بن على هستند در بسيارى عقايد خود با معتزليان متفقند . در كار امامت ، عقايد معتزله با خارجيان متفق است كه گويند قرشى بودن شرط امامت نيست و امام از غير قريش نيز تواند بود و هم نصب امام را واجب ندانند . اين نكته در اصول عقايد معتزليان هست و هم از شعار خارجيان كه بعد از حكميت بانگ لا حكم الا الله برداشتند مفهوم مىشود .\r\nخارجيان در بيشتر شورشها كه بر ضد امويان داشتند و صفحات تاريخ اسلام را\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nخونين كردند از عقايد معتزليان مايه ميگرفتند ، كه مردمى منظم و خوشفكر بودند و در استنتاج قضايا از مبادى به صورت منطقى هنرى فوق العاده داشتند و عقايدشان با تمايلات خارجيان مطابقتى عجيب داشت .\r\nاز اينجا ميتوان دريافت كه اين فرق مذهبى در زوال دولت اموى تاثير فوق العاده داشتند كه معتقد بودند پيكار با امويان بمنزله جهاد است و براى تأييد نظر خويش برفتار يزيد اول و يزيد دوم و وليد دوم از خليفگان اموى كه آشكارا مبادى اسلام را خرق كردند و پسر پيمبر را كشتند و حرمت مدينه را نگه نداشتند و گروهى از بدريان را در حره به خون كشيدند و بر خلاف اصل برابرى براى دور ماندن از مردم ، دربان و اطاقك پديد آوردند ، بر اين رفتار بسيار زشت استناد ميكردند .\r\n\r\nاختلاف خاندان اموى\r\nاختلافات خاندان اموى را كه در نتيجه رقابتهاى شخصى پديد آمده بود از علل مهم سقوط دولت ايشان بايد شمرد . چنان كه ميدانيم نخستين اختلاف مسلمانان در قضيه امامت پديد آمد و فرقه‌هاى بسيار پديد آورد كه اسلام را از جريان اصلى منحرف ساخت . امويان كه شام را مقر حكومت خود كرده بودند در نتيجه دهاى معاويه بقدرت رسيده بودند از آنهنگام كه حسن بن على در نتيجه خيانت و بدرفتارى ياران خود به صلح با معاويه ناچار شد ، قدرت اسلام از مدينه و كوفه بدمشق افتاد و در راه قدرت‌نمائى امويان مانعى نماند مگر آن قيام‌ها كه گاه و بيگاه از طرف بعضى مدعيان خلافت ميشد و بسرعت سركوب ميشد . امويان ميپنداشتند كه پس از خليفگان سه گانه ابو بكر و عمر و عثمان خلافت حق ايشان است كه خويشاوندان عثمانند و خونخواهى وى كه پنداشتند بستم كشته شده خاص ايشانست . اين گروه صاحب قدرت در ميان مسلمانان دستجات مخالف نيرومند داشتند كه از جمله اهل مدينه يعنى انصاريان يمنىنژاد بودند كه از روزگار ديرين امويان قرشى را دشمن داشتند و آنها را غاصبان قدرت ميشمردند . خاصه پس از جنگ حره\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nكه ضمن آن بفرمان يزيد بسيارى از اهل مدينه و گروهى از پيران قوم كه اغلب بدريان و فخر قبايل بودند كشته شدند و شاميان اموى نژاد از قتل و غارت و هتك ناموس در مدينه دريغ نكردند ايندشمنى ديرين كه ممكن بود بمرور زمان سستى گرفته باشد بشدت زنده شد و هم گروه شيعيان كه ياران و دوستداران خاندان پيمبر بودند و خلافت را حق على و اعقاب وى ميدانستند و خارجيان كه ميگفتند خلافت منصبى است كه هر مسلمانى بدان تواند رسيد و همين كه اعتقاد اكثريت مسلمانان از خليفه سلب شد خود به خود منعزل است اين دو گروه را در شمار دشمنان بنى اميه نام بايد برد . نگفته پيداست كه غير از اين فرقه‌ها گروه بسيارى از مسلمانان كه بىاعتنائى امويانرا نسبت باسلام عيان ميديدند از حكومت ايشان دلخوشى نداشتند .\r\nدر مقابل اين وضع خطرناك خاندان اموى از داخل نيز متحد نبود . بخصوص آن سياست شوم تعدد وليعهد كه بعضى خليفگان پيش گرفتند و دو تن را وليعهد خويش ميكردند كه يكى پس از ديگرى زمامدار شود رقابتهاى نهانرا عيان كرد و زمينه را براى آن توطئه‌ها كه هرجا قدرت هست بناچار هست بهتر فراهم كرد در حقيقت اين خاندان جبار كه بنام خلفاى پيمبر قدرت را بدست داشتند حاكمان مستبدى بودند كه قدرت را بر اساس وراثت باعقاب خويش ميسپردند و بدين طريق اصولى را كه در دوران خلفاى راشدين در كار انتخاب خليفه متبع بود زير پا گذاشتند .\r\nسياست تعدد وليعهد در تضعيف دولت اموى اثرى عجيب داشت بمحض اينكه كار بر خليفه جديد مستقر ميشد بصدد ميافتاد وليعهد دوم را خلع كند و فرزند خود را وليعهد كند . نگفته پيداست كه اين كشاكش بافراد خاندان اموى محصور نمىماند و طبعا افسران و فرماندهان و همه رجال دولت در آن دخالت داشتند و هر يك باقتضاى هوسها و مقاصد خود از جانبى تقويت ميكردند و كار تفرقه و خلاف بالا ميگرفت و طبعا اگر توفيق يار خليفه نميشد همين كه وليعهد دوم بخلافت مىرسيد از مخالفان ديرين\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nانتقام ميگرفت و از كارهاى دولتى دورشان ميكرد و كانون تفرقه هميشه مشتعل بود .\r\nاز خليفگان اموى نخست معاويه بود كه روش خلافت موروثى را پديد آورد ، مروان - ابن حكم نخستين كس بود كه دو وليعهد معين كرد و براى دو كس از فرزندان خويش بيعت گرفت كه يكى پس از ديگرى عهده‌دار خلافت شوند . عبد الملك مروان وصيت پدر را محترم نداشت اما روش او را متبع داشت ، ميخواست برادر خويش عبد العزيز را از وليعهدى خلع كند و دو فرزند خود وليد و سليمان را بولايتعهد برگزيند اما مرگ عبد العزيز اين مشگل را از پيش برداشت و بخلع وى حاجت نيفتاد . وليد بن عبد الملك نيز در اين طريقه غلط كه تخم رقابت و كينه را در خاندان اموى افشانده بود از پدر خويش تبعيت كرد كه ميخواست برادر خود سليمانرا خلع كند و فرزند خود عبد العزيز را بجاى او نصب كند ؛ اما در اين كار توفيق نيافت و چون خلافت بسليمان رسيد از كسانى كه در كار خلع وى با وليد همداستانى كرده بودند به سختى انتقام كشيد . از جمله كسانى كه در معرض انتقامجوئى وى قرار گرفتند محمد بن قاسم بود كه سند را براى امويان گشود و هم قتيبة بن مسلم كه ماوراء النهر را باطاعت ايشان آورده بود . حجاج بن يوسف كه او نيز در گناه موافقت با خلع سليمان شريك بود پيش از خلافت وى بمرد اما سليمان از خاندان وى ببدترين وضعى انتقام گرفت .\r\nتعصب قبايل نيز كه در دوران اسلام و زير نفوذ تعليمات آن سستى گرفته بود و از سوء سياست امويان با قوتى تازه آشكار ميشد از عوامل ضعف و سقوط دولت اموى بود .\r\nچنان كه ميدانيم پيش از بعثت رسول اكرم قبايل مختلف عرب از تعصب قبيله سرشار بودند ، اسلام برضد تعصب قبيله و ايجاد وحدت و الفت ميان همه مسلمانان كوششهاى بسيار كرد كه جامعه اسلامى را جانشين جامعه قبايلى كند و قبايل عرب كه در تعليمات اسلام عرصه و هدف تازه‌اى يافته بودند برشته وحدت دينى پيوستند و از قبايل مختلف كه تا ديروز دشمن يكديگر بودند جامعه‌اى بزرگ و نيرومند بوجود آمد .\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nوقتى پيمبر بجوار پروردگار رفت ، طوايف عرب با تذكار مفاخر قبيله براى جانشينى وى مسابقه آغاز كردند و خوى ديرين جلوه كرد ، به همين سبب بود كه بسيارى قبايل عرب پس از وفات رسول اكرم از اسلام برگشتند و بر ضد تسلط قريش بشوريدند چنان كه وحدت و بقاى اسلام بخطر افتاد اما ثبات راى ابو بكر و غيرت وى در دفاع از وحدت اسلام فتنه‌هاى بزرگ را در مشيمه خفه كرد و اسلام از خطر بزرگى كه كيان آن را تهديد ميكرد رهائى يافت .\r\nروح تعصب و تفوق‌جوئى قبايل كه همچنان بيدار بود پس از مرگ يزيد پسر معاويه يك بار ديگر فرصت خودنمائى يافت . اما اين جلوه تعصب قديم چنان قوى نبود كه دولت اموى را بخطر افكند زيرا امويان تازه‌نفس كه براى تجديد قدرت از دست رفته از تعصب قديم مايه ميگرفتند هنوز چندان قدرت داشتند كه مخالفان خود را سركوب كنند .\r\nبدوران خلافت عمر بن عبد العزيز دولت اموى قوتى از نو گرفت كه عمر بن عبد العزيز مردى پارسا و دادگر بود و در همه دوران كوتاه خلافت خود باصلاح آن فسادها كه خليفگان سلف پديد آورده بودند كوشش ميكرد و بيشتر نارضائى عناصر آشوبگر را از ميان برد كه تعصب نداشت و عمال و واليان خويش را بدون رعايت ملاحظات طائفگى باقتضاى لياقت و كفايتشان برميگزيد و در نتيجه ملايمت و اعتدال وى آن رقابت بزرگ كه از قديم ميان طايفه كلب و قيس و هم طوايف جنوبى و شمالى وجود داشت و بساليان اخير در نتيجه جانبدارى خليفگان قوت گرفته بود سستى گرفت و آن طوفانهاى شديد كه زائيده اختلاف و رقابت قبايل بود و دولت اموى را بارها تا پرتگاه سقوط برد و عاقبت هم بسقوط داد تا حدى آرام شد .\r\nشدت اختلاف قبايل كه وحدت جامعه عربى را بخطر انداخت از پس مرگ معاويه آغاز شد كه مادر يزيد از طايفهء بنى كلب بود و آنها به زمان يزيد در دولت اموى منزلت و نفوذ خاص يافتند و طبعا طايفه قيس كه با كلبيان از ديرباز رقابت داشتند بپيشوائى\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nضحاك بن قيس فهرى بعبد الله بن زبير دشمن بزرگ امويان پيوستند كه داعيه خلافت داشت و براى سقوط دولت اموى ميكوشيد . تصادم مرج راهط كه بسال 65 هجرى رخ داد در حقيقت نشانى از كشاكش قبايل مضرى شمالى با قبايل جنوبى يمنى بود و در نتيجه همين تصادم شعله تعصب ميان قبايل جنوب و شمال در همه ولايتهاى عرب‌نشين خاصه خراسان كه عربهاى مقيم آن بسيار بودند سر برداشت . بعد از وفات عمر بن - عبد العزيز كه خلافت بيزيد بن عبد الملك رسيد ( 101 - 105 ه ) بار ديگر تعصب و اختلاف قبايل جنوبى و شمالى سختى گرفت . يزيد كه خود مانند همه امويان از قبايل شمالى بود از اين تعصب و اختلاف دور نماند و بر ضد يمنيان ، جانب مضريان گرفت و كار كشاكش بالا گرفت تا آنجا كه يزيد بن مهلب بن ابى صفره كه از طوايف يمنى بود و از خدمتگزاران بزرگ دولت اموى بشمار ميرفت و نفوذ وى در دولت اموى چون برمكيان در دولت عباسيان بود ، با افراد برجسته خاندان خود بقتل رسيد و قتل وى آتش تعصب را در جان قبايل يمنى فروزان كرد و كينه ايشان بر ضد امويان سخت شد ، از آن هنگام يمنيان براى دولت اموى خطرى بزرگ شدند و در سقوط اين دولت نقش مؤثر داشتند .\r\nقتل خالد بن عبد الله قسرى والى عراق كه بدوران هشام بن عبد الملك و اشاره وى انجام شد در تحريك كينه قبايل يمنى سخت مؤثر افتاد تا آنجا كه مورخان عقيده دارند قتل خالد سقوط دولت اموى را تسريع كرد زيرا يمنيان كه قتل خاندان مهلب را از ياد برده بودند از قتل خالد كه پيشواى آنها بود سخت برآشفتند و برهبرى فرزند وى يزيد بن خالد در دمشق سر بطغيان برداشتند ، يمنيان فلسطين نيز بهمدلى ايشان بر ضد امويان شورش آغاز كردند و آنگاه بسليمان بن هشام بن عبد الملك پيوستند و خواستار خلع مروان بن محمد آخرين خليفه اموى شدند .\r\nوضع تعصب قبايل در شام چنين بود كه براى شورش و طغيان زمينه مناسب داشت\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nكه بيشتر قبايل مقيم شام يمنيان بودند و شايد به همين دليل بود كه مروان پايتخت خويش را از شام بجزيره منتقل كرد كه بيشتر قبايل مقيم آن قيسيان بودند كه پشتيبان دولت وى بشمار ميرفتند بدينسان تعصب قبايل و اختلافات مولود آن دولت بنى اميه را ضعيف كرد و بانقراض كشانيد .\r\n\r\nبنى هاشم بر ضد بنى اميه\r\nاز پيش گفتيم كه قتل حسين ع مسلمانان را بهيجان آورد و صف شيعيان را متحد كرد و قوت دعوت علويان را بيفزود و دشمنى ديرين علويان و امويان را سخت‌تر كرد كه بر ضد امويان جرىتر شدند و در سراسر قلمرو اسلام قيام و فتنه آغاز كردند . آنگاه قضيه انتقال خلافت از خاندان على ع بخاندان عباس بدست ابو هاشم بن محمد بن - حنفيه پيشواى شيعهء كيسانى رخ داد . اجمال قضيه آنكه سليمان بن عبد الملك خليفه اموى بسال 98 هجرى ابو هاشم را بنزد خويش دعوت كرد و مقدم وى را گرامى داشت و بدوستى وى تظاهر كرد اما نيت قتل وى را بدل داشت كه از قيام و دعوت او بيمناك بود بدينجهت هنگام بازگشت يكى را مأمور كرد تا در حميمه كه دهكده‌ايست ميان سرزمين شام و حجاز و در آنروزگار مقر محمد بن على بن عبد الله بن عباس بود ابو هاشم را مسموم كند . گويند ابو هاشم همين كه اجل را معاينه ديد محمد بن على را خواست و اسرار دعوت هاشميان را با او در ميان نهاد و حق خلافت خويش را به دو واگذاشت و نام دعوتگران علوى را كه مقيم كوفه بودند بر او فاش كرد و نامه‌هايى به دو داد كه بايشان تسليم كند .\r\nبدينسان خلافت از علويان به عباسيان منتقل شد اكنون اين سئوال پيش ميآيد كه چرا ابو هاشم از خاندان خود چشم پوشيد و ميراث خويش را بعموزادگان عباسى گذاشت البته به ياد داريد كه هنگام وفات پيمبر مسلمانان از هاشميان جز على و فرزندان وى كسى را نامزد خلافت نكردند و آن هنگام كه درباره خلافت گفتگو بود افكار متوجه عباس\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nعموى پيمبر نشد كه وى از متقدمان اسلام نبود فقط گفتند ابو سفيان از پس بيعت ابو بكر نزد عباس آمد و گفت دست بيار تا با تو بيعت كنم و عباس ابا كرد . از پس اين حوادث مناسبات هاشميان علوى و عباسى بر دوستى و صفا بود و دو خاندان بر ضد دشمن مشترك يعنى امويان همسخن بودند تا آن هنگام كه ابو هاشم علوى حق خويش را به عباسيان وا گذاشت . گوئى در آخر قرن اول هجرى عباسيان از لحاظ سياسى بيش از علويان فعاليت داشتند و بنفوذ و قدرت بيشتر متمايل بودند . شايد ابو هاشم پنداشته بود كه در خاندان وى كسى نيست كه به وظايف بسط دعوت قيام تواند كرد . شايد اختلاف ميان عقايد شيعه كيسانى كه پيروان ابو هاشم بودند با عقايد شيعه امامى كه ياران اولاد فاطمه بودند ، علت حقيقى اين انصراف بود كه ابو هاشم عموزادگان عباسى را بر خويشان علوى مرجح شمرد . نكته اينجاست كه رأى ابو هاشم را كه يكى از علويان بود رأى همه علويان تلقى نميتوان كرد زيرا گروه بسيارى از ايشان همچنان بترويج فرقه شيعه امامى اشتغال داشتند و پس از قيام دولت عباسى بر ضد آن برنخاستند بنا بر اين تعبير مورخان كه عمل ابو هاشم را بمنزله انتقال حق خلافت از خاندان علوى بخاندان عباسى ميشمارند از دقت و صحت بدور است .\r\nمسعودى مورخ بزرگ اسلام درباره انقراض دولت امويان گويد : \" يكى از پيران و مطلعان بنى اميه را از پس سقوط ملكشان پرسيدند : علت انقراض دولت شما چه بود ؟\r\nگفت : ما بهوسهاى خويش از انجام كارهاى لازم بازمانديم و بر رعيت ستم كرديم كه از انصاف ما نوميد شدند و آرزومند سقوط ما بودند در كار خراجگيران ما كارشكنى شد كه از ما بريدند و قلمرو ما به ويرانى كشيد و بيت المال تهى شد . به وزيران خويش اعتماد كرديم و مقاصد خود را بر مصالح ما مقدم داشتند و كارهاى مهم را در نهان بصوابديد خويش فيصله دادند . مقررى سپاه عقب افتاد و از اطاعت ما سر پيچيدند ، دشمنان ما بهمكارى دعوتشان كردند كه با آنها بر ضد ما همداستان شدند و چون ياران ما اندك\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nشدند از سركوبى دشمنان خويش عاجز مانديم بيخبرى از مجارى امور بزرگترين علت انقراض دولت ما بود . \"\r\n\r\nتنظيم دعوت عباسى\r\nمحمد بن على عباسى كه پس از وصيت ابو هاشم عنوان امام يافت ميدانست كه انتقال دولت از خاندانى بخاندان ديگر محتاج زمينه‌سازى و آماده كردن افكار است و كوششهاى بيمقدمه بشكست منجر مىشود .\r\nوى در آغاز دعوت بپيروان خود دستور داد كه مردم را به ولايت اهل بيت بخوانند و از كسى نام نبرند كه از كينه بنى اميه بر جان خويش بيم داشت .\r\nبه نظر او كوفه و خراسان براى نشر دعوت مناسب بود كه كوفه از ديرباز عرصه نفوذ تشيع بود و خراسانيان فكر تشيع را آسانتر از مردم عرب فهم توانستند كرد كه از دوران ساسانيان به حق مقدس سلطنت موروثى خو گرفته بودند بعلاوه همه ايرانيان از ظلم امويان و عمال ايشان بجان آمده بودند همين قضيه زمينه را براى رواج دعوت عباسيان مناسب ميكرد . محمد بن على درباره مقاصد و تمايلاتى كه در آنروزگار بر ولايات اسلام نفوذ داشت چنين ميگويد : \" كوفه و مردم آن همه شيعه عليند و بصريان تبعه عثمان .\r\nمردم جزيره خارجيند . عربانند چون عجمان و مسلمانانند بخوى نصارى . اهل شام جز معاويه و اطاعت بنى اميه و دشمنى استوار و جهل متراكم چيزى نشناسند . بر مكه و مدينه ابو بكر و عمر غلبه يافته‌اند بسوى خراسان رو كنيد كه در آنجا جماعت فراوانست و شجاعت آشكار و سينه‌هاى سالم و دلهاى پاك كه هوسها بدان راه نيافته و بازوى ستبر و سرهاى بزرگ و ريش انبوه و صداهاى هول‌انگيز دارند كلمات مطنطنشان از اجسام نيرومند ميآيد . من بمشرق كه مطلع نور جهان است خوشبينم \"\r\nمحمد بن على دعوت عباسى را با قوت و همت بسط داد ، نقيبان و دعوتگران معين كرد و به آنها سفارش كرد دعوت را در نهان نشر دهند و بنام اهل بيت دعوت كنند تا علويان بمخالفت برنخيزند . اين دعوت نهانى در اوايل قرن دوم هجرى بدوران\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nعمر عبد العزيز از حميمه كه عباسيان آن را مركز دعوت خويش كرده بودند آغاز شد .\r\nمحمد بن على دعوتگران را بولايتهاى اسلام فرستاد ميسره را بسوى عراق فرستاد و سه تن ديگر را كه يكى از ايشان ابو عكرمه سراج بود مأمور خراسان كرد . دعوتگران عباسى در لباس تجارت و سفر بنشر دعوت ميپرداختند . ابو عكرمه هفتاد دعوتگر برگزيد كه از آن جمله دوازده تن نقيب بودند و همگى با ثبات كامل در راه نشر دعوت ميكوشيدند و از زجر و قتل و آوارگى باك نداشتند . محمد بن على در دستور دعوت نوشته بود كه دعوتگران بايد به شخص مورد رضايت از آل محمد دعوت كنند كه اگر دعوت بنام شخص معين انجام ميشد از دشمنى امويان جان وى بخطر ميافتاد و هم از مخالفت علويان در امان نبود .\r\nايام دعوت عباسيان را به دو دوره متمايز تقسيم ميتوان كرد : دوران اول از ابتداى قرن دوم هجرى آغاز شد . در اين دوران دعوت نهان انجام ميشد و وسيله اعمال قدرت نداشت و دعوتگران وظايف خود را در پرده انجام ميدادند . اين دوران تا آنهنگام كه ابو مسلم خراسانى بدعوت عباسيان پيوست و بسط و تقويت آن را به عهده گرفت دوام داشت . با ظهور ابو مسلم در صحنه دعوت عباسيان دوره دوم آغاز شد كه به سقوط نهائى امويان و استقرار دولت عباسيان انجاميد كه در اين دوره كشاكش بنى اميه و بنى عباس از ميدان تبليغ و گفتار بميدان عمل آمد و زد و خوردهاى سخت در خراسان و عراق ، دولت امويان را كه از مدتها پيش فساد و تفرقه در پيكر آن نفوذ كرده بود از پاى درآورد .\r\n\r\nقيام دولت عباسى\r\nايرانيان كه در تاريخ اسلام آنها را بنام موالى يعنى وابستگان مىناميدند از عوامل مؤثر سقوط امويان و قيام عباسيان بودند .\r\nموالى بخاندان على دلبستگى خاص داشتند و در نتيجه آن ظلم‌ها كه امويان بخاندان على و هم به مسلمانان غير عرب ميكردند\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nدر دشمنى ايشان راسخ شده بودند . مسلمانان غير عرب در آرزوى مساوات و محو امتيازات طبقاتى باسلام رو كرده بودند اما غالبشان بجز طبقه دهقانان كه مالكان اراضى بودند و در حكومت اموى منصبهاى بزرگ محلى خاص ايشان بود و جمع‌آورى خراج را به عهده داشتند از مساوات اسلام در دولت بنى اميه نشانى نديدند .\r\nدولت اموى يك دولت خشن عربى بود و مسلمانان غير عرب ناچار بودند پس از مسلمانى براى فرار از آن تبعيضهاى ناروا كه ميان عرب و غير عرب ميشد وابسته يكى از قبايل عرب شوند و مولاى آن قبيله بشمار روند .\r\nمردم عرب موالى را به چشم حقارت ميديدند زيرا همه كسانى كه بحرفه‌اى اشتغال داشتند به نظر عرب حقير مينمودند كه بپندار ايشان بجز جنگ هيچ حرفه‌اى محترم نبود از اينجا ميتوان دريافت كه چرا موالى در دشمنى امويان و كينه عرب استوار بودند و نهضت شعوبى را كه هدف آن وهن عرب و تفكيك اسلام و عرب بود بنيان نهادند و بخاندان علوى كه مورد آزار امويان بود دلبستگى پيدا كردند .\r\nپروفسور براون با استناد بنظريه گوبينو نفوذ افكار قديم سلطنت دوستى را يكى از عوامل مؤثر علاقمندى ايرانيان بخاندان علوى ميشمارد ، گويد : \" به نظر من گوبينو در گفتار خويش كه نظريه حق موروثى و الهى سلطنت را در تاريخ ايران بدوران اسلام مؤثر ميداند به راه صواب رفته است . فكر انتخاب خليفه با طبيعت عرب سازگار بود اما به نظر ايرانيان يك فكر انقلابى و مخالف طبيعت جلوه ميكرد . بعلاوه ايرانيان نسبت بعمر خليفه دوم كينهء سخت داشتند كه وى را عامل سقوط شاهنشاهى ايران ميدانستند و اين كينه اگر چه در لباس تمايلات دينى جلوه‌گر شد اما محقق دقيق از كشف ريشه آن غافل نميماند . ايرانيان ميگفتند حسين ع كه كوچكترين فرزند فاطمه دختر پيغمبر و على پسر عم او بود با شهربانو دختر يزدگرد سوم آخرين پادشاه ساسانى ازدواج كرده بنا بر اين در نظر ايرانيان امامان شيعه نه فقط وارث حق نبوت بودند بلكه مظهر حق\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nسلطنت قديم ايران نيز بشمار ميرفتند كه با خاندان محمد ص و نژاد ساسان هر دو پيوستگى داشتند \" . و از همين جا اين عقيده سياسى پديد آمد كه گوبينو درباره آن چنين مىگويد : \" به نظر ايرانيان مسلم بود كه فقط افراد خاندان علوى حق تاجدارى داشتند كه از ناحيه مادر خود بىبى شهربانو فرزند يزدگرد آخرين پادشاه ايران وارث حق خاندان ساسان بودند . \"\r\nاز اينجا ميتوان براز آن شورشها و فتنه‌ها كه مسلمانان ايرانىنژاد بتأييد علويان بر ضد امويان پديد ميآوردند پى برد . نشان بارز آن شورش حارث بن سريج بود كه موالى خراسان و ماوراء النهر بدان پيوستند و اين شورش چنان مايه‌دار بود كه با مرگ حارث بسال 128 از ميان نرفت و يكسال پس از مرگ وى ابو مسلم بجاى وى علمدار شورش ضد اموى شد و قدرت امويان را در هم شكست .\r\nمحمد بن على ملقب به امام از پس آنكه دعوت عباسى را بنيان نهاد بسال 125 هجرى درگذشت اما بكوشش وى دعوت در راه توفيق افتاده بود . محمد بهنگام مرگ عنوان خويش را به پسرش ابراهيم تفويض كرد كه بدوران وى كشاكش عباسيان و امويان وارد مرحله جدى شد و اين تحول از آنجا پايه گرفت كه ابو مسلم خراسانى بدعوت عباسيان پيوست و نيروئى تازه بدان داد .\r\nمورخان در نسب ابو مسلم اختلاف دارند . گويند وى آزاد بود و ابراهيم بن عثمان نام داشت و نسب به بزرگمهر وزير انوشيروان ميرسانيد و در اصفهان تولد يافت و در هفت سالگى بكوفه رفت و وقتى بصف ياران ابراهيم امام پيوست نام وى تغيير يافت كه ابراهيم گفت : \" من در كتابها ديده‌ام كه كار ما جز با اين تغيير نام راست نيايد \" و او را عبد الرحمن بن مسلم ناميد و زنى از قبيله طى را كه با پدر خويش مقيم خراسان بود كابين وى كرد .\r\nدرباره پيوستگى ابو مسلم بابراهيم امام گويند كه سليمان بن كثير كه از نقيبان\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nدعوت عباسى بود با تنى چند از نقيبان بسال 124 از خراسان ببهانه حج بسوى كوفه شدند و در كوفه بنزد عاصم بن يونس عجلى رفتند كه او نيز بدعوت عباسيان متهم بود .\r\nدر همان اوان يوسف بن عمرو والى اموى عراق عاصم عجلى را با ياران و معاشران وى بتهمت تأييد عباسيان بحبس انداخت مقارن همين ايام عيسى و ادريس دو فرزند معقل عجلى نيز با تنى چند از عمال خالد قسرى كه مغضوب امويان بود بحبس بودند و ابو مسلم به خدمت ايشان قيام ميكرد سليمان بن كثير نقيب دعوت عباسى ابو مسلم را درآمد و رفت محبس بديد و مجذوب آثار هوش و كفايت وى شد و او را بتأييد دعوت عباسيان خواند و او نيز پذيرفت .\r\nگويند وقتى كار ابو مسلم بالا گرفت ادعا كرد كه از فرزندان سليط بن عبد الله - ابن عباس است . سليط كنيزى داشت كه مدعى بود از او فرزندى آورده است و چون بمرد كنيز زاده با وارثان وى دعوى انداخت و سهم خويش را از ارث ايشان طلب كرد . امويان براى آنكه در كار عباسيان وهنى كرده باشند بكمك وى برخاستند و قاضى دمشق در دعوى ميراث بنفع وى رأى داد . ابو مسلم بدوران قدرت ادعا داشت كه از نژاد سليط بوده و نسب بعباسيان ميبرد .\r\nو نيز گويند ابو مسلم در آغاز كار بنده بود و پيوستن وى بدعوت عباسيان چنان بود كه بكير بن ماهان دعوتگر عباسى از خراسان بكوفه رفت و بحبس افتاد و در محبس ابو مسلم را كه در خدمت فرزندان معقل عجلى بود بديد و وى را بچهارصد درهم بخريد و چون از حبس رها شد ابو مسلم را به خدمت ابراهيم امام فرستاد و ابراهيم ويرا به ابو عكرمه سراج كه در دعوت عباسيان نقشى مؤثر داشت سپرد و كار ابو مسلم از آنجا بالا گرفت .\r\nبسال 128 ابو مسلم در خراسان بقدرت رسيد . از مقدمات توفيق وى تعصب و اختلافى بود كه قبايل مضرى و يمنى مقيم خراسان داشتند . والى اموى خراسان نيز\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nمردى ضعيف بود و فتنه خارجيان در يمن و حضرموت كه در همان ايام رخ داد امويان را از توجه به حوادث خراسان مانع آمد و آنچه شدنى بود انجام شد .\r\nابو مسلم همچنان در خراسان بود تا ابراهيم امام به ابو سلمهء خلال دعوتگر عباسيان در كوفه نوشت كه ابو مسلم را بخراسان فرستاده و بمردم آنسامان سفارش كرده از وى اطاعت كنند و نيز نامه‌اى بابو مسلم نوشت بدينمضمون :\r\n\" تو از ما اهل بيتى ، سفارش مرا بخاطر بسپار اين طوايف يمنى را بنگر و با آنها باش و ميانشان سكونت گير كه خدا كار ما را جز بتأييدشان راست نيارد . از طايفه ربيعه بد گمان باش . مضريان دشمنان همخانه‌اند . بهر يك از ايشان مشكوك شدى خونش را بريز و اگر توانستى عرب زبان در خراسان نگذارى چنين كن و هر كودكى كه قدش بپنج وجب رسيد و درباره او شك داشتى خونش را بريز و با اين پيرمرد ( يعنى سليمان ابن كثير ) اختلاف مكن و از اطاعت او سر مپيچ و چون مشكلى پيش آيد راى او را چون رأى من شمار . \"\r\nمسلم است كه فتنه‌هاى پياپى كه در آن ايام در نتيجه سوء سياست امويان در خراسان رخ ميداد زمينه توفيق ابو مسلم را به خوبى فراهم ساخته بود . بدوران هشام - ابن عبد الملك كه اسد بن عبد الله قسرى والى خراسان بود آتش اختلاف و تعصب ميان قبايل آن سامان شعله‌ور شد . والى از يمنيان بود و جانب ايشان نگه ميداشت ، از پس وى نصر بن سيار بولايت خراسان رفت . وى مضرى بود ، يمنيان را از مناصب دولتى دور كرد و آتش اختلاف يمنى و مضرى را دامن زد تا آنجا كه ميان والى كه ضمنا رهبر مضريان نيز بود با جديع بن شبيب معروف بكرمانى پيشواى يمنيان خراسان جنگى خونين رخ داد كه غلبه با يمنيان بود و والى را از قلمرو خويش براندند و با دولت اموى مخالفت آغازيدند و چون ابو مسلم بدعوت عباسيان پيوست بتأييد او قيام كردند و ابو مسلم با حسن تدبير طوائف مختلف را بجان هم انداخت و همه را زبون و مغلوب خويش كرد .\r\nدر حقيقت اوج كار ابو مسلم از آنجا شد كه با مهارت و تدبير از اختلاف عربان\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nخراسان بهره‌بردارى كرد وى هفت ماه تمام با سپاه كوچك خود در بيرون مرو پايتخت خراسان اردو زده بود و در اثناى آن قبايل يمنى را جلب كرد و بصف خويش پيوست و با كمك آنها بىآنكه سپاه كوچك خود را بخطر اندازد بر خراسان مسلط شد و همين كه نفوذ وى استقرار يافت همه سران قبايل يمنى را كه خار راه مقاصد وى بودند از ميان برداشت .\r\nگوئى نصر بن سيار والى خراسان از پيش جريان حوادث را ميديد و از خطر دعوتگران عباسى آگاه بود . زيرا نامه‌اى بمروان بن محمد آخرين خليفه اموى فرستاد و ضمن آن از قوت ابو مسلم و ضعف سپاه خراسان سخن گفت و نامه را بدينسخنان ختم كرد : \" در ميان خاكسترها جهش آتشى ميبينم كه مشتعل تواند شد كه آتش را با دو چوب افروزند و جنگ از سخنى آغاز مىشود و حيرت‌زده با خويشتن همى گويم آيا امويان بيدارند يا بخواب ؟ \"\r\nچيزى نگذشت كه كار فتنه بالا گرفت و خراسان از تسلط امويان بيرون شد و اين مقدمه سقوط نهائيشان بود . ابو حنيفه دينورى درباره وضع خراسان در آن روزگار كه ستاره اقبال ابو مسلم بالا ميگرفت چنين گويد :\r\n\" مردم از هر سوى از هرات و پوشنك و مروروذ و طالقان و مرو و نسا و ابيورد و طوس و سرخس و بلخ و صغانيان و طخارستان و ختلان و كش و نسف بابو مسلم روى كردند . همگى جامه سياه داشتند و يك نيمه چوبها را كه با خود داشتند و آن را \" كافر كوب \" ميناميدند سياه كرده بودند بعضىها اسب سوار بودند و بعضى خر داشتند و چون خر خود را ميراندند ميگفتند \" هرمروان \" شمار آنها قريب يكصد هزار بود \" .\r\nكار عباسيان با همه پيشرفتى كه داشت همچنان مكتوم بود و هيچكس جز دعوتگران و نقيبان از حقيقت حال خبر نداشت تا نامه ابراهيم امام كه به ابو مسلم نوشته بود كه همه عرب‌زبانان خراسان را نابود كند بدست مروان آخرين خليفه اموى افتاد و ابراهيم\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nرا بگرفت و در حران بحبس انداخت و بكشت و ابو سلمه خلال عهده‌دار دعوت عباسى شد . ابراهيم چون بدانست كه از حبس امويان رها نخواهد شد كار دعوت را ببرادر خود عبد الله بن محمد سپرد و به دو سفارش كرد كه در بسط دعوت بكوشد و بجانب كوفه عزيمت كند فرستادهء ابراهيم از پس مرگ وى به حميمه رفت و وصيت وى را بعبد الله سپرد و او راه كوفه گرفت ، تنى چند از بزرگان عباسى و از جمله برادرش ابو جعفر منصور كه بعدها بخلافت رسيد همراه وى بودند .\r\nدر اواخر همانسال پرچم سياه عباسيان برفراز باروى دمشق افراشته شد و نفوذ امويان از پايتخت قديمشان برافتاد ، عبد الله بن محمد كه لقب ابو العباس داشت بعنوان نخستين خليفه عباسى ناميده شد و عموى خود عبد الله بن على را مأمور جنگ مروان آخرين خليفه اموى كرد و او مروان را تا ساحل رودخانه زاب دنبال كرد و گروه بسيارى از ياران وى را بكشت و غرق كرد كه از جمله سيصد كس از امويان بودند آنگاه مروان بموصل گريخت ، در آنجا نيز جنگى رخ داد كه شكست نصيب وى شد و به حران گريخت و عبد الله بن على بتعاقب وى پرداخت و خزاين وى را بگرفت . مروان از آنجا بفلسطين و اردن رفت و از آنجا بمصر گريخت و در دهكده بوصير تصادم آخرين ميان نيروى عباسيان و امويان رخ داد كه مروان كشته شد ( 132 ه ) و سر وى را بريدند و براى ابو العباس بكوفه فرستادند ، بدينسان دفتر دولت اموى درهم پيچيده شد و كار خلافت عباسى بابو العباس قرار گرفت . دولتى بمرد و دولتى بزاد كه پنجقرن تمام شوكت آن دوام داشت .\r\n\r\n","description":"","footnote":"","page_name":" 39 ","page_number":39},
  {"content":"\r\n . \r\n","description":"","footnote":"","page_name":" 40 ","page_number":40},
  {"content":"\r\n\r\n\r\nخلفاى دوران اول عباسى\r\n\r\n","description":"","footnote":"","page_name":" 41 ","page_number":41},
  {"content":"\r\n\r\n\r\nمقدمه\r\nدر اين باب از سرگذشت خليفگان عباسى بدوران اول و حوادث مهم عصر ايشان ( 132 - 232 ه ) گفتگو ميكنيم . دولت عباسى مدت پنج قرن از سال 132 كه ابو العباس سفاح بخلافت رسيد تا سال 656 كه بغداد بدست هلاكوخان مغول سقوط كرد در دنياى اسلام زمام قدرت را به كف داشت و بگفته صاحب الفخرى \" از دولتهاى بزرگ جهان بود و در جهان با سياستى پيوسته به دين فرمان ميراند و نيكان و پارسايان جهان برعايت دين و ديگران از ترس يا اميد اطاعت آن ميكردند و پانصد سال كار خلافت و دين را بدست داشت و به حق دولت پر مكرمتى بود كه برواج علم و آداب ميپرداخت و شعاير دين را رعايت ميكرد ، كارهاى نيك را رواج ميداد و بعمران جهان ميكوشيد و محرمات را منع ميكرد و حدود كشور را نگه ميداشت ، چنين بود تا در اواخر ايام كه ستم رواج گرفت و كار بشوريد و دولت از دست برفت \"\r\n\r\nابو العباس سفاح 132 - 136\r\nابو العباس عبد الله بن محمد بن على ملقب بسفاح نخستين خليفه عباسى بود . پدر وى محمد در آخر دوران اموى در بسط دعوت عباسيان كوشش فراوان كرد و بسال 125 ه بمرد و كار دعوت را به فرزند خويش ابراهيم ملقب به امام سپرد . ابراهيم امام بدست مروان خليفه اموى محبوس و مسموم شد و كار دعوت بدست ابو العباس افتاد . وى به كوفه رفت ( 132 ) هفته‌اى چند نهان ميزيست و عاقبت باصرار پيروان خود دعوت را\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nآشكار كرد و بعنوان خلافت به دو سلام گفتند . ابو العباس از برادر خود منصور كوچكتر بود اما چون مادرش عرب بود ويرا براى خلافت مناسبتر ديدند كه مادر منصور كنيز بود .\r\nآغاز خلافت ابو العباس روز سوم ماه ربيع الاول سال 132 هجرى بود .\r\nابو العباس بروز جمعه بعنوان خلافت با مردم نماز كرد و بر منبر ايستاد و خطبه خواند - امويان بر منبر مىنشستند - و مردم از ابتكار وى خشنودى كردند و گفتند : اى عموزاده پيمبر سنت ديرين را زنده كردى . ابو العباس در خطبه خويش از فضل خاندان محمد ص سخن آورد و از قبايح امويان ياد كرد كه خلافت را غصب كرده بودند و مرتكب اعمال زشت شده بودند و با اهل بيت پيمبر ظلم كرده بودند . سپاه شام را ملامت كرد و از ستايش كوفيان بتفصيل سخن كرد و عطاى ايشان را بيفزود كه همه مخلصان خاندان عباسى بودند . از خراسانيان نيز كه ويرا در كار قيام دولتش يارى كرده بودند تمجيد كرد و در پايان خطبه گفت \" من خونريز بىباكم و انتقامجوى . . . \" از اينجا توان دريافت كه وى مصمم بود هر كه مانع مقاصد وى شود خونش را بريزد آنگاه از منبر فرود آمد و بقصر امارت رفت و ابو جعفر برادر خويش را در مسجد گذاشت تا از مردم بيعت بگيرد و وى تا شب بدينكار مشغول بود .\r\nپس از اتمام كار بيعت ؛ ابو العباس به شهر انبار رفت كه در مغرب فرات بود و تا مدخل بغداد ده فرسخ فاصله داشت . اين شهر را شاپور پسر هرمز يكى از پادشاهان ايران بنا كرده بود ، سفاح بناى آن را تجديد كرد و قصرها در آن ساخت از پس وى منصور در انبار قصرى بزرگ ساخت و آنجا را پايتخت خود كرد و بنام هاشم جد خاندان هاشميان هاشميه ناميد .\r\nسفاح بيشتر ايام خويش را بسركوبى سرداران عرب گذرانيد كه با امويان همكارى كرده بودند و ريشه امويان را قطع كرد چنان كه از اين خاندان بجز عبد الرحمن داخل كه دولت اموى اندلس را بنيان نهاد كسى از دست وى جان نبرد و هم از قتل ياران\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nخويش كه با وى در بنياد دولت كمك كرده بودند دريغ نكرد . ابو سلمهء خلال را كه در بسط دعوت عباسيان سهمى بزرگ داشت بكشت قصد كشتن ابو مسلم را نيز داشت اما مرگش دررسيد و امكان اين كار نيافت . ابن هبيره يكى از سرداران مروان اموى را نيز با آنكه امان داده بود ناجوانمردانه بكشت .\r\n\r\nاخلاق و صفات سفاح\r\nمسعودى دربارهء سفاح گويد : \" مردى نكو روى بود . \" صاحب الفخرى گويد : \" كريم بود و حليم و موقر و عاقل و كامل و شرمگين و نيك‌خوى \" سيوطى مؤلف \" تاريخ خلفا \" گويد : \" وى از همه مردم بخشنده‌تر بود ، وعده‌اى نميداد كه در انجام آن تأخير كند \" .\r\nاز سخنان اوست : \" چه حقير است آنكه پندارد بخل از دور انديشى است و بردبارى مايه ذلت است \" . و هم از اوست : \" صبر نيكوست مگر آنكه مايه سستى دين و وهن سلطان شود و تأمل نيك است مگر آنكه فرصت را از دست ببرد . \"\r\nبگفتار طبرى : \" سفاح مردى مجعد موى و بلند قامت و سفيد روى و كشيده بينى و نكو چهره بود و ريشى ظريف داشت . \" مسعودى گويد : \" هيچيك از خلفا چون سفاح از مصاحبت و گفتگوى مردان لذت نميبرد و هميشه ميگفت : \" عجيب است كه مردم دوست دارند جهلشان افزون شود و نخواهند علمشان بيفزايد . \" ابو بكر هذلى به دو گفت :\r\n\" تأويل اين سخن چيست ؟ \" پاسخ داد كه مجالست كسانى چون تو را بگذارند و بنزد زن يا كنيزى روند كه جز سخن واهى نشنوند و جز نقص نبينند . هذلى به دو گفت از اينروست كه خدا شما را بر جهانيان برترى داد و خاتم پيمبران را از شما برانگيخت .\r\nسفاح ، ادب و غنا را تشويق ميكرد و بشاعران و نغمه‌گران عطاى فراوان ميداد .\r\nروزى ابو بجيله شاعر بحضور وى شد و سلام گفت و گفت : \" اى امير مؤمنان من بنده و شاعر توام اجازه ميدهى شعرى بخوانم . \" سفاح گفت : \" خدايت لعنت كند مگر تو\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nنيستى كه در وصف مسلمة بن عبد الملك گفتى : \" اى مسلم اى فرزند خليفگان اى مرد ميدان و اى كوه استوار . \"\r\nابو بجيله گفت : \" من آنم كه چنين گفته‌ام : \" هرچه درباره كسى جز تو گفته‌ام دروغ است و بىبنياد و آنچه در مدح تو گفته‌ام كفاره آنست . \" سفاح عذر وى را پسنديد و عطاى بسيار داد .\r\nسفاح گاه در مجلس طرب مىنشست اما برعايت حشمت خلافت برسم پادشاهان ايران ميان او و مغنيان پرده‌اى بود و همين كه از آهنگى لذت ميبرد بانگ ميزد مرحبا تكرار كن . رسم وى آن بود كه هرگز نديمان و مطربان را بىصله‌اى از مال و لباس مرخص نميكرد ميگفت روا نيست كه ما اكنون خرسند شويم اما پاداش كسى كه ما را خرسند كرده يا بطرب آورده بتعويق افتد . اما با گذشت ايام كه تكلفات خلافت بيشتر شد از نديمان روى بپوشيد و آنها را كمتر مىپذيرفت .\r\nهنگاميكه بر سفره مىنشست بسيار گشاده‌رو بود ابراهيم بن مخرمه كندى كه اين عادت وى را ميدانست هميشه تقاضاى خويش را بوقت غذا عرضه ميداشت . يك روز سفاح به دو گفت : \" چرا تقاضاى خويش را هنگام غذا طرح ميكنى و مرا از خوردن بازميدارى . \" ابراهيم گفت : \" براى آنكه ميخواهم خليفه به حالت گشاده‌روئى كه بر سفره دارد حاجت مرا بانجام قرين كند . \" خليفه گفت : \" حقا كه بسبب اين حسن دقت سزاوار مناصب بزرگى . \"\r\nمسعودى درباره ازدواج سفاح پيش از خلافت با ام سلمه مخزومى گويد ام سلمه نخست زن عبد الله بن وليد مخزومى شده بود و چون شوهرش بمرد زن عبد العزيز پسر وليد بن عبد الملك اموى شد كه او نيز بمرد . روزى ابو العباس سفاح را بديد كه مردى نكوروى بود ، دلبسته او شد ، كنيزى بنزد وى فرستاد و پيشنهاد كرد كه زن او شود بكنيز خود گفت به او بگو : اين هفتصد دينار را براى خرج ازدواج به تو مىدهم كه سلمه زنى\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nمالدار بود و حشم و جواهر بسيار داشت . كنيزك برفت و مطلب را بسفاح گفت . سفاح پاسخ داد من فقيرم و مالى ندارم . كنيزك آن مال را كه همراه داشت به دو داد سفاح نزد برادر ام سلمه رفت از او خواستارى كرد و پانصد دينار بكابين داد و دويست دينار خرج ديگر كرد ، ام سلمه با لباس جواهرنشان به خانه سفاح رفت و در نظر وى منزلتى شايسته يافت تا آنجا كه هيچ كار را جز بمشورت وى نميكرد تا بخلافت رسيد .\r\nدر ايام خلافت سفاح روزى خالد بن صفوان كه از نديمان خليفه بود در خلوت به دو گفت : اى امير مؤمنان من درباره تو بفكر اندرم كه با اين ملك وسيع بقيد يك زن درى كه اگر مريض يا غايب شود سر و سامان ندارى و خويشتن را از تمتع كنيزكان و آشنايى ايشان محروم داشته‌اى كه كنيزكان بلند قامت خوبروى و سپيد پيكر سيمين تن و لاغر گندمين و بربرى تنومند بزرگ دنباله هست كه از مصاحبت ايشان لذتها توانى برد و همچنان با كلمات شيرين و هيجان‌زاى از وصل كنيزكان سخن كرد و چون سخن را بسر برد سفاح گفت :\r\nحقا كه سخنى شيرين‌تر از گفتار تو نشنيده‌ام . باز بگوى كه كلمات تو در دل من نشست خالد سخن از سر گرفت و از آنچه گفته بود بهتر گفت و برفت و سفاح را متفكر بجاى گذاشت هماندم ام سلمه بر او درآمد و چون خليفه را متفكر ديد گفت : ترا چه مىشود مگر حادثه‌اى ناباب رخ داده ؟\r\nگفت : نه . چيزى نيست\r\nگفت : پس انديشناكى تو از چيست ؟ سفاح سر پرده‌پوشى داشت اما ام سلمه همچنان اصرار كرد تا سفاح سخنان خالد را با وى در ميان نهاد .\r\nام سلمه گفت : با اين زنازاده چه گفتى ؟\r\nسفاح گفت : عجبا او مرا اندرز ميگويد و تو دشنامش ميدهى ؟ ام سلمه خشمگين از نزد خليفه بيرون شد و تنى چند از ملازمان را بسر وقت خالد فرستاد و گفت : عضوى از او را سالم نگذاريد .\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nخالد گويد : \" به خانه خويش رفتم خرسند بودم كه امير سخنان مرا به گوش قبول شنيده و از استماع آن خرسند شده و ترديد نداشتم كه صله او به من ميرسد .\r\nچيزى نگذشت كه ملازمان ام سلمه در رسيدند . بر در خانه نشسته بودم . وقتى آنها را ديدم يقين كردم كه صله رسيد . وقتى ملازمان مقابل من رسيدند و سراغ مرا گرفتند گفتم : اينك من خالدم . يكى از ايشان ضربتى حوالهء من كرد اما پيش از آنكه ضربت به من رسد به داخل خانه جستم و در را بستم و روزها همچنان در خانه ماندم و دانستم كه آنچه به من رسيد از ام سلمه بود . در آن روزها سفاح بارها كس بطلب من فرستاد . روزى ناگهان ملازمان به خانه درآمدند كه امير مؤمنان ترا ميطلبد و يقين كردم كه خطرى در پيش است . بناچار سوار شدم و از ترس هميلرزيدم . وقتى بحضور خليفه رسيدم اشاره كرد بنشين . بدقت نگريستم پشت سرم درى بود كه پرده بر آن آويخته بود و پشت پرده چيزى تكان مىخورد خليفه گفت : \" چند روز است ترا نديده‌ام \" .\r\nگفتم : در اين چند روز بيمار بودم .\r\nگفت : \" آخرين بار كه ترا ديدم درباره زنان و كنيزكان سخنانى گفتى كه نكوتر از آن به گوش من نرسيده بود سخنان خويش را بازگوى \" .\r\nگفتم : بله اى امير مؤمنان گفتم كه عرب هوو را ضره ميگويد كه از ضرر است و زن مكرر داشتن زيان بسيار دارد و هر كه بيش از يك زن گرفت به زحمت افتاد \"\r\nخليفه سخنم را بريد و گفت : \" نه چنين نگفتى \" .\r\nگفتم : \" چرا اى امير مؤمنان گفتم كه سه زن با هم چون ديك جوشانند .\r\nخليفه سخن را بريد و گفت : \" نه چنين نگفتى \" .\r\nگفتم : \" چرا اى امير مؤمنان گفتم كه چهار زن مايه شر و خطر است انسان را پير و فرسوده و بيمار مىكند \" .\r\nگفت : \" به خدا اين سخن را نه از تو و نه از ديگرى نشنيده‌ام \" .\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nگفتم : \" اى امير مؤمنان مگر ميخواهى مرا بكشتن دهى مگر نگفتم كه كنيزكان دوشيزه چون مردانند فقط خايه ندارند . خالد گويد صداى قهقهه از پشت پرده به گوش رسيد\r\nگفتم : مگر نگفتم كه بنى مخزوم سرگل قريشند ، گلى از اين دودمان در خانه تست معذلك بزنان ديگر طمع ميدارى ، در اين هنگام از پشت پرده شنيدم كه يكى ميگفت راست گفتى و با امير مؤمنان جز اين نگفتى ولى او سخن تو را وارون كرد و هرچه ميخواست گفت .\r\nسفاح به من گفت : \" اى لعنتى فلان و فلان گمشو \" و من از نزد او بيرون شدم و اطمينان يافتم كه خطر برفت كمى بعد فرستادگان ام سلمه ده هزار درهم و تختى و اسبى و غلامى براى من آوردند . \"\r\nسفاح چهار سال و نه ماه خلافت كرد و در شهر انبار از آبله درگذشت بهنگام مرگ 33 سال داشت . از پس وى خلافت به برادرش ابو جعفر منصور رسيد .\r\n\r\nابو جعفر منصور 136 - 158\r\nابو جعفر عبد الله بن محمد بن على عباسى بسال 101 هجرى در دهكده حميمه تولد يافت مادرش كنيزى بود بربرى سلامه نام .\r\nكودكى وى در ميان مردان بنى هاشم گذشت و تربيت نكو يافت .\r\nمردى بود اديب و سخندان و از سرگذشت شاهان و اميران نكته‌ها ميدانست . در خلافت سفاح عهده‌دار مهمات امور بود از جمله سفاح براى از ميان برداشتن ابو سلمه خلال از او كمك خواست كه ابو سلمه از پس آن خدمتها كه در استقرار دولت عباسيان كرده بود دل از ايشان بگردانيد و نهانى براى نقل خلافت از خاندان عباسى بخاندان علوى ميكوشيد .\r\nسفاح كه از توطئه وى بيمناك بود و هم در كار دفع وى بترديد بود ابو جعفر را بخراسان فرستاد تا زير و روى كار را ببيند و راى ابو مسلم را در اين باب بداند كه بتدبير وى خطر ابو سلمه از ميان برخاست . از آن پس بار ديگر ابو جعفر را بخراسان\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nفرستاد تا براى خويش از كسان بيعت گيرد و كار وليعهدى وى محكم شود . آن هنگام كه وى بخراسان بود ابو مسلم ، سليمان بن كثير را كه از دعوتگران صميمى عباسيان بود و در راه دعوتشان رنج بسيار برده بود بكشت و با آنكه ابو جعفر به خراسان بود راى او را نخواست . ابو جعفر از اين رفتار سخت برنجيد و كينه ابو مسلم را بدل گرفت و به برادر خويش تاكيد كرد كه بايد ابو مسلم را از آن پيش كه خطر وى بزرگ شود از ميان برداشت اما سفاح از اين كار ابا كرد كه بيم داشت قتل ابو مسلم خراسانيان را بشوراند و انتقام خون وى را بخواهند و در كار دولت نوزاد عباسيان خلل افتد .\r\nو نيز سفاح در خلافت خويش ابو جعفر را بمقابله يزيد بن عمرو بن هبيره سردار معروف اموى كه پيشواى بيشتر قبايل عرب بود فرستاد و امان‌نامه‌اى به دو داد اما چون يزيد تسليم شد هنوز مركب امان‌نامه خشك نشده بود كه وى را بكشت . گويند ابو مسلم از خراسان نامه‌اى بسفاح فرستاد و تاكيد كرد كه ابن هبيره را بايد كشت و چنين نوشت :\r\n\" در راه صاف اگر سنگ افكنند ناهموار مىشود ، كارى كه ابن هبيره در آن باشد راست نمىآيد . \" ابو جعفر با قتل ابن هبيره مخالف بود كه امان‌نامه را از دست وى گرفته بود ، شايد اصرار ابو مسلم درباره كشتن ابن هبيره كينه ابو جعفر را نسبت به وى سخت‌تر كرد .\r\nدر سال 132 سفاح ، ابو جعفر را بحكومت جزيره و آذربايجان و ارمنستان فرستاد ، بسال 136 او را بامارت حج برگزيد و هم او را وليعهد خويش كرد و برسم ديرين از پس وى وليعهدى را به عيسى پسر موسى بن محمد بن على داد و در اين باره فرمانى نوشت و اعيان خاندان خود را شاهد آن كرد .\r\nپس از مرگ سفاح ، عيسى بن موسى كه در پايتخت بود كس بنزد ابو جعفر فرستاد و مرگ سفاح را به دو خبر داد و چون نامه به دو رسيد مردم را به بيعت خويش خواند .\r\nدر آنهنگام ابو جعفر در محلى بود زكيه نام و چون ابو مسلم با او بيعت كرد پرسيد\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nاينجا كجاست ؟\r\nگفتند : اينجا زكيه است .\r\nگفت : فالى نيك است و كار ما هموار خواهد شد .\r\nدر ايام منصور حوادث بزرگ رخ داد و امنيت دولت بخطر افتاد كه ناراضيان عرب به پيشوائى عموى وى عبد الله بن على بشوريدند كه از نفوذ روز افزون ايرانيان خوشدل نبودند و هم ابو مسلم بنيانگزار قدرت عباسيان و پيشواى ايرانيان در ايام او سر نافرمانى داشت كه ايرانيان نيز از وضع كارها خوشنود نبودند . اما منصور مردى دورانديش و دقيق بود . شورشيان عرب را سركوب كرد و عموى خود را بتدبير باسارت آورد و خونش را بريخت و هم ابو مسلم را از ميان برداشت و جنبش ايرانيان را آرام كرد . نهضت علويان را نيز در هم شكست و محمد بن عبد الله بن حسن را كه لقب نفس زكيه داشت در حجاز مغلوب كرد و بكشت و هم برادر او ابراهيم را كه در عراق شوريده بود از ميان برداشت و اساس حكومت خويش را بر پيكر خويشاوندان و بزرگان قوم و كسانى كه به نيروى شمشير خاندان عباسى را بقدرت رسانيده بودند استوار كرد .\r\n\r\nخلع وليعهد\r\nاز جمله حوادث مهم دوران ابو جعفر آن بود كه عيسى بن موسى وليعهد دوم را خلع كرد و بجاى او براى مهدى فرزند خويش بيعت گرفت . بگفتهء صاحب الفخرى در اين باره سخن بسيار است گويند منصور از او خواست كه خويشتن را خلع كند كه عيسى را گرامى هميداشت و او را به طرف راست خود مينشانيد و مهدى را به چپ جا ميداد و چون گفتگوى خلع عيسى جدى شد از اين كار ابا كرد و گفت : \" اى امير مؤمنان با آن تعهد كه به گردن گرفته‌ام و به گردن مردم نهاده‌ام چكنم . اين كار ميسر نيست . \" منصور خشمگين شد و از وى دورى گرفت . مهدى را زودتر از او ميپذيرفت و گاه مهدى را ميپذيرفت و او را نميپذيرفت و بصورتهاى گوناگون آزارش ميكرد . مثلا عيسى در\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nجائى نشسته بود ديوار مجاور او را خراب ميكردند و خاك بر سر و لباس وى ميريخت و هماندم خليفه احضارش ميكرد و با لباس خاك‌آلود بحضور ميرفت . منصور ميگفت :\r\n\" هيچكس اينسان خاك‌آلود پيش من نميآيد همه اين خاك‌ها در راه به لباس تو نشست ؟ \" و او پاسخ ميداد گمان ميكنم و لب بشكايت نمىگشود . گويند : منصور دستور داد مسمومش كنند و مدتى از اثر سم بيمار بود و بهى يافت . آزار منصور چندان دوام يافت كه بجان آمد و خويشتن را خلع كرد و نيز گويند كه منصور سپاهيان را تحريك كرد كه وقتى عيسى را ميديدند به دو ناسزا ميگفتند و چون شكايت بنزد منصور برد جواب داد :\r\nبرادرزاده عزيز به خدا ميترسم آسيبى به من و تو برسانند كه من آنها را بدوستى اين جوان يعنى مهدى سخت دلبسته مىبينم . چه ميشد اگر حق ولايتعهد پيش از تو به او ميرسيد . عيسى ناچار خويشتن را خلع كرد و با مهدى بيعت كرد و مردم كوفه چون او را ميديدند ميگفتند اين بود كه فردا بود و پس فردا شد و نيز گويند منصور حق وليعهدى را از عيسى بده ميليون درهم خريد و نيز گويند كه منصور خالد بن برمك را با سه كس از سپاهيان بنزد وى فرستاد و پيغام داد كه خويشتن را خلع كند و او ابا كرد . خالد چون انكار وى را بديد به همراهان خويش گفت : شهادت مىدهيم كه خويشتن را خلع كرده و بدين وسيله از ريختن خونش جلوگيرى ميكنيم و اين فتنه را بآرامش مىبريم آنها نيز شهادت دادند عيسى شهادتشان را تكذيب كرد اما كسى باعتراض او گوش نداد ، خلع وى را انجام شده . دانستند و براى مهدى بيعت گرفتند .\r\nوقتى كار وليعهدى مهدى انجام شد منصور به دو سفارش كرد كه با رعيت رؤف باشد و در آسايش آنها بكوشد و عدالت را بسط دهد و با روش نيكو به خدا تقرب جويد و اهل علم و دين را حرمت كند و زمين را آباد كند تا خراج بر مردم سنگين نباشد و در رواج اسلام بكوشد .\r\nمسعودى گويد : پس از انجام مراسم بيعت مهدى عمرو بن عبيد بر منصور درآمد\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nمنصور مهدى را به دو نمود و گفت : اين فرزند امير مؤمنان و وليعهد مسلمانان است .\r\n\" عمرو به دو گفت اى امير مؤمنان تو زمينه زمامدارى وى را فراهم كردى كه كار بدست او ميافتد و مسئول اعمال اوئى \"\r\nمنصور برقت آمد و گفت : مرا موعظه كن .\r\nعمرو گفت اى امير مؤمنان خدا همه جهان را به تو داد و خويشتن را از محنت دنيا به چيزى از آن توانى خريد .\r\nاگر اين ملك كه بدست توست به ديگرى وفا كرده بود به تو نميرسيد ، از آنشب كه روزى بدنبال دارد كه شبى از پس آن نيست برحذر باش .\r\n\r\nاخلاق و صفات منصور\r\nبگفته مورخان منصور از همه خليفگان عباسى قوىتر و پارساتر و صلاح‌انديش‌تر بود و بمصالح رعيت علاقه وافر داشت و به حق بايد او را بنيانگزار دوم سلسله عباسى نام داد چنان كه عبد الملك مروان را بنيانگزار دوم سلسله اموى نام داده‌اند . منصور و عبد الملك هر دو به نيروى تدبير قلمرو خويش را از آشوب و فتنه پاك كردند و نظم و آرامشى پديد آوردند كه تا مدتها دوام داشت .\r\nطبرى گويد : منصور گندمگون بود و بلند قامت و لاغر و گونه‌هاى فرو رفته داشت بنظم و انضباط كه اساس توفيق است راغب بود . نيمه اول روز بامور دولت و مصالح رعيت ميرسيد و چون نماز عصر ميكرد با مردم خاندان خويش مىنشست پس از نماز عشا در نامه‌هاى ولايات و مرزها مينگريست و با وزير و بزرگان دولت در كارهاى جارى مشورت ميكرد و چون پاسى از شب ميگذشت حاضران را مرخص ميكرد و ببستر ميرفت و پاسى از شب را ميخفت آنگاه بيدار ميشد و وضو ميكرد و تا صبحدم در محراب مىنشست آنگاه برون ميشد و با مردم نماز ميكرد آنگاه بايوان ميشد و كار روزانه را از سر ميگرفت .\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nدربار منصور بسنگينى و وقار شهره بود كه خليفه به لهو و تفريح مايل نبود طبرى بنقل از حماد ترك آورده كه روزى منصور از درون قصر سر و صدائى شنيد و گفت حماد بيا ببينم چه خبر است و بدرون رفت و ديد كه يكى از خادمان قصر در ميان كنيزكان نشسته طنبور مىزند و كنيزكان ميخندند آهسته پيش رفت تا نزديك رسيد كه چون خليفه را بديدند پراكنده شدند منصور به حماد فرمان داد تا طنبور را چندان بسر خادم زد كه بشكست آنگاه وى را از قصر بيرون كرد .\r\nمسعودى گويد روزى منصور نشسته بود كه تيرى جلو او به زمين افتاد و سخت بترسيد و زير و روى آن را بديد ، زير تير چنين نوشته بود \" مگر پندارى تا قيامت زنده‌اى و كار تو پايان نخواهد گرفت زود باشد كه از گناهان تو پرسند و گويند با بندگان خدا چگونه رفتار كردى \" و بر جاى ديگر نوشته بود : \" بپروردگار خوشگمان شده‌اى و از حوادث بد بيم ندارى از سازگارى روزگار مغرور شده‌اى و ندانى كه پس از صفاى روزگاران كدورت آغاز مىشود \" و بر جاى ديگر نوشته بود : \" حوادث مقدر به راه خود ميرود اندكى صبر كن كه حوادث صبر نميكند . روزى مرد زبون را به آسمان ميبرد و روز ديگر بالا رفته را فرود ميآورد . \" و هم بر گوشه تير نوشته بود \" يكى از مردم همدان بستم در زندان تست \" منصور بفوريت يكى از نزديكان خود را فرستاد تا زندانها را جستجو كرد و پيرمردى را بزنجير يافت كه رو به قبله زانو زده بود و پيوسته اين آيه را تكرار ميكرد :  وَ سَيَعْلَمُ الَّذِينَ ظَلَمُوا أَيَّ مُنْقَلَبٍ يَنْقَلِبُونَ .  و چون از ديار او پرسيد گفت از مردم همدانم ، مردى مالدارم ولايتدار شهر ميخواست ملك مرا كه يك ميليون درهم ارزش دارد بگيرد كه ندادم مرا بزنجير كرد و بپايتخت فرستاد و بنافرمانى دولت متهم كرد و چهار سال است چنينم كه ديدند . منصور فرمان داد تا زنجير از او برداشتند و از زندان رهانيدند و ملكش را پس دادند و ولايتدارى همدان را بنام او كردند مرد محبوس سپاس خليفه بگزاشت و گفت ملك خويش را ميگيرم اما كار ولايت از من ساخته\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nنيست و از ولايتدار نيز درگذشتم . مرد همدانى با احترام به شهر خويش باز رفت و منصور ولايتدار را معزول و معاقب كرد .\r\nمنصور خونريزى را دوست نداشت جز بضرورت . يك بار شنيد كه عيسى بن موسى يكى از فرزندان نصر بن سيار را كه در كوفه نهان ميزيسته بكشته از اين كار سخت برآشفت .\r\nميخواست عيسى را بقصاص بكشد اما از اين كار صرفنظر كرد كه معلوم داشت عيسى اين قتل را بغرض يا كينه خاص نكرده و نامه‌اى به دو نوشت و ملامتش كرد . منصور در حوادث سخت ثبات فوق العاده داشت به همين سبب از مشكلات دوران خويش سالم درآمد و گرنه شورشها و فتنه‌هاى پياپى بنيان دولت را درهم ميريخت مردى بخيل بود و از بخل وى حكايتها كرده‌اند .\r\nطبرى بنقل از وضين بن عطا گويد : \" ابو جعفر مرا بنزد خود طلبيد كه از دوران پيش از خلافت با هم دوستى داشتيم وقتى ببغداد رفتم روزى كه با من بخلوت بود\r\nگفت : مال چه دارى ؟\r\nگفتم : امير المؤمنين بهتر داند .\r\nگفت : عيال چه دارى ؟\r\nگفتم : يك زن و سه دختر و يك خادم\r\nگفت : چهار نفر در خانه دارى ؟\r\nگفتم : آرى و چندان كلمه را تكرار كرد كه پنداشتم مرا بىنياز خواهد كرد . آنگاه سر برداشت و گفت تو مردى گشاده‌دستى كه چهار دوك در خانه تو ميگردد . \"\r\nطبرى گويد \" وقتى منصور از بناى قصر خويش فراغت يافت بدان درآمد و در اطراف آن بگشت و آن را نيكو و پاكيزه يافت اما از مخارج گزاف آن ملول بود سربنايان قصر را خواست و گفت براى هر هزار آجر و خشت چند مزد گرفته‌اى ؟ بنا از جواب بماند عاقبت بنا را وادار كرد تا چيزى بساخت و مخارج آن را با دقت به حساب آورد و\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nمخارج قصر را بقياس آن حساب كرد و ششهزار درهم از مسيب كه عهده‌دار ساختمان قصر بود بمصادره گرفت . \"\r\nدقت منصور در جلوگيرى از مخارج اضافى چنان بود كه او را ابو الدوانيق يا منصور دوانيقى ميخواندند و در تاريخ به همين نام معروف است كه در محاسبه عمال خويش در حبه و دانگ درهم نيز دقيق بود . دانگ يك ششم درهم است . هنگام ساختمان شهر بغداد بخويشتن در كارها نظارت ميكرد و مزدوران را بمحاسبه ميكشيد بيكى ميگفت تو پيش از ظهر بخفتى و به كار خويش نرسيدى به ديگرى ميگفت تو زود رفتى و كار خويش را نكردى و بهر يك به اندازه كارى كه كرده بود مزد ميداد و مزد تمام روز نميداد .\r\nمسعودى گويد : \" دور انديشى و اصابت راى و حسن سياست وى به وصف نمىآيد .\r\nبوقت لزوم عطاى بزرگ ميداد و آنجا كه بخشش اندك را بيهوده ميديد از آن جلوگيرى ميكرد رفتار وى مانند زياد بود كه ميگفت اگر هزار شتر داشته باشم و يك شتر جربى ، بمواظبت آن چنان قيام ميكنم كه گوئى جز آن شتر جربى ندارم . پس از مرگ ششصد ميليون درهم و چهارده ميليون دينار در خزانه او بود معذلك در مخارج بسيار ممسك و دقيق بود . با صاحب مطبخ خويش قرار كرده بود كه سر و پوست و روده از او باشد و هيزم و ادويه مطبخ را فراهم كند . \"\r\nمؤلف الفخرى به وصف وى گويد : \" از بزرگان ملوك بود . راى صائب داشت وقار وى بكمال بود بخلوت نكوخوى بود و در قبال مطايبات نديمان تحمل بسيار داشت و چون لباس ميپوشيد و بمجلس عام ميشد رنگش دگرگون ميشد و چشمانش بسرخى ميگراييد و رفتارش تغيير مييافت . روزى بفرزندان خود گفت وقتى ديديد لباس بتن كردم و بمجلس نشستم به من نزديك مشويد .\r\nگويند منصور لباس خشن بتن ميكرد و بسا ميشد كه پيراهن خويش را وصله ميزد وقتى اين قضيه را با جعفر بن محمد صادق ع بگفتند گفت خدا را سپاس كه در عين\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nملكدارى به فقر مبتلا است . در خانه منصور از لهو و تفريح خبرى نبود . طبرى گويد :\r\nمنصور يكى را بولايت حضرموت فرستاد . مامور بريد به دو نوشت كه ولايتدار حضرموت با بازها و سگهاى فراوان كه آماده دارد پيوسته به شكار ميرود . منصور به دو نوشت خدا ريشه‌ات را بكند اين لوازم چيست كه براى نابودى ددان مهيا كرده‌اى ما فقط كار مسلمانان را به تو سپرديم و عهده‌دار امور ددان نكرديم كار ما را بفلانى واگذار و به خانه خويش برگرد .\r\nمنصور بفصاحت گفتار شهره بود و مقاصد خويش را در عبارات بليغ ادا ميكرد .\r\nطبرى در حوادث سال 150 هجرى آورده كه وى بروز عرفات در بغداد خطبه خواند و چنين گفت : اى مردم من مظهر قدرت خدا در زمينم و شما را بتوفيق و تأييد وى اداره ميكنم من خازن خدايم كه بيت المال را به من سپرده ، بمشيت او كار ميكنم و مال خدا را باراده وى تقسيم ميكنم كه مرا قفل بيت المال كرده و چون اراده كند مرا براى عطاى شما بگشايد و چون اراده كند ببندد . اى مردم به خدا رو كنيد و از او بخواهيد كه مرا بصواب هدايت كند و نسبت بشما مهربان كند و وادارم كند كه عطاياى شما را به عدالت دهم كه وى شنواست و نزديك . \"\r\nمسعودى گويد : منصور پس از قتل ابو مسلم خطبه خواند و گفت اى مردم از اطاعت به معصيت مگراييد و مخالفت پيشوايان خويش را در دل مگيريد كه هركه خلاف پيشواى خود را بدل گيرد خدايش رسوا كند و نيت وى در سخنان گريخته و اعمال نسنجيده‌اش نمودار شود و خدا پيشواى وى را از آن خبردار كند هر كه در كار خلافت با ما رقابت كند با او به زبان شمشير سخن كنيم ابو مسلم بيعت كرده بود و براى ما بيعت گرفته بود كه هر كه بيعت ما را بشكند خونش هدر است و چون پيمان بشكست او را بحكمى كه بر مردم كرده بود محكوم كرديم و رعايت حق وى ما را از اجراى حق درباره او باز نداشت .\r\nعيب بزرگ منصور اين بود كه بخونريزى راغب بود اگر چه در اين مرحله بپاى ابو العباس سفاح نميرسيد شكستن امان نامه‌ها او را در پيشگاه تاريخ زبون كرده است . به\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nابن هبيره امان‌نامه داد و او را بكشت ، بعموى خود عبد الله بن على امان‌نامه داد و او را نيز بكشت . ابو مسلم را با اطمينان بنزد خويش خواند و خونش را بريخت .\r\nقرار و پيمان در نظر او ارزش نداشت . با زن خود پيمان كرده بود كه جز او زن نگيرد و بر اين پيمان شاهدان فراوان گرفته بود اما چون بخلافت رسيد از فقيهان و قاضيان نواحى فتوى ميخواست كه پيمان را فسخ كند و اگر مرگ امانش داده بود منظور خود را انجام ميداد . نگفته پيداست كه اين كار چه زحمت و تشويشى براى قاضيان دوران وى فراهم آورده بود .\r\nطبرى درباره مرگ منصور گويد : بسال 158 ببدرقه مهدى فرزند خويش كه بسوى رقه ميرفت برون شد و ميان دو ابروى وى بشكافت و همان روز جان بداد . طبرى بر اين روايت ميافزايد كه منصور مردى پرخور بود و بگفته اطباء اعتنا نداشت ، از اينرو بيمارى وى شدت گرفت و جان بر سر آن نهاد . از على بن محمد بن سليمان نوفلى نقل ميكنند كه منصور بسوء هضم دچار بود و طبيبان را وادار ميكرد كه براى او گوارش‌ها فراهم كنند طبيبان از اين كار خشنود نبودند و به دو ميگفتند از غذاى خويش بكاهد كه گوارشها غذا را هضم مىكند اما علت‌هائى پديد ميآورد . عاقبت طبيبى از هند نزد وى آمد و گفتار طبيبان را تأييد كرد و گوارشها از داروهاى گرم براى او فراهم آورد كه از آن هميخورد و غذايش هضم ميشد و همين افراط سبب مرگ وى شد .\r\nمؤلف مختصر تاريخ الخلفاء گويد : منصور در سفر مكه به نزديكى حرم بر ديوارى اين مضمون را نوشته ديد : \" ابو جعفر : هنگام مرگ تو رسيده و فرمان خدا انجام شدنى است مگر پندارى كاهنى يا منجمى مرگ را از تو دفع تواند كرد \" . منصور يقين كرد كه خواهد مرد و سه روز بعد مرگش دررسيد .\r\nهنگام مرگ منصور جز خادمان وى و ربيع بن يونس غلامش كسى حاضر نبود . ربيع مرگ ويرا مكتوم داشت و زنان را از گريه و شيون منع كرد و چون صبح درآمد و خبر\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nمرگ منصور شيوع يافت كسان بيامدند و گروهى از علويان و ديگران حاضر شدند و خيمه‌ها را پر كردند . آنگاه ربيع بيامد و نامه‌اى بدست داشت و بگشود و وصيت منصور را بخواند كه وليعهدى مهدى را تأييد كرده بود و بيعت وى را به ياد آورده بود . ربيع از پس خواندن نامه براى مهدى و از پس او براى عيسى بن موسى از بزرگان قوم و عامه كسان بيعت گرفت و اين رخداد در ذيحجه سال 158 هجرى بود .\r\n\r\nمهدى 158 - 169\r\nمحمد بن عبد الله ملقب به مهدى در دهكده حميمه بسال 126 هجرى تولد يافت . مادر وى ، اروى دختر منصور ، از نژاد حميريان بود كه قرنها در يمن حكومت داشتند . تربيت وى در خاندان خلافت انجام گرفته بود . منصور به تكميل معلومات وى توجه خاص داشت و او را به مفضل ضبى سپرد كه مانند يك عرب اصيل تعليم داد و امثال و منتخب اشعار عرب را براى او فراهم آورد كه بعلم و ادب متمايل شد و بحفظ ايام عرب و كسب مكارم اخلاق و گفتگوى اخبار و اشعار مواظبت فوق العاده داشت . با فصاحت پرورش يافت . شعر نكو ميگفت و از امثال و اشعار عرب بسيار بخاطر داشت .\r\nبگفته مؤلف الفخرى ، مهدى مردى شجاع و هوشيار و بخشنده بود با ملحدان و زنديقان سختگير بود در كار هلاكشان سستى روا نميداشت دوران وى از لحاظ حادثات و فتنه‌هاى سخت بدوران پدرش مانند بود . هميشه براى رسيدگى بشكايات مردم مىنشست . مردى بود هوشمند و فصيح و بلند همت و درست راى كه رموز سياست را نيك ميدانست . منصور از مواهب وى خبر داشت و همين كه بحضور ميآمد چشم به دو ميدوخت كه به محبت وى سخت دلبسته بود .\r\nمهدى دهساله بود كه پدرش بخلافت رسيد و پانزده ساله بود كه او را بفرماندهى سپاهى بسركوبى فتنه عبد الرحمن بن عبد الجبار ازدى بخراسان فرستاد و يكى از بزرگترين سرداران خود خازم بن خزيمه را طلايه‌دار سپاه كرد . و نوبت ديگر ويرا بفرماندهى\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nگروهى از خراسانيان مأمور كرد كه شورش اسپهبد والى طبرستان را درهم شكست و دختر وى را به اسيرى گرفت . و هم او را براى سركوبى فتنه استاد سيس كه در خراسان مدعى پيمبرى بود مأمور كرد كه خازم با بيست هزار سپاهى او را محاصره كرد و باسيرى گرفت و هفتاد هزار تن از كسانش را بكشت و هم بسال 153 منصور فرزند خويش را به امارت حج فرستاد .\r\nوقتى از پس مرگ منصور كار بر مهدى قرار گرفت و بيعت وى تجديد شد خطبه‌اى خواند كه در اثناى آن رقت بر او غلبه كرد و از مرگ پدر بگريست و سخن را بپايان نتوانست برد .\r\nمدت خلافت مهدى نزديك ده سال بود . دوران ويرا دوره انتقال از خشونت و شدت خليفگان اول بدوره ملايمت و اعتدال خليفگان بعد ميتوان شمرد بگفته مورخان وى همه اموالى را كه پدرش مصادره كرده بود به صاحبانش پس داد و همه علويانى را كه پدرش بحبس انداخته بود آزاد كرد و عطا داد .\r\nمهدى بدوران خويش اصلاحات بسيار كرد و در اين كار از آن مال فراوان كه پدرش بجا نهاده بود كمك گرفت . زنديقان را سركوب كرد و مخالفان خويش را از ميان برداشت و خارجيان را ريشه‌كن كرد .\r\nبدوران وى زندانها گشوده شد و جز زندانيان خطرناك همه آزاد شدند . راه مكه را آباد كرد و در آن بناهاى فراوان كرد و بر آن بناها كه پدرش در جاهاى ديگر كرده بود چيزها افزود ، در راه‌هاى كاروان‌رو حوضها بساخت كه از چاه‌ها پر آب ميشد . براى زندانيان و مجذومان جيره مقرر داشت ، مساحت مسجد الحرام را بيفزود . ميله‌هاى حرم را تجديد كرد ، ميان مكه و مدينه و يمن بريد نهاد و در هر ولايت امينى معين كرد تا او را از خبرها آگاه كنند . از مراقبت او عدالت رواج يافت و آسايش به همه جا نفوذ كرد .\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nمهدى در استحكام شهرها بخصوص رصافه كوشش بسيار كرد . بدوران وى بغداد مركز تجارت جهان شد ، موسيقى و شعر و حكمت و ادب رواج فوق العاده يافت . اين رسم كه هر سال پوشش كعبه را نو كنند از او ماند كه پيش از آن پوششهاى كعبه را رويهم ميكردند و خليفگان بعد ، از رسم وى پيروى كردند . مهدى بسنت رسول دلبسته بود و اطاقك را كه بدعت امويان بود و خليفه بهنگام جماعت جدا از مردم در آن نماز ميكرد منسوخ كرد و منبر را به اندازه زمان پيمبر كرد .\r\n\r\nفتنه‌هاى دوران مهدى\r\nبدوران مهدى عبد الله پسر مروان بن محمد اموى بسال 161 در شام طغيان كرد ولى نيروى وى در هم شكست و بحبس مهدى درآمد كه بر او ببخشود و عطا داد . سال بعد عبد السلام بن هشام يشكرى در جزيره ياغى شد و كارش بالا گرفت و پيروان بسيار يافت و تباهى بيفزود اما عاقبت در قنسرين مغلوب و مقتول شد در موصل نيز مردى از بنى تميم بنام ياسين بشوريد و بر بيشتر ديار ربيعه و مضر استيلا يافت كه انجام كار وى شكست بود . در مصر نيز مردم حوف از توابع بلبيس بسال 158 شوريدند و عامل خليفه را كشتند ، فضل بن صالح بن على عباسى مأمور سركوبى آنها شد كه از پس مرگ مهدى بدآنجا رسيد و فتنه را خاموش كرد .\r\nخطرناكتر از همه شورشها كه بدوران مهدى رخ داد شورش زنديقان قرمطى بود كه تعليماتشان از اسلام بدور است و پيرو يك قسم دموكراسى غلط است و محرمات را مباح ميشمارد و آداب اجتماعى و مناسبات زناشوئى را دستخوش هرج و مرج مىكند و زندگى سياسى و دينى را به خطر مىاندازد .\r\n\r\nصفات مهدى\r\nمسعودى گويد : مهدى محبوب خاص و عام بود كه پيش از هر كار بمظالم ميرسيد . از خونريزى برى بود و انصاف مظلوم ميداد دستى گشاده داشت ، ششصد مليون درم و چهارده مليون دينار\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nكه از منصور بجا مانده بود بعلاوه خراجى كه در ايام وى وصول شد همه را خرج كرد .\r\nاز جمله صفات مهدى حيا و عفو و بردبارى و بخشش بود . شراب نمينوشيد اما به نديمان و همنشينان خود اجازه نوشيدن داده بود از استماع قرآن سخت برقت ميشد ، عدالت‌پيشه بود . وقتى براى رسيدگى بمظالم مىنشست چند قاضى نزد وى حضور داشتند و چنان برفع ستم و رعايت عدل دلبسته بود كه هنگام رسيدگى ميگفت :\r\n\" قاضيان را بياريد كه برعايت حضور ايشان در انصاف و داد دقت كنم \" .\r\nاز مسعود بن مساور آورده‌اند كه پيشكار مهدى به دو ستم كرده بود و ملكش را بناحق گرفته بود شكايت بنزد متصدى مظالم برد و از او نامه‌اى گرفت كه بحضور خليفه تواند رسيد بوقت رسيدگى از شكايت وى پرسيدند بمهدى اشاره كرد و بقاضى گفت : \" اين به من ظلم كرده است \"\r\nقاضى گفت : امير مؤمنان چه ميگويد ؟ . .\r\nمهدى گفت : ملك خود را به تصرف دارم\r\nشاكى گفت : قاضى از امير مؤمنان بپرسد اين ملك پيش از خلافت بدست او بوده يا بعد از خلافت به تصرف او آمده ؟\r\nمهدى گفت : پس از خلافت به تصرف من آمده قاضى بنفع مدعى حكم داد و خليفه از حكم وى تمكين كرد .\r\nمؤلف الفخرى درباره علت مرگ مهدى آورده كه وى در شكارگاه آهوئى را دنبال كرد كه از در ويرانه‌اى بدرون رفت ، اسب مهدى از پى او بود و در ويرانه بر او افتاد و كمرش را شكست و در ساعت بمرد و نيز گفته‌اند كه يكى از كنيزكان وى سمى در خوردنى كرده بود كه كنيزك ديگرى را مسموم كند و مهدى ندانسته از آن بخورد و بمرد و اين بسال 169 هجرى بود .\r\n\r\n","description":"","footnote":"","page_name":" 61 ","page_number":61},
  {"content":"\r\n\r\n\r\nهادى 169 - 170\r\nموسى ملقب بهادى فرزند بزرگ مهدى بود كه ويرا وليعهد كرد و از پس او حق وليعهدى را براى هارون نهاد . مهدى در اواخر عمر ميخواست هارون را در كار وليعهدى مقدم كند كه او را براى اين منصب شايسته‌تر ميدانست بعلاوه هارون سخت مورد علاقه خيزران مادر خويش بود كه در مهدى نفوذ فراوان داشت اما مرگ امانش نداد كه نيت خويش را به عمل آورد . هارون كه مردى عاقل و معتدل بود بمحض اينكه خبر مرگ پدر را شنيد بىتأمل با برادر بيعت كرد هادى از آن پيش كه بخلافت رسد بيشتر ايام خويش را در بلاد مشرق بسر كرد و هنگامى كه خبر مرگ پدر و بيعت خلافت به دو رسيد در طبرستان و گرگان به پيكار بود .\r\nمسعودى به وصف هادى گويد : \" سنگدل و تندخو و سرسخت و اديب و ادب‌دوست و ثابت‌قدم و شجاع و بخشنده بود . \" بىگفتگو تربيت عربى و آن ايام طولانى كه در جنگ بسر كرده بود در اخلاق وى تأثير فراوان داشت ، سختگيرى با علويان و كشتار امويان و خارجيان و زنديقان را بر او عيب ميگيرند كه در اين باب به گمان كار ميكرد .\r\n\r\nكشتار خارجيان و زنديقان\r\nهادى دشمنى زنديقان را از پدر به ارث برده بود مهدى به دو سفارش كرده بود از ريشه‌كن كردن اين گروه باز نايستد و كشور را از فسادشان پاك كند . او نيز در نابود كردن زنديقان و خارجيان كه در جزيره بشورش سر بلند كرده بودند كوتاهى نكرد و بر هر يك از آنها دست يافت بىدريغ خونش را بريخت .\r\nمسعودى گويد : روزى هادى ببستان خويش بر خرى سوار بود كه به دو خبر دادند يك خارجى را يافته‌اند گفت بياريدش و چون مرد خارجى بنزديك او رسيد شمشير يكى از نگهبانان را ربوده سوى خليفه دويد تا ويرا بكشد اما هادى استوار در جاى خود بود و چون خارجى نزديك شد بانگ زد كه \" گردنش را بزن \" كسى پشت سر خارجى\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nنبود اما هادى ميخواست كه ويرا بتوهم از خويشتن مشغول دارد ، خارجى به پشت سر نگريست كه خطر را از خويش بگرداند . هادى بر او جست و بزمينش زد و شمشير را از كفش گرفت و گردنش را با آن بزد و از آن پس نه خر سوار شد و نه شمشير را از خود دور كرد .\r\nدشمنى هادى با زنديقان و خارجيان كمتر از امويان نبود كه در تعقيب آنان قرار و آرام نداشت و مىپنداشت كه عباسيان در انتقامجوئى از خاندان اموى كوتاهى كرده‌اند .\r\n\r\nقصد خلع هارون\r\nهادى كه نيت خلع هارون داشت در حقيقت از رفتار منصور با عيسى بن موسى تقليد ميكرد و ميخواست فرزند خويش جعفر را بجاى برادر وليعهد كند و درباريانش وى را بدينكار ترغيب كردند . يحيى بن خالد برمكى كه بعدها در خلافت هارون به وزارت رسيد و نفوذى بزرگ يافت به دو گفت كه از اين كار دست بدارد كه جعفر فرزند او كودك است ، احترام پيمان پدر را نگهدارد كه بيم هست اگر جعفر پيش از بلوغ به خلافت رسد عباسيان ويرا از خلافت خلع كنند و به دو سفارش كرد كه صبر كند تا جعفر بالغ شود و از هارون بخواهد كه حق خويش را به دو واگذارد .\r\nهادى بصوابديد يحيى مدتى از خلع هارون خوددارى كرد و عاقبت مهر فرزند بر او غالب شد و بصدد انجام نيت خويش برآمد و با يحيى مشورت كرد اما يحيى به دو گفت : \" اگر فرضا مهدى هارون را وليعهد نكرده بود ميبايست شما اين كار را ميكرديد كه خلافت از خاندانتان بيرون نشود . \" اما هادى بنصيحت يحيى اعتنا نكرد و او را بحبس انداخت و ميخواست خونش را بريزد .\r\nهارون در نتيجه سختگيريهاى هادى و بيحرمتيها كه از اطرافيان وى ميديد به منظور برادر تسليم شد اما يحيى به دو گفت كه اجازه شكار بگيرد و به سفر برود . هادى\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nاجازه سفر داد ، غيبت هارون طولانى شد و هادى مكرر كس فرستاد و باصرار او را خواست و در تحقيرش مبالغه روا داشت اما هارون هر نوبت بهانه‌اى براى غيبت خويش ميتراشيد تا خبر مرگ هادى و بيعت خلافت به دو رسيد . بعضى مورخان پنداشته‌اند كه اصرار هادى بخلع برادر خويش خيزران مادر او را وادار كرد در مرگ وى بكوشد ولى ما در اين نكته ترديد داريم .\r\nمسلم است كه زمينه دشمنى ميان هادى و مادرش محكم بود و اين دشمنى تا هنگام مرگ هادى دوام داشت و همين قضيه مورخان را وادار كرده فرض كنند كه خيزران بعضى كنيزان هادى را بقتل وى واداشت . علت دشمنى اين بود كه خيزران در ايام مهدى نفوذى فوق العاده داشت و امر و نهى با او بود و ارباب حاجت بخانه‌اش ميرفتند و مقاصد خويش را از او ميخواستند همين كه هادى بخلافت رسيد اين كار را نپسنديد كه نسبت بزنان سخت غيور بود و مادر خويش را از دخالت در كارها منع كرد .\r\nمسعودى گويد : هادى نسبت بمادر خويش اطاعت مطلق داشت و هر چه را ميخواست انجام ميداد روزى خيزران از او كارى خواست كه انجام آن ميسر نبود اما خيزران اصرار كرد و خشمگين از پيش هادى برخاست كه او نيز خشمگين شد و بمادر گفت : \" اگر شنيدم كسى از سرداران و خاصان و خادمان بدر خانه تو آمده گردنش را ميزنم و مالش را ضبط ميكنم . هر كه جرئت دارد بيايد . اين دسته‌ها كه هر روز به خانه تو ميآيند و ميروند چيست مگر چرخ پنبه‌ريسى ندارى كه بدان مشغول شوى يا قرآنى كه از آن پند گيرى يا خانه‌اى كه در آن مستور مانى . مبادا ديگر دهان بحاجت مسلمان يا ذمى بگشائى . \" و هم بياران خويش گفت : \" من و مادرم برتريم يا شما و مادرانتان ؟\r\nگفتند : \" تو و مادرت . \"\r\nگفت : \" كدام يك از شما خوش داريد كه مردم درباره مادرش سخن كنند و گويند :\r\n\" مادر فلان چنين كرد و مادر فلان چنان كرد . \"\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nگفتند \" خوش نداريم \"\r\nگفت : \" پس چرا بنزد مادر من ميرويد و درباره او سخن ميكنيد \" و ملازمان چون اين بشنيدند از خانه خيزران ببريدند .\r\nشگفت نيست اگر اينسخنان دشمنى خيزران را برانگيخت و كينه پسر را در دل گرفت و مورخان را بنقل اين روايت وا داشت كه هادى غذاى مسموم بنزد مادر خويش فرستاد كه از آن نخورد و بگربه‌اى خورانيد كه در دم بمرد و اگر روايت درست باشد توان پنداشت كه مرگ هادى بتدبير مادر انجام شده اما چنان كه گفتيم ما در اين ترديد داريم .\r\nبه پندار ما هادى رفتارى شايسته كرد كه مستورى و حسن شهرت مادر خويش را ميخواست و هم اين نكته از پيغام وى هنگام مرگ كه خيزران را ببالين خويش خواند هويداست كه گفته بود : \" من ترا بكارهائى وادار كردم و از كارهائى منع كردم كه اقتضاى سياست ملك بود بدخواه تو نبودم بلكه مستورى و نيكى و خير تو را ميخواستم \" .\r\nروايتى كه مسعودى آورده معلوم ميدارد كه هادى مردى گشاده دست بوده است گويد : روزى شمشير عمرو بن معد يكرب را كه شهرت تاريخى داشت با ظرفى پر از طلا نزد خويش نهاد و گفت شاعران بيايند و چون بيامدند گفت هر يك درباره شمشير شعرى بگويند ابن يامين بصرى اشعارى گفت كه هادى بپسنديد و شمشير و ظرف پر از طلا را به دو داد شاعر شمشير را برگرفت و طلاها را بشاعران دربار بخشيد و هادى شمشير را به پنجاه هزار دينار از او بخريد .\r\nدوران خلافت هادى طولانى نبود كه وى در هيجدهم ربيع الاول سال 170 هجرى از پس يك سال و يك ماه و چند روز خلافت بمرد . مؤلف الفخرى گويد : \" شبى كه هادى بمرد خليفه‌اى بمرد و خليفه‌اى بخلافت رسيد و خليفه‌اى بزاد . خليفه مولود مامون بود .\r\nهارون الرشيد - هارون الرشيد معروفترين خليفگان عباسى است در زمان وى بغداد\r\n\r\n","description":"","footnote":"","page_name":" 65 ","page_number":65},
  {"content":"\r\n\r\n\r\nهارون الرشيد 170 - 193\r\nباوج وسعت و اهميت رسيد و مركز تجارت و مقصد رجال علم و ادب شد . نام رشيد بسبب آن روابط دوستى و صفا كه با شارلمانى داشت در ديار غرب شهرت فراوان دارد . كتاب هزار و يكشب نيز كه در صف معروفترين كتابهاى دنياست و به بيشتر زبانهاى مهم ترجمه شده و در اروپا كمتر كتابخانه خصوصى از نسخه آن خاليست به اين شهرت كمك فراوان كرده است .\r\nهارون در ذى حجه 145 در رى تولد يافت . مادرش كنيزى يمنى بود خيزران نام گويند فضل بن يحيى برمكى هفت روز پيش از هارون تولد يافت و مادر وى هارون را شير داد و مادر رشيد فضل را شير داد .\r\nمهدى كه وى را وليعهد دوم كرده بود چون دلايل كفايت و لياقت فرزند خويش را بديد قصد داشت وى را وليعهد نخستين كند اما مرگ امانش نداد .\r\nمهدى بسال 163 فرماندهى جنگ روميان را به هارون داد و او شاهزاده خانم ايرينى را كه نايب السلطنه قسطنطين بود بطلب صلح وادار كرد و متعاقب آن صلحنامه‌اى ميان عباسيان و روميان به مدت سه سال امضا شد و هم بسال 164 مهدى بلاد مغرب را به دو سپرد .\r\nهارون همانشب كه هادى بمرد بخلافت نشست . بدوران وى در موصل و افريقيه و ارمنستان فتنه‌هاى بزرگ رخ داد و برمكيان قدرت فراوان يافتند و بدست هارون نابود شدند و همه آن خدمتها كه در نظم دولت عباسى كرده بودند بىاثر ماند .\r\n\r\nفتنه‌هاى دوره هارون\r\nوليد بن طريف شيبانى بسال 178 بر هارون بشوريد و بارها سپاه وى را تار و مار كرد و والى نصيبين را بكشت و در ارمنستان و آذربايجان فساد بسيار كرد ، بسال 179 به بين النهرين برگشت و از دجله گذشت و تا حلوان پيش راند و كار وى بالا گرفت و كسان بسيار بر او فراهم شدند . هارون يزيد بن مزيد شيبانى را كه برادرزاده معن بن زائده\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nسردار معروف بود و ياد وى در باب سوم بيايد مأمور سركوب وى كرد و غائله از ميان برخاست .\r\nدر افريقيه نيز قبايل بربر از سال 178 تا 181 با عباسيان كشاكش داشتند و بتدريج نفوذ بغداد در آن سرزمين كم ميشد و در تصادم‌ها كه رخ ميداد گاه توفيق با عباسيان بود و زمانى با قبايل شورشى . هارون هرثمه بن اعين را با سپاهى فراوان براى سركوبى قبايل بربر فرستاد كه فتنه بالا گرفته را موقتا خاموش كرد اما به خوبى دريافت كه ختم نهائى غائله ميسر نيست و بناچار از فرماندهى سپاه كناره گرفت و بمشرق بازگشت و ابراهيم اغلب از طرف هارون مأمور نظم افريقيه و جلوگيرى از هجوم ادريسيان بر قلمرو عباسيان در افريقيه شد وى دولت اغلبيان را پايه ريخت و چيزى نگذشت كه دعوى استقلال كرد و نفوذ عباسيان جز باسم از افريقيه رخت بر بست اغلبيان شهر قيروان را كه در جنوب غربى تونس فعلى بود پايتخت كردند و تا سال 296 كه فاطميان مصر ، بر قيروان تسلط يافتند دولتشان پايدار بود .\r\nبسال 176 منازعات قديمى قبايل يمنى و عدنانى در سوريه بجنگ خونين منجر شد و دو سال تمام دمشق صحنه جنگهاى داخلى بود . اما اين رخدادها از نظر خليفه ناخوشايند نبود كه سياست بغداد از آن استفاده ميكرد زيرا مردم اين ناحيه را كه مسلم شده بود نسبت بخاندان عباسى حسن نيت ندارند ضعيف ميكرد . ده سال بعد باز جنگهاى داخلى در اين ناحيه تجديد شد كه هارون در آن دخالت كرد و موسى پسر يحيى برمكى را مأمور آرامش شام كرد و او فتنه را خاموش كرد و قبايل مختلف را به صلح آورد .\r\nبدوران هارون ناحيه خراسان كه ولايتدارى آن با على بن عيسى بن ماهان بود صحنه فتنه‌هاى خونين شد كه على ستمگرى بيباك بود و اموال كسان را بهر بهانه مصادره ميكرد و هديه‌هاى گرانبها براى خليفه ميفرستاد كه چشم وى را خيره ميكرد عاقبت بزرگان خراسان از شر وى بجان آمدند و نامه به هارون نوشتند و استغاثه كردند كه با سپاهى راه خراسان\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nگرفت و در رى اردو زد وقتى ولايتدار خراسان از حركت خليفه خبر يافت با هديه‌هاى گرانبها بحضور شتافت و اطرافيان را نيز هديه بسيار داد و موفق بمقر خويش بازگشت و ستم از سر گرفت و آن كسان را كه از جور وى بخليفه شكايت برده بودند به سختى آزار كرد .\r\nدر همان ايام يكى از مردم سمرقند بنام رافع بن ليث زنى مالدار را بكفر كشانيد كه ميخواست رابطه زناشوئى او را با شوهرش كه از مدتها پيش غايب بود بگسلد و با او ازدواج كند . وقتى خبر بهارون رسيد كس بنزد على بن عيسى فرستاد و فرمان داد كه ميان آن زن و رافع بن ليث جدائى افكند و رافع را بر اين عمل ناشايست مجازات كند ولايتدار خراسان و حاكم سمرقند فرمان هارون را اجرا كردند و رافع بحبس افتاد اما از زندان گريخت و به پسر على بن عيسى متوسل شد و او پيش پدر وساطت كرد كه رافع امان يافت و بديار خويش بازگشت و بانتقامجوئى كمر بست و حاكم سمرقند را بكشت و گروهى بسيار از مردم آن شهر و ناحيه ماوراء النهر پيرو وى شدند . على بن عيسى پسر خويش را بسركوبى رافع فرستاد كه در بلخ كشته شد .\r\nگويند على بن عيسى در مقر خويش اموال فراوان اندوخته بود كه مردم بطمع آن به قصر وى هجوم بردند و همه را غارت كردند و چون خبر بهارون رسيد از ظلم و استبداد على مطمئن شد و هرثمة بن اعين را با نامه‌اى به خط خويش بخراسان فرستاد . هرثمه على و كسان وى را دستگير كرد و اموالشان را بمصادره گرفت و بنزد هارون فرستاد .\r\nمردم از ولايتدارى هرثمه خرسندى ميكردند كه از جور على بن عيسى رهائى يافته بودند .\r\nفتنه رافع در سمرقند و اطراف همچنان دوام داشت تا هارون بناچار به قصد سركوبى وى سوى خراسان رفت و در راه مرگش در رسيد و رافع تا دوران مأمون همچنان بود .\r\n\r\nنكبت برمكيان\r\nبرمك جد خاندان برمكيان در بلخ متولى آتشكده بود و به خدمت آن قيام ميكرد همچنانكه قصى و فرزندانش در ايام جاهليت خادمان كعبه بودند ، برمك و خاندان وى بآتش‌پرستى ، دين ايرانيان\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nقديم ، معتقد بودند و چون اسلام بيامد بعضيشان مسلمان شدند در آغاز كار عباسيان خالد بن برمك كه وزارت سفاح و منصور يافت از اين خاندان برخاست هارون الرشيد پيش از خلافت يحيى بن خالد را دبير خويش كرد و كارها را به راى و تدبير وى ميكرد و چون بخلافت رسيد يحيى را وزير خويش كرد و كار وى بالا گرفت و فرزندانش بمقامات بلند رسيدند .\r\nخالد بن برمك مردى فاضل و جليل و كريم و دور انديش و بيدار دل بود . سفاح وى را تقرب داد و معتمد خويش كرد اما وى به تقرب خليفه مغرور نبود و همچنان پاىبند اخلاص و تواضع خويش بود و با آنكه كارهاى وزارت بدست او بود عنوان وزير نگرفت كه بيم داشت آنچه بر ابو سلمه خلال معروف به وزير آل محمد رسيد كه بفرمان سفاح كشته شد به دو نيز رسد .\r\nگويند روزى سفاح به خالد گفت \" كار تو به جائى رسيده كه مرا به خدمت كسان خود گرفته‌اى \"\r\nخالد از اين گفتار بيمناك شد و گفت \" اى امير مؤمنان من خادم و بنده توام منظور چيست ؟ \"\r\nسفاح بخنديد و گفت : \" ريطه دختر من با دختر تو بيكجا ميخوابند و من نيم شب بيدار ميشوم و مىبينم روپوش آنها پس رفته و دوباره رويشان را مىپوشانم . \"\r\nخالد دست خليفه را بوسيد و گفت : \" آقائى در رعايت بنده و كنيز خود پاداش خدا ميجويد . \"\r\nدرباره اصابت رأى و دقت نظر خالد اين قصه معروفست كه وقتى منصور بناى بغداد را آغاز كرد و ديد كه لوازم بناگران است اطرافيانش به دو گفتند ايوان كسرى را ويران كند و مصالح آن را به كار برد . منصور با خالد بن برمك مشورت كرد كه گفت :\r\n\" چنين مكن كه اين ايوان نشان عظمت اسلام است و چون مردم آن را ببينند بدانند\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nكه چنين بناى باعظمت را جز اراده خدائى بسقوط نكشيده و هم ايوان كسرى نمازگاه على بن ابيطالب است بعلاوه مخارج ويران كردن ايوان از قيمت مصالح آن بيشتر است . \"\r\nمنصور به دو گفت : \" تو تمايلات عجمى دارى . \" و فرمان داد ايوان را ويران كنند گوشه‌اى از آن را ويران كردند اما مصارف كار از ارزش مصالح آن بيشتر بود و منصور از ادامه ويرانى منصرف شد و بخالد گفت : \" اكنون رأى تو را كار مىبنديم و ايوان را ويران نميكنيم \"\r\nخالد گفت : \" اكنون رأى من اينست كه ايوان را ويران كنى كه مردم نگويند از ويران كردن بنائى كه ديگرى ساخته بود ناتوان مانده‌اى . \"\r\nيحيى بن خالد برمكى در علم و ادب و فضل و بخشش و نجابت شهره عصر خويش بود . وى دوازده ساله بود كه دولت عباسى پايه گرفت . در سايه اين دولت پرورش يافت و مورد توجه منصور بود و بسال 158 وى را بولايتدارى آذربايجان فرستاد مهدى او را دبير و پيشكار فرزند خويش هارون كرد و در آن جنگها كه هارون با روم شرقى داشت هميشه يحيى همراه وى بود . در آن دوران كه هارون از جانب پدر ولايتدار مغرب بود يحيى بكاردارى وى ميپرداخت و وظايف مشگل را آسان انجام ميداد و چون هادى ميخواست هارون را از وليعهدى خلع كند يحيى مدتها وى را از اين كار بازداشت و عاقبت بتدبير يحيى مقصود وى ناانجام ماند .\r\nبه همين جهت بود كه وقتى هارون بخلافت رسيد دبير مخلص وفادار خويش را به وزارت برگزيد و كار دولت را به دو سپرد و چهار فرزند وى جعفر و فضل و محمد و موسى را به كارهاى بزرگ گماشت . يحيى چنان كه مؤلف الفخرى گويد : بشايستگى مهمات دولت را عهده‌دار شد و حدود مملكت را نگه داشت و خلل‌ها را ترميم كرد و خراج كشور را فراهم آورد و بآبادانى مملكت پرداخت و رونق خلافت را بيفزود كه نويسنده‌اى بليغ و دانا و اديبى خردمند و نكو رأى و صاحب تدبير بود و بر انجام امور قدرت داشت در بخشش\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nو كرم شهره عصر بود كه همه بمدح او زبان گشودند حليم و عفيف و مؤقر و مدبر بود .\r\nفضل پسر بزرگ يحيى از بزرگان عصر خويش بود و بازوى پدر بشمار ميرفت و در امور مهم نيابت او ميكرد .\r\nوقتى امين تولد يافت هارون تربيت وى را بفضل واگذاشت و هم در سال 176 ويرا بجنگ يحيى بن عبد الله بن حسن فرستاد كه در ديار ديلم شوريده بود بسال 178 وى را ولايتدار خراسان كرد كه فتنه آنسامان را آرام كرد و مردم را استمالت كرد و مسجدها بساخت .\r\nدرباره گشاده‌دستى فضل و همه خاندان برمكيان در تاريخ حكايت‌ها هست . از جمله اينست كه گويند روزى محمد بن ابراهيم امام ، بنزد فضل شد درج جواهرى همراه داشت و گفت امسال درآمد خوب نبود و مرا يك مليون درم قرض است و شرم دارم قضيه را با كسى در ميان نهم دوست ندارم از بازرگانان قرض خواهم وثيقه كافى نيز دارم شما اين مبلغ را از بازرگانى براى من بوام گيريد و اين وثيقه را به دو سپاريد . فضل گفت :\r\nبسيار خوب ولى براى انجام اينمنظور بهتر است امروز را نزد من بمانيد ، محمد آن روز را در خانه فضل بماند و فضل درج جواهر را برگرفت و با يك مليون درهم به خانه وى فرستاد و از پيشكار او رسيد گرفت . محمد آخر روز چون به خانه خويش رفت مال و جواهر را بديد و سخت خرسند شد و روز بعد به قصد سپاسگزارى به خانه وى شد اما فضل پيش از او بحضور هارون رفته بود و محمد بسوى دربار خلافت شد و چون فضل از حضور وى خبر يافت از در ديگر بيرون شد كه محمد او را نبيند و بسوى خانه پدر رفت ، محمد نيز بدانجا شد و چون فضل در خانه يحيى از حضور محمد خبر يافت از در ديگر برون شد و به خانه خويش رفت و محمد در آنجا ويرا بديد و سپاس داشت و گفت :\r\n\" صبحگاهان از خانه درآمدم كه شكر نعمت تو بگزارم . \"\r\nفضل گفت : \" من درباره تو انديشيدم و ديدم اين يك مليون درهم كارسازى تو نخواهد\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nكرد كه چون قرض خويش را بپردازى باز محتاج شوى و قرض گيرى و باز قرض بر تو انبوه شود صبحگاهان بحضور هارون شدم و حال تو را باز نمودم و يك مليون درم براى تو گرفتم و نخواستم ترا ببينم تا آنمال به خانه تو رسيده باشد و اكنون رسيد . \"\r\nمحمد گفت : \" من ندانم تلافى اين احسان چگونه توانم كرد كه كارى از من ساخته نيست اما قسم مؤكد ياد ميكنم كه هرگز بر در كسى بحاجت نروم . \" و چون دولت برمكيان برفت و فضل بن ربيع بوزارت رسيد محمد باز محتاج بود به دو گفتند : \" چه خوب بود اگر حال خويش را با فضل ميگفتى اما او نپذيرفت و به قسم خويش عمل كرد و بر در هيچيك از وزيران نرفت تا بمرد \" .\r\nجعفر پسر ديگر يحيى بفصاحت و هوش و حلم و كرم معروف بود ، رشيد با وى مأنوس بود كه خوئى پسنديده داشت و او را بر فضل برترى مينهاد كه فضل خشونتى داشت بدينجهت هميشه ميخواست او را از دربار دور نگهدارد . گويند روزى هارون بيحيى گفت : \" پدر چرا فضل را وزير كوچك نام داده‌اند و جعفر را عنوانى نداده‌اند \" .\r\nيحيى گفت : \" براى آنكه فضل در كارها نايب من است اما جعفر به خدمت و منادمت خليفه از كارهاى دولتى بازمانده است . \" بدينجهت هارون امور خانه خويش را به دو واگذاشت و از آن پس جعفر را نيز وزير كوچك خواندند . هارون ميخواست قدر جعفر را بيفزايد و فرمان داد كه ديوان خاتم را از فضل بگيرند و به دو دهند و يحيى در فرمان به دو نوشت امير مؤمنان ميخواهد كه خاتم را از دست راست بدست چپ خويش كنى .\r\nهارون بسال 176 جعفر را ولايتدار مصر كرد و بسال 186 كه در شام فتنه شد وى را مأمور آرامش آنجا كرد كه فتنه را بخوابانيد و جلب قلوب كرد و منزلت وى نزد هارون بالا گرفت و در همان سال ولايت خراسان را به دو داد و از آن پس مراقبت سپاه را به دو سپرد .\r\nاين سرگذشت كه مؤلف الفخرى آورده از منزلت جعفر و نفوذ وى در دولت\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nعباسيان نيك حكايت مىكند : \" روزى جعفر بن يحيى به شراب نشست و خلوت كرد و نديمان خاص را پيش خواند و با آنها بود . مجلس بياراستند و لباسهاى الوان بتن كردند كه رسم بود در مجلس شراب جامه‌هاى قرمز و زرد و سبز بتن كنند . جعفر بحاجب گفت جز يكى از نديمان كه نام وى عبد الملك بن صالح بود و هنوز نيامده بود هيچكس را اجازه حضور ندهد و فارغ بلهو و شراب سرگرم شدند كه جامها بگشت و طرب همه را بگرفت . اتفاقا يكى از خويشان خليفه كه نام او نيز عبد الملك بن صالح بود بر در جعفر آمد كه مردى موقر و ديندار و محتشم بود و هارون سخت رغبت داشت كه منادمت بپذيرد و با خليفه به شراب نشيند و براى جلب رضاى وى اموال فراوان داده بود اما عبد الملك از ديندارى تقاضاى خليفه را نپذيرفته بود و آن روز كه بدر جعفر آمد حاجب پنداشت كه عبد الملك نديم جعفر است كه بانتظار اويند و وى را بدرون برد و چون جعفر او را بديد عقلش از شرم خيره شد و بدانست كه حاجت از همانندى دو نام بخطا رفته است ، عبد الملك نيز قصه را بدانست و آثار شرم را در چهره جعفر بديد و با گشاده‌روئى بنشست و گفت : \" چيزى نيست براى من نيز از اين جامه الوان بياريد . \" پيراهن رنگين بياوردند كه بتن كرد و با جعفر بذله‌گوئى آغاز كرد و گفت \" از شراب خوبش بما نيز دهيد . \" و چون رطلى بر او پيمودند گفت \" كمتر كنيد كه مرا عادت اين نيست . \" آنگاه بخنديد و سخن از هر در گفت تا جعفر گشاده‌رو شد و آن گرفتگى و شرم از او برفت و از همرنگى عبد الملك سخت خرسند شد و گفت \" حاجت تو چه بود \" گفت : \" سه حاجت دارم كه ميخواهم درباره آن با خليفه سخن كنى نخست آنكه يك مليون درم قرض دارم پرداخت كند دوم آنكه ولايتى بپسرم دهد كه قدر وى بيفزايد .\r\nسوم آنكه دختر خويش را بفرزندم بزنى دهد كه پسر عم اوست و همسنگ اوست .\r\nجعفر گفت خدا هر سه حاجت ترا روا كرد . مال را همين ساعت به خانه تو برند ولايت مصر را به پسر تو دادم و دختر خليفه ، فلان نام را ، زن وى كردم ، كابين وى نيز چنين و چنان است و ميتوانى بامان خدا به روى . \"\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nنگفته پيداست كه جعفر اينهمه را از شدت اعتماد بمنزلت خويش نزد خليفه كرد عبد الملك چون به خانه بازگشت ديد كه مال پيش از او رسيده و چون روز ديگر رسيد جعفر بحضور هارون شد و قصه را بگفت و هارون كار وى را تأييد كرد و جعفر از پيش خليفه نيامده بود كه فرمان ولايتدارى مصر را بنام فرزند عبد الملك نوشته بودند و ازدواج وى با دختر خليفه مسجل شده بود .\r\nموسى از همه فرزندان يحيى شجاعتر بود وى مردى بود كامل و سردارى مجرب ، هارون بسال 176 ويرا ولايت شام داد كه امور آن را بصلاح آورد ، اما على بن عيسى والى خراسان در محضر هارون از وى شكايت كرد و او را متهم كرد كه در شام فتنه كرده و سر قيام دارد . چون موسى قرض سنگين داشت و مدتى از حضور پايتخت بازماند سوءظن هارون شدت گرفت و ويرا پيش خواند و در كوفه بحبس انداخت ، عاقبت بوساطت مادر و ضمانت پدر آزاد شد و خلعت يافت . محمد بن يحيى نيز مردى شريف و بلند همت بود اما شهرت وى به پايه برادران نرسيد .\r\nكار نفوذ برمكيان چنان بود كه سالى هارون به حج رفت ، يحيى برمكى با دو پسرش فضل و جعفر همراه وى بودند چون بمدينه رسيدند هارون با يحيى بنشستند و مردم را عطا دادند و امين با فضل بنشستند و مردم را عطا دادند و مامون و جعفر بنشستند و مردم را عطا دادند آنسال بنام سال \" سه عطا \" شهره شد . گويند وقتى يحيى سوار ميشد كيسه‌ها از پيش آماده بود در هر يك دويست درم ، از اين كيسه‌هاى سربسته به محتاجانى ميداد كه هنگام عبور از وى تقاضاى كمك داشتند و اين عجب نيست اگر بدگويان و حاسدان با تحريك بدگمانى خليفه مقدمات زوال اينخاندان بزرگ را فراهم كردند كه قصه آن معروف است .\r\n\r\nصفات هارون\r\nخطيب بغدادى گويد \" هارون مردى سپيد چهره و بلند قامت و فربه و نكوروى بود . \" مؤلف الفخرى گويد : \" دولت هارون\r\n\r\n","description":"","footnote":"","page_name":" 74 ","page_number":74},
  {"content":"\r\n\r\n\r\nصفات هارون\r\nاز دولتهاى خوب بود و رونق و قدرت و وسعت فراوان داشت و قسمت اعظم جهان خراجگزار وى بود و آنهمه عالم و شاعر و فقيه و قارى و قاضى و نويسنده و نديم و نغمه‌گر كه بدرگاه هارون بود بدرگاه هيچ خليفه ديگر نبود كه بهر يك صله فراوان مىداد و مينواخت و منزلت ميافزود . وى مردى بود فاضل و سخندان و راوى اخبار و آثار و بنزد همگان مهابت فوق العاده داشت .\r\nشهر بغداد بدوران هارون وسعت و آبادى بسيار يافت و قصرهاى بزرگ در آن ساخته شد و از هر راه كالاى بازرگانى بدان ميرسيد . سيوطى گويد \" هارون قصد داشت مديترانه را در ناحيهء فرما بدرياى سرخ وصل كند ، يحيى برمكى به دو گفت بيم آن ميرود كه روميان بدرياى سرخ راه يابند و نفوذشان تا حجاز پيشروى كند و از اين كار صرفنظر كرد . \"\r\nوضع مالى دولت عباسى بدوران هارون بسيار خوب بود ، از خراج ولايات هفتاد و دو مليون دينار بخزانه ميرسيد و اين بجز جنسى بود كه از حاصل اراضى دريافت مىشد . گويند روزى هارون بر پشت خفته بود ، ابرى را گذران ديد و گفت : \" هرجا خواهى برو كه خراج آن به من ميرسد \" .\r\nمرگ هارون در طوس رخ داد در قريه سناباد پيش از مرگ همه هاشميان سپاه را فراهم آورد و سفارش كرد كه در حفظ خلافت بكوشند و با خليفگان صميمى باشند و اتحاد خويش را حفظ كنند و مراقب امين و مأمون باشند و آنها را از تجاوز به يكديگر بازدارند .\r\nمسعودى گويد : \" وقتى مرض هارون سخت شد طبيبان او را اميد مىدادند .\r\nبفرمود تا طبيبى بياوردند ايرانىنژاد و قاروره وى را با قاروره‌هاى ديگر به دو بنمودند .\r\nطبيب چون قاروره هارون را بديد گفت : \" اين بيمار قطعا مردنيست وصيت خويش را بكند كه علاج‌پذير نيست \" رشيد چون رأى طبيب را بشنيد بگريست و اين سخنان را\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nتكرار همى كرد \" طبيب با طب و دواى خويش از مرگ آمده جلوگيرى نتواند كرد ، ورنه چرا طبيب به همان مرض كه از علاج آن واقف است جان مىدهد . \"\r\nهارون ، امين را وليعهد كرد ، پس از او مأمون و پس از او قاسم را و در اين باب پيمان‌نامه‌اى نوشت و قاضيان و فقيهان عصر و بزرگان بنى هاشم را شاهد آن كرد و در كعبه بياويخت دوران خلافت وى بيست و سه سال بود و بسال 193 ه در چهل و چهار سالگى بمرد .\r\n\r\nامين 193 - 198\r\nابو عبد الله محمد امين بسال 190 پس از مرگ پدر بخلافت رسيد مادرش زبيده دختر جعفر بن منصور بود ، از خليفگان عباسى هيچكس جز او نبود كه از طرف پدر و مادر نسب وى بهاشم رسد . وقتى هارون در طوس بمرد جامه و عصا و خاتم خلافت را براى امين بردند .\r\nطبرى گويد : \" امين مردى سفيد چهره و كوچك ديده و نكوروى و تنومند بود \" سيوطى گويد : \" وى نكوروى و نيرومند و شجاع بود چنان كه يك بار شيرى را بدست خويش بكشت . در فصاحت و ادب و فضيلت شهره بود ولى تدبير نداشت ، مسرف و خودپسند و بىسياست بود و صلاحيت خلافت نداشت . \"\r\nدوران امين همه فتنه و آشوب بود و در همان ايام كه ميان او و مأمون فتنه بود على بن عبد الله معروف به سفيانى بدعوى خلافت در شام طغيان كرد و عامل امين را براند و دمشق و اطراف آن را تصرف كرد و چيزى نمانده بود كه كار بر او راست شود اما ميان قبايل يمنى و مضرى شام تصادمى رخ داد كه مانع انجام مقصود وى شد .\r\nامين براى خاموش كردن فتنه سفيانى سپاهى فرستاد به فرماندهى حسين پسر على بن ماهان . آنگاه فرماندهى سپاه را بعبد الله پسر صالح بن على عباسى داد اما آشفتگى بغداد مانع از آن بود كه بر ضد سفيانى كار جدى انجام شود ، دو سال و بيشتر شام در آشوب بود حسين بن ماهان بسبب جانبدارى از سپاه خراسان كينه شاميان سپاه خويش را\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nتحريك كرد و آب گل‌آلود شد و او را ببغداد خواندند .\r\nسيوطى بنقل از اسحاق موصلى گويد : امين مردى بخشنده و اديب بود و شعر نيكو ميشناخت اما هوسباز و تفريحدوست بود . ابو الحسن احمر سخندان و نحوى معروف گفته بود : \" بارها ميشد شعرى را كه شاهد يكى از قضاياى نحو بود فراموش ميكردم و امين آن را بخاطر داشت . در صف فرزندان خلفا هيچكس باهوشتر از او و مأمون نبود . \" طبرى گويد : \" وقتى امين بخلافت رسيد از همه ولايات ارباب لهو را بدربار خواند و جزو خواص خويش كرد و مقررى داد . در خريد اسب و دواب كوشش بسيار كرد ، حيوانات درنده و مرغان شكارى فراوان خريد . از برادران و سرداران و بزرگان خاندان خويش روى بپوشيد و بديشان بىاعتنائى كرد و آنچه در خزانه بود با همه جواهرات خاصه بخواجگان و همدمان و معاشران خويش بخشيد و آن خزينه و جواهر و سلاح را كه در رقه بروزگاران فراهم آمده بود بديشان پخش كرد و براى تفنن خويش مجلسها كرد . در قصر خلد و خيزرانيه و بستان موسى و قصر عبدويه و قصر معلى و بسى جاهاى ديگر خلوتگاهها براى تفريح و سرگرمى آماده كرد و بفرمود تا بر دجله زورقها به شكل شير و فيل و عقاب و مار و اسب بساختند و مال فراوان به مصرف آن داد .\r\nعمر و خلافت امين طولانى نبود كه چهار سال و هفت ماه بر تخت خلافت بود و بسال 198 در بيست و هشت سالگى در آن فتنه كه ميان او و مأمون پديد آمده بود كشته شد كه مأمون را از خلافت خلع كرد و فرزند خويش موسى را وليعهد كرد و پيمانى را كه هارون در كعبه از او گرفته بود بشكست و آن فتنه بزرگ كه از اين كار زاد مايه تفرقه و ضعف مسلمانان شد و در بغداد پايتخت خلافت و مركز علم و ادب و تجارت ويرانيهاى بسيار پديد آورد .\r\nوقتى امين كشته شد عبد الله بن طاهر سروى براى مأمون فرستاد و با قتل امين كار خلافت مأمون راست شد .\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nابن اثير درباره امين گويد : \" از امين كار شايسته‌اى نيافتم كه ياد آن توانم كرد \"\r\n\r\nمأمون 198 - 218\r\nعبد الله ابو العباس مأمون بسال 170 در آنشب كه عم وى هادى بمرد تولد يافت مادرش كنيزكى بود مراجل نام . بيست و سه ساله بود كه هارون وى را وليعهد دوم كرد و ولايت خراسان و ديگر ولايات ايران را تا همدان به دو سپرد پس از مرگ هارون امين پيمان پدر را بشكست و در جنگ با برادر كشته شد و خلافت بمأمون رسيد .\r\nمأمون در رى بود كه كار خلافت وى سر گرفت و تا سال 204 بخراسان بود آنگاه ببغداد آمد . مؤلف الفخرى گويد : \" مأمون از معاريف خليفگانست و در قلمرو خويش ابداعات بسيار كرد وى نخستين كس بود كه حكمت يونان را بجست و فرمان داد تا آن را به عربى ترجمه كنند و هندسه اقليدس آموخت و در علوم قدما نظر كرد و از طب سررشته يافت و اهل حكمت را بنواخت و منزلت داد . بعهد وى سهم دولت از حاصل زمين در ناحيه سواد دو پنجم شد كه بيش از آن نصف بود هم او بود كه مردم را وادار كرد بمخلوق بودن قرآن معترف شوند ، اين مقالت بدوران وى رواج يافت و درباره آن با احمد بن حنبل و ديگران مناظره‌ها رفت بوقت مرگ ببرادر خويش معتصم درباره خلق قرآن وصيت كرد و معتصم روش او گرفت و احمد بن حنبل را كه نظر خليفه را نميپذيرفت بزد و محبوس كرد \" و هم بدوران مأمون زمينه نقل خلافت از خاندان عباسى بخاندان على فراهم شد و على بن موسى ملقب به رضا امام هشتم شيعيان را وليعهد كرد كه اگر اين كار خلل نمييافت علويان جانشين عباسيان ميشدند و هم مأمون پوشش سياه را كه از آغاز كار شعار عباسيان بود به سبز ، شعار علويان ، مبدل كرد و گفت كه سبز لباس بهشتيان است .\r\n\r\nاوضاع دولت\r\nمامون در آغاز كار بعلويان مايل شد و جز وليعهدى كه بعلى بن موسى ، رضا داد علويان را بنواخت و مقامات بزرگ داد و همچنان\r\n\r\n","description":"","footnote":"","page_name":" 78 ","page_number":78},
  {"content":"\r\n\r\n\r\nدر عصر مأمون\r\nبود تا از خراسان قصد بغداد كرد و على بن موسى وفات يافت چنان كه بيايد . معذلك تا مدتى روش مأمون درباره تكريم علويان تغيير نيافت فقط شعار عباسيان را تجديد كرد و لباس سبز منسوخ شد .\r\nبسال 203 مأمون محمد زيادى را ولايت تهامه و يمن داد تا نفوذ شيعيان را از آنجا براندازد وى شهر زبيد را بساخت و چون اميرى مستقل بحكومت پرداخت فقط خطبه بنام عباسيان ميخواند و خراج بديشان ميداد و حكومت آن ناحيه تا سال 553 در اعقاب وى بود بحقيقت يمن نخستين ناحيه بود كه بدست زياديان از تسلط كامل عباسيان بدر رفت . دولت اغلبيان كه هارون در افريقيه پايه گذاشت و ميخواست آن را حايل قلمرو خود و كشور ادريسيان كند نيز چنين بود كه افريقيه را از تسلط عباسيان بيرون كرد و اين هر دو دولت كه در يمن و افريقيه خار چشم عباسيان شد براى آن پديد آمد كه نفوذ علويان را بشكند زيرا عباسيان از بسط نفوذ اينخاندان بقلمرو خويش به شدت بيمناك بودند .\r\nدر آن هنگام كه مأمون بخراسان بود مردم بغداد بشوريدند و ابراهيم بن مهدى را بخلافت برداشتند و چون مأمون از خراسان برفت و نزديك بغداد رسيد مردم ابراهيم را خلع كردند و او روى نهان كرد اما دستگير شد و مأمون ويرا بخشود و تقرب داد .\r\nبسال 210 بار ديگر ابراهيم را بگرفتند كه معلوم داشتند وى با نواده ابراهيم امام ملقب به ابن عايشه توطئه‌اى ساخته‌اند كه مأمون را بكشند و ابراهيم خليفه شود . مأمون فرمان داد تا ابن عايشه را سه روز در آفتاب بداشتند آنگاه تازيانه زدند و بحبس بردند و پس از اندك مدتى در حبس بمرد كه پيكر او را بر دار كردند . پس از آن ابراهيم را كه فرارى بود در لباس زنان بگرفتند . طبرى گويد : \" ويرا با دو زن ديگر كه او نيز لباس زنان داشت دستگير كردند اين كار بدست يكى از نگهبانان شب انجام شد ، كه از زنان پرسيد كيستيد و بكجا ميرويد ؟\r\nابراهيم انگشتر ياقوت گرانبهاى خود را به دو داد كه مانع رفتنشان نشود ، نگهبان\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nچون ياقوت گران‌قدر را بديد شك‌زده شد و با خود گفت اين انگشتر از مردى معتبر است و آنها را دستگير كرد و چون ابراهيم شناخته شد او را بنزد مأمون بردند گفت او را در خانه خلافت نگهداريد تا هاشميان و سرداران سپاه وى را با نقاب و چادر و لباس زنانه ببينند ، آنگاه ويرا حبس كرد سپس ببخشيد و آزاد كرد اما مدتها زير نظر بود .\r\nو هم بدوران مأمون نصر بن شبث طغيان كرد . وى عربى بود متعصب كه دل با امين داشت كه به نظر وى امين نماينده نژاد عرب بود ، كينه مأمون را بدل داشت كه وى ايرانيان و خاصه خراسانيان را خاصه خويش كرده بود . فتنه نصر بزرگ شد و بلاد بسيار بگشود و گروهى فراوان از عرب بر او گرد آمد ، مأمون طاهر بن حسين ذو اليمينين را مامور سركوبى وى كرد ورقه را مركز سپاه وى كرد اما طاهر كه از رفتار مأمون خوشدل نبود از آنرو كه حكومت عراق را از وى گرفته بود و بحسن بن سهل داده بود در جنگ نصر كوششى چنان كه بايد نكرد و وى توفيقهاى بيشتر يافت و در چند جا بر سپاه طاهر فيروز شد . علويان ميخواستند از شورش نصر استفاده كنند و بكمك وى خليفه‌اى از خاندان خويش بردارند اما وى نپذيرفت و گفت خلافت از خاندان عباس است و من با ايشان از اينرو جنگ ميكنم كه چرا مردم عجم را بر عرب برترى داده‌اند . در اين دوران كه فتنه نصر بزرگ شده بود مأمون بخراسان بود و چون ببغداد شد طاهر را بخواند و حكومت خراسان را به فرزند وى عبد الله داد و او را مامور جنگ نصر كرد و سفارش كرد كه با وى ملايمت كند . عبد الله بن طاهر در پيكار نصر بكوشيد تا بناچار از در تسليم درآمد و امان خواست بدين شرط كه هيچوقت بدربار خلافت نيايد اما مامون نپذيرفت و باز جنگ ادامه يافت تا نصر بىشرط تسليم شد و بسال 210 از پس آنكه پنجسال با سپاه مأمون جنگيده بود ويرا ببغداد بردند .\r\nگروه زط نيز دردسر فراوان براى مأمون فراهم كردند چنان كه ابن خلدون گويد ،\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nزطها گروهى از اوباش ناس بودند كه بر راه بصره تسلط يافتند و هرج و مرج ايجاد كردند و كار ولايت را بتباهى كشيدند . نژاد ايشان از هندوان بود و بر سواحل خليج فارس اقامت داشتند در آن دوران كه كار فتنه امين و مامون بالا گرفته بود فرصت غنيمت شمرند و راه بصره را بستند و چون مأمون ببغداد شد بسال 205 عيسى بن يزيد جلودى را بسر - كوب ايشان گماشت و هم بسال 206 ولايت بصره و ناحيه دجله و يمامه و بحرين را بداود بن ماسجور سپرد و او را مامور پيكار زط كرد اما هيچيك از دو سردار در اين پيكار كارى نساختند چنان كه وقتى در گفتگوى صلح با نصر بن شبث از طرف مأمون اصرار شد كه حتما بايد بدربار خلافت حاضر شود نصر گفت : \" وى نتوانست چهارصد وزغ را كه زير بالش بودند سركوب كند . \" فتنه زط همچنان بود و اين گروه ناچيز مايه زحمت دولت عباسى بودند تا بسال 219 بدوران معتصم ريشه ايشان برآمد .\r\nو هم بسال 210 بدوران مامون مصريان بشوريدند و وى عبد الله بن طاهر را مامور سركوب ايشان كرد . عبد الله بر فسطاط تسلط يافت و امنيت را برقرار كرد و باصلاح بلاد پرداخت و مسجد عمرو را بزرگ كرد اما دوران ولايت وى نپاييد و به عراق بازگشت و باز آتش فتنه در مصر مشتعل شد و قبطيان پيمان شكستند و قبايل عرب آن ديار كه دل با امين داشتند سر برداشتند و افشين مامور آنجا شد . پس از آن مأمون بخويشتن راهى مصر شد و آرامش را برقرار كرد .\r\nحسن بن سهل كه از سوى مامون ولايت عراق داشت نتوانست كار حكومت را با تدبير انجام دهد . شهرت داشت كه وى خليفه را در قصرى از دسترس سپاهيان و كسانش دور نگهداشته و در امور ملك استبداد پيشه كرده . هاشميان و بزرگان عراق سخت نارضا بودند و فتنه‌ها شد از جمله در اطراف كوفه بسال 199 به پيشوائى ابو السرايا كه طرفدار خلافت يكى از علويان بود آشوبى شد و سپاه حسن بن سهل كه بسركوب وى رفته بود بشكست و فضل بن سهل ، وزير مامون ، با همه كينه‌اى كه از هرثمة بن اعين داشت بناچار\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nوى را با سپاه فراوان مامور پيكار ابو السرايا كرد و هرثمه اين فتنه را از ميان برداشت .\r\nوقتى هرثمه در قلع فتنه ابو السرايا توفيق يافت خليفه او را نامزد ولايتدارى شام و حجاز كرد اما او نخواست پيش از آنكه خليفه را از حقيقت كار عراق و خطرى كه از آن ناحيه بود مطلع كند بحكومت شام رود و سوى مرو شتافت و چون بيم داشت فضل بن - سهل حضور وى را از خليفه نهان دارد بمحض ورود فرمان داد تا طبل‌ها را بصدا درآرند طولى نكشيد كه بحضور خليفه رسيد و شمه‌اى از اوضاع عراق و حال اسف‌بار دولت را بگفت و خليفه بپاداش اين عمل وى را بحبس انداخت و همچنان بود تا كشته شد .\r\nقتل هرثمه خشم سرداران سپاه را در بغداد برانگيخت و از نو فتنه برخاست و بغداديان بر حسن بن سهل بشوريدند و منصور بن مهدى را امير خويش خواندند كه وى عنوان خلافت را نپذيرفت . عنوان وليعهدى على بن موسى ، رضا ، چنان خشم عباسيان را برانگيخته بود كه مأمون را از خلافت خلع كردند ابراهيم بن مهدى را چنان كه از پيش گفتيم خليفه خواندند و مبارك لقب دادند و حسن بن سهل ولايتدار عراق از عهده آرام كردن فتنه نيامد و ابراهيم بن مهدى تا دو سال در بغداد عنوان خلافت داشت و چون مامون از آشفتگى بغداد خبر يافت قصد عراق كرد و در راه يكى را مامور كرد تا فضل ابن سهل وزير وى را بكشت و ياران فضل پراكنده شدند و چون بطوس رسيد على رضا ( ع ) وفات يافت گفتند مامون در مرگ وى دست داشت تا بدينوسيله خشم عباسيان را فرو نشاند . روايات شيعه با اطمينان مرگ امام هشتم را به مامون نسبت مىدهد گويند وى انگور مسموم به امام خورانيد تا از آن تعهد كه درباره وليعهدى وى داشت و شكستن آن ايرانيان را خشمناك ميكرد آزاد شود .\r\nوقتى مأمون ببغداد رسيد استقبالى بزرگ از او كردند و چون كارها آرامش گرفت حسن بن سهل را وزارت داد و دختر وى پوران را بزنى خواست ، وزير از اين تقريب به خاندان خلافت سخت خوشدل شد و در جشن زفاف دختر خويش اموال فراوان بذل كرد\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nتا آنجا كه مورخان مخارج جشن را پنجاه مليون درم گفته‌اند .\r\nاما رونق كار حسن ديرى نبود كه بيمار شد و خانه‌نشين و مامون احمد بن ابو خالد را كه مردى مدبر بود و نويسنده‌اى فصيح ، وزارت داد و از او راى خواست كه طاهر بن - حسين را ولايت خراسان دهد كه تأييد كرد اما طاهر در ولايت خراسان نام مأمون را از خطبه بينداخت و دعوى استقلال كرد و هسته دولت طاهريان را پديد آورد مأمون از وزير خويش سخت آزرده شد و تهديد كرد كه اگر اين مدعى دولت را ساكت نكند وى را خواهد كشت . وزير هديه‌اى سوى طاهر فرستاد كه خوردنى مسموم در آن بود كه طاهر بخورد و در دم بمرد و خطر از او بگذشت .\r\nپس از آن مامون با حسن بن سهل كه خانه‌نشين بود مشورت كرد كه بجاى احمد بن - ابو خالد وزارت به كى دهد و او احمد بن يوسف و ابى عباد بن يحيى را نام برد و گفت :\r\nاين دو تن خوى خليفه را نيك شناسند آنگاه هم بصوابديد حسن احمد بن يوسف را به وزارت برگزيد .\r\nاحمد نويسنده‌اى نكته‌سنج و شاعرى سخندان بود و كار دولت و آداب صحبت ملوك را نيك ميدانست . روزى مامون دربارهء مردى كه او را دشمن داشت از او رأى خواست ، احمد او را بستود و از محامد وى شمه‌اى برشمرد مامون گفت : \" با آنكه نسبت به او نظر خوش ندارى چگونه از او ستايش ميكنى \" . پاسخ داد : \" وقتى مقام خلافت مرا مشاور امين ميشمارد مصلحت ايشان برتر از هوس من است . \"\r\n\r\nصفات مأمون\r\nمأمون از ديگر خليفگان عباسى بملايمت و ميل بعفو و بيزارى از انتقام ممتاز بود چنان كه ديديم ابراهيم بن مهدى را كه دو سال بدعوى خلافت بغداد را شورانيده بود سياست نكرد و ببخشيد و هم فضل بن ربيع را كه پس از مرگ هارون از تسليم آن سلاح كه به دو سپرده بود و طبق وصيت هارون ميبايد بمامون سپارد دريغ كرد مجازات سخت نكرد و\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nگفت : \" او را نخواهم كشت و چنانش ميكنم كه وقتى بگويد اطاعتش نكنند و چون بخواند جوابش ندهند . \" و اين ، نسبت بگناه فضل بسيار ناچيز بود خاصه كه آن گفتگو كه وى و على بن عيسى در ايام آشوب امين كرده بودند كه مامون را از پس دستگيرى بزنجير آهن يا نقره كنند و او زنجيرى نقره خاص اين كار با خود داشت ، به گوش مامون رسيده بود از اينرو با وجود آن سنگدلىها كه در سركوبى فتنه مصريان كرد و آن سختى كه در رفتار با يحيى بن اكثم و ابى دلف كرد باز مورخان او را نسبت بديگر خليفگان عباسى به رأفت و مهربانى منتسب ميدارند .\r\nمامون از همه خليفگان عباسى بخشنده‌تر بود و آن خرج گزاف كه در كار ازدواج پوران دختر حسن بن سهل كرد شاهد اين گفتار است كه ده مليون درم به حسن داد و يكسال خراج فارس و اهواز را به دو بخشيد و تيولهاى ديگر داد .\r\nمؤلف الفخرى گويد : \" چون مامون بدمشق رفت چيزى در خزانه نداشت قصه را با معتصم برادر خويش كه عهده‌دار بعض امور دولت بود بگفت و يكهفته نگذشت كه سى مليارد درم از هر سو به دو رسيد . مامون بقاضى خويش يحيى بن اكثم گفت بيا اين مال را بنگريم و برون شد . مردم نيز برون شدند و بارهاى مزين را بديدند . مامون گفت چه زشت است كه ما اين مال را ببريم و مردم نوميد بروند و بدبير خويش گفت تا ببعضى خاصان وى يك مليون درم داد و ببعضى ديگر بيشتر داد تا بيست و چهار مليارد بپراكند آنگاه بفرمود تا باقيمانده را به كار سپاه و مصالح وى صرف كنند . \"\r\nمامون از فقه و حديث اطلاع داشت و سرعت انتقالى شگفت داشت . گويند روزى بمجلس علما بود . زنى بيامد و شكايت آورد كه برادرم مرده و ششصد دينار واگذاشته و مرا از ارث وى دينارى بيشتر نداده‌اند . مامون حساب آغاز كرد و گفت :\r\n\" نصيب تو بيش از اين نيست .\r\n\" حاضران گفتند اين را از كجا دانستى \"\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nگفت : \" آن مرد دو دختر داشته \" زن گفت : \" آرى . \" گفت : \" دو ثلث از آنهاست . چهارصد دينار و مادرى دارد كه يك ششم از اوست يكصد دينار و زنى دارد كه يك هشتم از اوست هفتاد و پنج دينار . گويا تو دوازده برادر دارى \" زن گفت : \" آرى \" گفت : \" هر يك از آنها دو دينار برده‌اند و دينارى براى تو مانده كه حقت همين است . \"\r\nاز مامون سخنان پندآموز بسيار نقل كرده‌اند از جمله گويد : \" مردم سه گونه‌اند يكى چون غذا كه هميشه به كار آيد و يكى چون دوا كه گاه به كار آيد و يكى چون درد كه هميشه مايه زحمت است . \"\r\nمامون شاعران و اديبان را احترام ميكرد ، خود نيز در شعر دستى داشت و شاعران و نغمه‌گران بدربار او فراوان بودند . بدوران او علم كلام رواج يافت و متكلمان بسيار شدند . وفات مامون بسال 218 در اثناى يكى از جنگها بود كه با روم شرقى داشت ، بسن چهل و هشت سالگى و از پس خويش خلافت را به ابو اسحاق معتصم داد .\r\n\r\nمعتصم 218 - 237\r\nابو اسحاق معتصم بسال 178 هجرى تولد يافت مادرش كنيزكى بود مارده نام . بدوران مامون ولايت شام و مصر داشت و مامون بهنگام مرگ از فرزند خويش عباس كه بنزد سپاهيان بسيار محبوب بود چشم پوشيد و خلافت را به دو داد كه در معتصم قوت و لياقت كافى براى حفظ دولت عباسى ميديد .\r\nبيعت معتصم بروز وفات مامون بود نخست سپاهيان از اطاعت وى سر باز زدند و ميخواستند عباس فرزند مامون را بخلافت بردارند اما عباس باحترام وصيت پدر با\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nعم خويش بيعت كرد و سپاه از اراده وى تبعيت كرد .\r\nمؤلف الفخرى درباره معتصم گويد : \" مردى درست راى و نيرومند بود . هزار رطل بار برميداشت و چند قدم ميبرد . بشجاعت شهره بود . وى را خليفه هشتى گفتند كه هشتمين طبقه از فرزندان عباس بود و هشتمين خليفه بود و هشت و ده ساله بخلافت رسيد و هشت سال و هشتماه خلافت كرد و در هشتمين ماه سال تولد يافت و هشت پسر و هشت دختر داشت و هشت جنگ كرد و هشت مليون درم بجا گذاشت \"\r\n\r\nحوادث ايام معتصم\r\nمعتصم به تبعيت از رويه مامون مردم را وادار كرد به مخلوق بودن قرآن معترف شوند . وى از دانش بىبهره بود و نميتوانست در اين گونه مسائل راى و نظر داشته باشد فقط سفارش برادر خود مامون را اجرا ميكرد و هر كس از دانشمندان و اهل نظر كه بمخلوقيت قرآن تسليم نميشد آزار ميديد . احمد بن حنبل فقيه و محدث معروف را تازيانه زد و بزندان كرد و همه عالمان و قاضيان ديگر اگر با نظر خليفه كه رأى معتزله بود همسخن نميشدند در خطر تازيانه خوردن و زجر ديدن بودند . رفتار معتصم با علويان چون رفتار خليفگان پيشين بجز مامون سخت بود . مسعودى گويد : \" بسال 219 امام محمد جواد ع فرزند على رضا ( ع ) در بغداد وفات يافت وى ام الفضل دختر مامون را بزنى داشت گفتند كه وى بفرمان معتصم شوهر خويش را مسموم كرد كه بيم داشت امام جواد فرزندى بيارد و فرزندان وى كه از نژاد مامونند و هم نسب به على رضا ( ع ) مىبرند كه وليعهد مامون بود بدعوى خلافت برخيزند .\r\nبدوران معتصم محمد بن قاسم از فرزندان حسين بن على ، قيام كرد و آن تشويش كه معتصم از پيش از محمد بن على ( ع ) داشت قوت گرفت و به تعقيب محمد بن قاسم علوى برخاست كه بسوى خراسان گريخت و مردم بسيار از خراسانيان به دو پيوستند و با سپاه معتصم جنگهاى بسيار كرد عاقبت عبد الله بن طاهر وى را گرفت و ببغداد نزد معتصم برد كه در سامره محبوس شد . سخن درباره وفات وى مختلف است گويند : مسموم بمرد و نيز گويند كه پيروانش\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nاو را زندان رهانيدند و بجايى نامعلوم بردند و نيز گويند كه زنده است و مهدى موعود هموست و در كوفه و ديلمستان پيروان دارد كه منتظر قيام اويند .\r\nآشوب هندوان معروف به زط كه راه بصره را بسته بودند و از كشتيها باج ميگرفتند و راه وصول كالا را ببغداد بسته بودند از مشكلات معتصم بود كه براى درهم شكستن ايشان عجيف بن عنبسه سردار عرب را مامور كرد و وى نزديك واسط اردوگاه كرد و نهرها را بست و آب را از آنها ببريد و نه ماه با ايشان پيكار كرد و عاقبت به تسليمشان واداشت شمار زطها از زن و مرد و كودك بيست و هفت هزار كس بود كه عجيف همه را بكشتيها نشاند و روز عاشوراى سال 220 ببغداد برد كه معتصم و رجال دولت ايشان را بديدند آنگاه فرمان داد تا همه را به آسياى صغير تبعيد كنند و همچنان ببودند تا روميان شرقى بسال 241 همه را باسيرى بردند و بدين وسيله باروپا راه يافتند و در آنجا بنام كولى معروف شدند و باقيماندگان ايشان در خارج شهرها بسر مىبرند .\r\nسياست معتصم كه از سپاه ترك در امور ملك كمك ميخواست و عطاهاى بسيارشان ميداد مايه غيرت و كينه عرب شد و عجيف سردار عرب كه فتنه زط را خاموش كرده بود بر ضد سرداران ترك كه با عربها بدرفتارى ميكردند بشوريد بلكه ميخواست معتصم را نيز از ميان بردارد و عباس بن مامون را تحريك كرد تا بر ضد عموى خويش قيام كند و مدعى خلافت شود . سرداران عرب نيز با توطئه همدست شدند و بنا شد از پس تقسيم آن غنيمت‌ها كه در جنگ معروف عموريه بدست مسلمانان افتاده بود معتصم و افشين و اشناس را بكشند اما خبر توطئه نهان نماند و عباس و بعضى توطئه‌گران در مستى راز خويش را با معتصم بگفتند و وى آب را از عباس بازداشت تا جان بداد ، عجيف نيز به دو ملحق شد و معتصم توطئه را در گهواره خفه كرد اما از نتايج بد آن در امان نماند كه بچنگال سرداران ترك افتاد و بتدريج از سرداران عرب و پارسى دور شد و نام ايشان را از دفتر عطا حذف كرد . تركان نيز نسبت بوى وفادار نبودند كه ميخواستند قدرت\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nرا از دست وى بربايند و در آن دوران كه پايتخت عباسيان بسامره بود خليفگان همه بازيچه سرداران ترك بودند .\r\nفتح و ويرانى عموريه و شورش بابك خرمى و حادثه مازيار و افشين از حوادث بزرگ دوران معتصم بود كه در باب سوم بيايد .\r\nتكيه معتصم بر سرداران ترك در روح عربها اثر بسيار بد داشت كه در شام به پيشوائى ابى حرب مبرقع يمانى بشوريدند مبرقع كمى پيش از مرگ معتصم آتش شورش را در فلسطين مشتعل كرد زيرا در غيبت وى يكى از سپاهيان بخانه‌اش رفته بود و چون بيامد و از قصه خبر يافت سپاهى را بكشت و برقع افكنده بسوى اردن فرارى شد و مردم را بر ضد معتصم تحريك ميكرد . دعوى داشت كه از نژاد امويان است پيروانش ميگفتند سفيانى موعود است كسان بسيار از مردم اردن و فلسطين خاصه از قبايل يمنى بر او گرد آمدند ، معتصم وجاء بن ايوب حضارى را با هزار سپاه بسركوبى وى فرستاد و چون وجاء پيروان مبرقع را انبوه يافت كه بيش از صد هزار كس در اردوگاه داشت از جنگ وى شانه خالى كرد و مقابل او اردو زد و وقت گذرانيد تا موسم زراعت رسيد و كشاورزان كه در اردوى مبرقع بودند بدنبال كار خويش رفتند و وى با گروهى اندك بماند و سردار معتصم او را بشكست و اسير گرفت و بسامره برد .\r\nدر موصل نيز كردان به پيشوائى جعفر كرد فتنه كردند . معتصم ايتاخ سردار ترك را بسركوبى ايشان فرستاد . ايتاخ در محرم 227 ه با نيروى جعفر روبرو شد و جنگ آغازيد كه يكى از ياران وى ايتاخ را بكشت و اين حادثه در اوايل خلافت واثق رخ داد .\r\n\r\nصفات معتصم\r\nمعتصم خليفه‌اى مستبد بود اما با مهربانى و حسن تدبير خلافت ميكرد . مسعودى وى را به حسن شهرت و استقامت ستوده است .\r\nوى با فقرا به مهربانى رفتار ميكرد و بخشش را دوست داشت .\r\nپيرى ناتوان را بروز باران ديد كه خرش به گل مانده بود و بار خارش\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nافتاده بود با او كمك كرد تا خر از گل درآمد و خار وى را بار كرد آنگاه دست در جوى بشست و بر اسب نشست و به نگهبانان پيوست و بيكى از خاصان خويش گفت چهار هزار درم به آن پير بدهيد .\r\nسر ويليام موير در مقام مقايسه اين كار با آن ويرانى هول‌انگيز كه معتصم در عموريه كرد گويد : \" معتصم پنداشت شرف حكم مىكند شهرى را كه دويست هزار جمعيت داشت و ثروت آن بمليونها ميرسيد قربانى كند اما همين خليفه از اسب پياده شد و لباس خويش را بيالود تا پير ناتوانى را كه خرش به گل مانده بود رها كند راستى وقتى فرشته مرگ او را ميخواند كدام يك از اين دو عمل مايه خرسندى وى بود ؟ \"\r\nمعتصم در اواخر عمر بيمار شد و بسال 227 بمرد .\r\n\r\nالواثق 227 - 232\r\nهارون ملقب به الواثق پسر معتصم در شعبان سال 186 تولد يافت . مادرش كنيزكى بود رومى قراطيس نام . واثق از جوانى خردمند و مدبر و سياستمدار بود و معتصم هنگام غياب از پايتخت مهمات امور را به دو ميسپرد . بسال 220 كه براى ساختن شهر سامره ميرفت ويرا در بغداد نايب خويش كرد و هم بسال 223 ويرا به نيابت خويش باستقبال افشين فرستاد كه از جنگ بابك خرمى فيروز آمده بود . معتصم بهنگام حيات واثق را وليعهد كرد ، و وى از پس مرگ پدر بسال 227 خلافت يافت و مانند پدر تكيه وى به سرداران ترك بود كه تعدادشان فزون شده بود و مقامات بلند يافته بودند . اشناس ترك را قدرتى فوق العاده بخشوده بود و تاجى مرصع نشان بر سر او نهاده بود .\r\n\r\nاوضاع حكومت الواثق\r\nدر آغاز دوران وى قبايل قيس در دمشق بشوريدند و ولايتدار شهر را محاصره كردند ، وجاء بن ايوب بفرماندهى سپاهى مأمور سركوب ايشان شد و در مرج راهط بر شورشيان فيروز شد و هزار و پانصد كس از ايشان را بكشت . بقيه فرارى شدند و آرامش استقرار\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nيافت .\r\nطبرى گويد : بنى سليم و طوايف ديگر در حجاز فساد آغازيدند و بازارها را يغما كردند و مردم‌آزاريشان بالا گرفت ، راهها را بريدند و سپاه ولايتدار مدينه را تارومار كردند . الواثق بسال 230 سپاهى به فرماندهى بغاى بزرگ سردار ترك سوى بنى سليم فرستاد كه پنجاه تن از ايشان را بكشت و به همين شمار اسير گرفت و نيز يكهزار كس از مفسدان قوم را گرفت و در مدينه بزندان كرد آنگاه براى مطيع كردن بنى مره سوى عدن رفت . زندانيان مدينه خواستند از زندان درآيند و در مدينه فساد كنند ، مردم مدينه اطرافشان را گرفتند و همه را تا آخر بكشتند و بغا از آن پس كه شمال جزيره را آرام كرده بود و در جنوب و مركز جزيره با قبايل مخالف خليفه جنگهاى بيهوده كرده بود به سامره بازگشت .\r\nواثق نيز چون معتصم در رواج عقايد معتزله ميكوشيد و انديشه‌هاى آنها را با خشونت بمردم تحميل ميكرد و همين قضيه مردم بغداد را برانگيخت كه بر ضد او توطئه كردند .\r\nاحمد بن نصر سر گروه ناراضى بود كه مخلوق بودن قرآن را منكر بودند و كينه واثق را بدل داشتند و عزل او را ميخواستند . گروه بسيار بدور نصر گرد آمدند و روزى را براى انجام توطئه معين كردند كه شب پيش بعلامت كار طبل بزنند اما آن دو مرد كه عهده‌دار طبل زدن بودند در شب موعود شراب بسيار نوشيدند چنان كه سر از پا نميشناختند .\r\nآن گروه كه بر ناحيه شرقى بغداد بودند طبل هميزدند اما از آن گروه كه در ناحيه غربى بودند جواب نيامد كه طبالان مست بودند و توطئه از آن پيش كه خطرناك شود فاش شد ، احمد بن نصر و ياران وى دستگير شدند و ايشان را بسامره بنزد واثق بردند و او مجلسى براى مناظره ترتيب داد و شورش و قيام بر ضد خلافت را مسكوت گذاشت و با احمد بن نصر درباره خلق قرآن بگفتگو پرداخت به دو گفت : \" احمد درباره قرآن چه ميگوئى \"\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nگفت : \" كلام خداست \" .\r\nگفت : مخلوق است ؟ \"\r\nگفت : \" كلام خداست \"\r\nگفت : \" درباره خدا چه ميگوئى آيا بروز قيامت او را توانى ديد ؟ \"\r\nگفت : اى امير مؤمنان در حديث آمده كه پيمبر فرموده روز رستاخيز پروردگارتان را خواهيد ديد چنان كه ماهتاب را مىبينيد و ما پيرو حديثيم \" .\r\nواثق بحاضران گفت : \" درباره او چه ميگوئيد ؟ \"\r\nقاضى عبد الرحمن بن اسحاق گفت : \" خونش مباح است \"\r\nديگرى گفت : \" اى امير مؤمنان خون وى را بده تا بنوشم ! \" حاضران همه موافقت كردند جز ابن ابى دواد قاضى القضاه كه گفت : \" اى امير مؤمنان ! كافريست كه بايد بتوبه وادارش كرد شايد بيمار است يا عقلش خلل دارد \" اما وى از عقيده خود بازنگشت و واثق شمشير عمرو بن معديكرب قهرمان معروف عرب را كه در خاندان عباسى بيادگار بود بخواست و چند ضربت بسر و گردن وى زد . يكى از خاصان خلافت نيز ضربتى زد و گردن نصر را ببريد و سرش را جدا كرد آنگاه سر را ببغداد فرستادند و روزى چند در ناحيه غربى و چند روز در ناحيه شرقى بياويختند . بر گوش وى رقعه‌اى بود كه اين سر مشرك گمراه احمد بن نصر است كه خدايش بدست هارون الواثق بالله بكشت كه حجت در كار خلق قرآن و انكار تشبيه بر او تمام بود و توبه بر او عرضه شد و انكار ورزيد و خدا را شكر كه ويرا بجهنم خويش برد .\r\nدر عهد واثق ولايتداران نفوذ فراوان يافتند عبد الله بن طاهر ولايت خراسان و طبرستان و كرمان داشت . كار جزيره و شام و مصر و مغرب با اشناس ترك بود و از جانب خويش ولايتداران به اين نواحى ميفرستاد و عبد الله و اشناس هر دو مقيم سامره بودند .\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nضعف و استبداد بر حكومت واثق نفوذ داشت شبى از نديمى خواست تا قصه نكبت برمكيان را بازگويد و چون حكايت را بشنيد كه چگونه هارون اموال ايشان را مصادره كرد گفت حقا كه جدم نكو رفتار كرد كه هر كه زور نگويد عاجز است و هفته‌اى نگذشت كه بر دبيران خويش تنگ گرفت و از هر يك چهارده هزار تا يك ميليون دينار بگرفت و از اينجا توان دريافت كه در آن روزگار رشوه و فساد ميان مردان دولت تا چه حد رواج گرفته بود .\r\nمسعودى گويد : \" احمد بن ابى دواد معتزلى و محمد بن عبد الملك زيات وزير بر واثق تسلط يافته بودند و جز بمشورت و صوابديد ايشان كار نميكرد و مهمات امور را بديشان گذاشته بود و كشور را بدستشان سپرده بود . \"\r\n\r\nصفات واثق\r\nواثق بدانش و ادب شهره بود تا آنجا كه وى را مأمون صغير لقب داده بودند . به اطلاع از آراى حكما دلبستگى داشت و از حنين ابن اسحاق خواسته بود كتابى در تفاوت دوا و غذا بنويسد و او نوشت و نام آن را \" كتاب مسائل طبيعى \" كرد .\r\nواثق در قصر خويش مجلسى براى مناظره ترتيب ميداد و در اين كار از مأمون پيروى ميكرد . يك بار واثق از علما درباره زهد پرسيد كه سخن بسيار گفتند آنگاه از ايشان خواست كه هر يك نيكوتر سخنى را كه از گفتار حكيمان حاضر بهنگام مرگ سكندر شنيده بازگويد يكيشان گفت \" اى امير مؤمنان هرچه گفتند نكو بود و نكوترين سخنى كه گفتند از ديوژن بود كه گفت وى ديروز سخنگوتر بود ولى امروز پندآموزتر است . \"\r\nواثق شاعر بود و اشعار فراوان بخاطر داشت و بشاعران صله فراوان ميداد كه گروهى بسيار از ايشان مقيم دربار وى بودند از آن جمله ابو تمام طائى كه راه حكمت و مثل بشعر آوردن را براى ابو الطيب متنبى و ابو العلاى معرى هموار كرد .\r\nواثق كمتر از شش سال خلافت كرد ، وليعهد منصوب نكرد ، بهنگام مرگ به دو\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nگفتند خلافت را به فرزند خويش واگذارد اما نپذيرفت و گفت مسئوليت كار خلافت را هم در زندگى و هم در مرگ به عهده نتوانم گرفت . وفاتش بسال 232 بود و با مرگ وى دوران طلائى دولت عباسيان سپرى شد و اين نتيجه طبيعى آن روش بود كه پدر وى معتصم پيش گرفت كه در مهمات امور بر تركان تكيه كرد و نيروى سپاه از ايشان داشت و نفوذ عرب را بايشان داد و تركان با رفتار خويش مايه آشفتگى خاطرها و ايجاد فتنه‌ها ميشدند كه موجب ضعف دولت و پراكندگى مردم و تباهى كشور بود .\r\n\r\n","description":"","footnote":"","page_name":" 93 ","page_number":93},
  {"content":"\r\n . \r\n","description":"","footnote":"","page_name":" 94 ","page_number":94},
  {"content":"\r\n\r\n\r\nنهضت‌هاى سياسى و دينى\r\n\r\n","description":"","footnote":"","page_name":" 95 ","page_number":95},
  {"content":"\r\n\r\n\r\nقلع و قمع بنى اميه\r\nاز پيش گفتيم كه سفاح بتعقيب بنى اميه و يارانشان برخاست بپندار ما روش وى از آنجا مايه ميگرفت كه از روزگار جاهليت دشمنى بنى - اميه و بنى هاشم استوار بود ، اين دشمنى در اسلام شدت گرفت و شاعران و اطرافيان دولت با سخنان و تذكارهاى خود آن را نيرو ميدادند . بعلاوه بنى اميه در ايام قدرت از قتل و زجر و حبس هاشميان فروگذار نكردند .\r\nبگفتهء مورخان ، عباسيان انتقام خون ابراهيم امام را كه بروزگار مروان ، آخرين خليفه اموى ، در جوانى كشته شد بشدت گرفتند و عبد الله بن على عموى سفاح بخونخواهى وى سيصد كس از امويان را بكشت كه ابراهيم بن وليد بن عبد الملك از آن جمله بود و اين رخداد بسال 132 بود . و هم يزيد بن معاوية بن عبد الملك و عبد الجبار بن يزيد بن عبد الملك را دستگير كرد و نزد سفاح فرستاد كه آنها را بر دار كرد . و هم عبد الله بن على در فلسطين گروهى بسيار از امويان را بكشت . سليمان بن يزيد بن عبد الملك را ياران عباسيان در بلقا بكشتند و سر وى را بنزد عبد الله بن على فرستادند و هم مروان آخرين خليفه اموى را سر بريدند و سر او را پيش سفاح بردند و چون سر را بديد سجده طولانى كرد و چون سر برداشت گفت : \" خدا را سپاس كه انتقام مرا در قوم تو وانگذاشت و خدا را سپاس كه مرا بر تو غلبه داد اكنون باك ندارم كه مرگم كى فرا رسد كه در قبال حسين و كسان وى دو صد كس از امويان را بكشتم ، هشام را در قبال زيد بن على بسوختم\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nو مروان را بجاى برادرم ابراهيم بكشتم . \"\r\nچنان كه گفتيم شاعران نيز در تحريك عباسيان بقتل و تعقيب امويان مؤثر بودند گويند روزى سفاح بمجلس بود و سليمان بن هشام بن عبد الملك نزد وى بود كه سفاح او را گرامى داشتى در آنهنگام سديف شاعر بيامد و شعرى بدين مضمون خواند : \" اين ظاهر كه از كسان ميبينى ترا مغرور نكند كه در سينه‌هاى ايشان كينه‌هاى نهفته هست شمشير را چندان به كار بر كه در روى زمين يك كس از بنى اميه نماند . \" سليمان بسديف نگريست و گفت : \" مرا بكشتن دادى . \" آنگاه سفاح از مجلس برخاست و سليمان را گرفتند و خونش را بريختند .\r\nروزى ديگر سفاح بمجلس بود ، سفره گسترده بودند و هفتاد كس از امويان بحضور وى بودند كه شاعرى درآمد و شعرى بخواند در تهييج وى و تذكار دشمنى قديم و آن خونها كه امويان از هاشميان ريخته بودند و مخصوصا از قتل حمزه در احد و حسين در كربلا و ابراهيم امام در عراق ياد كرد و سفاح چنان بهيجان آمد كه فرمان داد همه امويان حاضر را از دم تيغ گذرانيدند آنگاه نطع‌ها بر كشتگان گستردند و بر جسدشان سفره انداختند و بطعام نشستند . هنوز بعضى امويان نيم جان بودند و ناله ايشان به گوش ميرسيد و سفاح و كسان همچنان به خوردن مشغول بودند .\r\nعباسيان در تعقيب بنى اميه هرچه توانستند كردند ، در بصره و كوفه و شام هرجا يكى از ايشان را يافتند بيدريغ بكشتند . قبر معاويه بن ابى سفيان را شكافتند و در آن چيزى غبار مانند يافتند و هم قبر يزيد بن معاويه را شكافتند و استخوان پوسيده وى چون خاكستر بود .\r\nاز پس سفاح رغبت انتقامجوئى عباسيان آرام نشد و در همه دوران اول عباسى تعقيب و قتل امويان دوام داشت و تذكار حوادث پيشين مايه تهييج خاطر خليفگان بود كه از يادآورى قتل امويان انبساط مييافتند . ابن دأب كه از خواص هادى بود گويد :\r\n\r\n","description":"","footnote":"","page_name":" 97 ","page_number":97},
  {"content":"\r\n\r\n\" نيمه شبى مرا بحضور خليفه خواندند وقتى بحضور رسيدم جزوه‌اى بدست داشت و در آن مينگريست . به من گفت امشب مرا از ياد آن خونها كه بنى اميه و بنى مروان از خاندان ما ريختند خواب نبرد ، گفتم در عوض عبد الله بن على در فلسطين فلان و فلان را كشت و نام همه مقتولان را ياد كردم و عبد الصمد بن على در حجاز به همين مقدار كشت . \" ديدم كه هادى از تذكار مقتولان بنى اميه خرسند شد . مأمون نيز بر روش اسلاف خويش بود . وى فرمان داده بود كه در همه ولايتهاى اسلام معاويه را بر منبر لعن كنند .\r\nروش عباسيان در قتل و زجر امويان و مصادره اموالشان و نبش قبور و لعن خليفگان قديم بر منبر كه مايه رضايت شيعيان علوى و دوستان خاندان عباسى بود مردم عرب را كه تمايلات اموى داشتند ناراضى كرد . نفوذى كه ايرانيان در دربار عباسيان داشتند و مناصب معتبر يافتند در تحريك عرب مؤثر بود و فتنه‌هاى بسيار در ولايتهاى اسلام خاصه در شام و حجاز و مصر پديد آمد كه هميشه خاطر عباسيان را مشغول ميداشت .\r\n\r\nعباسيان و ايرانيان\r\nاسلام بر اساس مساوات ميان همه مسلمانان از عرب و عجم استوار بود و اين نظر از آيات قرآن كه گويد \"  إِنَّ أَكْرَمَكُمْ عِنْدَ اللَّهِ أَتْقاكُمْ . \r\nو  إِنَّمَا الْمُؤْمِنُونَ إِخْوَةٌ  \" و هم از احاديث پيمبر كه گويد : \" لا فضل لعربى على عجمى الا بالتقوى \" معلوم ميشد اما در حقيقت به دوران خليفگان نخستين و امويان همه كار و نفوذ بدست عرب بود كه غير عرب به حساب نبود و چون انقلاب عباسيان بدست ايرانيان و خاصه خراسانيان رخ داد و امويان منقرض شدند قدرت واقعى از كف عرب بدر رفت و ايرانيان مقامات معتبر كشورى و سپاهى را بخويش اختصاص دادند كه خليفگان عباسى بديشان متمايل بودند و اين قضيه با آن شدت عمل كه عباسيان نسبت بباقيمانده امويان ميكردند طبعا مايه ناخوشدلى مردم عرب ميشد .\r\nدولت عباسى بنام دين استقرار يافت و عباسيان به اين عنوان كه خلافت اسلامى\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nرا بخاندان محمد باز ميگردانند و دست امويان غاصب را كوتاه ميكنند ، عقول و افكار را جلب كردند . عباسيان در آغاز كار كوفه و خراسان را كه از قديم عرصه نفوذ شيعيان بود براى بسط دعوت خويش انتخاب كردند ايرانيان مسلمان از ديگران براى قبول تشيع آماده‌تر بودند كه خلافت را مظهر سلطنت قديم ميپنداشتند و بتأييد علويان قيام كردند از آنرو كه حق ايشان را الهى و موروث ميدانستند . بعلاوه مردم ايران كه تاريخى كهن داشتند و به دورانهاى قديم قدرت خويش را بر بعضى كشورهاى عرب مستقر كرده بودند در بسط دعوت آل محمد وسيله‌اى براى رهائى از تسلط جابرانه امويان و تجديد شمه‌اى از قدرت قديم ميجستند كه مسلم بود كوشش ايشان در ايجاد دولت نوزاد عباسى كفه نفوذشان را سنگين ميكرد و جز عنوان خلافت همه قدرت را بدست ميآوردند چنان كه آوردند در حقيقت آن كشاكش كه ميان عباسيان و امويان در جريان بود كشمكش ايرانيان و مردم عرب بود و بتدريج نفوذ عرب از دستگاه خلافت بغداد كاسته شد . فتنه مأمون و امين بحقيقت تصادمى بود كه ميان علويان و عباسيان و هم ميان عرب و ايرانيان براى كسب قدرت رخ داد و فيروزى مأمون در آن غائله كه به نيروى خراسانيان حاصل آمد بمنزله فيروزى قطعى ايرانيان بود و از آن پس قدرت عرب از بغداد چنان بر افتاد كه هرگز تجديد نشد .\r\nدر نتيجه آن دلبستگى كه عباسيان به ايرانيان داشتند و آن جانبدارى كه از ايشان ميكردند وضع حكومت بغداد چيزى همانند حكومت ساسانيان شد . پالمر در كتاب \" هارون الرشيد \" گويد : \" چون عباسيان قدرت و استقرار دولت خود را مديون ايرانيان بودند طبيعى بود كه افكار ايرانى تسلط پيدا كند . وزير ايرانىنژاد در راس دولت بود و خلافت بروش امپراطورى ساسانيان اداره ميشد . \"\r\nعباسيان نگهبانان خاص از خراسانيان گرفتند كه بر ايشان اعتماد داشتند و در حكومت خويش بر خلاف سنت مساوات اسلامى از استبداد ساسانى پيروى كردند و بر\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nجان رعيت مسلط شدند . رسوم ايران قديم بدربار خلافت نفوذ يافت ، خليفه از رعيت روى نهان كرد و وزير و حاجب و دبير گرفت چنان كه قرنها پيش از ظهور اسلام رسوم سلطنت ايران در روم نفوذ كرده بود و سران دولت بزرگ روم در ميان جماعتى از درباريان كه باقتضاى سنت تاريخ از فاسدترين مردم انتخاب ميشدند محصور بودند .\r\nدلبستگى عباسيان به ايرانيان بسيار طبيعى بود كه دولت خويش را بكمك ايشان مستقر كرده بودند و امويان را بدست ايشان از ميان برداشته بودند و اين تمايل به ايرانيان و دشمنى شديد امويان در آن خطبه‌ها كه داود بن على و ابو جعفر منصور ادا كرده‌اند و متن آن در صفحات تاريخ بيادگار مانده به خوبى نمايان است كه از مفاخر ايرانيان و كوشش ايشان در راه قوت دولت عباسيان ياد ميكنند امويان را ببدى نام مىبرند و ايرانيان خاصه خراسانيان را بعطاهاى فراوان خوشدل ميكنند از جمله اين سخنان است كه داود بن على گفت : \" اى اهل كوفه به خدا ما مظلوم بوديم تا وقتى كه خدا شيعيان خراسان را برانگيخت و بوسيله ايشان حق ما را احيا كرد و حجتمان را قوت داد و دولتمان را پديد آورد . \" و هم گفتار ابو جعفر كه گويد . \" اى مردم خراسان شما شيعيان و ياران و اهل دعوت مائيد . \" و همو به مهدى دربارهء خراسانيان سفارش كرد و گفت :\r\n\" با مردم خراسان نكو رفتار كن كه ياران و پيروان تواند و در راه دولت تو مال و جان داده‌اند و محبت تو هرگز از دلهاشان نرود . با ايشان نكوئى كن و از بدكارانشان درگذر و بر آن خدمتها كه كرده‌اند پاداششان ده و هر كه بميرد مراقب زن و فرزند وى باش . \"\r\nو هم در آن خطبه كه ابو جعفر منصور از پس گرفتارى عبد الله بن حسن علوى در خراسان ادا كرد دلبستگى عباسيان به ايرانيان و كينه ايشان به امويان و هم بعلويان نمودار است كه گفت : \" اى خراسانيان شما ياران مائيد اگر با ديگرى بيعت كرده بوديد بهتر از ما نبود ما فرزندان على بن ابيطالب را به حال خود گذاشتيم و متعرضشان نشديم\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nعلى بروزگار خويش در دسيسه حكميت دچار شكست شد و تفرقه در مسلمانان افتاد و يارانش با وى ستيزه‌جوئى كردند و عاقبت بشهادت رسيد آنگاه از پس وى حسن بن على قيام كرد و بسبب حيله معاويه از خلافت بر كنار شد از پس وى حسين بن على قيام كرد كه اهل عراق و كوفه با وى خدعه كردند و او را در قبال دشمن بىيار واگذاشتند و مقتول شد پس از وى زيد بن على قيام كرد و اهل كوفه فريبش دادند و تسليم دشمنش كردند ، پدر من محمد بن على وى را قسم داد كه خروج نكند به او گفت : گفتار كوفيان را باور مكن كه از عاقبت كار بيم دارم اما نپذيرفت و برفت و كشته شد آنگاه امويان با ما درافتادند و عزت ما را ببردند و شرفمان را پايمال كردند و ما را از ديارمان بيرون راندند روزى بشام و زمانى بطائف و وقتى به شراه بوديم تا خدا شمار را به يارى ما بر - انگيخت و شرف ما زنده شد و عزتمان تجديد شد و حقمان بازگشت و ميراث پيمبر بما رسيد و خدا ريشه قوم ستمكاران را قطع كرد . \"\r\nايرانيان با آنكه مورد علاقه عباسيان بودند و مناصب مهم كشورى و لشگرى خاص ايشان بود و آثار دولت قديمشان در بغداد تجديد شده بود و خليفگان در لباس و آداب دربار و رسوم اعياد و پذيرائيها از ايشان تقليد ميكردند باز هم قانع نبودند و ميكوشيدند تا از نفوذ عباسيان رها شوند و خلافت را بعلويان انتقال دهند كه تمايل ايرانيان بخاندان على سابقه طولانى داشت و بروزگار حسين بن على ميرسيد . زيرا ايرانيان معتقد بودند كه فقط خاندان على حق خلافت دارند كه از طرف مادر يعنى شهربانو دختر يزدگرد وارث خاندان ساسان بودند و امامت و رياست دين حق ايشان بود و اين از معتقدات قديمشان سرچشمه ميگرفت كه پادشاهان خويش را به چشم تقدس مينگريستند و ايشانرا سايگان خدا ميپنداشتند و هم معتقد بودند كه علويان و خاصه فرزندان حسين كه خون نبوت و سلطنت را بهم آميخته‌اند حق امامت و سلطنت دارند كه از نژاد پيغمبرند و از دودمان ساسان ، از اينجا ميتوان ريشهء كوشش ايرانيان را در راه نقل خلافت از\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nعباسيان بعلويان دريافت اين كار را يكى از سرداران بزرگ ايران ابو سلمه خلال كه در بسط دعوت عباسيان زحمت فراوان كشيده بود به عهده داشت .\r\nنام ابو سلمه حفص بن سليمان بود ، وى وابسته بنى حارث بن كعب بود و از مالداران كوفه بود و به بخشندگى و خرج فراوان در راه دعوت عباسى شهرت داشت . مردى فصيح و ادب‌دوست و شعرشناس بود و در سيرت و جدل و تفسير دستى داشت . به وسيله داماد خويش بكير بن ماهان كه دبير ابراهيم امام بود با عباسيان ارتباط يافته بود وقتى مرگ بكير در رسيد به ابراهيم امام گفت كه از پس وى كار بسط دعوت را به ابو سلمه واگذارد و او نيز پذيرفت و نامه‌اى به ابو سلمه نوشت و او در كار دعوت كوششى بسزا كرد و چون از دقايق كار عباسيان خبر يافت بكوشيد تا خلافت را از آنها به فرزندان على انتقال دهد و نامه‌اى بهمراه يكى از شيعيان علوى فرستاد و گفت بحضور جعفر بن محمد صادق رود و اگر نامه را جواب داد دو نامه ديگر كه همراه اوست باطل است و اگر جواب نداد عبد الله محض نواده حسن بن على را ديدار كند و نامه را به دو دهد و اگر جواب داد نامه ديگر باطل است و اگر جواب نداد نامه ديگر را به عمر اشرف فرزند على زين العابدين رساند . فرستاده بحضور صادق رسيد و نامه را بداد امام صادق بنامه ابو سلمه اعتنائى نكرد و گفت : \" مرا با او چكار كه وى پيرو ديگران است \" آنگاه نامه را به شعله بسوخت و چون فرستاده جواب خواست گفت همين است كه ديدى فرستاده بنزد عبد الله محض رفت وى از دريافت نامه خرسند شد و روز بعد بحضور امام صادق رسيد و گفت : \" اين نامه ابو سلمه است كه مرا بخلافت دعوت مىكند و بوسيله يكى از شيعيان خراسانى ما رسيده است . امام صادق جوابى به دو داد كه معلوم ميدارد در آنروزگار ايرانيان يا دست كم ، بيشترشان فقط رهائى از قيد عرب ميخواستند و شيعه خالص علويان نبودند . گفت : \" از چه وقت خراسانيان شيعيان تو شده‌اند مگر تو ابو مسلم را سوى آنها فرستاده‌اى ؟ مگر كسى از ايشان را بنام يا صورت ميشناسى ؟ چگونه شيعيان تو\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nشده‌اند كه نه تو آنها را ميشناسى و نه آنها ترا ميشناسند . \" اين سخن يكى از بزرگان خاندان على بود كه ميدانست بمدعيان تشيع تا چه حد ميتوان تكيه كرد . گر چه عبد الله محض اندرز وى را نپذيرفت و بدين نكته كه پيش از او نامه ابو سلمه به امام صادق رسيده توجه نكرد . عمر بن زين العابدين نيز نامه ابو سلمه را گرفت و گفت :\r\n\" من صاحب نامه را نميشناسم كه جواب او را بدهم \" .\r\nاز اينجا ميتوان دريافت كه علويان در آن دوران قوت و تبعه كافى نداشتند كه بوسيله آن بخلافت توانند رسيد و ناچار بودند منتظر باشند تا اوضاع مناسب شود و بطلب خلافت برآيند . نتيجه سكوت علويان اين بود كه منصور وقتى از راز توطئه آگاه شد كمر بقتل ابو سلمه بست و وى را از ميان برداشت .\r\nبگفته مورخان سفاح وقتى بخلافت رسيد بر خلاف ميل خود وزارت به ابو سلمه داد و وى را وزير آل محمد ناميد از آنرو كه بنزد خراسانيان كه مايه نيروى دولت عباسى بودند محبوبيت فراوان داشت اما بىگفتگو سفاح در اين كار حسن نيت نداشت كه كينه ابو سلمه را بدل داشت اما بيم داشت اگر قصد جان وى كند در كار دولت خلل افتد و خراسانيان بخونخواهى وى برخيزند و بكوشيد تا منظور خويش را بدست ابو مسلم انجام داد و نامه‌اى به دو نوشت كه ابو سلمه ميخواهد خلافت را بعلويان منتقل كند و مجازات وى را با ابو مسلم گذاشت اما فحواى نامه تصويب قتل وى بود و ابو مسلم گروهى از خراسانيان را فرستاد تا او را كشتند و سفاح از خطر ايمن شد و هم ابو مسلم از رقيب نيرومند خويش بياسود اما راه قتل خود را نيز هموار كرد كه از پس ابو سلمه ، سفاح نيت قتل ابو مسلم داشت اما مرگ امانش نداد .\r\nبا مرگ ابو سلمه آن ميل نهان كه ايرانيان با علويان داشتند خاموش نشد و مردم ايران هر يك از علويان را كه براى قيام بر ضد عباسيان كوششى ميكرد تأييد ميكردند چنان كه جعفر برمكى به روزگار هارون يحيى بن عبد الله علوى را كه متهم بضديت\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nعباسيان بود از حبس رهانيد و بقولى با همين رفتار بدگمانى هارون را تحريك كرد و زمينه سقوط خاندان برمك از آنجا فراهم شد . كوشش فضل بن سهل كه از ايرانيان بنام بود در خراسان براى نقل خلافت از عباسيان بعلويان كه مامون را واداشت تا امام رضا را وليعهد كند و لباس سبز علويان را بجاى لباس سياه عباسيان شعار دولت كند نمونه ديگر بود .\r\n\r\nعباسيان ميان عرب و ايرانيان\r\nاز پيش گفتيم كه عباسيان در آغاز دولت خويش از امويان انتقامى خونين گرفتند ، ايرانيان بنفوذ كم نظير خويش در دولت عباسى قانع نبودند و دل با علويان داشتند ، از سوى ديگر مردم عرب نيز از نفوذ ايرانيان خشنود نبودند بنا بر اين منصور ميان ناراضيان عرب كه پيشوايشان عم وى عبد الله بن على بود و ناراضيان ايران كه ابو مسلم علمدار - شان بود وضعى دقيق داشت . علويان نيز به پيشوائى محمد ملقب به نفس زكيه و برادرش ابراهيم در عراق قيام كرده بودند و خلافت را خاص خويش ميخواستند .\r\nقضيه قيام عبد الله بن على عباسى چنان بود كه وقتى ابو العباس سفاح بمرد و خلافت را به منصور داد و خبر به عبد الله بن على رسيد وى سپاهيان خويش را به نماز جماعت خواند و نامه عيسى بن موسى را كه از پس منصور ولايتعهد سفاح داشت بخواند و كسان را بخويش دعوت كرد و گفت كه \" ابو العباس سفاح وقتى ميخواست سپاه بجنگ مروان فرستد گفت هر كه بجنگ وى رود وليعهد من است و جز من كسى اين كار را نكرد \" سرداران سپاه با وى بيعت كردند و اين در محلى بنزديك حلب بود آنگاه عبد الله با پيروان خويش به حلوان رفت كه بر راه موصل و شام بود و ولايتدار آنجا را به بيعت خويش خواند و چون نپذيرفت خونش را بريخت .\r\nو چون خبر به منصور رسيد كه عم وى از اطاعت برون شده ابو مسلم را بجنگ وى فرستاد و ابو مسلم به دو گفت : \" باك مدار كه كار او را خواهم ساخت كه بيشتر\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nسپاهيان او مردم خراسانند كه مخالفت من نميكنند . \" منصور در اين سفر گروهى از نخبهء سرداران عرب از جمله حسن و حميد پسران قحطبه طائى را همراه ابو مسلم كرد يعقوبى گويد \" حميد بن قحطبه در آغاز كار بنزد عبد الله بن على بود ، عبد الله از او بيمناك شد و براى رهائى از او حيله كرد و نامه‌اى سربسته بعنوان ولايتدار حلب به دو داد كه حميد را بكشد و چون او نيمى از راه را پيمود از نامه بدگمان شد كه از عبد الله بيمناك بود و چون طومار را گشود و نامه را خواند خاصان خويشرا فراهم آورد و از مضمون نامه واقفشان كرد و سوى رصافه رفت و به سپاه ابو مسلم پيوست و وى را نيرو داد و عبد الله را ضعيف كرد . \"\r\nحادثه ديگرى كه كار عبد الله را آشفته كرد چنين بود كه وى تصميم گرفت همه خراسانيان را كه در سپاه وى بودند و شمارشان از هفده هزار بيشتر بود بكشد كه بيم داشت به ابو مسلم ملحق شوند . ابو مسلم نامه‌اى بعبد الله نوشت كه \" من بجنگ تو نيامده‌ام بلكه خليفه مرا ولايت شام داده و بدانسو ميروم \" و آن گروه از سپاه عبد الله را كه اهل شام بودند فريب داد كه بر ديار و كسان خود بيمناك شدند و دل ببازگشت دادند و عبد الله بناچار رو بشام كرد و پنجماه در آنجا بجنگيد و عاقبتش شكست بود كه بسال 136 رخ داد و از معركه گريخت و به بصره رفت و نزد برادر خويش سليمان بن على كه از جانب منصور ولايتدار آن بود نهان شد و ابو مسلم همه ذخاير سپاه وى را به غنيمت برد .\r\nبىگفتگو عبد الله با انديشه قتل حميد بن قحطبه كه از سرداران بزرگ عباسى بود خطائى بزرگ كرد و انديشه قتل خراسانيان خطاى ديگر بود كه كينه سپاهيان را برانگيخت و با وى وفادار نماندند .\r\nبگفتهء طبرى عبد الله بن على بسال 138 كه هنوز سليمان برادرش ولايتدار بصره بود با منصور بيعت كرد و چون سليمان از ولايت بصره معزول شد عبد الله بار ديگر روى نهان كرد كه از دشمنى منصور بيمناك بود اما منصور ، سليمان بن على و\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nعيسى بن موسى را وادار كرد تا او را بياوردند و امانش داد و تعهد كرد كه با او بد نكند معذلك بزندانش كرد و بعضى يارانش را بكشت و عاقبت بسال 149 از پس نه سال زندان وى را نيز كشت .\r\nاز پس غائله عبد الله بن على نوبت قتل ابو مسلم بود كه از سالها پيش كينه وى در دل منصور بود . از آن روزگار كه سفاح وى را به خراسان فرستاد و به ابو مسلم نوشت تا براى وى از خراسانيان بيعت وليعهدى بگيرد ابو مسلم فرمان خليفه را اجرا كرد و براى او و برادرش از مردم خراسان بيعت گرفت اما منصور كه احترامى چنان كه انتظار ميداشت از سردار بزرگ خراسان نديده بود كينه او را بدل گرفت و سفاح را بر ضد او برانگيخت و بكشتنش ترغيب كرد و از خروج ابو مسلم بيم داد و گفت : \" گفتار مرا بپذير و او را بكش به خدا كه سر خيانت دارد . اما سفاح رأى برادر را نپذيرفت كه ابو مسلم در استقرار دولت عباسى كوشش بسزا كرده بود و بسبب نفوذى كه در مردم خراسان داشت از كشتن وى بيم آشوب ميرفت .\r\nاز آن پس ميان منصور و ابو مسلم حادثه‌هاى ديگر بود كه كينه و دشمنى را سختتر كرد . از جمله آنكه سالى ابو مسلم سر امارت حج داشت اما سفاح برادر خويش را به امارت حج فرستاد و ابو مسلم خشمگين شد و گفت : \" سال ديگرى جز امسال نبود كه منصور حج كند . \" و در سفر حج مهابت منصور را كم كرد كه اموال فراوان در كار رفاه عرب و اصلاح راهها پراكند و پس از اداى حج در راه از منصور پيشى گرفت ، در همين سفر بود كه خبر مرگ سفاح رسيد و ابو مسلم زودتر از آن خبردار شد و نامه تسليت به منصور نوشت اما تهنيت نگفت و اعلام بيعت نكرد و چنان كه انتظار ميرفت تا رسيدن خليفه جديد توقف نكرد . از آن پس نيز در بيعت او مماطله كرد تا وى را از جانب خويش بيمناك كند و چون منصور بكوفه رسيد ابو مسلم را چنان كه گفتيم نامزد جنگ عم خود كرد و چون خبر فيروزى ابو مسلم را شنيد كس از جانب خويش فرستاد تا غنايم\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nجنگ را شمار كند كه ابو مسلم سخت برآشفت و ميخواست فرستاده را بكشد و گفت :\r\n\" بر جانها امينم و در مالها خائن . \" و چون فرستاده بازگشت آنچه را ديده بود با منصور بگفت منصور بيم كرد كه ابو مسلم بخراسان رود و مردم آنجا را بشوراند و دعوى استقلال كند . براى آنكه وى را از خراسان دور نگهدارد ولايت مصر و شام را به دو داد كه ابو مسلم خشمگين شد و گفت : \" مصر و شام را به من ميدهد در صورتى كه خراسان از منست . \" و آهنگ خراسان كرد كه منصور به سختى بيمناك شد و خطر قيام وى را نزديك ديد و تصميم گرفت از آن پيش كه خطر بزرگ شود كار وى را بسازد و نامه‌اى به ابو مسلم نوشت و او را بنزد خويش خواند . ابو مسلم پاسخ داد : \" براى امير مؤمنان دشمنى نمانده و ما از شاهان خاندان ساسان شنيده‌ايم كه لحظه خطر براى وزيران هنگامى است كه شورش نباشد . بنا بر اين ما از تقرب شما نگرانيم و بوفاى شما مادام كه سر وفا داريد دلبسته‌ايم و اطاعت ميكنيم اما از دور كه بسلامت نزديكتر است . اگر بدين خوشدلى من بهترين چاكرانم و اگر جز انجام قصد خويش هدفى ندارى من پيمان تو را براى حفظ خويش ميشكنم .\r\nدر اين نامه ابو مسلم از آن كينه و بيم كه از منصور بدل داشت پرده برداشت اما منصور تصميم گرفت با سردار خويش مسالمت و نرمى كند و به دو نوشت : \" نامه تو را بديدم تو چون آن وزيران كه بشاهان خويش خيانت ميكردند نيستى كه بسبب گناهان خويش آشفتگى دولت را آرزو داشتند كه راحت وزيران نيك در نظم امور است چرا خويشتن را با آنان همانند كردى تو در اين دولت رنج برده‌اى و وفا و طاعت خويش را نشان داده‌اى . \"\r\nمنصور اين نامه را بهمراه ابو حميد مروروذى به نزد ابو مسلم فرستاد و گفت در سخن نرمى كند و ويرا اميدوار كند و اگر همچنان مصر بود تهديد كند و بگويد كه خليفه مصمم است او را از ميان بردارد و اگر به دريا رود يا به آتش گريزد بدنبال او ميرود تا\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nخونش را بريزد يا كشته شود . ابو مسلم احساس خطر كرد و اضطراب بر او چيره شد خاصه اينكه دانست كه خليفه نامه‌اى بنايب وى نوشته و وعده ولايتدارى خراسان به دو داده بدينشرط كه روابط ابو مسلم را با آن ديار قطع كند و نگذارد بدانجا بازگردد و چون نامه نايب وى از خراسان رسيد كه نوشته بود \" ما براى عصيان خليفگان خدا و خاندان پيمبر قيام نكرده‌ايم با امام خويش نافرمانى مكن و جز به اجازه وى باز مگرد . \" اضطراب وى فزون شد تهديد ابو حميد و نايب خراسان كافى بود كه ابو مسلم را از بازگشت منصرف كند اما مشاوران وى كه بوعده‌هاى منصور اطمينان نداشتند ويرا از رفتن بنزد خليفه بيم دادند .\r\nو چون منصور خبر يافت كه ابو مسلم بنزديك مدائن رسيده توطئه‌اى براى قتل وى ترتيب داد اما رجال دولت و بزرگان خاندان هاشمى را بديدار او فرستاد . ابو مسلم بحضور خليفه رسيد كه به دو گفت \" برو راحت كن و حمام كن كه سفر خستگى دارد فردا بيا \" و هم در آن روز با عثمان بن نهيك سالار نگهبانان ترتيب كشتن او را معلوم كرد كه چهار كس از نگهبانان معتمد پشت پرده آماده باشند و چون خليفه دست بهم زد برون شوند و ابو مسلم را بكشند .\r\nروز بعد ابو مسلم بيامد و با خليفه بگفتگو پرداخت خليفه به دو گفت : آن دو شمشير كه در متروكات عبد الله بن على بود چه شد ؟\r\nابو مسلم گفت : \" يكى همين است كه همراه من است \"\r\nگفت \" بده ببينم \" و شمشير را از او بگرفت و بجنبانيد و زير متكاى خويش نهاد آنگاه عتاب آغاز كرد و گفت آن نامه چه بود كه بسفاح نوشتى و او را از اراضى موات منع كردى مگر ميخواستى امور دين را بما تعليم دهى ؟\r\nابو مسلم گفت : \" پنداشتم تصرف آن روا نيست ، به من نامه نوشت و چون رسيد بدانستم كه خليفه و خاندان وى معدن علمند \"\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nگفت : \" چرا در راه حج از من جلو افتادى ؟ \"\r\nگفت : \" نخواستم بر سر آبها انبوه شويم و مردم به زحمت افتند جلو افتادم تا در كار آب گشايش حاصل شود . \"\r\nگفت : \" چرا وقتى خبر مرگ سفاح را شنيدى به كسانى كه ميگفتند سوى من بازگردى گفتى برويم ببينيم چه مىشود نه توقف كردى كه ما برسيم و نه سوى من بازگشتى ؟ \"\r\nگفت : \" چنان كه گفتم براى جلوگيرى از كمى آب اين كار را كردم و گفتم بكوفه ميروم كه سر خلاف خليفه ندارم \"\r\nگفت : \" قضيه كنيزك عبد الله بن على كه ميخواستى او را خاص خود كنى چه بود ؟\r\nگفت : \" چنين نبود . بيم داشتم تلف شود او را بخيمه‌اى بردم و كسى را نگهبان او كردم \"\r\nگفت : \" آن تمرد و آهنگ خراسان كردن چه بود ؟ \"\r\nگفت \" بيم داشتم خليفه را دل گشته باشد خواستم سوى خراسان شوم و عذر خويش را بنويسم كه تا آنوقت نگرانى از دل خليفه بيرون ميرفت \"\r\nخليفه گفت : \" به خدا روزى چنين نديدم كه جز خشم من نيفزودى \" آنگاه از نو عتاب آغازيد و گفت : \" مگر تو نبودى كه نامه به من نوشتى و بنام خويش آغاز كردى و نامه نوشتى و امينه دختر على را خواستگار شدى و پنداشتى پسر سليط بن عبد الله بن عباسى ؟ چرا سليمان بن كثير را كه در كار دعوت ما آنهمه رنج برده بود و از نقيبان ما بود پيش از آنكه در كار ما سمتى داشته باشى كشتى ؟ \"\r\nگفت : \" سر خلاف داشت و نافرمانى من كرد و بناچار او را بكشتم \"\r\nگفت ؟ \" وضع تو نزد ما همانند وضع او بنزد تو است كه موجب كشتنش شد .\r\nنافرمانى من ميكنى و سر خلاف دارى خدايم بكشد اگر ترا نكشم \" و دست بهم زد كه عثمان بن نهيك و شبيب و حرب از نهانگاه برون شدند و خونش را بريختند و اين رخداد\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nدر 25 شعبان سال 137 بود .\r\nپس از كشتن ابو مسلم منصور شعرى خواند بدينمضمون : \" پنداشتى كه وام را نخواهند گرفت اكنون پيمانه را تمام بده كه از همان جام كه به ديگران مينوشانيدى بنوشيدى . \" و اين اشاره بدان بود كه ابو مسلم در زمان قدرت و در جنگها ششصد هزار كس را كشته بود . گويند وقتى منصور با او عتاب آغازيد كه چنين كردى و چنان كردى ابو مسلم گفت پس از آنهمه خدمت با من چنين ميگويند ؟ گفت : \" اى نابكارزاده هرچه كردى بدولت و اقبال ما كردى اگر نه رشته‌اى را پاره نتوانستى كرد . \"\r\nو نيز گويند ابو مسلم پس از نخستين ضربتى كه از شمشير نگهبانان خورد گفت :\r\n\" اى امير مؤمنان مرا براى مقابله دشمن خويش نگهدار \" منصور گفت \" خدايت بكشد كدام دشمن از تو دشمنتر است \" و نيز گويند از پس قتل ابو مسلم عيسى بن موسى بر خليفه درآمد و گفت \" ابو مسلم كجاست . \"\r\nگفت : \" هم اكنون اينجا بود . \"\r\nعيسى گفت : \" اطاعت و اخلاص وى را بيازمودى و دانستى كه ابراهيم امام در باره وى چه رأى داشت \"\r\nمنصور گفت \" اى سفيه به خدا در همه جهان دشمنى بدتر از او براى تو سراغ ندارم اينك در اين فرش پيچيده است \" عيسى ابراز تأسف كرد كه دل با ابو مسلم داشت .\r\nمنصور گفت \" خدا عقلت دهد مگر شما با وجود ابو مسلم قدرت سلطنت داشتيد يا امر و نهى توانستيد كرد \" آنگاه جعفر بن حنظله را پيش خواند و چون بيامد گفت \" درباره ابو مسلم چه ميگوئى \"\r\nگفت \" اى امير مؤمنان اگر موئى از سر وى بچنگت افتاد خونش را بريز . خونش را بريز \"\r\nمنصور گفت \" خدايت توفيق دهد بيا و كشته ابو مسلم را ببين \"\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nگفت \" اى امير مؤمنان خلافت خويش را از امروز حساب كن . \"\r\nمنصور بسرداران ابو مسلم مال فراوان داد تا راضى شدند و همه بازگشتند و ميگفتند \" آقاى خويش را به پول فروختيم \" .\r\nقتل ابو مسلم در خراسانيان و ياران وى هيجانى پديد آورد و مردى سنباد نام بخونخواهى وى برخاست ، وى گبرى از دهات نيشابور بود و پيروان فراوان يافت و بسيارى از مردم خراسان بخصوص از كوهپايه‌ها بوى گرويدند و چون خبر قيام سنباد بمنصور رسيد ده هزار سپاه فرستاد كه در همش شكستند . بجز سنباد كسان ديگر بخونخواهى ابو مسلم برخاستند كه مقنع از همه مهمتر بود تا آنجا كه از پس مرگ وى خيلىها پنداشتند زنده است و اوشيدرها ، باقيمانده نژاد زردشت ، كه گبران بانتظار ظهور وى روز ميگذرانند هموست و نيز بعضى خراسانيان گفتند ابو مسلم نمرده و باز ميگردد كه زمين را از عدالت پر كند بعضى ديگر معتقد بامامت او بودند و گفتند امامت از پس وى بدخترش رسيد .\r\nنظام الملك در سياستنامه گويد \" ابو مسلميان سخن را بطلب رحمت براى ابو مسلم و فيروز نواده وى كه از دخترش فاطمه زاد آغاز ميكنند \" يكى از خاورشناسان پنداشته اينان عنوان فاطميان دارند و به نسبت فاطمه دختر ابو مسلم اين نام يافته‌اند .\r\nگوئى طائفه خرميان كه بعدها حوادث خونين پديد آوردند و تفصيل آن بيايد از همين جا پديد آمد .\r\nبه نظر ما منصور بسبب آن كينه‌هاى قديم كه با ابو مسلم داشت وى را كشت و ابو مسلم نيز با خودپسندى و غرور و افراط در قتل نفوس بيگناه زمينه اين كار را فراهم كرد .\r\nقتل سليمان كثير خطاى بزرگ او بود .\r\nاخلاص و فداكارى ابو مسلم در يارى عباسيان درخور انكار نيست ، و منصور كه دل با وى به داشت از بدگمانىهاى واهى درباره اخلاص وى شك كرد شايد ابو مسلم مستحق\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nقتل بود اما بدست يكى از مردم عادى كه خون وى خاندان عباسيان را آلوده نكند .\r\nحوادث نشان داده كه هر كه در استقرار دولتى سهيم باشد از آن بهره نميبرد گوئى حديث پيمبر است در آرزوى بنياد دولتها مباشيد كه از آن حرمان ميبريد مؤلف الفخرى گويد : \" گوئى آنكه بنيان دولت را پديد ميآرد چنان بىتكلف و مغرور است كه مناعت پادشاهان تحمل او نميكند و هرچه بىتكلفى وى فزون شود مناعت پادشاهان قوت گيرد كه عاقبت او را بكشند . \" تاريخ تكرار مىشود كه سرانجام كار ابو عبد الله شيعى كه بر دولت فاطميان همان منت و حق داشت كه ابو مسلم بر دولت عباسيان همانند ابو مسلم بود .\r\n\r\nراونديان\r\nهنوز منصور از قتل ابو مسلم فراغت نيافته بود كه جنبش راونديان كه بنيادگزار آن ايرانيان بودند رخ نمود و قدرت ويرا بلرزانيد .\r\nميدانيم كه ايرانيان قديم پادشاهان خويشرا مقدس ميدانستند و نهضت راونديان براساس معتقدات كهن استوار شده بود .\r\nفن فلوتن گويد : \" كوفه كه دعوتگران عباسى از آنجا برخاستند در آغاز قرن دوم هجرى صحنه پيدايش يك قسم تشيع افراطى بود كه با اسلام تناقض داشت زيرا در نتيجه ارتباط اسلام با دينها و معتقداتى كه بروزگار قديم در عراق وجود داشت چون دين زردشتى و مانوى و صابى يك قسم مسلمانى مخلوط از مذاهب مختلف پديد آمد كه ميخواستند اسلام را با دينهاى مختلف توافق دهند . از طرف ديگر دعوتگران اسلام در بسط و رواج آن حميت و هيجان فوق العاده داشتند تا آنجا كه از دوران على بن ابيطالب تا دوران منصور عباسى كه بغداد پايتخت اسلام شد غاليان و بدعتگران جسور را كه چيزهاى مخالف اسلام را بر آن افزوده بودند ميكشتند . \"\r\nمدائنى مورخ معروف متوفى بسال 214 هجرى درباره فرقه راوندى گويد \" يكى از مردان راوندى ابلق نام داشت وى ابرص بود و سخنان اغراق‌آميز گفت و دعوت راوندى\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nرا رواج داد و گفت روحى كه در عيسى بن مريم بود در على بن ابيطالب درآمد آنگاه پس از وى با يكايك امامان بود تا به ابراهيم بن محمد رسيد و اينان همه خدايان بودند .\r\nراونديان محرمات را حلال شمردند و كسان را بخانه‌هاى خويش ميبردند و شراب و غذا ميدادند و حرمتها را برايشان مباح ميكردند و چون خبرشان به اسد بن عبد الله قسرى رسيد همه را بكشت و بر دار كرد و هم گروهى از ايشان حضور عباسى را ميپرستيدند و در بغداد بفراز قصر خضرا ميرفتند و خويشتن را مىافكندند گوئى پرواز ميكنند و نيز جمعى از ايشان با سلاح ميان مردم ميشدند و چون منصور را ميديدند فرياد ميزدند توئى توئى ( منظورشان خدا بود ) منصور شخصا براى جنگ آنها برون شد اما فرياد ميزدند توئى توئى . \"\r\nمنصور ناچار بود اينگروه را نابود كند كه با بدعتشان موافقت نميتوانست كرد كه بر ضد دين و دولت خروج كرده بودند و مايه شورش و آشفتگى عرب ميشدند از اينرو دويست كس از پيشوايانشان را بزندان كرد و اين عمل راونديان را بهيجان آورد كه فراهم شدند و به زندانها هجوم بردند و اسيران خويشرا بدر بردند سپس آهنگ منصور كردند و بجنگ وى پرداختند منصور پياده سوى ايشان برون شد كه اطرافش را گرفتند و اگر معن بن زائده شيبانى سردار اموى كه با عباسيان جنگ كرده بود نجاتش نداده بود خونش را ريخته بودند . در گرما گرم تصادم معن پديدار شد و از خليفه عباسى دفاعى شجاعانه كرد و راونديان را براند و ولايتدارى يمن را پاداش گرفت وى پس از جنگ واسط تا آن روز مخفى زيسته بود .\r\nمنصور ، راونديان را دشمنان دولت خويش ميشمرد كه آنها پيروان ابو مسلم دشمن ديرين وى بودند و ميخواستند خلافت را بسلطنت خسروى مبدل كنند و هم ايشانرا زنديق و خارج دين ميشمرد كه ميخواستند يكى از دينهاى ايران قديم را زنده كنند و با آنها همان معامله كرد كه با ابو مسلم كرده بود و ببدترين وضعى كشتارشان\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nكرد اما نتوانست ريشه آنها را نابود كند و بصورتهاى مختلف آشكار شدند و شورشهاى مقنع خراسانى و بابك خرمى و امثال آن را پديد آوردند .\r\n\r\nمقنعيان\r\nمقنع بدوران مهدى در خراسان ظهور كرد وى مردى زشتروى و يك چشم و كوتاه قد بود از اهل مرو كه نقابى از طلا بساخت و بر چهره نهاد تا صورت وى را نبينند و دعوى خدائى كرد ميگفت \" خدا آدم را ساخت و در وى حلول كرد آنگاه در نوح و بعد در ابراهيم و همچنان در يكايك پيمبران و حكيمان درآمد سپس در محمد و بعد از او در على بن ابو طالب آنگاه در فرزندان وى درآمد تا به ابو مسلم رسيد . و چنين پنداشت كه از پس ابو مسلم خدا در وى درآمده است و گفت من بصورتها ميشوم كه بندگانم تاب ديد مرا چنان كه هستم ندارند و هر كه مرا ببيند از تاب نورم بسوزد . \" نماز و زكات و روزه و حج را برداشت و مال و زن را بر مردم مباح كرد چنان كه مزدك از پيش كرده بود و مردم او را بپرستيدند و بر او سجده بردند .\r\nمقنع ماهى ساخته بود كه از چاهى طلوع ميكرد و هم در آن فرو ميرفت و مردم از يك ماه راه آن را ميديدند وى در آغاز كار مذهب رزاميان داشت كه گروهى از كيسانيه‌اند و محمد حنفيه را امام دانند و از پس او پسرش ابو هاشم و بعد على بن عبد الله عباس و پسرش محمد و آنگاه ابراهيم امام و بعد از او ابو العباس سفاح و سپس ابو مسلم را امام دانند . اينان در خراسان پديد آمدند و مرو را مركز دعوت خويش كردند و گفتند روح خدا در ابو مسلم جلوه كرده و روح خدا بود كه وى را بر بنى اميه غالب كرد تا همه را بكشت گروهى از ايشان معتقد شدند كه حلول روح خدا در ابو مسلم ويرا بمقام خدائى رسانيده و زنده است و هرگز نمرده و انتظار بازگشت وى را ميبردند ميگفتند آنكه منصور ويرا بكشت شيطانى بود كه به صورت ابو مسلم بر مردم آشكار شد . اينگروه در مرو و هرات نام بركوكيان گرفتند و چون كار مقنع بالا گرفت و يارانش فراوان شدند مردم بخارا و سمرقند و تركان\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nاطراف بحر خزر به دو پيوستند و در قلعه‌اى استوار جاى گرفت . مهدى هفتاد هزار سپاهى به فرماندهى معاذ بن مسلم سوى وى فرستاد ، معاذ ايشانرا محاصره كرد تا بجان آمدند و بيشترشان تسليم شدند و مقنع با تنى چند از ياران خويش در قلعه بماند و چون شكست را نزديك ديد آتش در قلعه زد و هرچه بود از كالا و پوشش و چهارپا بسوخت آنگاه زنان و فرزندان را فراهم كرد و از ياران مؤتمن خويش تقاضا كرد خويشتن را در آتش افكنند تا به آسمان اوج گيرند . گفت \" من سوى آسمان ميروم و هر كه خواهد با من آيد از اين شربت بنوشد . و شربتى زهرآلود به آنها داد و خود نيز بخورد آنگاه زن و فرزند را در آتش افكند و خود نيز در آتش افتاد مبادا دشمنان جثه او يا جثه زنانش را بيابند و اين بسال 169 بود كه مهدى از بابت مقنع آسوده‌خاطر گشت و مردم از شر عقايد باطل وى رها شدند .\r\nاما مرگ مقنع تعليمات او را از ميان نبرد و مردمى از ماوراء النهر پيرو عقايد وى شدند كه بنام مقنعيه شهرت يافتند و پنداشتند مقنع خدائى بود كه هر زمانى به صورتى مصور مىشود و در تركستان و بلاد ماوراء النهر پيروان داشت كه در هر دهكده مسجدى داشتند و در آن نماز ميكردند ، مردار و خوك را حلال شمردند و زنان را مباح دانستند و اگر بر مسلمانى دست مييافتند خونش را ميريختند .\r\n\r\nخرميان\r\nخرميان پيروان بابك خرمى بودند كه از ايران ظهور كرد ايران چه پيش و چه پس از اسلام عرصه ظهور فرقه‌ها و پيدايش بدعتها بود و از آن فرقه‌هاى مذهبى بسيار برخاست كه خرميان از آن جمله بودند . بنيانگزار اين فرقه مزدك بود كه در ايام قباد و خسرو اول معروف بنوشيروان ميزيست و از طائفه خرميان مزدكى ، خرميان بابكى پديد آمدند كه بنيانگزار آن بابك بود كه دعوى خدائى داشت و بدوران مأمون زحمت بسيار براى دولت عباسيان فراهم كرد و فتنه وى تا بدوران معتصم دوام داشت .\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nبعضى مورخان پنداشته‌اند بابك از نژاد ابو مسلم بود و نهضت وى دنباله جنبش مقنع خراسانى و راونديان بود . ابو حنيفه دينورى گويد : \" آنچه بنزد ما مسلم است وى از نژاد مطهر بن فاطمه دختر ابو مسلم بود كه فاطميان خرمى به دو منسوبند . \"\r\nبابك در آغاز كار به خدمت جاويدان يكى از سران خرميان بود و چون جاويدان بمرد زنش بابك را بجاى وى نشاند و دعوى كرد كه روح شوهرش در تن بابك حلول كرده و به پيروان شوهر القا كرد كه از وى اطاعت كنند آنگاه بهمسرى او درآمد و بابك به تباهى عقول پرداخت .\r\nبدوران معتصم كار بابك بزرگ شد و آذربايجان بتسلط وى درآمد و شاه ارمنستان و امپراطور روم شرقى بتأييد وى برخاستند و سپاهيان وى در همه جا پراكنده شدند و رعب وى در آذربايجان و اطراف كه از ديرباز عرصه مذهب زردشت و مانى و مزدك و ابو مسلم بود نفوذ كرد كه عقايد خرميان از اختلاط اين دينها پديد آمده بود .\r\nبلخى گويد : \" و راهزنان و اوباش و فتنه‌جويان و اهل بدعت بر او گرد آمدند و جمع وى انبوه شد تا آنجا كه بجز پيادگان بيست هزار سوار داشت و شهرها و دهكده ها بگرفت و مردم بكشت و خانه‌ها بسوخت و در فساد و بيرحمى فرو رفت و سپاههاى بسيار را تارومار كرد و فرماندهان بكشت و در بعضى كتابها آمده كه از روى ضبط يك هزار هزار مرد و زن و كودك بكشت . \"\r\n\r\nعقايد خرميان\r\nمبادى و معتقدات خرميان از اينجهت قابل دقت است كه در تاريخ دوران عباسى و خاصه در روابط موالى و عباسيان نفوذى فوق - العاده داشت از جمله مقاصد ايشان نقل قدرت از مسلمانان عرب به ايرانيان زردشتى بود و در راه هدف خويش حمله‌اى بسيار سخت بر ضد اسلام و عرب آغاز كردند . مقدسى گويد : \" خرميان ميكوشيدند كه ملك را بعجم باز برند و اين مقصد را سخت بياراستند و در نظر جاهلان رونق دادند\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nو محرمانه بدان خواندند و حاصل كارشان تعطيل شريعت و الحاد است . \" از جمله عقايد خرميان خدا شمردن انسان بود . بابك مدعى بود كه روح جاويدان در او حلول كرده و خرميان را وادار كرده بود بگويند \" اى روح بابك به تو ايمان داريم چنان كه بروح جاويدان ايمان داريم . \" و هم از جمله عقايد ايشان قضيه رجعت بود كه در عقايد بعضى فرقه‌هاى شيعه نيز نظير آن هست .\r\nو هم مقدسى درباره عقايد خرميان گويد : \" آنها فرقه‌ها و گروههايند اما همگى برجعت قائلند و پندارند كه فقط اسم و جسم تغيير مييابد و جان يكى است ( يعنى بتناسخ قائلند ) گويند كه همه پيمبران با شريعتها و دينهاى مختلف يك جان دارند و وحى هرگز منقطع نشود و هر كه دينى دارد اگر اميد ثواب و بيم عقاب دارد بنزد ايشان به راه صواب ميرود و تحقير او را روا ندانند و اگر بر ضد مذهب ايشان كارى نكند آزار وى را شايسته نشمرند . ابو مسلم را بزرگ دارند و منصور را كه قاتل وى بود لعن كنند و فيروز را درود فراوان فرستند كه وى از نژاد فاطمه دختر ابو مسلم بود .\r\nخرميان امامان دارند كه در احكام خويش به آنها رجوع كنند و رسولان دارند كه ميانشان رفت و آمد كنند و فرشتگان ناميده شوند . شراب و نوشيدنى را متبرك دانند و مايه دينشان مقاله نور و ظلمت است . بعضيشان زنانرا بر همه مباح دانند و گويند هرچه جان از آن لذت برد و طبع بدان رغبت كند مباح است . \"\r\nخواجه نظام الملك درباره عقايد خرميان گويد : \" از انجام همه فرائض دين چون نماز و روزه و حج و زكات سر باز زنند و شرابخورى را مباح شمارند و محرمات را حلال و زنانرا مشترك دانند . گوئى اينهمه از مبادى مزدك است . اينگروه پيوسته هرچه توانند در ويرانى اسلام بكوشند و بهيچيك از اهل بيت دلبستگى ندارند اما نام ايشان را وسيله جلب ياران كنند تا دعوت خويشرا كه هدف آن ويرانى اسلام است بسط دهند آنگاه گويد كه خرميان و باطنيان يكى هستند \" .\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nفن فلوتن خاورشناس آلمانى گويد : \" بعضى محققان پنداشته‌اند كه نام خرميان با كلمه خرم كه نام شهرى است بسرزمين ميدى ، يا خرم ، بمعنى \" خوش \" رابطه دارد خرم‌دين يعنى كسى كه لذت را هدف خويش كرده و جز آن چيزى نخواهد . \" از اينجا توان دانست كه اينگروه اگر چه براى زنان منزلتى بيشتر از آنچه معمولا در مشرق دارند قائل شده‌اند و ايشانرا در انجمنهاى دينى خويش با مردان مينشانند اما اين كار را براى آن كرده‌اند كه از حضور زنان در انجمنهاى خويش لذت برند . \"\r\n\r\nافشين و مازيار\r\nمعتصم هنوز از شورش بابك كه ملك ويرا تهديد ميكرد و بسيارى از سپاهيان ويرا بفنا داد و اموال بسيار تلف كرد و نفوس و مزارع فراوان را بتباهى داد فراغت نيافته بود كه فتنه افشين يا بتعبير بهتر توطئه وى كه بهمدستى مازيار ترتيب داده بود آغاز شد مازيار پيشواى فرقه‌اى از خرميان بود كه از پيروان بابك خرمى بودند بروزگار مأمون كار وى بالا گرفت و مأمون كه به دو اعتماد داشت حكومت جبال شروين را كه در ناحيه طبرستان بود به وى داد و نامش را محمد كرد و اجازه داد عنوان اسپهبد را كه از دير - باز خاص حاكم اين ناحيه بود براى خود محفوظ دارد .\r\nو چون هارون بمرد و معتصم بخلافت رسيد مازيار تمايلات شورش‌طلبى آشكار كرد و ميان وى و بابك خرمى نامه‌ها رفت و ويرا بشورش بر ضد خليفه عباسى ترغيب كرد و كمك خويشرا بر او عرضه داشت . طبرى گويد : \" وقتى مازيار دل به خلافت نهاد مردم را ببيعت خويش خواند كه به اكراه با وى بيعت كردند اما از ايشان گروگان گرفت و در برج اسپهبد نگهداشت و كشاورزان را بر ضد مالكان و غارت اموالشان برانگيخت \" مؤلف الفرق بين الفرق گويد : \" فتنه مازيار در ديار وى بزرگ شد تا بروزگار معتصم او را بگرفتند و در سامره پهلوى بابك خرمى بر دار كردند و هم اكنون پيروان مازيار در كوهپايه خويش كشاورزانند كه باسلام تظاهر كنند اما خلاف آن را بدل دارند . \"\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nمازيار از دهقان‌زادگان ايران بود كه در حكومت خويش مستقيما تابع خليفه عباسى بود و با طاهريان خراسان سر و كار نداشت و چون دولت عباسى را بجنگ بابك خرمى سرگرم ديد فرصت را غنيمت شمرد و محرمانه با وى و افشين ارتباط يافت و هر سه كوشش آغاز كردند تا اسلام را از ديار خويش براندازند و از تسلط عرب رها شوند .\r\nدر حقيقت اين شورشها هم دينى بود و هم سياسى كه كسان ميخواستند رشته اطاعت دولت عباسى را پاره كنند و از جنبش شعوبى مايه داشت كه هدف آن تحقير عرب و برچيدن دولت ايشان بود .\r\nافشين از اشروسنه بود كه ناحيه‌ايست در ماوراء النهر و از شرق و غرب و شمال بفرغانه و سمرقند و چاچ پيوسته است . وى با پدرش در شمار خدمتگزاران معتصم بود و فرماندهى يكى از سپاهها را كه براى فتح عموريه ميفرستاد به دو داد . در جنگها شهرتى يافت و معتصم به دو اعتماد كرد و تقرب داد و بجنگ بابك خرمى فرستاد .\r\nاما افشين كه تعصب ديار خويش داشت در اثناى پيكار بابك هر مال و هديه كه به دو ميرسيد به اشروسنه ميفرستاد . گفتند عبد الله بن طاهر بسيارى از اين اموال را در راه اشروسنه توقيف كرد . افشين چون بابك و مازيار در راه استقلال ديار خويشتن ميكوشيد و ميخواست از اسلام و اطاعت عباسيان بيرون رود . معتقد بود كه بىدستيارى بابك و مازيار نفوذ دين زردشت تجديد نخواهد شد . براون گويد : \" افشين در نتيجه تربيت و تمايلات ايرانيگرى خويش نسبت بايرانيان از آن دو مرد كه در سرنوشت غم‌انگيز وى شريك بودند كمتر دلبستگى نداشت \" گفتند در خانه وى بتها يافتند كه پرستش آن ميكرد و هم كتابهاى زندقه در خانه وى بود . سخنى كه از وى نقل كرده‌اند نشان ميدهد كه در دشمنى عرب استوار بوده به ظاهر مسلمان بوده اما دل بكفر داشته كه گفته بود : \" من بپيروى اين مردم عرب همه كارها را كه از آن بيزار بودم كردم ، زيتون خوردم و شتر سوار شدم و موزه به پا كردم ولى تا كنون نه نوره گذاشته‌ام و نه ختنه كرده‌ام \" .\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nافشين گوشت گوسفند خفه كرده مىخورد كه پنداشت گوشت آن از مذبوح ، آبدارتر است و گوسفند را بطريقه مسلمانان ذبح نميكرد . هر چهارشنبه گوسفندى را بتيغ خويش به دو نيم كردى و از ميان دو نيم بگذشتى و به عادت قوم خويش از گوشت آن بخوردى . او نيز چون مقنع خراسانى وقتى بكسان خويش نامه نوشتى چنين آغاز كردى : \" از خداوند خداوندان ببنده وى فلان . \"\r\nمسعودى گويد : وقتى مازيار را گرفتند اعتراف كرد كه افشين او را به قيام و نافرمانى واداشته تا از دين مورد علاقه خويش كه آيين گبران بود دفاع كنند .\r\nاز قصه محاكمه افشين دلبستگى فوق العاده وى بدين و وطن خويش و تهمتهائى كه بر او بسته‌اند روشن مىشود و نيز معلوم مىشود كه معتصم بكشف گوشه‌هاى تاريك اين توطئه خطرناك كه بدست افشين و ياران وى براى سقوط خلافت بغداد مرتب شده بود تا چه حد علاقه داشته كه بخويشتن در محاكمه وى حضور مييافته و وزير وى محمد بن عبد الملك زيات و قاضى القضات عصر ابن ابى دواد و بسيارى از بزرگان دولت حاضر بوده‌اند .\r\nسرانجام افشين مانند مازيار نبود ، ويرا بزندان كردند و مسموم بمرد آنگاه پيكرش را بيرون آوردند و بر دار كردند و با آن بتها كه از خانه وى بدست آمده بود بسوختند و اين بسال 226 بود .\r\nسر ويليام موير درباره محاكمه افشين گويد : \" اين حادثه به خوبى نشان مىدهد كه در ولايتهاى شرقى دولت عباسى مردم تا چه حد ببت‌پرستى دلبسته بودند كه از مركز دولت دور بودند و اسلام در دلهايشان رسوخى نيافته بود و در ديار خويش كه دسترس بدان مشكل بود نزديك تركان بت‌پرست ، ميزيستند . \"\r\nموير از اين ، نتيجه ميگيرد كه مسلمانى بعضى ايرانيان به ظاهر بود و از دل بعقايد گبرى قديم بستگى داشتند و فرصت ميجستند تا از اسلام بگردند و بدين قديم رو كنند\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nو شاهد اين سخن آن شورشهاست كه ياران ابو مسلم خراسانى و بابك خرمى پديد آوردند .\r\n\r\nزنديقان\r\nاز همه شورشهاى دوران اول عباسى خطرناكتر و مهمتر آن شورشها بود كه زنديقان پديد آوردند . زنديق معانى مختلف دارد . عرب اين كلمه را درباره منكر خدا يا مشرك به كار ميبرد اما به دوران عباسى زنديق كسى را ميگفتند كه زير نفوذ رسوم و عادات ايرانيان بود و بسبكسرى راغب بودند آنگاه كلمه زنديق خاص كسانى شد كه بعقايد مانى دلبسته بودند و بخداى شر اعتقاد داشتند . بتدريج اين معنى بسط يافت و شامل همه كسانى شد كه به خدا يا وحدانيت وى معتقد نبودند .\r\nتاريخ زندقه از اواخر دوران اموى آغاز مىشود كه عبد الصمد بن عبد الاعلى معلم وليد بن يزيد بن عبد الملك ، خليفه اموى ، زنديق بود و هم جعد بن درهم كه مروان ابن محمد آخرين خليفه اموى را به دو منسوب داشته‌اند و مروان جعدى گفته‌اند زنديق بود . ابن نديم گويد : جعد معلم مروان و فرزند وى بود و او را به زندقه متمايل كرد خالد بن عبد الله قسرى سردار اموى با آنكه متهم بزندقه بود زنديقان را بشدت تعقيب ميكرد تا آنجا كه جعد بن درهم را بحبس انداخت و در روز عيد قربان بجاى گوسفند كشت و اين نكته را بر منبر گفت و اين ، بدوران خلافت هشام بن عبد الملك اموى بود اما قوت و ظهور زندقه از پس قيام دولت عباسى بود كه در كوفه رواجى يافت . جاحظ كه بدوران مأمون ميزيسته درباره كتب زنديقان سخن دارد و وصف بسيار دقيقى از آن مىكند ، توضيحات وى درباره كتب زنديقان نظير همانست كه از كتب مانويان شنيده‌ايم .\r\nابو الفرج اصفهانى مؤلف اغانى درباره عقايد زنديقان گويد : \" آنها دو خدائى بودند و از تعليمات مانى پيروى ميكردند . \"\r\nاز جمله عللى كه به رواج زندقه كمك كرد اين بود كه تعليمات زنديقان واسطه ميان مسيحيت و زردشتيگرى بود و طبعا در پيروان اين دو دين نفوذ خاص داشت و نيز\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nرسوم آن به آداب مسلمانى نزديك بود كه مانويان نيز چون مسلمانان بشب و روز چند نماز ( چهار تا هفت ) دارند و هم پيش از نماز تطهير ميكنند كه نظير وضوى مسلمانان است .\r\nبعضى خليفگان عباسى زنديقان را تعقيب ميكردند . مهدى با ايشان رفتارى بسيار سخت داشت و ديوان خاصى پديد آورده بود كه سالار آن يكى بود با عنوان \" عهده‌دار امور زنديقان \" و مكلف بود اين گروه را ريشه‌كن كند و تعليماتشان را از ميان ببرد و كار بدانجا رسيد كه هر كه متهم به زندقه ميشد جانش در خطر بود . وقتى مهدى بحلب رفت فرمان داد تا زنديقان آن شهر را بگيرند و بكشند و پيكرشانرا قطعه قطعه كنند . مؤلف اغانى گويد : \" وقتى مهدى ببصره رفت بشار بن برد را به حمدويه عهده‌دار امور زنديقان سپرد و گفت چندان بزنش كه تلف شود . \"\r\nمسعودى گويد مهدى در كشتار ملحدان افراط كرد و ديوان زنديقان را پديد آورد كه كار آن جستجوى پيروان زندقه و محاكمه ايشان بود و هم جماعتى از علما را مأمور مناظره زنديقان و تأليف كتابها به رد ايشان كرد . دلبستگى مهدى به تعقيب زنديقان چنان بود كه به فرزند خويش موسى كه پس از او بعنوان هادى خليفه شد سفارش كرد از پس وى اين روش را ترك نكند . طبرى گويد : روزى زنديقى را نزد مهدى آوردند به دو گفت توبه كند اما نكرد . مهدى گردنش را زد و گفت تا بر دارش كنند آنگاه بموسى گفت \" پسرك من وقتى خلافت به تو رسيد براى قلع و قمع اين گروه آماده باش كه اينان مردم را بظاهرى نيك خوانند مانند پرهيز از بدكارى و زهد دنيا و عمل آخرت ولى آنها را بخوددارى از گوشتخوارى و اجتناب از آلودن آب و كشتن حشرات كشانند آنگاه بپرستش دو خدا وادار كنند كه يكى نور است و ديگرى ظلمت و نكاح خواهر و دختر را مباح شمارند با پيشاب شستشو كنند و كودكان را از راهها بربايند به اين دعوى كه از ظلمت بنورشان مىبرند . براى اين فرقه دارها به پا كن و شمشير در ايشان نه و با كشتارشان به خدا تقرب\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nجوى كه من جد تو عباس را بخواب ديدم كه دو شمشير به من داد و گفت دو خدائيها را بكشم . \"\r\nدر عصر عباسى زندقه رواجى يافت و به خانه وزيران و شاعران نفوذ كرد . مؤلف الفخرى گويد : ربيع بن يونس حاجب مهدى پسر معاوية بن يسار را كه وزارت خليفه داشت بزندقه متهم كرد كه حاجب با وزير رقابتى داشت . مهدى گفت تا پسر وزير را بياوردند و چيزى از قرآن از او پرسيد كه ندانست و با پدرش گفت : \" مگر نگفتى كه پسرت قرآن ميداند ؟ \"\r\nگفت : چرا ولى مدتيست از من دور مانده و قرآن را فراموش كرده .\r\nمهدى گفت : \" برخيز و خونش را بريز و با اين كار به خدا تقرب جوى \" معاويه برخاست اما زانويش بلرزيد و به زمين خورد .\r\nعباس بن محمد عموى مهدى گفت \" چه شود اگر پيرمرد را از كشتن فرزندش معاف دارى و ديگرى اين كار را انجام كند \" مهدى بيكى از حاضران فرمان داد تا گردنش را بزد آنگاه وزير روى از مردم نهان كرد و خانه‌نشين شد تا بسال 170 بمرد .\r\nوقتى هادى بخلافت رسيد با زنديقان سخت گرفت و گروهى بسيار از ايشانرا بكشت .\r\nبروايت طبرى هادى گفت : \" اگر زنده بمانم همه اين گروه را ميكشم تا يكى از ايشان زنده نماند . \" و فرمان داد هزار دار آماده كنند و گفت : \" در فلان ماه چنين ميكنم و يك ماه بعد بمرد . هارون الرشيد نيز روش سلف خود را دنبال كرد و ديوان زندقه داشت كه متهمان زندقه را امتحان ميكرد هر كه زندقه بر او ثابت ميشد عقوبتهاى سخت ميديد زندقه خاص ايرانيان نبود بلكه عرب نژادان نيز چون صالح بن عبد القدوس و مطيع ابن اياس ، شاعر دوران منصور ، بزندقه دل بسته بودند . بدوران رشيد دختر مطيع ابن اياس را بحضور وى بردند و اعتراف كرد كه پدرش عقايد زندقه را به دو تعليم داده و كتاب مانويان را خوانده است . ابن نديم گويد : \" بيشتر برمكيان زنديق بودند\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nو خيلىها پنداشته‌اند همين قضيه مهمترين سبب سقوطشان بود . \"\r\nبدوران اول عباسى زندقه يك قسم ظرافت بشمار ميرفت . از پس روزگار هارون نيز زنديقان در دربار خلافت نفوذ داشتند . در ايام معتصم سردار وى افشين پيرو دين مانوى بود . نميتوان گفت كه با مرگ افشين نفوذ زندقه از دربار خلافت محو شد بلكه از آن پس كه سرداران ترك بر دولت عباسى تسلط يافتند طبعا نفوذ زنديقه و عقايد مانوى نيز بيشتر شد .\r\nزنديقان در علم و ادب و سياست گفتگوها داشتند كه در نويسندگان و متفكران آن عصر اثر داشت \" بسيارى از نويسندگان عصر عباسى براى رد عقايد زنديقان كوششهاى فراوان كردند و علم كلام از اينجا پديد آمد \" و اصل بن عطا معتزلى معروف نخستين كس بود كه برد عقايد زنديقان كمر بست و بر ضد بشار بن برد برخاست و اين گفتار وى را نكوهش كرد كه گفته بود . \" شيطان از پدر شما آدم برتر است كه عنصر وى آتش است و آدم از گل است و گل برفعت آتش نيست زمين تاريك است و آتش روشن است و تا بوده آتش معبود كسان بوده است \" و اصل وقتى اين سخن را بشنيد گفت : \" كسى نيست كه اين ملحد كور را بكشد ؟ به خدا اگر قتل به غافلگيرى رفتارى مذموم نبود يكى را ميفرستادم تا شكمش را به درد . \" و بشار كه از آن پيش و اصل را ستايش ميگفت وقتى انكار وى را بشنيد بهجاى وى پرداخت .\r\nابو الهذيل علاف معتزلى نيز با زنديقان مناظرات فراوان داشت . گويند روزى با صالح بن عبد القدوس كه از زنديقان معروف بود مناظره كرد و گفت : \" اى صالح چگونه تصميم ميگيرى \"\r\nگفت : \" استخاره ميكنم . \"\r\nگفت : \" اى نابكارزاده از كدام يك از دو خداى خود استخاره ميكنى . \"\r\nوقتى پسر صالح بمرد ابو الهذيل و نظام به تسليت وى رفتند و ديدند كه سخت\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nغمگين بود ابو الهذيل گفت : \" چرا غم ميخورى \"\r\nگفت : \" براى آنكه پسرم كتاب شك و ترديد را نخواند و بمرد . \"\r\nابو الهذيل پرسيد \" كتاب شك و ترديد چيست ؟ \"\r\nگفت : \" كتابى است كه من تأليف كرده‌ام و هر كه بخواند در همه چيز شك كند تا آنجا كه پندارد آنچه هست نيست و تواند پندارد كه آنچه نيست هست \"\r\nابو الهذيل گفت : \" پس تو هم در مرگ پسرت ترديد كن و پندار كه نمرده و چنان پندار كه كتاب شك و ترديد را خوانده اگر چه نخوانده . \"\r\nچنين بود مناظرات ابو الهذيل كه بسيارى از گبران دو خدائى را باسلام آورد و هم عمرو بن عبيد ازدى در بصره مناظره‌ها داشت . از پس وى نظام معتزلى بود . وى ماهرترين كس بود كه دربارهء اشراق سخن گفت و پيوسته بزنديقان و فرقه‌هاى ديگر حمله ميكرد با وجود آن مناظره‌ها كه ميان معتزليان و دانشوران آن عصر با زنديقان ميرفت كسانى كه در مناظره مغلوب ميشدند همچنان بعقايد خود پابند بودند ابن نديم درباره يزدان‌بخت كه مامون ويرا با امان از رى آورده بود و در مناظره با متكلمان مغلوب شد گويد : \" مامون به دو گفت مسلمان شو كه اگر ترا امان نداده بوديم ميديدى چه ميكنيم \"\r\nيزدان بخت گفت \" گفتار تو مطاع است و فرمان تو معقول اما تو كسى نيستى كه مردم را به ترك مذهبشان مجبور كنى \"\r\nمامون گفت : \" چنين است . \"\r\n\r\nعلويان در عرصه سياست\r\nعلويان از هنگام قتل حسين در كربلا پيوسته به جوش بودند و در طلب حق خويش ميكوشيدند و هرجا فرصتى براى قيام ميديدند از آن استفاده ميكردند و چون اوضاع نامناسب ميشد موقة آرام ميشدند و بعنوان امامت و خويشاوندى پيغمبر اكتفا ميكردند و اشتغال به كارهاى دينى را بر مشاغل جنگ و سياست ترجيح مى -\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nدادند . آرامش ظاهرى علويان تقريبا در همه دوران اموى ادامه داشت فقط زيد بن على و فرزند وى يحيى بدوران هشام بن عبد الملك قيام كردند .\r\nاز آن پس آرامش علويان مستقر بود تا دعوت اهل بيت بكوشش عباسيان رواجى گرفت و چنان كه گفتيم نخست دعوت بعنوان شخص مورد رضايت از آل محمد بود ، علويان در كار دعوت فعاليت نداشتند و اوضاع را بجريان طبيعى واگذاشته بودند . به دوران دعوت كه همه نيروها به پيكار امويان صرف ميشد قضيه خلافت علويان با عباسيان مطرح نبود وقتى دعوت قوت گرفت و دعوتگران عباسى كوفه را اشغال كردند ابو العباس سفاح ميان ايشان بود و برادرش ابراهيم امام حق پيشوائى را به دو تفويض كرده بود و از علويان كسى فعاليت آشكار نداشت از اينرو خلافت بدست عباسيان افتاد .\r\nهمين كه دولت عباسيان استقرار يافت علويان از توفيق عباسيان خشنود نشدند زيرا با آنكه علويان و عباسيان همه از خاندان هاشم بودند و بر ضد امويان همداستانى داشتند و براى سقوط دولتشان يكدله ميكوشيدند احساس ميكردند كه عباسيان فريبشان داده‌اند و خلافت را كه حق ايشان بوده ربوده‌اند . ازينرو دشمنى عباسيان و علويان آغاز شد و آنها كه خلافت را حق خويش ميدانستند عباسيان را نيز همانند امويان ميديدند و كوشش براى تحصيل خلافت آغاز كردند و چون قدرت بدست عباسيان بود بناچار كوشش علويان بيشتر در نهان انجام ميشد .\r\n\r\nقيام محمد بن عبد اللّه بن حسن در حجاز\r\nنخستين كس از علويان كه بروزگار عباسيان قيام كرد محمد بن عبد الله بن حسن بود . برادر وى ابراهيم بن محمد نيز بر ضد عباسيان قيام كرد . در آنروزگار از فرزندان حسين ، جعفر معروف بصادق فرزند محمد باقر امام شيعيان شهرتى فوق العاده داشت ولى در جنبش علويان شركت نكرد و بياران خويش سفارش كرد آرام بمانند تا فرصت مناسب براى قيام بدست آيد .\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nمؤلف الفخرى درباره قيام محمد بن عبد الله بن حسن گويد : \" در اواخر دوران امويان همه هاشميان از طالبى و عباسى فراهم آمدند و از وضع خويش و آن ستمها كه ميديدند و هم از آشفتگى كار امويان و آن ميل كه مردم در نهان با خاندان هاشم داشتند و رونق دعوت ايشان را به آرزو ميخواستند سخن كردند و مصمم شدند نهانى بدعوت قيام كنند . آنگاه گفتند ناچار بايد سرى داشته باشيم كه با وى بيعت كنيم و بر بيعت محمد بن عبد الله معروف به \" نفس زكيه \" همسخن شدند وى نسب بحسن بن على ميبرد و از بزرگان بنى هاشم بود و بشرف و فضل و دانش شهره بود . در اين جلسه بزرگان بنى هاشم از علوى و عباسى حاضر بودند . از معاريف طالبيان جعفر صادق و عبد الله بن حسن و دو فرزند وى محمد نفس زكيه و ابراهيم و از عباسيان سفاح و منصور و ديگران بودند و همه به بيعت محمد نفس زكيه رأى دادند مگر جعفر صادق كه به پدر وى عبد الله گفت پسر تو بخلافت نخواهد رسيد آنكه قباى زرد دارد بخلافت ميرسد در آن جلسه منصور قباى زرد بتن داشت و بعدها بكسان خود گفت : \" من از آنوقت خويشتن را براى خلافت مهيا كردم \" بهر حال چون همه به بيعت نفس زكيه مائل بودند با او بيعت كردند \"\r\nوقتى كار خلافت بر سفاح راست شد محمد از بيعت او خوددارى كرد و هم او و برادرش از بيعت منصور سر باز زدند . اما منصور از پس آنكه دو رقيب بزرگ خويش ابو مسلم و عبد الله بن على را از ميان برداشت بر آن شد تا كار محمد و برادرش را نيز كه براى دولت عباسى خطرانگيز بودند يكسره كند و چون دو برادر نهان ميزيستند كس بنزد هاشميان فرستاد و نشان ايشان ميجست بعضى از آنها قضيه را كوچك وانمود كردند و گفتند : \" تو ميدانى كه محمد پيش از تو بطلب خلافت بود و اكنون از جان خويش بيم دارد اما مخالفت تو نيز نخواهد كرد . \"\r\nاما بعضى ديگر گفتند : \" به خدا پيوسته منتظر فرصت است و از مخالفت تو دست\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nبردار نيست هرچه ميتوانى بكن . \" از اينرو منصور در طلب محمد و برادرش كوشش آغاز كرد و چند غلام از اعراب خريد و بهر كدام يك يا چند شتر داد و در اطراف مدينه پراگند كه چون رهگذر يا گمشده ناگهان بنزد آبهاى نزديك مدينه پديدار مى - شدند و بكسب خبر ميپرداختند . \"\r\nزياد بن عبد الله كه از طرف منصور حاكم مدينه بود تعهد كرد كه محمد و برادرش را بيابد اما در اين كار سستى كرد و محرمانه با محمد ارتباط يافت و كمك كرد تا وى از مدينه فرار كرد و سوى عدن و از آنجا به سند رفت و پس از مدتى بكوفه شد و عاقبت بمدينه بازگشت . منصور نسبت به حاكم خود رفتارى سخت كرد ، ويرا بزنجير كرد و بزندان فرستاد و اموالش را مصادره كرد و محمد بن خالد قسرى را بجاى او حكومت مدينه داد اما خيلى زود محمد بن خالد را نيز عزل كرد زيرا پنداشت كه در كار يافتن محمد كوتاهى مىكند و رباح بن عثمان پسر عم مسلم بن عقبه را ( كه بدوران يزيد بن معاويه فرماندهى پيكار حره را به عهده داشت و آن حوادث هول‌انگيز مدينه بدست وى رخ داده بود ) به جاى محمد فرستاد . رباح بسال 141 بمدينه رفت و بمنبر شد و خطبه‌اى خواند كه در خشونت و تندى از خطبه معروف حجاج بن يوسف كه در كوفه ادا كرد دست كم نداشت از جمله گفت : \" اى مردم مدينه من افعى پسر افعيم ، پسر عثمان بن حيان پسر عم مسلم بن عقبه‌ام كه سبزه شما را نابود كرد و مردانتان را بكشت به خدا شهر شما را چنان ويران كنم كه سگى در آن زوزه نكند . \"\r\nاما مردم مدينه بخاندان على علاقه بسيار داشتند و چون رباح از سخن فارغ شد جمعى از حاضران به دو گفتند : \" تو كه پدرت دو بار حد خورده است بس كن و گرنه حسابت را ميرسيم . \" و او بناچار شمه‌اى از نافرمانى مردم مدينه را ضمن نامه‌اى بخليفه نوشت و منصور با فرستاده خاص نامه‌اى بمردم مدينه فرستاد و تهديدشان كرد كه اگر از نافرمانى باز نيايند بشدت گوشمالشان خواهد داد اما تهديد خليفه در مردم مدينه كه\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nدل به خلافت عباسيان داشتند و خلافت را حق علويان ميدانستند اثر نكرد و از هر سو بفرستاده خليفه بانگ زدند و ريگ پرانيدند و بناچار به اطاقك مسجد پناه برد كه در را بر او بستند و از مردم گريخت .\r\nرباح كسى نبود كه با اين مشكلات از تعقيب هدف خليفه باز ماند از اينرو بنزد عبد الله بن حسن پدر محمد رفت كه بزندان بود و تهديد كرد كه اگر محمد را نشان ندهد چنين و چنان مىكند از اين هنگام كار بر علويان سخت شد و رباح عموها و خويشان محمد را بزندان كرد و هم به او و برادر و يارانش بر منبر ناسزا گفت اما اهل مدينه او را از منبر فرود آوردند و ريگ زدند و بناچار از بيم جان در خانه نهان شد .\r\nدر اين ايام محمد در مدينه نهان ميزيست و چون از سرنوشت پدر و عموها و نزديكان خود آگاه شد بنزد هند مادر خويش رفت و گفت : \" مىبينم كه محنت پدر و عموهاى من از حد گذشته ميخواهم بروم تسليم شوم شايد آنها را رها كنند . \" بگفتهء يعقوبى و مسعودى هند در لباس فرستاده‌اى بزندان شد و عبد الله را بديد و گفتار محمد را با وى در ميان نهاد و راى او را خواست اما عبد الله كسى نبود كه همتش سستى گيرد زيرا خلافت را حق فرزند خويش ميدانست و معتقد بود كار بىسستى دنبال شود و گفت :\r\n\" اميدوارم خدا گشايشى پديد آرد بگو دعوت خويشرا تعقيب كند و در راه آن بكوشد \" محمد نيز به اشاره پدر همچنان به كار دعوت مشغول شد و خويشانش در زندان بماندند تا بسال 144 منصور به حج رفت و رباح حاكم مدينه در ربذه از او استقبال كرد ، منصور فرمان داد تا بمدينه بازگردد و علويان را بيارد و چون علويان كه بزنجير بودند بحضور خليفه رسيدند نهانگاه محمد را از ايشان پرسيد اما به نتيجه‌اى نرسيد و سخنان درشت با آنها گفت و آزارشان كرد همه را بر پشت شتران بىجهاز بكوفه فرستاد و در زير زمينى تاريك بزندان كرد كه در آنجا روز را از شب فرق نميكردند و در آزارشان افراط كرد چندان كه بيشترشان بمردند . \"\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nبسال 145 محمد كه روزگارى دراز نهان زيسته بود بناچار قيام كرد و ياران وى از علويان و ديگران دعوت بنام وى آغاز كردند و مردم در مكه و مدينه به پيشوائى وى معترف شدند و عنوان امير مؤمنان يافت . بگفتهء مؤلف الفخرى محمد از بزرگان بنى هاشم بود و شرف و دانش و فضيلتى بكمال داشت . شهرت وى بالا گرفته بود و مردم محترمش ميداشتند از خونريزى برى بود و بملايمت تمايل داشت . مردى زاهد و پاكروش بود از اينرو عنوان \" نفس زكيه \" و \" مهدى \" به دو داده بودند .\r\nحوادث نشان داد كه مقدمات ظهور نفس زكيه خوب فراهم نشده بود و اين كار را از ناچارى و پيش از وقت كرده بود . گويند جماعتى از يارانش كه سخت به زحمت بودند بر او درآمدند و گفتند منتظر چيستى ؟ در اين امت از تو شومترى نديديم چرا به تنهائى قيام نميكنى ؟ و او نيز ناچار دل به قيام نهاد و اين در جمادى الاخر سال 145 بود .\r\nمحمد پنداشت كه مردم به يارى وى همسخنند و به دو تمايل دارند و چون مالك بن انس بنقض بيعت منصور فتوى داد اين پندار در محمد قوت گرفت . مالك درباره بيعت منصور گفته بود : \" شما بكراهت بيعت كرده‌ايد و پيمانى كه بكراهت بسته شود درست نيست \" و هم آن نامه‌ها كه از ديار مختلف اسلام بتأييد دعوت و انتظار خروج وى ميرسيد مايه فريب او شد و ندانست كه اين حيله را منصور بدست فرماندهان خويش براى بدام آوردن وى كرد .\r\nمحمد نفس زكيه برادر خويش ابراهيم را براى انتشار دعوت ببصره فرستاد محمد با دويست و پنجاه كس زندان بصره را بگشود و زندانيان را آزاد كرد و عامل منصور را بزندان كرد و بمنبر رفت و خطبه خواند و گفت : \" مردم ! اين ياغى دشمن خدا ، ابو جعفر ، كارها كرده كه ميدانيد قبه خضرا را بنا نهاده كه كعبه حرام را تحقير كند شايسته‌ترين مردم براى بسط اين دين فرزندان مهاجران اول و انصارند خدايا تو ميدانى كه اينان حلال ترا حرام و حرام ترا حلال كرده‌اند \"\r\n\r\n","description":"","footnote":"","page_name":" 130 ","page_number":130},
  {"content":"\r\n\r\n\r\nابراهيم چگونه بعراق رفت ؟\r\nوصول ابراهيم از مدينه ببصره در آن تنگنا كه منصور همه راهها را به وسيله جاسوسان خود مراقبت ميكرد از حوادث جالب است بگفته يعقوبى وى يكى از ياران خويشرا بنام سفيان بن يزيد نزد منصور فرستاد كه گفت : \" اگر مرا امان دهى ابراهيم را به تو نشان مىدهم . \" منصور ويرا امان داد و پرسيد \" ابراهيم كجاست ؟ \" سفيان گفت \" وى اكنون ببصره است يكى از معتمدان خويشرا همراه من كن و ما را با اسبان بريد بفرست كه زودتر برسيم و به عامل خويش در بصره نامه نويس كه وقتى ابراهيم را به دو نمودم بگيردش \" منصور يكى را كه ابو سويد نام داشت همراه وى كرد . سفيان با فرستاده خليفه به راه بصره شد . غلامى با جبه پشمين همراه وى بود كه سفره را به گردن بسته بود و هر سه با اسبان بريد راهى شدند وقتى ببصره رسيدند سفيان به ابو سويد گفت منتظر باش تا نشانى ابراهيم را پيدا كنم و رفت و باز نيامد . آن غلام پشمينه‌پوش ابراهيم بود كه با فرستاده خليفه بر اسبان بريد ببصره رسيد و دار الاماره را بگرفت و نيروى خليفه را بپراكند و فقيهان و بزرگان بصره بتأييد وى برخاستند و معتزليان و زيديان به دو پيوستند ابو حنيفه پيشواى مذهب حنفى نيز تأييد وى كرد و در نهان به دو نامه نوشت چنان كه مالك پيشواى مذهب مالكى در مدينه برادر وى را تأييد ميكرد . ابراهيم مردم واسط و اهواز و فارس را بحوزه دعوت خويش آورد و همچنان كار وى بالا ميگرفت تا بسال 145 سه روز پيش از عيد فطر خبر قتل برادر به دو رسيد و در نماز عيد با حالتى غمزده اين خبر را بمردم داد و هيجان ايشانرا در تأييد علويان بيفزود كه با وى بيعت امامت كردند .\r\nدر همين سال منصور بناى بغداد را آغاز كرد و كارگران باروى شهر را تا قامتى بالا بردند اما قيام نفس زكيه نگذاشت بناى پايتخت عباسيان پيشرفت كند كه همه وقت منصور صرف كشاكش علويان شد و در اين كار از همه وسائل كمك جست .\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nمسعودى گويد : \" چون محمد بن عبد الله نفس زكيه در مدينه ظهور كرد منصور ابو مسلم عقيلى را كه پيرى بود جهانديده و مجرب خواست و گفت : \" درباره يكى كه بر من خروج كرده رأى تو چيست ؟ \"\r\nگفت \" اينمرد كه خروج كرده چگونه مرديست \"\r\nمنصور گفت : \" نسب بفاطمه دختر پيمبر ميبرد \"\r\nگفت \" كيان پيرو او شده‌اند \"\r\nگفت \" فرزندان على ( ع ) و جعفر و عقيل و اعقاب عمر بن خطاب و زبير و همه قرشيان و انصاريان \"\r\nگفت : \" شهرى كه در آنجا خروج كرده چگونه است \"\r\nگفت \" شهرى است كه زراعت و حشم و تجارت كافى در آن نيست \" .\r\nوى لختى بينديشيد و گفت \" نيروئى در بصره فراهم آر . \"\r\nمنصور با خويش گفت اينمرد خرف شده به او ميگويم يكى در مدينه خروج كرده و او ميگويد نيروئى در بصره فراهم آر و او را مرخص كرد كمى بعد خبر رسيد كه ابراهيم ببصره نمودار شده منصور باز عقيلى را بخواند و گفت \" من درباره اينمرد كه بمدينه خروج كرده بود رأى تو را خواستم و گفتى نيروئى ببصره فراهم كنم مگر از كار بصره خبرى داشتى \"\r\nگفت \" نه ولى چون وصف آنمرد را كه خروج كرده بود گفتى بدانستم كه همگان به دو پيوندند و چون وصف محل خروج وى را گفتى بدانستم كه جاى فراهم آوردن سپاه نيست و با خويش گفتم كه وى بناچار رو بسوى شهر ديگر كند درباره مصر انديشيدم كه آنجا مضبوط و استوار است شام و كوفه نيز چنين بود و چون درباره بصره انديشيدم از كار آن بيمناك شدم و گفتم كه نيروئى در آنجا فراهم كنى . \"\r\nمنصور گفت \" نيكو انديشيدى كه برادر وى ببصره ظهور كرده اكنون درباره آنمرد\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nمقيم مدينه چه بايد كرد \"\r\nگفت \" بايد يكى را فرستاد كه همسنگ وى باشد . اگر او گويد من پسر پيغمبرم اين گويد من پسر عم پيمبرم \"\r\nمنصور راى وى را بپسنديد و بعيسى بن موسى گفت \" يا تو سوى مدينه روى و من بمانم و سپاه براى كمك تو فراهم كنم و يا تو بمانى و امور اينجا را مراقبت كنى و من بدانجا روم \"\r\nعيسى گفت \" من سوى مدينه ميروم \" و با چهارهزار سوار و دو هزار پياده راهى شد و محمد بن قحطبه با سپاه فراوان از پى او شد .\r\nمنصور با آنكه دقت پيش‌بينى عقيلى را آزموده بود در كار مدينه با ديگر كسان نيز مشورت كرد از جمله با يكى از نزديكان خود عبد الله بن على كه در حبس وى بود مشورت كرد و وى رأى داد كه عطاى سپاه را بيفزايد و از مردم شام كمك جويد و كوفه را مراقبت كند و نگذارد شيعيان آنجا قيام كنند .\r\nعبد الله در جواب منصور چنين گفته بود : \" همين دم حركت كن و راه را بر كوفيان ببند كه اينان شيعيان خاندان پيمبرند و تيغ بگشاى و هر كه از كوفه بسوئى رود يا از سوئى بكوفه آيد بيدريغ خونشرا بريز . مسلم بن قتيبه را كه به رى مقام دارد بخواه و هم بمردم شام فرمان بده مردان نيرومند را بسرعت سوى تو فرستند و عطاى ايشانرا فراوان ده \" و منصور چنين كرد .\r\nمعذلك چون از جانب محمد سخت هراسان بود از در مدارا درآمد و نامه‌اى نوشت و او را با كسان و يارانش در صورتى كه از مقاومت دست بردارند امان داد اما نامه منصور در محمد اثر نكرد كه معتقد بود خلافت حق اوست و نامه‌اى سخت بجواب منصور نوشت و ويرا ملامت كرد كه خون فرزندان پيمبر را ريخته و حق را از حقدار گرفته و بنسب خويش تفاخر كرد و از نسب منصور بتعريض سخن گفت و امان او را بازيچه گرفت كه از پيش ابن\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nهبيره و عبد الله بن على و ابو مسلم را امان داده بود و امان خويش را شكسته بود .\r\nمنصور از نامه محمد سخت برآشفت و جواب آن را بخويشتن انشاء كرد . طبرى گويد ابو ايوب موريانى بمنصور گفت : \" بگذار تا من جواب آن را انشا كنم \" گفت \" نه جواب آن كار من است كه از مسابقه دو خاندان سخن گفته است \"\r\n\r\nچرا قيام نفس زكيه به جائى نرسيد ؟\r\nچنان كه گفتيم محمد بن عبد الله و برادرش در تشخيص موقع خطا كرده بودند كه منصور دشمنى قوى و خطرناك بود و اينان نيروى كافى براى مقابله وى نداشتند . منصور ، عيسى بن موسى را كه وليعهد وى بود مأمور جنگ محمد كرد و با اين كار سر مار بدست دشمن بكوفت كه اگر عيسى در جنگ كشته ميشد مانعى از پيش وى برخاسته بود كه ميخواست وليعهدى را از او بگرداند و به فرزند خود دهد . طبرى گويد : چون منصور ، عيسى بن موسى را بجنگ نفس زكيه فرستاد گفت \" هر يك از آنها ديگرى را بكشد مهم نيست \"\r\nعيسى بفرمان منصور سوى مدينه شد كه نفس زكيه بر آنجا و هم بر مكه تسلط يافته بود . چون سپاه وى بنزديك مدينه رسيد نامه‌ها به مردم آنجا فرستاد و وعده‌هاى فريبنده داد و بسيارى از ايشان باعتماد وعده‌هاى وى جانب علويان را رها كردند .\r\nاز سوى ديگر نفس زكيه از كثرت سپاه عيسى بينديشيد و از تفرقه ياران خويش اندوهگين شد و از سرنوشت كار بيمناك شد و با ياران خويش رأى زد كه چه بايدش كرد ؟\r\nدر مدينه بماند و چنان كه پيمبر با احزاب كرد جنگ حصار كند يا بسوى شهرى ديگر رود تا فرصت پيكار دشمن فراهم آيد ؟ بعضى از ياران وى نظر داشتند سوى مصر رود كه در آنجا نيرو و وسائل بيشتر هست گفتند \" مگر ندانى كه ديار ما آذوقه و طعام و مردان نيرومند كم دارد و سرزمين آنها بمرد و مال و سلاح از همه جا نيرومندتر است . بايد سوى مصر روى و با دشمن با وسايلى همانند وى پيكار كنى . \" اما حسين بن عبد الله\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nاين رأى را شوم شمرد و بانگ زد مبادا از مدينه بيرون شويم و بيادشان آورد كه پيمبر گفته بود برؤيا خويشتن را در زره‌اى استوار ديدم كه تعبير آن مدينه بود .\r\nمحمد بناچار رأى آنگروه را كه موافق ماندن مدينه بودند به كار بست اما نوميدى بر او چيره شد خاصه از آن پس كه معلوم داشت گروهى كه رأى بيرون شدن داشت سستى گرفته و در يارى وى تكاهل مىكند و ناچار دل از ايشان ببريد و بدانست كه از اين گروه اميدى نبايد داشت و خطبه‌اى خواند و گفت : \" اى مردم ما شما را براى جنگ فراهم كرده‌ايم و از شما پيمانها گرفته‌ايم . اكنون دشمن نزديك است و بشمار فراوان ، و يارى از جانب خداست و كار بدست او است راى من اينست كه شما را آزاد گذارم و از قيد پيمان برهانم هر كه خواهد بماند و هر كه خواهد برود . \"\r\nدر حقيقت اين خطبه مخلصان را از جمع پيروان كه بشمار بيش از صد هزار بودند معلوم داشت كه بيشترشان برفتند و وى با گروهى اندك بماند و با عيسى بن موسى و سپاهش بجنگ پرداخت و در جنگ كشته شد كه سرش را ببريدند و نزد عيسى فرستادند و اين بروز دوشنبه 14 رمضان سال 145 بود .\r\nبدينسان نخستين فصل اين سرگذشت غم‌انگيز بپايان رسيد و منصور براى مقابله با ابراهيم كه عراق را بشورانيده بود و بر بصره و اهواز و فارس تسلط يافته بود و خطر وى بزرگ شده بود و بيش از يكصد هزار سپاهى داشت فراغت يافت و براى اين كار آماده شد كه بر خويش واجب كرده بود لباس از تن بيرون نكند تا خطر علويان را در حجاز و عراق از پيش بردارد . اما ابراهيم كه داعيهء خلافت داشت در همان ايام دختر عمرو ابن سلمه را بزنى گرفته بود و عروس را با لباسهاى الوان و آرايش فراوان نزد وى ميبردند .\r\nمنصور ، عيسى بن موسى را كه در جنگ حجاز مهارت وى را آزموده بود نامزد مقابلهء ابراهيم كرد ، در باخمرى ميان كوفه و واسط تصادم رخ داد و حميد بن قحطبه كه از سرداران عيسى بود شكستى سخت خورد و بگريخت و نزديك بود شكست در سپاه\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nمنصور افتد اما عيسى همچنان بر جاى ماند كه كشته شود و يا فيروز ، آتش جنگ همچنان مشتعل بود تا سپاه ابراهيم بشكست و بيشترشان فرارى شدند . و وى با گروهى ناچيز از ياران خويش ثبات ورزيد اما در گرماگرم معركه تيرى به گلويش خورد و ابن قحطبه سرش را بريد و نزد عيسى فرستاد و وى شكر خدا گفت و سجده كرد و اين در دهه آخر ذى قعده سال 145 بود .\r\nمنصور چون سر ابراهيم را بديد بدين سخن تمثل جست : \" عصا بينداخت و كار وى استقرار گرفت چنان كه مسافر باز آمده از آرامش منزل دلخوش شود \" شكست علويان پيروانشان را سخت غمين كرد و از بخت بد بناليدند و از مصائب خويش بگريستند و شاعرانشان در مرثيهء مقتولان جنگ اشعار زيبا ساختند .\r\nاين حوادث به حجاز و عراق محصور نماند كه محمد بعضى كسان خويشرا به ولايت هاى اسلام فرستاده بود كه به امامت وى دعوت كنند از جمله عبد الله فرزند خويش حسن را بيمن فرستاده بود كه در آنجا محبوس شد و در حبس بمرد موسى برادر وى سوى جزيره رفته بود و هم برادر ديگرش يحيى در رى و طبرستان بدعوت پرداخته بود و برادر سومش ادريس ببلاد مغرب رفته بود .\r\nبگفته كندى و مقريزى محمد فرزند خويش على را بمصر فرستاده بود كه در آنجا بنشر دعوت پردازد ، وى در اينراه هميكوشيد تا خبر قتل پدر را شنيد و شيعيان شكسته شدند و پايه شورش مصر سستى گرفت اما مورخان از سرانجام كار على چيزى نگفته‌اند .\r\nچنان كه گفتيم محمد در مدينه سپاهى نزديك بيكصد هزار فراهم آورده بود و ابراهيم نيز در عراق بدينشمار داشت و ياران ايشان در سراسر كشور عباسيان به كوشش در بودند حجاز و عراق و خراسان و مصر ميدان دعوت علويان بود از سوى ديگر دولت عباسيان نو بنياد بود و هنوز چنان كه بايد قوامى نداشت و مسلمانان خاصه ايرانيان دل با علويان\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nداشتند و چند تن از بزرگان خراسان چون ابو سلمه خلال و ابو مسلم بحقيقت فداى جانبدارى علويان شدند و با وجود اين عجيب است كه كوشش محمد و ابراهيم بشكست انجاميد بىگفتگو عامل اصلى اين شكست قوت و ثبات منصور بود كه با وجود عوامل مساعدى كه دعوت علويان داشت و بيشتر مسلمانان و خاصه فقيهان و بزرگان قوم چون مالك و ابو حنيفه بتأييد ايشان برخاسته بودند و با وجود آن صفات عالى كه محمد داشت و ويرا در ديده مسلمانان بزرگ كرده بود ، دعوت نوزاد را كه خطر آن بزرگ شده بود به قوت و تدبير درهم شكست .\r\nمنصور از پيش دانسته بود كه خراسانيان بخاندان على دلبسته‌اند عامل خراسان به دو خبر داده بود كه مردم آنجا محمد بن عبد الله را دعوت كرده‌اند تا بديار ايشان رود و به پيشوائى وى بر ضد عباسيان بشورند و چون از جانب خراسان بيمناك بود حيله‌اى كرد و سر يكى از علويان را كه او نيز محمد نام داشت بدانجا فرستاد و شايع كرد كه سر محمد نفس زكيه است و عزيمت مردم را در تأييد علويان سست كرد و از آن فتنه‌ها كه ممكن بود هم‌آهنگ با شورش حجاز و عراق در خراسان رخ دهد جلوگيرى كرد .\r\nاز پيش گفتيم كه محمد پنداشت همه مردم دل با وى دارند و آن نامه‌هاى فراوان كه از اقطار اسلام به دو ميرسيد اين پندار را در او قوت داد . ندانسته بود كه عامه مردم از دعوت علويان و خروج وى بيخبرند و اين نامه‌ها حيله ديگرى بود كه منصور براى فريب او كرده بود كه همه را عاملان وى از ولايات فراهم كرده بودند و به حجاز ميفرستادند و هم آن فتوى كه مالك بتائيد محمد داد وى را مغرور كرد و ندانست كه دعوت نوجز به قوت مردان زورآزما پايه نميگيرد .\r\nخطاى ديگر آن بود كه مدينه را مركز قيام خود كرد كه بگفتار مسعودى \" در آنجا زراعت و تجارت كافى نيست \" و وضع شهر چنانست كه براى جنگهاى طولانى مناسب نيست و چون شهر را محاصره كنند آذوقه از آنجا ببرد و مردم بتنگنا افتند و قوت حصاريان\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nبشكند و نيز محمد ندانسته بود كه حجازيان تا چه حد در يارى وى استوارند چنان كه ديديم در تنگناى جنگ از او بريدند و از آنگروه انبوه جز اندكى با وى نماند . از سوى ديگر منصور مشاوران مدبر و سرداران لايق داشت و مال دولت به كف وى بود و آن سپاه كه به مدينه فرستاد از سلاح و مال تجهيزات كافى داشت اما نيروى علويان منابع كافى از مال و سلاح نداشت و آنگروه وفادار كه با محمد مانده بودند از نظم و انضباط سپاه‌هاى آنروزگار بهره‌ور نبودند مردمانى بودند مؤمن و مخلص كه جنگ‌آورى نميدانستند .\r\nابراهيم در عراق سپاه خويش را بگروه‌ها تقسيم كرده بود كه پياپى وارد جنگ ميشدند و شايد از همين رو با آنكه از سپاه عيسى بيشتر بودند شكست خوردند . خطاى بزرگتر از همه آن بود كه محمد و ابراهيم چنان كه از پيش انديشيده بودند بيكبار در حجاز و عراق قيام نكردند گوئى ابراهيم بسبب بيمارى تأخير كرد يا محمد در كار عجله كرد اگر اين دو برادر كوشش يك جا ميكردند و جنگ حجاز و عراق باهم آغاز ميشد منصور از مقابله ايشان ناتوان ميماند و تاريخ دولت عباسى دگرگون ميشد .\r\n\r\nشورش حسين بن على بن حسين\r\nكار علويان از پس قتل محمد و ابراهيم سستى گرفت و گرچه پيوسته بطلب حق خويش بودند اما خليفه بغداد از جانب ايشان نگرانى سخت نداشت كه صولتشان را شكسته ميدانست . فقط به عامل خود در مدينه دستور ميداد مراقب علويان باشد و بزرگان ايشان را تحت نظر و مراقبت مىگرفت تا كوششى بر ضد دولت نكنند .\r\nعلويان نيز ظاهرا آرام گرفتند و در پى فرصت بودند تا بر ضد خلافت عباسى كه آن را غاصب و نابحق ميدانستند فعاليت آغاز كنند .\r\nبه زمان هادى يك بار علويان در حجاز بپيشوائى حسين بن على بن حسن بشوريدند حسين در ذى قعده 169 در مدينه قيام كرد و كسانرا بامامت خويش خواند . مورخان پنداشته‌اند قيام وى نتيجه بدرفتارى عامل مدينه با علويان و خاصه با حسن بن محمد\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nنفس زكيه بود كه وى را بشرابخورى متهم داشت و به اين تهمت بگرفت و در ميان اهل مدينه موهون كرد و شيعيان در نتيجه اين رفتار زشت بهيجان آمدند و در تأييد علويان راسخ شدند . باحتمال قوى خاندان علوى در آنروزگار نيز مثل هميشه سر قيام داشت و بدرفتارى عامل مدينه را دستاويز كرد .\r\nمؤلف الفخرى گويد : \" حسين از بزرگان بنى هاشم بود و مدتها نيت قيام داشت و گروهى از بزرگان خاندانش با وى همدلى داشتند آنگاه عامل مدينه بدرفتارى با علويان آغاز كرد و طالبيان در نتيجه رفتار وى بهيجان آمدند و مردم بسيار برايشان فراهم شدند و قصد دار الاماره كردند ، عامل مدينه حصارى شد و شورشيان زندانها را بشكستند و زندانيان را برهانيدند و با حسين بن على بيعت كردند .\r\nحسين از پس قيام يازده روز در مدينه اقامت داشت آنگاه سوى مكه رفت و در فخ شش ميلى مكه ، با سپاه عباسيان روبرو شد و بار ديگر سرنوشت علويان معلوم شد كه حسين از پس پايمردى سخت كشته شد و بعضى كسان خاندان وى نيز جان باختند و اين حادثه براى علويان چنان سخت بود كه گفتند از پس كربلا حادثه‌اى بزرگتر از فخ نبود و شاعران شيعه برثاى كشتگان آن قصايد غرا سرودند كه از جمله اينست \" هميشه بر حسين گريه خواهم كرد و بر فرزند عاتكه كه وى را بىكفن در خاك كردند آنها را در فخ بدون پناهگاه نهادند . مردمى كريم بودند كه هيجان سخت داشتند نه ياغى بودند و نه ترسو . شجاعانى بودند كه ذلت را از پيكر خويش به خون شستند . چنان كه لباس را با آب شويند . جدشان رهبر مردمان بود و خاندانشان بر همگان منت هدايت داشت . \"\r\nعلويان پيوسته معتقد بودند كه خلافت حق ايشان است و عباسيان بناحق عنوان خلافت پيمبر را به خود بسته‌اند . از سوى ديگر عباسيان در تعقيب و كشتار علويان از قدرت و دولت خويش دفاع ميكردند كه كوشش ايشان در راه آرام كردن اين خاندان\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nسودمند نبود . اما در همه تصادم‌ها كه ميان عباسيان و علويان بود هميشه عباسيان اين نكته را به ياد داشتند كه علويان حق قرابت پيمبر دارند و در بسيارى موارد با كسانى كه بر ضد دولتشان قيام كرده بودند تساهل ميكردند . بگفتهء مسعودى وقتى يكى از علويان را كشته بودند و سر ويرا نزد هادى برده بودند و خوشحالى ميكردند هادى بگريست و سخت ملامتشان كرد و گفت \" پنداريد سر يكى از تركان و ديلمان را بنزد من آورده‌ايد اين سر يكى از خاندان پيمبر است . \"\r\n\r\nشورش يحيى و ادريس بن عبد اللّه\r\nدو تن از علويان كه از پيكار فخ جان بردند دردسرهاى بسيار براى عباسيان فراهم كردند : يكى يحيى بن عبد الله بود كه بنام \" فرمانرواى ديلم \" معروف شد و يكى ديگر برادر وى ادريس بود كه سوى مغرب گريخت . از پيش گفته‌ايم كه هارون الرشيد باستمالت علويان پرداخت اما اين استمالت اثرى در سرسختى ايشان نداشت . بدوران رشيد كار يحيى و ادريس بالا گرفت يحيى بديار ديلم رفت ، مردم آنجا به امامت وى گرويدند و به بيعتش درآمدند و كارش بالا گرفت و امنيت دولت عباسى را بخطر افكند ، هارون الرشيد نگران شد و براى محو قدرت وى كوشش آغاز كرد و فضل ابن يحيى برمكى را ولايت گرگان و طبرستان و رى داد و با پنجاه هزار سپاه بدانسوى فرستاد تا اين علوى بقدرت رسيده را از ميان بردارد . فضل كه مردى مدبر بود با يحيى از در جنگ نيامد و با اميد و بيم ويرا به صلح مايل كرد بدين شرط كه هارون به خط خويش امان - نامه‌اى براى او بنويسد و قاضيان و بزرگان بنى هاشم شاهد آن شوند . رشيد تقاضاى وى را پذيرفت و امان‌نامه را با هديه‌ها فرستاد و يحيى بهمراه فضل ببغداد رفت و رشيد مقدم وى گرامى داشت اما چيزى نگذشت كه او را در خانه‌اش توقيف كرد و از فقيهان عصر درباره شكستن امان‌نامه فتوى خواست . بگفته مؤلف الفخرى بعضى فقيهان به صحت امان‌نامه فتوى دادند و بعضى ديگر رأى ببطلان آن داشتند و هارون\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nامان‌نامه را ابطال كرد . گوئى اصرار رشيد در كار ابطال امان‌نامه از آنجا بود كه يكى از خاندان زبير بن عوام نزد وى از يحيى سعايت كرده بود و گفته بود كه وى از پس دريافت امان‌نامه باز مردم را به امامت خويش ميخواند \"\r\nادريس بن عبد الله برادر يحيى بسال 173 سوى مصر شد و از آنجا به مغرب اقصى رفت و كسان بر او فراهم شدند و كارش بالا گرفت ، هارون يكى را فرستاد تا وى را مسموم كرد و پيروانش فرزند نوزاد وى را ادريس نام كردند و او را خليفهء خويش خواندند كه دولت ادريسيان آفريقا از نژاد اوست . هارون از بسط نفوذ اين خاندان نگران شد و از جمله تدبيرها كه براى جلوگيرى از خطرشان كرد اين بود كه حكومت تونس را به ابراهيم بن اغلب به تيول داد تا در مقابل ادريسيان حايلى باشد و از امتداد نفوذ - شان بر قلمرو عباسيان جلوگيرى كند چنان كه تفصيل آن بيايد .\r\n\r\nخروج محمد بن جعفر و قاسم ابن ابراهيم\r\nجعفر بن محمد الصادق امام بزرگ شيعه بجز موسى و اسماعيل فرزندان ديگر داشت . از جمله عبد الله افطح و اسحاق و محمد ديباج . ابو الحسن نوبختى گويد : گروهى از شيعيان پنداشته‌اند كه از پس جعفر صادق امامت به فرزند وى محمد رسيد كه با موسى و اسحاق از يك مادرند . اينان گفته‌اند كه روزى محمد بنزد امام صادق بود و به زمين خورد امام ويرا از زمين برداشت و ببوسيد و گفت از پدرم شنيدم كه گفت چون فرزندى به يارى كه مانند من باشد نام وى را نام من كن كه وى مانند من و مانند پيمبر است و پيرو سنت اوست . اينگروه امامت را از پس صادق ، حق محمد و فرزندان وى دانند . اينگروه را سمطيان خوانند كه يكى از بزرگانشان يحيى بن ابى سمط نام داشت و اين عنوان از آنجا پديد آمد .\r\nبعضى ديگر از شيعيان از پس امام صادق امامت را حق عبد الله افطح دانند اما دوران امامت عبد الله نپاييد كه رخت از جهان بربست و فرزند پسر نداشت و اتباع وى\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nبه امامت موساى كاظم گردن نهادند .\r\nمحمد ديباج فرزند امام صادق بدوران مامون خروج كرد و گوئى حادثه خروج وى از آن پيش كه مامون وليعهدى به امام رضا دهد رخ داد شايد هم از پس وليعهدى امام رضا بود و ديباج بسبب آن اختلافها كه ميان شيعيان موساى كاظم و پيروان وى بود از وليعهدى رضا خشنود نبود كه بر ضد مامون قيام كرد . مؤلف الفخرى ضمن سخن از خلافت مامون گويد : \" بروزگار وى محمد فرزند جعفر صادق به مكه خروج كرد و مردم با او بيعت خلافت كردند و امير مؤمنان عنوان دادند كسان وى كه از كثرت اختلاف در بغداد و شدت فتنه‌ها خبر داشتند بترغيب او كوشيدند . محمد از بزرگان طالبيان بود و بعلم و فضل شهره بود و حديث از پدر خويش ميگفت ، مدتى به مكه بود . پسرش و عمو زادگانش بر او تسلط داشتند و روش ايشان پسنديده نبود ، مامون سپاهى سوى وى فرستاد و مغلوبش كرد و بر او ببخشود . \"\r\nقيام محمد ديباج تنها كوشش علويان بدوران مامون براى تحصيل خلافت نبود كه هم در ايام مامون ، ابو السرايا بدعوت علويان قيام كرد و كارش بالا گرفت و حسن ابن سهل وى را مغلوب كرد و بكشت و هم در آن دوران يكى از خاندان حسن بن على بنام قاسم بن ابراهيم از پس آنكه ساليان دراز مخفى زيسته بود قيام كرد و كسان را بخلافت خويش خواند و كارى از پيش نبرد .\r\nيحيى بن حسن متوفى بسال 369 در كتاب خويش موسوم به \" الافاده فى تاريخ الائمه الساده على مذهب الزيديه \" گويد كه قاسم بدوران خلافت مأمون در مصر نهان ميزيست ، در همان حال دعوتگران به اطراف فرستاد و ده سال بكوشيد و مردم مكه و مدينه و كوفه و رى و قزوين و طبرستان و بلاد ديلم با او بيعت كردند و مردم بصره و اهواز به دو نامه نوشتند و بقيام ترغيب كردند ، خبر وى بخليفه رسيد و به سختى بجستجوى او برخاست كه نتوانست در مصر بماند و بناچار راه حجاز گرفت و از آنجا بتهامه رفت\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nكه گروهى از عموزادگانش به دو پيوستند و دعوت وى را در بلخ و طالقان و مرو و بلاد ديگر بسط دادند ، خبر شايع شد و خليفه سپاهى در طلب وى به يمن فرستاد و بناچار به نزديكى از قبايل صحرا نهان شد و چون معتصم بخلافت رسيد در طلب وى كوشش بيشتر كرد و بغاى بزرگ سردار ترك و هم اشناس را با سپاه فراوان بدستگيرى وى فرستاد و كارش دگرگون شد . \"\r\nو هم او از خادم قاسم بدوران اقامت مصر چنين حكايت آورده كه در آن ايام كه عاملان خليفه بجستجوى قاسم بودند روزى كه من و او در عقب دكان كفشگرى نهان بوديم نداى جارچى را شنيديم كه ميگفت : واى بر آنكه قاسم بن ابراهيم را پناه داده باشد . واى بر آنكه جاى وى را بداند و نگويد . هر كه جاى قاسم را بنمايد هزار دينار و فلان مقدار پارچه جايزه دارد . كفشگر ، سربزير ، بانگ خارجى را ميشنيد و به كار مشغول بود و صدا بر نياورد . چون نزد ما آمد گفتيم : نترسيدى ؟ گفت : از چه بترسم اگر گوشم را قيچى كنند باك نيست كه حفاظت فرزند پيمبر ميكنم و پيمبر خدا را خشنود ميكنم .\r\n\r\nكشاكش در ميدان سخن\r\nاز پيش گفتيم كه علويان هرگز حق خلافت خويش را رها نكردند و از آن هنگام كه حسين در كربلا شهيد شد هيجانشان در راه تحصيل خلافت بيشتر شد و با وسائل مختلف در اين زمينه كوشش داشتند و هرجا فرصتى براى قيام و اعمال قدرت بدست ميآمد قدم در ميدان عمل مينهادند و چون فرصت نبود آرام ميگرفتند . در اواخر دوران اموى كه دعوت اهل بيت قوتى گرفت علويان و عباسيان همدل و همسخن بودند و چون خلافت به خاندان عباس افتاد علويان بدانستند كه فريب خورده‌اند و بار ديگر حق از كفشان رفته است و بدشمنى عباسيان كمر بستند و همچنان بصدد تحصيل حق خويش بودند هرجا فرصتى بود شمشير ميكشيدند و قيام ميكردند و در مواقع ديگر از بسط دعوت\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nخويش دريغ نميكردند و كشاكش دو خاندان بر سر قدرت و خلافت در ميدان شعر و سخن استمرار داشت و بسيارى شاعران كه دل با علويان داشتند به يارى ايشان برخاستند و هم كشاكش دو خاندان در ناحيه كلام و فقه و حديث اثرها داشت .\r\nاز جمله شاعران علوى كه بدوران اموى ميزيستند كثير عزه ( 105 ه ) و كميت ( 126 ) و از آنها كه بدوران اول عباسى بودند سيد حميرى ( 173 ) و دعبل خزاعى را نام بايد برد نمونه‌اى از قصيده سيد حميرى اين است : \" پيمبر فرمود هر كه من مولاى اويم على مولاى اوست شنيدند اما رضايت ندادند و قانع نشدند و بعضى كسان از گفتار پيمبر بخشم اندر شدند كه گوئى بينيهايشان به خاك مىخورد و چون او را به خاك سپردند و از گور وى باز آمدند گفتار او را زير پا نهادند . \"\r\nسيد حميرى كه شاعر علويان بود از ستايش عباسيان نيز دريغ نداشت و اين كار را يا از بيم دشمنى و يا بطمع جايزه ايشان ميكرد . از جمله شعرى در مدح خاندان عباس دارد كه گويد : اى خاندان هاشم خلافت را بگيريد و رسوم فراموش‌شدهء آن را تجديد كنيد . خلافت را بگيريد و تاج آن را خاص خود كنيد تا از دست نرود كه اگر مردان را براى منبر انتخاب ميكردند هميشه انتخاب از شما بود . پيش از شما كسانى خلافت را خاص خويش كردند كه تر و خشكى بجاى نگذاشتند . \"\r\nدعبل خزاعى بىگفتگو متعصب‌ترين شاعر شيعى است كه بمحبت على و خاندان وى سخت دلبسته بود و از مدح ايشان و هجو عباسيان پروا نداشت ، وزيران و ولايتداران و بزرگان دولت عباسى را در اشعار خويش به سختى نكوهش ميكرد . رشيد و مامون و معتصم نيز از نيش زبان وى مصون نماندند . قصايد وى در مدح علويان بشمار زيباترين آثار ادبى دوران عباسى است و هم او پس از قتل نفس زكيه قصيده‌اى بسيار طولانى ساخت و در آن تأسف فراوان بر مصائب علويان ابراز كرد . از جمله چنين گفت : محل عرفات را به ياد آوردم و اشك فراوان افشاندم ، جاى آيه‌هاست كه از قرائت خالى مانده و\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nمنزلگاه وحى است كه ويران شده ، دياريست كه جور ستمگران بويرانى آن پرداخت و مرور زمان آن را ويران ساخت . قبرهايى در كوفه است و قبرهاى ديگر در مدينه و قبور ديگر به فخ و سرزمين جوزجان و باخمرى . اينان وارثان پيمبرند و بهترين رهبرانند و بهترين حمايتگران . \"\r\nبگفتهء طبرى وقتى معتصم عباسى هجاى دعبل را بشنيد وى را بقتل تهديد كرد و او بر جان خود بترسيد و سوى مصر گريخت و از آنجا به تونس رفت . نمونه‌اى از شعر دعبل كه به هحاى معتصم گفته بود چنين است :\r\n\" پادشاهان بنى عباس بدفتر هفت كسند و از هشتمين بدفتر چيزى نيست . اهل كهف نيز بدفتر هفت كس بودند كه در كهف بودند و هشتمين ايشان سگشان بود حقا كار مردم تباه شد كه زمامدارشان يك غلام است يا اشناس و چه مصيبت بزرگى است . \"\r\nواثق نيز از هجاى دعبل مصون نماند . خطيب بغدادى گويد وقتى واثق بخلافت رسيد دعبل خزاعى اشعارى نوشت و نزد حاجب خليفه برد و گفت به امير المؤمنين سلام گوى و بگو دعبل ستايشى گفته است . حاجب طومار را بگرفت و بحضور واثق برد و چون طومار را بگشود چنين بود : \" خدا را سپاس كه نه صبر مانده و نه آرام خليفه‌اى بمرد و هيچكس بر او غم نخورد و ديگرى بيامد و هيچكس خوشدل نشد او برفت و لئامت از دنبال وى بود و اين بيامد و بدبختى پيشاپيش اوست . \" كس بطلب دعبل فرستادند و او را نيافتند .\r\n\r\nشاعران عباسى\r\nمروان بن ابى حفصه كه در اواخر دوران اموى و اوايل عصر عباسى ميزيست از مخالفان سيد حميرى و دعبل خزاعى بود . وى نخست مدافع سرسخت امويان بود . مروان بن محمد آخرين خليفه اموى او را تقرب داد و از حاجبان خويش كرد و در بيشتر جنگها همراه وى بود و در آن كوششها كه براى وصول بخلافت كرده بود بمشورت او كار ميكرد و چون\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nدولت از امويان برفت مروان نيز با زمانه همرنگ شد و زبان به ستايش عباسيان گشود و درباره حق خلافتشان قصيده‌هاى فراوان ساخت و با شاعران علوى مناظره‌ها داشت و ميپنداشت كه حق عباسيان بخلافت پيمبر از علويان بيشتر است و در اين زمينه شعرى دارد بدين مضمون : اى فرزند آنكس كه از پيمبر ارث ميبرد و خويشان او نميبرند ! ميراث محمد ميان دختران و ميان شماست و در اين قضيه جاى گفتگو نيست كه زنان با وجود مردان ارث نميبرند و سوره انعام در اين باب نازل شده . چگونه تواند بود كه فرزندان دختر ارث عموها را ببرند . \"\r\nاين اشعار كينه شيعيانرا سخت برانگيخت و مروان را لعن كردند و قصيده‌اى در رد وى گفتند آنگاه ويرا كشتند . نمونه‌اى از قصيده شاعر شيعه بپاسخ مروان چنين است :\r\n\" حق اينست كه ارث عمويان بفرزندان دختر ميرسد دختر نصف كامل از مال دارد ولى عمو نصيبى ندارد آزاد شده ( يعنى عباس ) را با ميراث پيمبر چكار كه وى از ترس شمشير اسلام آورد . \"\r\n\r\nكشاكش در ميدان علم و كلام\r\nعلويان و عباسيان در دفاع از دعوى خود دربارهء حق خلافت نظريات جدا داشتند . علويان ميگفتند خلافت حق ماست كه فرزندان على بن ابيطالبيم و عباس نيز به اولويت وى اعتراف كرده كه از پس مرگ پيمبر او و گروهى از بزرگان عرب از بيعت ابو بكر سر باز زدند و با على در دعوى خلافت يار شدند و فرزندان عباس نيز هميشه پيرو پدر خويش بودند تا ابو هاشم بن محمد حنفيه حق خويش را به محمد ابن على واگذاشت . و نيز ميگفتند كه در اواخر دوران اموى همه هاشميان از علوى و عباسى در آن جلسه معروف با محمد نفس زكيه بخلافت بيعت كردند و سفاح و منصور نيز در اين بيعت شريك بودند و خلافت را به شكستن بيعت يافتند و نيز ميگفتند خلافت حق على بود كه نخستين مسلمان بود و ياور پيمبر بود و در جنگها ثبات ميكرد و از همه\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nكسان به پيمبر نزديكتر بود و ابو بكر و عمر و عثمان و امويان و هم عباسيان خلافت را بناحق داشتند .\r\nبايد ديد آيا عباسيان بيعت نفس زكيه را شكسته بودند تا خلافت را از علويان بگردانند يا اصلا معتقد بودند كه علويان حقى نسبت بخلافت ندارند و خاندان عباس در جانشينى پيمبر حق بيشتر دارد . نامه‌اى كه منصور در جواب محمد نفس زكيه نوشت نشان ميدهد كه عباسيان دست كم از اواخر دوران اموى ميپنداشتند كه خلافت حق مسلم ايشان است كه علويان فرزندان فاطمه‌اند و وى ميراث ولايت و امامت نميبرد در صورتى كه عباس عموى پيمبر بود و هنگام مرگ وارث وى بشمار ميرفت . و هم ميگفتند عباس در جاهليت توليت زمزم و سقايت حاج داشت و چون على بن ابيطالب در اين عنوان با وى منازعه كرد عمر حق را بجانب عباس داد و توليت و سقايت در جاهليت و اسلام از آن وى بود .\r\nو هم عباسيان بتأييد دعوى خويش از فقه سنيان دليل داشتند كه عمو را در طبقه وارثان بر دختر مقدم دانند و اين نكته را از قسمت اخير نامه منصور به نفس زكيه توان دريافت كه عباسيان را در ميراث پيمبر بر علويان برترى ميدهد ، گويد : \" و تو دانى كه پس از پيمبر هيچيك از فرزندان عبد المطلب بجز عباس نبود و چون عموى وى بود وارث او بود و نيز بسيار كسان از بنى هاشم بطلب خلافت برخاستند اما جز فرزندان عباس اين عنوان را نيافتند . سقايت از او بود ، ميراث پيمبر به دو رسيد و خلافت خاص فرزندان وى شد و همه شرف و فضيلت اسلام خاص عباس بود . \"\r\nاز اينقرار همدلى عباسيان با علويان در اواخر دوران اموى و ايام دعوت از آنرو بود كه ميخواستند بكمك ايشان انتقام خويش را بگيرند و راه را براى وصول بخلافت هموار كنند و علويان بغلط پنداشتند اين همدلى از آنجاست كه عباسيان على را بر عباس فضيلت مينهند . نكته ديگر آنكه به پندار منصور اگر هم علويان حق خلافت داشته\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nبودند از پس صلح حسن با معاويه و صرفنظر از خلافت ، بيحقى ايشان مسلم شده بود به همين جهت خليفه عباسى را پندار چنان بود كه در جنگ با محمد نفس زكيه و ابراهيم از حق خلافت و دولت خويش دفاع مىكند كه علويان براى سقوط دولت وى ميكوشيدند به نظر ما عباسيان در تأييد نظر خويش افراط ميكردند كه حق بود توافقى ميان نظر هاى مختلف مييافتند و حق علويان را از خلافت و دولت ميدادند زيرا چنان كه ميدانيم از پس پيمبر فقط خاندان على بدعوى خلافت بود و عباس و فرزندان وى دست كم تا يك قرن سخنى در اين باب نداشتند و بهنگام ضعف دولت اموى بود كه بفكر خلافت افتادند و از محبوبيت علويان استفاده كردند و دعوت خويش را بنام آل محمد بسط دادند و با حيله و تدبير گوى توفيق را بدامن خويش بردند و براى تأييد كارى كه انجام شده بود از سخن شاعران و متكلمان چيزها آوردند .\r\n\r\nاختلاف در خاندان علوى\r\nچنان كه گفتيم ديار مغرب اقصى بدست ادريس بن عبد الله بن حسن از تسلط عباسيان بدر رفت . اندلس را نيز عبد الرحمن اموى از دولت عباسى منتزع كرد و هارون كه زوال قدرت خويش را از نواحى كشور ميديد از علويان بيمناك شد و با همه كسانى كه دل سوى آن خاندان داشتند سخت گرفت ، سعايتگران فرصت را غنيمت شمردند و بنزد رشيد به تفتين پرداختند و اى عجب كه بعضى از اينان از خاندان علوى بودند كه بر ضد كسان خود سعايت ميكردند ، موساى كاظم فرزند جعفر صادق قربانى اين سعايتها شد كه حسودان وى رشيد را تحريك كردند و گفتند مردم به امامت موسى معتقدند و خمس مال خويشرا به دو ميدهند و وى سر قيام دارد . اين سخنان در رشيد اثر كرد و كينه امام را بدل گرفت . مؤلف الفخرى گويد : \" يكى از خويشان موسى بن جعفر بنزد رشيد از او سعايت كرد و رشيد بپاداش مالى به دو حواله كرد اما از آن مال بهره‌اى\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nنبرد كه هنوز به دو نرسيده بود كه مرضى سخت گرفت و جان داد . \"\r\nهارون الرشيد بسال 179 به حج رفت و چون بمدينه رسيد موسى بن جعفر را بگرفت و ببغداد برد و محبوس بداشت آنگاه بكشت و گروهى را بزندان فرستاد تا شهادت دهند كه وى بمرگ خدائى درگذشته است .\r\nاز آن سعايت كه بعضى علويان نزد رشيد از خاندان خويش ميكردند توان دريافت كه اختلافى سخت ميان خود داشتند و گوئى اين اختلاف درباره حق امامت بود كه شيعيان معتقدند امام حق امامت را بوراثت از پدر دارد و نيز بايد امام لاحق بزرگترين فرزند امام سابق باشد و چون از پس مرگ جعفر صادق گروهى از شيعيان اين روش را رعايت نكردند در صف ايشان اختلاف افتاد . گروهى به امامت موساى كاظم معتقد شدند كه اماميان اثنى عشريند و گروه ديگر به امامت اسماعيل دل دادند كه بزرگتر فرزند جعفر صادق بود و بدين نكته توجه نكردند كه اسماعيل در حيات پدر بمرد و در زندگى پدر امامت چگونه توانست داشت .\r\nگويند جعفر صادق نخست دل با اسمعيل داشت اما چون وى بشرابخوارى متهم بود امامت را به فرزند خويش موسى داد . اما آن گروه كه امامت را خاص اسماعيل دانند گويند شرابخوارى دليل فسق نيست كه در آنروزگار بعضى شيعيان عراق نيز بشرابخوارى راغب بودند . اين فرقه را اسماعيليان نيز گويند كه اسماعيل را امام هفتم دانند و ايشان را هفت امامى نيز خوانند .\r\nابو محمد حسن نوبختى در كتاب فرق شيعه گويد : \" گروه اسماعيليان كه از پس جعفر صادق بامامت اسماعيل قائلند مرگ وى را انكار كنند و گويند وى غيبت كرد و نميرد تا ملك جهان يابد و كار مردم بدست او افتد . \" و هم اين گروه نقل امامت را از پس مرگ اسماعيل ببرادر وى موساى كاظم روا ندانند كه امامت جز در مورد حسن و حسين ع از برادر به برادر نرسد و اينان را مباركه خوانند و اين نسبت از مبارك مولاى اسماعيل\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nابن جعفر يافته‌اند كه پيشواى ايشان بود .\r\nبهر حال اين اختلافها موجب حبس و قتل امام كاظم شد و قبر وى تا هنوز زيارتگاه شيعيان است ، ابو الفدا درباره زهد و پرهيزگارى موساى كاظم گويد : \" خواهر سندى كه زندانبان امام بود و در زندان به خدمت وى قيام ميكرد گفته بود كه امام چون عشا بكردى دعا گفتى و ياد خدا كردى تا شب را بپايان رساندى آنگاه به نماز صبح ايستادى و از پس نماز تا برآمدن روز ياد خدا كردى سپس بخفتى و پيش از نيمروز بيدار شدى و وضو گرفتى و نماز بكردى و باز ياد خدا كردى تا هنگام نماز مغرب رسيدى ، آنگاه مغرب و عشا بكردى و اين روش را تا هنگام مرگ از دست نداد . \"\r\nمامون به جبران اين روش زشت كه عباسيان با علويان داشتند امام رضا را وليعهد كرد كه اگر مسموم نشده بود خلافت از خاندان عباس به آل على ميرسيد .\r\n\r\nنفوذ علويان در فرقه معتزله\r\nدر باب اول از معتزليان شمه‌اى بگفتيم كه ايشان پنج اصل را معتبر شمارند : توحيد كه خدا يكى است و شريك ندارد و عدل كه خدا عادل است و شر و فساد را دوست ندارد و وعد وعيد كه خدا در وعده خويش صادق است و هر كه گناه كبيره كند تا توبه نيارد او را نمىبخشد و منزلت بين منزلتين كه هركه گناه كند نه مؤمن است و نه كافر بلكه فاسق است و امر بمعروف و نهى از منكر كه بايد مؤمنان را بجهاد و اقامه احكام خدا درباره كسان وادار كرد .\r\nمعتزليان اصول عقايد خويشرا به على بن ابيطالب منتسب ميداشتند و كمتر كتابى از اين فرقه توان يافت كه اساس مذهب اعتزال و علم كلام را به دو منصوب ندارند . ابن ابى الحديد معتزلى گويد : \" حكمت و گفتگو از الهيات خاص يونان بود و نخستين كس از عرب كه در اين باب سخن كرد على بود و مباحث دقيق درباره توحيد و عدل خدا در سخنان وى هست كه در سخن اصحاب و تابعان يك كلمه از آن نيست كه تصورى از\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nآن نداشتند از اينرو متكلمان كه در مسائل معقول سخن رانده‌اند وى را پيشوا و استاد خويش دانند مگر ندانى كه ياران ما همه به و اصل بن عطا منتسبند و و اصل شاگرد ابى هاشم پسر محمد حنفيه شاگرد پدر خويش بود و محمد حنفيه شاگرد على بود . \"\r\nو نيز معتزليان در ذكر طبقات خويش على را در طبقهء اول مينهند و قصه آن مرد پير را كه هنگام بازگشت از صفين درباره قضا و قدر از وى سؤال كرد ياد ميكنند مرد پير از على پرسيد آيا حركت ما بسوى صفين به قضا و قدر خدا بود ؟\r\nعلى جواب داد به خدا قدمى جز به قضا و قدر خدا برنداشتيم .\r\nپير گفت پس زحمت بيهوده كشيديم كه نزد خدا پاداشى نداريم .\r\nعلى گفت هم براى رفتن و هم براى برگشتن پاداش داريد كه در هيچيك از اعمال خويش مجبور نبوديد .\r\nپير گفت اگر قضا و قدر ما را بدينكار رانده پس اين چگونه تواند بود .\r\nجواب داد مگر پنداشتى كه قضاى محتوم بود ؟ اگر چنين بود ثواب و عقاب باطل ميشد و وعده و وعيد بيهوده بود و مذمت گنهكار و ستايش نكوكار روا نبود كه نكوكار به ثواب عمل خويش بيش از گنهكار حق نداشت و گنهكار به مجازات كار خويش شايسته‌تر از نكوكار نبود اين گفتار پيروان شيطان است و بت‌پرستان و دشمنان خدا كه قدريان و گبران اين امتند كه خدا تكليف به اختيار كرد و نهى براى خوددارى از ناصواب فرمود تكليف بجبر نكرد و پيمبران را عبث نفرستاد . اين پندار كافران است و واى بر كافران از عذاب جهنم .\r\nپير گفت پس اين قضا و قدر كه ما را راه برد چيست ؟\r\nگفت اين فرمان خدا بود و اين آيه را خواند \"  وَ قَضى رَبُّكَ أَلَّا تَعْبُدُوا إِلَّا إِيَّاهُ وَ بِالْوالِدَيْنِ إِحْساناً  \" پير كه اين سخنان بشنيد برخاست و خوشدل برفت و شعرى در ستايش امام بخواند .\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nدر طبقه دوم معتزليان حسين و على بن حسين و محمد بن على را ياد كرده‌اند محمد بن على معروف به ابن حنفيه همان بود كه و اصل بن عطا را تربيت كرد . از هاشم فرزند وى درباره علم پدر پرسيدند گفت اگر ميخواهيد وسعت علم وى را بدانيد و اصل ابن عطا را بنگريد پس ، خاندان علوى در مذهب اعتزال نفوذ داشتند و معتزليان در مبادى خويش از اين خاندان الهام گرفتند .\r\nبعدها كه شيعيان گروههاى مختلف شدند ، معتزليان با همه آنها مناسبات يكسان نداشتند با بعضى دشمنى كردند و با بعضى ديگر باقتضاى عقايدشان روابط ديگر داشتند . بتوضيح اين مطلب گوئيم كه بعضى فرق شيعه غاليان بودند كه درباره على گفتارى هول‌انگيز داشتند و وى را خدا ميشمردند ، اينان فرقه‌هاى گوناگون بودند كه سبئيه يكى از آن فرقه‌ها است و اصل اول از اصول معتزله را به رد اين فرقه نهاده‌اند كه خدا يكى است و همتا ندارد و هم بعضى فرق منقرض كه به شيعه منتسب بودند درباره ذات بارى وهم تشبيه داشتند و متقدمان ايشان چون هشام بن حكم و هشام بن سالم جواليقى و مؤمن طاق معروف بشيطان طاق پيوسته با معتزليان ببحث و مناظره بودند كه معتزليان تشبيه و رجعت را مردود ميشمردند .\r\nمناسبات معتزليان با زيديان از همه فرقه‌هاى شيعه گرمتر بود و آغاز اين مناسبات بدوران زيد بن على ميرسيد كه وى شاگرد و اصل بن عطا بود و اصول اعتزال را از او گرفت و همه پيروانش معتزلى بودند .\r\nرواج تعليمات معتزله بدوران مامون بود كه در قصر خويش مجالس مناظره ميساخت و كسانرا ببحث واميداشت و در اين كار غالبا ملاحظات سياسى را از ياد ميبرد چنان كه يك بار در مجلس وى ميان دو تن در امامت مناظره شد كه يكى جانب اماميان زيدى را گرفت و ديگرى از فرقه‌اى كه بعدها اثنى عشرى ناميده شد دفاع ميكرد نگفته پيداست كه هر يك از دو جانب مناظره توفيق مييافت مايه ضعف حجت عباسيان بود كه اينان\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nامامت و خلافت را خاص خويش ميدانستند .\r\nمامون عقيده داشت كه مجالس مناظره چيزى از اختلافات دانشوران را از ميان ميبرد . از يحيى بن اكثم آورده‌اند كه : چون مامون ببغداد آمد مرا مأمور كرد كه بزرگان فقها و دانشوران شهر را فراهم كنم . از بزرگان قوم چهل تن برگزيدم و بحضور بردم و مامون با ايشان بنشست و مسئله‌ها پرسيد و در فنون حديث و علم سخن كرد و چون مجلس بپايان رفت مامون به من گفت : \" اميدوارم بتوفيق خدا مجلس ما موجب آن شود كه اين فرقه‌ها بر آنچه مايه صلاح دين است فراهم شوند آنكه شك دارد به حق رسد و برغبت پيرو آن شود و آنكه عناد ميورزد بناچار سوى حق بازآيد . \"\r\nبدوران مامون گروهى از عالمان و متكلمان بزرگ پديد آمدند كه در اصول دين و عقايد بحث ميكردند و در اين مباحث عقل را حكومت ميدادند و عقايد عامه مسلمانان را پايه ميريختند . مامون شخصا دل با معتزليان داشت كه مذهب ايشان به آزادى فكر متمايل بود و بعقل تكيه ميكرد از اينرو معتزليان را تقرب داد كه به دوران وى در بغداد نفوذ فراوان يافتند . براون گويد : \" معتزليان قديم بودن قرآن را سخت مكروه داشتند .\r\nبسال 221 چيزى نمانده بود كه بر سر اين قضيه جنگ داخلى در ولايتهاى اسلام درگيرد كه مامون در كار خلق قرآن زير نفوذ افكار شيعه‌گرى بود و چون امام رضا را وليعهد كرد اين تمايلات عيانتر شد .\r\nمخلوق بودن قرآن كه مامون سخت بدان دلبسته بود از افكار معتزليان بود كه خليفه قدرت دولت را براى رواج آن به كار برد و بسال 218 نامه‌اى به ولايتدار بغداد اسحاق بن ابراهيم نوشت كه قاضيان و محدثان را در مورد مخلوق بودن قرآن امتحان كند و هر كه اين را نپذيرد مجازاتش كند . در نامه چنين آمده بود : \" امير مؤمنان بدانست كه قسمت اعظم مردم عامى كه فكر و نظر ندارند ميان خالق و مخلوق امتياز كردن نتوانند كه خدا را با قرآنى كه نازل كرده يكى گرفته‌اند و پنداشته‌اند قرآن نيز\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nچون خدا قديم است در صورتى كه بىگفتگو قرآن مخلوق خدا است . \"\r\nمعتصم نيز بروش مامون بود و مخلوقيت قرآن را رواج ميداد وى از دانش بىبهره بود و در اين مسائل راى و نظر نميتوانست داشت اما وصيت مامون را اجرا ميكرد و در اينراه از او پيشتر رفته بود و هر يك از دانشوران بمخلوقيت قرآن معترف نميشد به سختى آزار ميديد چنان كه احمد بن حنبل را اهانت كرد و تازيانه زد و بزندان برد و بدوران وى همه قاضيان و عالمان اگر بمخلوق بودن قرآن معترف نميشدند در خطر تازيانه خوردن بودند .\r\nواثق نيز به تبعيت از روش معتصم عقايد خويش را بمردم تحميل ميكرد و اين قضيه مردم بغداد را سخت بيازرد ، احمد بن نصر سر مخالفان بود كه بر ضد واثق توطئه كرد و كشته شد چنان كه از پيش گذشت . واثق در رواج عقايد معتزليان خاصه قضيه خلق قرآن افراط كرد تا آنجا كه وقتى قرار مبادله اسيران ميان روم شرقى و حكومت بغداد داده شد فرمان داد تا اسيران مسلمان را از خلق قرآن پرسند و هر كه بدين گفتار معترف نميشد به اسارت روميان ميماند كه او را نامسلمان ميشمردند\r\n\r\nاهل سنت\r\nاز پس مرگ پيمبر اقوام مختلف چون ايرانيان و مصريان و شاميان مسلمان شدند و قلمرو اسلام در خارج جزيره عربستان وسعت گرفت . ملل غير مسلمان دينها و رسوم و آداب قديم داشتند و عقايد اسلام را چنان كه در قرآن بود با رسوم و آداب ديرين خويش تطبيق نميتوانستند كرد از اينرو نظرها بسوى سنت جلب شد كه در سنت رسول ميدان بحث و تفسير و توجيه وسيعتر بود . سنت همه آن چيزها بود كه از گفتار يا رفتار پيمبر حكايت ميكرد . مركز سنت در آغاز كار مدينه بود . بايد اهل حديث را كه فقط بگفتار پيمبر توجه داشتند از اهل سنت كه بگفتار و رفتار و عادات وى استناد ميكردند امتياز داد .\r\nعنوان اهل سنت بدوران عباسى پديد آمد كه در آن روزگار مذهب اعتزال سامان يافته بود\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nو هر كس در عقايد خويش بكتاب و سنت تكيه داشت اهل سنت بود و هر كه بناى عقايد خويشرا بر كلام و نظر مينهاد معتزلى بود . در صدر اسلام به همه كسانى كه بكتاب و سنت اعتماد ميكردند و پيمبر را ديدار كرده بودند عنوان صحابى داده ميشد و آنها كه پيمبر را ديدار نكرده بودند اتباع صحابه و طبقه دومشان اتباع اتباع عنوان مييافتند از آن پس وقتى ابو الحسن اشعرى و اتباع وى بر معتزله غلبه يافتند بيشتر فرقه‌هاى اسلامى منقرض شدند و جز شيعه و سنى نماند و اين دو عنوان تا عصر ما بجا مانده است .\r\nمذهب اهل سنت دورانهاى مختلف داشت و ميان ايشان و معتزليان كشاكش‌ها بود . پيشوايان اهل سنت با عباسيان نيز تصادم داشتند اهل سنت به نص كتاب و سنت معتقد بودند و پنداشتند براى مومن بودن بجز آن حاجت نيست و نيز پنداشتند تكيه بر عقل و نظر در كار دين به الحاد منجر مىشود و تصادم دو مذهب از اينجا آغاز شد شاهد اين سخن آن كشاكش سخت بود كه بدوران مامون درباره خلق قرآن ميان اهل سنت و معتزليان كه عقايدشان در دربار خلافت نفوذ يافته بود رخ داد .\r\nاهل سنت همه وقت خويشرا صرف مسائل نظرى نميكردند و غالبا از مسائل سياسى چون قضيه خلافت و امامت نيز سخن داشتند و در اين باب رأى و فتواى خاص داشتند چنان كه ديديم ابو حنيفه كه از شدت وسطوت عباسيان دلخوش نبود در آن فتنه كه ميان منصور و ابراهيم نفس زكيه بود جانب علويان را گرفت و منصور وى را از كوفه ببغداد خواند و پانزده روز نگه داشت و زهر داد و بكشت . مالك بن انس نيز كه فقيه اهل مدينه بود بتأييد نفس زكيه فتوى داده بود كه هر كه به اكراه پيمان بسته بدان ملزم نيست و عباسيان از اين فتوى خوشدل نبودند زيرا نتيجه فتوى اين بود كه هر كه به اكراه با عباسيان پيمان كرده ميتواند بيعت خويشرا بشكند و با محمد نفس زكيه پيمان كند . منصور عباسى مالك را از اين گفتار منع كرد و چون باز هم اين سخن از او شنيده شد وى را تازيانه زد .\r\n\r\n","description":"","footnote":"","page_name":" 155 ","page_number":155},
  {"content":"\r\n\r\n\r\nكشمكش‌هاى سياسى\r\nايرانيان كه از امتيازات طبقاتى برنج بودند وقتى مسلمان شدند مساوات ايدآلى را در اسلام يافتند كه اين دين همه مسلمانان را از عرب و عجم و حبش و بربر مساوى ميشمرد . ايرانيان بدوران خلفاى راشدين به نسبت زياد از مساوات اسلام بهره‌مند شدند و چون قدرت بدست امويان افتاد عرب را بر غير عرب امتياز دادند . ايرانيان بدوران امويان از حقوق كشورى و لشگرى برخوردار نبودند ازينرو كينه ايشان بجنبيد و براى سقوط دولت اموى كوشش آغاز كردند و در اين راه با هاشميان همدل شدند كه اميد داشتند در دولت ايشان كارها بهتر شود و چيزى از افتخارات قديم را تجديد كنند .\r\nدولت عباسى بكمك ايرانيان پا گرفت ولى عباسيان كه به اين نكته اعتراف داشتند عرب بودند و قدرت را دوست داشتند و نميخواستند از ياران قديم مزاحمان جديد داشته باشند كه خود را در قدرت ايشان ذيحق شمارند و اگر رعايت كافى نديدند براى زوال قدرت بكوشند از اينرو هر كس از وزيران و رجال دولت دل با علويان داشت بىدريغ خونش را بريختند يا از كار بر كنار كردند چنان كه سفاح ابو سلمه خلال را بكشت و مهدى يعقوب بن داود را بزندان كرد و رشيد برمكيان را از ريشه برآورد و مأمون فضل بن سهل را بكشت .\r\nاز پيش گفتيم كه ابو سلمه خلال بوساطت بكر بن ماهان دبير ابراهيم امام كه خويشاوند وى بود بدعوت عباسيان پيوست و چون ابو العباس سفاح جانشين برادر شد در اخلاص ابو سلمه ترديد كرد كه پنداشت وى دل از عباسيان بگردانيده و براى توفيق علويان كوشش مىكند شايد ابو سلمه نسبت به سفاح رفتارى احترام‌آميز چنان كه بايد نداشت .\r\nچنان كه او و كسانش از حميمه سوى كوفه شدند مصارف ايشانرا نداد و هم در كوفه كار ايشانرا نهان داشت و كسان بمراقبتشان گماشت و اينهمه بدگمانى سفاح را شديدتر كرد و چون دولت عباسى پا گرفت با بزرگان خاندان علوى مكاتبه كرد و ايشانرا بعنوان\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nخلافت خواند كه شمه‌اى از آن را بگفتيم .\r\nگويند ابو العباس وزارت خويشرا به اكراه به ابو سلمه داد . وى بنزد خراسانيان كه مايه قوت دولت عباسى بودند و رعايتشان واجب مينمود مقامى داشت از اينرو وزارت سفاح يافت و وزير آل محمد لقب گرفت اما سفاح كينه وى را بدل داشت و فرصت مناسب ميجست تا خونش را بريزد و اين كار را بدست ابو مسلم انجام داد .\r\nبدوران منصور ايرانيان در كشاكش سياسى علويان و عباسيان نفوذ واضح نداشتند كه منصور مردى مقتدر بود و مهمات دولت را به كف خويش داشت و به اندك بدگمانى خون كسان را ميريخت و چون مهدى بخلافت رسيد و وزير خويش معاوية بن يسار را خانه - نشين كرد و پسر ويرا كه متهم بزندقه بود بكشت و يعقوب بن داود را وزارت داد . وى از مردم خراسان بود و پدران و عمويان وى در اواخر دوران اموى دبيرى نصر بن سيار والى خراسان داشتند و در علم و ادب و اشعار و سير مقامى بزرگ يافته بودند و چون حكومت بعباسيان رسيد مدتى از كارها دور ماندند كه رابطه ديرينشان با عاملان اموى مايه بدگمانى بود . گويند يعقوب بن داود مذهب زيديان داشت و بفرزندان عبد الله ابن حسن علوى متمايل بود ، كسانش بدعوت محمد نفس زكيه پيوسته بودند و در عراق ابراهيم برادر ويرا تأييد ميكردند و چون ابراهيم كشته شد نهان شدند تا منصور آنها را گرفت و بزندان كرد و چون خلافت بمهدى رسيد از حبس رها شدند و پس از چندى وزارت بيعقوب داد و امور ملك را به دو سپرد و خود بلهو و غنا سرگرم شد تا آنجا كه بعضى كسان بتلميح ميگفتند : خليفه يعقوب بن داود است .\r\nمؤلف الفخرى گويد : مهدى از يعقوب وزير خويش خواسته بود تا يكى از علويان را كه از مقام وى بيمناك بود از ميان بردارد و او را قسم داد كه در اين كار كوتاهى روا ندارد ولى يعقوب بر علوى رقت آورد و وى را آزاد كرد كنيزى در خانه يعقوب بود كه خليفه به دو داده بود و قضيه را بخليفه خبر داد و او كسان فرستاد تا علوى را بيافتند\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nو او را در خانه‌اى نزديك قصر بداشتند آنگاه وزير را بخواند و از كار علوى پرسيد وزير گفت خدا امير مؤمنان را از جانب وى آسوده كرد .\r\nخليفه گفت بمرد ؟\r\nگفت آرى\r\nگفت به خدا راست ميگوئى .\r\nگفت به خدا قسم كه راست مىگويم .\r\nخليفه گفت دست بر سر من نه و به خدا سوگند ياد كن .\r\nيعقوب گويد دست بر سر خليفه نهادم و سوگند ياد كردم .\r\nمهدى بيكى از خادمان گفت علوى را بياريد و چون او را بديدم بحيرت شدم و سخن گفتن نتوانستم .\r\nمهدى گفت : \" اكنون خون تو بر من حلالست . \" و مرا بريسمانى در چاهى تاريك آويختند كه نور در آنجا نفوذ نميكرد . \" يعقوب همچنان در حبس بود تا بفرمان رشيد رها شد اما چشم وى نابينا شده بود رشيد اجازه داد بقيه عمر را در مكه بگذراند اما دير نماند و بسال 176 بمرد .\r\nسرگذشت برمكيان نيز كه از حوادث مهم دوران عباسى است به نسبت زياد با كشاكش سياسى علويان و عباسيان رابطه دارد .\r\nمورخان درباره اين قصه گونه‌گون سخن دارند . مقام يحيى برمكى در دولت هارون بدآنجا رسيده بود كه خليفه ويرا پدر ميگفت و حقا سمت پدرى بهارون داشت كه اگر رعايت و مراقبت وى نبود هارون در نتيجه سختگيريهاى هادى دل بخلع داده بود و بخلافت نميرسيد . گويند مايه سقوط برمكيان از آنجا بود كه جعفر برمكى با عباسه خواهر رشيد مناسبات محرمانه داشت كه هارون از آن انس كه با خواهر و آن دلبستگى كه بمصاحبت جعفر داشت ميخواست هر دو را در حضور داشته باشد و عقدى ميان عباسه و جعفر آورده بود اما هارون نميخواست اين عقد بمناسبات ديگر منجر شود اما از جعفر\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nو عباسه دو فرزند آمده بود كه محرمانه در مكه نگه ميداشتند و چون هارون خبر يافت جعفر را بكشت و برمكيانرا از ميان برداشت .\r\nو نيز گفته‌اند كه جعفر برمكى يحيى بن عبد الله علوى را كه از پيش گفتيم برى و طبرستان قيام كرده بود بىاجازه رشيد از حبس رها كرده بود و نيز گفته‌اند كه برمكيان در كار دولت خود سرى ميكردند و همه مال بدست ايشان بود و مردم رو به خانه ايشان داشتند و هيبت خلافت برفته بود و غيرت رشيد بجنبيد و نابودشان كرد . شايد برمكيان از آن نفوذ فراوان كه در هارون داشتند مغرور شده بودند و رفتارشان چنان بود كه تحمل نتوانست كرد بىگفتگو آن كسان كه توفيق برمكيان را به چشم حسد ميديدند در هر فرصت سعايت ايشان ميكردند . فضل بن ربيع كه سوداى وزارت داشت بيشتر از همه ميكوشيد و اين سعايتها بمرور زمان در دل خليفه اثر كرد .\r\nمؤلف الفخرى از گفته يختيشوع طبيب آورده كه روزى بحضور رشيد رفتم وى در قصر خلد بود و برمكيان روبروى قصر در آنسوى دجله مقام داشتند . رشيد بدانسو نگريست و رفت و آمد مردم و انبوه ايشانرا بر خانه يحيى بديد و گفت : \" خدا يحيى را سزاى نيك دهد . كه امور دولت را قبضه كرده و مرا از زحمت رهانيده كه بتفريح مشغولم \" پس از آن بروزگارى كه دل با برمكيان دگرگون كرده بود بنزد وى شدم و چون هجوم كسان را بر خانه يحيى بديد گفت : \" يحيى خودسرى مىكند در حقيقت خلافت از اوست و من عنوانى بيش نيستم . \" و من با خويش گفتم آنها را نابود خواهد كرد و كمى بعد نابودشان كرد .\r\nو هم يختيشوع از گفته پدر خويش آورده كه روزى بنزد رشيد بودم و يحيى بيامد كه وى بىاجازه بنزد خليفه ميشد و چون نزديك شد و سلام گفت رشيد پاسخ او را بسردى داد و يحيى بدانست كه كارش سستى گرفته رشيد رو به من كرد و گفت : \" كسى بدون اجازه تو وارد خانه‌ات مىشود ؟ \"\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nگفتم نه و كسى چنين انتظارى ندارد .\r\nگفت پس چرا بحضور ما بىاجازه وارد ميشوند ؟\r\nيحيى به پا خاست و گفت : خدا مرا پيشمرگ تو كند . اين كار را خودسرانه نكردم كه خليفه اين اجازه را از روى مرحمت به من داد و گاه بنده بحضور رسيده‌ام و خليفه در جامه خواب يا ببستر بوده است . ندانستم كه رفتار من بنزد وى ناپسند است اكنون كه بدانستم اجازه ورود ميگيرم .\r\nرشيد شرمگين شد كه شرم حضورى بينهايت داشت و چشم از زمين برنداشت و گفت : نخواستم مايه ملال تو شوم اما مردم چيزها ميگويند . گوئى سخن ديگر براى گفتن نداشت . آنگاه سكوت كرد و يحيى برفت .\r\nطبرى گويد هارون بدوران ضعف كار برمكيان بغلامان و خادمان قصر فرمان داد احترام يحيى را نگه ندارند و چون يحيى بيامد و احترامى نديد و كس پيش پاى وى برنخاست رنگش بگرديد و از آن پس كار چنان شد كه غلامان وقتى او را ميديدند روى ميگردانيدند بسا ميشد آب ميخواست و به او نميدادند و اگر ميدادند از پس تقاضاى مكرر بود . صاحب عقد الفريد گويد : دشمنان برمكيان نغمه‌گران را وادار كردند كه با اشعار مناسب همت رشيد را به محو خاندان برمك تحريك كنند ، يكى از آنها در بزم وى شعرى خواند باينمضمون :\r\n\" اى كاش هند به وعده خويش وفا ميكرد و ما را از رنج رهائى ميداد اى كاش يك بار استبداد ميكرد كه هر كه استبداد نكند عاجز است \" و اين سخن در دل رشيد كارگر شد و گفت : \" بله به خدا من عاجزم \" و چيزى نگذشت كه شمشير در برمكيان نهاد .\r\nبعضى مورخان پنداشته‌اند سقوط برمكيان در نتيجه عوامل مكرر بود كه از ديرباز فراهم آمده بود از جمله اينكه هارون دل با فضل بن ربيع داشت و ميخواست چيزى از امور دولت را به دو سپارد اما خيزران مادر هارون مانع بود و فضل پنداشت مانع كار وى\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nجعفر برمكى است و چون خيزران بمرد رشيد ديوان خاتم را بفضل داد و اين بسال 184 بود و پيداست كه فضل بطلب رياست در كينه برمكيان كه ايشان را رقيبان خويش ميديد تا چه حد راسخ شده بود .\r\nو هم از علل زوال برمكيان رهائى يحيى علوى بود كه شمه‌اى از كار وى را بگفتيم طبرى گويد : يحيى در حبس جعفر بود شبى او را پيش خواند و سخنى گفت يحيى به دو گفت از خدا بترس و نگذار كه روز قيامت پيمبر خصم تو باشد به خدا من گناهى ندارم جعفر بر او رقت آورد و آزادش كرد و گفت هرجا ميخواهى برو يحيى گفت كجا روم كه پس از مدتى دوباره بگيرندم . جعفر كس فرستاد تا او را با ما نگاه رسانيد . يكى از حاجبان جعفر كه از جانب فضل بن ربيع بجاسوسى گماشته شده بود اين خبر را به دو داد و فضل بهارون بازگفت و پاسخ شنيد كه تو را با اين چه كار است كه شايد آزادى او بفرمان من بوده است پس از آن جعفر بيامد و خليفه غذا خواست و بخوردند . هارون با او ملاطفت ميكرد و بدست خويش لقمه ميداد و از هر در سخنى در ميان بود ، در انجام سخن گفت يحيى بن عبد الله چه مىكند ؟\r\nگفت وى در حبس و زنجير است .\r\nخليفه گفت بجان من قسم ياد ميكنى ؟\r\nجعفر كه مردى هوشيار بود بدانست كه خليفه از كار يحيى باخبر است گفت نه بجان تو قسم ياد ميكنم كه او را آزاد كرده‌ام . چون اطمينان يافتم كه خيانت نخواهد كرد .\r\nخليفه گفت خوب كردى كه من نيز قصد آزادى وى را داشتم و چون جعفر برفت ويرا همينگريست تا دور شد و گفت : \" خدايم بكشد اگر ترا نكشم \" و شد آنچه شد .\r\nهمه اين مقدمات در تيرگى روابط رشيد و برمكيان مؤثر بود و فضل بن سهل آتش فتنه را دامن ميزد . زبيده مادر امين نيز از برمكيان خوشدل نبود كه پنداشت هارون\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nبتدبير برمكيان وليعهدى را بمامون داده است و هم در آن ايام به گوش هارون رسيده بود كه عبد الملك بن صالح عباسى انديشه خلافت دارد و برمكيان وى را در اين كار تأييد ميكنند و چون با برمكيان خشم آورد عبد الملك را نيز با ايشان بحبس انداخت .\r\nدرباره قصه عباسه خواهر رشيد كه بعضى مورخان از علل سقوط برمكيانش ميدانند بپندار ما گفتار ابن خلدون راستتر است كه اين گفتگو را افسانه مىداند و گويد :\r\n\" عباسه بباديه‌نشينى عرب و سادگى ديرين نزديك بود و از رسوم عياشى و آداب فاحشگان بدور اگر او طهارت و عفت نداشت پس كى داشت ؟ چگونه نسب خويش را بجعفر بن يحيى ميپيوست و شرف عربى را با يكى از مواليان عجم ميآلود ؟ چگونه باور توان كرد كه رشيد با آن همت بلند و پدران بزرگ كه داشت خواهر خويشرا بيكى از عجمان دهد ؟\r\nاگر كسى بديده انصاف بنگرد و عباسه را با دختر يكى از پادشاهان عصر قياس كند روا نداند كه شاهزاده‌اى با يكى از موالى خويش مربوط شود و اين قضيه را انكار كند و در تكذيب آن اصرار ورزد كه ميان عباسه و رشيد و مردم عادى فاصله بسيار بود .\r\n( بپندار مترجم اين سطور ابن خلدون امام فلسفه تاريخ اين قضاوت را از ديده بربران آفريقا مىكند كه از طبيعت نفوس بيخبرند و واقع حيات را ندانند . عباسه ببغداد تربيت شده بود كه حال آن معلوم است و خاندان رشيد و آن لهو و حرمسراى پر از كنيزان و غلامان كه چيزى از فساد آن را بديوان ابو نواس توان خواند شايسته اين حماسه‌سرائى نيست و اين خاندان بدوى كه تا ديروز از بيم امويان بر پشت شتر از اين دهكده به آن دهكده فرارى بودند و روزى چند بعنوان خلافت قدرت يافتند و در فساد و تباهى غوطه خوردند و عياشيهاى هزار و يك شبى كردند كه نمودارهاى وقيحانه آن در هزار و يكشب آمده نه اين مقام داشتند كه دخترى بوزيرزاده بلخ ندهند كه اگر عباسيان فرزند عباس رباخوار معروف مكه بودند برمكيان‌زادگان متولى نوبهار بودند آن بت‌پرست قديمى بود و اينان آتش‌پرستان يا مانويان ديرين كه اگر يكى را بر ديگرى برتر توان نهاد\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nمعلوم نيست كدام كفه چربتر است و اى دريغ كه مقدمه بزرگ ابن خلدون كه مبناى فلسفه تاريخش دانند به حكم جبر زمان و آن قيود كه طبيعت انسانرا هست و از قرن خويش جلو نتواند رفت از اين گونه سخن بسيار دارد كه به حكم سابقه و شهرت امام مورخان دهان به دهان ميرود و چون نقد ناسره در بازار عقول رايج است ) .\r\nاكنون بگفتار مؤلف باز ميرويم قرينه بطلان اين گفتگو آن قصه‌هاست كه از مناعت عباسيان در همسرى موالى گفته‌اند و قصه ابو مسلم خراسانى با كنيزك عبد الله بن على عباسى كه كينه منصور را سخت كرده بود از آن جمله است .\r\nبپندار ما رشيد برمكيان را از ميان برداشت از آنرو كه در كار دولت بيش از آنچه بايد نفوذ يافته بودند ابن خلدون نيز چنين ميگويد كه نكبت برمكيان از آنرو بود كه امور دولت را بازيچه كرده بودند و همه مال خراج را به تصرف ميگرفتند تا آنجا كه رشيد مالى ميخواست و نمييافت كه برمكيان بكارها تسلط يافته بودند و مقامات دولت را از وزارت و دبيرى و فرماندهى و حاجبى بفرزندان و دست نشاندگان خويش سپرده بودند و بر منابع ثروت تسلط يافته بودند از اينرو رقابتها بجنبيد و كينه‌ها بجوشيد و فتنه و سعايت بر ضد ايشان آغاز شد .\r\nبرمكيان بپرتو قدرت زندگى مجلل يافتند و اموال فراوان بشاعران و دانشوران دادند و در تظاهر افراط كردند . جعفر برمكى بيست مليون درم خرج بناى خانه خويش كرد و اين بجز اثاث و لوازم و كنيزكان و غلامان بود كه براى آن خريد و اين جلال فراوان غيرت دشمنان را برانگيخت و زمينه تفتين را فراهم كرد . ابراهيم بن مهدى عباسى اين نكته را دريافته بود و سقوط برمكيان را پيش‌بينى كرده بود . طبرى از گفته وى آورده كه وقتى جعفر خانه خويش را ساخته بود بديدار وى رفتم به من گفت از منصور بن زياد در عجبم به او گفتم در خانه من چه عيب هست گفت خشت در آن كار نكرده‌اند و صنوبر نكاشته‌اند .\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nبه دو گفتم عيب خانه جز اين نيست كه بيست مليون درم خرج آن كرده‌اى و ندانم خليفه در اين باب چه ميانديشد ؟\r\nجعفر گفت خليفه داند كه چند برابر اين مبلغ را به من داده است .\r\nگفتم ولى دشمن به دو خواهد گفت وقتى بيست مليون براى بناى خانه داده مخارج ديگر و ذخاير او چونست و اين سخن بدل آسان نشيند و آنكه در معرض چنين بدگمانىها افتد وضعى دشوار دارد .\r\nگفت : \" بخليفه ميگويم كه وى نعمتها بكسان داده كه نهان كرده‌اند يا كمى از آن را عيان كرده‌اند و من نعمت خليفه را بر سر كوه نهاده‌ام و بمردم گفته‌ام بيايند و بنگرند \"\r\nمؤلف الفرق بين الفرق برمكيان را متهم مىكند كه زنديق بوده‌اند و دل بدين گبران داشته‌اند و ضمن سخن از باطنيان گويد : چون نتوانستند آتش‌پرستى را آشكار كنند حيله كردند و به مسلمانان گفتند بايد آتشدان بمسجدها نهاد و در هر مسجدى آتشدانى ببايد كه عود و بوى خوش پيوسته در آن سوزد و برمكيان هارون را ترغيب مى - كردند كه آتشدانى در داخل كعبه نهد كه پيوسته بوى خوش در آن سوزد و وى بدانست كه از اين كار نيت بد دارند و ميخواهند كعبه را خانه آتش كنند و اين يكى از علل نكبت ايشان بود . ابن نديم گويد كه \" برمكيان همگى بجز محمد بن خالد بن برمك زنديق بودند . \"\r\nخلاصه آنكه سقوط برمكيان از علل گوناگون بود كه هارون الرشيد ناچار شد نه فقط نفوذ اين خاندان را كم كند بلكه بنابوديشان كمر بندد و آثارشان را محو كند .\r\nبسال نكبت برمكيان هارون حج كرد و چون بازآمد از حيره تا انبار بكشتى رفت ، جعفر بن يحيى بشكارگاه بود و به لهو و شراب سر مىكرد و هديه‌هاى هارون پياپى به دو ميرسيد ، يختيشوع طبيب نزد وى بود و ابو زكار كور مطرب او بود و چون شب آمد رشيد مسرور خادم را كه دشمن جعفر بود و كينه او داشت پيش خواند و گفت برو سر جعفر را\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nبيار و ديگر در اين باب با من سخن مگوى . مسرور برفت و بىاجازه بنزد جعفر شد در آنوقت ابو زكار شعرى ميخواند بدينمضمون : \" دور مرو كه همه كس را مرگ بى خبر يا باخبر تواند رسيد . \" و چون مسرور بيامد جعفر گفت از ديدار تو خرسند شدم و از طرز آمدنت دلگيرم كه بىاجازه درآمدى . مسرور گفت براى كارى بزرگتر از اين گفتگوها آمده‌ام بيا ببين خليفه از تو چه ميخواهد ؟ جعفر واقع كار را بدانست و بپاى مسرور افتاد و آن را ببوسيد و گفت باز پيش خليفه رو كه اين فرمان را از روى مستى داده و چون اصرار مسرور را بديد گفت بگذار به خانه روم و وصيت كنم گفت به خانه رفتن محال است اما وصيت توانى كرد جعفر وصيت كرد و مسرور او را به خانه مأمون برد در اطاقى دور از نظرها گردن زد و سرش را بر سپرى نهاد و بنزد رشيد برد و تنش را در نطعى پيچيد همانشب رشيد كس فرستاد تا پدر و برادران و كسان او را بگرفتند و ريشه ايشانرا برانداخت قتل جعفر در اول صفر سال 177 بود در سن سى و هفت سالگى بدينسان روزگار اين خاندان را كه در پيشرفت تمدن اسلام در زمينه علم و ادب و زراعت و صنعت و تجارت اثر فراوان داشت محو كرد .\r\nفضل بن سهل نيز كه وزارت مامون داشت قربانى كشاكش سياسى علويان و عباسيان شد و آن ميل نهان كه با علويان داشت و براى نقل خلافت به ايشان ميكوشيد سرش را بباد داد . وى از شاهزادگان ايران بود پدرش گبرى مالدار بود كه بدوران هارون الرشيد مسلمان شد و با پسر بياران يحيى بن خالد برمكى پيوست و او فضل را سالار خادمان خويش كرد آنگاه رشيد وى را به خدمت مامون گماشت . جهشيارى مؤلف الوزراء و الكتاب گويد : \" وقتى جعفر بن يحيى ميخواست فضل بن سهل را به خدمت مامون گمارد يحيى از او بحضور هارون بنيكى ياد كرد و هارون گفت او را نزد من آر و چون فضل را بنزد خليفه برد حيرت‌زده شد و سخن گفتن نتوانست و هارون بنگاه يحيى را از انتخاب فضل ملامت كرد . فضل بسخن آمد و گفت بهترين دليل حسن خدمت بنده آنست كه مهابت\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nآقا در قلب وى كارگر افتد هارون گفت اگر خاموش ماندى تا اين سخن بپردازى نكو كردى و اگر اينسخن را بىتأمل گفتى نكوتر كردى و از آن پس سخنى از سهل نپرسيد كه جوابى مناسب نشنود .\r\nگويند فضل بن سهل وقتى لياقت مامون را در طفوليت بديد و در طالع وى نگريست كه در نجوم دستى داشت بدانست كه بخلافت ميرسد و بخدمتش كمر بست و بتدبير امور وى پرداخت تا بخلافت رسيد و وزارت به دو داد . سهل را ذو الرياستين لقب دادند كه امور كشور و لشكر و بتعبير آنزمان قلم و شمشير با وى بود . مؤلف الفخرى گويد :\r\n\" فضل به بخشندگى همانند برمكيان بود مردى بود بردبار و سخندان و آشنا برسوم شاهان و مدبر و بافراست و سختگير . يكى از سخنوران درباره وى گفته بود \" دست فضل بن سهل مانند ندارد كه پشت آن براى بوسيدن است و كف آن براى بخشيدن . چون بگشايد بىنيازى دهد و چون فرود آرد مرگ آرد . \"\r\nولى فضل مثل همه ايرانيان از تمايلات نژادى سرشار بود و خلافت را حق علويان ميدانست و ميكوشيد تا بخلافت ايشان مجد قديم ايران را زنده كند و در وزارت خويش روش وزيران ساسانى پيش گرفته بود .\r\nمؤلف الوزراء و الكتاب گويد : \" فضل بن سهل زادانفروخ بر صندلى مىنشست و چون بحضور مامون ميرفت وى را با صندلى ميبردند و همچنان ميرفت تا بنزديك خليفه ميرسيد و آنجا صندلى را به زمين مينهادند و سهل از آن فرو ميشد و صندلى را ميبردند تا نزد مامون مينهادند و سهل ميرفت و بخليفه سلام ميگفت و بر آن مىنشست .\r\nفضل در آن فتنه كه ميان امين و مامون رخ داد نماينده تمايلات پارسيان بود و فضل بن ربيع وزير امين مظهر تمايلات عرب بود . كشاكش دو برادر بحقيقت نزاع عرب و پارسى بر سر قدرت بود . فضل كه ميخواست رؤياى افتخارات قديم را تعبير كند مامون را بر ضد امين بشورانيد و هم او را وادار كرد تا امام رضا را وليعهد كند كه ايرانيان\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nهاشميان را بر عباسيان ترجيح ميدادند . مامون چنان كه جهشيارى گويد در كار وليعهدى امام رضا بكوشيد و بفضل گفت تا براى وى بيعت گيرد و بولايات نامه نويسد كه لباس سياه متروك شود و فضل ببرادر خويش حسن ولايتدار عراق دستور داد تا سياه را منسوخ كند و سبز بپوشد و پرچمها و كلاهها را سبز كند و مردم را بدينكار وادارد .\r\nگوئى مامون از عواقب كار خويش بيمناك شد و چون بغداد بشوريد و خليفه ديگر برگزيد على رضا و فضل را با حيله از ميان برداشت و از آن پس چون ببغداد رسيد شورش آرام شده بود و كس با وى مقاومت نكرد .\r\n\r\nعباسيان از پس برمكيان\r\nسقوط برمكيان براى نفوذ پارسيان خطرى بزرگ بود اما متعاقب آن حادثه ديگر رخ داد كه قدرت عباسيانرا سست كرد و زمينه را براى بسط قدرت پارسيان و علويان فراهم آورد . منظور انتخاب سه وليعهد بود كه هارون كرد و از خطاهاى بزرگ بود و از آن فتنه ها كه از دو وليعهد داشتن امويان و عباسيان برخاسته بود پند نگرفت و سه پسر خود امين و مأمون و مؤتمن را وليعهد كرد و قدرت عباسيان را كه تا دوران وى باوج رسيده بود به سراشيب انداخت .\r\nفضل بن يحيى برمكى دل با امين داشت كه نام وى محمد بود و خليفه را به دو متمايل كرد و تعهد كرد از خراسانيان براى او بيعت بگيرد و اين كار بسال 173 انجام شد و وليعهد را امين لقب دادند و هارون ولايت شام و عراق را به دو داد اما عباسيان در وليعهدى امين متفق نبودند بعضى اين كار را تأييد كردند كه مادر امين زبيده از نژاد عرب بود و بعضى ديگر بر آن خرده گرفتند كه امين خردسال بود و انتظار نميرفت براى تصدى خلافت آماده تواند شد . در اين ميان كسانى بودند كه دل با مأمون داشتند كه مادر وى كنيزى از خراسان بود و از برادر خويش بزرگتر بود . هارون الرشيد از پس آنكه امين را وليعهد كرد بخطاى خود واقف شد كه اين كار را بتأثير زبيده مادر وى و برعايت\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nهاشميان كرده بود كه زبيده نسب بديشان ميرسانيد اما امين لياقت نداشت كه بىتدبير و مسرف بود و نفوذ زنان در او بكمال بود و همه مشورت وى با ايشان بود . به عكس وى مامون در استقامت راى و حسن تدبير و دورانديشى شهره بود و چنان كه ميگفتند . \" اراده منصور و وقار مهدى و مناعت هادى را با هم داشت \" از اينرو هارون بجبران خطاى خويش بسال 183 مامون را از پى امين وليعهد كرد و ولايت همدان را تا اقصاى شرق خاص وى كرد .\r\nمسعودى از گفته اصمعى آورده كه شبى با رشيد بخلوت بودم و او را سخت نگران ديدم كه پيوسته مىنشست و برميخاست و اين سخن ميگفت : \" كار مردم را به شخص مورد اعتمادى سپار كه راى ثابت دارد و سخن مردم نادان را واگذارد \" و چون اين را شنيدم بدانستم كه كارى بزرگ در پيش دارد . آنگاه بمروان خادم گفت يحيى را بنزد من آريد و چون يحيى برمكى را بياوردند گفت \" اى ابو الفضل وقتى پيمبر بمرد اسلام تازه بود و عرب متحد بود كه خدايش از پس ترس ايمن كرده و از پى ذلت عزت داده بود با وجود اين عرب از اسلام بگشت كه خبر آن را دانسته‌اى . ابو بكر كار را بعمر داد و مردم تسليم راى وى شدند . عمر كار را بشورى نهاد و آن فتنه‌ها كه دانى برخاست و كار بنا - اهل افتاد و من سر آن دارم كسى را وليعهد كنم كه از روش وى خشنود باشم و بحسن تدبيرش اعتماد توانم كرد و از ضعف وى ايمن باشم و او عبد الله است اما بنى هاشم دل با محمد دارند و تو دانى كه او هوسباز است و مسرف و زن‌دوست . عبد الله نيكروش است و خردمند و در مهمات امور به دو اعتماد توان كرد اما اگر عبد الله را وليعهد كنم هاشميان خشمگين شوند و اگر به محمد تنها واگذارم ندانم كار ملك چه خواهد شد اكنون راى تو چيست . \" يحيى گفت هر خطائى را بروزگاران جبران توان كرد جز اينكه جبران كردنى نيست و براى گفتگو درباره آن مجلسى جز اين بايد . \" رشيد بدانست كه وى طالب خلوت است و مرا گفت تا بكنارى روم و من برخاستم و بگوشه‌اى بنشستم چنان كه گفتگوى ايشانرا ميشنيدم و همچنان بسخن بودند تا شب برفت و عاقبت بر اين شد كه\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nاز پس محمد عبد الله را وليعهد كند .\r\nبدينسان هارون محمد و عبد الله را وليعهد كرد و لقبشان را امين و مامون كرد بسال 185 با آنها حج كرد و پيمان‌نامه وليعهديشان را در كعبه آويخت .\r\nهارون به دو وليعهد بس نكرد و قاسم فرزند ديگر را نيز از پى امين و مأمون وليعهد كرد و لقب وى را مؤتمن كرد و جزيره و ولايتهاى ديگر را به دو داد و بدينسان دولت عباسى را ميان سه فرزند خويش تقسيم كرد و زمينه رقابت و كينه را فراهم كرد و تخم آن فتنه را كه ميان امين و مامون پديد آمد بيفشاند و دولت بنى عباس را بضعف داد و زمينه بسط قدرت علويان را كه بدوران مأمون باوج رسيد آماده كرد . طبرى چيزى از افكار مردم را درباره اين حادثه آورده ، گويد \" وقتى كشور را ميان سه فرزند تقسيم كرد بعضى كسان گفتند كار ملك را استوار كرد بعضى ديگر گفتند آنها را بجان هم انداخت و عاقبت كار وى براى رعيت هول‌انگيز است . \"\r\n\r\nفتنه امين و مأمون\r\nفتنه امين و مأمون بسال 193 تا 198 بود كه امين برادر خويش را از وليعهدى خلع كرد ، فضل بن ربيع اين كار را به نظر او آسان نمود كه بيم داشت اگر كار خلافت بر مأمون راست شود از او انتقام كشد كه بهنگام وفات هارون همه سپاه را بنزد امين برده بود از اينرو امين را ترغيب كرد تا برادر را از وليعهدى بيندازد و آنمقام را به فرزند خويش موسى دهد ، بعضى كسان را نيز با راى خود موافق كرد امين راى ايشانرا بپسنديد اما ياران مخلص و بزرگان قوم او را از اين كار منع كردند و از عاقبت پيمان‌شكنى بيم دادند و گفتند فرماندهان سپاه را به پيمان‌شكنى آشنا مكن كه پيمان تو را نيز بشكنند اما بگفتار ايشان توجه نكرد و راى فضل را كار بست و فرزند خويش را وليعهد كرد و او را الناطق بالحق لقب داد . مردم خراسان كه دل با مأمون داشتند و حجاز و بسيارى از ولايات ديگر از اين پيمان‌شكنى بجوشيدند و قيام كردند و آتش فتنه زبانه كشيد و امين جان\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nو خلافت بر سر اين كار نهاد .\r\nچون امين در خلع مأمون يكدله شد وى را ببغداد خواند تا كار را با قرار وى محكم كند اما توفيق نيافت و مأمون از حضور بغداد سر باز زد و ميانشان نامه‌ها رفت . امين در نامه‌هاى خويش ملايمت كرد تا آنجا كه نزديك بود مامون را فريب دهد كه بخلع خويش و وليعهدى فرزند امين رضا دهد اما فضل بن سهل وى را بمقاومت تشجيع كرد و گفت خلافت از آن وى خواهد شد كه مأمون در اثناى اقامت خراسان بپرهيزگارى و صلاح شهرت يافته بود و مردم زبان بستايش وى گشوده بودند اما امين از پس خلافت همه ايام خويش را بلهو و عياشى سر كرده بود و چون آثار فتنه نمودار شد فضل مردم را سوى مامون جلب كرد و بمراقبت حدود پرداخت و راه نامه‌هاى ولايات را ببست و ياران امين را بتوقيف انداخت .\r\nامين نيز ببغداد نام مأمون را از خطبه بينداخت و كار فتنه بالا گرفت كارهاى مأمون بمشورت فضل بن سهل بود كه نژاد پارسى داشت و كارهاى امين بدست فضل ابن ربيع بود كه عرب نژاد بود و پشت سر آنها عرب و پارسى براى كسب قدرت مى - كوشيدند در نخستين مرحله كار طاهر بن حسين فرمانده سپاه مأمون سپاه على بن عيسى ابن ماهان فرمانده امين را بشكست و ويرا در بيرون رى بكشت .\r\nكار امين از داخل نيز استوار نبود كه در آن فتنه حسين بن على بن عيسى بر ضد وى بشوريد و اختلاف در سپاه امين افتاد و ميان سپاهى كه ميبايست بر ضد دشمن برونى متحد باشد جنگها رخ داد .\r\nاز پس تصادم رى ، بغداد بوسيله طاهر بن حسين و هرثمة بن اعين و زهير بن - مسيب محاصره شد و اين محاصره به سقوط امين و قتل وى انجاميد زهير به يك جانب بغداد فرود آمد و خندقها بكند و منجنيق نصب كرد و سپاه امين را سنگباران كرد و ده يك اموال بازرگانان را بگرفت و از كشتيها كه بر دجله ميگذشت خراج بستد . هرثمه\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nبسوى ديگر فرود آمد و ديوار و خندق بساخت و منجنيقها مرتب كرد ، طاهر بنزديك دروازه انبار اردو زد و كار حصار بر امين تنگ شد كه خزينه تهى داشت و آن تحفه‌ها را كه در خزانه بود ببازار داد و ظروف طلا و نقره را سكه زد تا مصارف سپاه را تواند داد .\r\nبه زودى طاهر بر بعضى محلات بغداد دست يافت و ناحيه شرقى را كه شهر منصور ميگفتند بگرفت و بازارهاى كرخ را به تصرف آورد و بغداد بياشوبيد و زندانيان و اوباش بقصر خلد دست‌اندازى كردند .\r\nاما امين خطر را نميديد و همچنان تفريح ميكرد و شراب مىخورد كه كار جنگ را بسرداران خويش سپرده بود .\r\nدر آن آشوب دزدان سر برداشتند و راهزنان بتباهى پرداختند و بمردان و زنان و ناتوانان تعدى كردند و نظم كارها بهم ريخت . طاهر بن حسين بسپاهيان خود فرمان داده بود كه با مردم ناتوان و زنان ملايمت كنند و همين ، در بغداديان اثر كرد و بسيارى از طرفداران امين بصف مأمون پيوستند كه محمد بن عيسى سالار نگهبانان بغداد و عبد الله بن حميد بن قحطبه و يحيى بن على بن ماهان از آن جمله بودند . در جنگ حصار ، بغداديان توفيقها داشتند از جمله بر \" دروازه سنگى \" سپاه طاهر را بشكستند و مردم بسيار كشته شد و هم بر دروازه شماسيه هرثمه در مقابل حمله سخت يكى از \" برهنگان \" در خطر هزيمت بود كه يكى از ياران وى دست آن مرد را بيك ضربت ببريد و فرارش داد و خطر از سپاه هرثمه بگشت آنگاه طاهر فرمان داد تا بغداد را بسوزند و ويران كنند . طبرى گويد طاهر همه خانه‌هاى مخالفان را كه ميان دجله و خانه غلامان و دروازه شام و دروازه كوفه بود بسوخت و ياران محمد را غافلگير كرد و مواضع ايشانرا بگرفت و هر روز ناحيه ديگر را تصرف كرد . ياران امين آشفته بودند وزير و روى كار را نميدانستند ، بسا ميشد كسان طاهر خانه‌اى را ويران ميكردند و ميگذشتند و ياران امين در و بام آن را ميربودند و بمردم بغداد بيش از مهاجمان زيان\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nميزدند .\r\nاما هنوز بغداد پايدارى ميكرد و طاهر بناچار دايره محاصره را تنگ‌تر كرد . راهها را ببست و كالا از بغداد ببريد و نرخها بالا رفت و كار سخت شد .\r\nدر آن هنگامه كه كار امين رو بسستى ميرفت بعضى فرماندهانش روى از او برتافتند و همراه بازرگانان و اعيان كرخ به طاهر پيوستند . سپاهيان مستمرى ميخواستند و پول نبود ، امين هرچه فروختنى داشت ببازار فرستاد و كار وى چنان شد كه ديگر بهيچكس اعتماد نداشت و اين سخنان كه در آن ايام هول به زبان آورد معرف وضع اوست كه ميگفت :\r\nايكاش خدا هر دو دسته را ميكشت و مردم را از شرشان آسوده ميكرد كه ياران و مخالفان همگى دشمن منند اينان مال مرا ميخواهند و آنها جان مرا . \"\r\nكار بغداد سخت شد و فرماندهان امين بدانستند كه مقاومت بيهوده ميكنند و از سرانجام خويش بيمناك شدند ، بعضىشان بامين گفتند : بايد راه جزيره و شام پيش گرفت و از مردم آنجا مدد خواست . امين راى ايشانرا پسنديد و دل بر عزيمت نهاد اما طاهر نامه‌اى بسليمان بن جعفر بن عيسى و سند بن شاهك نوشت كه به خدا اگر او را نگه نداريد و از اين راى منصرف نكنيد همه اموال شما را مصادره ميكنم و هرچه ديديد از چشم خود ديده‌ايد . \" و آنها بنزد امين شدند و گفتند ترا به خدا جان خويش را بخطر مينداز كه سپاهيان مردمى بيسر و پايند و كار محاصره سخت شده و به زحمت افتاده‌اند و چون بر جان و مال خويش نزد مأمون و طاهر امان ندارند بيم آنست كه وقتى راهى شدى و بچنگشان افتادى اسيرت كنند و سرت را ببرند و اين كار را وسيله تقرب بدشمن و تحصيل امان كنند در اين باب مثلها گفتند و عزم امين را سست كردند كه از بيم خطر مفروض خطر محقق را نديده گرفت . آنگاه خلاف در ياران امين افتاد و هر كس چيزى گفت امين در آن تنگنا از هرثمه تقاضا كرد ميان او و مأمون واسطه صلح شود كه حق خلافت را به مأمون واگذارد هرثمه بپاسخ او نوشت \" كه بايستى اين كار را از آن پيش كه\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nوضع چنين خطرناك شود ميكردى اكنون ديگر كار از حد گذشته با وجود اين من آنچه توانم كوشش ميكنم كه وضع تو بصلاح آيد و به مأمون نزديك شوى . \" و چون امين نامه را بگرفت با ياران خويش مشورت كرد گفتند راى هرثمه را بپذيرد كه اميد داشتند جان وى نجات يابد همين كه شب درآمد امين لباس خلافت بتن كرد و بر زورقى سوار شد تا بنرد هرثمه رود و تسليم شود اما طاهر و ياران وى از ساحل دجله زورق را تيرباران كردند ، امين خويشتن را به آب افكند و تا ساحل شنا كرد و كسان مامون بر او هجوم بردند و خونش را بريختند و سرش را ببريدند كه طاهر آن را با برد و عصا و شمشير خلافت نزد مامون فرستاد .\r\nبه پندار ما همه اين نكبت از رفتار هارون زاد كه برادر كوچكتر را وليعهد كرد كه لياقت نداشت مامون را نيز ولايتهاى بسيار داد كه بمرد و مال با برادر خويش ستيز توانست كرد كه امين را عراق و شام داده بود و مأمون را همه قلمرو پارسيان داده بود و موتمن را افريقيه و مصر داده بود . پيمان‌شكنى امين كه كارى بسيار زشت بود فتنه پديد آورد . بىتدبيرى وى و آن اعتماد بى جا كه بسرداران خود داشت و همه كار جنگ را با ايشان ميگذاشت و همه در پى تفريح و شراب بود خلافتش را بباد داد . فى المثل امين جنگ خراسان و مقابله با طاهر را با عيسى بن على گذاشت كه مردى قساوت پيشه بود و با مردم رفتارى نكوهيده داشت و اين ، در شكست وى كه براى خليفه بغداد گران تمام شد مؤثر بود .\r\n\r\nوليعهدى امام رضا ( ع )\r\nوليعهدى رضا و مرگ يا قتل وى از حوادث بزرگ تاريخ عباسيان است . على رضا بسال 150 هجرى بزاد . وى در علم و زهد شهره عصر خويش بود . به ابو نواس شاعر معروف گفتند چرا از محامد امام و ستايش وى سخن نگوئى . گفت \" مدح كسى كه جبريل خادم پدر وى بوده است چگونه توانم كرد . \" بىگفتگو بصف علويان هيچكس از او بفضيلت\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nو تقوى برتر نبود بدينجهت مأمون كه سر استمالت ين خاندان داشت وى را به وليعهدى برگزيد و لباس سبز را شعار دولت كرد و دختر خويش ام حبيبه را بزنى او داد و اين حادثه بسال 202 بود .\r\nراستى آيا مأمون تحت نفوذ افكار دينى بود و ميدانست كه خلافت حق علويان است و عباسيان غاصبان حق ايشانند و يا اين كار را با اقتضاى سياست ميكرد كه ميخواست با استمالت علويان مردم خراسان را به يارى خويش يكدل كند و هم در اين كار از تمايلات خويش الهام ميگرفت كه مادر و زن وى پارسىنژاد بودند و قسمتى از عمر او در قلمرو پارسيان گذشته بود . بعضى مورخان پنداشته‌اند مأمون در كار وليعهدى رضا حسن نيت داشت كه به حق خاندان علوى معتقد بود تا آنجا كه گفته‌اند ميخواست خويشتن را از خلافت خلع كند و كار را به امام رضا سپارد و فرمان داد تا بنام وى سكه زنند و بر منبرها نام وى را قرين خليفه كنند .\r\nپس از آنكه مأمون على رضا را از مدينه بخواست درباره وليعهدى وى با حسن و فضل پسران سهل وزير و سردار خويش مشورت كرد . حسن اين فكر را نپسنديد و مأمون را از عواقب آن بيم داد كه خلافت از عباسيان ببرون ميشد مأمون گفت من با خدا پيمان كرده‌ام كه اگر بر امين تسلط يافتم خلافت را بخاندان على دهم و در ميان علويان بهتر از اين مرد كسى را نميشناسم .\r\nاما فضل راى مامون را نكو شمرد به همين جهت وقتى از كار خويش پشيمان شد هم على رضا و هم فضل را از ميان برداشت .\r\nطبرى گويد : چون على رضا بمرو آمد مأمون مقدم وى را گرامى داشت و رجال دولت را فراهم آورد و گفت كه همه فرزندان على را بدقت ديده‌ام و شايسته‌تر و زاهدتر و داناتر از او نديده‌ام و او را وليعهد كرد و لقب وى را \" رضا \" كرد و بفرمود تا لباس سبز را شعار دولت كنند و به آفاق نامه نوشت .\r\nاما عباسيان از رفتار وى خشنود نبودند ، خاصه منصور و ابراهيم پسران مهدى\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nكه سخت برآشفتند و بغداديان از بيعت رضا سر باز زدند و ابراهيم بن مهدى را بخلافت برداشتند . در صف ياران مامون نيز كسانى بودند كه از وليعهدى رضا بيمناك بودند كه خلافت عباسيان را منقرض ميكرد .\r\nوليعهدى رضا در انجمن سران دولت انجام شد و فضل بن سهل به نيابت خليفه راى وى را اعلام كرد و از پس هفته‌اى جشنى بزرگ ترتيب دادند و مامون و فرزند وى عباس بولايتعهد با امام رضا بيعت كردند و بزرگان دولت را خلعت و جايزه دادند و شاعرانى را كه ستايش امام گفته بودند صله‌هاى گرانمايه بخشيدند و به عاملان دولت عطاى يك ساله دادند . دعبل خزاعى كه قصيده‌اى در مدح امام ساخته بود پنجاه هزار درم صله يافت .\r\nاما وضع چنين نماند و به زودى روابط مامون و امام تيره شد كه مامون خراسانيان را در محبت امام بىاختيار ميديد و از نتايج آن بيم داشت . در اين اثنا رخدادها بود كه بدگمانى مامون را سخت‌تر كرد . از جمله آنكه روز عيدى مامون توان حضور در نماز نداشت و امام رضا را به نيابت خويش فرستاد تا نماز عيد كند امام با جامه و عمامه سپيد و عصا بدست پياده به نمازگاه به راه افتاد مردم پياده بر او انبوه شدند و بدست - بوس وى بر يكديگر سبقت جستند . كسان مامون هيجان عام را به دو خبر دادند و گفتند هم‌اكنون بيرون شو و گرنه خلافت از دست ميرود و مامون با شتاب برفت ، هنوز امام بنمازگاه نرسيده بود كه از انبوه مردم پيش رفتن دشوار بود و مامون برسيد و نماز عيد را بكرد .\r\nاز منابع شيعه مىتوان دريافت كه روابط امام و مامون هرگز صفائى چنان كه بايد نداشت كه امام مامون را وعظ ميكرد و از خدا بيم ميداد و اعمال ناشايست وى را تقبيح ميكرد ، مامون به ظاهر گفتار وى را ميپذيرفت اما كينه وى را بدل داشت . بهر حال شيعيان ترديد ندارند كه مرگ امام بدسيسه مامون بود .\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nدر منابع غير شيعه روايتها هست كه اين نظر را تأييد مىكند كه مامون از آغاز از امام خوشدل نبود از جمله اين روايت كه قفطى در اخبار الحكما آورده است : \" عبد الله ابن سهل بن نوبخت منجمى بزرگ بود و از كسان مامون بود كه قدر وى را در صناعت نجوم ميشناخت كه اطرافيان خويش را با دقت بسيار برميگزيد . مامون چون ديد كه خاندان على بدوران منصور و ساير عباسيان نهان زيسته‌اند و كار ايشان از مردم پوشيده است از اينرو كسان درباره ايشان پندارهاى گونه‌گون دارند و بعضيشان را بمقام پيمبران مىبرند و مقامات ديگر ميدهند خواست اين انديشه‌ها را از عامه ببرد اما اگر متعرض ايشان ميشد كار آشفته‌تر ميشد و چون زير و روى كار را بديد پنداشت كه اگر علويان ميان مردم آشكار شوند و همگان رفتارشانرا به‌بينند كه از ايشان بدكار و ستمگر نيز هست مهابتشان بشكند و شيفتگى مردم سست شود و بينديشيد كه اگر گوئيم آشكار شوند بيم كنند و بدگمان شوند ، بايد يكيشان را پيشوا كنيم و چون رفتار ما را به‌بينند گذشته را از ياد ببرند و ظاهر شوند و باطن خويشرا بنمايند و مردم از حالتشان آگاه شوند و علويان از اوج شوكت فرود آيند و چون اين انديشه را بپخت نيت خويش را از اطرافيان نهان داشت و به فضل بن سهل گفت ميخواهم امامت را بيكى از آل على دهم و چون نيك بينديشيدند شايسته‌تر از امام رضا براى امامت نديدند . فضل كه از باطن آگاه نبود در انجام كار بكوشيد و وقت مناسب براى بيعت امام برگزيد كه طالع سرطان بود قرين مشترى . عبد الله بن سهل بن نوبخت گويد خواستم نيت مامون را بدانم كه باطن نيز چون ظاهر دارد يا نه كه كارى بزرگ بود و پيش از انجام بيعت رقعه‌اى با خادمى كه در مهمات امور رابطه ما بود نزد او فرستادم و نوشتم : كار وليعهدى در اين وقت كه وزير انتخاب كرده سرانجام نيك نگيرد و نقصان يابد كه مشترى اگر چه در خانه شرف است اما سرطان طالعى انقلاب‌خيز است و در خانه چهارم مريخ است كه نحوست‌زاست و وزير از اين غافل است مامون به من پاسخ داد راى تو را بدانستم خدايت پاداش نيك\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nدهد مبادا وزير را از اين نكته باخبر كنى كه اگر از راى خويش بگشت دانم كه تو او را از غفلت بازآورده‌اى . از آن پس وزير نكته را دريافته بود اما من راى نخستين او را تأييد ميكردم كه بيم داشتم مامون از من بد دل شود و همچنان مراقب بودم تا كار بيعت انجام شد و خطر از من بگشت . \"\r\nاز اينقرار مامون باقتضاى سوابق تربيت دستخوش افكار مذهبى و نژادى بود اما ولايتعهد را از روى نارضائى به امام داد كه حوادث وى را بدينكار ميراند و براى جلب خراسانيان و آرامش علويان بدان ناچار بود . كارى بضرورت كرد و چون فرصت يافت از همان راه كه رفته بود بازگشت و همه رشته‌ها را پنبه كرد .\r\nنتيجه سياست مامون آن قضيه غم‌انگيز بود كه امام را مسموم كرد و فضل را بدين گناه كه انديشه وى را در كار وليعهدى امام اجرا كرده بود بفرمان او در حمام كشتند كه خليفه از جانب بغداد بيمناك بود و پايتخت عباسيان شوريده بود . گويند حسن بن سهل كه سوء نيت مامون را دريافته بود نامه‌اى ببرادر نوشت كه احتياط خويش بدارد از جمله چنين نوشت : \" تحويل سال را نگريستم و بديدم كه فلان ماه بروز چهارشنبه تيزى آهن و گرماى آتش خواهى چشيد ، راى من اينست كه تو و خليفه و امام در اين روز بحمام نرويد تا نحوست از شما بگردد . اما فضل با وجود تحذير برادر ، چهارشنبه موعود بحمام رفت و تنى چند مردان مسلح او را بگرفتند و خونش را بريختند گوئى نامه حسن به فضل نرسيده بود و شايد از حمام رفتن ناچار بود . اگر اين روايت درست باشد حسن در نامه خويش چيزى از آن انديشه‌ها را كه در بغداد رواج داشت و عباسيان كه از كار مامون برآشفته بودند براى محو او و امام و حسن ميكوشيدند بقلم آورده بود و حوادث نشان داد كه پيشبينى وى تا چه حد درست بود .\r\nفضل بن سهل ياران نيرومند داشت و چون سرانجام وى را بدانستند مامون را بشركت در توطئه متهم كردند و فرماندهان خراسان و سپاهيان و همه ياران فضل بشوريدند\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nو بر خانه مامون فراهم شدند و خواستند خانه را بسوزند و چون مامون خويشتن را بخطر ديد از امام رضا خواست كه نزد شورشيان رود و آرامشان كند . امام تنها كسى بود كه خليفه را از خطر محقق نجات توانست داد كه خراسانيان بمحبت وى دلبسته بودند و در اطاعتش راستگو و وفادار بودند بدينجهت با دخالت وى شورش آرام شد و شورشيان بازگشتند . بدينسان فضل كشته شد و يارانش پراكنده شدند و مامون از خطر جست و با مرگ فضل يك نيمه از خاطر مامون بياسود كه جز امام رضا مانعى در راه وى نماند كه او را نيز از پيش برداشت .\r\nمورخان در كيفيت قتل امام گونه‌گون سخن كرده‌اند . بعضى گفته‌اند كه مأمون انگور يا شربت مسموم به دو داد . محمد بن نعمان گويد مامون يكى را گفت ناخنهاى خويش را بگذارد تا بلند شود و كس اين خبر نداند آنگاه وى را بخواند و چيزى مانند تمر هندى بداد و گفت : اينرا بدست خود خمير كن . و او چنين كرد از آن پس امام بيامد و با مامون سخنى گفت كه خشمگينش كرد و او يكى از غلامان را بخواند و دستور داد تا براى امام آب انار يا فشرده تمر هندى بياورد و به دو بنوشانيد كه پس از دو روز وفات يافت . ابا صلت كه محمد بن نعمان اين حكايت از او مىكند گويد هماندم كه مامون از نزد امام برفت پيش وى رفتم و گفت ابا صلت به خدا كار خودشانرا كردند و ذكر خدا گفتن آغاز كرد . و هم محمد بن نعمان درباره قتل امام روايت ديگر دارد . گويد :\r\nامام انگور دوست داشت انگورى فراهم كردند و سوزن به دانه‌هاى آن فرو بردند و به دو دادند و او كه از پس حادثه خانه مامون بيمار بود انگور بخورد و مسموم بمرد .\r\nنگفته پيداست كه بيشتر اين روايات را شيعيان گفته‌اند و در منابع ديگر نشانى از آن نيست . بعضى مورخان گفته‌اند كه مامون در مرگ امام اندوه بسيار داشت و بيقرارى ميكرد .\r\nبدينسان هدف مامون انجام شد و امام كه مزاحم قدرت وى و خلافت عباسيان بشمار آمده بود مسموم بمرد و در سناباد طوس همانجا كه رشيد را خاك كرده بودند\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nمدفون شد و مامون روش ديرين از سر گرفت و لباس سبز را منسوخ كرد و شعار عباسيان كه لباس سياه بود تجديد شد .\r\nبا وجود آن هميشه سياست مامون نسبت بعلويان ملايمت‌آميز بود . چنان كه محمد ابن جعفر صادق را از پس آن خروج كه به مكه كرد و دعوى خلافت داشت و شمه‌اى از كار او را بگفتيم چون دستگير كرد ببخشيد و آزاد كرد .\r\nسيوطى گويد از مامون درباره آن ملايمت كه با علويان داشت پرسيدند گفت وقتى ابو بكر بخلافت رسيد هيچيك از بنى هاشم را كار نداد پس از او عمر و عثمان نيز رفتار همانند وى داشتند و چون على خلافت يافت عبد الله بن عباس را ولايت بصره داد و عبيد الله را حكومت يمن و معبد را مكه و قثم را بحرين داد و بهر يك از فرزندان عباس كارى سپرد و اين منت به گردن ما بود تا درباره فرزندان وى جبران كرديم .\r\nو هم بهنگام مرگ درباره علويان به معتصم سفارش كرد و گفت : \" اينان عمو - زادگان تواند صحبتشان را نكو دار ، از بدانشان درگذر و نيكانشان را رعايت كن و از پرداخت عطاياى ايشان غفلت مكن كه اداى حقوقشان واجب است . \"\r\nرفتار مامون با علويان همچنان ملايمت‌آميز بود تا بسال 207 كه عبد الرحمن بن احمد علوى در يمن بشوريد و مامون سپاهى فراوان بفرستاد و او را امان داد و بگرفت و ببغداد آورد از آن پس دل با علويان بگردانيد و ايشانرا بار نداد و لباس سياه برايشان مقرر كرد .\r\n\r\nنفوذ تركان در خلافت عباسيان\r\nامويان در كار دولت بر عرب تكيه داشتند بدوران ايشان همه منصبهاى كشورى و لشگرى خاص عرب بود و عرب و غير عرب كه در مقررات اسلام برابر بودند بنزد مدعيان خلافت اسلام يكسان نبودند خاصه موالى و پارسيان كه پيوسته براى تضعيف قدرت امويان ميكوشيدند و مخالفان دولتشان را تأييد ميكردند و سرانجام دولت بنى اميه\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nبكوشش ايشان سقوط كرد و چون دولت بعباسيان رسيد طبعا پارسيان را كه دولت خويش را بتأييد ايشان مستقر كرده بودند تكيه‌گاه كردند و آداب و رسوم دولت را از ايشان آموختند و مردم عرب را از نظر انداختند و بسيارى شورشها كه بدوران عباسيان در يمن و حجاز و ديگر اقطار عرب رخ نمود از اينجا بود .\r\nو چون معتصم بخلافت رسيد از عرب و پارسى ببريد و تركان را معتمد خويش كرد كه مادرش ترك بود نگهبانان خاص از ايشان گرفت و مناصب مهم دولت را بتركان تفويض كرد بنا بر اين معتصم نخستين خليفه عباسى بود كه تركان در دولت وى نفوذ يافتند و بمنصبهاى معتبر رسيدند . سيوطى گويد : \" معتصم بداشتن غلامان ترك رغبت فراوان داشت و به جمع‌آورى ايشان كسان به سمرقند و فوغانه ميفرستاد و اموال فراوان خرج ميكرد همو لباسهاى زيبا بغلامان پوشانيد و كمر طلا بست . \"\r\nهستهء سپاه معتصم از تركان بود كه گروهى بسيار غلامان ترك از بازارهاى ماورالنهر بياورد و لباس نكو داد و تربيت كرد و بمسلمانى آورد و از شجاعت و برازندگى ظاهرشان سخت خوشدل بود و حراست قصر را بديشان سپرد و مناصب معتبر و ولايتهاى بزرگ را به آنها داد و عطاهاى فراوان داد و بر عرب و پارسى برترى بخشود .\r\nبه زودى نفوذ تركان بزرگ شد و شمارشان چنان كه جيبون گويد در پايتخت به پنجاه هزار رسيد بسيارى از تركان را عاملان ولايات با هديه‌ها بدربار خلافت ميفرستادند طولون پدر احمد بن طولون كه بزرگ شد و در تاريخ اسلام نقشى معتبر داشت از جمله غلامانى بود كه هديه مامون كرده بودند غلامان ترك كه پيوسته در بازارهاى بغداد فراوانتر ميشدند بتدريج بدربار خلافت نفوذ كردند و از آنجا بمقامات سپاهى راه يافتند .\r\nغلام ترك اگر در خدمت آقاى خويش وفا نشان ميداد به آزادى ميرسيد دربار عباسى از تسليم مناصب معتبر بغلامان باك نداشت و اين تركان دور از مدنيت و دانش بتدريج راه خود را به طرف طبقات بالا گشودند ، مسلمان شدند و رسوم مسلمانى را فرا گرفتند .\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nعربى آموختند و با احكام قرآن آشنا شدند و از علوم طبيعى و سياسى آنزمان بهره يافتند و چون از رموز دولت و كار اداره ملك خبردار شدند آزادى را بازگرفتند و باقتضاى لياقت خويش مقامات معتبر يافتند و در صف درباريان معتمد نشستند و ولايتهاى بزرگ گرفتند .\r\nنفوذ تركان در دولت عباسيان بدانجا رسيد كه خليفه ولايتهاى بزرگ را بديشان ميسپرد بدينشرط كه هر سال خراج معينى بدهند و اين همان رسم تيول است كه در قرون وسطى در اروپا معمول بود ، حكومتهاى ناحيه تقريبا مستقل بودند و جز بنام تابع حكومت مركز نبودند .\r\nتركانى كه ولايت مييافتند از جانب خويش نايبى ميفرستادند كه بنام ايشان حكومت ميكرد و سكه ميزد و در عيدها و جمعه نام ولايتدار ترك را همرديف خليفه در خطبه مى گفت و خود در مركز خلافت مقام داشتند و بصف درباريان بودند زيرا دورى از بغداد يا سامره دشوارشان بود كه بزندگى پايتخت مانوس بودند و هم از آن فتنه‌ها كه هميشه بدربارها رايج است در امان نبودند . استانلى لينپول گويد : نقل قدرت از عرب به ترك انقلابى بود كه در همه اجزاى خلافت نفوذ كرد و قدرت خليفه را بسستى برد و عاقبت بزوال داد .\r\nاز آن هنگام كه سپاه عرب بكناره‌هاى سيحون رسيد و تركان نيم وحشى را تابع نفوذ خويش كرد اسيران ترك در خاندانهاى عرب جاى مناسب يافتند كه تنهاى نيرومند و قيافه زيبا و شجاعتشان اعتماد اميران عرب را جلب كرد خاصه خليفگان كه پنداشتند به اين بيگانگان كه زرخريدان مقام خلافتند بيشتر اعتماد ميتوان كرد كه از غيرت و حسد عربان خبر داشتند و از جانب ايشان بيمناك بودند و هم از نفوذ پارسيان كه بدوران بعضى از خليفگان در بغداد اوجى عجيب گرفته بود و قدرت خليفه را تهديد ميكرد و همه كار دولت بدست ايشان بود خوشدل نبودند .\r\nخطر تركان زود آشكار شد و مردم بغداد از جور و تجاوز ايشان محنتها تحمل كردند\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nمسعودى گويد : تركان ببغداد مزاحم مردم بودند بيباك ، اسب ببازار ميتاختند و مردم ناتوان و كودكان را پايمال ميكردند بسا ميشد كه وقتى يكى از تركان زنى يا پيرى يا كودكى يا كورى را آسيب ميزد مردم بر او ميشوريد و خونش را ميريختند .\r\nطبرى گويد : \" غلامان ترك معتصم را يكى پس از ديگرى در اطراف بغداد كشته مييافتند كه آنها زبان‌نفهمان خشن بودند كه بر اسب مىنشستند و در كوچه‌ها و خيابانهاى بغداد بتاخت ميرفتند و مردان و زنان را مصدوم و كودكان را لگدمال ميكردند تناوران محل ايشانرا از اسب به زير ميكشيدند و زخميشان ميكردند و بعضيشان از اين زخم‌ها جان ميدادند . تركان شكايت بمعتصم بردند و مردم از جور ايشان فغان كردند روزى كه معتصم از نماز عيد باز ميآمد در يكى از چهارراه‌ها پيرى به پا خاست كه سخن كند سپاهيان وى را بزدند ، معتصم فرمان داد دست از وى بدارند تا سخن خويش را بگويد پير گفت \" خدايت از اين همسايه آزارى پاداش خير ندهد همسايه ما شدى و اين نتراشيدگان را در شهر ما سكونت دادى كه فرزندانمان را يتيم و زنانمان را بيوه كنند و مردانمان را بكشند و معتصم اين سخن را مىشنيد . \"\r\nقدرت و نفوذ تركان غيرت عرب را برانگيخت و بر ضد معتصم و افشين و اشناس و ديگر سرداران ترك بشوريدند عجيف بن عنبسه سردار عرب عباس بن مامون را بر ضد عمويش برانگيخت اما معتصم فتنه را آرام كرد و مردم عرب را از مناصب دولت دور داشت و نام ايشانرا از دفتر عطا محو كرد و بدينگونه نفوذ تركان را بيفزود تا براى خليفگان و دولت عباسيان خطرى بزرگ شدند .\r\nخطر تركان چنان بزرگ شد كه معتصم نيز بجان آمده و در اواخر دوران خويش از تركتازى ايشان خوندل بود . اگر از مردم عرب بر ضد تركان مدد خواسته بود از شر ايشان ميتوانست رست اما نخواست و نكرد . بگفتهء طبرى ، روزى معتصم با يكى از نديمان خويش گفت برادرم مامون چهار كس را برگزيد كه بزرگان شدند و من چهار كس را برگزيدم كه\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nچيزى نشدند گفت برگزيدگان مامون كيان بودند گفت طاهر بن حسين بود كه كار او را ديدى و شنيدى و عبد الله بن طاهر كه چون اوئى نبود و توئى كه مانند ندارى و برادرت كه چون او كجا توان يافت اما من افشين را برگزيدم كه عاقبتش را ديدى و اشناس كه رسوائى بار آورد و ايتاخ كه چيزى نشد و وصيف كه به هيچ درد نميخورد گفت خدايت عزيز دارد برادرت بريشه‌ها نگريست و آن را به كار گرفت و شاخه‌ها بارور شد و خليفه شاخه‌ها را به كار گرفت بيهوده كه ريشه نداشت معتصم گفت \" آن مرارت كه در اين مدت كشيدم از اين جواب آسانتر بود . \"\r\nمعذلك ، قوت و ثبات معتصم صولت تركان را ميشكست و نفوذ ايشانرا محدود ميكرد و چون بمرد و خلافت بواثق رسيد ميدان براى تركان هموار شد و در همه كار دولت دخالت كردند تا آنجا كه خليفه بچنگال ايشان اسير بود و جز بصواب ديد تركان كارى نميتوانست كرد و چون متوكل بخلافت رسيد و خواست نفوذ تركان را بكاهد او را كشتند و منتصر كه با تركان در قتل پدر همدست بود مطيع ايشان شد و دولت عباسى بازيچه فتنه‌ها و دسيسه‌هاى تركان بود كه خليفه را به اراده خويش نصب و عزل و محبوس و مقتول ميكردند .\r\nدر نتيجه نفوذ بيحساب تركان آن رقابتها كه از ديرباز ميان عرب و پارسى و علوى و عباسى بود از ياد برفت كه قدرت بدست تركان بود هيچيك از اين دو گروه به حساب نبودند و از اينجا ضعف و تجزيه دولت عباسى آغاز شد و آن دولتهاى مستقل و نيمه مستقل كه هر يك در گوشه‌اى از قلمرو عباسيان سر برداشتند چون صفاريان و سامانيان و غزنويان و علويان طبرستان و اغلبيان تونس و فاطميان افريقيه و طولونيان و اخشيديان مصر و امويان اندلس و زيديان يمن بر ويرانه‌هاى قدرتى بوجود آمد كه تا چند قرن بعد عنوان خويش را حفظ كرده بود .\r\n\r\n","description":"","footnote":"","page_name":" 183 ","page_number":183},
  {"content":"\r\n . \r\n","description":"","footnote":"","page_name":" 184 ","page_number":184},
  {"content":"\r\n\r\n\r\nروابط خارجى\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nسياست خارجى عرب را پيمبر پايه نهاد كه بسال ششم هجرت ياران خويش را بسوى هرقل امپراطور روم شرقى و كسرى شاهنشاه فارس و نجاشى حبشه و مقوقس كه از جانب هرقل ولايت مصر داشت و امير يمامه و امير غسان فرستاد كه بعضى از آنها در جواب ملايمت كردند و بعضى ديگر با فرستادگان رفتار نيكو نكردند . پيمبر پيش از مرگ خويش سپاهى براى حمله بشام فراهم كرده بود و فرماندهى آن را به اسامة بن زيد داده بود و چون ابو بكر بخلافت رسيد فرمان داد تا اسامه بجنگ روميان رود و چون از جنگهاى عقب گرد فراغت يافت از اطراف جزيره جنگجويان طلب كرد تا در جهاد شركت كنند و ايشانرا بجنگ ايران و روم فرستاد و از وسعت ملك و قوت و ثروت اين دو دولت بزرگ بيم نكرد و بدينگونه سياست خارجى اسلام بمرحله فعاليت افتاد از آن پس بدوران امويان مسلمانان متوجه شمال و غرب شدند كه دولت روم شرقى گاه و بيگاه بر ديار مجاور خويش حمله ميبرد و مزاحم مردم مسلمان ميشد نيروى عرب بارها براى فتح قسطنطنيه كوشيد اما كوشش بىثمر بود كه نيروى دريائى و لوازم قلعه‌كوبى نداشت و در جنگ حصار ورزيده نبود كه از آن پيش همه جنگهاى مسلمانان در زمين باز بود و در اين گونه جنگ كه به قسطنطنيه درانداختند تجربه كافى نداشتند .\r\nوقتى خلافت بعباسيان رسيد روابط مسلمانان با كشورهاى ديگر خاصه با مصر و افريقيه و اندلس و فرنگ و روم شرقى و ديار هند وسعت گرفت .\r\n\r\n","description":"","footnote":"","page_name":" 186 ","page_number":186},
  {"content":"\r\n\r\n\r\nمصر\r\nدر نتيجه انتقال خلافت از امويان بعباسيان در مصر تغييراتى رخ داد پايتخت مسلمانان كه فسطاط بود تغيير يافت و شهرى ديگر بنام عسگر پديد آمد . صالح بن عباس كه بسال 132 ولايتدار مصر بود فسطاط را بر سپاهيان خويش تنگ ديد و مكانى را كه حمراى قصوى نام داشت اردوگاه خويش كرد و چون ابو عون بجاى صالح ولايتدار مصر شد كسان خويشرا ببناى شهر واداشت ، از پس وى فضل بن صالح عباسى مسجدى در آنجا پايه نهاد كه بنام مسجد عسگر شهره شد و مردم در اطراف آن خانه‌ها ساختند تا پايتخت جديد بفسطاط قديم پيوست .\r\nبدوران اول عباسى سپاه عرب كه مقيم مصر بود و هم قبطيان بومى در سياست دولت نقش عمده داشتند . مصر در شورش محمد نفس زكيه دخالت داشت كه محمد فرزند خويش را به آن ديار فرستاده بود و دعوت نفس زكيه در آنجا پيشرفتى داشت اما ولايتدار مصر نگذاشت كار بالا گيرد و چون محمد در حجاز و ابراهيم در عراق كشته شدند مصر نيز آرام شد .\r\nبدوران مهدى دحية بن مصعب اموى كه نسب بمروان ميبرد در مصر قيام كرد .\r\nابراهيم بن صالح عباسى ولايتدار مصر بود و در كار دحيه تساهل كرد كه فتنه بزرگ شد و بيشتر ديار صعيد بياشوبيد و چيزى نمانده بود نفوذ عباسيان از آن سرزمين برافتد و چون خليفه از وضع آگاه شد ولايتدار خويشرا عزل و مجازات كرد .\r\nاز پس ابراهيم ، موسى بن مصعب خيثمى ولايتدار مصر شد و بكوشيد تا فتنه دحيه را آرام كند اما جان بر سر اين كار نهاد كه وى مردى ستمگر بود و خراج هر جريب را دو برابر كرد و رشوه‌خوار بود و بر بازاريان و چهارپاداران خراج بست ، كه سپاه از او برنجيد و مردم از او برميدند و بدشمنيش برخاستند و فتنه‌ها رخ داد كه در صعيد و ناحيه حوف كار سختتر از همه جا بود . موسى سپاهى به پيكار شورشيان صعيد فرستاد\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nو خود با سپاه ديگر سوى حوف شتافت اما سپاهيانش روى از او برتافتند و تسليم مردمش كردند كه خونش را بريختند و از پس مرگ وى شورش صعيد همچنان بود و مسلمة بن عمر و مغافرى كه پس از او ولايتدار مصر شد همچنان با شورشيان جنگ داشت و بسال 169 كه فضل بن صالح از جانب هادى ولايتدار مصر شد فتنه را بخوابانيد و دحيه پيشواى شورشيان صعيد را بشكست و گردن زد و بر دار كرد اما از اين پيروزى بهره نبرد و همانسال كه ولايت يافت معزول شد .\r\nاز جمله ولايتداران مصر بدوران اول عباسى موسى بن عيسى بود كه سه بار در 171 و 175 و 179 بمصر رفت . وى به عدالت و حسن اداره شهرت داشت و محبوب عامه بود . مسيحيان را خوشدل كرد كه اجازه داد كليساها را كه ولايتدار پيش ويران كرده بود از نو بسازند اين كار را بمشورت ليث بن سعد و عبد الله بن لهيعه قاضيان مصر كرد كه به نظر ايشان تجديد بناى كليسا مايه آبادى كشور بود و هم او مسجد عمرو را بزرگتر كرد .\r\nسپاه عرب مقيم مصر در فتنه امين و مأمون نقشى داشت رفتار امين در بيشتر ولايات اسلام اثر بد داشت كه پيمان در كعبه آويخته را شكسته بود و در بيشتر جاها از خلع او سخن كردند در مصر يكى بنام سرى بن حكم فرصت را غنيمت شمرد تا آوازه بلند كند كه از ايام رشيد در آن ديار گمنام زيسته بود و عنوانى نداشت ازينرو بطرفدارى مأمون برخاست و گروهى را با خود همدل كرد كه بيعت مأمون كردند و همچنان به كار خويش كوشا بود تا مأمون بزرگان مصر را بخويش خواند و همه نهانى دعوت وى را پذيرفتند و نامه هرثمة بن اعين به عباد بن حيان پيشكار وى رسيد كه در مسجد بر سپاهيان خواند و ايشانرا بخلع امين ترغيب كرد تا بشوريدند و امين را از خلافت بينداختند و ولايتدار او را براندند و با عباد بيعت كردند و مأمون ولايت مصر را بنام او كرد .\r\nو چون امين از خبر مصر و خلع خويش آگاه شد نامه‌اى بر بيعة بن قيس پيشواى\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nقيسيان مصر كه بحوف اقامت داشت نوشت و ولايت مصر را به دو داد و از او كمك خواست و قيسيان سوى فسطاط شدند و به خلع مأمون و دعوت امين پرداختند و ميان دو گروه زد و خوردها شد كه فيروزى با مأمونيان بود و چون در محرم 198 خبر قتل امين و توفيق مأمون بمصر رسيد امينيان پراكنده شدند .\r\nبدوران مأمون در مصر حوادث ديگر بود ، فرماندهان سپاه بكشمكش برخاستند كه ميخواستند قدرت را خاص خويش كنند و از دولت عباسى ببرند و كارها چنان آشفته شد كه در چند هفته پنج كس شحنه ولايت شدند و بتدريج قدرت خليفه در آنجا سستى گرفت و ديار مصر لقمه چرب قدرت‌طلبان شد . ساوپرس يسوعى كه با اعتماد بمنابع جديد از تاريخ مصر نكته‌ها كشف كرده گويد : شورشيان بر مصر تسلط يافتند كه كار بغداد آشفته بود و خراج براى خويش ميگرفتند از جمله شورشيان عبد العزيز جروى بود كه بر شرق دلتا از شطنوف تا فرما تسلط يافت و سرى بن حكم كه بر ناحيه جنوبى مصر تا اسوان چيره شد . مغرب دلتا كه اسكندريه و مريوط و بحيره در آن بود به تصرف قبيله لخم و جذام درآمد .\r\nمأمون عبد الله بن طاهر را كه در شام بود بمصر فرستاد تا اين فتنه‌ها را كه يازده سال تمام ريشه كرده بود و نزديك بود آن ولايت را از خلافت بغداد جدا كند آرام كند كه آشفتگى بنهايت رسيده بود و خراج ببغداد نميرسيد و فرمان خليفه مسموع نبود و ولايتدار وى قدرت نداشت و بر هر ولايت يكى مسلط بود . طاهر فسطاط را بگرفت و امنيت آورد و باصلاح ولايت پرداخت و بر مسجد عمرو بيفزود ولى دوران ولايتدارى او نپائيد و بعراق بازگشت و فتنه‌ها از نو پا گرفت . قبطيان آشوب كردند و گروهى از عرب مصر كه دوستداران امين بودند قيام كردند مأمون افشين را فرستاد و از پى او بخويشتن روانه مصر شد و آرامش را برقرار كرد .\r\nبدوران معتصم كه نفوذ عرب نصيب تركان شد مردم عرب كه مقيم مصر بودند با بوميان\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nبياميختند كه معتصم نام ايشانرا از دفتر عطا محو كرده بود و ناچار در روستاها پراكنده شدند و بزراعت پرداختند و ولايتداران عرب جاى خويش را بتركان دادند و از آنروزگار مصر بجز عنبسة بن اسحاق ( 238 - 242 ) ولايتدار عرب نداشت .\r\nبليه خلق قرآن كه بدوران مأمون و معتصم بود در روابط مصر با خلافت بغداد موثر بود مامون كه در رواج مقالت خلق قرآن اصرار داشت مخالفان اين عقيده را آزار نكرد اما معتصم در اين زمينه خشونت پيش گرفت و هر كه بخلق قرآن معترف نشد آزار ديد . وى بولايتدار مصر كيدر بن نصر فرمان داد تا مردم را بخلق قرآن معترف كند و هارون بن عبد الله زهرى قاضى مصر را نيز بمقام امتحان آرد و اگر بدين سخن اعتراف نكرد وى را از كار بردارد و هيچكس را اجازه حديث گفتن و فتوى دادن و شاهد شدن ندهد تا اقرار كند كه قرآن مخلوق خداست . اما در مصر كار چون عراق سخت نبود و قاضى ولايت و بيشتر فقيهان بخلق قرآن معترف شدند و هر كه با راى خليفه موافق نبود از مصر گريخت .\r\nوقتى واثق بخلافت رسيد كس به نزد قاضى مصر محمد بن ابى الليث فرستاد تا مردم را در قصه خلق قرآن امتحان كند كه در تحميل اين فكر بمردم خشونت كرد و بسيارى مخالفان را بزندان كرد و فرمان داد تا بر مساجد بنويسند : \" لا إله الا الله پروردگار قرآن مخلوق \" و همه فقيهان را كه پيروان مالك و شافعى بودند از نشستن در مسجد منع كرد و گفت نزديك مسجد نشوند در اين روزگار گروههاى مختلف اسلام در مصر پيروان نداشت و چون خلافت بمتوكل رسيد گفتار خلق قرآن را كه مايه تفرقه مسلمانان شده بود مسكوت گذاشت .\r\n\r\nولايت مغرب\r\nشهر قيروان در افريقيه بسال 51 بدست عقبة بن نافع بنيان گرفت تا مردم عرب در آن سرزمين براى سپاه خود مركزى استوار داشته باشند . عقبه در مسلمان كردن بربران بكندى پيش ميرفت .\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nولايتداران پس از او تا قرن دوم هجرى ميكوشيدند تا بربران را به اسلام آرند و آنها را با سپاه تونس بياميزند و در اين راه اندك توفيقى يافتند هسته سپاه اسلام كه در تونس بود و همراه فرماندهان عرب يا بربر چون طارق بن زياد تا اقصاى افريقيه برفت و در آنسوى تنگه ، اندلس يعنى اسپانياى امروز را بگشود از بربران بود . اما روابط دوستانه عرب و بربر ديرى نبود كه بربران پاداشى را كه از خدمت عرب انتظار داشتند نديدند و با آنكه مسلمان شده بودند ، سرداران عرب با ايشان معامله برابرى نميكردند بلكه رفتارشان با مردم بربر رفتار آقا و نوكر بود از اينرو بربران مذهب خوارج گرفتند كه با افكار مساوات طلبشان مناسب مينمود و بر ضد عرب فتنه‌ها پديد آوردند و دولت اموى در سالهاى آخر بر افريقيه تسلط كامل نداشت .\r\nبدوران اول عباسى نيز افريقيه عرصه فتنه و آشوب بود كه از بغداد فاصله بسيار داشت و بربران مردمى نيم‌وحشى بودند و رسوم اسلام را آسان نمىپذيرفتند و ولايتداران عرب را بسبب آن خراج گزاف كه از ايشان ميخواستند به چشم كينه ميديدند .\r\nفاصله مغرب از بغداد به ادريسيان فرصت داد تا بسال 172 در آنجا دولت خويش را بنيان نهند . اغلبيان نيز براى تأسيس دولت خويش در تونس از فرصت استفاده كردند . هارون بسال 184 تونس را به ابراهيم بن اغلب به تيول داد .\r\nجهالت بربران و بيخبريشان از روح مسلمانى سبب شد كه از آغاز فتوح اسلام تا بدوران عباسى اسلام ميان مردم آن سامان و عربان مقيم چنان كه بايد رسوخ نيافت و پيوسته آنديار عرصهء رواج مذهب خارجيان و علويان شيعه بود و بربران گاه و بيگاه بتأثير عقايد مذهبى بر ضد خلافت بغداد قيام ميكردند اما قيام خارجيان و شيعيان بربر افريقيه بر ضد بغداد بيشتر از آن ستمها بود كه از ولايتداران خويش ميديدند .\r\nابن اثير گويد : محمد بن اشعث ولايتدار افريقيه بر ضد منصور قيام كرد و او ولايت را به اغلب بن سالم داد وى پدر ابراهيم بن اغلب بود كه دولت اغلبيان تونس را\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nپايه نهاد . اغلب بسال 150 رو بقيروان نهاد و بربران بهمدستى فرماندهان عرب بشوريدند و راه را بستند . اغلب بر دروازهء قيروان كشته شد و قبر وى در آنجا به قبر شهيد معروف است .\r\nسر ويليام موير گويد : در سراسر دوران منصور افريقيه از اطاعت عباسيان بدر رفته بود و بربران و عربان مقيم آنجا دل بمذهب خارجيان داشتند و بند حكومت عباسى را پاره كردند و بغداد سپاه از پى سپاه به رام كردنشان فرستاد اما بيهوده ، شهر قيروان گاه بدست شورشيان و زمانى به تصرف عباسيان بود و تا آخر دولت منصور كار بدينگونه بود .\r\nچون منصور از قتل اغلب خبر يافت عمرو بن حفص را كه از خاندان مهلب بن ابى صفره سردار معروف اموى بود ولايت افريقيه داد و او در صفر 151 بقيروان رسيد كه سپاه اغلب از پس قتل وى بر شهر استيلا يافته بود . عمرو سه سال در آنجا بود و امنيت را برقرار كرد آنگاه بناحيه زاب رفت تا شهر طبنه را بنيان كند و بربران خارجى كه مذهب اباضيان و صفريان داشتند در غيبت او پيمان شكستند و بر قيروان هجوم بردند و افريقيه از هر سو بشوريد و شورشيان رو بسوى طبنه كردند و دوازده سپاه گوناگون بمحاصره آن پرداختند از جمله ابو قره صفرى بود كه چهل هزار سپاه داشت و عبد الرحمن بن رستم كه پانزده هزار و ابو حاتم كه گروه فراوان داشت و عاصم سدرانى اباضى شش هزار و مسعود زنانى اباضى ده هزار و جز اين گروههاى ديگر نيز بود . \" عمرو بن حفص با مشورت بعضى خارجيان كه در صف حصارافكنان بودند با بذل مال حصار از طبنه برداشت و سپاهيان مخالف برفتند و قيروان را محاصره كردند و كار بر مردم شهر سخت شد و عمرو - ابن حفص بيامد و بتدبير وارد شهر شد .\r\nو چون منصور از سختى كار عمرو بن حفص خبر يافت يزيد بن حاتم را كه از خاندان وى بود با شصت هزار سپاه به يارى او فرستاد و يزيد بسال 154 بنزديك قيروان رسيد كه عمرو كشته شده بود و ابو حاتم خارجى بمقابله وى شتافت ولى شكسته شد و با بسيارى\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nاز بربران كشته شد و مردان خاندان مهلب يك ماه پياپى بخونخواهى عمرو بن حفص خارجيان را همى كشتند آنگاه رو بقيروان نهادند .\r\nسر ويليام موير گويد : وقتى منصور از دشمنان ديگر بپرداخت چندان قوت يافت كه سپاهى سوى ديار مغرب فرستد و تا مدتى امنيت را در آنجا استقرار دهد كه فتنه‌هاى پياپى افريقيه مايه اضطراب عباسيان بود چنان كه ميگفتند ميان گروه خارجيان و سپاه عباسيان از آن هنگام كه عمرو بن حفص را كشتند تا پايان كارشان سيصد و هفتاد و پنج زد و خورد رخ داد و حقا دولت عباسى در اين پيكارها كوشش بسيار و مخارج گزاف كرد .\r\nاز سال 178 تا 181 همچنان بربران در افريقيه با عباسيان به پيكار بودند كه گاهى فيروز ميشدند و گاه شكست ميخوردند ، عاقبت هارون ، هرثمة بن اعين را با سپاه فراوان مامور افريقيه كرد و او در ربيع الاول سال 179 بدآنجا رسيد و نيروى خارجيان را بشكست اما سردار بزرگ عباسى از آن بصيرت كه داشت بدانست كه فيروزى نهائى عباسيان بر مردم بربر محال است كه دشمنى در دل ايشان ريشه داشت و آشتىپذير نبودند بناچار از فرماندهى سپاه چشم پوشيده و بمشرق بازگشت . ابن اثير گويد : هرثمه چون اختلافات افريقيه را بديد پياپى نامه استعفا به هارون نوشت و خليفه او را بعراق خواند .\r\nاز پس هرثمه هارون ولايت را به محمد بن مقاتل عكى برادر رضاعى وى داد و او با بربران رفتارى نكوهيده كرد و باز فتنه‌ها برخاست و بربران و عربان شورشى قيروان را بگرفتند و ابراهيم بن اغلب كه بر ديار زاب حكومت داشت سپاهى فراهم كرد و شورشيان را پراكند و ولايتدار رشيد را بمقر خويش باز برد سرانجام فتنه‌هاى پياپى و آن كينه كه بربران و عربان افريقيه از امويان و عباسيان داشتند چنان بود كه در هر ولايت دولتى بدست سرانى از نژاد عرب پايه گرفت كه هر يك در كار خويش تقريبا مستقل بودند كه دولت تاهرت كه عبد الله بن رستم با كمك خارجيان اباضى بسال 137 بنياد كرد و تا 297 بجا بود از آن جمله بود و هم دولت سلجماسه كه بنى مدرار بسال 167 ايجاد كردند\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nو تا 257 ببود و دولت تلمسان كه ابو قره صنهاجى پى افكند و دولت برغواته كه بر ساحل اقيانوس اطلس بود و دولت اغلبيان كه ابراهيم بن اغلب بسال 184 در تونس پى افكند و تا سال 296 بجا بود و دولت ادريسيان كه ادريس بن عبد الله بن حسن در اقصاى افريقيه بسال 172 پديد آورد و تا بسال 313 برجا بود .\r\n\r\nابراهيم بن اغلب 184 - 196\r\nتاسيس دولت اغلبيان از آنجا بود كه رشيد ميخواست در تونس قدرتى مستقر باشد تا بربران را تنبيه كند و ادريسيان را از حمله به قلمرو عباسيان بازدارد . ابراهيم كه بر ديار زاب حكومت داشت از هارون خواست كه حكومت تونس را به دو واگذارد و آن صد هزار دينار را كه هر ساله از خراج مصر براى او ميفرستادند نگيرد . بعلاوه هر سال چهل هزار دينار ببغداد فرستد هرثمة بن اعين كه در حكومت افريقيه عقل و كفايت ابراهيم را ديده بود برشيد گفت اين تقاضا را بپذيرد و بسال 184 ابراهيم ولايتدار تونس شد .\r\nوى مردى شجاع و عاقل بود ليث بن سعد كه در مصر استاد ابراهيم بود و فقه و حديث به دو ميآموخت چون هوشيارى وى را بديد گفت : \" اين جوان اهميتى مييابد \" و شافعى درباره وى گفته بود : \" از مالك به كار فقه داناتر است اما يارانش مذهب وى را رواج نميدهند . \" پيشگوئى ليث محقق شد كه ابراهيم وقتى بحكومت رسيد شايستگى نشان داد و بسال 185 در سه ميلى قيروان شهرى بنيان نهاد و نام آن را عباسيه كرد و كسان و خادمان و معتمدان خويشرا بدانجا برد و گوئى اين نام را به شهر داد تا نشان وفاى وى بخلافت بغداد باشد .\r\nاما فتنه‌هاى افريقيه خاموش‌شدنى بود . يكى از عربان مقيم تونس حمديس نام بسال 186 بر ابراهيم بشوريد و او عمران بن مخلد را با سپاهى بزرگ فرستاد تا حمديس و سپاهش را بشكست و ده هزار كس از ايشانرا بكشت ، حمديس نيز كشته شد .\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nبسال 189 در طرابلس كه تابع تونس بود فتنه شد كه مردم آنجا از سفيان بن مضا ولايتدار خويش كينه داشتند سفيان براى چهارمين بار ولايتدار طرابلس شده بود .\r\nشورشيان وى را از خانه‌اش براندند و تا مسجد تعاقب كردند و در آنجا يارانش را بكشتند و وى را سوى قيروان بازگردانيدند و ابراهيم بن سفيان تميمى را ولايتدار خويش كردند اما او بر كارها مسلط نتوانست شد كه ميان بربران و عربان نزاعى سخت بود . ابراهيم سپاهى به طرابلس فرستاد و شورشيان را بقيروان برد اما از ايشان درگذشت .\r\nاما فتنه طرابلس آرام نشد . ابن اثير گويد كه مردى بنام ابا عصام با گروهى بسيار بشوريد و ابراهيم بن اغلب بر ايشان تسلط يافت و ولايت اين ديار را به فرزند خود عبد الله داد كه از بربران رنج بسيار ديد و ناچار از شهر بيرون شد و آرامش فتنه‌جويان را بمال خريد . از اينرو ابراهيم بقاى فرزند خويشرا در آن ديار پر آشوب مناسب نديد و براى پنجمين بار سفيان بن مضا را ولايتدار كرد كه بربران هواره بر او بشوريدند و شهر را بگرفتند و ديوارها را ويران كردند و ابراهيم بار ديگر فرزند خويشرا با سيزده هزار كس فرستاد تا بربران را بشكست و گروهى بسيار از آنها را بكشت و طرابلس را بگرفت و حصار شهر را از نو ساخت از آن پس عبد الوهاب بن عبد الرحمن بربران را فراهم آورد و به پيكار اغلبيان ترغيب كرد و عبد الله در آن سرزمين همچنان با ايشان بپيكار بود تا پدرش بمرد و امارت به دو رسيد و ناچار با بربران صلح كرد كه شهر و ديار از عبد الله باشد و هرچه جز آن هست از عبد الوهاب .\r\nابراهيم بن اغلب كه از طرابلسيان بيمناك بود از ادريسيان نيز آسوده نبود كه بيم داشت بر ضد وى دست به پيكار زنند و چون به دو خبر دادند كه ادريس بن ادريس نيروى فراوان يافته قصد پيكار او كرد اما يارانش اين راى را نپسنديدند و گفتند تا با تو كارى ندارد با او كارى نداشته باش . ادريس نيز نامه‌اى ملايم نوشت و تقاضا كرد از دشمنى بازآيد و از خويشاوندى كه با پيمبر داشت ياد كرد و ابراهيم از پيكار بازماند .\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nعبد الوهاب پاشا در كتاب خلاصه تاريخ تونس گويد \" ابراهيم بن اغلب در عباسيه پايتخت ولايت خويش فرستادگان شارلمانى را پذيرفت \" از اينقرار كار ابراهيم سخت بالا گرفته بود كه شارلمانى بىواسطه خليفه عباسى با او رابطه مييافت .\r\nبگفتهء ابن عذارى ، ابراهيم بن اغلب مردى فقيه و اديب و شاعر و سخندان و كاردان و شجاع و دورانديش بود و از فنون جنگ خبر داشت دلى محكم و زبانى فصيح داشت و در افريقيه نيك‌سرشت‌تر و مهربان‌تر و درست پيمان‌تر از او ولايتدار نبود ازين رو بربران اطاعت او كردند و به روزگار وى افريقيه آرامش يافت .\r\n\r\nعبد اللّه اول 196 - 201\r\nابراهيم بن اغلب از پس خويش ولايت را بابو العباس عبد الله داده بود و چون بسال 196 بمرد عبد الله در طرابلس به پيكار بود و برادرش زيادة الله عهده‌دار امور شد و بنام او از خويشتن و همه خاندان و كسان بيعت گرفت و بيعت‌نامه را بنزد وى فرستاد عبد الله بسال 197 بتونس بازگشت ، زياده الله ولايت را به دو سپرد و چون امين به بغداد مقتول شد و خلافت بمأمون رسيد عبد الله را به ولايتدارى واگذاشت عبد الله مردى بدرفتار بود و با كسان خويش رفتارى نكوهيده داشت . ابن عذارى گويد : چون از طرابلس بازگشت برادرش به استقبال رفت و ولايت را به دو داد اما عبد الله با او رفتارى ناشايسته كرد و اطرافيان خود را باهانت وى واداشت اما برادر پيوسته احترام او ميكرد و اهانت ها را نديده ميگرفت . در كار خراج نيز ستم پيشه كرد و بر هر جريب هيجده دينار خراج بست . رفتارش با كسان ظالمانه و خشن بود و پند پارسايان را گوش نميكرد گويند وقتى حفض بن حميد صالح با تنى چند از پارسايان از جزيره بتونس شدند و بنزد عبد الله رفتند و وى را در كار دين و مصالح مسلمانان پند دادند اما عبد الله بىاعتنائى كرد و مغموم برفتند و رو سوى قيروان كردند و چون به نيمه راه رسيدند : \" حفص گفت از مخلوق نوميد شديم اما از خالق نوميد نشويم از خدا بخواهيد كه ستم وى را از مسلمانان\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nبردارد . اگر فرصت دعا يافتيم فرصت استجابت هست . پس همگى وضو گرفتند و به جماعت نماز كردند و از خدا خواستند تا ستم عبد الله را از مسلمانان بردارد . گويند قرحه‌اى زير گوش وى برآمد و روز ششم او را بكشت . كسانى كه در غسل وى حاضر بودند گفتند كه پنداشتيم بنده‌اى سياه بوده است . \"\r\nاين حكايت اغراق‌آميز نشان ميدهد كه عبد الله با رفتار خويش چنان كينه كسان را برانگيخته بود كه رفتار بد او را موضوع افسانه‌ها كردند .\r\n\r\nزيادة اللّه اول 201 - 223\r\nزيادة الله كه دوران حكومتش از همه اغلبيان درازتر بود چون برادر خويش مردى ستم‌پيشه بود . بدوران او فتنه‌ها بود و كوششها كرد تا جزيره ساردنى را بگشايد . جزيره سيسيل را بگشود و بقلمرو اسلام آورد . زيادة الله شش سال به آرامش حكومت كرد تا بسال 207 زياد بن سهل معروب بابن سيسيلى بر او بشوريد اما شكست خورد و با ياران خويش فرارى شد . سال بعد منصور بن نصير طنبذى سر برداشت و زيادة الله سپاهى بفرماندهى محمد بن حمزه بدفع او فرستاد كه از منصور شكست خورد و دو تن از خويشان زيادة الله نيز كشته شدند و او بار ديگر وزير خود اغلب بن عبد الله را با سپاه بسيار فرستاد و سپاه را بدرقه كرد و فرمانده سپاه را تهديد كرد كه اگر شكست خوردند يا منصور از چنگشان گريخت خون همه را ميريزد اين تهديد مايه فيروزى نشد اما شكست‌خوردگان كه از عاقبت خويش بيمناك بودند به عباسيه بازنگشتند و از اطاعت بدر رفتند و به منصور پيوستند و چند شهر را بگرفتند .\r\nبار ديگر كار تونس به آشوب كشيد و نزديك بود رشته از دست زيادة الله بدر رود كه با خشونت و ستم همه را آزرده بود خطر منصور بزرگ شد و رو سوى قيروان كرد و شهر را محاصره كرد زيادة الله در چند جنگ او را بشكست و بعقب‌نشينى وادار كرد .\r\nميخواست مردم قيروان را مجازات كند اما خيرانديشان پندش دادند آنگاه برادرزاده\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nخود محمد بن عبد الله اغلب را به شهر سبيبه فرستاد كه شكستى رسوا خورد و اين شكست منصور را جسور كرد و بار ديگر قيروان را محاصره كرد و زيادة الله را كه دولتش بضعف ميرفت و فقط بر چند شهر تونس تسلط داشت به سختى نگران كرد . فتنه منصور از سال 209 تا 211 دوام داشت و عاقبت در نتيجه اختلافى كه ميان منصور و سردار وى عامر بن نافع رخ داد نيروى وى بشكست و فرارى شد و فتنه او كه نزديك بود دولت اغلبيان را منقرض كند از پيش برخاست .\r\n\r\nفتح جزيره سيسيل\r\nجزيره سيسيل بسال 212 بدوران خلافت مأمون بدست زيادة - الله گشوده شد . مسلمانان از روزگار معاويه براى فتح اين جزيره كوشش آغاز كردند و عبد الله بن قيس فزارى از جانب معاوية بن خديج ولايتدار افريقيه مأمور فتح آنجا شد اما كارى نساخت و مسلمانان بر سيسيل دست نيافتند . نويرى گويد كه محمد بن ادريس انصارى بدوران يزيد بن عبد الملك سيسيل را بگشود و غنائم فراوان گرفت و از پس او بشر بن صفوان كلبى در ايام هشام بن عبد المالك بسال 109 بگشودن آن رفت و نيز حبيب بن ابى عبيده بسال 122 سر فتح آن داشت و بر سيراكوز كه در كناره شرقى جزيره است تسلط يافت و با غنائم بسيار به افريقيه برگشت . از آن پس عبد الرحمن بسال 130 بفتح جزيره رفت اما تا دوران اغلبيان قدرت مسلمانان در آنجا استقرار نيافت .\r\nقضيه فتح سيسيل چنان بود كه امپراطور روم شرقى قسطنطنين نامى را ولايت سيسيل داد و وى يكى از كسان خويش را بنام يوفيموس با چند كس بغارت سواحل افريقيه فرستاد امپراطور از اين كار خشمگين شد كه شنيد راهبه‌اى را از يكى از ديرهاى ساحلى ربوده‌اند و قسطنطنين كه از خشم امپراطور بيمناك بود بسيراكوز گريخت و بر حاكم جزيره بشوريد و چون از تعقيب امپراطور هراسان بود و توان مقاومت او نداشت بزيادة الله امير تونس توسل جست و فتح سيسيل را در نظر وى آسان وانمود وى نيز سپاهى با صد كشتى بفرماندهى\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nاسد بن فرات قاضى قيروان بسيسيل فرستاد .\r\nچون سپاه تونس به سيسيل رسيد جنگ ميان مسلمانان بهمدستى يوفيموس با حاكم جزيره درگرفت و حاكم رومى جزيره شكست خورد . مسلمانان در پيكار جزيره رنج فراوان بردند و در چند جنگ شكست خوردند و اسد بن فرات سردار ايشان در محاصره سيراكوز بقتل رسيد كه محمد بن ابى الجوارى را سردار خويش كردند .\r\nيوفيموس نيز خيانت كرد كه او را بكشتند و با وجود توفيقهاى نخستين پيشروى در جزيره ميسرشان نشد تا يكدسته كشتى كه از آندلس بفرماندهى توغلوش بجنگ روميان ميرفت به آنجا رسيد و مسلمانان بكمك آن بر بعضى شهرهاى جزيره تسلط يافتند اما به ترك آن ناچار شدند كه و با در ايشان افتاد و فرمانده اندلسى و بسيارى از مسلمانان بمردند و اندلسيان راه ديار خويش گرفتند و اين بسال 215 بود .\r\nمحاصره شهر پالرم دو سال طول كشيد تا بسال 216 گشوده شد بسال 219 مسلمانان سوى قصريانه رفتند اما بر آن تسلط نتوانستند يافت و ناچار سوى شهرهاى ديگر رفتند و همچنان در جزيره ببودند تا بسال 223 زيادة الله بمرد و مسلمانان با همه مددى كه پيوسته از تونس ميرسيد بر همه جزيره تسلط نيافته بودند آخرين محلى كه به تصرف مسلمانان در آمد سيراكوز بود كه بدوران ابراهيم اغلبى بسال 264 گشوده شد .\r\n\r\nمحمد اول 226 - 242\r\nچون زيادة الله بمرد برادرش ابو عقال كه سومين فرزند ابراهيم بن اغلب بود امارت يافت . ابو عقال رفتارى نكوتر از دو برادر داشت به عاملان خويش عطاياى فراوان داد و دستشانرا از رعيت كوتاه كرد و شراب را در قيروان ممنوع كرد و خريدار و فروشنده آن را مجازات داد . بدوران وى جز آن فتنه كه بربران كردند و بدست عيسى بن ريعان ازدى آرام شد حادثه مهمى نبود . ابو عقال بسال 226 در 53 سالگى بمرد و ابو العباس محمد اول بجايش نشست .\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nدوران امارت ابو العباس ( 226 - 242 ) كه از همه اغلبيان درازتر بود حوادث بسيار داشت و مهمتر از همه آن بود كه برادرش احمد قدرت امارت را از او بگرفت و عنوانى براى او بيش نگذاشت و اين تا چند سال دوام داشت ، عاقبت احمد را بگرفت و بزندان كرد و هنوز از فتنه برادر فراغت نيافته بود كه سالم بن غليون از زاب بشوريد كه محمد او را از آن ولايت عزل كرده بود و راه مخالفت رفت و قصد قيروان كرد . محمد به پيكار او رفت و نيرويش را بشكست و او را بكشت ، و هم بسال 224 عمرو بن سليم تجيبى قيام كرد و فتنه او دو سال دوام داشت ، محمد نيرويش را بشكست و او را بكشت و شهر تونس را از كسانش پس گرفت . و چون از اين فتنه فراغت يافت نيروئى براى استيلا بر جزيره سيسيل فراهم كرد و به اين پيكار عنوان جهاد ضد روم داد و عباس بن فضل فزارى را براى ختم كار جزيره فرستاد و او از سال 237 تا 247 بقيه شهرهاى سيسيل بگشود . اما بيشتر شهرهائى را كه گشوده بود بدست روميان رها كرد . پيكار مسلمانان در اين جزيره چنان كه گفته‌اند سيال و غير ثابت بود .\r\nبسال 242 محمد بن اغلب بمرد و از پس وى پسرش ابو ابراهيم امارت يافت چنين بود شمه‌اى از سرگذشت اين دولت كه در قيروان پايه گرفت و نخست بنام استقلال داشت سپس رسما استقلال يافت و از خليفه عباسى در قلمرو وى جز اسمى و سكه‌اى نبود و همچنان ببود تا بسال 296 بدست فاطميان مصر برچيده شد .\r\n\r\nدولت ادريسيان\r\nاز پيش گفتيم كه دو تن از علويان از پيكار فخ جان بدر بردند كه يكيشان ادريس بن عبد الله بود كه دولت ادريسيان را در مراكش پى افكند و آن سرزمين را از قلمرو عباسيان جدا كرد\r\nمؤلف الاستقصا گويد : \" ادريس از فخ جان ببرد و بمصر رفت بريد مصر بدست واضح مولاى صالح بن منصور بود كه به مسكين معروف بود و دل به شيعه‌گرى داشت و چون كار ادريس را بدانست بنهانگاه وى رفت و او را بر اسب بريد\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nبه افريقيه فرستاد . ادريس باقصاى افريقيه رفت و به شهر وليلى فرود آمد و امير آنجا اسحق ابن محمد مقدم وى را گرامى داشت و بربران را بدعوت وى خواند و نسب وى را با پيمبر و آن فضائل كه داشت برشمرد و بكمك او از اطاعت عباسيان بدر رفت و چون رشيد بدانست كه ادريس بكمك واضح تا افريقيه رفته او را بكشت و بر دار كرد .\r\nاسحق بن محمد از قبيله خويش و بسيارى قبايل ديگر براى ادريس بيعت گرفت و كار وى بالا گرفت و بر سرزمين پهناورى كه از مغرب قيروان تا سواحل اقيانوس امتداد دارد تسلط يافت .\r\nهارون كه از خطر ادريس هراسان بود در انديشه بود سپاهى سوى وى فرستد اما اين كار را نكرد كه راهى دراز و سخت بود و يحيى برمكى به دو گفت يكى را بفرستد تا او را بتدبير بكشد هارون رأى او را پسنديد و سليمان بن جرير را كه شماخ لقب داشت و از موالى مهدى بود بفرستاد و نامه‌اى بولايتدار تونس همراه وى كرد تا بتواند از تونس بگذرد و نزد ادريس رود و چون بنزد وى رسيد ادعا كرد كه طبيب است و دل به شيعه - گرى دارد . ادريس مقدم او را پذيرفت و از جمله خاصان خويش كرد كه شماخ فرصت قتل وى را بدست آورد گويند در شيشه‌اى پر از بوى خوش به دو زهر داد ، و هم گويند مسواك زهرآلود به دو داد كه ادريس از ورم لثه و درد دندان نالان بود ، و هم گويند كه انگور مسموم به دو خورانيد بهر حال كار خويش را كرد و فرارى شد و نزد ابراهيم بن اغلب رفت و وى را از ماجرا خبر داد و از دنبال او خبر مرگ ادريس رسيد و ابراهيم يهارون نوشت و او بريد مصر را به شماخ داد .\r\n\r\nادريس دوم 177 - 213\r\nاز پس مرگ ادريس كنيز وى باردار بود و يارانش منتظر ماندند تا دو ماه بعد پسرى بزاد و نام وى را ادريس كردند . در واقع بنيانگزار دولت ادريسيان او را بايد شمرد و چون ادريس دوم يازده ساله شد بربران در ربيع الاول 188 در شهر وليلى با او\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nبيعت كردند . در آن روز نخست خطبه‌اى خواند و چون از منبر فرود آمد مردم دستش را ببوسيدند و بيعت كردند آنگاه همه قبائل مراكش به بيعت او درآمدند .\r\nبسال 192 ادريس دوم شهر فاس را بنيان نهاد و يك ساله بناى آن را بپايان برد و پايتخت خويش كرد .\r\nهمت ادريس همه متوجه پيكار خارجيان صفرى بود كه نيروى ايشانرا بشكست و از آن پس سكه بنام خويش زد . وفات ادريس بسال 213 در سى و شش سالگى بود . از پس او محمد بن ادريس امارت يافت و بدوران وى اميران ادريسى راه اختلاف رفتند و عيسى ابن ادريس در شهر آزمور قيام كرد و كسان را به بيعت خويش خواند محمد از قاسم برادر خويش كه ولايت طنجه داشت كمك خواست اما او دريغ كرد از برادر ديگر خويش عمر كه ولايت تكساس داشت كمك خواست و او بجان پذيرفت و با سپاهى از بربران به پيكار عيسى رفت و او را بشكست و فرارى كرد آنگاه وى را عامل برادر خويش كرد و بجنگ قاسم فرستاد و او بر طنجه هجوم برد و قاسم را فرارى كرد و همه ولايت بگرفت .\r\nمحمد بسال 221 بمرد و على بن محمد پسرش امارت يافت . هنگام امارت نه ساله بود و حيدره لقب داشت چنان كه ميدانيم اين لقب از على بن ابيطالب بود .\r\nمورخان از حوادث دولت على بن محمد چيزى نگفته‌اند . وى بسال 234 بمرد و يحيى بن محمد برادرش امارت يافت كه ابن خلدون درباره او گويد : \" يحيى امارت را قبضه كرد و قدرت وى بزرگ شد و دولتش عظمت يافت و آثار دوران وى نيكو بود كه فاس آبادانى بسيار يافت و حمامها در آن بساختند و سراهاى بازرگانى پى افكندند و بيرون شهر باغستانها كردند و مردم از نقاط دور رو سوى آن كردند . \"\r\n\r\nروابط عباسيان با اندلس\r\nبعد از سقوط دولت امويان ، اندلس از تسلط عباسيان بيرون شد .\r\nدر آنجا نيز مثل بيشتر بلاد اختلاف مصرى و يمانى در ميان بود .\r\nبسال 125 ابو الخطار يمانى بر اندلس تسلط يافت و صمبل بن\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nحاتم كه مصرى بود بر او بشوريد و از ولايتدارى خلع كرد و يكى از مضريان را بولايتدارى رسانيد يمنيان ميخواستند ابو الخطار را بمقام خويش باز برند اختلاف بالا گرفت و اندلس چهار ماه تمام ولايتدار نداشت عاقبت همگى بر ولايتدارى يوسف بن عبد الرحمن فهرى اتفاق كردند كه مضرى بود و بسال 129 ولايت اندلس را به دو دادند و بنا شد يكسال ولايت بدست او باشد و سال بعد كار را بدست يمنيان دهد تا هر كه را خواهند ولايتدار كنند و چون سال بگذشت يمنيان خواستند يكى از خويشتن را بولايت رسانند اما صمبل مقاومت كرد و گروه بسيار از ايشان را بكشت و باز بر ولايت يوسف اتفاق شد و كس بر او اعتراض نكرد تا عبد الرحمن اموى بر اندلس تسلط يافت .\r\nچون دولت اموى سقوط كرد و عباسيان به تعقيب و كشتار ايشان برخاستند يكى از بزرگان اموى عبد الرحمن پسر معاوية بن هشام از چنگ عباسيان به اندلس گريخت و دولت اموى اندلس را بنيان نهاد كه تمدن آن مايه تمدن اروپا شد .\r\nعبد الرحمن درباره فرار خويش چنين گويد : \" چون بر رود ابى فطرس بما امان دادند آنگاه امان را بشكستند و خون ما را هدر كردند و ما خبردار شديم من از مردم دور بودم ، نوميد به خانه رفتم و در صلاح كار خويش انديشه كردم آنگاه از خانه بيرون شدم و بدهكده‌اى بر ساحل فرات رفتم كه درخت و آبى داشت يكروز كه در آنجا نشسته بودم پسرم سليمان كه چهار ساله بود جلو من بازى ميكرد ناگهان از نزد من بيرون شد و گريه‌كنان و هراسان بازگشت . من او را از خود دور ميكردم و او به من ميچسبيد برون شدم تا بنگرم چيست ديدم كه ترس دهكده را گرفته و بيرقهاى سياه همه جا آويخته است و برادر كوچكترم ميگويد فرار كنيم فرار كنيم كه اين بيرقهاى سياه‌پوشان است . دينارى چند كه داشتم با خود برداشتم و با برادرم فرارى شديم و ديگر برادران را از مقصد خويش خبردار كردم و گفتم غلام من بدر را بدنبالم بفرستند سواران دهكده\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nرا محاصره كرده بودند اما اثرى از من نيافته بودند . به نزديكى از آشنايان رفتم و از او خواستم تا مركب و لوازم براى ما بخرد وى به عامل محل خبر داد و سواران بدستگيرى من آمدند ما بيرون شديم و بقدم ميدويديم و سواران ما را ميديدند تا به بستانهاى كنار فرات شديم ، سواران زودتر از ما بفرات رسيدند و ما شناكنان بفرات افتاديم من رهائى يافتم و سواران بانگ ميزدند و ما را امان ميدادند اما من سر بازگشت نداشتم ولى برادرم در نيمه راه از شنا بازماند و باعتماد امان سوى ايشان بازگشت كه همانجا خونش را ريختند و من او را ميديدم كه جان ميداد در اينوقت سيزده ساله بود كه مصيبت وى را بديدم آنگاه برفتم و در مردابى نهان شدم تا تعاقب سبك شد و بيرون شدم و راه افريقيه گرفتم تا بتونس رسيدم . \"\r\nعبد الرحمن در راه وصول باندلس مشكلات بسيار ديد كه عبد الرحمن بن حبيب فهرى ولايتدار تونس و ابو يوسف فهرى امير اندلس باصرار در جستجوى وى بودند و او به بربران مكناسه پناه برد و از ايشان محنت بسيار ديد و سوى قبيله زناته رفت و از ايشان نكوئى ديد . گويند وى در نزاوه بنزد اقوام خويش رفت و از آنجا با امويان اندلس مكاتبه كرد و ايشانرا بكمك خويش خواند و وعده‌هاى دلفريب داد و اين همه را بكمك غلام خويش بدر كرد عبد الرحمن از آن آشفتگى و قحط كه در نتيجه اختلافها در اندلس بود بدقت بهره‌بردارى كرد و اختلاف يمنى و مضرى را دامن زد و بسال 138 وارد اندلس شد قبايل يمنى را كه كينه يوسف فهرى را بدل داشتند مايل خويش كرد و شهرهاى اندلس را يكى پس از ديگرى بگرفت تا به قرطبه رسيد و نفوذ يوسف فهرى ولايتدار اندلس را درهم شكست . منصور عباسى كه از جانب عبد الرحمن بيمناك بود براى نابود كردنش هميكوشيد . ابن اثير ضمن سخن از حوادث سال 146 گويد :\r\n\" در اين سال علاء بن مغيث يحصبى از تونس بيكى از شهرهاى اندلس رفت و سياه پوشيد و دعوت عباسى كرد و بنام منصور خطبه خواند و جمعى فراوان بر او فراهم آمد\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nو امير عبد الرحمن اموى به پيكار او برون شد و در ناحيه اشبيليه روبرو شدند و روزى چند بجنگيدند كه علاء و يارانش فرار كردند و هفت هزار كس از ياران او مقتول شدند علاء نيز در معركه كشته شد و عبد الرحمن بازرگانان را گفت تا سروى و مشاهير يارانش را بقيروان ببرند و پنهانى ببازار افكنند . چنين كردند و بعضى سرها را نيز به مكه بردند و هنگامى كه منصور به مكه بود سرها بدانجا رسيد و پرچم سياه با نامه‌اى كه منصور براى علاء نوشته بود همراه آن بود .\r\nجدائى اندلس از دولت عباسيان مايه ضعف ايشان بود اما منصور با همه كوششها كه كرد نتوانست قدرت خويش را بر آن ديار استقرار دهد و بناچار از در ملايمت درآمد و رسولان بنزد عبد الرحمن فرستاد و بارها از تدبير و كاردانى و ثبات وى با شيفتگى ياد ميكرد كه مردى فرارى اين دولت بزرگ را در آن ديار دوردست پى افكند . روزى منصور بياران خويش گفت : بگوئيد باز قريش كيست ؟\r\nگفتند : خليقه است كه ملك را آرام كرد و فتنه‌ها را به آرامش برد و دردها را از ريشه برآورد و دشمن را نابود كرد .\r\nگفت : درست نگفتيد .\r\nگفتند : معاويه بود .\r\nگفت : نه .\r\nگفتند : عبد الملك مروان بود .\r\nگفت : او هم نبود .\r\nگفتند : پس كه بود .\r\nگفت : عبد الرحمن بن معاويه كه دريا سپرد و بيابانها نورديد و تنها بكشورى بيگانه شد و شهرها بگشود و سپاهها فراهم كرد و ديوانها پديد كرد و با حسن تدبير دولتى را پايه گذاشت . معاويه بر مركبى كه عمر و عثمان رام كرده بودند نشست . عبد الملك بيعت\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nفراهم داشت و من بكوشش ديگران و جمع شيعيان توفيق يافتم اما عبد الرحمن تنها بود و هرچه كرد به رأى و همت خويش كرد .\r\nوقتى منصور از مسالمت كارى نساخت به پپين پادشاه فرنگ متوسل شد تا از او بر ضد عبد الرحمن كمك گيرد و فرستادگان بدربار او روان كرد كه سالى چند در آنجا مقيم بودند و با فرستادگان وى بنزد منصور بازآمدند و باز بدربار پپين رفتند و براى وى هديه‌هاى گرانبها بردند اما اين گفتگوها ثمرى نداشت جز آنكه عبد الرحمن از هجوم فرنگيان بكشور خويش بيمناك شد و هرگز بصدد جنگ عباسيان نيفتاد بنا بر اين منصور در مانور سياسى خويش به نسبت زياد توفيق يافت و سياست عباسيان را درباره اندلس پايه نهاد .\r\nبدوران مهدى همه دولتها از عباسيان حساب ميبردند كه اين دولت بنهايت قدرت و وسعت رسيده بود اما آن اختلاف كه ميان خليفه بغداد و اندلس بود مايه اضطراب بغداد بود كه مهدى چون پدر قدرت امويان اندلس را بديده حسد مينگريست و ميخواست اين دولت را از ميان بردارد اما لشگركشى به آن دياد ميسر نبود كه راه دراز بود و گذر دادن سپاه از صحراهاى آفريقا كارى دشوار مينمود و هم قوت عبد الرحمن اموى به حساب بود كه وى در انديشه بود ديار شام را از امويان بگيرد و اگر اوضاع اندلس اجازه ميداد بدينكار اقدام كرده بود بدينجهت دو خليفه در بغداد و اندلس بدشمنى و كينه قانع شدند و كوشش عملى بر ضد همديگر كمتر كردند . ابن اثير گويد : \" مهدى عبد الرحمن بن حبيب فهرى را باندلس فرستاد و او از آفريقا گذشت دريا را پيمود و بسليمان بن يقطان كه ولايت بارسلن داشت نامه نوشت و او را باطاعت خليفه بغداد خواند اما سليمان دعوت وى را نپذيرفت و فهرى خشمگين با گروهى از بربران به قلمرو او هجوم برد اما سليمان ويرا بشكست و عبد الرحمن باقيمانده نيروى وى را تار و مار كرد و كشتيهاى او را بسوخت كه فرار نتواند كرد فهرى در ناحيه والانس موضع گرفت و\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nمحصور شد اما مقاومتى سخت كرد و ترس وى بدلها افتاد و عبد الرحمن هزار دينار جايزه براى سرش معين كرد و يكى از بربران ويرا بكشت و سرش را به نزد خليفه اندلس برد .\r\nبدينگونه سياست مهدى كه ميخواست اندلس را به قلمرو عباسيان باز آرد بشكست انجاميد .\r\nعبد الرحمن در قرطبه مستقر شد و قصر و مسجد بساخت و نام عباسيان را از خطبه برداشت و شوكت بنى مروان را كه از مشرق برافتاده بود در مغرب تازه كرد و شورشيانى كه در هر ناحيه فراوان بودند به دو پيوستند . وى مردى عدالت پيشه بود ، بشكايتها ميرسيد و داد ضعيف را از قوى ميگرفت و چون وقت غذا ميرسيد كسان و مراجعان را كه بدربار وى آمده بودند بر خوان مينشاند .\r\nعبد الرحمن سى و سه سال در اندلس حكومت كرد و بسال 172 بمرد . دوازده فرزند داشت كه از آن جمله يازده پسر بود حكومت وى بدوران منصور و مهدى و هادى و هارون عباسى بود .\r\n\r\nحشام و حكم اول\r\nهشام اول جانشين عبد الرحمن شد كه او را وليعهد كرده بود مادر هشام كنيزى بود حلل نام . عبد الرحمن در زندگى خويش ولايت مارده را به دو داده بود و رموز حكومت را به وى آموخته بود كه بلياقت وى اعتمادى داشت . مؤلف نفح الطيب هشام را به عدالت و رسيدگى به كار كسان همسنگ عمر بن عبد العزيز مىكند وى فقيهان را تقرب داد كه بدوران وى مقام و نفوذى بزرگ يافتند . معروفترين فقيه عصر وى يحياى ليثى از بربران بود كه بطلب علم از اندلس بمشرق رفت و از مالك بن انس علم آموخت و كتاب موطاء را از او روايت كرد و رياست فقه و حديث يافت .\r\nهشام در كار كشوردارى دقيق بود ، معتمدان خويشرا بولايتها ميفرستاد تا درباره روش عاملان وى تحقيق كنند و چون خبر مييافت كه يكى ستمى كرده بعزل وى ميپرداخت\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nو انصاف مظلوم ميداد براى هر شهر نگهبانى معين كرد تا باختلافات و جرائم برسد .\r\nفرمان داده بود از نيكمردانى كه بىعذر موجه به مسجد نميشدند همانند بدكاران غرامت بگيرند . مردى ملايم بود عيادت بيماران ميكرد و در آن پيكارها كه با مسيحيان شمال كرد همه جا فرماندهى سپاه را به عهده داشت ، مردم او را مهربان و دادگر عنوان داده بودند . مردى پارسا و پرهيزگار بود و همه دوران خويشرا صرف اصلاح بلاد و رفاه عامه كرد . شهر قرطبه را رونق داد و ساختمانهاى مجلل و باغستانهاى نزهت‌زا در آنجا پديد كرد و پلى را كه بدوران امويان عامل عمر عبد العزيز بر وادى الكبير ساخته بود و به ويرانى رفته بود از نو بساخت و هم مسجدى را كه عبد الرحمن پى افكنده بود بپايان برد و در اطراف ولايت مسجدهاى بسيار ساخت . زبان عربى را رواج داد تا آنجا كه يهودان نيز در مدارس خويش عربى ياد ميدادند . تواضع وى چنان بود كه در خيابان‌هاى قرطبه پياده رفتى و با مردم بياميختى بخويشتن بشكايت‌ها رسيدى و مردگان را تشييع كردى .\r\nهشام بسال 180 از پس هفت يا هشت سال حكومت بمرد ، بگفته مقرى \" وى اهل خير و صلاح بود و جهاد بسيار كرد \"\r\nاز پس هشام ، حكم اول به ولايت رسيد . روش وى با پدر اختلاف بسيار داشت كه فقيهان را از دخالت در امور دولت دور كرد و گفت كار ايشان بجز انجام مراسم دين و قضا نيست و اينگروه بجنبيدند و هشام را لعن كردند و مردم را بشورش خواندند و چون حكم نگهبانان خاص از غلامان مزدور گرفت كينه ايشان سختتر شد و تباهى در راهها افتاد و آن گروه از مردم اندلس كه بمسلمانى رو كرده بودند در قرطبه و طليطله شورش فقيهان شهر را كه يحيى ليثى و طالوت فقيه علمدار آن بودند نيرو دادند و حكم را از ولايتدارى بينداختند و با يكى از خاندان وى بيعت كردند و اين كار در ناحيه غربى قرطبه انجام شد حكم پايمردى كرد و در پيكار شورشيان فيروز شد و تيغ در ايشان نهاد\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nو خانه‌ها و مسجدهايشان را ويران كرد و باقيمانده شورشيان بفاس و اسكندريه گريختند و چون بسيار شدند در آنجا تباهى كردند و عبد الله بن طاهر ولايتدار مصر بفرمان مأمون برايشان تاخت و مغلوبشان كرد و اجازه داد تا بجزيره كرت روند و همچنان ببودند تا از پس مدتها كه فرنگان آن جزيره را بگرفتند .\r\nمقرى درباره پيكار \" دره سنگى \" كه بدوران حكم بود حكايتى جالب آورده كه عباس شاعر به آن دره رفته بود و شنيد كه زنى بانگ‌زنان ميگويد اى حكم ما را رها كردى كه دشمنان بما تاختند و زنان را بيوه كردند و كودكان را يتيم كردند عباس از او پرسيد كه شكايتش چيست گفت با كسان از صحرا ميآمديم دشمن بما تاخت و همه را بكشت يا اسير كرد . عباس قصيده‌اى ساخت و اين حادثه را باشارت در آن درج كرد و چون نزد حكم بازگشت قصيده را بر او خواند . حكم فرمان جهاد داد و سه روز بعد با سپاهى بدره سنگى شد و عباس شاعر را نيز بهمراه داشت از محل اسيران پرسيد و جنگ انداخت و قلعه‌ها گشود و ويرانى بسيار كرد و مردم فراوان بكشت آنگاه بدره بازگشت و در آنجا همه اسيران را گردن زد و كس فرستاد تا آن زن را بياوردند و بعباس گفت از او بپرس آيا حكم به فريادش رسيد و آن زن گفت دلها خنك شد و دشمن سركوب شد خدايش فيروز دارد و حكم سخت خوشدل شد .\r\nبدوران حكم دو عموى وى قيام كردند و طليطله ( تولدو ) و بلنسيه ( والانس ) را بگرفتند و يكيشان از شارلمانى كمك خواست اما حكم در پيكارشان فيروز شد و هم ولايتدار بارشولونه ( بارسلن ) كه استوارترين شهر اندلس بود بشوريد و از شارلمانى مدد خواست و حكم سپاهى فرستاد و شهر را پس گرفت .\r\nابن خلدون گويد : حكم نخستين كس بود كه در اندلس سپاه مزدور گرفت و سلاح و وسايل جنگ ذخيره كرد و حشم و حواشى داشت و اسبان بر در خويش نگهداشت و غلامان بسيار فراهم كرد و ايشانرا \" گنگان \" خواند كه عربى گفتن نميتوانستند و شمارشان\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nپنجهزار بود مهمات امور را به كف خويش داشت ، فرستادگان نهانى داشت كه وى را از احوال عامه خبر ميدادند . فقيهان و دانشوران و پارسايان را تقرب داد و پايه قدرت آيندگان را استوار كرد .\r\nشارل مارتل پادشاه فرنگ ميخواست از آن اختلاف كه ميان عباسيان و امويان بود بهره گيرد و با مهدى عباسى نزديك شد تا در بغداد نفوذى بدست آرد و از اين نفوذ بر ضد امپراطور روم شرقى كه رقيب وى بود استفاده كند .\r\nشارلمانى كه پس از او بود ميوه اين سياست را چيد و با هارون الرشيد دوستى كرد روابط هارون با امپراطور فرنگ گرم و دوستانه بود و به عكس با روم شرقى دشمنى بكمال داشت . شارلمانى هيئت سفارتى از دو مسيحى و يك يهودى ببغداد فرستاد كه راه زيارت از ديار فرنگ ببيت المقدس و هم راه تجارت دو كشور را بگشايند و از دانش مشرق چيزى بفرنگ برند ، هارون سر آن داشت كه با وى بر ضد امپراطور روم شرقى و خليفه اندلس هم‌پيمان شود .\r\nاما اين سفارت و نامه‌ها كه در ميانه بود نتيجه مهمى نداد جز آنكه هارون كليد كليساى بيت المقدس را بنزد شارلمانى فرستاد و ميان وى و خليفه بغداد هديه‌ها مبادله شد و مسيحيانى كه به زيارت بيت المقدس ميشدند از حمايت شارلمانى برخوردار بودند و اين قضيه عواقب بزرگ داشت كه شاهان فرنگ حمايت سرزمينهاى مقدس فلسطين را حق خويش دانستند و جنگهاى خونين صليبى كه براى شرق نزديك مصيبتى همانند هائله مغول بود از آنجا مايه گرفت .\r\nاز جمله هديه‌ها كه هارون به شارلمانى فرستاد و در فرنگ مايه شگفت كسان شد فيلى بود كه به اكس لاشاپل پايتخت شارلمانى رسيد و نام آن ابو العباس بود و هم آن ساعت آبى زنگدار كه پنداشتند ابزار جادوست و جز آن از تحفه‌هاى كمياب مشرق چيزها بود كه فرنگان نديده بودند .\r\n\r\n","description":"","footnote":"","page_name":" 210 ","page_number":210},
  {"content":"\r\n\r\n\r\nعبد الرحمن اوسط 206 - 238\r\nحكم بسال 206 از پس بيست و هفت سال حكومت بمرد و عبد الرحمن دوم بجايش نشست . وى در طليطله بسال 176 بزاد و پدر در كار تربيت او دقت فراوان كرد ، علوم شريعت و فلسفه آموخت و اوسط لقب يافت كه عبد الرحمن اول بنيانگزار دولت اندلس بود و دوم عبد الرحمن ناصر بود و دوران او ميان هر دو بود . دوران وى به آرامش گذشت ، خزانه آباد شد و قصرها و گردشگاهها بساخت و آب از كوهستانها بقرطبه آورد و پل‌ها بزد و خيابانهاى شهر را منظم كرد و بر وسعت جامع بيفزود و در بيشتر شهرهاى اندلس مسجدى بنا كرد كه پهلوى آن مدرسه و شفاخانه بود ، راههاى رومى قديم را اصلاح كرد و علوم و ادبيات و فلسفه را رواج داد ، بدوران وى در اندلس دانشوران معتبر پديد آمدند و اندلس بقدرت و ثروت و بسط علم با دولت عباسيان همانند شد .\r\nدربار عبد الرحمن از همه امويان اندلس ابهت بيشتر داشت . درباريان وى از خصائل ممتاز عربى بهره‌ور بودند و اين از بركت زرياب نغمه‌گر بود كه بسال 206 از عراق به اندلس رفت و عبد الرحمن مقدمش را گرامى داشت و نعمت فراوان داد و خانه‌اى بزرگ بخشيد و از خاصان خويش كرد .\r\nبدوران عبد الرحمن و امويان پيش از او اندلسيان در كار دين آزادى داشتند و رسوم خويش را ميگزاشتند و مسيحيان دوشادوش مسلمانان بدفاع از دولت اموى اندلس پيكار ميكردند و منصبهاى بزرگ كشورى و لشگرى مييافتند و بسياريشان برغبت بمسلمانى رو كردند . با وجود اين تساهل كه در كار دين بود بعضى كشيشان در اواخر دوران عبد الرحمن فتنه كردند و مسيحيان نادان بتلقين ايشان ناسزاى پيمبر گفتند و چون به حكم شريعت مجازات اين كار زشت جز كشتن نبود عبد الرحمن بفرمود تا بعضى كشيشان و ديگر مسيحيان را بكشتند . از جمله كشتگان يولوجيوس نامى بود كه داوطلبى مرگ را ميان مسيحيان رواج داد و جوانى توانگر از مردم قرطبه الفارو نام و كشيشى بنام پرفكتوس\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nوى را در اين راه كمك دادند و كشيشان و راهبان حماسه‌جو و زنان ماجراطلب چون فلوراى معروف كه از پدر مسلمان و مادر مسيحىزاده بود مرگجوئى مسيحيان را تقويت كردند و بسيارى از ايشانرا بيهوده بكشتن دادند و اين از عجايب تاريخ است .\r\nاستانلى لينپول گويد : \" مسيحيگرى بدعوتگران خود نميگويد كه به تفنن زجر ديدن و كشته شدن جان خويشرا هدر كنند و تازه مسيحيان اندلس را كسى زجر نميداد و كشتار نميكرد و در انجام رسوم دينشان مانعى نبود . مسلمانان از مسيحيگرى بى خبر نبودند و بفراگرفتن تعليمات آن حاجت نداشتند كه از كتاب مقدس بيشتر از مسيحيان اندلس ميدانستند و نام عيسى را بىصلوات و سلام نميگفتند كه تقدس مسيح و تعظيم نام وى از مقررات اسلام بود . \"\r\nمردان كليسا كه بيم داشتند نهضت مرگجويان مسيحى كه ناسزاى پيمبر را مكرر ميكردند و خون خويش را باصرار هدر ميدادند و از تساهل مسلمانان براى نجات خويش استفاده نميكردند ، بكشتار دامنه‌دار مسيحيان منجر شود انجمنى كردند و قرارى دادند و ناسزاى پيمبر و قرآن را حرام كردند و فتنه آرام شد .\r\nمسيحيان اندلس به عربى سخن ميكردند و كتاب مينوشتند و شعر ميسرودند و عادات و رسوم عرب را فراگرفته بودند . يولوجيوس كشيش به خرده‌گيرى از اين وضع گفته بود : مسيحيان زبان خويش را از ياد برده‌اند و از هزار يكى نيست كه يك كلمه لاتينى را درست تواند نوشت .\r\nبدوران عبد الرحمن آلفونس ولايتدار ليون و بعضى ديگر از مسيحيان بر شمال اندلس هجوم بردند كه عبد الرحمن سپاهها فرستاد و هجوم ايشان را دفع كرد و ديار - شان را بويرانى داد و بپرداخت جزيه وادارشان كرد . قدرت مسلمانان چنان بالا گرفت كه امپراطور روم شرقى بسال 233 فرستادگان باندلس فرستاد كه با عبد الرحمن پيمانى ببندند و هم او را بكشور پدرانش كه بمشرق بود و عباسيان حكومت آن داشتند\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nترغيب كنند و اين سفارت انعكاس پيمانى بود كه شارلمانى و از پس وى لوئى مقدس با عباسيان داشتند . عبد الرحمن مردى دور انديش بود و چون از هجوم فرنگان بر قلمرو خويش بيم داشت با امير ناوار كه در شمال پيرنه بود پيمانى كرد تا اين سرزمين را ميان كشور خويش و ديار فرنگان حايل كند .\r\nعبد الرحمن چنان كه لينپول گويد : مردى نكوذوق و ملايم و آرام بود . چهار كس در او نفوذ فراوان داشتند نغمه‌گرى و فقيهى و زنى و غلامى . نفوذ يحياى فقيه كه بدوران حكم فتنه‌ها كرده بود از همه بيشتر بود و عبد الرحمن سخن او را رد نميكرد . خانم \" طروب \" و \" نصر \" غلام در كار دولت نفوذ بيحساب داشتند و \" زرياب \" نغمه‌گر كه از نفوذ خويش براى رواج هنر استفاده كرد و در كارهاى دولت دخالت چندان نداشت \"\r\nرؤياى فتح اندلس و پيوستن آن بدولت بغداد هميشه در خليفگان عباسى زنده بود . بگفته سيوطى معتصم ميخواست باقصاى افريقيه رود تا آن ديار را كه در قلمرو عباسيان نبود و بدست امويان بود بگيرد صولى از گفته احمد بن خطيب آورده كه معتصم به من گفت آن روز كه امويان كشور يافتند ما دولت نداشتيم اكنون كه قدرت بدست ماست باز اين اموىزاده در اندلس است ببين براى پيكار او چه لازم است و فراهم آوردن وسائل آغاز كرد اما بيماريش سخت شد و درگذشت .\r\n\r\nروم شرقى\r\nجنگ عرب و روم شرقى از آغاز ظهور اسلام پيوسته درگير بود .\r\nسپاه عرب سه بار براى فتح قسطنطنيه كوشش كرد يك بار بدوران عثمان بن عفان خليفه سوم و بار ديگر بدوران معاويه و بار سوم بدوران سليمان بن عبد الملك خليفه اموى . در آخر دوران اموى جنگهاى داخلى نيروى مسلمانان را ضعيف كرده بود و قسطنطنين چهارم امپراطور روم شرقى فرصت را براى حمله‌هاى نامنظم بسرزمينهاى اسلام كه مجاور ديار روم بود غنيمت شمرد .\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nبدوران عباسيان هدف جنگهاى عرب و روم شرقى تغيير يافت كه بيشتر پيكارها را براى ويرانى ديار و كشتار و چپاول ميكردند بخلاف دوران اموى كه پيكارها هدفى روشن داشت و سپاه عرب چشم بگشودن قسطنطنيه عروس درياى سپيد داشت . گوئى تغيير هدف عباسيان از آنجا بود كه مردم شام ، سرزمين مجاور روم شرقى ، در ايام عباسى نيز دل با امويان داشتند تا آنجا كه عبد الرحمن خليفه اموى اندلس چنان كه گفتيم انديشه داشت كه قدرت امويان را در شام تجديد كند و براى وصول به اين هدف به همدلى شاميان تكيه داشت بعلاوه عباسيان بخلاف امويان به نيروى دريائى بىاعتنا بودند و همانند امويان بدرياى سپيد كشتىهاى نيرومند نداشتند كه همه هدفشان جنگهاى ميدان بود و به نيروى زمينى تكيه داشتند .\r\nروميان شرقى بدوران منصور حمله به قلمرو اسلام آغاز كردند و قسطنطنين چهارم بسال 137 در ديار شام جنگ انداخت و جزيره مالت را گرفت و دژهاى آن را بويرانى داد اما سال بعد سپاه عرب جزيره را پس گرفت و دژها را بساخت و پادگانى نيرومند در آنجا نهاد . ابن اثير در حوادث سال 139 گويد : صالح بن على با دو خواهرش ام عيسى و لبابه به پيكار رفت كه زنان نذر كرده بودند اگر دولت بنى اميه سقوط كرد بجهاد برون شوند . هم در اين سال منصور اسيران شهر قاليقلا ( كيلكيه ) و ديگر شهرها را با دادن جزيه از دست روميان آزاد كرد و قاليقلا را آباد كرد و آوارگان را بدانجا پس برد و پادگان نهاد از آن پس تا بسال 146 پيكار نبود كه منصور به شورش محمد نفس زكيه و ابراهيم سرگرم بود .\r\nپيكار عباسيان و روم شرقى همچنان درميگرفت و آرام ميشد تا بسال 155 قسطنطنين چهارم خواستار صلح شد و تعهد كرد سالانه خراجى بپردازد . طبرى از پيكارهاى سال 156 و 157 و 158 كه در سالهاى اخير منصور بود سخن كرده است .\r\nبسال 159 مهدى با سپاهى فراوان به پيكار روميان رفت و تا بردان پيش راند و\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nآنجا را لشكرگاه كرد و عباس بن محمد را با سپاهى پيش فرستاد كه تا آنقره برفتند بسال 161 ثمامة بن وليد فرماندهى پيكار روميان يافت و با سپاه خويش تا دابق برفت و بسپاه روم برخورد كه شمارشان هشتاد هزار بود اما اهميتى نداد كه به قوت و فزونى سپاه خويش اعتماد داشت و روميان را به نزديكى مرعش فرارى كرد اما خيلى زود ورق برگشت و گروهى انبوه از سپاهيان وى كشته شدند . روميان از اين فيروزى نيرو گرفتند و بسال 162 به شهر حدث حمله بردند و آن را بگشودند و حصار شهر را ويران كردند .\r\nمهدى فرماندهى جنگ روميان را به حسن بن قحطبه سردار نامى داد اما وى كارى نساخت و عقب‌نشينى كرد . بسال 163 روميان بحدود دولت عباسى حمله بردند و شهر مرعش را بگرفتند و بسوختند و مهدى بار ديگر سپاهى بفرماندهى حسن بن قحطبه گسيل داشت اما روميان پيش از رسيدن وى بديار خويش رفته بودند اما كمى بعد دوباره حمله آغاز كردند و مهدى با يكصد و پنجاه هزار سپاهى به پيكار برون شد و بغداد را به هادى سپرد و حلب را لشگرگاه كرد و هارون را با سپاه فراوان كه بيشتر بزرگان دولت عباسى از جمله يحيى بن خالد برمكى و عبد الملك بن صالح و عيسى بن موسى و حسن بن قحطبه در آن بودند طلايه‌دار كرد و وى را تا جيحان بدرقه كرد و از شهر مهديه گذشت .\r\nهارون بديار روم راند و تا دژ سمالو پيش رفت و منجنيق نهاد و حصار را ويران كرد و دژ را بگرفت و روميان براى رهائى اسيران بپرداخت غرامت جنگ تن دادند اما ديرى نگذشت كه صلح را بشكستند و حمله بقلمرو عباسيان را از سر گرفتند و مهدى هارون را بجنگ ايشان فرستاد .\r\nبسال 166 مهدى بار ديگر پيكار روميان را آماده شد و يكصد هزار سپاه فراهم كرد و از فرات بگذشت و فرماندهى سپاه را بهارون داد و او تا كناره‌هاى بسفور براند و ملكه ايرينى بيوه ليو چهارم را كه قيم قسطنطنين ششم بود بتعهد نود هزار دينار غرامت سالانه وادار كرد كه ميبايست به دو قسط پرداخت شود و هم روميان متعهد شدند كه\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nبراى سپاه اسلام در راه بازگشت بلدها بگمارند و بازارها به پا دارند و اسيران مسلمان را رها كنند بدينسان براى مدت سه سال صلحى ميان دو طرف برقرار شد . اين پيكار - ها چنان سخت و خطرناك بود كه بعضى مورخان كشتگان روم شرقى را 54000 و اسيران را 5000 بقلم آورده‌اند .\r\nاين فيروزى بزرگ رونق و قدرت دولت مهدى را بيفزود و شاهان بيم او را بدل گرفتند و او رسولان فرستاد و همه را بفرمانبرى خواند و بسياريشان از جمله شاهان كابل و طبرستان و فرغانه و اشر و سنه و سيستان و ترك و تبت و سند و چين و هند دعوت وى را پذيرفتند . دوران مهدى به پيكارهاى مكرر و سخت كه با روميان داشت و در بيشتر پيكارها فيروزى از آن مسلمانان بود امتياز داشت .\r\nوقتى هارون بخلافت نشست همه همت خويش را مصروف آن داشت كه در قلمرو مجاور روم شرقى آرامش برقرار كند و بسال 181 با سپاهى بزرگ برون شد و تا آسياى صغير رفت و در بيشتر پيكارها فيروزى از او بود تا بدروازه قسطنطنيه رسيد و ملكه ايرينى با از در مسالمت درآمد و تعهد غرامت كرد اما نقفور كه پس از او امپراطور روم شرقى شد بسال 187 نامه‌اى بهارون فرستاد و صلح را بشكست و باصرار از هارون خواست تا آن غرامت را كه از ملكه ايرينى گرفته بود باز پس دهد نامه وى چنين بود . از نقفور پادشاه روم بهارون شاه عرب . اما بعد ملكه‌اى كه پيش از من بود ترافيل پنداشت و خويشتن را بمقام پياده برد و از سستى رأى و حماقت زنان از اموال خويش چيزها به تو داد كه شايسته بود تو به او ميدادى اكنون همه آن مال كه از او گرفته‌اى باز پس فرست و خويشتن را از تنبيه برهان و گرنه ميان من و تو جز شمشير نيست \" .\r\nو چون هارون اين نامه را بديد سخت خشمگين شد و حاضران از بيم وى پراكنده شدند و وزير بحيرت شد كه ندانست چه بايد گفت و كرد ، هارون بىدرنگ دوات خواست و بپاسخ امپراطور روم نوشت : \" بنام خدا از هارون امير مؤمنان به نقفور سگ روم\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nنامه ترا ديدم پاسخ آنست كه خواهى ديد نه آنچه خواهى شنيد و السلام \" آنگاه بپيكار بيرون شد و با سپاه فراوان آسياى صغير را درنورديد و از آن پيش كه روميان بمقابله شتابند تا شهر هرقله برفت كه امپراطور روم به فتنه داخلى سرگرم بود و سرعت پيكار او را نداشت . بدينسان غرور امپراطور بشكست و صلحى تازه كرد و پرداخت غرامت را عهده كرد و شاعران در اين باب قصيده‌ها گفتند .\r\nروميان شرقى بسال بعد اين صلح را نيز بشكستند و در جنوب آسياى صغير خاصه در مرعش و طرسوس در قبال مسلمانان فيروزيها يافتند كه هارون سرگرم فتنه‌هاى داخلى بود و چون خاطرش بياسود با يكصد و سى و پنج هزار سپاهى بپيكار روميان شد و صولتشان را بشكست و هرقله و طوانه و شهرهاى ديگر را بگرفت و ده هزار اسير گرفت و بيست هزار سكه طلا غرامت گرفت . طبرى گويد نقفور شرط كرد كه هارون ذو الكلاع و سمالو و دژ سنان را ويران نكند و هارون شرط كرد كه وى شهر هرقله را آباد نكند و سيصد هزار دينار طلا غرامت دهد .\r\nپيكارهاى هارون با روميان همه در آسياى صغير نبود كه به دريا نيز پيكارها داشت بسال 190 عباسيان بجزيره قبرس حمله بردند و شانزده هزار اسير آوردند كه اسقف جزيره از آن جمله بود .\r\nبدوران امين ميان وى و روم شرقى پيكار نبود كه بفتنه برادر خويش سرگرم بود بدوران مأمون پيكار دو دولت از نو آغاز شد و مأمون توماس سقلابى را كه در آسياى صغير بر تيوفيل امپراطور روم شوريده بود بمرد و مال مدد داد كه بنام امپراطور روم تاجگزارى كرد اما اين سياست كارى نساخت . امپراطور روم نيز همين روش گرفت و ديار خويش را پناهگاه پيروان بابك خرمى كرد كه بسال 201 در كوهستانهاى شمال شرقى شوريده بود و بيست و دو سال ياغى عباسيان بود و مذهب اشتراكى را رواج ميداد . اما عاقبت امپراطور روم از اين كار سر خورد و بمأمون پيشنهاد صلح كرد ولى مأمون كه\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nهواى فتح قسطنطنيه داشت پيشنهاد وى را نپذيرفت و بسال 218 به پيكار روم برون شد اما مرگش رسيد و در طرسوس به خاك رفت .\r\nبدوران معتصم روابط عباسيان و روميان از هميشه بدتر بود اما معتصم مردى دور - انديش بود و نخست همت خويش را صرف بابك خرمى كرد و امپراطور روم شرقى فرصت را غنيمت شمرد و به زبطره حمله برد و شهر را بسوخت و همه مسلمانان آنجا را باسيرى گرفت اين كار را به مدد بابك ميكرد كه نيروى عباسيان را از او منصرف كند . در اين پيكار تيوفيل يكصد هزار سپاه داشت زنان مسلمان را اسير كرد و مسلمانان را گوش و بينى بريد و نيروى سرحدى شام و جزيره بمقابله او شتافت .\r\nابن اثير گويد چون پادشاه روم بيامد و در ديار اسلام كرد آنچه كرد خبر به معتصم رسيد و سخت بهيجان آمد كه شنيد زنى هاشمىنژاد وقتى كه روميانش به اسيرى مى بردند بانگ زده بود اى معتصم بفرياد برس و او بر تخت خويش بانگ زد آمدم و در دم به پا - خاست و فرمان حاضر باش داد و بر اسب نشست . در اين هنگام معتصم از فتنه بابك آسوده بود و بىتأمل با سپاهى فراوان تا آنقره راند و امپراطور روم شرقى را هزيمت كرد و شهر را بگرفت و مصمم شد عموريه را كه زادگاه تئوفيل بود به ويرانى دهد از اينرو بر كنار دجله اردوگاه كرد در اين سفر نخبه سرداران وى چون افشين و اشناس و بغاى بزرگ و عجيف بن عنبسه و محمد بن ابراهيم همراه بودند بگفته بعضى مورخان سپاه معتصم پانصد هزار بود و بعضى ديگر دويست هزار گفته‌اند . معتصم با سپاه تا عموريه رفت و شهر را محاصره كرد و مردم بكشت چندان كه گويند سى هزار كس در اين غائله كشته شد ، غارت و ويرانى بسيار كرد و چهار روز تمام شهر را بسوختن داد و بزرگان شهر جان خويش را بمال بسيار بخريدند و چون معتصم از اين فيروزى بزرگ ببغداد بازگشت استقبالى بزرگ از او كردند و ابو تمام طائى شاعر معروف قصيده بزرگ خويش را در ستايش وى گفت كه معروفترين قصايد عرب بدوران اسلام است و چنين\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nآغاز مىشود \" السيف اصدق انباء من الكتب \" .\r\n\r\nهندوستان\r\nحمله مسلمانان بهندوستان بدوران قديم ميرسيد كه مسلمانان پانزده سال پس از وفات پيمبر سپاه براى گشودن هند فرستادند و همچنان تا قرنها بعد سيل عرب به آن ديار روان بود كه بعضى شان در هندوستان استقرار يافتند و دولتها بساختند كه در پيشرفت تمدن اسلامى مؤثر بود .\r\nبدوران معاويه مهلب بن ابى صفره بسال 44 به پيكار سند رفت و سرزمينهاى ميان كابل و مولتان را بگرفت . از آن پس مسلمانان در ديار هند فيروزيها يافتند و بوقان و قيقان و ديبل را بگرفتند و محمد بن قاسم در آن سرزمين پيش راند تا برود سند رسيد كه در انروزگار رود مهران نام داشت . در آنجا داهر پادشاه سند كه سپاهيانش بر پشت فيلان جنگ ميكردند بمقابله آمد و جنگى سخت بود كه داهر بشكست و يارانش فرارى شدند .\r\nو چون دولت بعباسيان رسيد ابو جعفر منصور ، هشام بن عمر و تغلبى را ولايتدار سند كرد كه بدوران وى كشمير كه از فرمان مسلمانان بدر رفته بود گشوده شد و بتخانه آن ويران شد و بجاى آن مسجدى ساختند . بلاذرى گويد \" بت مولتان بتى بزرگ بود كه از همه جا مال فراوان هديه آن ميكردند و نذرها ميدادند و مردم سند به زيارت آن ميشدند و طواف ميبردند و موى سر و ريش ميستردند و ميپنداشتند در آنجا بتى هست كه به شكل ايوب پيمبر است . \" مولتان در ديار پنجاب زيارتگاه هندوان است .\r\nياقوت گويد در آنجا بتى هست كه هندوان تعظيم ان كنند و از ديار دور به زيارت آيند و هر سال مال گزاف بتقرب هديه كنند كه بر خادمان آن خرج شود و مولتان را بنام اين بت كرده‌اند . پيكر بت را بچرم پوشانيده‌اند كه جز ديدگانش نمايان نيست و بجاى دو چشم دو گوهر دارد و بر سر تاج زر دارد و بر تختى نشسته و دو دست بر رانها\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nنهاده . مردم عرب مولتان را خانه طلا نام داده‌اند كه در آغاز اسلام گشوده شد و مسلمانان كه به تنگنا بودند طلاى بسيار در آنجا بدست آوردند و گشايش يافتند .\r\nبدوران مهدى بسال 159 مسلمانان بجهاد هند شدند و شهر باربد را بحصار افكندند و بمنجنيق زدند و بگشودند و مجسمه بودا را سوختند اما سپاه عباسيان در اين سفر آسيب سخت ديد كه و با در ايشان افتاد و بيش از هزار كس بمرد و طوفان كشتى - هايشان را در خليج فارس بشكست و بسيار كس غرق شد .\r\nبدوران مأمون پيشرفت مسلمانان در هند ادامه داشت . در ايام معتصم نفوذ اسلام در همه ديار ميان كابل و كشمير و مولتان بسط يافت . بلاذرى گويد : شهر عيسفان ميان كشمير و ملتان پادشاهى خردمند داشت . مردم شهر بتى داشتند كه خانه‌اى بر آن ساخته بودند . پسر پادشاه بيمار شد و خادمان بتخانه را بخواست و گفت از بت بخواهيد تا پسر مرا شفا دهد . بتداران ساعتى برفتند و بيامدند و گفتند از او خواستيم و دعاى ما را پذيرفت اما چيزى نگذشت كه پسر بمرد و پادشاه بتخانه را ويران كرد و بت را بشكست و خادمان را بكشت و گروهى از بازرگانان مسلمانان را خواست كه توحيد بر او عرضه كردند كه بگفت و مسلمان شد و اين بدوران معتصم بود .\r\n\r\n","description":"","footnote":"","page_name":" 220 ","page_number":220},
  {"content":"\r\n\r\n\r\nسازمان دولت\r\n\r\n","description":"","footnote":"","page_name":" 221 ","page_number":221},
  {"content":"\r\n\r\n\r\nخلافت\r\nسازمانى كه دولت عباسى بدوران اول بدست منصور پايه نهاد از سازمان قديم ايران كه از دوران خشايارشا معمول بود اقتباس شد و عباسيان در كار حكومت خويش بر روش ساسانيان ميرفتند نگفته پيداست كه در دولت عباسى سازمان خلافت تغيير يافت كه اين دولت از نيروى پارسيان مايه ميگرفت و اينان كينه امويان داشتند كه چرا مردم غير عرب را بر خلاف قرآن و سنت در حقوق سياسى و نظامى با عرب برابر نميكردند .\r\nعباسيان چون امويان جانشينى را به فرزند خويش ميدادند ، ايرانيان نيز پيروان نظريه تقدس سلطنت بودند كه به پندار ايشان هر كه بىنسب خاندان سلطنت قدرت را بدست گيرد حق ديگرى را غصب كرده است . به نظر ايشان خليفه عباسى بارادهء خدا نه اراده مردم حكومت ميكرد ابو جعفر منصور نيز گفته بود : \" من مظهر قدرت خدا در زمينم . \" و اين با وضع خلافت بدوران خليفگان اول كه قدرتشان مايه از مردم ميگرفت اختلاف بسيار داشت . ابو بكر از پس تصدى خلافت گفته بود \" اگر نكو كردم ياريم كنيد و اگر بد كردم بصلاحم بازآيد \" . و هم عمر بن عبد العزيز گفته بود :\r\n\" من از هيچكس بهتر نيستم فقط بار من از شما سنگين‌تر است . \"\r\nعباسيان حق دولت خويشرا بر اين پايه نهاده بودند كه ارث از خاندان پيمبر مىبرند و خلافت را با يك قسم دولت تيوكراسى كه نفوذ و قدرت آن خاص پيشوايان دين است\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nهمراه داشتند و دولت خويش را از دولت امويان ممتاز ميدانستند كه قدرت امويان اساس دينى نداشت ، اين امتياز را كه پايه حق ايشان بود بدقت حفظ ميكردند و نميخواستند فقط پادشاهان ساده باشند بلكه مصر بودند دولتشان پايه دينى داشته باشد كه از پيش ، مسلمانان پرهيزگار امويان را دنياپرستان ميشمردند كه بدربار دمشق و آن قصرها كه بصحرا داشتند رسوم قديم عرب را تجديد كرده بودند اما دولت عباسى به رسوم و آداب دين پاىبند بود .\r\nسيد امير على گويد : \" وضع دولت عباسيان تا بدوران رشيد استبداد مطلق بود و رجال دولت و بزرگان خاندان عباسى كه به ظاهر مشاوران غير رسمى دولت بودند در كارها اثرى نداشتند كه همه قدرت بدست خليفه بود و همه دستور امور دولت از او صادر ميشد . \"\r\nدر نتيجه آن دلبستگى كه خليفگان عباسى به پارسيان داشتند بدوران ايشان سازمان دولت چون سازمان دولت پارسى بدوران ساسانيان بود . پالمر گويد : \" بدوران عباسيان كه قيام دولتشان مديون پارسيان بود طبعا انديشه‌هاى پارسى نفوذ يافت وزير پارسىنژاد در راس دولت بود و خلافت سازمانى چون امپراطورى ساسانيان داشت خليفه از رعيت روى بپوشيد و وزير و جلاد گرفت و هاله قدس و مهابت اطراف وى پديد آمد . رسوم پارسى بدربار بغداد نفوذ كرد ، نوروز و مهرگان عيدهاى كهن پارسى را جشن گرفتند و خليفه عباسى رسم خسروان گرفت و عظمت و جلال ايشان را تقليد كرد ، هر كه نزد خليفه ميشد كمر خم ميكرد و نزد وى زمين را بوسه ميزد و چون نزديك ميشد روى خليفه را ميبوسيد البته جز بزرگان دولت كمتر كسى به اين افتخار ميرسيد . \"\r\nدكتر سنهورى درباره سازمان دولت اسلام بدوران اول عباسى و نفوذ پارسيان در دستگاه عباسيان گويد : \" دولت اسلامى ، سلطنت موروثى استبدادى شد . رسم وليعهدى براى آن بود كه خلافت را در خاندان عباس محفوظ دارد و ابهت خليفگان\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nرا بيفزايد و سادگى عربى كه در دولت اموى بود از ميان رفت . ميان دولت اموى و عباسى تفاوت ديگر نيز بود كه بدوران اموى قدرت بدست عرب بود اما بدوران عباسى پارسىنژادان قدرت يافتند كه دولت بكمك ايشان پايه گرفته بود و از آغاز كار نفوذشان در همه كار رخنه كرد . سقوط خاندان متنفذ برمكيان كه از دوران منصور قدرتى بزرگ يافته بود ناگهانى بود . مامون خليفه هفتم از مادر پارسىزاده بود و همسر پارسى داشت از اينرو توان گفت كه پيدايش عباسيان انقلابى بود كه دولت خسروان را تجديد كرد و بغداد پايتخت اين نهضت پارسى بود . \"\r\nخليفگان عباسى چون خلفاى اول و بعضى امويان امامت نماز نميكردند و خطبه جمعه نميخواندند اما آن برد معروف را كه از پيمبر بازمانده بود بتن ميكردند و در مراسم دينى بعنوان نايب پيمبر حضور مييافتند . خليفه عباسى عنوان امام را خاص خود كرد پيش از آن بدوران خليفگان اول و امويان اين لقب خاص امام جماعت بود و شيعيان \" امام \" را عنوان كسانى از خاندان علوى كرده بودند كه ميگفتند خلافت حق ايشان است و خليفگان ديگر غاصبند و چون خلافت عباسى بر نظريه حق الهى استوار بود عباسيان عالمان دين را تقرب ميدادند تا اين عقيده را كه در زندگى سياسى دولت مؤثر بود رواج دهند .\r\nرسم وليعهدى را عباسيان بنياد نكردند كه امويان از پيش خلافت را موروثى كرده بودند . رسم دو وليعهدى نيز از ايشان نبود . هارون سه وليعهد داشت . و از اين رسم شوم فتنه‌ها زاد كه شمه‌اى ازان را گفتيم بعضى خليفگان وليعهد نداشتند چون واثق كه به تبعيت عمر خطاب و معاويه دوم گفته بود مسئوليت خلافت را در زندگى و مرگ به عهده نميگيرم .\r\n\r\nوزارت\r\nرسم وزارت در دولت عباسى باقتداى خسروان پارسى پديد آمد اما در آغاز كار مثلا بدوران ابو سلمه خلال حدود قدرت و وظايف\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nوزير معلوم نبود . بتدريج رسوم و آداب وزارت بكمال رفت و در اواخر دوران اول عباسى وضع مشخص يافت . وزير بازوى راست خليفه بود بنام وى همه كار دولت را بسامان ميبرد نصب عاملان و نظارت در وصول ماليات از وظايف وى بود و به نيابت خليفه زمام دولت را بدست داشت و كار كشور و لشگر را فيصله ميداد و مشاور و يار خليفه نيز بود بدوران اول عباسى وزيران از صولت خليفگان بر جان خويش بيمناك بودند و غالبا از عنوان وزير اجتناب داشتند خالد بن برمك كار وزارت ميكرد اما با همه نفوذ و قدرتى كه داشت عنوان وزير نداشت . بدوران منصور نيز كار چنين بود . وى از پس خالد برمكى وزارت به ابو ايوب موريانى داد . وى از مردم موريان بود و منصور پيش از خلافت او را خريد و تربيت كرد و يك بار كه او را با هديه‌ها بنزد سفاح فرستاد ، سفاح از لياقت و فصاحت او بشگفت شد و او را نگهداشت و آزاد كرد و تقرب داد و صله‌هاى گرانبها بخشيد و همچنان ببود تا منصور بخلافت رسيد و وزارت به دو داد اما او نيز چون اكثر وزيران سلف جان بر سر وزارت نهاد كه از وزيران بنى عباس تا آنروزگار جز خالد برمكى هيچكس از اينمرحله سالم نرفته بود .\r\nاز پس قتل ابو ايوب ، منصور وزارت به ربيع بن يونس داد كه بروزگار هادى سرنوشتى چون سلف خويش داشت . ربيع مردى شريف و دورانديش و عاقل و هوشيار بود و رموز حساب و دقايق امور دولت و آداب صحبت ملوك را نيك ميدانست و بنيكى راغب بود . گويند روزى منصور ببستان بود و درختكى از نوع خلاف بديد و ندانست چيست و از وزير پرسيد و او كه خوش نداشت كلمه خلاف را به زبان آورد گفت وفاق است .\r\nوى همچنان مورد اعتماد منصور بود تا خلافت بهادى رسيد و چون در كار بيعت مهدى دخالت داشت هادى او را بكشت .\r\nكار وزارت بدوران مهدى روشنتر بود و وزيران در اعمال خويش از ايام منصور اختيار بيشتر داشتند كه مهدى به وزيران خويش كه مردمى لايق بودند اعتماد داشت و\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nبيشتر به تفريح سرگرم بود . نخستين وزير مهدى معاوية بن يسار بود كه پيش از خلافت مهدى دبير وى بود . منصور فضل و كفايت معاويه را آزموده بود و ميخواست او را وزير خويش كند اما از نيك‌انديشى كه با پسر داشت او را به مهدى سپرد سفارش كرد كه از راى او تجاوز نكند و چون مهدى بخلافت رسيد همه كارها را به دو سپرد .\r\nمعاويه متكبر بود و ربيع بن يونس حاجب خليفه كينه وى را بدل داشت كه احترامى شايسته از او نميديد و نزد خليفه از وزير بدگوئى كرد و پسرش را به تهمت زندقه بكشتن داد و خليفه وزير را از دربار براند و قدرت وى برفت و در خانه بماند تا بمرد .\r\nمهدى از پس معاويه وزارت به يعقوب بن داود داد و پس از مدتى او را از نظر بينداخت و بزندان كرد كه بقيه دوران مهدى و همه ايام هادى و چيزى از روزگار هارون بزندان بود . مورخان پنداشته‌اند سقوط وى از آنجا بود كه دل با شيعه داشت چنان كه بگفتيم .\r\nپس از يعقوب وزارت مهدى به فيض بن صالح رسيد كه مردى بود از نيشابور و دين مسيح داشت و در آغاز دولت عباسى مسلمان شد و ادب آموخت و مهارت يافت كه همتى بلند داشت و به بخشندگى شهره شد تا آنجا كه چون كسان كرم يحيى برمكى را بستودندى يحيى گفتى \" اگر فيض را ديده بودند مرا كوچك ميشمردند . \" اما خود پسندى و غرور وى بينهايت بود و بعضى شاعران ملامت وى كردند و قدرش را بكاستند فيض وزارت مهدى داشت تا خلافت بهادى رسيد و وزارت به دو داد و به سال 173 بمرد\r\nهادى در آغاز خلافت وزارت به ربيع بن يونس داد و پس از او وزارت را بابراهيم ابن ذكوان حرانى سپرد . ارتباط هادى با ابن ذكوان بوسيله معلم خاص وى بود كه ابراهيم با معلم بنزد او ميرفت و هادى چنان با او انس گرفت كه دوريش را نميتوانست ديد . بدگويان نزد مهدى سعايت ابراهيم كردند و او پسر را از مصاحبت وى منع كرد و گفت اگر بس نكند از وليعهدى خلعش مىكند و حرانى را بقتل تهديد كرد و چون ديد\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nكه پسر را از ديدار وى صبورى نيست بگفت تا بيارندش . وقتى ابراهيم را بنزد خليفه بردند به شكار ميرفت و چون بديدش سه بار به خدا قسم خورد كه هنگام بازگشت خواهدش كشت و گفت تا بزندانش كنند . ابراهيم بزندان دعا ميگفت و تضرع ميكرد و مهدى در همان اثنا بمرد . هادى در خلافت خويش وزارت بيار ديرين داد اما وزارت وى نپائيد كه هادى از پس مدتى اندك بمرد .\r\nماوردى از دو قسم وزارت ياد مىكند وزارت مختار و وزارت اجراء و در تفاوت آن چهار وجه گويد : نخست آنكه وزير مختار تواند در شكايت كسان نظر كند و وزير اجرا نتواند دوم آنكه وزير مختار تواند عزل و نصب ولايتدار كند و وزير اجرا نتواند . سوم آنكه وزير مختار سپاه فرستد و كار جنگ راست كند و وزير اجرا در اين باب اختيارى ندارد چهارم آنكه وزير مختار تواند در اموال خزانه تصرف كند گرفتنى را بگيرد و دادنى را بدهد . از اينروست كه شرايط دو منصب مختلف است يكى آنكه وزير مختار بايد آزاد باشد و وزير اجرا غلام تواند بود . ديگر آنكه وزير مختار را مسلمانى بايد و اين شرط در وزير اجرا نيست و هم بايد وزير مختار به احكام شريعت واقف باشد و وزير اجرا ازينجمله اگر چيزى ندانست ندانست شرط مهم وزير مختار اينست كه به كار جنگ و خراج واقف باشد و وزيران اجرا را از اين معاف داشته‌اند . \"\r\nمعروفترين وزيران مختار بدوران اول عباسى برمكيان بودند كه وقتى هارون يحيى برمكى را وزير خود كرد ، گفت : \" كار رعيت را به تو دادم و از گردن خويش برداشتم هرچه پسنديدى عمل كن هر كه را خواهى به كار گير و هر كه را خواهى بر كنار كن . \" و انگشتر خاص را به دو داد و پس از آن انگشتر خلافت را نيز به دو سپرد و همه گشودن و بستن كار دولت با او شد جعفر پسر يحيى نايب وى بود و كار برمكيان چنان بالا گرفت كه با وجود ايشان كارى بدست خليفه نبود .\r\nمأمون وزارت به فضل بن سهل داد كه او را ذو الرياستين نيز گفتند كه كار كشور\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nو لشكر همه با وى بود . پس از او وزارت را به حسن بن سهل داد و پوران دختر وى را بزنى گرفت و دولت فرزندان فضل بگفتار مؤلف الفخرى بر پيشانى روزگار خالى سپيد بود . آنگاه وزارت مامون به احمد بن ابى دواد رسيد كه دبيرى دانا بود و خطى زيبا مينوشت . از پس وى وزيران بودند كه بعضى در كار فقه و شريعت دست داشتند و بعضى ديگر نويسندگان نكو خط بودند ولى همه وزيران مامون از پس فرزندان فضل وزيران اجرا بودند نه وزير مختار و در كار دولت استقلال نداشتند كه مامون تدبير امور را به نظر خويش ميكرد و از قدرت وزيران بيم داشت و از كار برمكيان بدوران هارون و فضل بن ربيع بروزگار امين و فرزندان سهل در آغاز خلافت خويش پند گرفته بود .\r\nاز جمله معروفترين وزيران اجرا بدوران مامون و خليفگان دوران اول عباسى احمد - ابن ابى خالد بود . وى از موالى بود و عقلى باريك‌بين داشت و دبيرى توانا بود و رموز دولت را نيك ميدانست قصه وى و مشورت مامون در كار طاهر را از پيش بگفتيم وفات وى بسال 210 و بدوران مامون بود .\r\nاز جمله وزيران اجرا يكى احمد بن يوسف بود كه او نيز از موالى بود و نويسنده‌اى نكته‌دان بود و رموز دولت و آداب صحبت ملوك را نيك ميدانست و قصه امانت وى را در مشورت مامون گفته‌ايم .\r\nواثق وزارت به محمد بن عبد الملك زيات ، وزير پدر داد . گويند وى بدوران پدر از وزير دل خوش نداشت و چون بخلافت رسيد در صف كسان خود كسى را بلياقت او نيافت و ناچار وزارت به دو داد . مؤلف الفخرى درباره دلگيرى واثق از ابن زيات گويد : \" معتصم گفته بود مالى به واثق دهند و حواله بابن زيات كرده بود و او مال را نداد و به معتصم گفت چيزى به واثق نبايد داد و خليفه راى وى را پذيرفت و از راى خويش بگشت واثق نامه‌اى نوشت و به حج و عتق و صدقه ملتزم شد كه چون بخلافت رسد ابن زيات را بكشد و چون معتصم بمرد و واثق بخلافت رسيد قصه ابن زيات را\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nبه ياد آورد و خواست كارش را بسازد اما بيم كرد چون اوئى نيابد و بحاجب گفت ده كس از دبيران را بيارد و چون بيامدند همه را بيازمود و يكى را نپسنديد و بحاجب گفت محمد بن زيات را كه شاهان به دو محتاجند بيار و چون بيامد بيمناك مقابل واثق ايستاد آنگاه بخادم گفت فلان نامه را بياور و چون بياورد همان نامه بود كه ضمن آن ملتزم قتل ابن زيات شده بود . نامه را به دو داد و گفت بخوان و چون بخواند گفت : من بنده‌اى بيش نيستم اگر مجازات كنى مختارى و اگر درگذرى و قسم خويش را كفاره كنى شايسته تو است .\r\nواثق گفت به خدا از تو نميگذرم مگر از اينرو كه بيم دارم دولت از يكى مثل تو خالى شود قسم خويش را كفاره ميكنم كه مال را عوض هست و ترا عوض نيست . كفاره قسم را بداد و وزارت را به دو سپرد . و ديرى نگذشت كه ابن زيات در دولت واثق نفوذى بيشتر از دوران معتصم يافت .\r\nدر دولت اموى اندلس عنوان وزير و وزارت رواج نداشت و عهده‌دار امور دولت را حاجب و احيانا وزير و گاه \" ذو الوزارتين \" ميگفتند . حاجب دولت اندلس بدان معنى كه نزد عباسيان و فاطميان مصر بود كه فقط كار ديدار خليفه را تنظيم ميكرد و بدوران ما در رژيمهاى سلطنتى عنوان وزير دربار دارد نبود بلكه حاجب اندلسيان وزير دولت و صاحب اختيار همه كار بود .\r\nابن خلدون اين نكته را تأييد مىكند كه در اندلس حاجب ، كار وزير عباسيان و فاطميان را ميكرد و بر اعمال ديوانهاى مختلف كه هر يك را بكس سپرده بودند و احيانا وزير عنوان ميدادند نظارت داشت و بحقيقت حاجب اندلس و وزير بغداد نخست‌وزير دوران ما بودند .\r\nمجلس حاجب اندلس و بتعبير عصر ما هيئت وزيران تنها نبود كه امور دولت را به كف داشت مجلس ديگرى بنام \" مجلس شورى \" بود كه امير يا خليفه بر آن رياست\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nداشت و بزرگان دولت و بعضى افراد خاندان خلافت در آن مىنشستند .\r\n\r\nدبيرى\r\nبدوران اول عباسى كه كار وزيران بسيار شد لازم آمد كسانى را به يارى وزير گمارند تا در نظارت و اداره ديوان‌هاى مختلف وى را مدد كند و اينان را دبير گفتند . معروفترين دبيران آن دوران : دبير نامه‌ها و دبير خراج و دبير سپاه و دبير نگهبانى و دبير قضا بود . كار دبير نامه‌ها توزيع فرمانها و عفونامه‌ها و انشاى نامه‌هاى سياسى بود كه از پس تحرير بتصويب و مهر خليفه ميرسانيد مراجعه نامه‌هاى رسمى و اصلاح و تصحيح آن نيز از وظايف وى بود و در مجلس قضا با خليفه مينشست و مهر خليفه را بر احكام ميزد . نامه هاى خليفه بعنوان اميران و شاهان بقلم وى آماده ميشد و گاه بود اين نامه‌ها را خليفه بخويشتن مينوشت . از پيش گفتيم كه جواب نامه نفس زكيه را منصور نوشت .\r\nبدوران عباسى دبيران بسيار بودند كه روزگار چون ايشان نياورد . يحيى بن خالد برمكى و فضل بن ربيع بدوران رشيد در صنعت دبيرى شهره بودند . فضل و حسن بن سهل و احمد بن يوسف بروزگار مأمون و محمد زيات و حسن بن وهب و احمد بن مدبر بدوران معتصم و واثق در اين زمينه سرآمد شدند .\r\nخليفگان علاقه داشتند نامه‌هايشان شيوا و بليغ انشا شود و هم اصرار داشتند دبيران خويشرا از مردان ادب‌پيشه و از خاندانهاى قديم انتخاب كنند كه فرزندان - شان بدانش و هنر انشا و قدرت قلم شهرتى داشتند .\r\n\r\nحاجبى\r\nخليفگان نخستين هيچكس را بر در خويش منتظر نمىنشاندند كه همه طبقات مردم بىحاجب و مانع ايشان را توانستند ديد و چون دولت بامويان رسيد معاويه و خليفگان پس از او حاجب گرفتند كه پس از توطئه خارجيان بر ضد على و معاويه و عمر از جان خويش بيم داشتند و هم براى جلوگيرى از ازدحام كسان كه مانع از رسيدگى بامور دولت بود اين كار را لازم\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nديدند .\r\nحاجب مقامى معتبر داشت و رئيس تشريفات يا وزير دربار عصر ما بود و وظيفه داشت مردم را به نسبت مقام و اهميتشان بحضور خليفه بار دهد .\r\nعباسيان نيز برسم امويان حاجب گرفتند و مردم را جز براى كارهاى مهم بار ندادند و در اين زمينه دقت بيشتر كردند و بتعبير ابن خلدون پرده اول و پرده دوم داشتند كه ميان مردم و خليفه دو خانه فاصله بود خانه خاصه و خانه عامه كه هر دسته را مطابق رأى حاجب در جاى معين ميپذيرفت . بدوران انحطاط دولت كار سخت‌تر شد و پرده سوم نيز پديد آمد كه خانه ديگرى بود و خواص بدان راه توانستند يافت .\r\nبا پيشرفت دولت عباسى كار حاجب بالا گرفت و در امور دولت از او راى ميخواستند و بسى كارها را بىمشورت وزير فيصله ميداد و ديوانيان را وادار ميكرد كه همه كارها را به دو بازگويند و كارى را بىموافقت او بانجام نبرند .\r\nاز جمله معروفترين حاجبان دوران اول عباسى فضل بن ربيع بود كه با سعايت از برمكيان مقدمات سقوط ايشان را فراهم كرد و هم فتنه امين و مأمون را دامن زد پس از او ايتاخ ترك حاجب واثق را نام بايد برد .\r\n\r\nحكومت ولايات\r\nسازمان ادارى عباسيان بدوران اول بر اساس مركزيت بود و حاكمان ولايات مامورانى بودند و از آن قدرت كه ولايتداران اموى چون حجاج بن يوسف و زياد بن ابيه داشتند خبرى نبود و طبعا حاكمانى از اين گونه اشخاص معتبر و مبرزى نبودند و بجز حاكم در ولايات مأموران ديگر بودند كه از همه مهمتر خزانه‌دار بوده و ناظر پست و قاضى . در حقيقت وظايف دولت ميان مأموران مختلف تقسيم شده بود و حاكم بجز امامت نماز و فرماندهى سپاه كارى نداشت .\r\nسيد امير على گويد : \" سازمان ادارى قوانين معين داشت و از سازمانهاى جديد\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nدست كم نداشت بلكه توان گفت كه از بعضى جهات از سازمانهاى عصر ماسبق ميبرد .\r\nراه همه مقامات دولتى بدوران عباسيان درست مانند روزگار دولت عثمانى براى همه تبعه دولت از مسلمان و يهود و مسيحى باز بود . \"\r\nخليفه عباسى حاكمان ولايات را شخصا برميگزيد و چنان كه گفتيم قدرت كشورى و قضائى حكام محدود بود . بعلاوه حاكم را مدتى دراز بيكجا نميگذاشتند و چون معزول ميشد بايد گزارشى از امور حكومت خود بدربار خلافت بدهد و اگر در راستى اظهارات وى گمانى ميرفت همه اموالش مصادره ميشد . بدوران منصور براى حاكم جز وظايف تشريفاتى چيزى نمانده بود .\r\nماوردى گويد : حكومت ولايات سه گونه بود يكى حكومت با اختيارات كامل كه خليفه ناحيه‌اى را به حاكم ميسپرد كه كار سپاه آن را سامان دهد و مقررى سپاهيان را تعيين كند مگر آنچه خليفه از پيش مقرر داشته بود كه بىچون و چرا پرداخت كند و هم بر كار قضا نظارت كند و قضات را به كار گمارد و خراج را وصول كند و ديگر گرفتنىها را بگيرد و آنچه را از خزانه بايد داد بدهد . دين را حمايت كند و حدود آن را نگهدارد و بدعتها را بردارد . حدود شرع را اجرا كند و حق خدا را بگذارد و حق كسان را محفوظ دارد و هم امامت جماعت كند يا نايبى بامامت فرستد و هم بر رفت و آمد حاجيان نظارت كند و اگر ولايتى مجاور ديار دشمن بود حاكم وظيفه ديگر داشت كه با دشمن جهاد كند و غنيمت را بمجاهدان دهد و خمس را بمستحقان رساند .\r\nديگر حكومت استيلا بود كه يكى از اميران بنيروى خود ولايتى را ميگرفت و خليفه بناچار حكومت آنجا را به دو ميداد و سياست و تدبير ولايت را به دو ميسپرد و ديگر حكومت خاص بود كه خليفه حاكم را به كار سپاه ميگماشت و در كار قضا و خراج دخالت نميداد .\r\nبدوران سفاح قلمرو دولت عباسى چند ولايت بود 1 ) كوفه و سواد 2 ) بصره و\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nولايت دجله و بحرين و عمان 3 ) حجاز و يمامه 4 ) اهواز كه همه خوزستان را شامل بود 6 ) فارس 7 ) خراسان 8 ) موصل 9 ) جزيره و ارمنستان و آذربايجان 10 ) سوريه 11 ) مصر و افريقيه 12 ) سند .\r\nبعدها سفاح فلسطين را از شام جدا كرد و ارمنستان و آذربايجان را نيز از جزيره ببريد و هر يك را ولايتى ديگر كرد و نيز بدوران او سيسيل تابع ولايت افريقيه شد و افريقيه همچنان وابسته بحكومت مصر بود تا بدوران هارون كه از نفوذ عباسيان بدر رفت .\r\nرسم خليفگان عباسى چنان بود كه حكومت ولايتهاى دوردست را به كسانى از خاندان خويش يا سرداران بزرگ ميدادند اما غالب آنها ترجيح ميدادند كه همچنان در سامره يا بغداد بمانند و نايبى بولايت فرستند تا بنام ايشان حكومت كند . اين رسم تا وقتى كه دولت بدوران قوت بود خطرى نداشت و چون قدرت پايتخت سستى گرفت كار اين ولايتها نابسامان شد و بعضى نايبان دم از استقلال زدند . در مصر دولت طولونى و اخشيدى پديد آمد و در مشرق دولت طاهريان و صفاريان و سامانيان و جز آن پا گرفت .\r\nيعقوبى نام حاكمان دوران سفاح را ياد كرده است : منصور ، جزيره و ارمنستان و آذربايجان را داشت ، داود بن على حجاز و يمن و تهامه را ، عبد الله بن على شام را ، سليمان بن على بصره و بحرين و عمان را ، اسماعيل بن على خوزستان را ، ابو مسلم خراسان را و ابو عون مصر و شمال آفريقا را و چنان كه ميبينيد بيشتر اين حاكمان از خاندان عباسى يا سران دعوت ايشان بودند\r\nسازمان دولت عباسى تا دوران رشيد همان بود كه منصور نهاده بود . ديوانيان و بزرگان خاندان عباسى مشاوران غير رسمى دولت بودند اما در جريان كارها اثرى نداشتند و همه قدرت از خليفه بود و همه فرمانها را از او ميگرفتند ولى بمرور زمان\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nمعلوم شد كه اينهمه وظايف گونه‌گون بارى است سنگين كه يكتن از برداشتن آن ناتوان است از اينرو مأمورانى تعيين شدند كه در امور مختلف كمك كنند و طبعا بعضى مسائل را بخويشتن فيصله ميدادند .\r\n\r\nديوانها\r\nسازمان ادارى دوران اول عباسى از لحاظ تقسيم كار با بهترين سازمانهاى عصر ما برابرى ميكرد . مهمترين ديوانهاى دولت كه هر يك وزارتى بود چنين بود : ديوان خراج ، ديوان ديه ديوان نظارت ، ديوان سپاه ، ديوان موالى و غلامان كه فهرست موالى و بندگان خليفه را نگه ميداشت . ديوان بريد ، ديوان مراقبت خرج ، ديوان نامه‌ها ، ديوان حوائج ، ديوان احشام ، ديوان عطايا ، ديوان آبيارى كه بر پلها و ترعه‌ها و آب نظارت داشت . از عنوان بيشتر ديوانها وظايف آن را توان دانست . ديوان زمام كه چيزى چون ديوان محاسبات عصر ما بود از معتبرترين ديوانهاى دولت بشمار بود كه منصور پايه نهاد و اين ديوان عهده‌دار جمع‌آورى خراج عراق ، ثروتمندترين ولايتهاى دولت ، و هم نظارت حساب ولايتهاى ديگر بود . عباسيان ديوان ديگرى پديد آوردند و نام آن را ديوان مكاتبات و مراجعات كردند كه چهار قسمت داشت :\r\nديوان سپاه كه مقررىها در آن ثبت ميشد . ديوان اعمال كه ناظر مستمرى و حقوق بود . ديوان عمال كه نصب و عزل همه با آن بود و ديوان بيت المال كه در خرج و دخل دولت نظر ميكرد و هم از جمله سازمانها اداره‌اى بود كه بامور مردم غير مسلمان ميرسيد كه رئيس آن دبير جهباز عنوان داشت .\r\nدخالت دولت عباسى در امور عامه محدود بود و هر شهر و دهكده عهده‌دار امور خويش بود و دولت جز بهنگام فتنه يا ندادن ماليات به كار كسى كارى نداشت با وجود اين در كارهاى مربوط به آبيارى مانند احداث و تعمير كانالها مراقبت سخت ميكرد .\r\nبريد - بريد ببغداد ديوانى بزرگ داشت و در سراسر راهها ايستگاه‌هاى\r\n\r\n","description":"","footnote":"","page_name":" 234 ","page_number":234},
  {"content":"\r\n\r\n\r\nبريد\r\nآن آماده بود . تا دوران معتصم كبوتران نامه‌بر براى فرستادن نامه‌ها به كار ميرفت . شاهراههايى كه عباسيان ساختند مايه رواج بازرگانى شد و هم دامنه تحقيقات جغرافيائى را وسعت داد . اما بريد ، خاص امور دولت بود و نامه‌هاى كسان را نميبرد و بايد آن را از سازمانهاى خصوصى دولت شمرد .\r\nصاحب بريد يعنى رئيس پست بجز نامه فرستى وظايف ديگر داشت . مراقب عاملان دولت بود و از كار دشمنان آگاه ميشد و وظايفى را به عهده داشت كه بعصر ما اداره دوم وزارت دفاع يا جنگ يا ستاد كل انجام ميدهد .\r\nصاحب بريد چشم بيناى خلافت بود و ميبايست خليفه را از كار و رفتار عاملان ولايات خبردار كند و فرمانهاى وى را به اطراف رساند و اوضاع همه جا را چنان كه هست به دو بنمايد .\r\nعباسيان به اين سازمان اهميت بسيار ميدادند و در كار دولت بر آن تكيه داشتند منصور گفته بود چقدر محتاجم كه چهار كس بر در من از همه كسان پاكدلتر باشند .\r\nگفتند اينان كيانند ؟ گفت آنها اركان دولتند كه كشور بىوجودشان بصلاح نيايد چون تخت كه بىچهار پايه استوار نشود و اگر يكى نباشد بيفتد . يكى قاضى عادلى كه در كار حق از ملامتگران باك ندارد و ديگر سالار نگهبانىاى كه داد ضعيف از قوى بگيرد سوم خراج‌گيرى كه دقت كند و بر رعيت ستم نكند كه من از ستم رعيت بىنيازم و چهارم در اينجا مكرر انگشت گزيد و هر بار گفت آه آه ! گفتند او كيست گفت صاحب بريدى كه وضع اينان را درست به من وانمايد .\r\nچشم منصور بيدار بود و از كار عاملان خويش و هر نيك و بد كه ميكردند غافل نبود و بوسيله عاملان بريد از اعمال حاكمان و احكام قاضيان و خراجگيران خبر مىيافت .\r\nعمال بريد وضع زندگى عامه را نيز به دو خبر ميدادند و نرخ لوازم زندگى چون گندم و دانه‌ها و چرم و خوراكى و جز آن را مينوشتند . نظم بريد در ايام منصور چنان بود كه\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nهر روز دو بار گزارش ولايات به دو ميرسيد چون نماز مغرب ميكرد گزارش روز را ميديد و چون نماز صبح ميكرد از گزارش شب آگاه ميشد و بدينسان از حوادث ديار اسلام خبر مييافت ، ناظر عاملان خويش بود و قاضى ستمگر را گوشمال ميداد و نرخ گران را ارزان ميكرد و اگر از عاملان خويش تقصيرى ميديد توبيخ و ملامت يا عزل و مجازات ميكرد .\r\nفن‌كريمر درباره سازمان بريد بدوران عباسى گويد : \" در هر يك از ولايتها عامل بريد بود كه جزئيات كارها را بخليفه مينوشت و مراقب اعمال ولايتدار بود و در واقع فرستاده معتمد دولت بود كه به دو اعتماد كامل داشت با وجود اين حاكمان ولايتهاى بزرگ بتدريج استقلال يافتند و حكومتها ارثى شد و در بغداد نيز سررشته از كف خليفه بدر رفت\r\n\r\nنگهبانى\r\nاز جمله سازمانهاى مهم دوران عباسى نگهبانى بود ابن - خلدون گويد : \" نگهبانى در دولت عباسى خاص كشف جرايم و اجراى حدود بود كه شريعت درباره جرائم جز اين نظر ندارد كه پس از ثبوت سزاى آن را بدهد اما سياست بجستجوى علل آن ميرود و اگر قرائن كافى نبود مجرمان را باقرار وادار مىكند كه مصلحت عامه اقتضاى اين دارد كشف جرائم و اجراى حدود كار نگهبانى بود و گاه بود كه كار حدود و جنايات را نيز به عهده وى مىنهادند و رفعت اينمقام را ميفزودند و آن را بسرداران بزرگ و مواليان خاص مىدادند .\r\nدر دولت اندلس كار ايشان بالا گرفت و نگهبانى بزرگ و نگهبانى كوچك پديد شد و اين منصب براى بزرگان دولت مقدمه وزارت و حاجبى بود سالار نگهبانى را از بزرگان و سران قبايل برميگزيدند وظيفه نگهبانان خاص نيز بعهدهء وى بود و خليفه را در حفظ امنيت و نظم و دستگيرى جانيان و تبهكاران كمك ميكرد . \"\r\nو چون مصر بدست عرب افتاد محل نگهبانى در فسطاط بود و چون شهر عسگر بسال 132 پديد آمد مكان ديگر براى نگهبانى پديد آمد كه آن را خانه نگهبانى بالا\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nگفتند و نگهبانى دو قسم شد نگهبانى بالا كه در فسطاط بود و نگهبانى پائين كه در عسگر بود . در اندلس نيز دو گونه نگهبانى بود نگهبانى بزرگ و نگهبانى كوچك كه ابن خلدون درباره آن گويد : \" در دولت اموى اندلس اهميت نگهبانى افزون شد و دو گونه شد : نگهبانى بزرگ كه در كار خاص و عام دخالت توانست كرد و صاحبان مقامات دولتى و همه بزرگان و سران را در كار مظالم ببازخواست كشيدن توانست و نگهبانى كوچك جز در كار عامه دخالت نداشت و چون عبد الرحمن ناصر بحكومت رسيد نگهبانى سومى پديد آورد كه نگهبانى ميانه ناميد و گوئى تعقيب جرائم طبقات متوسط چون بازرگانان و صنعتگران و پيشه‌وران و صاحبان مشاغل معتبر چون استادان و طبيبان و امثال آنان كار وى بود . مقرى درباره نگهبانى اندلس گويد : \" نگهبانى را به زبان عامه شهردار و شبدار گويند و اگر اعتبار كافى بنزد دولت داشته باشد محكوم بقتل را بىاجازه سلطان تواند كشت و اين نادر است و همو حد زنا و شرابخوارى را مىزند و بسيارى كارهاى شريعت مربوط بدوست و قاضى بدين روش رضا داده كه مقام قاضى را از دخالت اين گونه كارها برتر داشتند .\r\nسازمان شبگردان اندلس نيز با آنچه بمشرق هست جز بنام تفاوت ندارد كه در آنجا شبگردان را \" درابين \" گويند كه شهرها درب‌ها دارد كه پس از نماز شب ببندند و در هر كوئى يكى بنگهبانى قيام كند چراغى آويخته و سگى مراقب و سلاحى آماده دارد كه مردم ، سخت شرورند . \"\r\n\r\nسپاه\r\nبدوران عباسيان شمار سربازان بصدها هزار ميرسيد كه سپاه رسمى دولت از ايشان بود و مقرريشان مرتب ميرسيد آنگاه چون شمارشان افزون شد مقرريشان كاهش يافت \" بدوران قدرت عباسيان سرباز ماهانه بيست درم ميگرفت . بجز سربازان رسمى گروهى سربازان داوطلب از بدويان و زراعتگران و جز ايشان بودند كه به حكم احساسات دينى در جنگ‌ها شركت\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nميكردند\r\nسپاه را به سوار و پياده تقسيم كرده بودند سواران بيشتر از عربان بودند و غالبا سلاحشان نيزه بود پيادگان بيشتر پارسيان و خاصه خراسانيان بودند . تا پايان دوران اموى سپاهيگرى خاص عرب بود و در دولت عباسى پارسىنژادان در سپاه نفوذ يافتند . تكيه عباسيان بر سربازان پارسىنژاد تنها از اينرو نبود كه دولت عباسى بكمك پارسيان پا گرفته بود بلكه تعصب و اختلاف قبايلى كه ميان سپاهيان عرب بود دولت را بسپاهيان غير عرب راغب كرده بود .\r\nمنصور ناحيه كرخ را در جنوب بغداد پى افكند تا سپاهيان عرب را كه پيوسته باختلاف يمنى و مضرى سرگرم بودند از مقر خويش دور نگهدارد . گويند يكى از عربان شمال يكروز بمأمون تعرض كرد و گفت : \" عربان شام را نيز چون مردم خراسان حساب كن مامون گفت : \" به خدا قيسيان را از اسب پياده نكردم مگر آنكه خزانه را تهى ديدم ، يمنيان را هيچوقت دوست نداشتم و ايشان نيز دوستدار من نبودند . مردم قضاعه منتظر سفيانيند كه بيايد و پيرو او شوند . مردم ربيعه از آن هنگام كه خدا پيمبر را از طايفه مضر برانگيخت نسبت به خدا خشمگينند . دو تن از ايشان برون نشوند مگر يكيشان معامله‌گر باشد . گمشو خدايت نيامرزد . \"\r\nو چون معتصم بخلافت رسيد تركان را بسپاه آورد و بر پارسى و عرب برترى داد كه غيرت سرداران عرب بجنبيد و بر ضد او توطئه كردند و نتيجه آن شد كه معتصم بتدريج سرداران پارسى و عرب را از كار بينداخت و نامشان را از ديوان عطا بزدود و بر شمار تركان بيفزود كه هفتاد هزار شدند . از اينجا توان دريافت كه تعصب و اختلاف سپاه عباسى منحصر باختلاف يمنى و مضرى نبود ، كه تعصب و اختلاف نژادى ترك و عرب نيز كه بدوران معتصم نمودار شد زحمتها پديد آورد و چيزى نمانده بود كه معتصم در آن پيكار كه با تيوفيل امپراطور روم شرقى داشت جان بر سر اين كار نهد . بدينسان\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nتركان عربان را از سپاه بيرون راندند و همه كار بدست ايشان افتاد و عربان بصنعت و تجارت و كشاورزى پرداختند . معتصم گروهى از مصريان را نيز بسپاه خويش آورد و نام ايشانرا مغربيان كرد و هم جماعتى از خزران بسپاه او پيوستند و نيز گروهى داوطلب از هر طبقه و نژاد كه برغبت جهاد يا تحصيل نان رو بسپاهيگرى ميكردند و اينان در آن پيكارها كه با روميان و بابك خرمى در ميان بود نقش مؤثر داشتند .\r\nوضع ابزار جنگ و سازمان جنگجويان را از اين گفتار مسعودى كه درباره محاصره بغداد آورده توان دريافت : \" هرثمه منجنيقها نصب كرد و بر مرداب كلواذى فرود آمد و مردم به محنت افتادند و گروهى از شبروان و زندانيان به پيكار او شدند ، اينان عريان جنگ ميكردند چيزى از تن خويش را بشلوار كوتاهى مستور كرده بودند يا پارچه‌اى به خود پيچيده بودند . سرپوشها از برك خرمايانى داشتند كه درون آن از ريگ پر بود و آن را خود ميگفتند و هر ده تن از ايشان نماينده‌اى داشتند برده نماينده يك نقيب فرماندهى داشت و هر ده فرمانده را اميرى بود . \"\r\nرژه سربازان بدوران اول عباسى جزو كارهاى تمرينى سپاهيان بود بخصوص در ايام منصور كه به كار جنگ توجهى فوق العاده داشت و دوست داشت بر تخت بنشيند و خود بر سر نهد و سپاهيان برژه از برابر او بگذرند . سپاه در حضور وى به سه صف ميشد عرب شمال و عرب جنوب و خراسانيان .\r\n\r\nماليه\r\nسياست مالى دولتها بر اساس توازن دخل و خرج استوار است دولت اسلام نيز همين سياست را داشت و بيت المال را پديد آورد بحقيقت بيت المال چيزى چون وزارت دارائى عصر ما بود و ناظر بيت المال وزير دارائى دولت اسلام بود .\r\nمهمترين منابع درآمد دولت خراج و جزيه و زكات و سهم غنائم و غنائم جنگ و عشور بود . تفاوت سهم غنائم و غنائم جنگ از اينجاست كه در بعضى نواحى ولايتداران\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nتيولدار بجهاد ميرفتند و چيزى از غنائم جنگ سهم دولت ميشد اما آنجا كه دولت با سپاه مزدور خويش بجهاد ميشد طبعا همه غنائم جنگ به بيت المال ميرفت مگر آنچه فرمانده جنگ يا خليفه بصوابديد خويش بجنگجويان ميداد . عشور درآمد دولت از عبور كالا بود و آن را چيزى مانند گمرك اين دوران توان دانست و چون ده يك از قيمت كالا ميگرفتند آن را عشور گفتند كه از عشر بمعنى ده يك است و مأمورين عشور را عشار گفتند و چون مردمان از ستم عشاران برنج بودند حديثها در ذم ايشان آوردند و همه جا به زبان پيمبر عشاران را لعنت كردند .\r\nبدوران امويان ماليات‌ها نسبت بدوران خليفگان نخستين افزايش يافت كه امويان سنت اسلاف را بگذاشتند و ماليات بيشتر گرفتند . دولت اموى براى نظارت در وصول مالياتها سازمانى دقيق داشت . بدوران عبد الملك بن مروان بهنگام عزل عاملان وصول و ماموران ماليات درباره ايشان تحقيقى دقيق ميكردند . براى اين كار محلهاى خاص بود كه \" خانه استخراج \" ميگفتند . گوئى اين عنوان از آنجا بود كه ماموران ستم‌پيشه را در آنجا بمصادره ميگرفتند و آنچه به تفاريق از رعيت ربوده بودند يك جا ميبردند و اين غارت مضاعف \" استخراج مال \" بود و ديوانيان از اينراه درآمد هنگفت داشتند ، خزانه نيز فايده ميبرد .\r\nبدوران اول عباسى براى وصول مالياتها سه طريق بود يكى محاسبه كه طبق فهرست معين از هر ديار نقد يا جنس يا هر دو را كه بايد داد و از پيش معين بود ميگرفتند و به بيت المال ميرسانيدند . ديگر مقاسمه كه سهمى از حاصل را ، هرچه بود براى دولت ميگرفتند كه درآمد دولت باقتضاى سال كم و بيش ميشد سوم مقاطعه بود كه دولت با بعضى كسان قرارى براى وصول ماليات ناحيه‌اى ميداد يعنى مبلغى ميگرفت و ماليات آن ناحيه تيول كسان ميشد .\r\nماليات همه اراضى دولت بيكى از اين سه طريق وصول ميشد ، بسالهاى خشكى و\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nقحط بخشودگى نيز در كار بود چنان كه معتصم يك بار سال مالياتى را چند ماه عقب انداخت و بدينوسيله نزديك بيك ربع ماليات را بخشيد .\r\nاگر رونق ماليه دولت و خوبى زراعت و رواج تجارت را به ياد داشته باشيم تعجب نخواهيم كرد كه دولت عباسى بدوران هارون 000 / 000 / 272 درهم و 000 / 500 / 4 دينار طلا درآمد داشت و تازه در بعضى روايتها درآمد دولت را بيش از اين گفته‌اند .\r\nعباسيان به كار ماليات توجه خاص داشتند . بدوران هارون ابو يوسف شاگرد ابو حنيفه و فقيه بزرگ عصر كتابى درباره خراج نوشت و از طريقه وصول خراج و عشور و صدقات و جز آن كه دانستى و به كار بستنى بود سخن گفت و از اين كار رفع ستم از رعيت را مقصود داشت . ابو يوسف در كتاب خويش كه آن را \" كتاب خراج \" ناميده از مناسبترين طريقه دريافت خراج بحث كرده و در سه باب سخن گفته يكى از درآمد بيت المال كه از سه راه بدست ميرسيد نخست خمس غنائم جنگ . دوم خراج كه ماليات زمين و سرانه ذميان و عشور راهها از آن جمله بود . عشور را بدوران عمر نهاده بودند و در قرآن كريم نامى از آن نبود . زمين خراجى به نظر ابو يوسف همه زمينهاى بيگانه بود كه مسلمانان به پيكار تصرف كرده بودند و امام بر كسان تقسيم نكرده بود و بدست صاحبانش واگذاشته بود يا با ايشان درباره آن سازشى كرده بود و بحمايت اسلامشان آورده بود . بعضى زمينها خراج نداشت و زمين \" عشرى \" بود . همه سرزمين عرب بجز ديار بنى تغلب و همه سرزمينهاى بيگانه كه مردمش به رضايت اسلام آورده بودند و همه زمينها كه امام به پيكار گشوده بود و ميان مسلمانان تقسيم كرده - بود از اين گونه بود . ديگر از منابع بيت المال زكات بود .\r\nابو يوسف از پس تذكار منابع دولت درباره بهترين طريقه وصول درآمد و نيز در باره وظائف بيت المال و آنچه از محل درآمد بايد داد سخن گفته است .\r\nخليفگان ميخواستند قواعدى پديد آرند كه بموجب آن خراج زمين را با توجه\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nبنوع محصول و وضع زمين ، آسان تعيين توان كرد و هر گاه محصول كاهش مييافت مالياتها را سبك ميكردند .\r\nخلاصه سخن آنكه خزانه عباسيان از مال آباد بود و بدوران هارون 000 / 000 / 42 دينار نقد بخزانه ميرسيد و اين بجز ماليات جنسى بود كه از محصول زمين دريافت ميشد .\r\nاصلاحاتى كه ابو جعفر منصور در خراج اراضى سواد كرد در رونق خزانه اثر داشت كه پيش از او خراج را از مساحت زمين ميگرفتند زراعت ميشد يا نميشد و او رسم مقاسمه را پديد كرد كه بموجب آن كشاورز چيزى از حاصل زمين ميداد و چيزى براى او ميماند و نيز منصور در كار ماموران وصول مراقبت دقيق كرد تا با مردم ستم نكنند و مال دولت را بسود خويش نربايند آنچه از دقت منصور درباره مزد بنايان قصر از پيش گفته‌ايم نشان ميدهد كه دقت وى در اين زمينه تا چه پايه بود و چون حساب دانگ و نيم دانگ را ميكشيد وى را منصور دانگى لقب دادند و دانگ را معرب كرده دانق خواندند و دانق را برسم عرب جمع كردند و دوانيق گفتند و لقب منصور دوانيقى يا دوانقى از آنجاست كه در خرج دولت دقت بيحساب ميكرد .\r\nرونق ماليه دولت عباسى چنان بود كه ببعضى روايتها بدوران رشيد آن مال كه سالانه ببغداد ميرسيد پانصد مليون درم نقره و ده مليون دينار طلا بود و اين بجز آن خرجها بود كه در هر ناحيه بود و عامل بيت المال از وصولى آن ميپرداخت . بگفته جهشيارى ابو الوزير عمرو بن مطرف دبير بدوران رشيد فهرستى از همه نقد و كالا كه از نواحى دولت به بيت المال ميرسيد فراهم كرد و به يحيى بن خالد داد كه چنين بود :\r\n\" دريافتى از سواد هشت مليون و هفتصد و هشتاد هزار درم جنس و چهارده مليون و هشتصد هزار درم نقد با صد حوله نجرانى و دويست و چهل رطل كل خاص مهر زدن .\r\nاز كسكر يازده مليون و ششصد هزار درم .\r\nاز ناحيه دجله بيست مليون و هشتصد هزار درم .\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nاز حلوان چهار مليون و هشتصد هزار درم .\r\nاز اهوار بيست و پنج مليون درم نقد و سى هزار رطل شكر .\r\nاز فارس بيست و هفت مليون درم نقد و بيست هزار رطل آب مويز سياه و دويست و پنجاه هزار گلابى و انار و سى هزار شيشه گلاب و پانزده هزار رطل انبه و پنجاه هزار رطل گل سيرافى و سه خروار مويز .\r\nاز كرمان چهار مليون و دويست هزار درم و پانصد توپ پارچه يمنى و حبيصى و بيست هزار رطل خرما و صد رطل زيره .\r\nاز مكران چهارصد هزار درم .\r\nاز سند و توابع يازده مليون و پانصد هزار درم و يكمليون پيمانه غله و سه فيل و هزار توپ پارچه حبشى و چهار هزار لنگ و دويست و پنجاه من عود هندى و دويست و پنجاه من عود متفرقه و دو هزار جفت كفش .\r\nاز سيستان چهار مليون و ششصد هزار درم و ششصد توپ پارچه و بيست هزار رطل فانيد .\r\nاز خراسان بيست و هشت مليون درم و چهار هزار اسب و هزار غلام و بيست و هفت هزار توپ پارچه و سيصد رطل هليله .\r\nاز گرگان دوازده مليون درم و هزار من ابريشم .\r\nاز قم يكمليون و پانصد هزار درم و هفتاد جامه و چهل هزار انار .\r\nاز طبرستان و رويان و دماوند شش مليون و سيصد هزار درم و سيصد فرش طبرى و سيصد عبا و پانصد توپ پارچه و سيصد دستمال و ششصد جام .\r\nاز رى دوازده هزار درم و صد مليون انار و هزار رطل زردآلو .\r\nاز اصفهان يازده مليون درم و بيست هزار رطل عسل و بيست هزار رطل موم\r\nاز همدان يازده مليون و هشتصد هزار درم و هزار من رب انار و بيست هزار رطل\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nعسل .\r\nاز بصره و كوفه بيست مليون و هفتصد هزار درم .\r\nاز شهر زور و توابع بيست و چهار مليون درم .\r\nاز موصل و توابع چهارده مليون درم و بيست هزار رطل عسل سپيد .\r\nاز جزيره و ديار زاب و فرات سى و چهار مليون درم .\r\nاز آذربايجان چهار مليون درم .\r\nاز مغان و كرج سيصد هزار درم .\r\nاز گيلان صد غلام و مقدارى پارچه و گليم و هزار پيمانه عسل و ده باز و بيست عبا .\r\nاز ارمنستان سيزده مليون درم و بيست فرش و دويست و پنجاه حوله گلدار و بيست هزار رطل ماهى كوچك نمك سود و سى باز و دويست استر .\r\nاز قنسرين چهارصد و نود هزار دينار .\r\nاز حمص سيصد و بيست هزار دينار و هزار بار مويز\r\nاز دمشق چهارصد و بيست هزار دينار .\r\nاز اردن نود و شش هزار دينار .\r\nاز فلسطين سيصد و بيست هزار دينار .\r\nاز مجموع ولايتهاى شام سيصد و بيست هزار رطل مويز .\r\nاز مصر بجز تنيس و دمياط و اشمونين كه خراج آن خاص مخارج محلى بود يكمليون و نهصد و ده هزار دينار .\r\nاز برقه يكمليون درم .\r\nاز افريقيه سيزده مليون درم و صد و بيست فرش .\r\nاز يمن نهصد و هفتاد هزار دينار و مقدارى پارچه .\r\nاز مكه و مدينه سيصد هزار دينار .\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nحاصل پنج مليون دينار طلا است كه از قرار دينارى بيست و دو درم معادل صد و بيست و پنج مليون و پانصد و سى و دو هزار درم مىشود .\r\nو حاصل درم 404 مليون و 780 هزار درم نقره است كه مجموع طلا و نقره 530 مليون و 312 هزار درم مىشود .\r\nابن خلدون نيز فهرست مفصلى از ماليات دوران مامون آورده كه جرجى زيدان در تاريخ تمدن اسلامى از او نقل كرده از اينقرار :\r\n\" ماليات سواد 27 مليون و 800 هزار درم و 200 حله نجرانى و 240 رطل كل مهر .\r\nكسكر يازده مليون و سيصد هزار درم .\r\nناحيه دجله بيست مليون و هشتصد هزار درم .\r\nحلوان چهار مليون و هشتصد هزار درم .\r\nاهواز بيست و پنج مليون درم و سى هزار رطل شكر .\r\nفارس بيست و هفت مليون درم و سى هزار شيشه گلاب و بيست هزار رطل روغن سياه .\r\nكرمان چهار مليون و دويست هزار درم و پانصد توپ پارچه يمانى و بيست هزار رطل خرما .\r\nسند و توابع يازده مليون و پانصد هزار درم و صد و پنجاه رطل عود هندى .\r\nسيستان چهار مليون درم و سيصد توپ پارچه و بيست رطل فانيد .\r\nخراسان بيست و هشت مليون درم و 4000 اسب و 1000 غلام و 20 هزار توپ پارچه و 30 هزار رطل هليله .\r\nگرگان دو مليون درم و 1000 شقه ابريشم\r\nقومس يكمليون و پانصد هزار درم .\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nطبرستان و رويان و دماوند شش مليون و سيصد هزار درم و ششصد فرش طبرى و 200 عبا و 500 جامه و 300 دستمال و 300 جام .\r\nرى دوازده مليون درم و 20 هزار رطل عسل\r\nهمدان يازده مليون و 300 هزار درم و هزار رطل رب و 12 هزار رطل عسل .\r\nبصره و كوفه ده مليون و هفتصد هزار درم .\r\nماسبذان و رويان چهار مليون درم .\r\nشهر زور شش مليون و هفتصد هزار درم .\r\nموصل و توابع بيست و چهار مليون درم و 20 هزار رطل عسل .\r\nآذربايجان چهار مليون درم .\r\nجزيره و توابع سى و چهار مليون درم و 1000 غلام و 12 هزار پيمانه عسل و ده باز و 20 عبا\r\nارمنستان سيزده مليون درم و ده هزار رطل ماهى شور و 10 هزار رطل ماهى ريز نمك سود و 200 استر و 30 اسب .\r\nبرقه يك مليون درم .\r\nافريقيه سيزده مليون درم و 120 فرش .\r\nكه مجموع آن سيصد و هيجده مليون و سيصد هزار درم مىشود .\r\nماليات اين شهرها بدينار بود\r\nقنسرين چهارصد هزار دينار و 1000 بار روغن .\r\nدمشق چهارصد و بيست هزار دينار\r\nاردن نود و هفت هزار دينار .\r\nفلسطين سيصد و ده هزار دينار و سيصد هزار رطل روغن .\r\nمصر دو مليون و نهصد و بيست هزار دينار .\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nيمن سيصد و هفتادهزار دينار .\r\nحجاز سيصد هزار دينار .\r\nكه مجموع آن چهار مليون و هشتصد و هفده هزار دينار مىشود و چون قيمت دينار بدوران مامون نسبت بدرم سقوط كرده بود و هر دينار مساوى پانزده درم بود درآمد دينارى دولت مساوى هفتاد و دو مليون و دويست و پنجاه هزار درم ميشد كه با درآمد درمى جمع درآمد سيصد و نود مليون و هشتصد و پنجاه هزار درم ميشد . ماليات كرج كه ششصد هزار درم بود و گيلان كه پنج مليون درم بود به اين حساب نيامده بنا بر اين درآمد دولت عباسى بدوران مامون قريب چهارصد مليون درم نقد بود بجز ماليات جنسى كه آن را به قيمت نقدى به حساب ميگرفتند چنانچه در فهرست قدامة بن جعفر خواهيم ديد .\r\nحاصل خراج ولايتها پس از وضع جيره سپاه و مخارج وصول و اصلاح كانالها و مصارف ديوانهاى دولتى و آن حواله‌ها كه خليفه و وزيران و دبيران و بزرگان دربار داده بودند به بيت المال بغداد ميرسيد .\r\nاكنون فهرستى را كه قدامه بن جعفر در كتاب الخراج درباره ماليات دولت عباسى از ناحيه شرقى و غربى سواد يعنى عراق بدوران معتصم آورده و ماليات جنسى را با تفكيك گندم و جو ياد كرده در اينجا ميآوريم .\r\nماليات نواحى غربى چنين بود :\r\nانبار و نهر عيسى يازده هزار و هشتصد خروار گندم و ششهزار و چهارصد خروار جو و چهارصد هزار درم نقد .\r\nبخش مسكن سه هزار خروار گندم و هزار خروار جو و يكصد و پنجاه هزار درم نقد بخش قطر بل دو هزار خروار گندم و هزار خروار جو و ششصد هزار درم نقد .\r\nبخش با دور يا سه هزار و پانصد خروار گندم و هزار خروار جو و يك مليون درم نقد .\r\nنهر سير هزار و هفتصد خروار گندم و هزار و هفتصد خروار جو و يكصد و پنجاه هزار\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nدرم نقد .\r\nرومقان سه هزار و سيصد خروار گندم و سه هزار و سيصد خروار جو و دويست و پنجاه هزار درم نقد .\r\nكوثى سه هزار خروار گندم و دو هزار خروار جو و سيصد و پنجاه هزار درم نقد .\r\nنهر درقيط دو هزار خروار گندم و دو هزار خروار جو و دويست هزار درم نقد .\r\nنهر جوير يكهزار و پانصد خروار گندم و ششهزار خروار جو و يكصد و پنجاه هزار درم نقد .\r\nباروسما و نهر ملك سه هزار و پانصد خروار گندم و چهار هزار خروار جو و يكصد و بيست و دو هزار درم نقد .\r\nديارزاب هزار و چهارصد خروار گندم و هفت هزار و دويست خروار جو و دويست و پنجاه هزار درم نقد .\r\nبابل و خطرنيه سه هزار خروار گندم و پنجهزار خروار جو و سيصد و پنجاه هزار درم نقد .\r\nفلوجه بالا پانصد خروار گندم و پانصد خروار جو و هفتصد هزار درم نقد .\r\nفلوجه پائين دو هزار خروار گندم و سه هزار خروار جو و دويست و هفتاد هزار درم نقد .\r\nبخش نهربين سيصد خروار گندم و چهارصد خروار جو و چهل و پنجهزار درم نقد بخش عين التمر سيصد خروار گندم و چهارصد خروار جو و چهل و پنج هزار درم نقد .\r\nبخش حبه و بداه هزار و پانصد خروار گندم و هزار و سيصد خروار جو و يكصد و پنجاه هزار درم نقد .\r\nسورا و بريسيما يكهزار و پانصد خروار گندم و چهارهزار و پانصد خروار جو و دويست و پنجاه هزار درم نقد .\r\nبرس بالا و پائين پانصد خروار گندم و پنجهزار و پانصد خروار جو و يكصد و پنجاه هزار درم نقد .\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nفرات بادقلى دو هزار خروار گندم و دو هزار و پانصد خروار جو و شصت و دو هزار درم نقد .\r\nبخش سيليحين هزار خروار گندم و هزار و پانصد خروار جو و يكصد و چهل هزار درم نقد .\r\nرود مستان و هرمزگرد دويست خروار گندم و دو هزار خروار جو و سيصد هزار درم نقد .\r\nايغاريقتين هزار و دويست خروار گندم و دو هزار خروار جو و دويست و چهار هزار و هشتصد درم نقد .\r\nكسكر سى هزار خروار گندم و دو هزار خروار جو و دويست و هفتاد هزار درم نقد .\r\nماليات نواحى شرقى عراق چنين بود :\r\nبخش برزشاپور دو هزار و پانصد خروار گندم و دو هزار و دويست خروار جو و سيصد هزار درم نقد .\r\nبخش راذانين چهار هزار و هشتصد خروار گندم و چهار هزار و هشتصد خروار جو و يكصد و بيست هزار درم نقد .\r\nبخش نهر بوق دويست خروار گندم و هزار خروار جو يكصد و هزار درم نقد .\r\nبخش كلواذى و نهربين هزار و ششصد خروار گندم و هزار و پانصد خروار جو و دويست و چهل هزار درم نقد .\r\nكازر و مدينه عتيق هزار خروار گندم و هزار و پانصد خروار جو و دويست و چهل هزار درم نقد .\r\nروستقباد هزار خروار گندم و هزار و چهارصد خروار جو و دويست و چهل و شش هزار درم نقد .\r\nسلسل و مهروز دو هزار خروار گندم و هزار و پانصد خروار جو و يكصد و پنجاه هزار\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nدرم نقد .\r\nجلولا و جللتا هزار خروار گندم و هزار خروار جو و يكصد هزار درم نقد .\r\nديبلى هزار و نهصد خروار گندم و هزار و سيصد خروار جو و چهل هزار درم نقد .\r\nدسكره هزار و هشتصد خروار گندم و هزار و چهارصد خروار جو و شصت هزار درم نقد بندنيجين ششصد خروار گندم و پانصد خروار جو و سى و پنجهزار درم نقد .\r\nبخش برازرود سه هزار خروار گندم و پنجهزار و يكصد خروار جو يكصد و بيست هزار درم نقد .\r\nنهروان بالا يكهزار و هفتصد خروار گندم و يكهزار و هشتصد خروار جو و سيصد و پنجاه هزار درم نقد .\r\nنهروان ميانه هزار خروار گندم و پانصد خروار جو و يكصد هزار درم نقد .\r\nيادرايا و باكسايا چهل هزار و هفتصد خروار گندم و پنجهزار خروار جو و سيصد و سى هزار درم نقد .\r\nبخش دجله نهصد خروار گندم و چهار هزار خروار جو و چهارصد و سى هزار درم نقد .\r\nنهر حله هزار خروار گندم و سه هزار و صد و بيست و يك خروار جو و پنجاه و نه هزار درم نقد .\r\nنهروان پائين هزار و هفتصد خروار گندم و هزار و سيصد خروار جو و پنجاه و سه هزار درم نقد .\r\nازينقرار مجموع ماليات جنسى عراق يكصد و پانزده هزار و سيصد خروار گندم و صد و بيست و سه هزار و نهصد و بيست و يك خروار جو و هشت مليون و هشتصد و بيست و يكهزار و هشتصد درم نقد بود . قدامه هر خروار جو و گندم را با هم شصت دينار تقويم كرده كه اگر دينار را پانزده درم حساب كنيم و ماليات بصره را نيز كه شش مليون درم نقد\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nبود بر آن بيفزائيم درآمد عباسيان تنها از ناحيه عراق يكصد و چهارده مليون و چهارصد و پنجاه و هفت هزار و ششصد و پنجاه درم بوده و از اين قياس درآمد دولت عباسى را توان دريافت كه درآمد عراق را در فهرست جهشيارى بيست و چهار مليون درم و در فهرست ابن خلدون بيست و هفت مليون درم آورده بودند و ديديم كه با تقويم ماليات جنسى ماليات عراق كه نقد آن در فهرست قدامه هشت مليون درم برقم آمده بود قريب دوازده برابر به حساب آمد .\r\nدر فهرست قدامه مجموع درآمد دولت عباسى بدوران مامون سيصد و نود و شش مليون درم و بدوران معتصم سيصد و هشتاد و هشت مليون درم برقم آمده است .\r\nدرآمد دولت صرف مستمرى قاضيان و ولايتداران و عاملان و خزانه‌دار و همه مستمندان و مقررى سپاه و اصلاح ترعه‌ها و پاك كردن نهرهاى فرعى دجله و فرات و مخارج زندانيان و اسيران از غذا و لباس و دفن اموات و خريد لوازم و عطاياى دانشوران و صله شاعران و امثال آن ميشد و هرچه ميماند ذخيره بيت المال بود .\r\nدر آندلس سازمان ماليه دولت سه قسمت بود خزانه عمومى و بيت المال و خزانه خصوصى رئيس دولت .\r\nخزانه عمومى زير نظر يكى از بزرگان دولت بود كه او را \" خزانه‌دار \" ميگفتند محل خزانه در قصر خلافت بود و مالى را كه از شهرها ميرسيد و تركه متوفيان بلاوارث و ماليات بازارها و حق عبور كشتيها و خراج و جزيه و عشور از آن جمله بود در آن مينهادند . گويند عبد الرحمن ناصر در بيت المال پنج مليارد ذخيره داشت و نگفته‌اند كه دينار بود يا درهم اما قطعا دينار نبوده است مقرى بنقل از ابن خلدون گويد \" ناصر درآمد دولت را سه قسمت ميكرد : قسمتى را براى سپاه و قسمت ديگر را براى بنا و قسمت سوم را ذخيره مينهاد . درآمد دولت از ولايات و دهات پنج مليون و چهار صد و هشتاد هزار دينار و از بازار و سود بازرگانى هفتصد و پنجاه و شش هزار دينار بود\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nاما خمس اموال ديگر كه بخزانه ميرسيد به حساب نميآمد . \"\r\nابن حوقل گويد كه عبد الرحمن ناصر تا سال 340 بيست مليون دينار ذخيره كرده بود و بدوران وى هيچ سلطان ديگر بجز ابو تغلب حمدانى چنين ذخيره گزافى نداشت .\r\nبيت المال اندلس خاص درآمد اوقاف بود و محل آن مسجد بزرگ قرطبه بود و بر مؤسسات مذهبى نظارت داشت و مقررى مستخدمان مساجد را ميداد و در مكانهاى خاص صدقه توزيع ميكرد نظارت بيت المال به عهده قاضى قاضيان بود كه بخويشتن يا بوسيله نايبان خويش زير نظر خليفه بدين مهم قيام ميكرد و در واقع چيزى نظير وزارت اوقاف يا وزارت امور اجتماعى دوران ما بود .\r\nخزانه خاص رئيس دولت زير نظر يكى بنام \" دايه‌دار \" بود كه بر درآمد و زمين - هاى خليفه نظارت داشت و آن را بكسان ميداد تا زراعت كنند و سهم خليفه را بدهند و چيزى براى خود نگاهدارند .\r\n\r\nقضا\r\nبدوران اول عباسى سازمان قضائى تغيير بسيار يافت كه از پيدايش چهار مذهب فقه روح اجتهاد سستى گرفت و قاضى حكم خويش را طبق يكى از چهار مذهب ميداد . قاضى عراق به مذهب ابو حنيفه حكم ميداد و قاضى شام و مغرب احكام خود را با مذهب مالك تطبيق ميكرد در مصر مذهب شافعى متبع بود و اگر دو طرف دعوى بر مذهب رايج ديار نبودند قاضى يكى را نيابت ميداد تا باقتضاى مذهب ايشان حكم كند .\r\nخليفگان عباسى پيوسته بصدد بودند قاضيان را پيرو مقاصد خويش كنند تا اعمال - شان رنگ شريعت گيرد تا آنجا كه بسيارى فقيهان عصر از تصدى قضا بيمناك بودند كه مبادا خليفه به فتواى بر خلاف شريعت وادارشان كند بدوران منصور ابو حنيفه نعمان از تصدى قضا عذر خواست و گفت \" از خدا بترس و امانت خويش را جز به كسى كه از خدا ترسد مسپار به خدا كه من به حالت آرامش از خطا مصون نيستم چه رسد به حال خشم \" .\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nميان ابو حنيفه و محمد بن عبد الرحمن بن ابى ليلى شكرابى بود زيرا ابو حنيفه كه سن كمتر داشت بر احكام وى اعتراض كرده بود و محمد شكايت او را بمنصور برد و منصور ابو حنيفه را از فتوى ممنوع داشت . اين حادثه مكرر بود كه خليفگان عباسى پيمان خويشرا با فرماندهان يا علويان و ديگران درباره امانى كه داده بودند ميشكستند و اين كار را باعتماد فتواى قاضيان ميكردند چنان كه سفاح با ابن هبيره و منصور با ابو مسلم و عم خويش و هارون با يحيى بن عبد الله علوى كرد .\r\nحكايت ابن هبيره چنان بود كه وى نامه‌اى بامضاى سفاح دريافت داشت كه وى را امان داده بود ولى روزى چند نگذشت كه سفاح او را بكشت و هم او با ابو مسلم و عموى خويش خيانت كرد و نفس زكيه در نامه خويش اين نكته را ياد كرد . يحيى بن عبد الله نيز كه از رشيد اماننامه داشت بدست وى محبوس شد .\r\nعنوان قاضى قاضيان را عباسيان پديد آورده بودند وى مقيم پايتخت بود و قاضيان را بنيابت خويش به شهرها ميفرستاد . نخستين كسى كه اين عنوان يافت ابو يوسف صاحب كتاب الخراج بود كه قاضى قاضيان مامون شد .\r\nبدوران اول عباسى عرصه قدرت قاضى وسعت گرفت و از آن پس كه كار او فقط قطع دعاوى بود كار اوقاف و نصب متولى نيز با او شد . از جمله قضات معروف آن عصر يحيى بن اكثم بود كه بدوران مامون فرماندهى جنگ روميان يافت و احمد بن ابى دواد قاضى قاضيان واثق كه فقه از يحيى بن اكثم آموخته بود .\r\nبدوران عباسى در هر ولايت قاضيان از مذهب چهار گانه بودند كه هر يك بدعاوى پيروان آن مذهب ميرسيدند . از حوادث جالب آنروزگار تعيين شهود دائم بود كه ميبايد بحضور قاضى در كار دعاوى شهادت دهند كندى گويد : \" وقتى يكى كه بحسن عمل شهره باشد نزد قاضى شهادت دهد گفته او را بپذيرد و اگر شهره نباشد رد كند و اگر ناشناس باشد حال وى را از همسايگان پرسد و هرچه از بد و نيك درباره وى گويند\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nآن را مقياس كند . غوث بن سليمان بدوران خلافت منصور نخستين كس بود كه در مصر نهانى از احوال شاهدان پرسيد از آنرو كه بدوران وى شهادت دروغ فراوان بود . ابن فضاله قاضى آن عصر مردى را بنام مامور تحقيق معين كرده بود كه كار وى اطلاع از حال شاهدان بود . عمرى كه بسال 185 از جانب رشيد قضاى مصر يافت نام شاهدان را بدفترى ثبت كرد و قاضيان ديگر پيروى او كردند . عيسى بن منكدر كه بسال 212 قضاى مصر يافت چنان بتحقيق از حال شهود دلبسته بود كه شبانه ناشناس و سرپوشيده در راهها ميرفت تا از حال و كار ايشان پرسد . در فرمان خاص قاضى كه در كتاب الخراج قدامة ابن جعفر هست اين نكته را مىبينيم . در آنروزگار اطمينان از كار شاهدان و جستجو از عدالت و كنجكاوى از احوال نهانشان مهمترين وظيفه قاضى بوده است .\r\nبعضى قاضيان دوران عباسى در كار قضاى مصر اصلاحاتى كردند . غوث كه از سال 135 تا 140 قضاى مصر داشت بسيارى معايب را از پيش برداشت كه مهمتر از همه شهادت دروغ بود كه وى در نهان احوال شاهدان را ميپرسيد و اگر از پارسائى و نيك رفتاريشان اطمينان مييافت شهادتشان را ميپذيرفت . بگفتهء كندى وى از همه مردم بروش و دقايق قضا واقفتر بود و در احكام خويش عادل و معتدل بود ، عدالت وى بدانجا رسيد كه مهدى خليفه را با زنى كه بشكايت از او آمده بود برابر گرفت يعنى مردى را كه خليفه از جانب خويش به مجلس قضا فرستاده بود با مدعى كه بحقيقت مدعى خليفه بود يكسان گرفت .\r\nابن خزيمه كه از 144 تا 154 قضاى مصر داشت چنان امين و پاكنهاد بود كه اگر روزى به شستشوى لباس يا تشييع جنازه‌اى از كار قضا غايب بود حقوق آن روز را نميگرفت قاضيان آنروزگار باقتداى پيمبر از تكلف دور بودند و كارهاى خويش را شخصا انجام ميدادند . ابو عبد الله بن لهيعه كه از 154 تا 164 منصب قضاى مصر داشت نخستين بار براى تحقيق رؤيت هلال به مجلس نشست .\r\nمفضل بن فضاله كه از 168 تا 177 دو بار قاضى مصر شد در وضع قضا تغييرات\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nعمده داد . سجلات مجلس قضا را كه بدوران ما پرونده گويند نظم و ترتيب داد و جزئيات دعوى و وصيت و دين و هرچه را در دعوى اثر داشت در آن ثبت كرد و هم او \" مأمور تحقيق \" براى كشف احوال شاهدان گماشت اما گوئى در اين كار نتيجهء مطلوب بدست نيامد كه مأمور تحقيق از بعضى مردم رشوه ميگرفت تا بنزد قاضى عدالتشان را مقرر كند . گوئى مفضل زيان استعانت از اينمرد را ندانسته بود كه از همه شهر ده كس را براى شهادت معين كرد و مردم اين كار را نپسنديدند كه شاهدان منتخب اندك بودند و هيچيك از قاضيان سلف اين كار را نكرده بود . و يكى بنام اسحاق بن معاذ كار وى را تقبيح كرد و گفت : \" در كار قضا ستم را رواج دادى و گروهى دزدان را عادل وانمودى هيچكس نشنيده كه شمار مردم عادل چنين اندك باشد \" .\r\nلهيعة بن عيسى كه از 196 تا 204 دو بار قاضى شد اوقاف را نظم داد و اموال اوقاف را فراهم آورد و سهمى از آن را خاص مردم مصر كرد و كسانى را كه ثبت و ضبط نام و نامه - هاى اهل دعوى را به عهده داشتند از آن نصيب داد . پس از وى اين روش متروك شد اما رفتار لهيعه مردم مصر را خشمگين داشت كه سى كس از مردم را تقرب داده و خاص خويش كرده بود .\r\nسازمان قضائى مصر از عيوبى كه زاده اوضاع و احوال آنروزگار بود مبرا نبود كه روح قاضيان از رواج رشوه به پستى گرائيده بود از جمله رشوه‌خواران عبد الرحمن عمرى بود كه گويند صد هزار دينار از رشوه اندوخت ، بشرابخوارى نيز راغب بود و بخانه‌هاى ناباب بسماع ميرفت كه شهرت وى لكه‌دار شد و از اهميت افتاد با وجود اين همو بود كه دفترى از نام شاهدان آماده كرد و قاضيان خلف تبعيت وى كردند .\r\nاز جمله معروفترين قاضيان آنروزگار ابن مسروق كندى بود كه از 177 تا 184 قضاوت داشت كه مقام قضا را بالا برد و بقدرت ولايتدار سر فرود نياورد و چنان كه از پيش رسم بود بمجلس او حضور نيافت و نتيجه آن شد كه از پس وى قاضيان از حضور\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nمجلس ولايتدار سر باز زدند و هم او ديوان قضا را بنظم آورد و ملفه‌ها آماده كرد كه اوراق قضايا را در آن مينهاد و مهر ميزد و چون به قضا مينشست مهر را ميشكست .\r\nستانلى لينپول درباره قاضى مصر بدوران امويان و عصر اول عباسى گويد :\r\n\" قاضى بصيرت كافى داشت و اين بصيرت را از اشتغال به فقه اسلام بدست آورده بود . بنزد مردم بصلاح و نيك رفتارى شهره بود . منصب وى مهم بود و شخصا نفوذ بسيار داشت از اينرو سرنوشت او چون ديگر عمال دولت نبود و بسا ميشد بدوران چند ولايتدار مقام وى محفوظ بود اما اگر كسى در احكام او دخالت ميكرد براى وى آسانتر از استعفا چيزى نبود . محبوبيت قاضيان بنزد عامه چندان بود كه ولايتداران بهنگام عزلشان انديشناك ميشدند كه مبادا مردم نارضا شوند بعدها چنان شد كه عزل قاضى بدست ولايتدار نبود و فرمان نصب وى از بغداد ميرسيد ، تعيين و پرداخت مقررى قاضى نيز بخليفه مربوط بود . \"\r\nدر اندلس نيز چون قلمرو اسلام قضا اعتبارى بسزا داشت . خليفه يا امير ، رياست قضا را عهده داشت كه قضاوت به امور شريعت وابسته بود و هم خود او اگر طرف دعوى بود بنزد قاضى حضور مييافت . قاضى قاضيان را \" قاضى عموم \" ميگفتند كه وى بپايتخت مىنشست و حكم وى در همه ولايت روان بود . شرط قاضى شدن اين بود كه در فقه صاحب‌نظر باشد و در امانت و صلاح وى گفتگو نباشد . عرب بودن شرط نبود كه بارها منصب قضا را به موالى و غلامزادگان و بربران دادند . يحياى ليثى بزرگ قاضيان اندلس از نژاد بربر بود . قاضى بزرگ غالبا از ميان قضات ولايات كه لياقت خويش را نموده بودند يا از آنها كه بمنصبهاى مهم دولتى رسيده بودند انتخاب ميشد و كسى كه در يكى از شهرهاى بزرگ مقام معتبرى نيافته بود بدين منصب نميرسيد .\r\nقاضى عموم بقرطبه مينشست و از جانب خليفه يا امير معين ميشد و قاضى شهرهاى ديگر را معين ميكرد قرآن و سنت پيمبر اساس قضا بود ، قاضيان در احكام خويش به\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nمذهب مالك ميرفتند و حاكمان احكام ايشانرا اجرا ميكردند .\r\nامويان اندلس چون امويان مشرق و عباسيان گاهى فرماندهى سپاه را به قاضيان ميدادند . ابن خلدون گويد : \" گاهى فرماندهى جهاد روميان را به قاضيان ميدادند .\r\nيحيى بن اكثم بدوران مأموران به پيكار روميان ميرفت . منذر بن سعد قاضى عبد الرحمن ناصر نيز فرماندهى سپاه مييافت . اينمقام خاص خليفگان يا منتخبان ايشان چون وزيران مختار يا اميران صاحب اقتدار بود .\r\nنظارت بر درآمد اوقاف و نگهدارى سجلات فتوى و مراقبت در اقامه نماز در ايام جمعه و عيد در مسجد بزرگ قرطبه يا مسجد زهرا كه عبد الرحمن ناصر ساخته بود و قرائت دعا در نماز استستقا از وظايف قاضى بود .\r\n\r\nرسيدگى\r\nهمسنگ منصب قضا ، كار رسيدگى به مظالم بود و كسى كه اين مقام را داشت بهر قضيه كه قاضى از آن مانده ميشد رسيدگى ميكرد . و او را \" مأمور مظالم \" ميگفتند كه در همه جا مستقيما از طرف وزير منصوب ميشد . بعضى خليفگان عباسى دوست داشتند شخصا براى رسيدگى به مظالم بنشينند . ماوردى فرق ميان رسيدگى قضائى و رسيدگى مظالم را ياد مىكند از جمله آنكه مأمور مظالم مهابت و قدرت از قاضيان بيش داشت كه اهل دعوى را از بيهوده‌گوئى و ستمگران را از غلبه‌جوئى مانع ميشد و ميتوانست از دقت در قرائن حق را از باطل بشناسد و اهل دعوى را وادار كند كه اختلاف خويش را بسازش ختم كنند و قاضى اينرا بىرضاى اهل دعوى نميتوانست و نيز مامور مظالم اگر از شاهدان بدگمان ميشد شاهدان ديگر ميطلبيد تا بدگمانى از او برود و نيز ميتوانست بدلخواه خويش شاهدانى را بخواند و مشهود ايشانرا بپرسد . اما رسم قضا چنان بود كه از مدعى شاهد خواهند و تا نخواسته باشند گفتار شاهد را نشنوند .\r\nمحكمه مظالم برياست خليفه يا ولايتدار يا نائب وى به پا ميشد مأمور مظالم اگر\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nدر كار دولت وظيفهء ديگر داشت روزى را براى متظلمان معين ميكرد تا بروزهاى ديگر وظايف خويشرا انجام دهد اما اگر جز اين كارى نداشت همه روزهاى هفته به مظالم رسيدگى ميكرد . محكمهء مظالم در مسجد تشكيل ميشد و پيوسته در اطراف محكمه پنج گروه بودند كه بدون ايشان جلسه نميشد :\r\nنخست حاجبان و نگهبانان نيرومند تا اگر كسى از محضر قضا فرارى شود يا به عنف توسل جويد ويرا بجايش بنشانند . ديگر حاكمان بودند كه ميبايد احكام ديوان مظالم را بدانند و حقوق اهل دعوى را باز دهند و از آن گفتگوها كه ميان مدعيان ميرود واقف شوند و از دقايق امورشان خبر يابند . قاضيان نيز از حضور در اين جلسات فايده ميبردند كه احكام ديوان مظالم را بر آن دعاوى كه بحضور ايشان طرح ميشد تطبيق ميكردند . ديگر فقيهان بودند كه مأمور مظالم در قضاياى شرعى كه مورد اشكال بود بايشان رجوع ميكرد . ديگر دبيران بودند كه گفتار اهل دعوى را ثبت ميكردند و ديگر شاهدان بودند كه ميبايست هرچه دربارهء اهل دعوى ميدانند بگويند و نيز شهادت دهند كه حكم قاضى بر خلاف حق و عدالت صادر نشده است .\r\nقضايائى كه مأمور مظالم به آن رسيدگى ميكرد يكى دعواى افراد و گروهها بر ضد ولايتدارانى بود كه از راه عدل و انصاف بدر رفته بودند يا بر ضد مأموران وصول كه در گرفتن ماليات ستم كرده بودند و يا دبيران ديوانها كه در كار مسلمانان از جادهء حق گشته بودند . رسيدگى بشكايت جيره‌خواران دولت اگر جيرهء ايشان كم شده بود يا موقع پرداخت آن دير شده بود نيز از وظايف وى بود .\r\nو نيز مأمور مظالم احكام دشوارى را كه قاضى و محتسب از اجراى آن فرو مانده بودند اجرا ميكرد . بر انجام عبادات چون حج و نماز عيد و جمعه و جهاد نيز نظارت ميكرد .\r\nمحتسب - كار قضا ميان قاضى و مأمور مظالم و محتسب تقسيم شده بود كه\r\n\r\n","description":"","footnote":"","page_name":" 258 ","page_number":258},
  {"content":"\r\n\r\n\r\nمحتسب\r\nمحتسب به قضايايى كه با امنيت عموم و جنايات ارتباط داشت و شتاب در فيصله آن لازم بود رسيدگى ميكرد گاه ميشد كه قضا و احتساب را با وجود اختلافى كه در طرز عمل بود بيكى ميدادند كه كار قاضى تحقيق و تأمل و دقت در حكم بود و كار محتسب شدت و شتاب در كار بود .\r\nوظيفهء احتساب را عمر پديد آورد و خود او كار محتسب را ميكرد اما اين عنوان جز بدوران مهدى به كار نرفت گويند عمر شتربانى را بزد و گفت بر شتر خود بيش از آنچه توان دارد بار كرده‌اى . بنا بر اين امر بمعروف و نهى از منكر و نگهبانى ادب و فضيلت و امانت و نظارت در رعايت احكام شريعت و مراقبت در نظم بازارها و جلوگيرى از اشغال معابر بوسيله بازاريان و وصول قرض كسان و جلوگيرى از كم‌فروشى و گران‌فروشى و وهن شريعت و تجاوز بحدود همسايه و رفعت بناى ذميان از خانه مسلمانان از وظايف محتسب بود .\r\nابن خلدون گويد : \" محتسب . . . حمالان و كشتىداران را از افراط دربار - بردارى منع كند و صاحبان بناهاى شكسته را بويرانى آن وادارد كه عابران از سقوط ناگهانى آن زيان نه‌بينند و نيز معلمان مكتب را كه در زدن كودكان افراط كنند تنبيه كند . دخالت وى محتاج شكايت و جلب نظر نيست كه هرچه از اين قضايا به دو رسد درباره آن رسيدگى تواند و نيز تواند كه كسانى را كه در اداى حق سستى كنند بانصاف وادارد و همه رسيدگىهائى كه ضمن آن استماع شاهد و اجراى حكم نيست از وظايف اوست كه اين احكام آسان و ناچيز است و مقام قضا از رسيدگى آن بالاتر است و آن را بدست محتسب داده‌اند تا خادم منصب قضا باشد . در بسيارى از دولتهاى اسلام چون دولت عبيديان مصر و مغرب و امويان اندلس احتساب وابسته بمقام قضا بود و قاضى هر كه را ميخواست محتسب ميكرد . \"\r\nدر اندلس هر شهرى محتسبى داشت كه او را بازاريان نيز ميگفتند كه بيشتر كار\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nوى مراقبت كار بازاريان بود . شرط محتسب شدن آن بود كه دانش و هوش كافى داشته باشد . معمولا اينمقام را بيكى از قاضيان ميدادند كه احتساب و قضا بهم پيوسته بود .\r\nاز توضيحات مقرى دربارهء وظايف محتسب در اندلس توان دريافت كه كار محتسبى در آن ولايت دقت و نظم فراوان يافته بود . محتسب نرخ چيزها را معين ميكرد و بر كار فروشندگان نظارت داشت و نيز معلوم ميدارد كه \" محتسبان در كار خويش مقررات مدون داشتند كه ببحث و درس آن ميپرداختند چنان كه قاضيان فقه ميآموختند كه محتسب در همه كار خريد و فروش دخالت داشت . \"\r\n\r\n","description":"","footnote":"","page_name":" 260 ","page_number":260},
  {"content":"\r\n\r\n\r\nوضع اقتصادى\r\n\r\n","description":"","footnote":"","page_name":" 261 ","page_number":261},
  {"content":"\r\n\r\n\r\nمقدمه\r\nبدوران اول ، خزائن عباسيان آباد بود و آن مال بىحساب كه ببغداد ميرسيد بيدريغ خرج ميشد مخارج شخصى مأمون روزانه ششهزار دينار يعنى بسال دو مليون و يكصد و نود هزار دينار ميشد . اما اين وضع نماند و در قرن چهارم درآمد دولت عباسى چيزى معادل يك بيستم ايام هارون بود كه جنگها و فتنه‌ها نيروى دولت و قوت كشور را برده بود .\r\nرونق مالى دولت مايهء رفاه عموم بود و نرخها ارزانى گرفت . خطيب بغدادى از گفتهء داود بن معير آورده كه به زمان منصور گوسفند بدرمى بود و بره به چهار دانگ درم .\r\nدانگ يك ششم درم است . خرما شصت رطل بيك درم و روغن زيتون شانزده رطل بيكدرم و روغن هشت رطل بيكدرم بود . گوشت گاو را نود رطل بدرمى جار ميزدند گوشت گوسفند شصت رطل به درمى بود و عسل را ده رطل بيكدرم ميشد خريد .\r\n\r\nزراعت\r\nخليفگان عباسى به كار زراعت توجه بسيار داشتند و بحفر ترعه‌ها و بناى پلها ميپرداختند . زمينهاى ميان دجله و فرات حاصلخيز ترين زمينهاى آنروزگار بود كه دولت در كار ادارهء آن مستقيما نظر ميكرد و براى بهبود زراعت آن ميكوشيد . در اين زمينها شبكه‌اى از ترعه‌ها پديد آمده بود كه آب دجله و فرات را به همه جا ميرسانيد و استعداد كشاورزى آن را فزون مى كرد و همه جا باغ و مزرعه شد چنان كه اين سرزمين را از فراوانى درخت و زراعت و سبزه\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nسواد گفتند .\r\nمساحت سواد چنان كه خطيب بغدادى گويد سى و شش مليون جريب ده هزار ذرعى بود .\r\nمنصور در كار آبيارى سواد دقتى داشت و همه اراضى ساحل غربى دجله و كناره خليج فارس را آباد كرد بدوران او همه زمينها ميان صحراى عرب و جبال كردستان كشتزارهاى پر خير و بركت بود . به آبيارى بغداد نيز توجه خاص داشت و كانالى از دجله و كانال ديگر از فرات ببغداد رسانيد كه آب به همه خيابانها و كوچه‌ها و خانه‌ها ميرسيد و زمستان و تابستان قطع نميشد و مردم بكشت درختان راغب شدند و نخل بسيار نشانيدند كه از آن پيش نخل خاص بصره و كوفه بود .\r\nبدوران عباسيان بكمك مدارسى كه براى درس و بحث از مسائل زراعتى پديد آمد اين رشته رونق كافى گرفت ، مردم در مسائل نظرى زراعت و اقسام گياهان و صلاحيت خاك گفتگو ميكردند و براى گياهان مختلف كوتهاى گونه‌گون به كار ميگرفتند .\r\nروش عباسيان در گرفتن ماليات معتدل بود و كوشش داشتند براى ماليات اراضى قواعد ثابت پديد آرند و بهنگام خشكسالى از تخفيف ماليات دريغ نداشتند . منصور ماليات نقدى را كه از زراعت گندم ميگرفتند لغو كرد و بجاى آن سهمى از محصول گرفت اما از درختان خرما و ميوه‌ها ماليات نقدى ميگرفتند و چون اين روش بمأمورين وصول فرصت ستم ميداد مهدى بر درختان نيز سهمى از محصول مقرر داشت . اگر زمين آباد بود و زراعت آن زحمت بسيار نداشت دولت يك نيمه حاصل را ميبرد و گرنه بتفاوت وضع زمين از يك سوم تا يك پنجم ميگرفت حاصل تاكستانها و باغستانها و نخيلات را تقويم ميكردند و معادل يك نيمه يا يك سوم ماليات ميگرفتند و اين را \" مقاسمه \" ميگفتند . روش قديم از مساحت زمين ماليات ميگرفت و زمين ويران نيز كه زراعت نداشت ماليات داشت .\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nمأمون ماليات اراضى را سبك كرد و از نصف به دو پنجم برد . در بابل و عراق و جزيره و فارس ترتيب ماليات مطابق پيمان‌ها بود كه عربان فاتح با مردم محل كرده بودند . در شمال ايران و خراسان نيز وضع چنين بود .\r\nمنصور قسمتى از زمينهاى بغداد را به تيول بزرگان دولت داده بود كه آباد كنند و حاصل آن را بردارند و چون تركان در دولت نفوذ يافتند تيول ولايت نيز معمول شد .\r\nدر همه قلمرو عباسيان زراعت گندم معمول بود . در جنوب جزيرة العرب ذرت كشت ميشد . زراعت جو و برنج و كشت نخل و درختان ميوه رواج داشت . درخت مو مانند هميشه بصف درختان پر بركت بود . تاكستانهاى يمن شهرتى داشت و خوشه هاى درشت ميداد . گويند يكى از عاملان هارون در اياميكه وى به حج بود دو خوشه انگور از يمن براى وى فرستاد كه بر يك شتر بود . ابن حوقل گويد كه مردم شهر زغر كه بنزديك بحر الميت بود تاكهاى خويش و تاكهاى فلسطين را چون نخل تلقيح مى - كردند و مايه نر را بدرخت ماده ميدادند تا بارور شود .\r\nاز جمله ميوه‌ها كه بدوران عباسى كشت آن رواج يافت نارنج بود . بگفتهء مسعودى نارنج را از هند آوردند و در عمان و بصره و عراق و شام كشتند . بگفتهء مقدسى ميوه نارنج در فلسطين از همه جا خوبتر ميشد . سيب معطر شام در همه جا معروف بود . فلسطين زيتون فراوان داشت كه روغن از ان ميگرفتند . در بصره و صور كشت نيشكر معمول بود و نيزيان كه در جنگهاى صليبى بمشرق راه يافتند در صور مزارع نيشكر بسيار پديد آوردند . زراعت نيشكر بدوران عباسى در مصر رواج بسيار داشت .\r\nعربان گاوميش را از هند آورده بودند و بدوران بنى اميه اين حيوان بعراق راه يافت گويند مردم شام از هجوم درندگان شكايت داشتند و دولت بگفت تا چهار هزار گاوميش در شمال آن ولايت بدارند كه گاوميش دشمن خونى شير بود . مردم فلسطين\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nبتربيت گاوميش علاقه وافر داشتند از گوشت و شير آن تغذيه ميكردند گوشت گاو بذائقه ايشان خوش نبود تنها براى شير نگهدارى ميشد . محمد بن زكرياى رازى طبيب معروف گوشت گوسفند را سفارش ميكرد .\r\nمسلمانان افريقيه بزراعت گياهان گرمسيرى چون ادويه و پنبه و نيشكر و توت دست زدند . كشت ادويه به جائى نرسيد اما پنبه و نيشكر و توت در آنجا و در بعضى نواحى اندلس رواج يافت .\r\nدر اندلس زراعت گندم و جو و ذرت و ميوه چون پرتقال و گلابى و به و انجير و انگور و انار معمول بود . در بعضى جاها موز نيز بدست ميآمد . كشت برنج و نيشكر و زيتون نيز رونق داشت . كتان و پنبه و درخت توت بوفور كشت ميشد . چون برك توت خوراك كرم ابريشم بود بكشت آن علاقه بسيار داشتند . امويان اندلس تقويمى خاص زراعت مرتب كردند كه تقويم قرطبى ناميده شد و طريقه و موسم كشت گياهان مختلف را شرح داده بود و ملل ديگر تقويم زراعتى را بتقليد ايشان فراهم كردند .\r\n\r\nصناعت\r\nصناعت نيز مورد توجه عباسيان بود و از منابع ثروت معدنى بهره‌هاى فراوان ميبردند . از معادن فارس و خراسان نقره و مس و سرب و آهن بيرون ميآوردند . بنزديك بيرون معادن آهن بود كه در نتيجه آن صنعت فلزكارى در آنجا رواجى گرفت . از تبريز مرمر و از شمال ايران نمك و گوگرد و از ديار كرج نفت و قير بدست ميآمد .\r\nبصره بصابون‌سازى و شيشه‌گرى شهره بود . بدوران معتصم در بغداد و سامره و ديگر شهرها كارخانه صابون و شيشه پديد آمد . كاغذسازى نيز رواج گرفت و خليفه استادان فن را از مصر آورد كه از دوران قديم در كاغذسازى شهره بود . در بعضى شهرهاى فارس بكمك عباسيان كارخانه‌ها براى بافتن پارچه‌هاى گلدار پديد آمد .\r\nمسلمانان در حريربافى و تهيه پارچه‌هاى گلدار ابريشمى و فرش‌بافى يكه بودند . در هر\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nناحيه كشور پارچه خاص و ممتازى بافته ميشد : كوفيه حرير كوفه شهره بود . بافتنى خوزستان در نوع خود يكه بود . ديباى شوشتر و قالى قرقب و حرير شوش در بازارهاى جهان مرغوب بود . دمشق ديباى منقش ميبافت كه هنوز بنام دمقس معروف است .\r\nخراسان در صنعت فرش و پرده و بافتنىهاى پشمى رقيب نداشت .\r\nبافتنىهاى مصر نيز شهرتى داشت در شهر تنيس پارچه‌هاى الوان و فرشهاى زيبا ميبافتند . از آنجا جامه‌اى بدربار ميفرستادند كه بدنه نام داشت و بهاى آن يكهزار دينار بود و نخ در آن به كار نميرفت مگر اندكى و بقيه طلاى خالص بود كه با ظرافتى خاص در پارچه به كار برده بودند . تاريخ نشان نميدهد كه يكقطعه پارچه كتان صد دينار طلا ارزش داشته باشد مگر به شهر تنيس و دمياط كه پارچه كتان از فرط ظرافت چنين گرانبها بود و از اينجا پيشرفت آن را در صنعت پارچه‌بافى دريافت توان كرد . در شهر تنيس پارچه‌هاى پشمى خوب نيز ميبافتند .\r\nشام بشيشه‌گرى شهره بود و شاميان در تزئين شيشه روش خاص داشتند . در آغاز قرن دوم هجرى شيشه ميناكارى از شام به بيشتر اقطار جهان ميرفت . شام در منقش كردن شيشه به طلا و رنگهاى ديگر پيشرفتى فوق العاده كرده بود .\r\nدر بغداد كارگاههاى صنعتى بسيار بود . گويند در آنجا چهارصد آسياى آبى ميگشت و چهار هزار كارگاه شيشه‌گرى و سى هزار سفالسازى داشت و گوئى اين ارقام اغراق‌آميز است . هر حرفه‌اى بازار خاص داشت . منصور بازارهاى كرخ را در ناحيه جنوبى بغداد پى افگنده بود . در بغداد صنعت مرصع‌كارى كه ايرانيان بدان شهره بودند رواج گرفت كه شيشه را با جواهر زينت ميدادند و با طلا بر آن نقشهاى برجسته ميكردند و بدين شيوه جامهايى ميساختند خاص پادشاهان كه زيبائى خيره‌كننده داشت . بر جامها تصويرهاى بديع مىكردند ، پرنده‌اى به حال پرواز و از بالا عقابان بهجوم و مرغان بگريز كه بجلوه و ظرافت حيرت‌انگيز بود .\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nمصر از دوران فرعونان در فلزكارى بخصوص زرگرى و نقره‌كارى شهره بود و نيز مصريان در كار دواسازى پيشرفتها كرده بودند . بدوران عباسى صنعت زورق‌سازى نيز رواجى گرفت كه از آن براى حمل و نقل بر رود نيل فايده ميبردند . كشتيهائى كه از راه اسكندريه و دمياط و تنيس و فرما مرد و سلاح براى پيكار روميان شرقى ميبرد در مصر ساخته ميشد .\r\nاندلسيان به كار استخراج فلزات بخصوص طلا از معادن ساحلى رود تاجه و نقره از اطراف قرطبه و آهن از كوهستان طليطله و سرب از قرطبه و مس از نواحى شمال شهرتى داشتند .\r\nبگفته مقرى در اندلس چند محل براى بريدن مرمر سفيد و شرابى و قرمز و ابلق بود .\r\nقرطبه مركز مهم چرمسازى بود و نيز در اندلس كشتى و لوازم جنگ از سپر و نيزه و زين و لجام و زره ميساختند . روغن‌كشى و شرابسازى نيز رواجى داشت و در استخراج داروهاى مختلف از گياهان هنرها ميكردند و مردم اروپا بسيارى رموز اين صناعت را از ايشان آموختند . محمد بن على در غرناطه باغ گياهانى داشت كه ورود آن را براى پزشكان آزاد كرده بود تا درباره گياهان كمياب باغ مطالعه كنند . ابن بيطار گياه - شناس معروف كه بقرن هفتم هجرى ميزيست بكشت گياهان كمياب شام و آسياى صغير و مصر و فارس سرگرم بود آنگاه ملك كامل ايوبى ويرا تقرب داد و رئيس گياهشناسان شد و كتاب معروف خويشرا در گياهشناسى نوشت .\r\n\r\nتجارت\r\nرواج تجارت نيز مورد توجه خليفگان عباسى بود كه در راهها چاههاى آب و باراندازها ميساختند و در مرزها برجها بنياد ميكردند و براى نگهبانى سواحل از حملهء دزدان دريائى كشتيها ميگماشتند . كوشش ايشان در رونق تجارت مؤثر بود و كاروانهاى تجارت در سراسر كشور برفت و آمد بود و كشتيها سينهء دريا را ميشكافت .\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nخليفگان دوران اول عباسى بطور نامستقيم تجارت را تشويق ميكردند كه بدربار خويش لوازم تجمل را رواج دادند و نيز شهر بغداد با آن جماعت انبوه بازار بزرگ تجارت بود و از همه جا هرچه زيبا و دوست‌داشتنى و خواستنى بود بدآنجا ميرسيد و از آن قدرت خريد كه خرج و بذل و عطاى خليفگان ببغداديان داده بود بقيمتهاى خوب فروش ميرفت و مصرف ميشد .\r\nدمشق مركز كاروانهاى آسياى صغير بود و نيز آن كاروانها كه از عربستان تا مصر رفت و آمد داشت از اينشهر عبور ميكرد . فرات و دجله دو معبر تجارتى بزرگ بود كه چند ناحيهء كشور را بهم ارتباط ميداد .\r\nوقتى بغداد در ساحل دجله آباد شد كانالى از فرات جدا كردند كه در آن كشتيها به همه عراق ميرفت و ببغداد ميرسيد و پايتخت عباسيان را براههاى آسياى صغير و سوريه و عربستان و مصر ميپيوست . كاروانهايى كه از بخارا روان ميشد و از آسياى ميانه ميگذشت رو سوى بغداد داشت .\r\nخطيب بغدادى و ياقوت درباره انتخاب محل بغداد آورده‌اند كه يكى از دهقانان يعنى ملاكان بزرگ آن عصر منصور را به آبادى و اقامت بغداد تشويق كرد و گفت :\r\n\" اينجا چهار ناحيه است دو تا در شرق و دو تا در غرب . اگر يكى قحط شود آن ديگر حاصلدار باشد و كالاى افريقيه و هند و بصره و واسط و شام و جزيره و مصر و ارمنستان و آذربايجان و ديار بكر از راه دجله و فرات سوى تو آيد . ميان رودها باشى كه دشمن جز بر پل به تو دست نتواند يافت . اگر پل را ببرى دشمن از تو ببرد و نيز بنزديك خشكى و دريا و كوه باشى . \"\r\nوقتى منصور بغداد را بساخت ناحيه جنوب را خاص تجارت كرد و براى عطاران و آهنگران و نجاران و بزازان و گلفروشان و قصابان بازارهاى جداگانه معين كرد و قصابان را اقصاى همه نهاد و گفت اينان ديوانگانند كه كارد بران به كف دارند .\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nعبد الوهاب پاشا گويد : بصره دروازه بزرگ بغداد و مدخل دجله بوده و همه كالاهايى كه از اطراف جهان به بغداد ميبردند در آنجا فراوان بود كه كاروانها از هر سو رو بسوى بصره داشتند و مردم مغرب و مشرق از شهرهاى ناشناس چين تا دل صحراى بزرگ آفريقا بدانجا ميشدند و آبادى آن بزرگ شد و كارگاهها و مصنوعات فزونى گرفت و مركز ارتباط عرب و غير عرب شد و شايستهء عنوان قبة الاسلام كه عمر بدان داده بود .\r\nراه كاروانرو بزرگ كه حاجيان سوريه طى ميكردند از دريا دور بود كه از مشرق نهر اردن و بيرون فلسطين ميگذشت معذلك مسلمانان به زيارت مسجد اقصى و قبر ابراهيم خليل در بيت المقدس علاقه فراوان داشتند و بسيارى از آنها از پس اداى حج به زيارت بيت المقدس ميشتافتند و با زايران مسيحى كه از ديار عرب آمده بودند يك جا ميشدند و اين براى بازرگانان فرصتى كم‌نظير بود كه داد و ستد كنند . هر سال يك بار در نيمه سپتامبر در بيت المقدس بازارى بزرگ به پا ميشد و بازرگانان از ملل مختلف بدان رو ميكردند و بيشترشان در دمشق كه محل تلاقى راههاى معتبر بود فراهم ميشدند و از پس انجام حج پراكنده ميشدند و اين رفت و آمد ، بازارهاى دمشق را از كالاى همه جا پر كرده بود و چون شهرهاى ساحلى مانند طرابلس و بيروت و صور و عكابا بازار بزرگ دمشق چند روز بيشتر فاصله نداشت باحتمال قوى لوازم خويشرا از آنجا ميخريد و مازاد كالا بدان ميداد . راه معتبر ديگرى نيز بود كه بسوريه ميرفت . اين راه فرات بود كه از خليج فارس آغاز ميشد و به جائى ميرسيد كه تا درياى مديترانه چندان فاصله نداشت .\r\nدر شهرهاى شام بازارهاى بسيار بود كه از دو سوى خيابانها دكانها پيوسته بود و هر گروه از بازرگانان در ناحيه‌اى از بازار مقام داشتند بازرگانان غريب‌سراها داشتند كه نظير بازارها بود با اين تفاوت كه دو طبقه بود و در و دربان داشت . طبقهء\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nپائين جاى كالا بود و در طبقه دوم بازرگانان سكونت داشتند .\r\nعربان در مغرب و مصر و اندلس و سيسيل دولتهاى كوچك ساخته بودند كه واسطه بازرگانى آسيا و اروپا بود . در قصرهاى قيروان و قرطبه و پالرم نيز كالاى آسيا مصرف ميشد .\r\nكشتيهاى عرب درياى مديترانه را از انطاكيه تا جبل الطارق به سى و شش روز ميپيمود انطاكيه كه معتصم آن را مستحكم كرده بود معتبرترين بندر تجارتى شام بود . شهر صور نيز بندر جنگى آن ولايت بشمار ميرفت كه كارگاههاى كشتىسازى در آنجا بود و كشتى ها كه به پيكار روميان ميرفت از صور بادبان ميگرفت .\r\nاز داستان سندباد هزار و يكشب كه بدوران هارون ساخته‌اند معلوم توان داشت كه عربان بدوران عباسى سفرهاى دراز دريائى داشتند كه از بغداد آغاز ميشد و از خليج فارس ميگذشت و تا شبه جزيره مالايا ميرسيد و بازرگانان اين سفرها را كه ادويه و عطر هند و حرير چين را ببازار بغداد مىرساند تشويق ميكردند .\r\nبعيد نيست كه عربان بقرن دوم هجرى تا چين رفته باشند گوئى از آن بيگانگان كه بسال 82 هجرى بندر كانتون بر روى ايشان گشوده شد تنى چند عرب بوده‌اند و نيز در آن فتنه‌ها كه بسال 141 در اين شهر رخ داد آثار حضور عربان را معلوم توان داشت . بدوران اول عباسى عربان از جزيره سيلان گذشتند و چينيان كه تا آنروزگار پيوسته بدرياهاى اطراف هند بتكاپو بودند از آن پس بندرت بخليج فارس راه يافتند كه عربان ضمن سفرهاى دراز تا چين ميرفتند .\r\nبندر سيراف لنگرگاه همه كشتيهايى بود كه از ديار عرب و فارس كالا بچين ميبرد و هنگام بازگشت كالاى بصره و عمان و ديار ديگر را همراه داشت .\r\nبقرن سوم ابو القاسم بن خرداد به راهنمائى براى مسافران نوشت و راه دريائى را كه از مصب دجله نزديك ايله آغاز ميشد و بهندوستان و چين ميرسيد توصيف كرد . به\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nگفتار او كشتيهاى عرب از كناره‌هاى خليج فارس و درياى هند به مالايا ميرفت التزام كناره‌ها نه از آنرو بود كه از دل دريا بيم داشت بلكه ميخواست در بندرهاى مختلف بار بگيرد و بار پياده كند . اين كشتيها وقتى از كناره‌هاى كرماندل لنگر ميگرفت برسم كشتيبانان خليج بنگاله را به خط مستقيم ميپيمود .\r\nاز اواخر قرن دوم هجرى عربان در بندر خانقو كه در جنوب شانگهاى كنونى بود مستقر شدند و از بزرگوارى و تساهل امپراطور چين قاضى مسلمانى خاص خود داشتند كه دعاوى ايشانرا مطابق شريعت اسلام فيصل ميداد و با وى نماز جماعت ميكردند .\r\nعربان مقيم بندر با چينيان داد و ستد داشتند و با اجازه دولت براى امور بازرگانى به داخل كشور سفر ميكردند و اين وضع همچنان ببود تا در آن سرزمين فتنه‌ها شد و كار اينان كساد شد و روابط خويش را با چين بريدند و به شبه جزيره مالايا رفتند و به شهر كالاه مقام گرفتند كه بر ساحل خليجى در نيمه راه عمان و چين و مجاور خط استوا بود . از آن پس همه كشتيها كه كالاى آسياى شرقى و غربى بار داشت كالاه را لنگرگاه ميكرد و بازرگانان بازارى تازه براى فروش كالاى هند و چين و از جمله كافور و قرنفل و عود و صندل و جوز هندى و جوز خوشبو و قلع يافتند و تجارتشان رواج گرفت و رفت و آمد بسيار شد تا آنجا كه بقرن دهم ميلادى سفر مالايا به نظر دريانوردان سيرافى كه شبه جزيره جاوه را نيز ميشناختند سفرى آسان و عادى بود .\r\nبدينسان عربان در بسيارى موارد به هند و چين و نيز بچين سفر ميكردند و بعيد نيست كه بازرگانان عرب تا كره رفته باشند . سفر از سواحل عرب تا سواحل هند غربى دو تا سه ماه طول ميكشيد و اگر باد موافق ميوزيد اينراه را بيكماه ميشد رفت بيگمان پيش از سال 80 هجرى بازرگانان عرب در جزيره سيلان مقيم بوده‌اند .\r\nجهانگردان عرب در قرن سوم و چهارم از توجه و مهربانى شاهان هند ياد كرده - اند و گفته‌اند كه گروهى از بزرگان مالايا بمسلمانى رو كرده بودند و به عربان اجازه داده\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nبودند در آن جا مسجد بسازند . از اوايل قرن هشتم مسيحى در همان روزگار كه عربان در بندرها و بعضى شهرهاى داخلى هند ، مناطق عرب‌نشين پديد ميآوردند سپاه عرب از مرزهاى ايران گذشت و بر سند استيلا يافت و در ملتان و ديبل بازرگانى رواج گرفت و كشتىهاى مردم فارسىنژاد و عرب ضمن سفر بهندوستان و چين به اين ديار نيز سرى ميزد و از كالاى آن بار ميگرفت .\r\nيمن و حجاز و حبشه و مصر نيز با آسياى شرقى روابط بازرگانى داشت .\r\nاز بندرهاى شرقى هند از راه عدن و مكه زمرد به افريقا ميرسيد ، بزرگان شرق اقصى نيز طالب زمرد مصر و عاج حبشه بودند . بندر عدن بازار اين گونه كالا و لنگرگاه كشتىهائى بود كه از بندرهاى آسيا و آفريقاى شرقى ميرسيد .\r\nجده بندر مكه بود چون قلزم كه بندر معتبر مصر و سوريه بود . هارون الرشيد انديشيده بود كه درياى سفيد و سرخ را بوسيله كانالى بهم اتصال دهد و چون به دو گفتند باشد كه روميان از اين راه بدرياى سرخ نفوذ كنند و بر مكه و مدينه هجوم برند و راه حج را ببرند از اين انديشه گذشت و حفر كانال سويس قرنها عقب افتاده اگر ميخواستند از درياى سرخ كالا بآفريقا برند ناچار بايد از صحرا بگذرند . كالاى بازرگانى را با شتر ميبردند و سپس از راه نيل يا از راه خشكى بموازات تنگه سوئز كنونى حمل ميكردند .\r\nراه اول مستقيما به اسكندريه ميرسيد و اگر بندر اسكندريه در مقابل عظمت بغداد شهرت جهانگير را باخته بود ثروتى كه بدوران طولونيان باسكندريه رسيد رواج آن را باز داد . بعضى كالاها كه از راه درياى سرخ ميرسيد به راه خشكى از موازات كانال سوئز تا فرما كه بروزگاران اهميت و ثروت آن محفوظ مانده بود حمل ميشد . اعتبار اين راه از آنجا بود كه رفتن از درياى سرخ تا فرما بيش از چهار تا پنج روز طول نميكشيد .\r\nكالائى كه از ديار مشرق بجده و از آنجا به مكه ميرسيد بوسيله بازرگانان مصر كه از راه خشكى همراه حاجيان ديار خوش آمده بودند بديار مغرب حمل ميشد يا بهمراه بازرگانان\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nسورى بدمشق ميرسيد .\r\nبروزگارى كه عربان بر مصب رود سند تسلط داشتند يك راه بازرگانى از آنجا به داخل قلمرو پارس بود كه از سيستان ميگذشت و از شمال اينراه كاروانهاى پنجاب كالاى بازرگانى را از ارتفاعات افغانستان عبور ميدادند و بكابل و غزنه و ديگر شهرها ميرسانيدند كه بعدها از مراكز معتبر بازرگانى شد و از آنجا كاروانها بسوى غرب تا خراسان و سوى شرق تا بخارا ميرفت . ادويه هند در اين نواحى رواج داشت و در بخارى با كالاى چين كه از راه آسياى مركزى رسيده بود ببازار ميرسيد .\r\nمردم بخارا با چين رابطه بازرگانى داشتند . وقتى نفوذ عربان به رود سيحون رسيد بازرگانان ميتوانستند بىبرخورد با موانع سياسى تا چين برانند كه پس از عبور سيحون از سرزمين تغزغز معروفترين قبايل تاتار مقيم دامنه‌هاى تيان‌شان ميگذشتند آنگاه دو راه بود يكى راه دراز كه پيمودن آن چهار هفته طول داشت و با چهارپا از آن ميرفتند و ديگر راهى كوتاه اما پر فراز و نشيب كه به چهل روز طى ميشد . راه ديگرى نيز بود كه از بام دنيا ميگذشت و عبور آن مشكلات فراوان داشت .\r\nكاروانها راه چين را بخاطر ابريشم ميسپرد و چون پرورش ابريشم در شمال ايران رواج يافت رفت و آمد كاروانها به چين كمتر شد .\r\nمؤلف حضارة الاسلام گويد : \" چون مال فراوان بدست عباسيان رسيد و هارون راه كاروانها و كشتىها را امن كرد ، از هر سوى جهان كالا بعراق رسيدن گرفت . ظروف از هند ، آهن از خراسان ، سرب از كرمان ، پارچه الوان از كشمير ، عود و مشك و زين و برگ و دارچين از چين ، عطر و بوهاى خوش از يمن ، سلاح و كالاى ريخته‌گرى از ايران ، مرواريد از غنداب ، خيزران و كافور و عود و قرنفل و نارگيل و پارچه پنبه و فيل از هندوستان ، ياقوت و الماس از سرنديب ، پوست و غلام از روم و ميوه و سلاح و آهن از شام و پوست روباه از روسيه . \" هارون به كار بازرگانى توجه خاص داشت و\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nمراقبت بازارها و نظارت سنگها و پيمانه‌ها و قيمتها را به محتسب سپرده بود تا فروشندگان تقلب نكنند و مال كسانرا بناروا نخورند . بدوران عباسى مسلمانان جو و گندم و برنج و ميوه و گلهاى مشهور مازندران و شكر و شيشه و ديبا و پارچه پشم و كتان و ابريشم و زيتون و عطر و گلاب و زعفران و عصاره سوسن و شراب انگور و روغن بنفشه را ببازارهاى جهان ميفرستادند . علاقه خليفگان به كار بازرگانى و آن دقت كه در گشودن و نگهداشتن راههاى خشكى و دريا ميكردند در رواج تجارت اثر فوق العاده داشت و نيز راه را بر جهانگردان كه در آن روزگار بوضعى شگفت‌انگيز فراوان شده بودند گشود كه رخت بنواحى جهان كشيدند و از مشهودات خويش نواحى مختلف را بدقت وصف كردند و زمينه كشفيات جغرافيايى قرون بعد را كه در تحول جهان ما اثرى شگرف داشت فراهم آوردند .\r\n\r\n","description":"","footnote":"","page_name":" 274 ","page_number":274},
  {"content":"\r\n\r\n\r\nفرهنگ و هنر\r\n\r\n","description":"","footnote":"","page_name":" 275 ","page_number":275},
  {"content":"\r\n\r\n\r\nعلم در غير عرب\r\nاز جمله مسائل جالب در تاريخ فرهنگ اسلام آنست كه گروه اعظم دانشوران مسلمان از موالى و خاصه پارسىنژادان بوده‌اند . زبان عربى يگانه وسيله تفاهم مسلمانان بود و تا وقتى كه خلافت بغداد بدست مغولان سقوط كرد اعتبار آن باقى بود . ابن خلدون گويد : \" عجيب است اما حقيقت است كه دانشوران ملت اسلام در همه علوم چه شرعى و چه عقلى ، بجز اندكى همه غير عرب بوده‌اند و آنها كه از نژاد عرب بوده‌اند زبان و تربيت استادان غير عرب داشته‌اند و اين شگفت است كه ملت عرب و صاحب شريعت ، عرب بود . سبب اين بود كه عربان در آغاز كار باقتضاى سادگى صحرا - نشينى علم و صنعت نداشتند ، احكام شريعت ، اوامر و نواهى خداوند بود كه مردان سينه به سينه نقل ميكردند و منبع آن را كه كتاب و سنت بود از صاحب شريعت و ياران وى گرفته بودند . در آنروزگار قوم باديه‌نشين تعليم و تأليف و تدوين نميدانست كه نه بدان راغب بود و نه حاجت داشت . بدوران صحابيان و پيروان ايشان كار بدين گونه بود . كسانى كه كتاب خدا را بخاطر ميسپردند و به ديگران ميرساندند \" قارى \" عنوان داشتند كه قرآن ميخواندند و \" امى \" نبودند زيرا غالب ياران پيمبر \" اميان \" بودند .\r\nحاملان قرآن را قارى گفتند تا معلوم دارند كه آنها كتاب خدا و حديث پيمبر را مى - خوانند زيرا احكام شريعت را جز از طريق كتاب و حديث كه غالبا تفسير و شرح\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nقرآن بود نمىدانستند . پيمبر گفته بود : \" دو چيز ميان شما واگذاشتم كه تا وقتى بدان چنگ زده باشيد هرگز گمراه نشويد . كتاب خدا و سنت من . \" و چون بدوران رشيد و پس از او عرصه نقل و روايت گسترده شد به ثبت تفسير قرآن و تنظيم حديث حاجت افتاد كه بيم تباهى آن ميرفت و نيز به معرفت احوال راويان حاجت بود تا روايت درست را از نادرست توانند شناخت . آنگاه استخراج احكام از قرآن و سنت فراوان شد و از اختلاط غير عرب با مردم عرب زبان بتباهى كشيد و به ثبت قوانين نحو حاجت افتاد و علوم جنبه شهرى يافت كه عرب از آن دور بود كه در آنروزگار مردم شهرى غير عرب بودند از موالى و ديگران كه فرهنگ و هنرشان زير نفوذ عجم بود كه از روزگار امپراطورى ايران تمدنى ريشه‌دار داشتند . امام صناعت نحو سيبويه بود و فارسى و از پس آنها زجاج بود كه هر سه نژاد پارسى داشتند و تربيت عرب يافته بودند و زبان عرب را از آميزش عربان آموخته بودند و قوانين آن را براى اخلاف خويش مرتب كردند . راويان حديث نيز كه سنت پيمبر را براى مسلمانان محفوظ داشتند بيشتر عجم بودند يا زبان و تربيت عجم داشتند كه در عراق و آنسوى عراق هنر رواجى داشت عالمان اصول فقه تا آنجا كه ميدانيم عجم بودند و نيز گروه عالمان كلام و بيشتر مفسران چنين بودند كه حفظ و تدوين علم از عجم بود و گفتار پيمبر راست بود كه فرمود اگر علم به گردن آسمان بسته بودى گروهى از مردم پارس بدان رسيدندى . اما عربان كه اين فرهنگ را يافته و ببركت آن از صحرانشينى بيرون شده بودند برياست و اشتغالات آن از علم بازماندند كه اهل دولت و نگهبانان و سياستمداران آن بودند و از فرا گرفتن علم نيز عار داشتند كه به پندار ايشان علم از جمله صنايع بود و اهل رياست پيوسته از صنعت و حرفه و لوازم آن بيزار بودند و اينكارها را به عجمان و دو رگه - ها واگذاشتند و علم آموختن را وظيفه ايشان دانستند كه بدين گروه بودند و علوم از ايشان بود از اينرو در تحقيرشان مانند ديگر اهل صناعت افراط نميكردند و چون قدرت از عرب\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nبرفت و بعجم افتاد علوم شريعت بنزد اهل قدرت غريب بود كه از منبع آن بيگانه بودند و عالمان كه بپندار قدرت‌مندان از ايشان نبودند خوار شدند كه كارشان در امور ملك و سياست نفع واضح نداشت . \"\r\nنيكلسن گويد : \" وسعت قلمرو عباسيان و فراوانى ثروت و رواج تجارت آن در پيدايش آن نهضت فرهنگى كه مشرق نظير آن را به ياد نداشت اثرى بزرگ داشت و چنان شد كه همه مردم از خليفه تا حقيرترين مردم عادى ، طالبان علم يا دست‌كم حاميان ادب شدند . بدوران عباسى مردم بجستجوى علم و معرفت سه قاره را مىنورديدند تا چون مگس كه شهد شيرين ميبرد ؛ بديار خويش بنزد شاگردان آرزومند بازگردند و در نتيجه آن كوشش مستمر در راه علم مصنفاتى را كه بيشتر به دايره المعارف ميماند و ببركت آن علوم نوبنياد بوضعى بيرون از انتظار بما رسيده پديد آرند . \"\r\nاين وضع مشرق بود . در مغرب نيز قرطبه با بغداد و بصره و كوفه و دمشق و فسطاط همچشمى داشت و پايتخت اندلس بازار علم و كعبه اهل ادب و ادب‌دوستان شد و زيبائى مساجد آن مردم اروپا را كه بعلم آموختن و بهره گرفتن از فرهنگ اسلام بدآنجا ميشدند مجذوب ميكرد . در محيطى چنين آماده بسيارى عالمان و شاعران و اديبان و فيلسوفان و مترجمان و فقيهان و جز آنها پديد آمدند كه هر يك در رشته خويش سرآمد روزگاران بودند .\r\nبگفته مقرى قرطبه مقصد و محل اهل فضيلت و تقوى و اقامتگاه عالمان و خردمندان و قلب ديار و چشمه جوشان علوم و قبه اسلام و محضر امام و جلوه‌گاه عقول و ثمرگاه خاطرها و صدف گوهر قريحه‌ها بود كه ستارگان جهان و معاريف دوران از افق آن طالع شدند و يكه‌تازان نظم و نثر از آنجا برخاستند كه تأليفات درخشان و تصنيفات كم نظير كردند و برترى اينان بروزگار قديم و جديد بر ديگران از آنجا بود كه در قرطبه پيوسته بطلب علم و ادب بودند .\r\n\r\n","description":"","footnote":"","page_name":" 278 ","page_number":278},
  {"content":"\r\n\r\n\r\nعلوم نقلى و علوم عقلى\r\nنويسندگان مسلمان علوم مربوط به قرآن و شريعت را از علومى كه عربان از اقوام ديگر گرفتند امتياز كرده‌اند گروه اول را علوم نقلى يا شرعى گويند و گروه دوم را علوم عقلى يا حكمى و گاه نيز علوم عجم يا قديم گويند .\r\nعلوم نقلى تفسير است و قرائت و حديث و فقه و كلام و نحو و لغت و بيان و ادب ، و علوم عقلى فلسفه است و هندسه و نجوم و موسيقى و طب و كيميا و توابع آن چون تاريخ و جغرافيا .\r\nبدوران اول عباسى مردم بعلوم نقلى اشتغال داشتند ، متكلمان پديد شدند و كسان درباره خلق قرآن سخن كردند و مأمون دخالت كرد و مجالس مناظره ساخت و مردم از او آزرده شدند كه دخالت در كار دين را حد خليفه نميدانستند . در آنروزگار دو گروه عالم بودند نخست آنها كه نقل بر معنوياتشان غالب بود و ايشانرا اهل علم گفتند و گروه ديگر آنها كه ابتكار و استنتاج بر آنها چيره بود و آنها را اهل عقل عنوان دادند . ابن خلكان گويد خليل بن احمد و ابن مقفع مجلس كردند و از مسائل گوناگون سخن آوردند و چون ببريدند از خليل پرسيد ابن مقفع را چگونه ديدى ؟ گفت او مرديست كه علم از عقل بيشتر دارد و چون ابن مقفع را از حال خليل پرسيدند گفت وى عقل از علم بيشتر دارد و اين درست است كه نقل و ترجمه و نفوذ آراى غير بر ابن مقفع چيره بود اما خليل به عكس وى مردى مبتكر بود كه نخستين قواعد نحو را او نوشت و اول قاموس عربى را او تأليف كرد و اول بار او از عروض سخن آورد . پس او اهل علم بود و اين اهل عقل .\r\n\r\nعلم قرائت\r\nاز جمله علومى كه بدوران عباسيان رواج داشت قرائت بود كه در كار تفسير قرآن اول قدم بود . هسته اين علم در متن قرآن است كه از كيفيت قرائت آيات و كلمات سخن مىكند و آن شكل‌هاى\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nمختلف كه قاريان كلمات قرآن را خوانده‌اند . بعضى قرائتها از خط عربى آمده كه يك كلمه را با تغيير بالا و زير به صورت مختلف توان خواند .\r\nبمرور زمان در قرائت قرآن هفت طريقه پذيرفته شد كه هر يك وابسته بمكتبى ديگر است و بيكى از پيشوايان قرائت منسوب است و باحاديث معتبر تكيه دارد و در قرائت قرآن از اين هفت طريق تجاوز نكنند . هارون بن موسى كه از نژاد يهود و وابسته ازد بود نخستين كس بود كه قرائتهاى مختلف را بمعرض نقد آورد و از وجوه مختلف آن سخن كرد و روايت آن را بعرصه تحقيق كشيد و با آنكه قدرى و معتزلى بود بخارى و مسلم و يحيى بن معين پيشوايان حديث ويرا موثق دانسته‌اند . بيشتر اختلافات مورد توجه در قرائت قرآن بمردان معتبر قرن اول چون ابن عباس و عايشه و عثمان قارى و ابان پسر وى و حافظان قرآن چون عبد الله بن مسعود و ابى بن كعب ميرسد كه پيروان اصحاب ستايش ايشان كرده‌اند .\r\nاز جمله معروفترين صاحبنظران علم قرائت بدوران اول عباسى يحيى بن حارث ذمارى متوفى بسال 145 و حمزة بن حبيب الزيات متوفى بسال 156 و ابو عبد الرحمن مقرى متوفى بسال 213 و خلف بن هشام بزاز متوفى بسال 229 بودند .\r\n\r\nتفسير\r\nمفسران در كار تفسير قرآن دو روش داشتند كه يكى را تفسير بحديث ميگفتند و هرچه از پيمبر و بزرگان اصحاب رسيده بود و در تفسير قرآن تجاوز از آن را روا نداشتند كه پنداشتند فهم قرآن خاص اهل قرآن است كه جز پيمبر و صحابيان نبودند و روش ديگر تفسير به راى و استنباط بود كه بعقل از نقل بيشتر تكيه داشت و معروفترين مفسران اينگروه معتزليان و باطنيان بودند .\r\nبمرور زمان ميدان تفسير بروش اول وسعتى يافت كه بسيارى اهل كتاب چون كعب - الاحبار يهودى و عبد الله بن سلام و ابن جريح و جز آنها رو باسلام كردند و در تفسير\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nقرآن آراى خاص داشتند كه از تورات و انجيل گرفته بودند و آراى ديگر با تفسير قرآن بياميخت به پندار گلدزهر كه او نيز يهودى است اسلام اينان از تهمت و ريا دور بود و بصف عالمان مورد اعتماد اسلام نشستند . بعد شعر قديم مرجع تفسير قرآن و توضيح لغات آن شد كه از زبان ابن عباس ميگفتند : اگر چيزى از قرآن به نظر شما مبهم آمد بشعر رو كنيد كه شعر مايه عربى دارد . بسيارى مفسران آيات قرآن را بكمك كلماتى كه در اشعار دوران جاهليت آمده بود توضيح ميكردند و چون بصدر اسلام حديث مورد علاقه مسلمانان بود تفسير را جزوى از حديث گرفتند و تفسير آن روزگار حديثها بود كه درباره بعضى آيات قرآن نقل ميشد و طبعا مرتب نبود كه درباره همه آيه‌ها حديث مورد اعتماد نمىيافتند . در آن ميان تفسير ابن عباس مرتب بود كه آيات را از پس يكديگر توضيح كرده بود اما خيلىها در انتساب تفسير معروف بابن عباس بدگمانند .\r\nروش منظم تفسير قرآن بروزگار عباسيان پديد آمد . ابن نديم گويد : عمرو بن بكير كه از ياران فرا صاحب كتاب معانى القرآن بود و به خدمت حسن بن سهل بود به فرا نوشت كه گاه و بيگاه حسن مرا از قرآن ميپرسد و من جواب آن را ندانم اگر رأى تو باشد مجموعه يا كتابى فراهم كنى كه بدان رجوع كنم چنين كن . فرا بياران گفت فراهم شويد تا كتابى در تفسير قرآن بر شما املا كنم و روزى را معين كرد و چون بيامد مردى به مسجد بود كه اذان ميگفت و هنگام نماز قارى مردم بود به دو نگريست و گفت بخوان و او از سوره فاتحه آغاز كرد و فرا تفسير آن را بگفت تا بسر برد كه بروزها آن مرد ميخواند و فرا تفسير ميكرد . گويند هيچكس از آن پيش كتابى چنين تاليف نكرد و كسى چيزى بر آن نتواند افزود فرا قرآن را به ترتيب آيه‌ها و سوره‌ها تفسير كرد و تفسير قرآن را در چهار جزء بپايان برد .\r\nاز جمله معروفترين مفسران از پس ابن عباس ابن جريح بود كه هرچه ميشنيد بدقت فراهم ميكرد و نيز سدى متوفى بسال 137 كه در تفسير خويش بر ابن عباس و ابن مسعود\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nو ديگر صحابيان تكيه داشت و مقاتل بن سليمان ازدى متوفى بسال 150 كه تفسير تورات را از يهود آموخته بود و در تفسير قرآن زير نفوذ آن بود و ابو حنيفه وى را بدروغ متهم داشت اما شافعى گفته بود مردم همگى ريزه‌خوار خوان سه كسند : مقاتل در تفسير و زهير بن ابى سلمى در شعر و ابو حنيفه در كلام . \" و هم از زبان او گفته‌اند . : \" هر كه تفسير مىخواهد از مقاتل فرا گيرد . \"\r\nاز جمله معروفترين تفسيرهاى قرآن تفسير محمد بن اسحاق بود كه در بسيارى نظريات خويش از يهود و نصارى و وهب بن منبه و كعب الاحبار مايه گرفته بود .\r\nبيشتر اين تفسيرها از ميان رفته و بدست ما نرسيده است . تفسير مفصل طبرى در سى جلد در نوع خود بىنظير است كه ابو خالد اسفراينى درباره آن گويد \" اگر كسى تا چين برود كه تفسير طبرى را بدست آرد راهى دراز نرفته كه تفسيرى گرانقدر است . بگفته گلدزهر تفسير طبرى دائرة المعارفى است پر مايه از تفسير بكمك حديث . طبرى در نقل حديث از پيمبر و اصحاب و تابعان سخت دقيق است و با اهل رأى معارض است كه آنها غالبا از دلخواه خويش تبعيت ميكنند . وى در تفسير خويش اجماع امت را اهميت بسيار ميدهد و از پس هر آيه همه روايات منقول از علماى معتبر را ميآورد و آن را بطرق مختلف از راويان خويش تأييد مىكند . وى اين كار را از پيش خود نكرده بلكه روشى را كه علماى اسلام از ديرباز داشته‌اند و نقد رجال حديث ميكرده‌اند پيروى كرده هرجا به پندار او حديث ناموثق مينمايد آنچه بايد گفت ميگويد تا آنجا كه در قبال نظريات ابن عباس نيز وضعى روشن دارد يك جا درباره مجاهد كه از پيشوايان تفسير است و پيروى او لازم است گويد : \" راى وى مخالف اجماع ثقات است كه آن را بدروغ منسوب نميتوان داشت . \" و جاى ديگر گويد : \" آنچه در اينجا از مجاهد ياد شد واهى است و در تباهى آن گفتگو نيست . \" درباره آراى ضحاك و ديگران نيز كه راويان ابن عباس بودند نظرياتى چنين دارد . طبرى نيز چون مفسران سلف بعضى روايتها\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nرا كه از منبع يهود است نقل مىكند اما بىقيد و شرط بدان تسليم نميشود .\r\nدر عصر اول عباسى معتزليان بتفسير مأمور مقيد نبودند و در اين زمينه بر عقل خويش تكيه داشتند و براى سست كردن آراى مخالفان كوشش بسيار ميكردند و بعضى آيات قرآن را چنان تفسير ميكردند كه با مبادى عقليشان سازگار بود بگفته گلدزهر \" روش معتزليان كه مخالف بعضى عقايد دينى رايج بود اين نوفكران را كه بر عقل تكيه داشتند از گروه پرهيزگاران دقيق جدا كرد . اين بدوران اول بود و پس از آن معتزليان با صراحت تمام با نظريات رايج مخالفت ميكردند . \"\r\nدر نتيجه اختلافى كه ميان معتزليان و اهل حديث پديد شد معتزليان ناچار بودند اساس تعليمات خويشرا بر قرآن مجيد نهند و نيز در وهن دلايل مخالفان دلايل از قرآن بيارند و اين كار بوسيله تفسير ماهرانه قرآن انجام ميگرفت . گلدزهر طريقه معتزليان را در تفسير قرآن و تكيه بر عقل در كشف حقايق دينى نكو ميشمارد كه آنها با خرافات و افكارى كه مخالف طبيعت اشيا بود و بعقايد دينى آميخته بود مبارزه ميكردند .\r\nمعروفترين تفسير معتزليان تفسير ابو بكر اصم متوفى بسال 240 و تفسير ابن جرو اسدى متوفى بسال 378 است گويند وى در تفسير بسمله صد و بيست وجه بقلم آورده بود .\r\nقرآن كريم منبع غالب علومى بود كه مسلمانان بروزگار عباسيان بدان مشغول بودند عالمان نحو در عبارات قرآن مايه كافى براى استنباط قواعد نحو مييافتند دقت در فنون اعراب كه در حقيقت تمرين نحو است براى تفسير قرآن و حل مشكلات آن فرصتى ميداد تا آنجا كه بعضى علماى فن اعراب چون كسائى و مبرد و فرا و خلف نحوى كتابهايى با عنوان \" معانى القرآن \" داشتند . فقيهان نيز مايه از قرآن ميگرفتند و در مذاهب مختلف فقه كتابها داشتند كه عنوان آن \" احكام القرآن \" بود كه شافعى و ابو بكر رازى و كلبى و يحيى بن اكثم از آن جمله بودند . مورخان نيز در تفسير آيات تاريخى قرآن و ارتباط آن با تاريخ ملل ديگر نكته‌ها داشتند . قرآن كريم بىگفتگو از منابع مهم تاريخ\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nاست كه كتابى است قديم و راستگو خاصه درباره پيمبر اسلام كه سرگذشت وى را از قرآن نيك توان دانست و بسيار نكته‌ها درباره او به قرآن هست كه اگر نبود در هيچ كتاب ديگر ثبت نميشد و نيز در قرآن اطلاعات بسيار از تاريخ اقوام ديگر هست چون دولت سباى يمن در سوره نمل و سبا و قوم يهود در سوره بقره و كشاكش ايشان با پيمبر در سوره احزاب و مناسباتشان با موسى در سوره بقره و نمل و قصص . در همان روزگار علماى كلام قرآن را تفسير دگر ميكردند و آن را با مبادى خويش هماهنگ ميكردند و از تأويل آيات قرينه بر نفى صفات بارى تعالى ميآوردند كه بپندار ايشان فرض صفات علاوه بر ذات مستلزم تعدد ذات بود و اين بشرك ميرسيد . كلاميان هم‌آهنگ آن تأويل هاى احيانا ناروا كه از قرآن كريم ميكردند در محو خرافاتى كه از تفسير نابجا و محتملا از سوء نيت يهودان به ظاهر مسلمان شده بمسلمانى راه يافته بود كمك بسيار گردند .\r\n\r\nحديث\r\nيكى از منابع اساسى شريعت حديث است . حديث يعنى آنچه از گفتار يا رفتار پيمبر يا سكوت او درباره عملى كه بحضور وى كرده‌اند حكايت كند و از لحاظ اهميت بلافاصله پس از قرآن است . بخارى هفت هزار و دويست و هفتاد و پنج حديث فراهم آورده كه بسيارى از آن مكرر است و احاديث نامكرر بيش از چهار هزار نيست . بخارى اين شمار را چنان كه گويند از سيصد هزار حديث رايج برگزيده و با وجود اين ابو حنيفه فقط بشانزده حديث وى اعتماد كرده و از اينجا توان يافت كه جعل و تحريف در كار حديث تا كجا بوده است .\r\nفقيهان مسلمان درباره اين حديثها كه بما رسيده مدتها مشاجره داشته‌اند از آنرو كه پس از وفات پيمبر ، قسمت اعظم عربان خواندن و نوشتن نميدانستند از اينرو تاريخ عرب تا مدتها بعد تدوين نشده بود و همين مردم بى خبر از قرائت و كتابت بودند كه احاديث پيمبر را نقل كردند و دهان به دهان گفتند و تغيير و تحريف فراوان در آن راه يافت كه فهم حديث را مشكل كرد و از معنى بگردانيد و شرايط خاص وقوع\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nيا اداى آن را ساقط كرد و آشفتگى از حد گذشت . اگر سوء نيت و تحريف و جعل عمد را نيز بر آن بيفزايند نتيجه هول‌انگيز مىشود . بقرن دوم هجرى عربان تدوين احاديث را آغاز كردند و تنى چند از پيشوايان حديث پديد آمدند كه مالك و محمد بن اسماعيل بخارى و مسلم بن حجاج كه دو مجموعه حديثشان صحيح مطلق عنوان يافته از همه معروفتر بودند از پس ايشان ابو داود سجستانى متوفى بسال 275 مؤلف سنن و ابو عيسى ترمذى متوفى بسال 278 مؤلف جامع و نسائى و ابن ماجه مؤلف دو كتاب سنن بودند كه كتابهايشان معروفترين كتابهاى حديث است و اين جمله را صحاح ششگانه گويند كه در صف منابع شريعت مقامى شايسته دارد .\r\nاز جمله محدثان دوران اول محمد بن اسحاق صاحب جنگنامه مشهور بود . ابن خلكان گويد كه ياران زهرى درباره احاديث مبهم وى به محمد بن اسحاق مراجعه مى كردند كه به قوت حافظه وى اعتمادى داشتند و نيز يحيى بن معين و يحيى بن سعيد قطان و احمد بن حنبل ابن اسحاق راثقه ميدانستند و بحديث وى استناد ميكردند .\r\n\r\nفقه\r\nفقه مسلمانى از قرآن و حديث آمد اما اختلاف فقيهان در فهم متون و تطبيق آن با موارد خاص و كيفيت اين انطباق و استنباط فروع و حالات مختلف ، مذاهب را گونه‌گون كرد كه از آن جمله چهار مذهب شهره شد و تا بدوران ماهست يكى مذهب مالك پيشواى حجازيان و سر - دسته فقيهان خبرى كه در كار فقه فقط بحديث اعتماد كنند ، ديگر مذهب ابو حنيفه پيشواى عراقيان و سر دسته فقيهانى كه رأى و قياس را در فقه به كار ميبردند و مذهب شافعى كه نخست بر روش حجازيان بود آنگاه مذهب خويش را ميانه دو روش كرد و مذهب احمد بن حنبل كه از محدثان بزرگ بود و مذهب وى از اجتهاد بدور بود و پيروان بسيار كم داشت . بنا بر اين در عرصه فقه دو مكتب بود يكى مكتب اهل حديث كه مركز آن بمدينه بود و پيشواى آن مالك بود و ديگر مكتب اهل قياس و نظر كه مركز\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nآن عراق بود و پيشواى آن ابو حنيفه بود .\r\nابو حنيفه نعمان بن ثابت بسال 80 هجرى در كوفه بزاد و در بغداد بسال 150 بمرد .\r\nگويند وى بشانزده سالگى با پدر به حج رفت و عبد الله بن حارث يكى از اصحاب را بديد كه از مسموعات خود از پيمبر حديث ميكرد و هم از مالك حديث شنيد . ابو حنيفه در عين حال كه بعلم اشتغال داشت تجارت حرير ميكرد و ببازار مىنشست به همين جهت تجربه‌اى وسيع اندوخته بود و از كار بازار و دقايق معاملات مردم نكته‌ها ميدانست .\r\nابو حنيفه فقه را از مكتب كوفه آموخت و از عطاء بن ابى رباح و هشام بن عروه و نافع مولاى عبد الله بن عمر درس گرفت اما بيشتر علم خويشرا از حماد بن ابى سليمان اشعرى فرا گرفت . وى در قبول حديث سختگير بود و درباره راويان ، كنجكاوى بسيار ميكرد و حديث پيمبر را نمىپذيرفت مگر آنكه جماعتى از جماعتى روايت كرده بود يا فقيهان همه شهرها درباره عمل بدان متفق بودند . از ابو حنيفه كتاب فقهى بدست نيست اما ابن نديم بشمار كتابهاى وى از كتاب فقه اكبر نام ميبرد كه درباره عقايد بود .\r\nاز جمله شاگردان ابو حنيفه ليث بن سعد بود كه قضاى مصر يافت . گويند منصور در بيت المقدس او را بديد و چون بوداع وى بيرون ميشد گفت : \" حقا كه از قوت عقل تو بشگفتم و خدا را سپاس كه چون توئى را در رعيت من پديد كرد . \"\r\nابن خلكان گويد كه درآمد ليث سالانه پنجهزار دينار بود كه آن را بر اهل علم پخش ميكرد .\r\nمالك پيشواى فقه حجاز بسال 93 بزاد و بسال 179 بمرد و همه زندگى را در مدينه بسر كرد . گويند وى قرآن را از نافع بن ابى نعيم آموخت و علم را از ربيعة الراى گرفت و حديث را از مشايخ مدينه چون ابن شهاب زهرى و نافع روايت كرد و اوزاعى روايت از او ميكرد .\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nنخستين كسى كه بدوران عباسى در علوم شريعت چيزى نوشت مالك بود \" الموطا \" وى نخستين كتاب فقه است و كتاب \" المدونه \" مجموعه‌اى از تقريرات فقهى اوست كه بوسيله شاگردش اسد بن فرات نيشابورى فراهم آمده و سى و شش هزار مسئله فقه در آنست . مالك بحديث اعتماد بسيار داشت كه در محيط وى عالمان و محدثان فراوان بودند كه حديث از صحابه ميكردند و از سنت پيمبر ميراثى بزرگ داشتند كه مردم ديگر شهرها از آن محروم بودند .\r\nاز شاگردان معروف مالك محمد بن حسن ، فقيه عراق و يحياى ليثى ، فقيه اندلس بود و هم از شاگردان وى عبد الله بن حكم ، قاضى مصر بود و اسد بن فرات ، قاضى قيروان .\r\nابو عبد الله محمد بن ادريس شافعى معروفترين فقيه دوران اول بود كه بقدرت ابتكار و عقل نيرومند مذهبى در فقه پى افكند كه جامع عقل و نقل بود و نخستين كس بود كه از اصول فقه سخن گفت \" وى دل به شيعه‌گرى داشت . يك روز در مجلسى كه يكى از خاندان ابو طالب آنجا بود گفت : \" در جائى كه يكى از آنها باشد من سخن نكنم كه سخن حق آنهاست كه رياست و فضيلت از ايشان است \" . گويند كه چون شافعى ميخواست حديث گويد وضو ميگرفت و بر صدر مجلس مىنشست و ريش به شانه ميزد و موقر مىنشست و ميگفت دوست دارم احترام حديث پيمبر را نگهدارم و جز با طهارت حديث نگويم \" وى بسال 200 از عراق بمصر رفت و بسال 204 در آنجا بمرد . كتابهاى بسيار در فقه از او بماند كه كتاب مبسوط و كتاب \" ام \" از آن جمله است . كتاب اخير را در مصر بشاگردان خويش املا كرد و عده‌اى از مشاهير قضا روايت از او ميكرده‌اند .\r\nبگفتهء ابن خلكان شافعى فضائل بسيار داشت و همانند نداشت در معرفت كتاب خدا و حديث پيمبر و گفتار اصحاب و اقوال علما و گفتار عرب و لغت و شعر چنان بود كه هيچكس بپاى او نميرسيد تا آنجا كه اصمعى با آن مقام كه در ادب و نحو عرب\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nداشت ديوان اشعار هذليان را بنزد او خواند . احمد بن حنبل درباره او گفته بود تا با شافعى ننشستم ناسخ حديث را از منسوخ ندانستم . عبد الله بن حنبل گويد از پدرم پرسيدم اين شافعى كه بود كه اينهمه درباره او دعا ميگويى گفت پسرك من شافعى بجلالت چون خورشيد بود براى دنيا و چون صحت براى تن مگر براى آن بديلى توان يافت .\r\nاحمد بن حنبل پيشواى مذهب چهارم فقه ، در كار فقه و حديث چنان بود كه وقتى شافعى از بغداد بمصر ميرفت درباره او گفت \" از بغداد ميروم و در آنجا پاكنهادتر و فقيه‌تر از احمد بن حنبل نيست \" اما مذهب وى پيروان فراوان نداشت و بيشتر حنبليان در شام و نجد و بحرين مقيمند . بزرگان عصر بزهد و پرهيزكارى وى شهادت داده‌اند . روش او در قضيه خلق قرآن و آن مقاومت كه با صولت خليفه كرد كه بزندان رفت و تازيانه خورد و از عقيده خويش نگشت نشان ثبات و قوت اراده و ديندارى اوست .\r\nاز فقيهان معروف آن عصر ابو يوسف شاگرد ابو حنيفه بود كه بسال 113 بزاد و در 182 بمرد . گويند وى با فقر بزرگ شده بود و ابو حنيفه او را بمال مدد ميداد .\r\nابو يوسف قضاى مهدى و هادى را عهده‌دار شد و بدوران رشيد قاضى القضات بود . وى از همه شاگردان ابو حنيفه بسال بزرگتر بود و فقه از او آموخت و از آن پس كه به قضاى بغداد نشست بترويج مذهب استاد كوشيد . كتاب \" الخراج \" از مؤلفات اوست و در آن بيشتر قضاياى مالى دولت را كه جز كسى بمقام وى ، مقرب خليفه و عارف بدقايق فقه ، از آن واقف نميتوانست بود ، توضيح كرده است .\r\n\r\nعلم كلام\r\nاز جمله علومى كه بدوران عباسيان رواج داشت كلام بود . علم كلام مجموعه‌اى از قضاياى منطقى يا جدلى بود كه بتأييد عقايد دين ميگفتند و آنها كه به اين قضايا اشتغال داشتند \" متكلم \" عنوان داشتند كه صنعتشان \" كلام \" بود . نخست عنوان متكلم\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nخاص همه كسانى بود كه درباره عقايد دينى سخن ميگفتند . زمانى نيز متكلم به كسى مى گفتند كه با معتزليان اختلاف داشت و پيرو اهل سنت و جماعت بود .\r\nغزالى گويد : \" هدف متكلم نگهبانى عقيده اهل سنت است از تشويش اهل بدعت \" اما گوئى اين فاصله محفوظ نماند و بتدريج هر كه در اصول عقايد بحث ميكرد عنوان متكلم يافت و بسيارى از معاريف معتزليان عنوان متكلم يافتند . هر يك از دو گروه ميكوشيدند تا عقايد خويشرا نيرو دهند و دلايل مخالف را موهون كنند . و در اين زمينه بحث‌ها بود و مناظره‌ها ميرفت و اين مجالس در قصر خليفه يا در مسجد يا در دار الحكمه به پا ميشد .\r\nمعروفترين متكلمان آن روزگار و اصل بن عطا و ابو الهذيل علاف و ابو الحسن اشعرى و حجه الاسلام غزالى بودند .\r\nدى بور گويد : \" پيدايش كلام در اسلام بدعتى بزرگ بود كه اهل حديث بشدت از آن نفرت داشتند كه به پندار ايشان بجز بحث از احكام فقهى همه گفتگوهاى ديگر بدعت بود . به نظر ايشان مقصود از ايمان اطاعت بود نه علم چنان كه مرجيان و معتزليان ميگفتند . اين دو گروه بحث و تأمل عقلى را بر مسلمان واجب ميشمردند و اين راى در آنروزگار مقبول بود كه ميگفتند پيمبر فرموده است نخستين چيزى كه خداوند آفريد علم يا عقل بود . بعضى اهل حديث اعتراض متكلمان را بر اهل بدعت عيب ميگرفتند و ميگفتند اين اعتراض متضمن نشر عقايد ايشان نيز هست .\r\nبه پندار ما متكلمان كه با سلاح دشمن بميدان بحث رفتند به رد ايشان توفيق يافتند و علم كلام را پى افكندند و نيرو دادند . نيبرك گويد : \" متكلمان در تاريخ اسلام همان مقام را دارند كه مدافعان مسيحيت در دين مسيح داشتند . بىگفتگو نخستين مدافعان دين مسيح ضمن مناظرات خود با فيلسوفان بت‌پرست سلاح ايشان را بدست گرفتند و علم لاهوت را پديد آوردند . متكلمان نيز كلام را پايه نهادند و بسط دادند\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nاما دشمنان متكلمان ايشان را بزندقه متهم كردند و گفتند : \" اهل كلام زنديقانند . \"\r\nاز جمله معروفترين متكلمان آنروزگار ابو الهذيل بود كه بسال 135 بزاد و بسال 235 بمرد . وى در جدل شهره بود خياط معتزلى درباره او گفته بود : در بيان و سخندانى يگانه عصر خويش بود . احمد بن يحيى كه از پيشوايان شيعه زيدى بود گفته بود از جاحظ و ابو الهذيل سخنورترى نديدم ، ابو الهذيل در مناظره استادتر بود وى را بمجلسى ديدم كه در گفتار خويش سيصد شعر شاهد آورد . \" قوت استدلال ابو الهذيل چنان بود كه ميگفتند سه هزار كس بدست وى ايمان آورده‌اند . وى همه زندگى خويش را ببحث و مناظره با زنديقان و مانويان و زردشتيان گذرانيد . ابو الهذيل قوت بيان و فصاحت و وسعت اطلاع داشت و از اشتغال بفلسفه يونان نيز فايده‌ها برد . نظام معتزلى كه با وى در فلسفه مناظره كرده بود ميگفت : \" پنداشتم كه همه عمر بفلسفه سرگرم بوده است . \" دى بور گويد : \" وى متكلمى مشهور بود و از جمله نخستين كسانى بود كه بفلسفه مجال دادند در نظريات كلامى ايشان اثر كند . \"\r\n\r\nنحو\r\nعلم نحو در بصره و كوفه پديد آمد . اين دو شهر بقرن اول هجرى جزو معتبرترين مراكز فرهنگى اسلام بود كه كلام و فقه در آنجا پديد آمد و مكتب نحو و لغت سر و سامان گرفت .\r\nدرين دو شهر مردمان بودند از قبايل مختلف عرب كه لهجه‌هاى گوناگون داشتند و نيز گروهى بسيار از صنعتگران و موالى فارسىزبان كه از اختلاط ايشان با عربان كلمات و عبارات عرب از نظم خويش بگشت و بتباهى كشيد و لازم بود قانونى براى حفظ زبان پديد آيد تا قرآن كريم دچار تحريف نشود . ابو الاسود دوئلى نخستين كس بود كه بدوران امويان بگفتگو از نحو پرداخت . گويند وى اصول اين علم را از على ابن ابيطالب آموخت .\r\nدر حقيقت بنياد مكتب بصره را كه قديمتر و مشهورتر از مكتب كوفه بود ابو الاسود\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nنهاد . اعتبار مكتب بصره از آنجا بود كه پيروان آن بمنطق و استدلال توجه بيشتر داشتند و نحويان بصره را براى امتياز از نحويان كوفه \" اهل منطق \" عنوان داده بودند .\r\nاصطلاحات نحويان بصره تا حدى با اصطلاحات كوفى اختلاف داشت و توجه ايشان بمنطق اتفاقى نبود كه نفوذ فلسفه از مدتها پيش در بصره آشكار بود . در ميان نحويان اينشهر بسيارى شيعيان و معتزليان بودند كه راه را براى نفوذ حكمت يونان در مباحث كلامى گشودند .\r\nاز جمله نحويان مبرز بصره عمرو بن علا متوفى بسال 153 بود كه فن او نحو و تفسير بود و هم خليل بن احمد كه علم عروض را بنيان نهاد و كتاب \" عين \" او نخستين قاموس عربى بود و سيبويه پارسىنژاد كه تنظيم و قالبريزى نحو از اوست و \" الكتاب \" وى در اين باب همانند ندارد . دى بور گويد : \" كتاب سيبويه كارى منظم و كوششى بزرگ است تا آنجا كه متأخران گفته‌اند كتابى چنين ناچار بايد حاصل كوشش گروهى از دانشوران باشد . الكتاب در علم نحو چون قانون ابن سينا در طب كتاب كتابها است \" و هم از علماى آن عصر اصمعى و ابو عبيده بودند كه بدوران هارون ستاره ايشان درخشيد و مبرد صاحب \" الكامل \" كه دوران وى مؤخر بود . كسائل عالم فارسىنژاد كوفه بصف مبرزان دوران بود و هارون تربيت امين و مأمون را به دو سپرد . و فرا شاگرد وى كه بسال 207 وفات يافت از بزرگان نحو بود و نيز مفضل ضبى را از معاريف آن روزگار نام بايد برد كه از مقربان خلافت بود و كتاب مفضليات خويش را هديه مهدى كرد .\r\n\r\nشعر\r\nامويان عربان خالص بودند و تمايلات جاهلى داشتند ، از فلسفه بيزار بودند و بشعر و خطابه راغب ، و شاعران بسيار بدربار خويش داشتند . يزيد بن معاويه در شعر دستى داشت تا آنجا كه\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nگفتند شعر از شاهى آغاز و بشاهى ختم شد . مقصود از شاه اول امرؤ القيس بود كه قصيده \" قفانبك \" وى از زيباترين قصايد قديم عرب است كه برديف معلقات سبع رفته است عبد الملك بن مروان نيز شاعرى فصيح بود و بدوران وى فرزدق و اخطل در شاعرى شهره بودند .\r\nبدوران عباسى شعر روش ديگر يافت و بسيار شاعران بودند كه معنى و اسلوب شعر را دگرگون كردند و از شاعران قديم مخضرمى و جاهلى سبقت گرفتند كه معروفترين ايشان ابو نواس بود كه وصف شراب و شكار و تغزل را بشعر آورد و در موضوعات ديگر كه مناسب زندگى تجمل‌آميز آن دوران بود سخن كرد و متقدمان را كه گفتارشان رنگ و بوى صحرا داشت و بيشتر قصايد را به ياد \" اطلال و دمن \" آغاز مىكردند باستهزا گرفت و در شعر طرح نو افكند .\r\nابن قتيبه در اين عرصه هم‌آهنگ ابو نواس بود و نخستين كس بود كه سخن را بترازوى نقد نهاد و گفت كه متقدمان و متأخران را صرفنظر از روزگارشان باقتضاى آن موهبتها كه در ميدان سخن داشته‌اند ، اعتبار بايد كرد . نويسندگان ديگر چون ثعالبى و ابن خلدون كه ميگفت شاعران بايد نغمه‌خوانى طبيعت كنند و بطلب حقيقت روند و از سفر نرفته بر پشت شتران نديده دم نزنند و از صحراهاى واهى سخن نكنند روش وى داشتند .\r\nابن قتيبه در مقدمه كتاب \" الشعر و الشعرا \" گويد : \" در اين انتخاب كه از شعر شاعر بكردم بتقليد كسان نبودم كه هرچه را نكو شمرده‌اند نكو شمرم . مقدم را به حكم تقدم بديده احترام نديدم و مؤخر را به حكم تأخر تحقير نكردم بل هر دو گروه را بديده عدالت ديدم و هر يك را حقى كه داشت بدادم كه در علماى ما كسانند كه شعر پست را باعتبار تقدم گوينده نكو شمارند و بمعرض انتخاب آرند و شعر محكم را از نظر دور دارند و جز سخن قديم را قابل اعتنا ندانند . \"\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nاز شاعران بزرگ آن عصر ابو تمام طائى بود كه تمايلات فلسفى داشت و معانى تازه بشعر آورد و شاگرد وى ابو عباده بحترى كه توصيفات بديع و مدايح دلنشين وى از اشعار جاويد است و ابن رومى كه بفراوانى سخن و باريك‌بينى و ابتكار معانى كم نظير بود و ابو العتاهيه كه مقام سخن را بيفزود و تغزلات ظريف وى آيات بلاغت بود و هم اندرز و حكمت را بشعر آورد و اين سخن از اوست : دوست واقعى آنست كه هميشه با تو باشد و خويشتن را زيان زند تا ترا سود دهد و چون حوادث زمان ترا آسيب دهد خويشتن را پراكنده كند تا ترا مجموع دارد \" و من ندانم شاعر شيرين سخن ما بدوران خويش اين كيمياى ناياب را يافته بود ؟ كه بشر هميشه بشر بوده است .\r\nثعالبى در \" يتيمه الدهر \" گويد : شاعران جديد در كار شعر و معانى زيبا و تصورات بديع و رقت لفظ و دقت معنى از متقدمان برتر رفته‌اند .\r\nبپندار ما موجباتيكه بدوران عباسيان معنى و اسلوب تازه در شعر پديد آورد و بطور كلى قيافه ادبيات عرب را دگرگون كرد يكى آن بود كه ببغداد وضع زندگى با دوران جاهليت تفاوت بسيار داشت و طبعا آن صفات و فضايل كه بصحرا ممدوح بود و تذكار آن به زبان شاعران در آفاق ميرفت در بغداد جلوه و رونق نداشت و يا مورد اعتماد نبود كه صحرا و شهر دو دنياى جداست . همسنگ زندگى معنوى اصول مادى و اقتصادى نيز صورت ديگر يافته بود كه در صحرا همه چيز ساده بود . شترى و اسبى و گوسفندى و خيمه‌اى . در بغداد كه مركز آن روز جهان بود تجارت وسيع و ثروت فراوان همه آن درها را كه ثروت به آفاق جديد دارد به روى مردم گشوده بود و طبعا افكار و تمايلات نيز تحت نفوذ وضع نو بود و شاعران نيز از مردم جدا نبودند نفوذ شعوبيان بدوران عباسى در اين تغيير وضع اثر داشت كه اينگروه شعر قديم عرب را بمعرض نقد آوردند و براى وهن عربان ، بر ميراث بزرگ ايشان كه از آثار فرهنگ بدوران جاهليت جز آن هيچ نداشتند بجا يا نابجا خرده‌ها ميگرفتند . از نفوذ تمدن‌هاى ديگر خاصه ايران كه\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nفرهنگى كهن داشت غافل نبايد بود كه در تحول شعر عرب اثرى فوق العاده داشت .\r\nبا وجود اين استخوان‌بندى شعر قديم در اسلوب جديد محفوظ ماند . اصول وزن و قافيه و همه آداب شعر بدقت رعايت ميشد و آن تغيير پر مايه كه به حق انقلابى بود پايه‌ها را در هم نريخت .\r\nعامل ديگرى كه در تغيير معنى و اسلوب شعر اثر داشت و ستايش مبالغه‌آميز را بشعر عرب آورد اين بود كه بيشتر شاعران جز جلب خليفگان و اميران و وزيران انديشه ديگر نداشتند كه روزى ايشان از صله بزرگان بود كه در آن حكومت ظاهرا بمذهب يابند بمعنى مستبد همه توفيق از جلب رضاى خليفه و حواشى وى بود و در دل ايشان بكمك ستايش نفوذ ميشد كرد و طبعا خوى عربى بگشت و صراحت قديم برفت و حماسه صحرا جاى خويش را بنملق بغداد داد كه در هر ديار متاع ديگر ميخرند .\r\nفرقه‌هاى دينى چون شيعه و معتزله كه در قرن اول هجرى پديد آمدند و بعصر اول عباسى بزرگ شدند شاعرانى داشتند كه به زبان شعر از مبادى ايشان دفاع ميكردند و اتباعشان را بمقاومت و ثبات در قبال ستم كسان هيجان ميدادند .\r\nپيكارهاى عباسيان با روم شرقى و آن فيروزيها كه نصيب ميشد موضوع قصيده‌ها بود و از شجاعت قهرمانان جنگ و آن همت كه در كار دفع خطر از اسلام كرده بودند سخن‌ها ميرفت . از جمله قصيده معروف ابو العتاهيه را كه از پس فيروزى رشيد در هرقله انشا كرد به ياد بايد داشت كه آغاز آن چنين بود : \" بدانيد كه هرقله بدست پادشاه نيك‌انديش نكوكردار بويرانى افتاد \" و هم ابو تمام طائى معتصم را در آن غلبه كه به شهر عموريه در قبال روميان يافت در قصائد زيبا ستايشهاى بزرگ كرد ، از جمله قصيده‌اى بود كه يكى از اشعار آن چنين است : \" فيروزى فيروزىهاست و برتر از آنست كه نظم و نثر به وصف آن تواند رسيد . فيروزىاى بود كه بايد درهاى آسمان را براى آن بگشايند و زمين در جامه‌هاى زيباى خود نمايان شود . . . \"\r\n\r\n","description":"","footnote":"","page_name":" 294 ","page_number":294},
  {"content":"\r\n\r\n\r\nادب و نويسندگى\r\nتاريخ دوران عباسى نويسندگان بسيار دارد كه تنى چند از ايشان حقا ستارگان قدر اول بودند از جمله ابن مقفع بود كه كتابهاى بسيار از زبان پهلوى ، زبان ايران قديم ، به عربى آورد و هم كليله و دمنه را از داستانهاى بيد پا كه اصل آن سانسكويت ، زبان هند قديم ، بود فارسى و بعد عربى كرد . كليله دمنه بصف قديمترين كتابهاى نثر زبان عرب است و به حق بايد آن را نمونه كامل قوت اسلوب و روانى عبارات شمرد .\r\nو هم از نويسندگان معتبر آنروزگار عبد الحميد كاتب بود كه وى را پير صنعت دبيرى دانند و بستايش وى گويند \" دبيرى از عبد الحميد آغاز شد . \" كه وى در صنعت انشا نكته‌ها ابداع كرد كه از پيش نبود . چون عبارات حمد در آغاز نامه و تقسيم نامه بفقرات و فصول و ختم سخن بجمله‌هاى مناسب مقام با رعايت حسن ختام و تحرير نامه‌هاى مفصل در امور ملك و سياست كه كسى نظير آن را نكرده بود . عبد الحميد كتابى بجا ننهاد . نامه‌هاى او در كتابهاى نثر عرب بيادگار مانده از آن جمله نامه‌اى بدبيران است و نامه‌اى كه بوليعهد مروان بن محمد آخرين خليفه اموى نوشت . انشاى عبد الحميد قوت بيان عربى و ظرافت و روانى شهرى دارد . معانى ، دقيق و پر مايه است و تقسيم سخن را بوجه نكو كرده است .\r\nو هم از نويسندگان مبرز آنعصر ابن قتيبه بود كه از مرو پايتخت خراسان بود . از جمله كتابهاى او \" المعارف \" و \" الشعر و الشعرا \" را نام بايد برد كه در آن از تجدد دم زد و كتاب \" ادب الكاتب \" و عيون الاخبار كه آئينه تمدن عرب است و در آن از هر باب سخنى و از هر در نكته‌اى توان يافت و بصف معتبرترين منابع تاريخ است .\r\nسخن از نويسندگان را بنام عمرو بن بحر جاحظ بصرى كه نويسنده‌اى آزاد فكر بود و دل با معتزليان داشت ختم بايد كرد . نفوذ جاحظ در آن دوران چنان بود كه از دوستداران ادب گروهى بنام جاحظيه پديد آمد . معروفترين كتاب وى \" الحيوان \"\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nو \" البيان و التبيين \" است .\r\n\r\nعلوم عقلى\r\nدرباره علوم عقلى عربان ، نيكلسن را پندار چنانست كه ايشان همه علوم خويشرا از تمدن يونان گرفته‌اند كه از دوران فتوحات اسكندر در مصر و سوريه و آسياى غربى رواج داشت زيرا وقتى در اواخر قرن پنجم ميلادى از اختلافات دينى مدرسه‌ها درهم ريخت گروهى از دانشوران آن كه مطرود بودند رو بسوى ايران كردند و بدربار كسرى انوشيروان پناه بردند كه خسرو از آن پيش فيلسوفان افلاطونى جديد را كه امپراطور ژوستينيان بسبب بت‌پرستيشان از آتن برون كرده بود بگرمى پذيرفته بود و در جندىشاپور كه از شهر - هاى خوزستان بود دار العلمى پديد آورده بود كه اين دانشوران در آنجا پزشكى و فلسفه آموزند و آثار دار العلم انوشيروان در آن ديار تا هنگام ظهور عباسيان بجا بود . حران نيز بديار عراق از مراكز معتبر فرهنگ يونانى بود و حرانيان كه مذهب صابى داشتند عربى را روان و آسان تكلم ميكردند و بسيارى كتابها از زبانهاى بيگانه بهمت ايشان به زبان عربان آمد .\r\n\r\nترجمه\r\nترجمه كتاب به زبان عرب بدوران امويان رواجى نداشت . خالد - ابن يزيد بن معاويه نخستين كس بود كه طب و شيمى را به زبان عرب آورد . وى گروهى از يونانيان مقيم را بخواند و خواست تا بسيارى كتابهاى يونانى مصرى را كه از شيمى علمى سخن داشت براى او عربى كنند . وى بكوشش بود تا از راه شيمى طلاى مصنوعى بدست آرد . بدوران عبد الملك مروان دفتر هاى دولت را كه تا آن روز به فارسى و يونانى بود عربى كردند و ديوان مصر را نيز كه به زبان مصرى و يونانى بود به عربى بردند .\r\nچون دولت عباسى بيامد رو به پارسيان داشت و عربان و پارسيان در پايتخت ايشان آميزش يافتند و خليفگان بدانستن علوم يونان و ايران راغب شدند . منصور\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nفرمان داده بود تا چيزى از كتابهاى بيگانه را ترجمه كنند . حنين بن اسحاق بعضى كتابهاى سقراط و جالينوس را براى وى عربى كرد . ابن مقفع كليله را به عربى آورد و نيز كتاب اقليدس را ترجمه كرد و جز ابن مقفع بسيارى ديگران در كار ترجمه فارسى شهرتى يافتند چون خاندان نوبختيان و حسن بن سهل وزير مأمون و احمد بن - يحيى بلاذرى مؤلف فتوح البلدان و عمرو بن فرخان .\r\nبدوران هارون ترجمه رواج ديگر گرفت كه از بعضى شهرهاى بزرگ روم كتابها به تصرف وى افتاد و گفت از كتابهاى يونان هرچه بدست آمد ترجمه كنند تشويقى كه برمكيان از مترجمان ميكردند و ايشانرا عطاهاى خوب ميدادند در رواج ترجمه مؤثر بود .\r\nمأمون ترجمه را تشويق ميكرد . مخصوصا بترجمه كتابهاى يونانى و ايرانى علاقه داشت و كسانى را بقسطنطنيه فرستاد تا كتابهاى كمياب فلسفه و هندسه و موسيقى و طب را بيارند . ابن نديم گويد : \" ميان مأمون و پادشاه روم نامه‌ها رفت و از او خواست تا از علوم قديم كه در خزانه روم بود كتابهائى بفرستد و او از پس امتناع پذيرفت و مأمون گروهى را كه حجاج بن مطر و ابن بطريق و سلما سرپرست دار الحكمه از آن جمله بودند بفرستاد تا از آن كتابها هرچه خواستند برگرفتند و چون بنزد مامون بردند بفرمود تا آن را عربى كنند و بكردند . \" قسطا بن لوقا در كار ترجمه از يونانى و سريانى و كلدانى نظارت داشت و يحيى بن هارون مراقب ترجمه‌هاى فارسى بود .\r\nتشويق و تأييد مترجمان خاص مأمون نبود كه مردم بدين ملوك ميرفتند و بسيارى كتابها بهمت توانگران به عربى راه يافت . از آن جمله محمد و احمد و حسن پسران ابى - شاكر منجم بودند كه مال بسيار بفراهم كردن كتابهاى رياضيات دادند و در هندسه و موسيقى و نجوم آثار گرانبها داشتند ، هم آنها حنين بن اسحاق را بديار روم فرستادند تا كتابهاى كمياب بياورد .\r\nبدوران مأمون رياضىدانهاى بزرگ پديد آمدند كه محمد بن موسى خوارزمى از\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nآن جمله بود وى نخستين كس بود كه درباره جبر مطالعات منظم كرد و آن را از علم حساب جدا كرد .\r\nرواج ترجمه يك نتيجه طبيعى داشت كه بسيارى از مسلمانان درباره ترجمه‌ها بحث و تحقيق كردند بر آن حاشيه زدند و خطاها را باصلاح آوردند كه از آن جمله يعقوب بن اسحق كندى را نام بايد برد . وى در طب و فلسفه و حساب و منطق و هندسه و نجوم تبحر داشت و در تاليفات خود بر روش ارسطو بود و بسيارى كتابهاى فلسفه را ترجمه كرد و مشكلات آن را توضيح داد . بجز او سه تن ديگر در اين مرحله شهرت داشتند : حنين بن اسحاق و ثابت بن قره حرانى و عمرو بن فرخان طبرى .\r\nعباسيان همه علوم يونانى و پارسى را از فلسفه و طب و نجوم و رياضيات و موسيقى و منطق و هيئت و جغرافيا و تاريخ و حكم و سير ترجمه كردند . ابن نديم گويد :\r\n\" فرزندان منجم هر ماهه بگروه مترجمان كه حنين بن اسحاق و حبيش بن حسن و ثابت ابن قره از آن جمله بودند قريب پانصد دينار مقررى ميدادند . \"\r\n\r\nانجمن‌هاى درس و بحث\r\nبه همه دوران اسلام ، مسجد انجمن درس قرآن و حديث و فقه بود بدوران عباسى علوم ، گوناگون شد و مسجد مركز نهضت‌هاى علمى بود . چون مسجد بصره كه در آنجا گروهى اهل جدل در حلقه‌اى ببانگ بلند از عقايد دينى بحث ميكردند نزديك آنها دوستداران شعر و ادب به حلقه ديگر بودند و كسانى كه در اين حلقه‌ها مىنشستند از نژادها و دينهاى گوناگون بودند . بدينسان فرهنگهاى ملل از نفوذ اسلام در هم مياميخت و بمرور سالها در اين انجمن‌ها برخورد ميكرد و شكل ديگر ميگرفت مسلمانان غير عرب بتعليم زبان و ادبيات عرب رغبت داشتند تا قرآن را توانند خواند بدينسان چيزى از فرهنگ عرب را بمواريث خويش مىآميختند كه از هر دو فرهنگى نو ميزاد .\r\nبدوران اموى كتابخانه اهميتى نداشت و چون بدوران عباسى كار ترجمه بالا گرفت\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nو كاغذسازى پيش رفت وراقان پديد شدند كه كارشان نويسانيدن و خريد و فروش كتاب بود و مكانهاى وسيع داشتند كه دانشوران و اديبان در آنجا فراهم ميشدند . بدنبال اين نهضت ، كتابخانه‌هاى بزرگ پديد آمد كه كتابهاى دينى و علمى در آن نگهدارى مى شد و بعدها همين كتابخانه‌ها معروفترين مراكز فرهنگى دنياى اسلام شد .\r\nدار الحكمه كه باحتمال قوى هارون بنيان‌گزار آن بود و مأمون از پس پدر آن را تأييد كرد و كتابهاى بسيار بدان داد ، بزرگترين كتابخانه‌هاى دوران عباسى بود و همچنان ببود تا بغداد بدست مغولان افتاد . از همه علوم متداول كتابها داشت و عالمان و اديبان كه به قصد مطالعه به آنجا ميشدند در نهضت علمى دوران خويش نفوذ بسيار داشتند و فرهنگ اسلام و فرهنگ قديم را ميان مسلمانان و همه مردم ديگر رواج ميدادند\r\nترويج علم خاص خليفگان نبود كه وزيران و بزرگان دولت نيز تقليد ايشان مى - كردند . مسعودى گويد يحيى بن خالد برمكى ببحث و مناظره راغب بود و مجلسى داشت كه متكلمان اسلام و ملل ديگر در آن فراهم ميشدند .\r\nزاويه و خانقاه و رباط و مكتب و ديوان انشاء و بيمارستان كه غالبا از مستحدثات آنعصر بود در رواج فرهنگ اثر بيگمان داشت كه مردم هر يك به صورتى با اين سازمانها سر و كار داشتند و طبعا از نفوذ آن بر كنار نميماندند .\r\n\r\nتاريخ\r\nدىبور گويد : : \" مورخان قديم عرب جزئيات را بدقت ادراك ميكنند اما در مرحله ارتباط حوادث عاجز ميمانند . چون دولت - شان وسعت بسيار داشت مايه فراوانى در تاريخ و جغرافيا پديد آوردند \" بدوران قديم چون تقريبا همه عربان بيسواد بودند حوادث را سينه به سينه نقل ميكردند و تدوين تاريخ معمول نبود . از پس ظهور اسلام تا مدتهاى نسبتا دراز حوادث مهم و احاديث پيمبر را بحافظه نقل ميكردند و چه تحريفها در آن رخ داد .\r\nتدوين تاريخ بقرن دوم آغاز شد حوادث مختلف را بىارتباط به يكديگر ثبت كردند و\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nهر فرقه مذهبى مقاصد خود را بقالب عبارات ريخت .\r\nمنابع تاريخ اسلام بسيار متنوع است كه از همه مهمتر منابع سيرت پيمبر است كه قرآن و حديث و شعر آنروزگار است . چون اشعار حسان بن ثابت كه قصايد بسيار بستايش پيمبر گفت و دشمنان وى را هجو كرد .\r\nوقتى ابن مقفع خداىنامه يا كتاب شاهان را از پهلوى به عربى برد و نام آن را سرگذشت شاهان عجم كرد نمونه‌اى از ثبت و تدوين تاريخ بدست عرب افتاد .\r\nهشام بن محمد كلبى متوفى بسال 204 و پدر وى محمد نخستين كسان بودند كه به تدوين تاريخ دست زدند و هر دو بدقت و تحقيق در كار روايت معروف بودند .\r\nتاريخ دوران اول از سرگذشت پيمبر مايه گرفت و مورخان از حديث و خاصه احاديث مربوط بجنگها پاپه‌اى براى كار خود يافتند و كتابهاى سيرت و جنگنامه‌ها پديد آمد .\r\nقديمىترين سيرت پيمبر كتاب سيره ابن هشام متوفى بسال 218 است كه عنوان \" سيرة رسول الله \" دارد . وى اطلاعات تاريخى خويشرا از استادش ابن اسحق متوفى بسال 151 گرفته و تصويرى صحيح از زندگى پيمبر و اعمال وى در راه تبليغ رسالت و بسط دين بما ميدهد .\r\nاما وى در بسيارى جاها كه استادش بتفصيل سخن آورده باختصار رفته و در موارد اختصار وى بتفصيل پرداخته است ، از جمله كتابهاى ابن هشام نسب نامه حميريان و ملوك ايشان است و نيز كتابى در شرح مشكلات اشعارى كه در سيرت آورده است .\r\nمعروفترين كتاب جنگنامه مغازى واقدى متوفى بسال 207 است كه متأخران در ثبت وقايع جنگهاى پيمبر مايه از آن گرفته‌اند .\r\nبقرن سوم علم تاريخ تكامل يافت و منابع آن فراوان شد و مورخان مايه هائى را كه از سيرت ميگرفتند با منابع ديگر همآهنگ ميكردند و همه را در قالب تاريخ منظم ميريختند . شايد بلاذرى متوفى بسال 279 نخستين بار در كتاب فتوح البلدان اين روش\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nرا آغاز كرد .\r\nاز منابع سيرت پيمبر يكى \" الطبقات الكبير \" محمد بن سعد متوفى بسال 230 است وى دبير واقدى بود و دل به شيعيگرى داشت و طبقات او را بصف كتابهاى معتبر آورده‌اند .\r\n\r\nجغرافيا\r\nرواج تجارت عباسيان و ارتباط بغداد از راه خشكى و دريا با سراسر جهان و اصلاح طرق و نگهبانى دقيق سفر را براى كاشفان و جهانگردان آسان كرد و بسيارى از ايشان سفرهاى دور رفتند و درباره آن كتابها نوشتند و مشاهدات خويشرا از ممالك دوردست بدقت ثبت كردند و بدينسان جغرافىنويسان مسلمان سرمايه‌اى فراوان از مشاهدات و تجربيات خويش را كه از سفر در اقاليم و ممالك مختلف اندوخته بودند براى ما بجا نهاده‌اند .\r\nاز اين پيش گفتيم كه مسلمانان بدوران هارون در سفرهاى خويش تا هند و سيلان و شبه جزيره مالايا و چين و شايد تا كره پيش رفتند . فيروزيهاى مسلمانان در آسيا و آفريقا و اروپا كه ايشانرا با وضع اقتصادى و اجتماعى و سياسى ممالك مفتوح مأنوس ميكرد در توسعه افق معنويشان و هم در رواج تجارت اثر بسيار داشت .\r\nجالب اينجاست كه اين سرمايه بزرگ اطلاعات و مشاهدات جغرافيائى بدوران دوم عباسى پديد آمد . المسالك و الممالك ابن خرداد به جغرافيدان پارسىنژاد كه در نيمه اول قرن سوم هجرى ميزيست قديمترين جغرافياى عرب است . كتاب ابن خرداد به راهنمائى است كه مسافر را در راه دريائى از مصب دجله تا هندوستان و چين رهبرى مىكند .\r\n\r\nنجوم و رياضيات و شيمى\r\nعلوم بيگانگان چون نجوم و شيمى و رياضيات و فلسفه و طب بدوران اول عباسى چنان كه بايد رواج نداشت و رونق آن بدوران بعد بود كه در آنروزگار همه همتها صرف ترجمه ميشد با وجود اين گروهى از مسلمانان بدين علوم سرگرم بودند . چون جابر بن\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nحيان كه در شيمى شهرت يافت . وى از اهل طرسوس بود و بدوران مهدى بمرد و كتابهاى بسيار درباره شيمى و فلزات و سنگها بجا نهاد كه فرنگان از آن فوائد بسيار گرفتند و هم در آنروزگار كوهن ، عطار يهودىنژاد بداروشناسى شهره شد و كتابهاى بسيار در اين فن نوشت كه مهمتر از همه كتاب صناعة الصيدله است كه گياهان داروئى را بدقت شرح داده و طريقه فراهم آوردن شربتها و معجونها و حب‌ها را ياد كرده است .\r\nدىبور گويد : \" فيثاغورس معلم رياضيات عرب است و دلبستگى عربان برياضيات تا آنجا بود كه ميگفتند هيچكس بىخواندن حساب و هندسه و نجوم و موسيقى فيلسوف يا طبيب نميشود \" بدوران عباسى عمران بن وضاح و شهاب بن كثير در حساب شهره شدند و حجاج بن ارطاة در مهندسى مهارت يافت و هم او بود كه طرح جامع بغداد را ريخت .\r\nرياضيات با نجوم كه عربان بدوران امويان دلبسته آن بودند رابطه نزديك داشت و بدوران عباسى اول رواج بيشتر گرفت و منجمان بدربار نفوذ يافتند تا آنجا كه گويند وقتى خبر خروج نفس زكيه به منصور رسيد بيمناك شد و حارث منجم گفت \" از چه بيم دارى به خدا اگر همه جهانرا بگيرد بيش از نود روز نماند \" عباسيان در بسيارى كارها بر منجمان تكيه داشتند . ياقوت حموى ضمن سخن از بنيان بغداد گويد منصور سنگ بناى شهر را ننهاد مگر هنگاميكه ابو سهل بن نوبخت منجم گفت : بگفتهء نجوم آبادى بغداد بزرگ مىشود و دوران شكوه آن دراز خواهد بود .\r\nاز پيش گفتيم كه فضل بن سهل كه در نجوم دست داشت از پيش دريافته بود كه خلافت بمأمون ميرسد و بشمار خاصان وى درآمد تا خلافت يافت و وزارت به دو داد .\r\nحسن بن سهل نيز از نجوم نكته‌ها ميدانست كه چند ماه پيش از قتل برادر به دو گفته بود كه فلان روز بحمام نرود . از جمله منجمان معروف دوران اول عباسى عبد الله بن سهل نوبخت بود كه بگفتهء قفطى انتخاب وقت براى بيعت امام رضا بمشورت او بود .\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nجعفر بن عمرو بلخى معروف به ابو معشر نيز از منجمان بزرگ آنروزگار بود . وى در آغاز كار اهل حديث بود سپس بنجوم پرداخت و در چهل و هفت سالگى در اين فن ماهر شد . ابو معشر عمر دراز يافت و از صد سال گذشت و بسال 272 بواسط درگذشت از جمله كتابهاى وى \" اثبات العلوم \" و \" هيئة الفلك \" را نام بايد برد .\r\n\r\nطب\r\nآميزش مسلمانان با ملل ديگر خاصه روميان و پارسيان در رواج علوم عقلى چون طب و رياضيات و نجوم اثر فراوان داشت . از پيش ديديم كه منصور به اطباى عراق اعتمادى داشت و هم او طبيبى از هند آورد و نيز گفتيم كه طبيبان مرگ وى را پيشگوئى كردند . بدوران هارون بختيشوع سرآمد طبيبان عصر بود و در \" روانشناسى \" مهارت داشت و امراض عصبى را ميشناخت و بصف خاصان هارون بود . بدوران معتصم يحيى بن ماسويه شهرت يافت . مسعودى گويد معتصم تا رأى وى را كار ميبست بنيه خوب داشت و چون از راى طبيب خويش سر بتافت صحتش خلل يافت و رنگش بگشت . ابن ماسويه درباره او گويد \" از اين پيش چون ماهى بخوردى سس آن را از سركه و سداب و كرفس و خردل كردى و اين مايه زيان ماهى و آن ناملايمت را كه براى عصب دارد ببردى و چون كله خوردى سس مناسب همراه آن بودى و هميشه در كار غذا دقت كردى و بمشورت من رفتى اما اكنون چون چيزى را منع كنم خلاف آن مىكند و گويد با آنكه ماسويه گفته نخور ميخورم . \"\r\nعباسيان كه به طبيبان عراق و هند اعتماد داشتند از طب يونانى نيز استفاده ميكردند . بدوران معتصم بجز ابن ماسويه ، ابن بختيشوع و ميخائيل و حنين بن اسحاق كه مايه از يونان داشتند در كار طب شهرتى يافتند . طبيبان مسلمان نيز در كار تشخيص امراض از نمونه‌هاى يونانى استفاده بسيار كردند . حنين بن اسحق در رشته زهرشناسى مهارت يافته بود گويند متوكل از او خواست كه زهرى براى يكى از\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nدشمنان خلافت آماده كند اما حنين از اين كار دريغ كرد و گفت قرآن فرمان ميدهد كه حتى با دشمنان مروت كنيم ، طبابت مرا از آزار ديگران ممنوع ميدارد .\r\nطبيبان آنروزگار درباره دهان و دندان نيز مطالعاتى كرده بودند و اقسام دندان و وظايف آن را نيك ميشناختند . واثق خليفه از اطلاعات حنين بن اسحاق بشگفت بود و از او خواست كتابى بنويسد و از مسائل طب آنچه را كه همه بايد بدانند ضمن آن بيارد حنين كتابى نوشت و آن را سه مقاله كرد و تفاوت غذا و دوا و مسهل و ساختمان تن انسان را در آن شرح داد .\r\nمسعودى از شمار و كيفيت دندانها وصف دقيقى آورده كه بايد آن را يك سند طبى شمرد . گويد واثق از حنين پرسيد ابزار غذا خوردن چيست ؟ حنين گفت : دهان كه دندان در آن است سى و دو دندان هست شانزده در فك بالاست و شانزده در فك پائين در فك بالا و هم در فك پائين چهار دندان هست كه پهن است و برنده و يونانيان نام آن را \" برنده \" كرده‌اند كه غذا با آن بريده مىشود و اين چهار دندانهاى ثنايا و رباعيات است و پهلوى آن در هر فك دو دندان هست كه سر آن تيز است و پايه‌اش عريض و آن را انياب گويند كه با آن چيزهاى محكم را ميشكنند و در هر فك پنج دندان عريض هست كه يونانيان آن را \" آسيا \" گفته‌اند كه غذا را آسيا مىكند . ثنايا و رباعيات و انياب هر كدام يك ريشه دارد دندانهاى آسياى بالا هر كدام سه ريشه دارد مگر دندان آخرى كه چهار ريشه تواند داشت . دندانهاى آسياى پائين هر كدام دو ريشه دارد مگر دو دندان آخرى كه سه ريشه تواند داشت . دندانهاى آسيا ريشه بيشتر دارد كه كار آن سخت‌تر است و ريشه آسياهاى بالا بيشتر است كه به بالا آويخته است .\r\nعباسيان برواج طب علاقه داشتند و طبيبان را تأييد و تشويق ميكردند مدارس طب پديد آوردند و بيمارستانها ساختند و نيز انجمن‌هاى طبى ترتيب دادند كه در آنجا طبيبان نواحى كشور بموسم حج فراهم ميشدند و نتيجه تحقيقات خويش را به يكديگر\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nميگفتند و گياهان كشور اسلام را همراه داشتند و خواص آن را شرح ميدادند . بدينسان بغداد در بلاد شرقى اسلام و قرطبه در بلاد غربى معتبرترين مراكز اطلاعات و تعليمات طبى شد . منصور كه به حق بنيانگزار دولت عباسى است در بغداد بيمارستانى خاص كوران و محلى براى ديوانگان و نيز آسايشگاهى براى پيران بساخت . هارون شفاخانه بزرگى براى تعليم طب پى افكند و مؤلفات علمى آن عصر را در آنجا فراهم آورد .\r\n\r\nهنر\r\nوسعت فتوحات عرب و آميزشى كه خواه ناخواه در اثناى كشور - گشائيها با ملل ديگر داشتند افق هنر را بنظرشان گشوده‌تر كرد و آثار هنرى تازه پديد آوردند كه با مقررات اسلام سازگار بود .\r\nعربان به مجسمه‌سازى و صورتگرى اعتنا نداشتند و بيشتر همشان صرف بنا و نقش و نگار بود كه به پندار ايشان مجسمه‌سازى و صورتگرى نمودارى از بت‌پرستى بود ، از اينرو پايه تزئينات بنا را از گياهان و اشكال هندسى ميگرفتند .\r\nوقتى شام و ايران بحبطه نفوذ عربان درآمد در معمارى روشى خاص متناسب با زندگى خويش پديد آوردند و معمارى عرب مركب از ستونها و قوسها و قبه‌ها و مقرنسها و آويزها بود . آويز يك قسم تزيين معماريست كه از شش گوشهائى به شكل خانه زنبور پديد ميآيد و بسقف آويخته است ، مقرنس را براى تزيين اطاقهاى چوبى و آرايش سردرها و ايوانها به كار ميبردند . با آنكه عربان در ممالك زير نفوذ خود از هنرمندان محلى استفاده ميكردند معمارى اسلامى امتيازات خود را حفظ كرد و زيبائى آن بيشتر در مسجدها تجلى كرد . مسجد قبا كه پيمبر در بيرون مدينه پى افكند مقياس ساختمان مسجدهاى مسلمانان شد كه استخوان‌بندى آن در همه جا محفوظ بود و در تزيين آن تفنن‌ها كردند . بىگفتگو مسافرت حاجيان به مكه و مدينه كه هر سال رخ مى - داد و طبعا براى نماز در مسجدهاى اثناى راه توقف ميكردند سبك معمارى مسجدهاى حجاز را در همه كشورهاى اسلام نفوذ داد .\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nبعدها در ساختمان مسجد تغييراتى رخ داد از جمله بنائى بنام اطاقك ( مقصوره ) پديد آمد كه امام در آن از ديده نمازگزاران نهان بود . نخستين كسى كه اطاقك ساخت معاويه بود كه از پس آن سوء قصد كه خارجيان كردند و على را بكشتند و او را زخمى كردند از كيد دشمنان بر جان خويش بيمناك شد و مقصوره را بساخت تا در اثناى نماز از دست اندازى ايمن بماند . اضافات ديگرى نيز در بناى مسجد پديد آورد از جمله محراب بود كه امام در آن ميايستاد و نيز جهت قبله را نشان ميداد و ايوانها بود كه به شكل قوس در اطراف مسجد بر ستون‌ها استوار ميشد .\r\nبدوران امويان و عباسيان هنر تزئين بنا پيشرفت بسيار كرد ، خط عربى را در اين زمينه به كار بردند و آيه‌هاى قرآن با احاديث و اشعار مناسب را با وضعى دلپذير بر سر در يا اطراف بنا نقش ميكردند .\r\nبدوران امويان تزيين ديوار با نقش و نگار پيشرفت كرد و نمونه‌هاى هنر آن دوره را در \" قصير عمره \" ميتوان يافت كه خانه شكارى بوده و هنوز ديوارهاى آن در شرق بحر الميت بجاست كه اسلوب معمارى شرقى با هنر رومى در آن بهم آميخته و بگفته باستانشناسان بناى آن از دوران وليد بن عبد الملك است .\r\nوقتى پايتخت خلافت از دمشق ببغداد افتاد هنر ايرانى در هنر اسلامى نفوذ فراوان يافت خليفگان عباسى و اميران و وزيران و همه بزرگان دولت بساختن قصرهاى زيبا دلبستگى داشتند . منصور در وسط بغداد \" قصر الذهب \" را بساخت كه در صدر آن ايوانى بود به طول سى ذراع و پهناى بيست ذراع و بر ايوان قبه‌اى بود كه روى آن جايگاهى ساخته بودند و گنبد خضرا بر فراز اين جايگاه بود . بلندى قصر الذهب هشتاد ذراع بود كه همه بنا را با گچ و آجر ساخته بودند و اطاقها را بر ستونهائى از چوب ساج برآورده بودند اطاقها را از چوب پوشانيده بودند و به لاجورد رنگ كرده بودند . قصر الذهب همچنان ببود تا هارون آن را ويران كرد و از نو بساخت . بر قبه\r\n\r\n","description":"","footnote":"","page_name":" 306 ","page_number":306},
  {"content":"\r\n\r\nقصر تمثال سوارى بود كه نيزه‌اى بدست داشت و همراه باد ميگشت . گويند چون تمثال قصر رو بسوئى ميكرد و نيزه را بدانسو ميگشاد معلوم ميشد كه خارجيان در آن ناحيه فتنه خواهند كرد . نگفته پيداست كه اين افسانه‌اى اغراق‌آميز است .\r\nاز جمله قصور بغداد قصر الخلد بود كه بر كنار دجله روبروى دروازه خراسان بود . منصور در بنياد و تزيين اين قصر چندان مبالغه كرد كه آن را به تشبيه بهشت قصر الخلد نام كرد . مهدى نيز قصر و ضاح را به نزديكى قصر رصافه بساخت . از قصور معروف بغداد قصر عيسى بود كه عيسى بن على عباسى بر كنار دجله بساخت . در انروزگار بعضى ساختمانهاى بغداد چند طبقه بود و در تزيين ان از هنر پارسى مدد گرفته بودند .\r\nپيشرفت معمارى عباسيان را از آن قبه‌ها كه بر چهار دروازه بغداد ساخته بودند توان دربافت . قطر هر يك از قبه‌ها پنجاه ذراع بود و زينت آن را از طلا كرده بودند منصور بر اسب بدرون قبه ميرفت ، بر هر قبه تمثالى بود كه باد انرا ميگردانيد خليفه براى استراحت بدين قبه‌ها رو ميكرد و چون ميخواست آب روان ببيند بر قبه دروازه خراسان مينشست و چون ميخواست محلات شهر را بنگرد به قبه دروازه شام مقام ميگرفت و چون ميخواست بازارهاى كرخ را ببيند بر قبه دروازه بصره ميرفت و چون ميخواست باغستانها و مزارع را بنگرد به قبه دروازه كوفه جلوس ميكرد . خليفگان فاطمى نيز بدوران قدرت خويش در فسطاط و قاهره نظير اين قبه‌ها را ساختند .\r\nاز نمونه‌هاى زيباى تزيين دوران عباسى آن نقش و نگارهاست كه بوسيله گچ‌برى در قسمت پايين ديوارها ميكردند و چيزى از آن در ضمن حفارى از ويرانه‌هاى سامره بدست آمده است و هم آن تصويرها كه از گج ، بر ديوار قصور ميكردند و نمونه‌هاى آن بدست باستان‌شناسان افتاده است . در اين گچ‌بريها تصوير حيوانات و پرندگان و شكارچيان و زنان در حال رقص ديده مىشود . بدوران عباسى تزيين منسوجات و فلزات\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nو سفال با نقشهاى بديع رونقى يافته بود و نمونه‌هاى آن ببازارهاى مصر و آفريقا و ايران ميرسيد .\r\nعباسيان تنها بآبادى شهرها چون بغداد و سامره توجه نداشتند بلكه در راه مكه نيز قصرها ساختند بگفتهء طبرى مهدى فرمان داد تا در راه مكه قصرها بسازند بزرگتر از آنچه سفاح از قادسيه تا زباله ساخته بود و نيز ساخته‌هاى سفاح را وسعت دهند . ساخته‌هاى منصور را به حال خود گذاشت و بگفت تا در هر آبگاه آبگيرها ساختند و بركه‌ها حفر كردند و در جامع بصره بيفزود و بفرمود تا اطاقك را از مسجدها بردارند . منبرها را به اندازه منبر پيمبر كوتاه كنند و در اين باب نامه‌ها به آفاق نوشت . وسعت مسجد الحرام را نيز بيفزود .\r\nمسعودى درباره قصر محمد بن سليمان ولايتدار بصره بدوران مهدى گويد : \" چون قصر خويشرا بر كنار يكى از رودها بساخت عبد الصمد بن شبه بر او درآمد گفت بناى مرا چگونه مىبينى ؟\r\nگفت بنائى ساخته‌اى نكو در عرصه‌اى زيبا كه هوائى رقيق دارد بر آبى خوب ميان دكلها و زيبايان و آهوان \" محمد گفت بناى اين سخن كه تو كردى از بناى من زيباتر است .\r\nعباسيان همگى بساختمان دلبستگى داشتند . مسعودى گويد معتصم ساختمان كردن را دوست داشت و ميگفت \" در اين كار نكوئيهاست زمين را آباد كند و خراج را بيفزايد و دارائى را فزون كند و چهارپايان را برفاه آرد و نرخها را كاهش دهد و معيشت را وسعت دهد و كسب را برونق آرد . \" و بوزير خود محمد بن عبد الملك ميگفت هرجا كه ده درم خرج كنى و سال بعد يازده درم بيارد درباره آن با من مشورت مكن .\r\n\r\nبناى بغداد\r\nاكنون شمه‌اى درباره ساختمان بغداد كه بزرگترين يادگار دوران عباسيان است ميآوريم . از آغاز دوران اسلام رسم بود كه هر خاندانى پايتخت تازه برگزيند و اين رسم به تبعيت پيمبر بود كه پايتخت خويشرا به يثرب آورد و نام آن مدينة الرسول شد .\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nچون على بن ابيطالب بخلافت رسيد پايتخت را از يثرب بكوفه برد و در نتيجه اين انتقال توازنى كه ميان قبايل عرب بود درهم ريخت و قبايل مقيم كوفه بهنگام كار با وى وفا و مردانگى نكردند . معاويه دمشق را پايتخت خويش كرد كه از زمان حكومت شام بكمك ياران و بستگان و هم بوسيله عطاياى فراوان نفوذ خويش را در آن ولايت افزوده بود و ياران و دلبستگاه فراهم آورده بود . بعلاوه شام سرزمينى حاصلخيز بود و هم بديار حجاز مركز اسلام نزديك بود و با موطن قبايل عرب كه بهنگام ضرورت تدارك سپاه از ايشان ميبايست كرد فاصله بسيار نداشت . بعلاوه دمشق بحدود روم شرقى كه امويان با آن سر پيكار داشتند نزديك بود .\r\nو چون عباسيان دولت يافتند دمشق را كه اقامتگاه امويان و ياران ايشان بود و بنزديك سرحدات روم بود و از هجوم روميان در امان نبود و هم از قلمرو پارسيان كه قوت عباسيان از آنجا بود دور بود ، براى پايتختى خويش مناسب نديدند و بفكر تغيير پايتخت افتادند .\r\nدر اثناى فتوحات اسلام در عراق دو شهر پديد آمد كه مركز سپاه مسلمانان بود .\r\nيكى بصره بود بنزديك مصب دجله و ديگرى كوفه بر كناره فرات كه كاروانهاى حجاز براى وصول به قلمرو پارسيان از آنجا ميگذشت . سفاح خليفه نخستين در مجاورت انبار - شهر پارسى قديم - كه بر كناره شرقى فرات بود قصرى ساخت و نام آن را هاشميه كرد و چون سفاح بمرد و منصور بخلافت رسيد او نيز قصرى بنام هاشميه بساخت . هاشميه منصور ما بين كوفه و حيره قرار داشت كه آن نيز شهر قديم پارسى بود . منصور ميخواست حيره را پايتخت كند اما چون نزديك كوفه بود و شيعيان در آن نفوذ داشتند بعلاوه مقر قبايل عرب بود كه از فتنه نمىنشستند از اين كار چشم پوشيد .\r\nبخصوص از پس فتنه راونديان از آن شهر نفرتى بيشتر داشت . بعلاوه كوفه و همه شهرهاى مجاور آن در حدود صحراى بزرگ بود كه گاه و بيگاه طوفان ريگ بدان ميرسيد\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nبنا بر اين منصور بفكر انتخاب پايتخت افتاد و از پس دقت بسيار محل بغداد را انتخاب كرد كه نزديك دجله بود و در اراضى حاصلخيز . درباره انتخاب محل بغداد روايتى هست كه نمونه‌اى از افسانه‌هاى قديم است . گويند در آن روزها كه منصور كس براى تحقيق از مكان بغداد ميفرستاد راهبى از آن نواحى از فرستاده منصور پرسيد كسى كه ميخواهد در اينجا شهر بنا كند كيست ؟\r\nگفت : منصور خليفه است .\r\nگفت : نام او چيست ؟ گفت نام وى عبد الله است .\r\nراهب گفت : به او بگو خويشتن را خسته نكند ما در كتابها خوانده‌ايم كه مردى مقلاص نام در اينجا شهرى بنا مىكند كه اهميت فوق العاده مييابد و جز او كسى اين شهر را بنياد نتواند كرد . فرستاده بنزد منصور شد و قضيه را بگفت . منصور گفت \" مرا نيز مقلاص نام بود و مدتها اين نام را داشتم و بعد فراموش شد كه بروزگار كودكى من دزدى بنام مقلاص بود و در خانه ما نيز زنى بود كه تربيت ما ميكرد . روزى كودكان مكتب بيامدند كه مهمان توايم و من چيزى نداشتم كه خرج ايشان كنم . پيرزن مقدارى نخ داشت كه برداشتم و بفروختم و خرج كردم و چون بدانست كه من رشته وى را ربوده‌ام مرا مقلاص نام كرد . اكنون اطمينان دارم كه اين شهر را توانم ساخت \" .\r\nبغداد از آن پيش كه پايتخت شود دهكده‌اى بود كه يكى از شاهان قديم ايران بر كناره غربى دجله آنجا كه نهرك صراة بدجله ميريزد بنياد كرده بود . ساختمانهاى بغداد قديم تا دوران طبرى متوفى بسال 310 وجود داشت و بساليان دراز بازارى بود كه بازرگانان پارسى و چينى بدآنجا ميشدند و هم بسال 13 هجرى مسلمانان بسالارى مثنى بن حارثه شيبانى بر آنجا هجوم بردند و غنائم بسيار گرفتند . تحقيقات باستان شناسان نيز وجود بغداد قديم را ثابت مىكند . بگفته لسترينك سرهانرى رولينسون باستانشناس انگليسى بسال 1848 بدورانى كه آب دجله فرو رفته بود در بستر آن\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nنزديك كناره غربى ديوارى از آجر يافته بود كه نشان ميداد بروزگاران قديم در اينجا شهرى بوده است و نام بختنصر و تفصيل جنگهاى وى بر آجرها منقوش بود و هم در يك سند جغرافيائى كه از دوران آشور بجاى مانده كلمه‌اى هست كه با بغداد شباهت بسيار نزديك دارد . درباره اشتقاق بغداد مورخان سخن گونه‌گون كرده‌اند . بگفتهء ياقوت و بعضى ديگر بغداد مركب از \" باغ \" است و \" داد \" يعنى نام كسى كه اين باغ از او بوده است و نيز گفته‌اند \" بغ \" نام بتى بود و خسرو پادشاه قديم ايران اين ناحيه را به تبول بيكى از بغ‌پرستان داد و او گفت كه مرا اين سرزمين بغ داد .\r\nنسائى محدث معروف گويد مردى بنزد عبد العزيز بن ابى داود آمد و گفت از بغداد آمده‌ام . به دو گفت مگو بغداد كه بغداد نام بتى بود ، بگو مدينة اسلام . و نيز گويند بغداد قديم بازارى بود كه مردم فلسطين بتجارت آنجا ميشدند و كالاى چين بدان ميرسيد نام پادشاه چين بغ بود و بازرگانان كه از داد و ستد بغداد سود فراوان ميبردند ميگفتند اين سود بغ داد بگفتهء لسترينك اشتقاق صحيح بغداد چنين است كه بغ يعنى خدا و داذ با ذال بمعنى پى افكند و بنا كرد . و بغداد يعنى خدا بنا كرده و چون منصور اين شهر را بساخت نام آن را مدينه السلام كرد و نيز آن را زورا گفتند . شايد از آنرو كه قبله آن انحراف دارد و زورا را از مايه زور گرفته‌اند .\r\nوقتى منصور به كار بناى بغداد يكدل شد معماران و بنايان و كارگران و نجاران و آهنگران و حفاران از شام و موصل و بصره و كوفه و واسط و بلاد ديلم بخواست و بگفتهء مورخان يكصد هزار كس فراهم شد و نيز تنى چند از معتبران قوم را كه حساب و هندسه را نيك ميدانستند و بامانتشان اعتماد داشت چون حجاج بن ارطاة و عمران بن وضاح برگزيد و مقررى تعيين كرد و آنگاه بفرمود تا خشت زدن و آجر پختن آغاز كنند . گويند منصور ميخواست قضا را به ابو حنيفه دهد و او نپذيرفت منصور قسم خورد كه كارى به عهده او نهد شايد بسبب قسم و شايد از آنرو كه شهرت داشت ابو حنيفه بدعوت\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nعلويان متمايل است مراقبت كار خشت‌زنان و بنايان را به عهده وى نهاد ابو حنيفه طريقه‌اى براى شماره خشت انديشيد كه رديف خشتها را با يك نى بلند اندازه گرفت و با محاسبه طول و عرض و تعيين اندازه خشت شمار آن را تعيين كرد .\r\nمنصور نخستين خشت بنا را بدست خود نهاد و كار را بنام خدا آغاز كرد و اين آيه را بخواند  إِنَّ الْأَرْضَ لِلَّهِ يُورِثُها مَنْ يَشاءُ مِنْ عِبادِهِ وَ الْعاقِبَةُ لِلْمُتَّقِينَ . \r\nبگفته ياقوت بنياد بغداد در وقت معين شده از طرف منجمان آغاز شد ابو سهل بن نوبخت گويد : \" چون منصور قصد بناى بغداد كرد مرا گفت كه طالع ببينم و چون بديدم شمس بود در قوس ، حكم نجوم را به دو گفتم كه شهر آبادى بزرگ يابد و دير بپايد و مردم از هر سو بدان رو كنند و نيز به دو گفتم كه به حكم نجوم هيچ خليفه‌اى در بغداد بمرگ طبيعى نميرد .\r\nمنصور بخنديد و گفت :  \" ذلِكَ فَضْلُ اللَّهِ يُؤْتِيهِ مَنْ يَشاءُ وَ اللَّهُ ذُو الْفَضْلِ الْعَظِيمِ \" *  و اين از عجايب بود كه منصور به راه حج بمرد و مهدى از بغداد بكوهپايه رفت و در ماسيذان مرد و هادى بعيسى آباد كه دهكده‌اى در شرق بغداد است جان داد و رشيد بطوس مرد و امين بيرون بغداد كشته شد و مأمون در شام بمرد و معتصم و واثق و متوكل و منتصر و خليفگان ديگر بسامره مردند آنگاه مقر خليفگان از بغداد بناحيه تاج در شرق بغداد انتقال يافت .\r\nطبرى گويد چون منصور بناى بغداد را آغاز ميكرد خواست تا نقشه آن را ببيند و بگفت تا همه كوچه‌ها و راهها را با خاكستر نمايان كنند و از هر دروازه بيامد و براههاى شهر گذر كرد آنگاه بفرمود تا بر خطوط خاكسترى پنبه دانه نهادند و نفت ريختند و آتش افروختند و او نقشه شهر جديد را عيان ديد طرح شهر مدور بود و قصر خويش و جامع را در ميان آن بنيان كرد و حصار شهر را به اندازه قامتى برآورد آنگاه شورش علويان رخ داد و كار متوقف ماند .\r\n\r\n","description":"","footnote":"","page_name":" 312 ","page_number":312},
  {"content":"\r\n\r\nو چون شورش حجاز و عراق خاموش شد كار را از سرگرفت . براى شهر دو ديوار كرد يكى از درون كه پهناى آن از پايين پنجاه ذراع بود و در بالا بيست ذراع و ديوار برونى كه به پهنا چون ديوار درونى بود و سى ذراع ارتفاع داشت اطراف ديوار برونى خندقى عميق كند كه آب در آن انداخت و دو طرف خندق را با گچ و آجر محكم كرد و بر آن 163 برج برآورد كه هر يك پنج ذراع ضخامت داشت . قطر شهر از دروازه بدروازه 2200 ذراع بود و ميان ديوار برونى و درونى شصت ذراع فاصله بود . براى بنا خشتها را بقالب خاص كردند كه خشت جعفرى نام داشت كه كنيه منصور ابو جعفر بود . يعقوبى گويد كه طول و عرض هر خشت يك ذراع تمام بود و وزن آن دويست رطل .\r\nطبرى گويد : منصور قسمتى از درهاى بغداد را از واسط آورد . گويند اين درها را به زمان حجاج بن يوسف از شهرى كه سليمان بن داود ساخته بود و زندورد نام داشت آورده بودند و هم براى دروازه خراسان درى از شام آورد كه ميگفتند از ايام فرعونان مصر است . بر دروازه كوفه درى بود كه خالد بن عبد الله قسرى ساخته بود . براى دروازه شام درى در بغداد ساختند كه از همه درهاى ديگر كم‌استحكام‌تر بود .\r\nمنصور قصر خويشرا بمركز شهر كرد و آن را قصر الذهب نام كرد مساحت قصر 000 / 160 ذراع مربع بود و مساحت جامع بغداد 000 / 40 ذراع ، از مركز شهر چهار خيابان بزرگ تا خندق ميرفت كه بر دو طرف آن ساختمانهاى بديع و يك شكل ساخته بودند و خيابان‌ها چنان مستقيم و وسيع بود كه هر كه بر دروازه شهر ايستادى قصر خليفه را بديدى .\r\nآبادى بغداد بسرعت پيش رفت و دانشوران و بازرگانان و صنعتگران از هر سو روى بدان آوردند كه منصور بناچار از شهر برون رفت و قصر خلد را براى اقامت خويش بساخت . گوئى بناى بغداد براى خليفه عباسى گران بود و شايد از آن تنگ چشمى كه داشت از مخارج كار انديشناك شد كه بفكر افتاد ايوان كسرى را ويران كند و مصالح آن\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nرا ببغداد برد اما در اين كار توفيق نيافت كه مخارج ويرانى بنا از قيمت مصالحى كه بدست ميآمد بيشتر بود .\r\nبا بناى بغداد يك قسمت از طرح منصور انجام شد كه از دسترس دشمنان برونى و موطن قبايلى كه باخلاص ايشان اعتماد نداشت دور افتاد اما از زحمت سپاه خويش در امان نماند كه گروهى از سپاهيان در شهر بشوريدند و بر دروازه بغداد با او بجنگيدند يكى از رجال دولت گفت \" رصافه \" را در مشرق بغداد بسازد . گفت فرزند خود را با گروهى از سپاه در آنجا بدار كه اين شهرى باشد و آن شهر ديگر كه اگر كار اينطرف بتباهى كشيد دفع ايشان بمردم آن سو توان كرد و اگر مضريان تباهى كردند يمنيان و خراسانيان را به دفع ايشان فرست .\r\nدر حقيقت رصافه براى اقامت سپاه پديد آمد و آن را رصافه بغداد نيز ميگفتند شهرى بود استوار و حصار و خندق و ميدانى بزرگ و مسجدى وسيع داشت .\r\nشهر بغداد همچنان اقامتگاه طبقات مختلف بود و گروهى از بازرگانان در بازارهاى آن بداد و ستد مشغول بودند تا يكى از سرداران روم بدربار منصور آمد خليفه بگفت تا وى را در شهر ببردند و دروازه‌ها و قبه‌ها را بنمودند تا ابهت مركز خلافت را ببيند و چون بنزد خليفه شد از او پرسيد شهر را چگونه ديدى ؟ رومى گفت : شهرى ساخته‌اى كه كس نظير آن نساخته اما سه عيب دارد كه از آب دور است و مردم را براى لب تر كردن به آب نياز است ، ديگر آنكه چشم رنگ سبز دارد و بسبزه راغب است و در شهر تو باغ نيست ، ديگر آنكه رعيت با تو به شهر اندر است و هرجا رعيت و شاه بيكجا باشد اسرار فاش شود . منصور از سخن وى عيوب شهر خويش را بدانست اما نخواست اعتراف كند و گفت : \" درباره آب همانقدر آب كه لب ما را تر كند بس است . درباره سبزه و باغ ما فرصت تفريح نداريم و درباره مجاورت رعيت مرا سرى نيست كه از رعيت نهان كنم \" اما چون سردار رومى برفت منصور بفرمود تا دو كانال از دجله به شهر كشيدند و عباسيه را\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nدرخت كشتند و بازارهاى بغداد را به كرخ بردند .\r\nكرخ كه شهرى بود در مجاورت بغداد از مال خاص منصور ساخته شد نقشه شهر را بر قطعه پارچه‌اى كشيدند و بمنصور بنمودند كه بازارها بر نقشه هويدا بود و هم مسجدى بزرگ خاص كرخ بنياد كردند كه بازاريان ببغداد نيايند .\r\nمنصور به نظافت شهر خويش اهميت بسيار ميداد و رفتگران هر روز خيابانها را ميرفتند و خاشاك را برون ميبردند . يك روز كه ديد بر اشتران آب بقصر خلافت ميبردند آن را خلاف ابهت ديد و بفرمود تا كانالى به داخل قصر حفر كنند .\r\nبنا و استحكامات بغداد خرج بسيار داشت ، منصور ميخواست پايتخت خويش را به ابهت قسطنطنيه پايتخت روم شرقى كند . بگفتهء طبرى مخارج بنا چهار مليون و هشتصد هزار درم شد . و هم او روايت ديگر دارد كه مخارج بنا هيجده مليون دينار طلا شد .\r\nلسترنيك روايت دوم را مرجح ميشمارد كه پنج مليون درم چيزى معادل چهارصد هزار دينار ميشد و اين براى ساختمان شهرى بوسعت بغداد با تكلفى كه منصور در كار آن كرد ناچيز مينمايد .\r\nبدينسان بغداد پديد آمد و تا سال 656 هجرى كه مغولان بويرانى آن پرداختند همچنان رونق و شكوه داشت . پيش از فتنه مغول دو بار ويرانى ببغداد راه يافته بود يك بار بدوران امين و جنگ خانگى كه سپاه خراسان بغداد را محاصره كرد ويرانى بسيار در آن شد و بار ديگر بسال 334 كه بويهيان بعراق هجوم بردند و بغداد را گرفتند .\r\nبدوران اول عباسى بغداد ما در شهرها و مركز تجارت و كعبه علم و ادب و هنر شد و ثروت بيشمار در آن فراهم آمد و ساختمانهاى مجلل و باغستانهاى زيباى آن در جهان شهره شد . جاحظ گويد : \" شهرهاى بزرگ در شام و ديار روم و ديگر نقاط بسيار ديده‌ام و شهرى زيباتر و پاكيزه‌تر از بغداد نديده‌ام كه گوئى آن را بقالبى ريخته‌اند .\r\nبناى سامره - بدوران معتصم كه بغداديان از جور سربازان ترك بفغان بودند\r\n\r\n","description":"","footnote":"","page_name":" 315 ","page_number":315},
  {"content":"\r\n\r\n\r\nبناى سامره\r\nخليفه به انديشه تغيير پايتخت افتاد و محل سامره را كه سفاح براى بناى يك شهر برگزيده بود و هارون در آنجا قصرى پى افكنده بود ، خود او نيز در آن قصرى داشت كه به اشناس سردار ترك بخشيده بود براى اين كار انتخاب كرد و شهر سامره پايتخت دوم عباسيان را بنياد كرد كه در شرق بغداد بود و تا آنجا سه منزل فاصله داشت .\r\nياقوت گويد : معتصم پنجهزار دينار بوزير خود احمد بن خالد دبير داد و او به محل سامره رفت و ديرى را كه در آنجا بود از مسيحيان به پنجهزار درم خريد زمينهاى مجاور دير را نيز بخريد و خليفه را از كار خود خبر داد و خليفه بديدار محل رفت و بر كنار نهر قاطول در خيمه جاى گرفت آنگاه به محل سامره رفت و سه روز به شكار پرداخت و آنجا را پسنديد كه از راه خشكى و آب ببغداد رسيدن آسان بود و ميشد از شهر جديد پايتخت قديم را زير نظر داشت .\r\nوقتى معتصم سامره را ساخت قسمتى از آن را تيول تركان كرد ، موالى خراسان را نيز از آنجا تيول داد . ياقوت از هفده قصر نام ميبرد كه معتصم و متوكل در سامره ساخته بودند از همه قصرها كه در سراسر جهان بود از بخارا تا قرطبه نمونه‌اى در سامره بود . بگفتهء ياقوت چون شهر ساخته شد نام \" سرور من راى \" بدان دادند و اين را باختصار \" سرمن راى \" گفتند و چون شهر ويران شد نام آن را \" ساء من راى \" كردند و باختصار \" سامرا \" گفتند .\r\nمسعودى درباره تسميه سامره گويد كه اين شهر بنام سام بن نوح بود بروايت ياقوت سام اينشهر را بساخت و گفتند \" سام راه \" و از خدا خواست كه مردم آن از به دو گزند در امان باشند . بگفتهء وايل ، امين مارسلن ضمن سخن از عقب‌نشينى ژوفيان از اينشهر بنام كاستليوم سامر نام ميبرد و بىگفتگو كلمه \" سامره \" با اين كلمه رابطه نزديك دارد .\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nسامره از دوران معتصم تا پايان خلافت معتضد بسال 289 رونق خويشرا نگهداشته بود از آن پس ويرانى بدان رو كرد و بناى معتبرى جز قبر على نقى امام دهم و سردابى كه محمد منتظر امام دوازدهم شيعه در آن نهان شد و قبر واثق و متوكل و منتصر و معتز و مهتدى و معتمد خليفگان عباسى در آنجا نماند .\r\nياقوت در اوايل قرن هفتم هجرى به وصف ويرانه‌هاى سامره گويد : \" همه جا خراب است و مايه وحشت بيننده در صورتى كه بروزگاران دراز در جهان زيباتر و بزرگتر از آن شهرى نبوده ، بزرگ است خدائى كه زوال ندارد و تغيير نپذيرد \" .\r\n\r\nقرطبه\r\nعبد الرحمن اول كه پايه‌هاى خلافت اموى را در مغرب استوار كرد قرطبه را پايتخت خويش كرد ، بدوران هشام پسر وى قرطبه آبادى فراوان يافت و بناهاى زيبا و باغستانهاى وسيع در آن پديد آمد هشام پلى را كه سمح بن مالك خولانى عامل عمر بن عبد العزيز بر وادى الكبير بنيان كرده بود تجديد كرد چنان كه استوارى آن مثل رايج شد كرد . پل هشتصد ذراع درازى داشت بيست ذراع عرض و شصت ذراع ارتفاع .\r\nعبد الرحمن اول قصر قديم قرطبه را مقر حكومت خويش كرد آنگاه بر آبادى آن بيفزود و باغهاى زيبا در اطراف آن ايجاد كرد و از كوهستانهاى نزديك شهر بوسيله لوله‌ها آب بقصر رسانيد و آبگيرها بساخت كه از مجسمه‌هاى بديع طلا و نقره و مس مطلا آب در آن ميريخت و هم او در قرطبه قصرهاى ديگر ساخت چون قصر رصافه كه گردشگاه وى بود و باغستانهاى وسيع در اطراف آن پديد آورد و گياهان كمياب از اطراف جهان بدآنجا برد و نيز از جمله قصرهاى قرطبه قصر دمشق بود كه نام پايتخت شرقى امويان را زنده ميكرد و بناى آن بر ستونهاى مرمر برآمده بود .\r\nمعروفترين بناى عبد الرحمن اول جامع قرطبه بود كه بسال 168 ساخت و هشتاد هزار دينار در بناى آن خرج كرد ، فرزند وى بسال 177 بنا را بپايان برد و از پس وى\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nديگران بتزئين آن پرداختند تا بشمار زيباترين مساجد دنياى اسلام درآمد . رديف ستونهاى مسجد از شرق بغرب نوزده و از شمال بجنوب سى و يك بود و بيست و يك در داشت كه آن را با مس صيقلى پوشانيده بودند . ستونهاى محراب را از نقره كرده بودند و بخاتمكارى بديع آراسته بودند منبر مسجد را از عاج و چوبهاى گرانقيمت ساخته بودند و سى و شش هزار قطعه چوب در آن به كار رفته بود كه بميخهاى طلا و نقره بهم پيوسته بود و با جواهر مزين شده بود . چهار محل شستشو در مسجد بود كه از كوهستانهاى اطراف بوسيله لوله آب بدان ميرسيد در سمت غربى مسجد براى توقف مسافران و درماندگان جاهايى ساخته شده بود . صدها شمعدان در مسجد نصب شده بود كه شمع‌هاى بزرگ به وزن پنجاه رطل شبانه روز در آن ميسوخت . سيصد مرد به خدمت مسجد قيام ميكردند و عنبر و عود ميسوختند و هزاران قنديل را روغن ميكردند .\r\nآبادى قرطبه روزافزون بود ، بقرن چهارم هجرى جمعيت آن نيم مليون شد و در دنياى اسلام بجز بغداد شهرى بزيبائى و رونق همسنگ آن نبود .\r\n\r\n","description":"","footnote":"","page_name":" 318 ","page_number":318},
  {"content":"\r\n\r\n\r\nاوضاع اجتماعى\r\n\r\n","description":"","footnote":"","page_name":" 319 ","page_number":319},
  {"content":"\r\n\r\n\r\nطبقات مردم\r\nاز پيش معلوم داشته‌ايم كه امويان بر عربان تكيه داشتند . عباسيان دولت خويشرا بكمك پارسيان مستقر كردند و نفوذ و قدرت دولت خاص ايشان شد و معتصم كه مادر ترك داشت نفوذ تركان را بيفزود و سپاه از ايشان گرفت و كينه پارسيان و عربان را تحريك كرد .\r\nتعصب و كينه‌توزى تنها ميان پارسيان و عربان و تركان نبود كه عربان ميان خودشان كينه و اختلاف قبايلى داشتند . عرب شمال كه مضرى بود با عرب جنوب كه يمنى بود پيوسته با هم در اختلاف و دشمنى بودند تا آنجا كه در شهرى كه گروهى از دو قبيله مقيم بودند آرامش نبود . منصور از پس ساختمان بغداد سپاه خويش را بكرخ برد كه از اختلاف قبايل ايمن نبود . طبرى گويد منصور با قثم بن عباس كه پيرى صاحب رأى و جهانديده بود گفت : \" ميبينى كه سپاهيان چگونه باختلاف درند و با ما بستيزند ، بيم دارم اگر متفق شوند كار از دست ما بدر رود . رأى تو چيست ؟ \" گفت مرا رايى هست كه اگر عيان كنم تباه شود . اگر اجازه دهى كار بندم و كار خلافت بصلاح آيد و سپاه مطيع شود . منصور گفت در خلافت من كارى كنى كه من ندانم ؟\r\nگفت اگر اعتماد ندارى با من مشورت مكن و اگر اعتماد هست بگذار تا راى خويش را به كار بندم . \" آنگاه قثم به منزل خويش رفت و يكى از غلامان را بخواست و گفت صبحگاهان به خانه خليفه در شو و چون من بيامدم و بجاى خود قرار گرفتم عنان\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nستورم را بگير و به پيمبر و عباس سوگندم ده كه سخن تو را بشنوم و پاسخ دهم . من با تو خشونت مىكنم اما اهميت مده و باز بگوى و من ترا به تازيانه مىزنم اما اهميت مده و بپرس از اين قبيله يمن و مضر كدام بشرف بيشتر است و چون پاسخ دادم عنان ستور را بگذار و برو كه ترا آزاد كردم \" . غلام بدستور پير رفتار كرد و چون قثم بيامد همان شد كه گفته بود و چون سؤال كرد قثم گفت كه شرف مضر بيشتر است كه پيمبر از مضر است و كتاب خدا بر يكى از مضر نازل شده و خانه خدا در قبيله مضر است و خليفه از آنهاست . يمنيان كه اينسخنان را شنيدند بخشم در شدند كه قثم از شرف يمنيان چيزى نگفت . يكى از سرداران يمنى بانگ زد كه چنين نيست كه يمن را هيچ فضل و شرف نباشد و بغلام خويش گفتند برخيز و عنان ستور پير را بگير و او را خفيف كن . غلام چنين كرد و مضريان برآشفتند و گفتند بچه حق با پير ما چنين ميكنند و يكيشان بغلام خويش گفت دست اين غلام را ببر ، حاضران دو قبيله بجوشيدند و قثم از ميانه بنزد منصور شد و سپاه را جدا كردند كه مضر گروهى بود و يمن گروه ديگر و خراسانيان را گروه ديگر كردند ، ربيعه نيز گروهى جدا شد .\r\nبجز اين مسلمانان نيز فرقه‌ها بودند كه فرقه سنى و شيعه اعتبار بيشتر داشتند و پيوسته با يكديگر بجدال كلامى و گاه بجنگ بودند و آن شورشها كه بدوران عباسى در حجاز و عراق رخ داد كار شيعيان بود .\r\nاز جمله طبقات مردم ، ذميان بودند يعنى يهودان و مسيحيان كه در كار دين خويش آزادى نسبتا كامل داشتند . ديرهاى مسيحى در بغداد به پا بود و يهودان و مسيحيان در بيرون شهر در ديرها و كنيسه‌ها با امنيت كامل مراسم دينى خويش را انجام ميدادند كه عباسيان با ذميان آسانگير بودند .\r\nنيازى كه پيروان دينهاى مختلف در ارتباط و رفت و آمد با يكديگر داشتند تا حدى تعصب و اختلافشان را سست كرده بود ، دولت نيز در كار دين دخالت نداشت و\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nبعضى خليفگان كار تساهل را بدانجا رسانيده بودند كه در مراسم دينى و عيد ذميان حضور مييافتند و فرمان ميدادند تا ايشانرا از تعرض كسان محفوظ دارند .\r\nپيروان دينهاى مختلف از همديگر جدا بودند مسيحى يهودى نميتوانست شد و يهودى بدين مسيح نميتوانست رفت و فقط ميتوانستند مسلمان شوند . كار وراثت نيز مقيد بود . مسيحى از يهودى ارث نميبرد و يهودى نيز از ارث يهودى بهره نداشت و هر دو گروه ارث به مسلمان نميدادند ، مسلمان نيز ارث به يهودى و مسيحى نميداد .\r\nدر شهر مسلمانان محلات خاص براى يهودان و مسيحيان نبود كه تجاوز از آن نتوانند كرد اما معمولا پيروان يكدين دوست داشتند با همگيشان خود بيكجا باشند و طبعا محله‌اى خاص ايشان ميشد .\r\nجماعت از چهار نژاد اساسى تركيب مييافت عرب و پارسى و ترك و مغربى . عباسيان پارسيان را برترى دادند كه كينه عرب بجنبيد و فتنه‌ها شد ، معتصم تركان را بنواخت و كينه عرب و پارسى بجنبيد .\r\nشورش بابك خرمى و مازيار و افشين بدوران اول عباسى نشان ميدهد كه پارسيان به عربان و تركان و مغربيان خوشبين نبودند . گفتار افشين كه مازيار را بشورش و تجديد شوكت ايرانيان ترغيب كرد شاهد اينسخن است كه گفت : \" اگر تو سر بمخالفت بردارى جز من كسى را ندارند كه بمقابله تو فرستند كه همه سواران و شجاعان با منند .\r\nاگر من نيز سوى تو آيم جز عربان و تركان و مغربيان كس نيست كه با ما پيكار كند . عرب چون سگ است پاره نانى پيش او بينداز و سرش را با چماق بكوب ، اين گرگان مغرب خورندگان يك كله‌اند و اين فرزندان شيطان يعنى تركان ، ساعتى بيش صولت ندارند و همين كه تيرشان تمام شد سواران بيك يورش همه را از ميان براندازند و دين كهن تازه شود چنان كه بروزگار عجم بود . \"\r\nبردگان يكى از طبقات جماعت بودند كه برده‌فروشى رواج فوق العاده داشت .\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nسمرقند بازار بزرگ برده بود و براى تربيت غلامان و كنيزانى كه از ماوراء النهر ميرسيد مكانى شايسته بود و بسيارى مردم آنجا از اينراه معاش ميكردند خليفگان عباسى بردگان را به چشم حقارت نميديدند كه بسيارى از ايشان از كنيزان زاده بودند و نيز خليفگان و بزرگان دولت بكنيزان رغبت فراوان داشتند و غالبا ايشانرا بر زادگان عرب ترجيح ميدادند .\r\nخطيب بغدادى بستايش ادب و هوش و فضيلت مردم بغداد كه ديارشان مركز حكومت عباسى بود گويد : \" عراق كه بغداد را در آن ساخته‌اند . نخبه زمين است و مركز آن كه اقليم ترك و هند و چين و شام و حجاز و مصر از هر سو بدان احاطه دارد از اينرو رنگ مردمش معتدل است و قامتشان رسا و از بورى روميان و اسلاويان و سياهى حبشيان بدورند و از لطف خداى تواناى قهار نيكيهاى مردم هر ديار در ايشان فراهم آمده و همچنانكه بخلقت معتدلند ، به هوش و دوستدارى علم و نيك رفتارى متصفند .\r\n\r\nطبقات جماعت در مصر و اندلس\r\nوقتى عربان مصر را گشودند در آنجا سه نژاد با هم فراهم شد .\r\nقبطيان كه مردم بومى بودند و بيشتر ساكنان مصر از ايشان بود و روميان كه باقيماندگان نفوذ روم بودند كه عرب قدرت را از ايشان گرفت و اينان با يهودان اقليتى ناچيز بودند و ديگر عربان بودند از قبايل مقيم و سپاهيانى كه دل به اقامت نهاده بودند . بدوران معاويه سپاه عرب در مصر چهل هزار بود ، بتدريج اين شمار فزون شد كه زنان و فرزندان سپاهيان بنزد ايشان شدند و در مصر جاى كردند و هم عربان بپيوند نسب با بوميان مربوط شدند و عزم اقامت كردند و شمار عربان رو بفزونى بود . عبد الله بن حجاب كه از جانب هشام ابن عبد الملك اموى خراجگير مصر بود از وى اجازه خواست تا گروهى از عربان قبيله قيس را بسرزمين حوف شرقى در ناحيه بلبيس اقامت دهد كه تنى چند از طائفه جديله در آنجا بودند چيزى نگذشت كه شمار اينان از پنجهزار فزون شد و نيز گروهى از طايفه\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nربيعه مقيم آنجا شدند بعضيشان نيز بناحيه اسوان و صعيد رفتند . گروهى از مردم خزاعه نيز باقامت مصر راغب شدند و در آن مقام گرفتند .\r\nعربان در مصر ببهره‌گيرى از زمين و خريد و فروش اسب و شتر مشغول شدند و غلات خويش را بوسيله آن تا قلزم يعنى سوئز كنونى ميبردند كه از آنجا به عربستان ميرسيد . وقتى معتصم عرب را از مقامات دولت براند اختلاط عربان و بوميان مصر توسعه بيشتر يافت ، عربان بروستاها شدند و بمرور قوت و شوكتشان زوال يافت .\r\nدر اندلس جماعت از چند نژاد بود . از جمله مسلمانان عرب و بربر بودند كه بسالارى طارق بن زياد كه جبل الطارق بنام اوست و موسى بن نصير اندلس را بگشودند و نيز مسيحيان اندلس بودند كه پس از فتح بسيارى از ايشان باسلام رو كردند . بسيارى از قبايل عرب هم از يمنيان و هم از مضريان در نواحى مختلف كشور مقام گرفتند مضريان در طليطله و سرقسطه و اشبيليه و بلنسيه و شهرهاى ديگر بودند ، يمنيان در غرناطه و قرطبه و اشبيليه و مرسيه و بطليوس جا داشتند . عربان در تاريخ آنسرزمين نقشى مهم داشتند و نزاع قبايل در تضعيف قدرت عرب و انقراض خلافت اندلس و تجديد قدرت مسيحيان اثر فراوان داشت و نيز اعتماد عبد الرحمن به بربران كه سپاه از ايشان گرفت كه بعربان اطمينان نداشت در سست كردن دولت اموى مؤثر بود و مسيحيان از اين فرصتها براى حمله به مسلمانان و استرداد ديار قديم خويش استفاده كردند .\r\nبربران در فتح اندلس رنج بسيار برده بودند و بيشتر سنگينى كار بدوش ايشان بود . اما عربان ثمره رنج آنها را خاص خويش كردند و بيشترشانرا در مناطق كوهستانى و بيحاصل و صعب العبور شمالى مقام دادند كه پيوسته در خطر حمله مسيحيان بودند و خود دره‌هاى حاصلخيز را كه از خطر مهاجمان مسيحى دور بود تصرف كردند از اينرو بربران بجوشيدند و دل بدشمنى عرب نهادند چنان كه پيش از آن در آفريقا بر ضد روميان و بعد عربان پيكار ميكردند .\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nبربران هر وقت اميران و خليفگان اندلس را قوى ميديدند آرام ميگرفتند و به كار خويش سرگرم ميشدند و چون ايشانرا ضعيف ميديدند سر بطغيان برميداشتند . چنان كه در ايام منذر و عبد الله دو فرزند محمد اول پسر عبد الرحمن اوسط كه كار دولت آشفته بود سر برداشتند و در اواخر قرن سوم هجرى ولايات غربى اندلس و جنوب پرتغال را مستقل كردند و در داخل كشور نيز مناطق معتبرى را به تصرف آوردند . از همه بربران مهمتر خاندان ذو النون بود كه بگفته استانلى لينپول سراسر اندلس را دستخوش آتش و شمشير كرد و همه جا را بتباهى داد .\r\nاز جمله طبقات مردم اندلس سقلابيان بودند ، اينان غلامانى بودند كه بازرگانان يونان و ونيز بدوران كودكى باندلس بردند و فروختند و در آن سرزمين تربيت مسلمانى يافتند اينگروه را \" گنگان \" نيز ميگفتند كه تكلم عربى را نيك نميتوانستند و شمارشان نزديك پنجهزار بود . طبقه ديگر غلامان بودند از اسيران جنگ يا كسانى كه از سواحل اروپا يا سواحل غربى مديترانه بدست دزدان دريائى افتاده بودند ، اينانرا \" حشم \" نام ميدادند و وضعشان در دولت اندلس چون تركان بدوران معتصم بود .\r\nمقدسى ضمن سخن از خادمان سياه و سپيد گويد \" سپيدان دو نژادند سقلابيان كه ديارشان ماوراى خوارزم است و از آنجا باندلسشان برند و خواجه كنند و بمصر برند و روميان كه باسيريشان گيرند و چون كار مرزها بتباهى كشيده كمتر بدست آيند \" سقلابيان پايه سپاه را تشكيل ميدادند و در قرطبه مقام داشتند . حكم اول نگهبانان خاص از ايشان گرفت و طولى نكشيد كه نفوذشان بسيار شد و شرارتشان بالا گرفت .\r\n\r\nمجلس غنا و طرب\r\nعباسيان كه دولتى ثروتمند داشتند بعياشى و تفنن پرداختند قصر خليفگان و اميران و اركان دولت برونق و شكوه شهره بود كه بنائى بزرگ و قضائى وسيع داشت و در اطراف آن باغچه‌هاى زيبا كرده بودند و درختان گوناگون كشته بودند داخل قصر با\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nمخده‌هاى گرانبها و گلدانهاى زيبا و اثاث طلا و مرصع آرايش يافته بود . عباسيان در خرج گشاده‌دست بودند و بفراهم كردن لوازم تفنن از اسراف دريغ نداشتند . در قصر خليفه و بزرگان دولت نغمه‌گران بودند و موسيقىدانان و آن مجلسها كه در قصر فراهم ميشد نمونه زيبائى و كمال بود .\r\nعباسيان روش خلوت را از فارسيان گرفتند . جاحظ در كتاب تاج به وصف خلوت اردشير بابكان گويد : وى نخستين كس بود كه نديمان را مرتب كرد و هر يك را بمقامى نشاند و ايشانرا سه گروه كرد .\r\nدر آغاز دولت عباسيان سفاح در خلوت با نديمان مينشست و پس از مدتى روى از همگان بپوشيد . هنگامى كه با نديمان بخلوت بود از ابراز سرور دريغ نداشت . نغمه‌گران را عطاهاى خوب ميداد و ميگفت : \" عجيب است كه ما را خرسند كنند و پاداش ايشان بوعده باشد . \" وقتى بطرب مينشست همه حاضران را خوشدل روانه ميكرد . منصور هرگز با نديمى بخلوت ننشست و هيچكس نديد كه جز آب چيزى بنوشد و بهيچيك از نديمان جايزه نداد . مهدى بطرب مينشست و نديمانش بحضور وى شراب مىنوشيدند اما او نمينوشيد . وى در آغاز خلافت سالى تمام بتقليد پدر از نديمان دور بود انگاه طرب آغاز كرد و نديمان را عطاى فراوان داد . هادى ساز و آواز را دوست داشت و ابن جامع نغمه‌گر را كه هنرمندى ماهر بود تقرب داد و نيز ابراهيم موصلى كه در نغمه‌گرى سرآمد عصر بود از خاصان وى بود . بگفتهء طبرى هادى آهنگهاى ملايم و سنگين را دوست داشت و چون آهنگى شنيدى و بطرب آمدى به نغمه‌گر بانگ زدى احسنت احسنت و عطاى بسيار دادى كه گاه بمليون درم ميرسيد .\r\nهارون از همه خليفگان بموسيقى و طرب دلبسته‌تر بود و نغمه‌گران را عطاى بيشتر ميداد و آنها را بتقليد اردشير بابكان و انوشيروان طبقه‌بندى كرده بود . ابراهيم موصلى و ابن جامع و زلزل بطبقه اول بودند ، زلزل ساز ميزد و آن دو آواز ميخواندند .\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nبدوران هارون نغمه‌گران و موسيقيدانان ماهر بسيار بودند منصور زلزل در نواختن عود استادى بىبدل بود و چون پنجه بعود آشنا ميكرد اگر احنف ميشنيد يا هر كه چون او همه عمر را با وقار بسر كرده بود بوجد ميآمد و قرار از دست ميداد هنر وى شهره شد ميگفتند : دلپسند چون عود زلزل . وى بدوران مهدى و هادى و رشيد شهره بود در بغداد بركه‌اى بساخت و وقف كرد كه بنام او معروف شد و شاعران از بركه وى بسيار سخن كرده‌اند .\r\nوقتى نغمه‌گرى در كار خويش مهارت مييافت و سازى خوش مينواخت و آوازى دلپذير ميخواند خليفه ميگفت تا مرتبت وى را بالا برند . بگفته جاحظ روزى بر سوماى مزمار - نواز رشيد را از هنر خود بشگفت آورد . وى بطبقه دوم بود و آن روز كه رشيد را بطرب آورد پرده‌دار گفت از آهنگهاى ابن جامع بزن گفت نكنم . پرده‌دار گفت خليفه گويد و تو نكنى . گفت اگر من آهنگ طبقه اول زنم بايد در آن طبقه باشم اما به طبقه دوم باشم و آهنگ اول زنم ، هرگز ( 1 ) هارون بپرده‌دار گفت وى را بطبقه اول بيار و چون برخاستم پرده مجلس را به دو ببخش برسوما بطبقه اول رفت و پرده را بگرفت كه بهاى آن دو هزار دينار بود و چون به خانه برد مادر و خواهرانش سخت خرسند شدند ، مادرش قبطىاى الكن بود . و چون برسوما از منزل برون شد زنان همسايه بيامدند و وى را بتوفيق پسر تهنيت گفتند و دعا كردند و او كاردى گرفت و هر كس آمد قطعه‌اى از پرده را به دو داد تا بيشتر پرده برفت و چون برسوما بيامد پرده بكارد تقسيم شده بود . گفت : واى بر تو چه كردى گفت چه ميدانستم پنداشتم پرده را چنين تقسيم ميكنند و چون رشيد قصه را بشنيد بخنديد و پرده ديگر به دو داد .\r\nمسكين مدنى نيز از نغمه‌گران ماهر دوران رشيد بود كه وى را ابو صدقه مىگفتند .\r\nمسعودى از ابراهيم موصلى سرگذشتى جالب آورده گويد \" روزى رشيد نغمه‌گران را فراهم كرد و از سران قوم كس نبود كه حضور نداشت من نيز بودم و مسكين مدنى نيز بود كه\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nسازى نكو مينواخت و نيك محضر و نكته‌سنج بود ، رشيد كه شراب در او اثر كرده بود آهنگى خواست و پرده‌دار به ابن جامع بگفت تا بنواخت اما رشيد بوجد نيامد و همچنان بتنى چند از حاضران بگفت كه آن آهنگ را بنواختند و وجد نبود . پرده‌دار بمسكين گفت خليفه گويد اگر اين آهنگ را نيك توانى نواخت بنواز و او نواختن گرفت و ما بحيرت شديم كه بحضور ما آهنگى كه هيچيك بدلخواه خليفه نواختن نتوانستيم بچه جرئت مىنوازد و چون آهنگ را بسر برد شنيدم كه رشيد گفت مكرر مكرر و او نيز آهنگ را به قوت و نشاط مكرر كرد ، رشيد گفت نكو بود و پرده از ميان ما و او برداشته شد مسكين گفت اين آهنگ قصه‌اى دارد رشيد گفت چگونه بود مسكين گفت من غلام خاندان زبير بودم ، خياطى ميكردم و هر روز دو درهم بآقاى خويش ميدادم و مختار كار خويش بودم . روزى پيراهنى براى يكى از طالبيان دوختم كه دو درهم به من داد و غذا خوردم و قدحى چند به من نوشانيد و سرخوش از نزد وى برون شدم ، در راه كنيزكى سياه را بديدم كه كوزه‌اى به گردن داشت و اين نغمه را همى خواند ، مرا از خود بدر كرد و همه چيز را از ياد ببردم و گفتم ترا به پيمبر قسم اين آهنگ را مكرر كن گفت بپيمبر قسم كه تا دو درهم ندهى نميخوانم دو درهم را به دو دادم كوزه را بگذاشت و خواندن گرفت و چنان شد كه گوئى نغمه وى در سينه من ثبت افتاد . آنگاه بنزد آقاى خويش شدم گفت دو درهم كو گفتم كه دو درهم را از دست بداده‌ام گفت اى نابكارزاده و مرا بزد و سر و ريشم را بتراشيد ، حالى زار داشتم و از آشفتگى نغمه را از ياد ببردم و چون روز ديگر شد از همانجا گذر كردم و حيران بودم كه نام و جاى وى را ندانستم ناگهان ديدمش كه ميآمد و غم خويشرا از ياد ببردم و سر پيش بردم و گفتم به خدا نغمه را از ياد ببردم و قصه خويش را ياد كردم . گفت بپيمبر كه بى دو درهم نميخوانم و ناچار قيچى خويشرا به دو درهم برهن وى دادم كوزه را بنهاد و خواندن گرفت و چون بسر برد گفت گوئى ميبينم كه بجاى اين چهار درم چهارهزار دينار ميگيرى آنگاه ترسان\r\n\r\n","description":"","footnote":"","page_name":" 328 ","page_number":328},
  {"content":"\r\n\r\nبنزد آقاى خود شدم گفت مقررى را بيار و من حيران بماندم گفت اى نابكارزاده مگر آنچه ديروز ديدى بس نبود گفتم با مقررى ديروز و امروز اين نغمه را آموختم و خواندن آغاز كردم گفت عجب نغمه‌اى چنين دارى و به من نگوئى . اگر ديروز گفته بودى ترا آزاد ميكردم رشيد بخنديد و گفت ندانم سخنت شيرين‌تر است يا نغمه‌ات دلپذيرتر .\r\nهمان مقدار كه كنيز سياه گفت به تو دادم . وى جايزه را بگرفت و برفت .\r\nاز جمله نغمه‌گران معروف عصر اول عباسى ابراهيم موصلى بود و پسرش اسحاق كه اهل ادب بودند اما چون آهنگهاى فراوان ساختند در نغمه‌گرى شهره شدند ابراهيم در ابداع آهنگها چنان ماهر بود كه پنداشتند آهنگها را از ارواح تعليم ميگيرد اسحاق پسرش نيز همسنگ پدر بود . ابراهيم موسيقى را از يكى آموخته بود كه شاگرد حجازيان بود و تعليم موسيقى بكنيزكان از او آغاز شد .\r\nبرمكيان و خاندان ربيع بآهنگهاى قديم دل بسته بودند اما جماعتى از عباسيان مانند ابراهيم بن مهدى و برادرش و خواهرشان و عبد الله بن هادى و عيسى پسر رشيد نميخواستند بميراث متقدمان پابند باشند .\r\nمجلس طرب خليفگان رونق و شكوهى داشت . خليفه در صدر ايوان قصر مينشست يكصد تن از نگهبانان خاص با پوشش الوان روبروى او بودند و بزرگان دولت از چپ و راست ميايستادند ، اين گونه مجالس خاص خليفگان نبود كه وزيران و بزرگان دولت نيز مجالس طرب به پا ميكردند .\r\nامين با نديمان بيكجا مىنشست و عطاى فراوان به نغمه‌گران ميداد و در اين كار از همه خليفگان عباسى گشاده‌دست‌تر بود . اسحاق موصلى گويد اگر هم ميان وى و نديمان پرده‌اى بودى بدريدى و بينداختى و با نديمان بنشستى و بوقت طرب طلا و نقره بسيار دادى يك بار ديدم كه يكى از خويشان را بار يك زورق ، طلا داد مرا نيز بيك شب چهل هزار دينار بخشيد . يك بار ابراهيم بن مهدى براى وى آوازى خواند كه به نظر\r\n\r\n","description":"","footnote":"","page_name":" 329 ","page_number":329},
  {"content":"\r\n\r\nمن خوش نبود برخاست و سر وى را ببوسيد و هنوز برنخاسته بود كه دويست هزار دينار به دو داد . روزى ديگر او را ديدم كه بيكى از غلامان گفت جامه‌ات به شستشو نياز دارد برو سى كيسه بگير و لباس خويشرا بشوى .\r\nامين هنگام محاصره بغداد كه خلافتش در كار سقوط بود از مجلس طرب پا نميكشيد مسعودى از گفته ابراهيم بن مهدى گويد كه در ايام محاصره بغداد امين مرا احضار كرد وقتى برفتم در طارمى از چوب عود و صندل كه ده ذراع طول و عرض داشت بر فرش ديبا نشسته بود . سليمان پسر منصور دوانقى نيز با وى بود ظرفى از بلور كه بيش از پنج رطل شراب داشت جلو امين بود ظرفى نيز روبروى سليمان بود وقتى سلام گفتم و بنشستم براى من نيز ظرفى پر از شراب بياوردند ، امين گفت چون خبر ورود طاهر ابن حسين را بنهروان و آن ناروائىها كه كرد بشنيدم خواستم با شما بنشينم و از گفتار - تان مسرور شوم سخن آغاز كرديم تا غم از وى برفت و در آنحال يكى از كنيزان خويش را طلب كرد كه نام وى ضعف بود و من از اين كلمه فال بد زدم . چون بيامد گفت براى ما بخوان و او عود برگرفت و شعرى خواند بدينمضمون : كليب از تو ياران بيشتر داشت كه در خون غلطيد . و امين از اين گفتار بد دل شد و گفت خفه شو و باز در غم خود فرو رفت و بار ديگر از هر در سخن كرديم تا بخنديد آنگاه بكنيز گفت بخوان و او شعر ديگر خواند كه بدينمضمون \" او را كشتند تا جايش را بگيرند چنان كه مرزبانان با كسرى خيانت كردند \" و باز امين بد دل شد و چهره درهم كرد و ما غم از وى ببرديم . بار ديگر كنيز را به خواندن فرمان داد و او شعرى خواند بدينمضمون : \" گوئى ميان حجون و صفا اهل انسى نماند و در مكه كسى قصه نگفت . آرى ما اهل آن بوديم اما حوادث زمان تارومارمان كرد . \"\r\nامين بانگ زد خدايت بكشد گمشو . پاى كنيز بهنگام رفتن بظرف شراب خورد و بشكست و شراب بر فرش روان شد . شبى ماهتابى بود و ما بر كنار دجله بقصر جاويد\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nبوديم و از دور يكى را شنيديم كه ميگفت : \" كارى كه در آن رأى هميزديد از كار گذشت \" و هم از يكسوى قصر يكى را شنيديم كه شعرى ميخواند ، بدينمضمون \" شگفت نيست كه حادثه‌اى در كار وقوع است . حادثه بزرگى رخ ميدهد كه از آن شگفت بايد كرد . \" و ما با امين بمجلس ننشستيم تا كشته شد .\r\nمامون از آن پس كه ببغداد شد هفت سال بطرب ننشست آنگاه از پس برده ، آواز و ساز رامشگران را ميشنيد و اين كار را به تقليد پدر ميكرد كه وى در آغاز خلافت بمجلس طرب ميان خويش و ديگران پرده مينهاد . و از پس مدتى با نغمه‌گران و نديمان بيكجا نشست . در سالهاى اول اسحاق موصلى بنزد وى تقرب نيافت كه خاصان مامون گفته بودند وى مغرور و خودپسند است و مدتى اسحاق از ساحت خلافت دور بود و عاقبت يكى از شاگردان خويشرا واداشت تا در مجلس طرب خليفه شعرى مناسب خواند و از دورى اسحاق به تلميح سخن آورد و خليفه را وجد آمد و اسحاق را خواست و تقرب داد .\r\nاسحاق موصلى آهنگسازى بىبدل بود ، رساله‌اى مفصل درباره آهنگ‌ها نوشته بود كه روش خويشرا در آن وانموده بود و از آهنگهاى قديم ياد كرده بود و روش پدر و ديگران را در تغيير آهنگهاى قديم ناپسند شمرده بود . مؤلف اغانى گويد : \" او بود كه آهنگها را تصحيح كرد و طرق آن را باصلاح برد و از هم ممتاز كرد چنان كه هيچكس پيش از او نكرده بود و پس از او نكرد . \"\r\nاسحاق در علم و ادب و روايت و شعر مهارت داشت بگفتهء مؤلف اغانى وى در نغمه‌گرى نظير نداشت كه همسنگ متقدمان بود و از متأخران سبق برده بود و همه مردم روش وى را دوست داشتند و به حق پيشواى اهل هنر بود . مأمون گفته بود اگر اسحق بنزد مردم به هنرورى شهره نبود قضا را به او ميدادم كه از اين قاضيان پاكبازتر است و راستگوتر و ديندارتر و امين‌تر . اسحاق با وجود مقامى كه بدربار خلافت داشت قدر\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nعلم را ميدانست و علما را تأييد ميكرد . گويند وى هر سال سيصد دينار به ابن اعرابى ميداد و او كتاب نوادر خويش را باسحاق هديه كرد و روزى بر خانه وى گذشت گفت اين خانه‌ايست كه از آنجا مال و ادب ميگيريم . مدائنى مورخ معروف نيز بستايش اسحاق گويا بود ، روزى بنزد اسحاق ميرفت به دو گفتند كجا ميروى ؟ گفت بنزد كسى ميروم كه از مال و دانش او بهره ميبرم . ابن نديم گويد : \" مدائنى در خانه اسحاق موصلى مرد كه از خاصان وى بود . \"\r\nاسحاق بدوران رشيد و امين و مأمون و معتصم بود و بصف خاصان هر چهار خليفه درآمد و نغمه‌گرى ايشان كرد ، بدوران معتصم شصت ساله بود و معتصم وى را گرامى داشت كه ضمن قصيده‌اى خلافت وى را تهنيت گفته بود و خليفه جايزه وى را از شاعران ديگر بزرگتر داد و هم او از پس يكى از جنگها قصيده‌اى بستايش فيروزى معتصم گفت و صله بزرگ يافت .\r\nخود واثق موسيقى ميدانست و چند آهنگ تازه ساخته بود . سيوطى گويد : واثق موسيقى را از همه خليفگان نيكتر ميدانست و بيش از صد آهنگ ساخت و عود نكو مينواخت و شعر و خبر بسيار روايت ميكرد . \" واثق قدر اسحاق موصلى را نيكو ميشناخت و پيوسته وى را در سفر همراه ميبرد .\r\nامويان اندلس نيز بموسيقى دلبسته بودند و نغمه‌گران را عطاى فراوان ميدادند گويند علون و زرقون نخستين نغمه‌گرانى بودند كه بدوران حكم بن هشام از شرق به آن ديار رفتند و هم در ايام حكم ، منصور يهودى در كار نغمه‌گرى مهارتى يافته بود بدوران عبد الرحمن اوسط على بن رافع نغمه‌گر ملقب به زرياب باندلس رفت . لقب زرياب را از آنرو به وى داده بودند كه سياه‌چرده و شيرين‌زبان بود و او را بمرغكى سيه‌فام خوش‌آواز به همين نام تشبيه كرده بودند .\r\nزرياب وابسته مهدى عباسى بود و نژاد پارسى داشت شاعرى سخندان و اديبى\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nنكته‌سنج بود ، در نجوم دستى داشت و از اخلاق و طبايع ملل و رسوم شاهان نكته - ها ميدانست . حافظه او گنج مثل و پند بود و بيانى فصيح و صوتى خوش و گفتارى شيرين داشت ، موسيقى را از اسحاق موصلى آموخت و از استاد خويش سبق برد . هارون از اسحاق خواسته بود كه يك نغمه‌گر گمنام ماهر بنزد وى برد . اسحاق زرياب را ياد كرد رشيد بگفت تا او را بياوردند . زرياب گفتارى نكو و رفتارى پسنديده داشت رشيد درباره موسيقى از او پرسيد گفت آنچه را مردم دانند دانم و بيشتر آنچه را كه من دانم كسان ندانند اگر اجازت دهى بخوانم رشيد بگفت تا عود اسحاق استاد وى را بياوردند گفت :\r\nعودى دارم كه بدست خويش ساخته‌ام و چون عود وى را بياوردند مانند عود اسحاق بود .\r\nرشيد گفت تفاوت اين و آن چيست ؟\r\nزرياب گفت اگر خليفه غناى اسحاق مىخواهد با عود وى توانم كرد اما غناى خويش را جز با اين عود نتوانم و شمه‌اى از وصف عود و دقايق تركيب آن بگفت و آنگاه سازى بزد و آوازى بخواند كه رشيد بوجد آمد و اسحاق را ملامت كرد كه چرا زودتر او را بخليفه نشناسانيده بود . حسد اسحاق بجنبيد و بزرياب گفت يا ازين ديار دور شو و يا آماده دشمنى من باش كه ترا نابود ميكنم زرياب دل برفتن داد و اسحاق لوازم سفر او را فراهم كرد رشيد از پس مدتى جوياى وى شد . اسحاق گفت : جوان ديوانه پنداشت كه جن با او سخن مىكند و سخت مغرور بود و فلان فلان . . .\r\nرشيد گفت معذلك از ساز و آواز وى لذتى برديم .\r\nزرياب دل برفتن اندلس داشت ، نامه به عبد الرحمن حكم نوشت و قصد خويش را اعلام داشت كه مىخواهد بصف درباريان وى درآيد عبد الرحمن سخت خرسند شد و مقدم وى را بزرگ شمرد و منصور نغمه‌گر را باستقبال او فرستاد ، زرياب با فرزندان خويش بود و چون باندلس رسيد از مرگ حكم خبر يافت ، ميخواست بازگردد اما منصور\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nنغمه‌گر گفت بدربار عبد الرحمن اوسط رود كه پس از پدر خلافت اندلس داشت و قصه زرياب را به خليفه نوشت و او مقدم زرياب را پذيره شد و به عاملان خويش نوشت كه همه جا از وى استقبال كنند تا بقرطبه رسد و چون بپايتخت رسيد او را حرمت كرد و خانه‌اى وسيع داد و بصف خاصان خويش برد و ماهانه او را دويست دينار كرد و هر يك از چهار فرزند او را بيست و چهار دينار بداد و جز اين عطاهاى ديگر داد و هر سال سه هزار دينار جايزه وى كرد . هزار دينار بعيد قربان هزار بعيد فطر و هزار دينار بعيد نوروز و مهرگان و اينهمه جز آن غله و ضياع و حشم بود كه بهر مناسبت ميداد و مجموع آن چهل هزار دينار بيشتر بود .\r\nب عبد الرحمن كه آاواز و ساز زرياب را شنيد فريفته او شد و بر همه نغمه‌گران تقدم داد و جز او غناى كس را نشنيد و دلبستگى وى چنان شد كه وى را پهلوى خويش نشاند و همسفره او شد و غناى او را ميشنيد و هم از آن قصه‌ها كه از احوال ملوك و خليفگان و لطايف علما ميگفت نكته‌ها ميآموخت . مقام زرياب در دل عبد الرحمن چنان شد كه درى خاص او كرده بود كه از آنجا بنزد خليفه آمد و شد ميكرد .\r\nزرياب سرآمد روزگار خويش بود تا آنجا كه گفتند آهنگ از جن مىآموزد . تارى بر تارهاى عود افزوده بود . گويند ده هزار آهنگ از حفظ داشت زرياب هشت پسر و دو دختر داشت كه هنر را از پدر فرا گرفتند . وى تنها موسيقيدان نبود شاعرى سخندان بود و نجوم نيز ميدانست . مردى ظريف بود كه اندلسيان پوشش وى را تقليد ميكردند . مقام وى نزد خليفه بزرگ شد و قدرت بسيار يافت و معروفترين مردان اندلس شد .\r\n\r\nقصور خليفگان\r\nبىگفتگو منزل و خوردنى و آشاميدنى كه در آن فراهم مىشود و پذيرائيها و جشنها كه در آن ميگيرند و لباسها كه ساكنانش بتن ميكنند از مظاهر معتبر زندگى جماعت است كه تمدن را بدان قياس توان كرد . عباسيان مسكنهاى خويشرا بتقليد پارسيان ميپرداختند\r\n\r\n","description":"","footnote":"","page_name":" 334 ","page_number":334},
  {"content":"\r\n\r\nكه دل با آنها داشتند و هم نظم و رسوم دولت را از پارسيان گرفتند و خانه‌هاى بغداد به شكل خانه‌هاى پارسى و خانه‌هاى رومى بود . بنا را با آجر ميساختند و با گچ زينت ميكردند . خانه ثروتمندان سه قسمت بود اندرونى و اطاق خدمه و مهمانخانه كه اطراف آن باغچه‌اى بود و در آن گل و درخت ميوه ميكشتند ديوار و سقف خانه با خاتم مطلا و نقشهاى الوان زينت ميشد . بام خانه را با گنبدى ميآراستند كه بر ستونهاى ظريف تكيه داشت و چنان به نظر ميرسيد كه معلق است . اطراف خانه به ديوارى محصور بود اما خانه عامه ديوار نداشت و پنجره‌هاى آن بخيابان باز بود و رهگذران داخل خانه را توانستند ديد .\r\nبدوران عباسيان در نتيجه پيشرفت تمدن لوازم رفاه فراوان شد . در بغداد و شهرهاى ديگر ساختمان‌ها چند طبقه بود . اطاقها به مخده‌ها و گلدانها آراسته بود مؤلف حضاره الاسلام گويد بغداديان مجالس خويشرا به فرشهاى گرانبها و كالاى نفيس زينت ميكردند و ديوارها را بديبا ميآراستند و در باغچه‌ها درختان گونه‌گون ميكاشتند تا آنجا كه گلهاى كمياب را از هندوستان ميآوردند و بعضى باغها تا ده هزار دينار قيمت داشت . غلامان ظريف برميگزيدند ، بلهو و طرب دلبسته بودند . در كار غذا تفننها داشتند . شكار كمياب و ميوه نوبر را هم‌وزن نقره ميخريدند . بهنگام گرما نزديك آبى كه از دهان مجسمه حيوانات و پرندگان و امثال آن ميريخت جا ميگرفتند براى خنك شدن بادبزنهاى بزرگ سقفى را كه با طنابها حركت ميكرد به كار ميانداختند ، در لباس و آرايش ظريف بودند اسبان خويشرا بديبا و نقره ميآراستند . \"\r\nقصر خليفگان حياطهاى بزرگ و قبه‌ها و رواقهاى وسيع و بستانهاى نزهت‌زا و عرصه‌هاى مسطح پوشيده از درختان سايه‌دار داشت . رواقها را چهلى يا شصتى ميگفتند و اين بشمار غلامانى بود كه در آن فراهم توانستند شد . از جمله قصرهاى معروف بغداد قصر الذهب بود كه منصور بساخت و قصر الخلد بود كه بر كنار دجله\r\n\r\n","description":"","footnote":"","page_name":" 335 ","page_number":335},
  {"content":"\r\n\r\nروبروى دروازه خراسان بنا كرد . قصر خلد قبه‌هاى بديع داشت بدرهاى آن كلميخ - هاى طلا و نقره بود و ستونهاى بزرگ داشت كه همه را با نقش و نگار آراسته بودند .\r\nتختگاه در قصر خلد بود كه آن را \" مجلس خليفه \" نيز ميگفتند كه كف آن را با مرمر الوان فرش كرده بودند و ستونهاى طلا داشت ، بر مرمرها فرش ديبا گسترده بودند و بر ديبا شعرها در ستايش خليفه نقش بود و از چهار سو صندلىهاى مرصع بود كه بزرگان دولت بر آن جاى ميگرفتند ، در صدر مجلس قبه‌اى بود مفروش بديباى زربفت كه خليفه در آن مىنشست .\r\nرشيد بر دجله قصرى ساخت و در تزئين آن تفنن‌ها كرد ، ستونهاى مرمر داشت و رشيد بر پنجره‌ها مينشست و آواز ملاحان را مىشنيد .\r\nواثق در سامره قصرها ساخت از آن جمله قصر هارونى بود كه طبرى در وصف يكى از رواق‌هاى آن گويد : بيك طرف رواق قبه‌اى بود كه چون تخم‌مرغى برافراشته بود و در ميان رواق ستونى از ساج منقش به طلا و لاجورد برآورده بودند و اين راقبه كمربند ميگفتند .\r\nقصر اميران و بزرگان دولت نيز بساختمان و وسعت نمونه‌اى از قصر خلافت بود .\r\nهمه قصرها باغچه‌اى داشت . نمونه قصرهاى بزرگان آنروزگار قصر عيسى بن عبد الله ابن عباس بود كه بر مصب نهر دجيل منشعب از دجله ساخته بود . ياقوت گويد :\r\nمنصور با چهار هزار كس بديدار عم خويش رفت كه همه در قصر جا گرفتند و چون از پيش وى برون ميشد گفت اين قصر را به من ببخش گفت : من اين قصر را از تو دريغ ندارم اما نميخواهم كه بگويند خليفه بديدار عموى خويش رفت و وى را از قصرش برون كرد و عيالش بىسر و سامان شدند . ديگر آنكه از كسان و وابستگان خليفه چهار هزار كس در قصر هستند اگر ميخواهد قصر را بگيرد بفرمايد تا فضائى كه جاى من و آنها را داشته باشد به من دهند تا در آنجا براىشان خيمه زنم تا بفرصت جائى بسازم و منصور از گرفتن قصر منصرف شد .\r\n\r\n","description":"","footnote":"","page_name":" 336 ","page_number":336},
  {"content":"\r\n\r\nبرمكيان در ساختمان قصرهاى خويش تفنن‌ها ميكردند و در زيبائى بنا و اثاث آن ظرافت‌ها داشتند و ميخواستند بناها بماند و شاهد شوكت و جلال ايشان باشد .\r\nجهشيارى گويد يحيى بن خالد برمكى به فضل و جعفر پسران خويش گفت : هيچ چيز بهتر از بنا نام انسان را زنده نميدارد بنا كنيد تا نام شما زنده بماند و جعفر و فضل هر يك قصرى ساختند . جعفر درباره قصر خويش به عمرو بن مسعده گفته بود اگر براى من بماند ، قصر جعفر است و اگر سلطان ببرد باز قصر جعفر است و اگر روزگارى بر آن بگذرد قصر جعفر است و نام جعفر را نگه ميدارد و شايد كسانى كه با ايشان نيكوئى كرده‌ايم بر آن گذر كنند و بر ما رحمت فرستند . از پيش گفتيم كه جعفر بر قصر خويش بيست مليون درم خرج كرد و اين همه خرج بنا بود و لوازم و اثاث و خدم جدا بود .\r\nعباسيان رسم خنك كردن خانه را از پارسيان آموخته بودند . اطاقى با سقف كلى ميساختند كه خوابگاه نيمروز خليفه بود و هر روز سقف را تجديد ميكردند بارهاى نى و چوب بر اطراف طاق مينهادند و ميان آن را از برف پر ميكردند اين رسم را امويان نيز داشتند . منصور در آغاز خلافت سردخانه‌اى داشت كه نيمروز در آن ميخفت ايوب خورى پارچه‌هاى ضخيم آورد و تر كرد و به اطراف سردخانه آويخت منصور را از خنكى آن خوش آمد و گفت اگر اين پارچه‌ها ضخيم‌تر باشد آب بيشتر گيرد و خنكتر شود ، پارچه‌ها را ضخيمتر كردند و مردم اين رسم را از خليفگان آموختند .\r\nقصور خليفگان اندلس از عباسيان بشكوه و رونق كم نبود . پيش از اين شمه‌اى از آن قصرها كه امويان در اندلس ساختند گفته‌ايم .\r\n\r\nغذا\r\nعباسيان به تنوع غذا رغبتى داشتند . منصور شكمباره‌اى بيباك بود و بنصيحت طبيبان گوش نداد تا مرد . بر سفره رشيد غذا گوناگون بود و آشپزان هر روز سى جور غذا بنزد او مىنهادند و هر روز ده هزار درم خرج سفره خليفه بود و چون زبيده دختر جعفر را بزنى گرفت\r\n\r\n","description":"","footnote":"","page_name":" 337 ","page_number":337},
  {"content":"\r\n\r\nدر قصر خود وليمه‌اى ساخت كه پنجاه و پنج مليون درم خرج آن بود .\r\nاسراف و تفنن در غذا خاص خليفگان نبود ، بزرگان دولت نيز بشيوه ملوك بودند بگفته ياقوت ، رشيد با چهار هزار كس بديدار عيسى بن على رفت و غذاى ايشان نان و گوشت بزغاله و مرغ و مرغانه و گوشت سرد و حلوا بود . كار تفنن در غذا چنان بالا گرفته بود كه بعضيها مقدار فراوان ماهى ميخريدند كه خوراكى از زبان ماهى فراهم كنند و بر سفره نهند . ابراهيم بن مهدى گويد رشيد را برقه دعوت كردم . وى غذاى گرم را پيش از غذاى سرد مىخورد چون غذاى سرد را بنهادند ظرفى پر از خرده‌ماهى ديد و گفت چرا طباخ ماهى را چنين ريز كرده است .\r\nگفتم اين زبان ماهى است .\r\nگفت گوئى يكصد زبان در ظرف هست .\r\nخادم وى گفت از يكصد و پنجاه نيز بيشتر است .\r\nرشيد از قيمت آن پرسيد گفتند بيش از هزار درم شده است بگفت تا هزار درم بياوردند و صدقه داد و گفت اين كفاره آن اسراف باشد كه هزار درم ببهاى يك ظرف غذا داده‌ايد .\r\nخرج سفره مامون هر روز ششهزار دينار بود كه قسمتى از آن خرج مطبخ ميشد .\r\nخليفگان عباسى گاه شراب مينوشيدند اما اجازه نميدادند كسان بر سفره ايشان شرابخوارى كنند طبرى گويد وقتى بختيشوع طبيب از شوش ببغداد شد در قصر الذهب بحضور منصور رسيد بفرمود تا غذا بوى دهند . چون خوان نهادند شراب خواست بمنصور گفتند . گفت اعتنا نكنيد و باز هنگام شام بختيشوع شراب خواست گفتند كس بر خوان خليفه شراب ننوشد و او شام خورد و از آب دجله بنوشيد و روز بعد آب دجله را بديد و گفت نميدانستم چيزى بجاى شراب توان خورد ، اين آب دجله عوض شراب تواند بود .\r\n\r\n","description":"","footnote":"","page_name":" 338 ","page_number":338},
  {"content":"\r\n\r\nمقريزى از سفر مأمون بمصر بسال 217 سرگذشت جالبى آورده گويد : \" چون بدهكده‌هاى مصر گذر مىكرد در هر دهكده سكوئى ميكردند و خرگاه خليفه را بر آن ميزدند و شبى و روزى در آنجا ميماند . بر دهكده‌اى گذشت كه نام آن طاء النمل بود و وارد آن نشد كه دهكده‌اى حقير مينمود و چون از آن بگذشت زنى بنام ماريه قبطيه كه مالك دهكده بود از پى وى آمد و بانگ هميزد . مأمون پنداشت بتظلم آمده است و بايستاد رسم چنان بود كه پيوسته مترجمان از هر جنس بحضور بودند ، بخليفه گفتند قبطيه ميگويد : در دهكده‌ها فرود آمدى و از دهكده من گذشتى كه قبطيان مرا خفيف ميشمارند خواهم كه با اقامت دهكده من قرين افتخارم كنى كه مايه سرفرازى من و اعقاب باشد و ملامتى دشمنان نشوم و سخت بگريست كه مأمون برقت آمد و عنان بكشيد و فرود آمد ، فرزند پيرزن بنزد مطبخدار خليفه رفت و پرسيد كه گوسفند و مرغ و جوجه ماهى و ادويه و شكر و عسل و بوى خوش و شمع و ميوه و علوفه و جز آن چه بايسته است و همه را بيشتر آماده كرد . معتصم و عباس فرزند مأمون و واثق و متوكل و يحيى بن اكثم و احمد بن ابى دواد نيز همراه بودند و براى هر يك از ايشان هرچه بايسته بود جداگانه بداد و هيچيك را به ديگرى نگذاشت . صبحگاهان بوقت عزيمت پيرزن بيامد و ده كنيز همراه داشت كه هر يك طبقى بسر داشتند و چون مأمون از دور آمدن ايشان را بديد گفت زن طبقى تحفه روستايى آورده است و چون طبقها را بحضور خليفه نهاد در هر طبق كيسه‌اى پر از طلا بود كه مأمون را خوش آمد و گفت طلاى خويش را ببرد زن گفت به خدا نميبرم و مأمون چون طلا را بديد همه سكه يكسال بود و گفت ابن عجب است كه بيت المال ما نيز فراهم آوردن آن نتواند \" زن گفت دل ما را مشكن و حقيرمان مشمار . مأمون گفت آن پذيرائى كه كردى ما را بس است نميخواهم سربار تو شده باشم مال خويشرا ببر خدايت بركت دهد . زن پاره خاكى برگرفت و طلا را بنمود و گفت اين از اينست و نتيجه دادگسترى تو است كه من از اين مايه بسيار دارم . مأمون\r\n\r\n","description":"","footnote":"","page_name":" 339 ","page_number":339},
  {"content":"\r\n\r\nبفرمود تا از طلاى وى چيزى برگرفتند و ملكى چند تيول او كرد و از دويست جريب دهكده وى خراج برداشت و از همت بلند و گشاده‌دستى وى بشگفت بود . \"\r\nزرياب در اندلس در كار غذا تفننى داشت يك قسم غذا پديد آورده بود كه آب گشنيز با سس بر كباب ميريختند و نيز يك قسم بريان كه آن را بريان زرياب ميگفتند و مرغ يا خرگوشى را در آبى پر از ادويه ميپختند . جامهاى بلورين را او باب كرد كه پيش از او جامها از طلا و نقره بود . سفره چرمين نيز از نوآوريهاى او بود و بزرگان اندلس آداب سفره را از زرياب گرفتند .\r\n\r\nلباس\r\nنفوذ پارسيان پوشش ايشانرا بدربار بغداد رواج داد بگفتهء فون‌كريمر نفوذ ايرانيان بدوران هادى و هارون و مأمون باوج رسيد كه بيشتر وزيران ايشان پارسىنژاد بودند و دلبستگى به شيوه پارسى در كار لباس پوشيدن در بغداد رواج فوق العاده داشت .\r\nلباس پارسى لباس رسمى دربار شد . منصور خليفه دوم عباسيان را ملزم كرد كه كلاههاى سياه بلند مخروطى بر سر نهند و هم او لباسهاى زر دوزى را باب كرد و فقط خليفه حق داشت از اين گونه لباس بكسان دهد . سكه‌هائى كه از دوران متوكل بجاست خليفه را با لباس پارسى نشان ميدهد .\r\nبدوران اول عباسى لباس عادى طبقه برجسته شلوارى گشاد بود و پيراهنى و جليقه‌اى و نيمتنه و سينه‌بندى و قبائى و كلاهى . لباس عامه تنبانى بود و پيراهنى با جليقه و روپوش بلند و كمربندى . كفش نيز به پا ميكردند .\r\nلباس سفيد پسنديده بود از پيمبر نقل ميكردند كه فرموده بود خدا بهشت را سپيد آفريد و بهترين جامه شما سپيد است كه در زندگى پوشيد و كفن مردگان كنيد .\r\nپوشش خليفه در مجالس رسمى قباى سياه يا بنفش بود كه تا زانو ميرسيد و يخه آن باز بود و جليقه از زير آن نمودار بود آستين قبا تنگ بود تا بدوران معتصم كه گفت\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nآستين قباها را گشاد كنند . گويند آستين را تا سه ذراع دراز ميكردند خليفه كمرى مرصع بجواهر ميبست و عباى سياه ميپوشيد و كلاه دراز سياه مزين بگوهرى گرانبها بسر مينهاد . بجز در مجالس رسمى خليفه و قضات وى بتقليد پيمبر عمامه و عبا داشتند و گاه عمامه سياه را بر كلاه دراز از آن نوع كه بدوران ما مولوى گويند بسر مينهادند اميران و بزرگان در كار لباس تقليد خليفه ميكردند .\r\nابن خلكان گويد ابو يوسف ، قاضى هارون ، نخستين كس بود كه لباس عالمان را به وضع دوران ما آورد كه پيش از آن لباس مردم يكى بود و كس از كس به لباس امتياز نداشت . دبيران نيمتنه ميپوشيدند و افسران قباهاى كوتاه پارسى بتن ميكردند مردم ديگر در خانه‌هاى خود كلاه بلند بسر داشتند و پوششى از ديباى سفيد بتن ميكردند بعدها بنفش نيز معمول شد .\r\nمردان ثروتمند و هم زنان جورابهاى ابريشمى و پشمى يا چرمى به پا ميكردند و آن را موزه ميگفتند . لباس ارباب مشاغل مختلف تفاوتها داشت ،\r\nلباس زنان چاقچور گشاد بود و پيراهن يخه‌باز كه روى آن روپوشى كوتاه و تنگ ببر ميكردند اين لباس منزل بود و در بيرون چادرى روى لباس ميكردند كه همه تن را مىپوشانيد و سر را به دستمالى ميپيچيدند و زير گردن گره ميزدند . بدوران عباسى لباس زنان نسبت بدوران اموى تغيير بسيار يافت و زنان برجسته روسريهاى مرصع داشتند كه زنجير طلاى جواهرنشانى از آن ميآويختند و ابداع آن را به عليه خواهر رشيد منسوب ميداشتند زنان برجسته روپوش را بروسرى ميآويختند و زنان ديگر سر خويش را بزيور طلا آرايش ميدادند و سربند مرواريدنشان بدور سر مىپيچيدند ، زنان شيك‌پوش خلخال به پا و دستبند بدست ميكردند . هنر آرايش را نيز از زنان پارسى آموخته بودند و رنگ و رونق زيبائى كه از آرايش پديد مىآمد مورد علاقه زنان عرب بود .\r\nزبيده همسر رشيد بروزگار خويش در تغيير لباس زنان اثر فراوان داشت گويند\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nكمربند و كفش مرصع را او پديد آورد . زبيده براى لباس خويش اسرافى عجيب مى - كرد يك بار لباسى از پارچه كمياب دوخت كه مخارج آن پنجاه هزار دينار شد .\r\nدر اندلس زرياب ، خالق مد بود . رسم تغيير لباس باختلاف فصول را او پديد آورد . به نظر وى لازم بود در آغاز سال مردم لباس ملون بگذارند و سپيد پوشند و باقى سال لباس‌هاى الوان بتن كنند و بفصل پائيز جبه‌هاى حرير و جليقه بىآستر پوشند و هم او رسم موهاى دراز را از اندلس برانداخت .\r\n\r\nمقام زن\r\nبدوران عباسى زنان از آزادى بهره فراوان داشتند و بعضيشان چون خيزران همسر مهدى در امور دولت مداخله ميكردند . زبيده همسر رشيد نيز از زنان متنفذ بود وقتى بسال 186 به حج رفت و كميابى آب را در مكه بديد پيشكار خويش را گفت تا مهندسان و كارگران از اطراف كشور بيارد . گفت كار كن و گر چه هر ضربت تيشه يكدينار تمام شود . از آن پس گروهى مهندسان ماهر به مكه رفتند و چشمه‌هاى آب را در دل كوهها بهم پيوستند و چشمه حنين را بشكافتند و از آنجا از زير سنگها آب بحرم رسانيدند و اين آب تا كنون روانست و بنام چشمه زبيده معروف است .\r\nبعضى زنان به سفر جنگ نيز ميرفتند از پيش گفتيم كه ام عيسى و لبابه دختران على بن عبد الله عباسى در پيكار روميان با سپاه همراه بودند . بدوران رشيد زنان سوار بر اسب سپاهيان را بميدان جنگ ميكشاندند . بدوران معتصم كه روميان زنان مسلمان را اسير گرفتند و شكنجه دادند و يكيشان بانگ زد اى معتصم بفرياد رس خليفه بجنگ عموريه رفت چنان كه گفتيم .\r\nبدوران رشيد زنان در مرحله دانش و فرهنگ پيشرفتى كردند زنان سخنور فراوان بودند . بعضى زنان در حضور رشيد و مأمون با مردان مناظره ميكردند . زبيده زنى بود شاعر و دانشور و گاه در نامه‌هاى خويش قطعه شعرى برشيد مىنوشت . قصيده‌اى كه\r\n\r\n","description":"","footnote":"","page_name":" 342 ","page_number":342},
  {"content":"\r\n\r\nاز پس قتل امين بمأمون فرستاد نشان قوت بيان و تسلط وى بر فنون سخن است .\r\nمؤلف حضارة الاسلام گويد : \" زبيده بكارها دست ميزد كه از حوصله شاهان برون بود . وى فرشى از ديبا آماده كرد كه تصوير حيوانات و پرندگان از همه نوع به طلا بر آن نقش بود و ديدگان آن را از گوهر و ياقوت كرده بودند ، گويند يك مليون دينار خرج آن كرد و هم اثاث خويشرا از طلاى مرصع كرد و لباس زربفت گران قيمت برگزيد و قبه‌ها از آبنوس و صندل و نقره بساخت ، آويز پرده‌ها را از طلا كرد شمع عنبر افروخت و موزه مرصع بگوهر به پا كرد .\r\nهمه مردم و خاصه خليفگان همسر از كنيزان غير عرب گرفتند كه به زيبائى از عربان پيش بودند بعلاوه در آن روزگار كسانى كه زن ميخواستند گرفت به حكم شريعت همسر خويشرا جز بيك نظر نمىتوانستند ديد اما كنيز چنين نبود كه ميشد ببينند و با وى بياميزند و خوى وى را بدانند و از آن پس زن خويش كنند و شايد از همين رو بود كه بيشتر فرزندان كنيززاده بنزد پدر از زاده آزادگان محبوبتر بودند . از لحاظ حقوق وارث ميان كنيززادگان و آزادگان امتياز نبود .\r\nبسيارى خليفگان عباسى كنيززادگان بودند ، مامون مادر پارسىنژاد داشت مادر معتصم ترك نسب بود . مادر متوكل خوارزمى زاده بود . مادر مقتدر رومىزاده بود و مادر مستكفى و مطيع سقلاب‌زاده بود ، نگفته پيداست كه همگيشان به كنيزى بقصر خليفگان راه يافته بودند .\r\nكنيزان را از بازارهاى برده‌فروشى سراسر كشور ببغداد ميبردند كنيز از همه نژاد بود حبشى و رومى و گرجى و چركس و عرب از زادگان مدينه و طايف و يمامه و مصر كه پدر و مادرشان برده بود . بسيارى از اين كنيزان بزيبائى و خوش‌نوائى ممتاز بودند . خريد و فروش كنيزان بدانمعنى كه خيلىها پنداشته‌اند نشان بندگى نبود . بسيارى دختركان به اختيار ببازار برده‌فروشان ميشدند تا از زندگى مرفه قصر خليفگان و اميران بهره‌ور\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nشوند .\r\nجاحظ از محاسن و معايب ازدواج با كنيز سخنى دارد گويد هر كه مخارج اندك و خدمت خوب و رفع تكلف خواهد كنيز گيرد . مسلمة بن مسلمه ميگفت بحيرتم آنكه از كنيزكان بهره گرفته چگونه زنان آزاد تواند گرفت . و هم او گفته بود خرسندى در آميزش كنيزكان است . مردم مدينه از ازدواج كنيزكان بيزار بودند كه خوش نداشتند مادر فرزندشان كنيز باشد . اما چون على بن حسين از كنيز پديد آمد و از همه اهل مدينه بفقه و دانش و پرهيزكارى سبق يافت كسان به ازدواج كنيزان راغب شدند . همه خليفگان عباسى جز سه كس كنيززاده بودند . آنگاه در معايب كنيزكان گويد : كه كنيزان نان بازارند و آزادگان نان خانه .\r\nببايد دانست كه شهرت و آزادى و نفوذ خاص زنان قصر بود و گرنه از طبقه ديگر كسى حق دخالت در كار مردان نداشت .\r\nدر اندلس نيز زنان اهميت فراوان يافتند . كنيزان در قصر خليفگان و اميران و بزرگان دولت مقام برجسته داشتند قصه \" طروب \" كنيز عبد الرحمن اوسط نشان اين امتياز است كه چون خليفه ويرا خشمگين كرد روى بپوشيد و گوشه گرفت و عبد الرحمن در جلب رضاى او بكوشيد اما توفيق نيافت و از خواص خواجگان خويش تنى چند فرستاد كه وى را به زور بيارند اما طروب در را بست و گفت به اختيار برون نميشود و گر چه خونش را بريزند بناچار نزد عبد الرحمن رفتند و حال را بگفتند و اجازه خواستند در را بشكنند كه اجازه نداد و گفت ديوارى از كيسه‌هاى طلا بردى او بكشند و چنين كردند آنگاه خليفه بيامد و بر در ايستاد و ملايمت كرد و رضاى او جست و همه كيسه‌ها را كه بر در چيده بودند به دو بخشيد كه طروب خوشدل شد و در را بگشود كه كيسه‌ها به خانه او ريخت ، پاى خليفه را ببوسيد و مال از آن وى شد .\r\nبگفته مقرى ، طروب با نصر خواجه همه كار دولت را بدست داشتند و عبد الرحمن\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nهرگز خلاف ميل او نكرد . عبد الرحمن بكنيز ديگر مدثره نام نيز دلبسته بود كه وى را آزاد كرد و بزنى گرفت و هم از كنيزان وى شفا بود و قلم كه اديب بود و سخنور و شعردان و خطى نكو مينوشت .\r\n\r\nمراسم عيد\r\nخليفگان ، عيد قربان و فطر را جشن ميگرفتند و به نماز ميرفتند و خطبه‌اى در فضيلت و اعتبار عيد ميگفتند و مردم را بشعائر مسلمانى ترغيب ميكردند كه بزرگداشت فطر و قربان در همه قلمرو اسلام بخصوص بغداد و دمشق و بيت المقدس نشان ديندارى و رونق مسلمانى بود . در مكه مراسم قربان ديدنى بود بروز نهم ذيحجه از پس نماز نيمروز در مسجد الحرام بحضور مردم بيشمارى كه از اقطار دور و نزديك به حج آمده بودند خطبه‌اى بود و مناسك حج گفته ميشد و از آن پس حاجيان در منى سنگ مى - انداختند و بروز عيد ، قربانها ميكردند . در ديگر شهرها هرجا مسلمانى رونق بيشتر داشت رسوم قربان و فطر را با شكوه هنر مىگزاشتند در طرسوس كه مركز رفت و آمد جنگاوران مسلمان بود و همه مسلمانان از جهاد مانده صله‌هاى فراوان به آنجا ميفرستادند تا بر اهل جهاد خرج شود ، قربان و فطر جلال ديگر داشت . ابن حوقل گويد :\r\n\" هيچ شهر بزرگ از سيستان و كرمان تا مصر و افريقيه نيست مگر آنكه در طرسوس خانه‌اى خاص دارد كه جنگاورانش در آنجا مقام گيرند و صدقات و اموال فراوان بدآنجا ميرسد . \" اين جماعتهاى گوناگون كه در فطر و قربان شركت داشتند اين دو عيد را جلوه خاص ميداد و قربان و فطر طرسوس از ايام باشكوه اسلام بود .\r\nبشب عيد در شهرهاى بزرگ اسلام و خاصه بغداد چراغها روشن بود و مسلمانان صدا بتكبير و تهليل برميداشتند زورقهاى مزين برودها برفت و آمد بود و از كناره قنديل‌ها نور ميريخت و قصر خليفه از وفور نور چون روز روشن بود .\r\nنوروز و مهرگان - نوروز عيد كهن پارسى است كه پارسيان در آغاز سال نو جشن\r\n\r\n","description":"","footnote":"","page_name":" 345 ","page_number":345},
  {"content":"\r\n\r\n\r\nنوروز و مهرگان\r\nميگيرند . روز اول سال هنگام اعتدال ربيعى و ورود خورشيد ببرج حمل يعنى آغاز بهار است . شاهان خراسان به نوروز سم ديگر آوردند كه در اين روز لباس بهار سپاهيان خويشرا ميدادند .\r\nبروايت بيرونى نخستين كسى كه جشن نوروز گرفت جمشيد بود و وى چنان كه براون بنقل از منابع عرب آورده همان سليمان بن داود است ! مسلمانان در آغاز كار كه بر قلمرو پارسيان تسلط يافتند جشن نوروز را متروك داشتند اما بدوران عباسى نوروز از نو زنده شد . بدوران اموى چون سال مالى ، شمسى بود تقويم نو مايه زحمت كشاورزان بود كه بنوروز هنوز زراعت سبز بود و ماليات بايد داد . بيرونى گويد : بدوران هشام بن عبد الملك زمينداران بخالد بن عبد الله قسرى عامل وى شكايت بردند و دشواريها را بگفتند و خواستند تا نوروز را كه سال از آن آغاز ميشد يك ماه عقب اندازد خالد چنين نكرد و نامه بهشام نوشت . پاسخ آمد كه بيم دارم اين كار مشمول آيه  إِنَّمَا النَّسِيءُ زِيادَةٌ فِي الْكُفْرِ  باشد و نكرد . حال چنين بود تا هارون بخلافت رسيد و باز مالكان شكايت بنزد يحيى بن خالد وزير او بردند و خواستند كه نوروز را دو ماه پس اندازد .\r\nيحيى ميخواست تقاضايشان را بپذيرد اما دشمنانش جنجال كردند كه وى تعصب گبرى دارد و رسوم قديم را از ياد نبرده و يحيى از رأى خويش بگشت و وضع سابق بماند .\r\nبيرونى درباره ريشه نوروز افسانه‌اى دارد كه چون سليمان بن داود انگشتر را گم كرد و ملكش برفت سپس انگشتر را يافت و ملكش پس آمد و شاهان بنزد وى آمدند و پرندگان فراهم شدند پارسيان گفتند \" نوروز آمد \" و سليمان بگفت تا باد او را برداشت و در راه پرستوئى را بديد و گفت اى پادشاه مرا آشيانى است كه تخمى چند در آن دارم ملايم رو كه آشيان مرا بهم نزنى و سليمان را دل از رفتن بگشت و چون به زمين نشست پرستو بيامد و آبى را كه بمنقار داشت جلو وى به زمين ريخت و ران ملخى هديه او كرد و ريشه آب افشاندن و هديه دادن بنوروز از آنجا آمد .\r\n\r\n","description":"","footnote":"","page_name":" 346 ","page_number":346},
  {"content":"\r\n\r\nپارسيان بنوروز به يكديگر هديه ميدادند و بيشتر هديه‌ها شكر و پارچه بود . بيرونى گويد نيشكر بكشور جم بنوروز پديد آمد كه پيش از آن شناخته نبود و چنان بود كه جم نئى آبدار بديد كه عصاره آن برون شده بود و چون بچشيد آن را شيرين و دلپذير يافت و بفرمود تا آب آن را بفشرند و شكر از آن كرد و روز پنجم بنشست و به تيمن از آن هديه دادند و رسم شاهان خراسان شد كه بنوروز پوشش بهاره دهند و نيز شستشو به آب و آب به يكديگر افشاندن رسم شد . \" و هم او گويد \" در پنج روز عيد رسم خسروان چنان بود كه شاه روز نوروز بار عام ميداد و همگان را ميديد بروز دوم دهقانان و بزرگان را ميپذيرفت روز سوم خاص افسران و موبدان بود بروز چهارم خويشاوندان و خاصان شاه بار مييافتند روز پنجم فرزندان و ياران شاه بحضور مىرسيدند و بهر كس رتبه و عطايى كه بايد داد ميداد و جيره و انعام ميبخشيد و چون روز ششم ميشد از اين كار فراغت يافته بود و بخلوت مىنشست و جز خاصان كسى بنزد او نميشد و ميگفت تا هديه‌ها را به ترتيب هديه‌كنان بياورند و هرچه را ميخواست ميبخشيد يا به خزينه ميفرستاد .\r\nخسروان ايران و از پى ايشان عباسيان در آغاز سال ، نوروز و در آخر مهرگان را جشن گرفتند . مهرگان را روز مهر نيز گفتند و از عيدهاى بزرگ پارسيان بود . از سلمان فارسى آورده‌اند كه گفته بود ما بدوران ملوك فارس ميگفتيم خداوند بنوروز بندگان خويش را زينتى از ياقوت داد و بمهرگان زينتى از زمرد داد و مزيت نوروز و مهرگان بر ديگر روزها چون ياقوت و زمرد بر ديگر گهرها است . \" پارسيان مهرگان را نشانه ختم سال و نوروز را آغاز سال ديگر ميدانستند . آغاز مهرگان در زمستان بود .\r\nشاهان پارسى بمهرگان تاجى مرصع بسر مينهادند كه تصوير خورشيد بر آن نقش بود و جشنى بزرگ ميساختند . گويند جشن مهرگان يادگار تسلط فريدون بر ضحاك است كه چون مردم فيروزى وى را بدانستند خرسند شدند و شادى كردند . و نيز پندارند كه در اين روز فرشتگان به يارى فريدون آمدند و در خانه شاهان رسم شد كه صبحدم يكى\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nدر صحن خانه بايستد و بانگ زند اى فرشتگان فرود آئيد و شيطانهاى شرور را از جهان بيرون كنيد . پارسيان در مهرگان هديه‌هاى خوب به يكديگر ميدادند و بيشتر هديه‌ها شكر بود و خسروان لباس زمستان به سپاه ميدادند شاهان يك روز به نوروز و يك روز به مهرگان بارعام داشتند . جاحظ گويد كه در اين دو روز از كوچك و بزرگ و وضيع و شريف روى نهان نميكردند .\r\nروز پنجم مهرگان از بزرگترين روزهاى پارسيان بود كه آن را \" رام روز \" يا مهرگان بزرگ \" ميگفتند كه در اينروز فريدون بر ضحاك چيره شده بود و پارسيان روز مهرگانرا كه شانزدهم ماه بود با روز \" رام \" كه بيست و يكم بود سخت بزرگ داشتند كه زردشت گفته بود كه مهرگان و \" رام روز \" را يكسان عيد كنند و جشن گيرند تا هرمز پسر شاهپور ميان دو عيد پيوند داد و ايام فاصل آن را نيز عيد كرد آنگاه شاهان ايرانشهر مهرگانرا تا مدت سى روز براى طبقات مختلف عيد كردند .\r\n\r\nتشريفات عباسيان\r\nتشريفات عباسيان از امويان شكوه و جلال بيشتر داشت . در ايام جمعه نگهبانان خاص پرچم بدست پيشاپيش موكب خليفه ميرفتند و از پس ايشان اميران خاندان عباسى بر اسبان سياه برديف بودند آنگاه خليفه بر اسبى سپيد ميآمد و بزرگان دولت پيشاپيش وى بودند . خليفه در روزهاى رسمى قباى سياه بتن ميكرد و كمربند مرصع مىبست و عباى سياه ميپوشيد و كلاه سياه بسر مينهاد ، عصا و انگشتر پيمبر را بدست داشت و زنجير طلاى مرصع از سينه آويخته بود . اين روش از دوران هادى پديد آمد اما رشيد و مامون بيشتر بسادگى راغب بودند و غالبا بيش از يك يا دو نگهبان همراه نداشتند از جمله تشريفات عباسيان بود كه بهنگام نماز بر در خليفه طبل زنند و در بوق بدمند .\r\nمراسم باشكوه در موسم حج انجام ميشد كه مردم از همه ولايت‌هاى شرقى اسلام از عراق و فارس و خراسان و جز آن ببغداد ميشدند و لوازم سفر همراه داشتند و گروهى\r\n\r\n","description":"","footnote":"","page_name":" 348 ","page_number":348},
  {"content":"\r\n\r\nسپاه پيشاپيش ايشان بود جلو هر يك از كاروانهاى حج هودجى بود كه قبه‌اى آراسته بديباى زربفت بر آن افراشته بود و امير حاج در آن مينشست .\r\nماوردى گويد امير حاج بايد مراقب ده چيز باشد نخست آنكه مردم بهنگام عزيمت و حركت و نزول فراهم باشند و پراكنده نشوند . دوم آنكه هر طايفه را رهبرى معين كند تا در حركت پيرو او باشند و بهنگام نزول اطراف او فرود آيند و از او دور نشوند . سوم آنكه كاروان اهته رود تا واماندگان بدان توانند رسيد و ضعيفان همراه آن راه توانند سپرد . چهارم آنكه كاروان حج را از راه آسان برد كه آب و آذوقه در آن فراوان باشد و از راه سخت و كم آب نبرد . پنجم آنكه اگر آب كم بود يا آذوقه نبود جستجوى آن كند . ششم آنكه بهنگام حركت و نزول نگهبانان بر كاروان گمارد تا دزدان در مال ايشان طمع نكنند . هفتم آنكه مزاحمان سفر را كه مانع كاروان ميشوند از راه دور كند و اين كار يا بجنگ يا بذل مال باشد . هشتم آنكه اختلافات كاروانيان را فيصله دهد و اين كار را باجبار نكند مگر آنكه دو طرف به حكم او تسليم شوند و او صلاحيت قضا داشته باشد در اين صورت فتوى تواند داد و قضاوت تواند كرد و اگر بشهرى در شدند كه در آنجا قاضى هست او و قاضى توانند حكم دهند و هر يك داد حكم وى نافذ است اما اگر كاروانيان با مردم شهرى اختلاف كنند حكم آن با قاضى شهر است . نهم آنكه آشوبگران قافله را آرام و خائنان را تأديب كند و اين كار از حدود تنبيه بيشتر نباشد . دهم آنكه وقت حركت و مدت سفر را رعايت كند تا كاروان بموقع به حج رسد و از تنگى وقت ناچار بشتاب نشود و چون به ميقات رسيد فرصت احرام بكاروان دهد و اگر وقت باشد كاروان را به مكه برد تا با مكيان به \" مواقف \" روند و اگر وقت تنگ باشد يكسر بعرفه رود كه مبادا بموقع نرسند و حج فوت شود كه وقت وقوف در عرفه از نيمروز عرفه تا صبحگاه روز قربان است و هر كه در اين مدت بعرفه رسيد حج او مقبول است و اگر تا صبحگاه قربان بعرفه نرسيد حج او فوت شده و بايد بقيه اركان حج را بپايان برد و بتلافى عرفه قربانى\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nكند و حج خويش را بسال بعد قضا كند و تا ختم مراسم حج ، خود را محل نداند و چون مردم حج بكردند روزى چند براى انجام كارهايشان فرصت دهد و در حركت عجله نكند و بهنگام بازگشت كاروان را از راه مدينه برد تا قبر پيمبر را زيارت كند كه اقتضاى حرمت پيمبر و حقوق وى چنين است بهنگام بازگشت نيز همه شرائط رفتن را رعايت كند تا كاروان به شهر خود رسد آنگاه ولايت وى پايان پذيرد .\r\nمؤلف حضاره الاسلام حضور خليفه را بروز عرفه چنين وصف مىكند : و چون خورشيد برآمد و مردم در مواقف انبوه شدند و همه جا پر شد در بوقها دميدند كه علامت سوار شدن خليفه بود و طولى نكشيد كه خليفه بر فيل سپيد بيامد فيل را با نقره زيور بسته بودند . خليفه در هودجى بود مزين بصدف‌هاى درخشان و بر سر او قبه‌اى بود كه پرده‌هاى ديباى زربفت بر آن آويخته بود . عصا و انگشتر خلافت را بدست و انگشت داشت و جبه‌اى بتن كرده بود كه برد سبز پيمبر روى آن بود و اين برد جز آن بود كه شاهان بنى اميه داشتند كه در مجلس و سوارى بر شانه خويش ميانداختند كه برد امويان كه معاويه از خاندان زهير بن ابى سلمى به چهل هزار درم خريده بود با سقوط دولت - شان مفقود شد . برد عباسيان را پيمبر به زندگانى خويش بمردم ايله بخشيده بود كه به تبرك نگهدارند و منصور از ايشان بسيصد دينار خريد و آن را بجاى برد امويان شعار خلافت كرد . هيچيك از ملوك عرب پيش از عباسيان در مراسم خود فيل نداشتند فيل را جزو موكب خليفه كرده بودند از آنرو كه شاهان فيل را اهميت ميدادند و براى پيكار و هم زينت نگه ميداشتند كه بروزگاران كهن فيل مركب خاص شاهان بود . گروهى از اميران و بزرگان خاندان عباسى بدنبال خليفه بودند و از پى ايشان شتران بود كه حرم و فرزندان وى بر آن بودند . موسى پسر مهدى از اينگروه بود و نگهبانان خاص همراه ايشان بودند كه پرچمهاى سياه بدست داشتند .\r\nرسم تجديد پوشش كعبه از مهدى پديد آمد كه چون به مكه رفت پوشش كعبه را بكند\r\n\r\n","description":"","footnote":"","page_name":" 350 ","page_number":350},
  {"content":"\r\n\r\nو ديوارها را با مشك و عنبر بيالود و پوشش تازه از ديبا كرد كه بيم بود كعبه از كثرت پوششها كه به زمان هشام بن عبد الملك بر آن كرده بودند بويرانى رود و اين سنتى شد كه خليفگان از پس مهدى رعايت كردند و هر سال پوششى تازه براى كعبه ميفرستادند كه در مصر بافته ميشد .\r\nوزيران دولت عباسى زندگى گشاده داشتند . يحيى برمكى بهنگام سوارى كيسه - ها براى حاجتمندان آماده داشت . كسانى كه بحاجت بر در وى ميشدند بسيار بودند .\r\nاز آن پيش اينانرا سائل ميگفتند و يحيى گفت اين عنوان ناپسند است كه از اينگروه بزرگان و اشراف نيز هستند و ايشان را \" ملاقاتى \" ناميد و يكيشان گفت حقا ندانيم كدام يك بزرگتر است اين عطا كه ميدهى يا اين عنوان كه بر ما نهاده‌اى ؟\r\n\r\nمراسم عروسى\r\nعباسيان جلال جشن‌هاى عروسى را بسيار اهميت ميدادند اسرافكارى ايشانرا در مخارج عروسى از آنچه مهدى در عروسى هارون با زبيده كرد توان دريافت كه در اين عروسى جشنى گرفت كه كس به ياد نداشت . در آن روز ظرفهاى طلا پر از نقره بمردم بخشيد و چندان جواهر و زيور بعروس بسته بودند كه توان راه رفتن نداشت . سه شمع عنبرين پيشاپيش عروس ميبردند و چون دود آن بسيار بود زبيده گفت اينهمه اسراف بس است اينرا ببريد و شمع بياريد و چون عروس بنزد هارون شد دانه‌هاى مرواريد را كه در آستين داشت بر او افشاند كه بر حصير زربفت ريخت و حاضران از برداشتن آن خوددارى كردند . هارون گفت كرم كنيد ، زبيده دانه‌اى برگرفت و باقى را حاضران جمع كردند شابشتى گويد كه يك مليون و سيصد و هشتاد و هشت هزار دينار از مال مهدى بر اين عروس خرج شد .\r\nمامون در عروسى خويش با پوران اسراف پيشه كرد بگفته شابشتى مهر پوران يكصد هزار دينار و پنج مليون درم بود . بگفتهء طبرى مأمون بهنگام عروسى ده مليون درم به پدر\r\n\r\n","description":"","footnote":"","page_name":" 351 ","page_number":351},
  {"content":"\r\n\r\nعروس داد . بگفته مسعودى آن روز حسن چندان مال پراكند كه هيچ شاهى به هيچ دورانى نپراكنده بود . از جمله بر هاشميان و فرماندهان و دبيران گلوله‌هاى مشك نثار كرد كه در آن رقعه‌ها بود بنام ملك‌ها و كنيزها و مشخصات اسبها و امثال آن و چون گلوله مشك بدست كسى مىافتاد ميگشود و ميخواند و بنزد پيشكارى كه خاص اين كار بود ميرفت و ملك يا كنيز يا اسب را ميگرفت آنگاه دينار و درم و نافه‌هاى مشك و گلوله عنبر بمردم ديگر نثار كرد . در آن روزها كه مامون بنزد وى مقام داشت همه مخارج اطرافيان خليفه و مكاريان و باربرداران و ملاحان را با همه كسانى كه در اردو بودند بداد چنان كه هيچ كس در اردوگاه چيزى نميخريد و چون مامون خواست ببغداد باز رود به دو گفت حاجتى دارى گفت آرى ميخواهم كه جاى مرا در قلب خويش محفوظ دارى كه جز با كمك تو آن را حفظ نتوانم كرد .\r\n\r\nسرگرمى و وقت‌گذارى\r\nوقت‌گذرانى مردم در آن روزگار استماع حكايتهاى كوتاه و لطايف و گفتگوى ظريفان بود . حكايتهاى دراز كه نمونه آن را در هزار و يكشب توان ديد دلپسند عامه بود و خواص بدان چندان دلبستگى نداشتند . در خانه‌ها بازى شطرنج معمول بود و كسان اوقات فراغت خويشرا صرف آن ميكردند . شطرنج بوسيله هارون ببغداد رسيد و ميان عربان رواج يافت و جاى بازى ورق و نرد را گرفت . صفحه شطرنج را از چرم قرمزرنگ مىساختند در اواخر قرن سوم هجرى بدوران معتضد يك قسم شطرنج در بغداد رواج يافت كه آن را \" جوارحيه \" گفتند از اينرو كه همه حواس انسان در بازى آن دخالت داشت .\r\nگويند مأمون از آن پس كه از خراسان ببغداد رفت ببازى شطرنج راغب شد و شطرنجبازان معروف را بحضور خواست و چون ايشان مهابت خليفه را نگه ميداشتند ملول شد و گفت شطرنج را با وقار بازى نميتوان كرد چنان بازى كنيد كه ميان خودتان ميكنيد .\r\n\r\n","description":"","footnote":"","page_name":" 352 ","page_number":352},
  {"content":"\r\n\r\nنرد از جمله بازيهاى رايج بود كه با سى مهره و دو طاس بر تخته‌اى كه هر سوى آن دوازده خانه داشت بازى ميكردند . حكماى قديم تخته را بعرصه زمين همانند كرده‌اند و خانه‌ها را بساعات شبانه‌روز و دو رنگ مهره‌ها را باختلاف شب و روز و آن خالها را كه از ريختن طاس نمودار مىشود به حكم قضا كه بر بندگان جاريست و از تحمل آن چاره نيست .\r\nاز جمله سرگرميهاى آن روزگار تيراندازى و شكار و چوگان و بازى چوب و چفته بود .\r\nخليفگان از سرگرمىها مسابقه اسبدوانى را بيشتر دوست داشتند و بزرگان دولت در آن شركت ميكردند فقيهان اين ورزش مفيد را مجاز ميشمردند به شرط آنكه وسيله تحصيل مال نشود دلبستگى مردم باسبدوانى چندان بود كه گاهى اسب عقب مانده را به صاحب اسب جلو رفته ميدادند .\r\nجهشيارى گويد : هارون بفرمود تا جعفر برمكى اسبانى بميدان اسبدوانى بيارد جعفر اسبان خويش بميدان رقه دوانيد كه از اسبان هارون سبق برد و وى خشمگين شد . عباس بن محمد هاشمى به جعفر گفت اين اسب را از كجا آوردى جعفر گفت اين را از اسبان تو گرفته‌ام . عباس گفت بسيار خوب ترا خرسند ميكنم و بسوى هارون رفت و گفت ياد دارم بدوران هادى بمداين بوديم و اسبدوانى بود اسب دونده‌اى از ميان غبار نمودار شد كه علامت آن را نتوانستيم ديد . عيسى بن على گفت از منست و ديگرى گفت از منست و هماندم برنده ديگر نمودار شد و چون علامت را بديدند هر دو از خالد برمكى بود كه نشانه‌هاى برد از او شد و بخليفه گفت نشانه‌هاى برد را كى ميگيرد خليفه گفت بگير كه هرچه دارى از آن ماست . هارون خرسند شد و خشم او برفت .\r\nمسعودى گويد روزى هارون بميدان اسبدوانى رفته بود و چون دويدن اسبان آغاز شد به مكان خويش نشست دو اسب همعنان بود . هارون بديد و گفت اسب من و اسب مامون است و از پس مدتى اسب وى سبق گرفت كه خرسند شد و بوجد آمد .\r\nو هم از سرگرميهاى آن دوران بازىاى نظير كريكت و تنيس دوران ما بود كه با گوى\r\n\r\n","description":"","footnote":"","page_name":" 353 ","page_number":353},
  {"content":"\r\n\r\nميكردند . زنان نيز براى خويش سرگرميها داشتند و گاه در تيراندازى شركت ميكردند رقص در قصر خليفگان رواج داشت اما خاص رقاصان حرفه‌اى نبود كه زنان برجسته نيز بدان دلبستگى داشتند .\r\nشكار سرگرمى مطلوب خليفگان بود . مهدى در شكارگاه گروهى نگهبانان شمشير بدست همراه داشت و هم گروهى سپاهيان و غلامان را با خويش ميبرد شكارگاه مهدى كناره‌هاى دجله بود كه در سبزه‌زارهاى آن پرنده و آهو فراوان بود . تفنن در كار شكار تا آنجا رسيده بود كه گاه سر تير را از طلا ميساختند . تربيت پرندگان چون باز و عقاب معمول بود . تعليم سگان شكارى پيشرفت بسيار كرده بود و سگان تربيت شده قيمت گران داشت .\r\n\" پايان جلد دوم \"\r\n\r\n\r\n","description":"","footnote":"","page_name":" 354 ","page_number":354}
  ]