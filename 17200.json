[
  {"content":"\r\n\r\nانتشارات الامام\r\nالحسن بن على\r\nعليه السلام\r\nتقريرات\r\nدرس مكاسب\r\nاستاد على محمدى خراسانى\r\nبا كوشش عبدالحسين فياضى\r\nجلد هفتم\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nفياضى ، عبدالحسين ، 1346 - تقرير كنندهء درس استاد على محمدى خراسانى .\r\nتقريرات درس مكاسب استاد على محمدى خراسانى ، باكوشش\r\nعبدالحسين فياضى . - قم : الامام الحسن بن على عليه السلام ، 1390 .\r\n9 مجلد .\r\n536 ص\r\n( ج . 7 ) isbn 978 - 964 - 7686 - 04 - 4\r\nفهرستنويسى براساس اطلاعات فيپا .\r\nكتابنامه : به صورت زيرنويس .\r\n1 . انصارى ، مرتضى ، 1214 - 1281 ق . تقريرات درس مكاسب\r\nاستاد محمدى خراسانى . 2 . فقه شيعه . الف . انصارى ، مرتضى ، . مكاسب .\r\nشرح . ب . عنوان . ج . عنوان : مكاسب . تقريرات -\r\nانتشارات الامام\r\nالحسن بن على عليه السلام\r\nشناسنامهء كتاب\r\nنام كتاب : تقريرات درس مكاسب ( جلد 7 )\r\nبا كوشش عبدالحسين فياضى\r\nناشر : الامام الحسن بن على عليه السلام\r\nنوبت چاپ : سوم / 1390\r\nتيراژ : 2000 نسخه\r\nقيمت : 7500 تومان\r\nچاپخانه : ياران\r\nصحافى : زرين\r\nمركز پخش :\r\n7752823 - 0251\r\n\r\n","description":"","footnote":"","page_name":" 2 ","page_number":2},
  {"content":"\r\n . \r\n","description":"","footnote":"","page_name":" 3 ","page_number":3},
  {"content":"\r\n . \r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n . \r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n . \r\n","description":"","footnote":"","page_name":" 11 ","page_number":11},
  {"content":"\r\n . \r\n","description":"","footnote":"","page_name":" 12 ","page_number":12},
  {"content":"\r\n . \r\n","description":"","footnote":"","page_name":" 13 ","page_number":13},
  {"content":"\r\n . \r\n","description":"","footnote":"","page_name":" 14 ","page_number":14},
  {"content":"\r\n . \r\n","description":"","footnote":"","page_name":" 15 ","page_number":15},
  {"content":"\r\n . \r\n","description":"","footnote":"","page_name":" 16 ","page_number":16},
  {"content":"\r\n\r\n\r\n[ جلد هفتم 
  ]\r\n\r\nالقول فى شرايط العوضين\r\nبسم اللَّه الرحمن الرحيم\r\nبيع يا فعلى بود يعنى طرفين معامله عملًا و با داد و ستد و اخذ و اعطاء معامله مىكردند كه نامش معاطات بود و يا قولى بود يعنى با ايجاب و قبول و انشاء قولى معامله مىنمودند و نامش بيع با صيغه بود ، دربارهء بيع قولى سه بحث اساسى منعقد كرده‌اند :\r\n1 - شرايط صيغه يا ايجاب و قبول ، از قبيل : عربيّت ، ماضويّت ، صراحت و . . . .\r\n2 - شرايط متعاقدين يا موجب و قابل ، از قبيل : بلوغ ، عقل ، اختيار ، قصد و . . .\r\n3 - شرايط عوضين يا ثمن و مثمن ، تا به حال دو بخش اوّل به تفصيل بررسى شد ، و اينك بخش سوّم را شروع مىكنيم : در عوض و معوّض هم امورى معتبر است كه اگر باشند معامله صحيح است و اگر نباشند بيع باطل است و آن امور عبارتند از :\r\n1 - ماليّت : يكى از شروطى كه در هر يك از ثمن و مثمن معتبر مىباشد ماليّت است بايد عوضين از امورى باشند كه متموّل يعنى داراى ماليّت هستند و عرفاً مال شمرده مىشوند ، و دليل اين شرط آنست كه اهل لغت در تعريف بيع گفته‌اند : « مبادلة مالٍ بمالٍ » يعنى بيع عبارتست از مبادلهء مالى در مقابل مال ديگر ، كه مال در قبال مال بودن در تعريف بيع اخذ شده و قوام بيع به آن است و در نتيجه شرط ماليّتِ عوضين از شروط مقوِّم بيع است . ( البتّه بزرگان به اين استدلال اعتراض كرده‌اند كه تعريف مذكور قول يك نفر از اهل لغت است كه فيّومى در مصباح المنير « 1 » باشد و قول يك لغوى حجّت نيست . . . . )\r\nو منظور از مال بودن آن است كه عوضين داراى منفعت مقصودهء محلَّله باشند يعنى اوّلًا داراى فايده و قابل انتفاع باشند كه هر چيزى در عالم فايده‌اى دارد .\r\nثانياً فايده از فوايدى باشد كه مقصود عقلاء است يعنى عقلاى عالم آن را قصد مىكنند و به سوى آن ميل پيدا مىكنند و در برابر آن بهاء مىپردازد ( البته منظور نوع عقلاء است و گرنه شخص خاصّى براى غرض مخصوصى در برابر چيزى بهاى سنگينى\r\n\r\n\r\n","description":"","footnote":"\r\n( 1 ) . مصباح المنير ، جزء اوّل ، ص 87 ، سطر اخير .\r\n","page_name":" 17 ","page_number":17},
  {"content":"\r\n\r\nبدهد ملاك نيست ، مثلًا براى رسيدن به دستخط پدر بزرگ و نگهدارىِ آن به عنوان يادگارى ، به مبلغ گزافى آن را مىخرد ولى ديگران حاضر نيستند دست خط پدر بزرگ او را خريدارى كنند . )\r\nثالثاً نه تنها مقصود عقلاء است بلكه از منافع و فوايدى است كه شارع مقدّس هم آن را حلال كرده و اجازه داده است .\r\nمتفرّع بر اين شرط : اشيائى كه داراى منفعت مقصودهء عقلائى نباشند بيع آن‌ها باطل است زيرا اين امور اصلًا نزد عرف هم ماليّت ندارند و فاقد شرط صحّت بيع هستند و اذا انتفى الشرط انتفى المشروط ، مثلًا انواع حشرات از قبيل : سوسك‌ها ، كرم‌ها و . . . نزد عرف هم مصرفى ندارند و فاقد مصرف و فايده مىباشند . پس بيع آنها نزد عرف هم سفهى است .\r\n( البته فعلًا مىگوييم : حشرات ماليّت ندارند و بىفايده هستند ولى خداى حكيم چيزى را بيهوده و بىفايده نيافريده و چه بسا روزى منافع مهّم انواع حشرات كشف شود ، چه اينكه مار يك زمانى شرّ و مضّر به حساب مىآمد ولى امروزه در انواع داروهاى مفيد و نجات‌بخش از سمّ مار آن همه استفاده مىشود و عدّه‌اى از راه گرفتن و فروش مارها ارتزاق مىكنند . )\r\nو نيز اشيائى كه از نظر عرف و عقلاء ماليّت و ارزش دارند و خريد و فروش مىشوند ولى از ديدگاه شارع مقدّس ماليّت ندارند چون منافعِ اصلى آنها تحريم شده است ، اينها نيز بيعشان باطل است ، مثل شراب ، خوك ، خرگوش و هر آنچه حرام گوشت است كه شرعاً ماليّت ندارند . ( از اينجا به اين نتيجه مىرسيم كه : مال شرعى اخصّ از مال عرفى است . )\r\n\r\nقوله : ثمّ قسمّوا :\r\nفقهاء امورى را كه فاقد انتفاع و فايده بردن مىباشند ، به دو دسته تقسيم كرده‌اند :\r\n1 - چيزهايى كه به سبب خسّت و پستى و بىمقدار بودن ماليّت ندارند و قابل انتفاع نيستند . مثل انواع حشرات از سوسكها ، كرمها ، مگسها ، پشه‌ها و . . .\r\n2 - اشيائى كه پست و بىمقدار نيستند بلكه خيلى عزيز و محترم هستند ولى به سبب كم و ناچيز بودن ماليّت ندارند و خريد و فروش نمىشوند ، مثل يك قطره آب يا\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nيك حبّهء گندم و . . . هر دو قسم معامله‌اش باطل است . با اين تفاوت كه قسم اوّل نه ماليّت دارد و نه ملكيّت ، ولى قسم دوّم گرچه ماليّت ندارد امّا ملكيّت دارد و لذا اگر كسى يك حبّهء گندم ديگرى را غصب كند فقهاء بالاجماع فتوى به ضمان داده‌اند و تنها علّامه در تذكره مخالفت كرده و فرموده : جاى ضمان نيست نه به مثل و نه به قيمت « 1 » ولى كثيرى از متأخرين « 2 » به ايشان اعتراض كرده‌اند و فرموده‌اند : ردّ مثل واجب است و غاصب بايد مثل گندم را به مالكش برگرداند .\r\n( ضمناً فرق مال و ملك هم دانسته شد كه : عدّه‌اى ملك را اعمّ از مال دانسته‌اند ، به اين دليل كه در مثل حبّهء گندم ملكيّت هست ولى مال نيست . و عدّه‌اى مال را اعّم از ملك گرفته‌اند ، به اين دليل كه در مباحاتِ اصلى از قبيل : آبها ، جنگلها ، ماهيانِ دريا ، وحشيان صحرا ، پرندگان هوا و . . . ماليّت هست ولى ملكيّت نيستند و اينها مالك خاصّى ندارند ، آرى ملك خدا هستند ولى بحث ما در مالكيّت انسان است . و حقّ اينست كه : ميان مال و ملك عموم و خصوص من وجه است : مادّهء افتراق ملك همان حبّهء گندم است . و مادّهء افتراقِ مال ، مباحات اصليّه است و مادّهء اجتماع هم در نوع اموال منقول و غير منقول است كه هم ماليّت دارند و هم مالك معيّنى دارند . )\r\n\r\nقوله : و الاولى :\r\nمرحوم شيخ پس از نقل تقسيم بندىِ مذكور و ضابطهء عوضين از حيث ماليّت از قول مشهور ، خوشان ضابطه‌اى را عرضه مىكنند و در آن چهار صورت تصوير مىكنند :\r\n1 - چيزهايى كه معلوم و محقّق است كه نزد عرف ماليّت ندارند ، مثل انواع حشرات ، اينها بالاجماع خريد و فروششان جايز نيست و عوض يا معوّض قرار نمىگيرند ، زيرا كه « لا بيع الّا فى ملكٍ » ( سخن از ملكيّت نبود بلكه سخن از ماليّت بود و لذا محشيّن در اينجا توضيحات و توجيهاتى دارند ولى منظور شيخ از ملك همان مال است و اشاره به تعريف مصباح است كه تا مال نباشد اصلًا بيعى نيست و قوام بيع به مال بودنِ عوضين است . )\r\n\r\n\r\n","description":"","footnote":"\r\n( 1 ) . تذكرة الفقهاء ، ج 1 ، ص 465 .\r\n( 2 ) . مثل محقق ثانى در جامع المقاصد ، ج 4 ، ص 90 ، و صاحب جواهر در جواهر ، ج 22 ، ص 347 .\r\n","page_name":" 19 ","page_number":19},
  {"content":"\r\n\r\n2 - چيزهايى كه به كلّ بيفائده نيستند ولى از نظر عرف خريدنِ آنها و داد و ستد پول در قبال آنها اكل مال به باطل است و مشمول آيهء « لا تأكلوا اموالكم بينكم با الباطل » است ، مثل خريدن مشك آبى در كنار شط فرات ، يا كوزهء آبى در كنار چشمه يا يخ در زمستان و . . . كه اجمالًا مفيد فايده است ولى عرف چنين معامله‌اى را اكل مال به باطل مىداند . باز چنين بيعى صحيح نيست و نزد شيخ « لا تأكلوا » دالّ بر فساد است .\r\n3 - چيزهايى كه عرفاً كاملًا ماليّت دارند ولى شرعاً به حكم اجماع يا نصّ خاصّ خريد و فروش آنها جايز نيست . مثل انواع مكاسب محرّمه‌اى كه قبلًا در مكاسب محرّمه بيان كردند ، اينها نيز شرعاً معامله‌اش باطل است .\r\n4 - امورى كه هم ماليّت عرفى و هم شرعى دارند يا عرفاً ماليّت دارند ولى شرعاً حرمت و فساد آنها بدليل خاصّ ثابت نيست ، به حكم عمومات و اطلاقاتِ صحّت و لزوم بيع ( احّل اللّه البيع ، اوفوا بالعقود ، تجارةً عن تراضٍ ) و به حكم نص خاصّ تحف العقول كه در اوّل كتاب مكاسب آورديم و در فرازى آمده بود : « و كل شيئى يكون لهم فيه الصلاح من جهة من الجهات فكلّ ذلك حلال بيعه . . . » حكم به صحّت معاملهء آن اشياء مىشود ( و نوبت به اصالة الفساد نمىرسد زيرا عمومات و خصوص مذكور دليل اجتهادى است و بر اصل مقدّم است آرى اگر چيزى عرفاً ماليّتش مشكوك بود ، نوبت به تمسّك به عمومات و اطلاقات نمىرسد ، زيرا از قبيل تمسّك به عام در شبههء مصداقيّه است كه جايز نيست .\r\n2 - ملكيّت : شرط دوّم از شروط عوضين آن است كه : عوضين علاوه بر اينكه بايد ماليّت داشته باشند ، لازم است ملكيّت هم داشته باشند يعنى بالفعل مملوك شخص معيّنى باشند و مالك داشته باشند ، زيرا اگر مالك نداشته باشند باشد معامله براى كسى واقع نمىشود ، معامله آن است كه مثمن از ملك هركس خارج شد ثمن به ملك همان كس در آيد و در اينجا هنوز مالكى نيست و سالبه به انتفاء موضوع است . ( البته مرحوم شيخ مستقّلًا اين شرط را ذكر نمىكنند و نمىگويند : « و يعتبر فيهما الملك » آنگونه كه اشتراط ماليّت را به صراحت آوردند . و تنها به بيان احتراز با قيد ملكيّت از امورى مىپردازند و از اينجا فهميده مىشود كه اصل اشتراط ملكيّت را مفروغ عنه گرفته‌اند . و اگر كسى بگويد : با ذكر شرط ماليّت ، نيازى به ذكر اين شرط نبود ، مىگوييم : اينها كه\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nمترادف نيستند يا ماليّت كه اعمّ مطلق نيست تا با ذكر آن از ذكر ملكيّت مستغنى شويم و از باب اينكه : چونكه صد آمد نود هم پيش ما است ، باشد بلكه عامّ و خاص من وجه هستند و بجا بود كه اين شرط را هم صريحاً ذكر مىكردند . ) و با اين شرط از دو دسته امور احتراز كرده‌اند :\r\n1 - از مباحات اصليّه يعنى چيزهايى كه براى همگان مباح است و همهء مردم در آنها مساوىاند ، از قبيل : آب ، چراگاه ، ماهيان دريا ، وحوش بيابان ، پرندگان هوا و . . . كه اينها ماليّت دارند ولى ملك فعلى كسى نيستند و لذا كسى بيايد و ماهيان خليج فارس را مثلًا بفروشد يا آهوان بيابان را بفروشد صحيح نيست چون مالك نيست و « لا بَيْعَ الّا فى ملكٍ » آرى پس از صيد وحشىِ صحرا يا ماهىِ دريا ، مالك بالفعل مىشود آنگاه حقّ دارد بفروشد ، ولى قبل از آن نه .\r\n2 - از زمين‌هايى كه با قهر و غلبهء لشكر اسلام فتح شده‌اند مثل سرزمين عراق و نامشان « ارض مفتوحةُ عنوةً » است ، نيز احتراز كرده‌اند و اينها نيز خريد و فروشش جايز نيست ، زيرا اين زمين‌ها ملك همهء مسلمين است و با ساير ملكها متفاوت است ، بيان ذلك : انواع ملكها از نظرى پنج قسم مىشوند :\r\n1 - املاكى كه ملك طلق شخص يا گروه معيّنى است و آنان مالك عين و منافع اين ملك هستند مثل نوع املاك كه مالك شخصى دارد و به صورت معيّن يا مشاع مالك ملك هستند . و با مرگ مالك به وارث مىرسد .\r\n2 - املاكى كه عين آنها ملك طلقِ كسى نيست ولى منافع آنها ملك طلقِ گروه معيّنى است ، مثل باب اوقاف خاصّه كه فردى منزل يا باغ يا درختى را بر اولادش نسل به نسل وقف كرده آنگاه هر نسلى در مدّت حياتش مالك عينِ موقوفه نيست ولى منافع آن را مالك است و هر گونه كه بخواهد تصرّف مىكند .\r\n3 - املاكى كه نه عين آنها ملك طلق انسان است و نه منافع آنها ، آرى پس از قبض ، منافع را مالك مىشود مثل اوقاف عامّه كه مالى را بر علماء يا مؤمنين و . . . وقف مىكنند و با قبضِ آن ، منافع را مالك مىشوند .\r\n4 - املاكى كه عين و منفعت آنها ملك طلق كسى نيست ، ولى با قبض آنها هم عين و هم منافع ملك قابض مىشود مثل باب زكات و خمس كه وقتى به مصرف واقعىاش\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nرسيد يعنى به اهلش داده شد كه فقراء و مساكين و . . . باشند ، سادات فقيرو . . باشند ، آنها هم مالك عين گوسفند « مثلًا » مىشوند و هم منافع اموال زكوى و خمسى را مالك مىشوند .\r\n5 - زمين‌هايى كه با قهر و غلبه فتح شده است كه اينها ملك همهء مسلمانها است ولى مالكيّت مسلمين نسبت به اين اراضى با همهء انواع مالكيّتهاى مذكور فرق دارد يعنى مسلمانان مالك مطلقِ اين زمين‌ها نيستند و اين اراضى ملك طلق آنها نيست كه مثلًا يك ميلياردم فلان زمين مالِ زيد باشد و حقّ داشته باشد بفروشد و . . . يا از او به وارث منتقل شود . و نيز از قبيل اوقاف خاصّه هم نيست كه منافعش ملك طلقِ مسلمانها باشد و هر گونه خواستند از منافع استفاده كنند . و نيز از قبيل وقف عام يا اخماس و زكوات هم نيست كه با قبض كردن ملك طلق كسى شود ، بلكه ملكيّت مستقّلى است كه دليل خاصى بر آن داريم ( در ادامه خواهد آمد ) و معناى اينكه اراضىِ كذائى مال همهء مسلمانها مىباشد اينست كه :\r\nمحصولاتِ اين اراضى بايد در جهت مصالح مسلمين مصرف شود و هر كجا كه حاكم شرع مصلحت بداند خرج مىشود نه اينكه ميان آحاد مسلمين بطور مساوى تقسيم شود .\r\n\r\nقوله : ثمّ انّ :\r\nدليل بر اينكه زمين‌هاى مفتوحةُ عنوةً ملك همهء مسلمين مىباشد ، عبارتست از : 1 - اجماع : ادعّاى اجماع شده بر ملك مسلمانها بودنِ اين اراضى .\r\n2 - نصوص : رواياتى هم بر اين معنا دلالت مىكند از قبيل : مرسلهء حمّاد بن عيسى كه در فرازى فرموده : « و الارضون التّى اخذت عنوةً بخيلٍ اوركاب فهى موقوفه متروكةٌ فى يدى من يعمّرها و يحييها و يقوم عليها على ما صالحهم الوالى على قدر طاقتهم من الحقّ الخراج النصف او الثلث . . . « 1 » [ ولى از اين فراز استفاده نمىشود كه اراضىِ كذائى ملك مسلمين است و فرازهاى ديگر هم اصلًا دلالتى ندارد ، آرى حدّاكثر دلالت دارد بر اينكه خراج و مالياتِ اين اراضى بايد در مصالح عامّهء مسلمين صرف شود . 
  ]\r\n\r\n\r\n","description":"","footnote":"\r\n( 1 ) . وسائل الشيعه ج 6 ، ص 365 ، باب دوّم حديث اوّل .\r\n","page_name":" 22 ","page_number":22},
  {"content":"\r\n\r\n\r\nقوله : و غيرها :\r\nيعنى غير از مرسلهء حمّاد از روايات ديگر ( از قبيل صحيحهء حلبى و روايت ابى برده و ابن شريح كه بعداً خواهد آمد . « 1 » )\r\n\r\nقوله : و حيث جرى :\r\nحال كه سخن از برخى اقسام زمين‌ها ( زمين وقفى ، زمين مفتوحةُ عنوةً ) به ميان آمد و بر بيان و بنان جارى گشت مناسب است اشاره‌اى گذرا به اقسام زمين‌ها و احكام هر قسم در فقه داشته باشيم ، فنقول : بطور كلّى زمين يا موات و باير است و يا عامر و آباد و دائر است و هر كدام هم يا بالاصالة و از روز اوّل موات يا عامر بوده‌اند و يا بعداً موات بودن يا آباد بودن بر آنها عارض شده يعنى آباد بود و حالا موات شده يا موات بود و حالا آباد شده ، مجموع چهارم قسم شد ، و قسم پنجم ندارد ( يعنى تقسيم انحصارى است و امرش دائر ميان نفى و اثبات است و امكان قسم ديگر نيست ، نه اينكه استقرائى باشد )\r\n\r\nقوله : الاوّل :\r\nقسم اوّل از اقسام چهارگانهء زمين عبارتست از زمين‌هايى كه بالاصالة موات و باير هستند و منظور از بالاصالة آنست كه : از روز اوّل موات بوده و سابقهء عمران و آبادى ندارد ( البته مراد اين نيست كه از روز اوّلِ خلقتِ كرهء زمين ، فلانجا موات بوده تا حالا ، چرا كه اين را از كجا بدست آوريم ؟ ! با استصحاب قهقرى هم كه چيزى ثابت نمىشود مگر استصحاب عدم حدوث عمارت به نحو استصحاب عدم ازلى باشد كه حجيّت آن اختلافى است . پس منظور اينست كه : از زمانى كه اين زمين را ديده‌اند همچنان موات بوده و از كهنسالان هم اگر بپرسيم مىگويند : ما از وقتى يادمان هست اين زمين موات بوده است . )\r\nحكم اين زمين : اين زمين از انفال است ( اموال امام عليه السلام به عنوان منصب امامت ) و به اجماع فقهاى اماميّه اين اراضى ملك امام عليه السلام است و عدّهء كثيرى از فقهاء از قبيل : شيخ طوسى در خلاف « 2 » ابن زهره در غنيه « 3 » و محقّق ثانى در جامع المقاصد « 4 » و شهيد ثانى در\r\n\r\n\r\n","description":"","footnote":"\r\n( 1 ) . آدرس قبلى روايات باب .\r\n( 2 ) . خلاف ، ج 3 ، ص 525 ، مسأله 3 .\r\n( 3 ) . الغنيه ، ص 293 .\r\n( 4 ) . جامع المقاصد ، ج 7 ، ص 9 .\r\n","page_name":" 23 ","page_number":23},
  {"content":"\r\n\r\nمسالك « 1 » ادعّاى اجماع كرده‌اند و علاوه بر اجماع ، اخبار فراوانى داريم كه يا مستفيضه هستند ( از سه خبر متجاوز است ) و يا به قول بعضىها : از متواترت هستند و از آنها استفاده مىشود كه اين اراضى ملك پيامبر صلى الله عليه و آله و امام است و در ادامه به برخى از اين اخبار اشاره خواهيم كرد . آرى در زمان غيبت براى ديگران ( قدر مسلّم براى شيعيان )\r\nتصرّف در اين اراضى مباح است و مىتوانند آنها را آباد و احياء كنند و از آنها استفاده كنند و نيازى به عوض و خراج هم نيست يعنى مجّانى از آنها استفاده مىكنند .\r\n\r\nقوله : و عليه يحمل :\r\nگويا كسى به مرحوم شيخ اشكال مىكند به اينكه : شما فرمويد : زمين موات بالاصالة از انفال و ملك امام عليه السلام است در حالى كه دو روايت از طريق عامّه از رسول خدا صلى الله عليه و آله نقل شده كه ظاهرش خلاف حرف شما را دلالت دارد يعنى مىگويد : زمين‌هاى باير ملك همهء مسلمين است ( نه ملك امام عليه السلام ) و آن دو روايت عبارتند از :\r\n1 - رسول خدا فرموده : مَوَتانُ الارض ( كلمهء مَوِتان بروزن حَيَوان و ضدّ آن است كما اينكه ميّت ضدّ حىّ است و مَوَتان مصدر دوّم از ماتت الارض مواتاً و مَوَتاناً است . ) يعنى اراضىِ باير و موات مال خدا و رسول خدا است ، سپس ( يعنى پس از من ) اين اراضى براى شما مسلمانان است از ناحيهء من « 2 » ( اين كلمه مورد بحث است كه آيا ملك مسلمين بودن يك حكم شرعىِ الهى است يا يك تفويض مالكى است و پيامبر به عنوان مالك اين اراضى آنها را به مسلمين تمليك كرده و به آنها اين اجازه را داده است ؟ )\r\n2 - رسول خدا فرموده : عادىّ الارض ( منظور همان اراضىِ باير است ولى مرحوم شهيدى فرموده : قال ابن ابى جمهور : عادىّ منسوب الى عادبن شداّد الّذى ملك الدنيا كلّها و التقدير : كل ارض لم تعمر من زمانه فهو للّه و لرسوله . « 3 » ) يعنى زمين‌هاى باير مال خدا و رسول خدا است و پس از من اين اراضى مال شما است از طرف من . « 4 »\r\nكيفيت استشهاد : در هر دو روايت كلمهء « لكم » دارد كه با لام اختصاص و ملكيّت\r\n\r\n\r\n","description":"","footnote":"\r\n( 1 ) . مسالك الافهام ، ج 12 ، ص 391 .\r\n( 2 ) . مستدرك الوسائل ، ج 17 ، ص 111 ، باب اوّل از ابواب احياء موات حديث دوّم .\r\n( 3 ) . هداية الطالب ، ص 341 .\r\n( 4 ) . مستدرك الوسائل ، ج 17 ، ص 112 ، حديث پنجم .\r\n","page_name":" 24 ","page_number":24},
  {"content":"\r\n\r\nاستعمال شده و ظهور دارد در اينكه زمين‌هاى موات پس از پيامبر صلى الله عليه و آله ملك همهء مسلمانان است ، و اين منافى است با اينكه اين زمين‌ها از انفال و ملك امام عليه السلام باشد .\r\nمرحوم شيخ در جواب مىفرمايد : وقتى اجماع و اخبار مستفيضه و بلكه متواتره دلالت كرد بر اينكه ارض موات ملك امام عليه السلام است و اين يك حكم قطعى شد ، ناگزير بايد از ظهور لام در ملكيّت در دو حديث نبوى صلى الله عليه و آله صرفنظر كنيم ( چرا كه دليل قطعى و نص بر ظاهر و ظنّى مقدّم است ) و حمل بر همان اباحهء تصرف كنيم يعنى بگوييم : منظور پيامبر صلى الله عليه و آله آن است كه : همهء مسلمين حق دارند از اين اراضى استفاده كنند و تصرّف در آنها و آباد كردن آنها براى همگان مباح است و منافاتى با ملك امام و انفال بودن ندارد .\r\n\r\nقوله : و ربّما يكون :\r\nباز گويا كسى مىگويد : شما فرموديد : براى ديگران موات مباح است و مىتوانند اين زمين‌ها را آباد كنند و از آنها بهره ببرند آن هم بدون اينكه هيچ عوض و اجرتى به امام عليه السلام بدهند در حالى كه بعضى روايات امر به پرداخت خراج كرده و از آنها استفاده مىشود كه : پرداخت عوض و اجرتِ زمين به امام عليه السلام واجب است و چنان نيست كه مجاّنى و بلا عوض بتوانند از اين اراضى استفاده كنند ، و آن بعضى روايات عبارتند از :\r\n1 - صحيحهء ابو خالد كابلى : او مىگويد : ما در كتاب على عليه السلام اين مطلب را يافتيم كه :\r\nانّ الارض للّه يورثها من يشاء من عباده و العاقبة للمتّقين « 1 » امام على عليه السلام در ذيل آيه فرمود :\r\nمن و اهل بيتم كسانى هستيم كه خداوند آنان را وارث زمين قرار داده ، ما متّقين و پرهيزگارانيم ، زمين همه‌اش مال ما است ، پس هركس از مسلمين زمينى را بخواهد آباد مىكند مىتواند ولى بايد خراج و ماليات آن را به امامى از اهل بيت من بپردازد ( محلّ شاهد همين جمله است كه امر به تأديهء خراج نموده ) و بعد آنچه مىخواهد از اين ارض استفاده كند مانعى ندارد . الخبر « 2 » ( يعنى حديث دنباله‌اى هم دارد كه ما نياورديم ) .\r\n2 - صحيحهء عمر بن يزيد : مردى از امام صادق عليه السلام پرسيد : شخصى زمين مواتى را كه اهل آن آنجا را ترك كرده و جلاء وطن نموده‌اند ، مىگيرد و آن را آباد مىكند و\r\n\r\n\r\n","description":"","footnote":"\r\n( 1 ) . سورهء اعراف / 128 .\r\n( 2 ) . وسائل الشيعه ، ج 17 ، ص 329 ، باب 4 ، حديث 2 .\r\n","page_name":" 25 ","page_number":25},
  {"content":"\r\n\r\nرودخانه‌هايش را به جريان مىاندازد و در آن زمين‌ها خانه‌هايى مىسازد درختان خرما و غيره غرس مىكند ( اين چه حكمى دارد ؟ البته عنايت داريد كه مورد سؤال از زمينى است كه بالعرض و در سايهء كوچ اهل آنجا ، موات گرديده و گرنه بالاصالة آباد بوده ولى جواب امام عليه السلام كه خواهد آمد كلّى و عامّ است و العبرة بعموم الجواب لا بخصوص السؤال ) امام عليه السلام فرمود : امير المؤمنين عليه السلام مىفرمود : هركس از مسلمانان ( پس كفّار خارج شد ) زمينى را آباد كند ( اين فراز عامّ است كه موات بالعرض و بالاصالة هر دو را شامل است ) پس آن زمين ملك او است ولى خراج و ماليات آن زمين بر عهدهء او است و بايد آن را به امام عليه السلام بدهد ( محلّ شاهد همين فراز است ) و هنگامى كه قائم آل محمّد صلى الله عليه و آله ظهور كرد بايد آماده باشد كه آن زمين‌ها از او باز پس گرفته خواهد شد . الخبر « 1 » باز هم دنبالهء حديث محلّ شاهد نبود و لذا نياورد .\r\nكيفيّت استشهاد : از هر دو روايت استفاده شد كه اداء خراج واجب است و اباحهء تصرّف بلا عوض نيست و اين منافات دارد با قول شما كه فرموديد : « نعم ابيح التصرف فيها بالاحياء بلا عوض . »\r\n\r\nقوله : و يمكن حملها :\r\nمرحوم شيخ از اين دو روايت دو جواب مىدهند :\r\n1 - اين روايت را به صورت مطالبهء ماليات از سوى امام عليه السلام حمل مىكنيم يعنى مىگوييم : امام حق دارد از آبادكنندگان زمين‌هاى موات اجرت مطالبه كند و اگر مطالبه كرد بر آنان واجب است از امام عليه السلام اطاعت كنند و خراج را بپردازند ( امّا اگر مطالبه نكرده اداء خراج واجب نيست و بحث ما در اين فرض است و لذا گفتيم بلا عوض . ) و لكن ائمه عليه السلام پس از اميرالمؤمنين عليه السلام اين زمين‌ها را براى شيعيان مباح قرار داده‌اند و پرداخت طَسْقْ يعنى خراج و اجرت زمين را از آنان اسقاط كرده‌اند ،\r\nو دليل اسقاط اين روايت است كه مىفرمايد : « ما كان لنا فهو لشيعتنا » « 2 » يعنى آنچه كه مال ما بود ( اراضىِ موات يا مطلق انفال ) پس آن چيز براى شيعيان ما است ( و ما به آنها\r\n\r\n\r\n","description":"","footnote":"\r\n( 1 ) . وسائل الشيعه ، ج 6 ، ص 382 ، باب 4 ، حديث 1 .\r\n( 2 ) . وسائل الشيعه ، ج 6 ، ص 384 ، باب 4 ، حديث 17 .\r\n","page_name":" 26 ","page_number":26},
  {"content":"\r\n\r\nاجازه داديم ) و نيز روايت مسمع بن عبد الملك است كه مىفرمايد : آنچه از زمين‌ها در اختيار شيعيان ما است آنان مجازند كه از آن اراضى استفاده كنند و اين حليّت تصرّف ادامه دارد تا هنگامى كه قائم ما عليه السلام قيام فرمايد و خراج اين زمين‌ها را از آنان جمع آورى كند و خود زمين را در اختيار آنان وا بگذارد ، و امّا آن بخش از زمين‌ها كه در دست غير شيعيان باشد ، كسب و كار آنان در آن زمين‌ها حرام است تا زمانى كه باز قائم ما ظهور كند و اين زمين‌ها را از دست آنان بگيرد و آنان را با ذلّت و خوارى از اين زمين‌ها بيرون كند . « 1 »\r\n( ضمناً بحثى است كه آيا انفال و زمين‌هاى موات در عصر غيبت براى خصوص شيعيان مباح است ؟ يا براى همهء مسلمانان ؟ و يا اختصاص به مسلمانان ندارد بلكه براى آحاد انسانها اعمّ از مسلمان و كافر مباح است ؟ از حديث مسمع احتمال اوّل مستفاد است ولى از رواياتى هم احتمال دوّم مستفاد بود مثل دو نبوى مذكور ، و از رواياتى هم احتمال سوّم مستفاد است از قبيل : اىّ قوم احيوا ارضاً فهى لهم و هم احقّ بها و . . . كه مرحوم شيخ فعلًا وارد اين بحث نمىشوند . )\r\n\r\nقوله : نعم :\r\nما گفتيم : ماليات ساقط است ولى علّامه در تذكره فرموده : هركس در زمين موات بدون اذن امام عليه السلام تصرّف كند ( پس شيعه خارج شد چون با اذن امام است ) بايد اجرت زمين را بدهد . « 2 »\r\n2 -\r\n\r\nقوله : و يحتمل :\r\nجواب دوّم : ممكن است بگوييم : رواياتى كه سخن از وجوب خراج مطرح كرده منظور زمان حضور امام عليه السلام است و در آن زمان اداء ماليات واجب است و گرنه در زمان غيبت اجماعى است كه پرداخت خراج و مال امام ( سهم امام كه همان خراج باشد ) واجب نيست بلكه روايات فراوان اتّفاق نظر دارند بر اينكه اين زمين‌ها ملك كسى است كه آنها را آباد كرده است « 3 » و مسلمانان همگى اجماع و اتّفاق نظر دارند بر اينكه : زمين‌هاى موات بوسيلهء احياء ، مملوك واقع مىشوند .\r\n\r\n\r\n","description":"","footnote":"\r\n( 1 ) . وسائل الشيعه ، ج 6 ، ص 382 ، حديث 12 .\r\n( 2 ) . تذكرة الفقهاء ، ج 2 ، ص 402 .\r\n( 3 ) . وسائل الشيعه ، ج 17 ، ص 326 ، به بعد .\r\n","page_name":" 27 ","page_number":27},
  {"content":"\r\n\r\n( 3 - محمل ديگر : وجوب خراج مربوط به غير شيعه باشد و امّا نسبت به شيعه اباحهء تصرّف بلا عوض باشد ، مرحوم شيخ اين وجه را متعرّض نيست . ) ضمناً معلوم شد كه يكى از اسباب مملّكه ، احياء موات است كه قبل از احياء تصرّف در آن مباح بود و پس از احياء مالكِ زمين مىشود و تمام احكام ملك بر آن مترتّب مىشود يعنى حق دارد آن را بفروشد ، از ديگرى خريدارى كند ، اگر مُرد به ارث برده مىشود و . . .\r\n\r\nقوله : الثانى :\r\nقسم دوّم از اقسام زمين‌ها زمين‌هايى است كه بالاصالة آباد و داير باشد و منظور از بالاصالة يعنى بدون تعمير كننده و احياء كنندهء خاصّى بلكه خود به خود و بطور طبيعى آباد بوده و از وقتى كه مردمان آن زمين را ديده‌اند همچنان آباد بوده ( مثل سواحل رودخانه‌ها و اطراف شطها و باطن درّه‌ها و نى زارها و رؤوس جبال و جزاير و . . . ) مرحوم شيخ مىفرمايد : به فتواى ما اين قسم از زمين‌ها هم از انفال بوده و مال امام عليه السلام است و ادلّهء شيخ بر اين مطلب عبارتست از :\r\n1 - عموم قول فقهاء كه مىگويند : كلّ ارضٍ لم يجر عليها ملك مسلمٍ فهو للامام عليه السلام يعنى هر زمينى ( آباد يا موات ) كه ملك مسلمانى بر آن جريان پيدا نكرده ( پس مالكيّت كافر بر آن ارزشى ندارد . ) پس از آن زمين مال امام است .\r\n2 - اجماع فقهاء : علّامه در تذكره « 1 » ادّعاى اجماع كرده و ديگران ادّعاى نفى خلاف كرده‌اند « 2 » .\r\n3 - موثّقهء ابان بن عثمان از اسحاق بن عماّر به نقل از تفسير علىّ بن ابراهيم قمى از امام صادق عليه السلام كه در آن موثّقه حضرت يكى از چيزهايى را كه از انفال بر شمرده‌اند اين است : و كلّ ارض لا ربّ لها « 3 » يعنى هر سرزمينى كه ( چه آباد و چه موات ) صاحبى براى آن نباشد .\r\n4 - روايت ديگرى هم مثل روايت قبلى در تفسير عياّشى از ابو بصير از امام باقر عليه السلام\r\n\r\n\r\n","description":"","footnote":"\r\n( 1 ) . تذكرة الفقهاء ، ج 2 ، ص 402 .\r\n( 2 ) . مفتاح الكرامة ، ج 7 ، ص 9 ، جواهر الكلام ، ج 38 ، ص 19 .\r\n( 3 ) . وسائل الشيعه ، ج 6 ، ص 371 ، باب 1 ، حديث 20 .\r\n","page_name":" 28 ","page_number":28},
  {"content":"\r\n\r\nنقل شده است « 1 » .\r\n\r\nقوله : و لا يختص :\r\nاگر كسى بگويد : در برابر عمومات و مطلقات مذكور كه زمين‌هاى آباد و موات هر دو را شامل مىشد ، روايات خاص يا مقيّدى داريم كه مىفرمايد : كلّ ارضٍ ميتهٍ لا ربّ لها فهى للامام « 2 » يعنى خصوص زمين‌هاى مواتِ بىصاحب مال امام عليه السلام است و اصل در قيد هم احترازى بودن است و مفهوم وصفِ حديث مذكور آن است كه : پس زمين‌هاى بىصاحبى كه موات نباشند بلكه آباد باشند ملك امام عليه السلام نيستند . و بدين وسيله آن اطلاقات و عمومات ، تقييد و تخصيص مىخورند .\r\n\r\nقوله : لانّ الظاهر :\r\nاز اشكال مذكور چندين جواب مىتوان داد :\r\n1 - اشكال مزبور مبتنى بر مفهوم وصف است و در علم اصول به اثبات رسيده كه جملهء وصفيّه مفهوم ندارد .\r\n2 - همه جا كه جاى تقييد نيست بلكه اگر مطلق و مقيّد متنافيان باشند جاى تقييد است مثل اعتق رقبةً و لا تعتق الرقبة الكافرة ، ولى اگر مطلق و مقيّد هر دو مُثبِت بودند كه تنافى ندارند تا جاى تقييد باشد بلكه به مطلق و مقيّد هر دو عمل مىشود مثل فى الغنم زكاةٌ و فى الغنم السائمة زكاةٌ .\r\n3 - از جوابهاى قبلى هم صرفنظر كنيم مىگوييم : قيد مذكور در روايات خاصّه ( ارضٍ ميتةٍ ) از قيدهاى غالبى است و صرفاً براى بيان حال غالب افراد آمده و آن اينكه : نود درصد زمينهاى بىصاحب ، باير و موات است و كم است كه داير و آباد باشد ( نظير و ربائبكم اللاتى فى حجور كم « 3 » كه قيد الآتى فى حجور كم قيد غالبى است به بيانى كه در\r\n\r\n\r\n","description":"","footnote":"\r\n( 1 ) . وسائل الشيعه ، ج 6 ، ص 373 ، باب 1 ، حديث 28 .\r\n( 2 ) . وسائل الشيعه ، ج 6 ، ص 365 ، فرازى از حديث 4 .\r\n( 3 ) . سورهء نساء 23 .\r\n","page_name":" 29 ","page_number":29},
  {"content":"\r\n\r\nمفهوم وصف از اصول تبيين شده است . ) و حكم داير مدار چنين قيدى نيست تا كلام داراى مفهوم باشد ، بلكه حكم براى افراد واجد و فاقد وصف هر دو ثابت است منتها غالب افراد واجد وصف مذكور هستند و كم است مواردى كه فاقد وصف باشند . پس چنين وصفى قطعاً مفهوم ندارد . در نتيجه اطلاق و عموم روايت موثّقه و غيره به قوّت خودش باقى است و هر زمينى كه صاحب معيّنى ندارد مال امام عليه السلام است .\r\n\r\nقوله : و هل يملك :\r\nزمينهاى باير بوسيلهء احياء و آباد كردن به ملك آباد كننده در مىآمد ( من احيى رضاً فهى له ) ولى آيا زمينهاى آباد بالاصالة توسّط حيازت كردن ( دست روى زمين گذاشتن و در آن تصرّف كردن ) قابل تملّك هست يا خير ؟ در اين باره دو وجه وجود دارد :\r\n1 - خير قابل تملّك نيستند ، زيرا اين زمينها ملك امام عليه السلام است و معقول نيست كه همزمان ملك ديگرى هم باشد .\r\n2 - آرى قابل تملّك هستند ، زيرا مال امام بودن منافاتى با تملّك ديگران از راه حيازت ندارد چنانچه مال امام بودن منافاتى با تملّك ديگران از راه احياء موات نداشت ( چون مالكيّتها در عرض هم نيست تا تنافى پيدا كند بلكه در طول هم است يا ا ز قبيل مالكيّت خدا و بنده است و يا به اين نحو است كه قبل از حيازت ملك امام بوده و پس از آن فقط ملك حايز است . ) آنگاه سبقت گرفتن و زمين آبادى را حيازت كردن مشمول عموم اين حديث نبوى است كه مىفرمايد : مَنْ سَبَقَ الى مالم يسبقه اليه مسلم فهو احقّ به « 1 » يعنى هر كس پيشى بگيرد به چيزى كه ( زمينى كه : حجره‌اى ، صف جماعتى كه ، محلّ كسب و كارى كه و . . . ) مسلمان ديگر بدان سبقت نگرفته و پيش از او آنجا را اشغال نكرده ، پس آن كس سزاوارتر است به آن چيز ، ( يعنى ملك او مىشود يا حقّ الاختصاص پيدا مىكند ) .\r\n\r\nقوله : الثالث :\r\nزمينهائيكه اصالتاً موات و باير بوده ولى بالعرض آباد گرديده است يعنى فرديا گروهى آنجا را احياء و آباد كرده‌اند و در آنجا مزرعه و باغ و خانه ساخته‌اند و درخت كارى كرده‌اند ، حكم اين زمينِ آباد شده آن است كه : ملك آباد كننده است و مادامى كه آباد باشد تمام احكام ملك بر او جارى مىشود و مالك مىتواند از منافع آن استفاده كند خود رقبهء ارض يعنى عين ملك را بفروشد و . . . البته هر آباد كردنى سبب مالك شدن\r\n\r\n\r\n","description":"","footnote":"\r\n( 1 ) . مستدرك الوسائل ، ج 17 ، ص 111 ، باب اوّل ، حديث 4 .\r\n","page_name":" 30 ","page_number":30},
  {"content":"\r\n\r\nنيست و احياء هر مكانى هم سبب تملّك نيست بلكه شرائطى دارد كه در كتاب احياء موات ذكر شده است و مرحوم شهيدين در شرح لمعه و متن آن تا شش شرط آورده‌اند « 1 » كه با وجود آن شروط ، احياء ، موجب مالكيّت است و بدون آنها موجب تملّك نيست .\r\n\r\nقوله : باجماع :\r\nدليل اينكه چنين زمينى ملكِ آباد كنندهء آن مىباشد ، دو امر است : 1 - رواياتى كه مىگويد : مَنْ احيى ارضا فهى له « 2 » يا اىّ قومٍ احيوا ارضاً و عمرّوها فهم احقّ بها و هى لهم « 3 »\r\n2 - اجماع مسلمين : قضيّهء مالكيّت زمين در سايهء آباد كردن ، از قضايائى است كه همهء مسلمانان اعمّ از شيعه و سنّى بر آن اتّفاق نظر دارند و عدّه‌اى از فقهاى بزرگ ادّعاى چنين اجماعى كرده‌اند ، از قبيل : قاضى در مهذّب البارئ فرموده : اجماع امّت بر اين امر تعلّق گرفته « 4 » و فاضل مقداد در تنقيح فرموده : اجماع مسلمين بر اين امر است « 5 » و علّامه در تذكره فرموده : عموم فقهاى شهرها ( شيعه و سنّى ) بر آنند كه ارض مزبور ملك آباد كنندهء آن است . « 6 »\r\n\r\nقوله : لكن :\r\nبا اين كه بزرگانى ادّعاى اجماع مسلمين كرده‌اند ولى از شيخ طوسى در مبسوط كلامى در خاطرم هست كه مُشعر به اين امر مىباشد : آباد كننده فقط مالك تصرّف است و حقّ دارد از اين زمينى كه آباد كرده استفاده كند و گرنه مالك رقبه و عين زمين نيست ( و عين زمين كماكان در ملك امام عليه السلام باقى است . ) پس بايد مبسوط را ملاحظه كرد و نظر شيخ طوسى را ديد .\r\n( مرحوم شهيدى در حاشيهء « 7 » كلام مبسوط را به قرار ذيل از صاحب جواهر نقل كرده : قال فى المبسوط اذا حجّر ارضاً لم يصّح بيعها و من الناس من قال يصّح و هو شاّذ عندنا فلا يصّح بيعه لانّه لا يملك رقبة الارض بالاحياء و انّما يملك التصرّف به شرط ان يؤدّى للامام ما يلزم\r\n\r\n\r\n","description":"","footnote":"\r\n( 1 ) . اللمعة الدمشقيّه ، ج 7 ، ص 160 - 155 .\r\n( 2 ) . مستدرك الوسائل ، ج 17 ، ص 111 ، حديث اوّل .\r\n( 3 ) . وسائل الشيعه ، ج 17 ، ص 327 ، باب اوّل ، حديث چهارم .\r\n( 4 ) . المذهب البارغ ، ج 4 ، ص 285 .\r\n( 5 ) . التنقيح الرائع ، ج 4 ، ص 98 .\r\n( 6 ) . تذكرة ج 2 ، ص 400 .\r\n( 7 ) . هداية الطالب ص 342 .\r\n","page_name":" 31 ","page_number":31},
  {"content":"\r\n\r\nعليها و عند المخالف لا يجوز لانّه لا يملك بالتحجير مثل الاحياء فكيف يبيع ما لا يملك . )\r\n\r\nقوله : الرابع :\r\nقسم چهارم از اقسام زمينها آن زمينى است كه : اوّل آباد بود ولى بعداً موات شده و مخروبه گرديده و موات بالعرض است ، آنگاه اگر زمين مزبور از آن زمينهايى است كه بالاصالة و از روز اوّل آباد بوده ( مثل جزائر ، سواحل انهار ، رؤوس جبال و . . . كه قبلًا در قسم ثانى گذشت ) و فعلًا تبديل به موات شده ( جزيره خشك و بى آب و علف شده و از سرسبزى و طراوت افتاده و هكذا كنار رودخانه‌ها و . . . ) حكمش اين است كه : اين گونه از اراضى مال امام عليه السلام و از انفال است ( هم به دليل استصحاب بقاء مالكيّت امام عليه السلام : در زمان عمارت و آبادانى ملك امام بود الان هم كه موات شده باز ملك امام است و هم بدليل اينكه يكى از انفال « الارض الخَرِبَة » يعنى زمينهاى مخروبه و ويرانه و متروكه است كه اين گونه از اراضى را هم شامل است ) و اگر زمين مزبور از زمينهايى است كه بالاصالة موات بوده و سپس شخص يا گروهى آن را آباد كرده و براى مدّتى هم از آن بهره بردارى كردند و مجدّداً چند سالى آن را رها كرده‌اند و تبديل به موات شده اينجا محّل بحث است كه الان اين زمينِ موات بالفرض ملك چه كسى است ؟ و دو قول مطرح است :\r\n1 - بر ملك آباد كنندهء اوّل باقى است و از ملك او خارج نشده و احكام ملك بر آن مترتّب است .\r\n2 - از ملك آباد كنندهء قبلى خارج شده و فعلًا كه موات است ملك امام عليه السلام مىباشد و از اين پس هر كس دوباره آنجا را آباد كرد ملك همان شخص مىگردد . و منشأ دو قول اختلاف اخبار است .\r\n( مرحوم شيخ اخبار را نقل نمىكنند ولى محشيّن بزرگوار از هر دسته تعدادى را نقل كرده‌اند و ما براى نمونه براى هر قولى به روايتى اشاره مىكنيم : روايت سليمان بن خالد ظهور در قول اوّل دارد ، راوى از امام صادق عليه السلام مىپرسد : عن الرجل يأنى الارض يستخرجها و يجرى انهارها و يعمّرها و يرزعها ماذا عليه ؟ حضرت فرمود : الصدقة ، قلت فان كان يعرف صاحبها قال عليه السلام فليؤّد اليه حقّه « 1 » محّل شاهد همين كلمه است كه براى\r\n\r\n\r\n","description":"","footnote":"\r\n( 1 ) . وسائل الشيعه ، ج 17 ، ص 328 ، به بعد باب سوّم .\r\n","page_name":" 32 ","page_number":32},
  {"content":"\r\n\r\nصاحب اوّلىِ زمين بر عهدهء دوّمى حقّى قائل شده و اگر ملكيّت اوّلى باقى نبود كه حقّى نداشت . و صحيحهء كابلى ظهور در قول دوّم دارد چون مىفرمايد : فان تركها و اخربها فاخذها رجل من المسلمين من بعده فعمّرها و احياها فهو احقّ بها من الذىّ تركها فليؤّد خراجها الى الامام عليه السلام من اهل بيتى . . . « 1 » )\r\n\r\nقوله : ثم القسم الثالث :\r\nمجدّداً مرحوم شيخ به قسم سوّم ( آباد بالعرض ) بر مىگردند و تشقيق شقوق مىكنند و منظورشان زمينه‌سازى براى بيان اين مطلب است كه : اراضىِ خراجيّه يا مفتوحةُ عنوةً ملك همهء مسلمين است و خريد و فروش خود اين زمينها جايز نيست ، و مىفرمايد : اين زمينى كه بالاصالة موات بوده و بالعرض آباد شده و كسى آن را احياء كرده است از دو حال خارج نيست : 1 - يا آباد كننده از مسلمانان است 2 - و يا از كفّار است .\r\nاگر آباد كننده مسلمان باشد حكم آنست كه : با شروط مذكور در باب احياء موات ، اين مُحيى مالك ارض مىشود و كماكان زمين به ملك او باقى است و تنها دو عامل موجب زوالِ ملكِ او مىباشند :\r\n1 - ناقل يعنى عاملى كه زمين را از ملك مسلمان آباد كننده به ملك ديگرى نقل دهد خواه به نقل قهرى و غير اختيارى ( مثل ارث ) و يا به نقل اختيارى مثل هبه ، و وصيّت ، مصالحه و بيع و . . .\r\n2 - عروض خرابى : يعنى زمين از آبادنى در آيد و مخروبه شود كه در قسم چهارم قبلًا بيان شد و در اين رابطه دو قول بود و بنابر يكى از آن دو و قول ، مخروبه شدن موجب زوالِ ملك است ولى بنابر قول ديگر كماكان ملكِ مالك اوّل به قوّت خويش باقى است و امّا اگر آباد كننده كافر باشد باز دو صورت فرض مىشود :\r\n1 - يا زمين آباد شده در دارالاسلام و كشورهاى اسلامى است ( مثل ايران اسلامى ، عراق ، حجاز و . . . )\r\n2 - و يا ارض مزبور در دار الكفر و سر زمينهاى كافران است . ( مثل كشورهاى كمونيست ، ماترياليست ، مسيحى ، يهودى و . . . ) اگر اين زمين در بلاد اسلامى باشد باز دو مبنا وجود دارد :\r\n\r\n\r\n","description":"","footnote":"\r\n( 1 ) . وسائل الشيعه ، ج 17 ، ص 329 ، حديث دوّم باب سوّم .\r\n","page_name":" 33 ","page_number":33},
  {"content":"\r\n\r\n1 - آيا اسلام هم شرط است و اگر آباد كننده مسلمان باشد مالك مىشود ؟\r\n2 - يا اسلام شرط نيست و كفّار هم اگر زمينى را آباد كنند مالك مىشوند ؟\r\nبنابر اينكه اسلام شرط نباشد حكم آنست كه : « فكذلك » يعنى كافر مالك اين زمين مىشود و مالكيّت او مثل مالكيّت مسلمان باقى است و زائل نمىشود مگر با همان دو عاملى كه قبلًا ذكر شد : ( ناقل و طرّو الخراب ) ولى بنابر اشتراط اسلام حكم آنست كه :\r\nكافر فاقد شرط است و احياء او سبب تملّك نمىشود ، پس ارض مزبور بعد از آباد شدن بدست كافر هم كماكان ملك امام عليه السلام است .\r\nو اگر اين زمين در دار الكفر و بلاد كفر باشد و كافران آن را آباد كنند حكم آنست كه : مالكِ ارض مىشوند و نسبت به آنجاها اسلام شرط نيست و مالكيّت هم ادامه دارد و زائل نمىشود مگر بوسيلهء سه عامل : 1 - ناقل 2 - طرّو الخراب على قولٍ 3 - اغشام يعنى مسلمانان بر كافران غلبه كرده و بر بلاد آنان مسلّط شوند و اراضىِ آنها را همانند ساير اموالشان به غنيمت ببرند كه از ملك كافر خارج و جزء ملك مسلمين مىشود .\r\n\r\nقوله : ثمّ ماملكه :\r\nآن دسته از زمينهايى كه كفّار مالك هستند و در آنها تصرّف مىكنند از دو حال خارج نيست .\r\n1 - يا دارندگان اين اراضى با طوع و ميل و رغبت اسلام اختيار مىكنند ، در اين صورت زمينهاى آبادى كه دست آنان است همانند ساير اموال منقول و غير منقول آنان به ملك خودشان باقى است ( و كسى حق ندارد به زور از آنها بگيرد و يا به ميل و رغبت مسلمان نمىشوند و بر كفر خويش پاى فشارى مىنمايند ، اين هم دو فرض دارد :\r\n1 - كما كان بر آن اراضى يَدْ و سلطه دارند و در تحت اختيار آنها است ، در اين فرض حكم اين زمينها همانند ساير اموال و املاك كافران است كه در اختيار آنها است .\r\n2 - كفّار از اين اراضى رفع يد كرده‌اند ، باز اين صورت خودش سه فرض دارد :\r\n1 - از آن منطقه جلاء وطن ( كوچ ) كرده‌اند و مقاومتى از خودشان نداده و آنجا را براى مسلمين تخليه كرده‌اند .\r\n2 - و يا كفّار آن منطقه عموماً هلاك شده‌اند و وارثى هم ندارند . حكم اين دو فرض آن است كه : آن مناطق و زمينها از انفال بوده و ملك امام عليه السلام است و قسمتى از انفال آن\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nاموالى است كه با قهر و غلبه بدست نيامده است ( لم يوُجَفْ عليها بخيلٍ و لا ركاب ، ايجاف يعنى راندن به سرعت كه در جنگها معمول است و خيل يعنى اسبها و ركاب از مادّه ركوب و معمولًا به معناى شتران سوارى است ، و تعبير مذكور كنايه از اين است كه با تاخت و تاز و قهر و غلبه و جنگ ، اين زمينها فتح نشده بلكه اهل اراضى آنجا را ترك كرده‌اند . )\r\n3 - و يا كفّار به مقابله با مسلمين پرداخته و مسلمانان با قهر و غلبه آنجاها را فتح كرده‌اند كه نام اين اراضى در اصطلاح « ارض الخراج » يا « الارض المفتوحةُ عنوةً » است و همانند ساير اموال غير مملوك كفّار از قبيل درختان خرما ، ساير درختان ، باغها و خانه‌ها ، ملك همهء مسلمين است و عدّه‌اى از بزرگان بر اين امر ادّعاى اجماع كرده‌اند : از قبيل شيخ طوسى در خلاف « 1 » علّامه در تذكره « 2 » و ديگران « 3 » و علاوه بر نقل اجماع ، عمده دليل اينكه زمينهاى مزبور ملك همهء مسلمانان است و كسى حق ندارد آنها را مورد بيع و شراء قرار دهد ، اخبار مستفيضه‌اى است كه ذيلًا نقل مىكنيم :\r\n1 - روايت ابى بردة : در اين روايت از امام عليه السلام راجع به فروش زمينهاى خراجى ( همان ارض مفتوحه عنوةً است كه هركس در آنها كشت و زرع كند بايد خراج و مالياتِ آن را به مسلمين بدهد ) سؤال شد ، امام عليه السلام به صورت استفهام انكارى فرمودند : چه كسى اين زمينها را مىفروشد ؟ ! سپس وجه انكار خويش را بدين گونه بيان كردند كه : اين زمينها زمين مسلمانان است ( و كسى حق ندارد بفروشد ) راوى در جواب امام عرض مىكند : آن كسى كه فعلًا اين اراضى در دست او است ( كشاورزان و دهقانانى كه روى زمين كار مىكنند ) او مىفروشد . امام فرمود : پس با خراج مسلمانان چه مىكند ؟ سپس فرمود : خريدن حقّ بايع از زمين مانعى ندارد ( منظور از حقّ همان حقّ اختصاص يا اولويّت يا حقّ تصرّفى است كه او پيدا كرده و از منافع ارض استفاده مىكند و در واقع اين منافع و آثار ملك را مىفروشد نه خود ملك را ) و پس از فروختن ، حقّ مسلمانان ( خراج و اجرت زمين ) بر عهدهء مشترى مىآيد و از اين پس او بايد خراج را بدهد . سپس امام عليه السلام علّتى ذكر كردند كه : لا بأس براى اينكه شايد مشترى قويتر از بايع باشد و بهتر بتواند\r\n\r\n\r\n","description":"","footnote":"\r\n( 1 ) . خلاف ، ج 2 ، ص 67 - 70 .\r\n( 2 ) . تذكرة ، ج 1 ، ص 427 .\r\n( 3 ) . غنيه ، ص 204 - 205 و جواهر الكلام ج 21 ، ص 157 .\r\n","page_name":" 35 ","page_number":35},
  {"content":"\r\n\r\nزمين را آباد كند و محصول بيشترى برداشت كند و نيز قادرتر و متمكّن‌تر باشد بر پرداخت خراج و تا مأمور حكومت از او مطالبه كرد در اوّلين فرصت تمام آنچه را به عهده گرفته بپردازد « 1 » ( اينها مجوّز بيع و شراء حقّ زارع است كه در نتيجه به مصلحت مسلمين تمام مىشود . )\r\n2 - مرسلهء حماّد بن عيسى : ( مرحوم صاحب وسائل اين روايت را تقطيع كرده و به مناسبت قسمتى را در كتاب جهاد آورده و قسمتى را در كتاب خمس و بخشى را در كتاب احياء موات آورده ) در اين مسئله مىخوانيم : مقاتلين و مجاهدين و رزمندگان اسلام از زمينهاى كفّار و ساير چيزهايى كه بر آن غلبه كرده‌اند ، سهمى ندارند مگر از آن مقدارى كه لشگر اسلام بر آن احاطه پيدا كرده و در محاصرهء او است ( آن هم از منقولات ) تا اينجا كه امام عليه السلام فرمود : آن زمينى كه با قهر و غلبه و اسب تازى و شتر سوارى و مغلوب ساختن كفّار ، بدست آمده ( ملك مسلمين است و ) در دست كسانى كه بخواهند آن را آباد و احياء كنند باقى مىماند و والىِ مسلمين با اين كشاورزان قرار دادى مىبندد كه هر سال مثلًا 2 / 1 يا 3 / 1 يا 3 / 2 از محصول را به دولت اسلامى بپردازند و بقيّه ملك خود آنها باشد ، و قرار داد به تراضى طرفين منعقد مىشود و بايد بگونه‌اى باشد كه به ضرر هيچ طرفى تمام نشود ( آنگاه اگر محصول از محصولاتى است كه مثل گندم و جو و . . . متعلّق زكات است ) طبق دستور كتاب الزكاة نخست بايد زكات اين محصول به مصارف آن برسد و از محصول جدا شود و به فقراء و مساكين و . . . پرداخت شود و مقدار زكات در محصولى كه با آب باران يا چشمه و قنات و رودخانه سيراب شده عبارتست از : 10 / 1 و در زراعتى كه با دوالى ( جمع داليه به معناى ناعوره و چرخ چاهى است كه گاوها آن رامى چرخانند و آب از چاه مىكشند ) و با نواضح ( جمع ناضح به معناى شتر آبكش ) سيراب شده زكاتش 120 مىباشد . آنگاه باقيماندهء محصول ميان والى و حاكم مسلمين با شركاى او كه كشاورزان و دهقانان و آباد كنندگان زمين باشند ، قسمت مىشود و نصيب آنان طبق قرار داد به آنها داده مىشود و مابقى را حاكم مىگيرد و اين رزق و روزى اعوان و ياوران والى در امر دين خدا است و آن را در جهت مصالحى كه در نيّت والى هست ( يعنى تقويت اسلام و دين و\r\n\r\n\r\n","description":"","footnote":"\r\n( 1 ) . وسائل الشيعه ، ج 11 ، ص 118 ، باب 71 ، حديث اوّل .\r\n","page_name":" 36 ","page_number":36},
  {"content":"\r\n\r\nجبهه و جهاد و سازندگى و غيره از مصالح عامّهء مسلمين ) مصرف مىكند ( و اينها از انفال نيست تا ملك والى و امام باشد ) بلكه كم و يا زياد حق ندارد براى شخص خويش مصرف كند . الخبر « 1 »\r\n3 - صحيحهء حلبى : راوى مىگويد : از امام صادق عليه السلام دربارهء منزلت و مكانت ارض سواد ( سرزمين عراق كه در موقع فتح عمدتاً آباد بوده و از دور سياه ديده مىشد در اثر سرسبزى و انبوهى درختان ) سؤال شد . حضرت فرمود : اين زمين مال همهء مسلمانان است چه آنانى كه امروز مسلمانند و چه آنانى كه از اين پس به اسلام داخل مىشوند و چه آنان كه هنوز متولّد نشده‌اند و در آينده به دنيا خواهند آمد . راوى گويد : از امام پرسيدم :\r\nآيا ما مىتوانيم اين سرزمين را از دهقانان خريدارى كنيم ؟ حضرت فرمود : چنين شرائى به مصلحت نيست مگر در يك صورت و آن اينكه : از دهقانان خريدارى كنيد بنابر اينكه آن را ملك مسلمين قرار دهيد . ( اى تاخذون الارض منهم ملتزمين على ان تبقونها ملك المسلمين و يكون لكم فى قبال ما بذلتموه من الثمن ما كان لهم من الاولويّة ) سپس امام فرمود :\r\n( اين شراء شما لازم نيست بلكه متزلزل است و اگر والى بخواهد مىتواند زمين را از شما پس بگيرد . راوى پرسيد : اگر از ما اخذ كرد چه مىشود ؟ ( يعنى ما پول داده و آن را خريدارى كرده‌ايم ) حضرت فرمود : سرمايهء شما را به شما بر مىگرداند و بابت كارهائى هم كه روى زمين انجام داده‌ايد در مقابلش از غلّه و فراوردهء ارض استفاده كرده‌ايد « 2 » ( و كسى ضامن نيست ) .\r\n4 - روايت ابن شريح : از امام صادق دربارهء خريدن زمينى از زمينهاى خراجى سؤال كردم . حضرت اين شراء را كراهت ورزيدند و مكروه دانستند ( با قرائن اين كراهت در حدّ الزام به ترك است ) و فرمودند : زمين خراج مال همهء مسلمين است . از امام پرسيدند :\r\nمردى آن را خريدارى مىكند و خراج و اجرت را هم به مسلمين مىپردازند ، اين چه حكمى دارد ؟ حضرت فرمود : اين اشكالى ندارد\r\n( اى يشتريها لا على نحو شراء ساير الاراضى بحيث لا يكون عليه شيئى بل انّما يشتريها على ان يكون خراجها عليه فلا يتفاوت الحال فيما يرجع الى المسلمين من الخراج فيما قبل الشراء و فيما بعده فاجاب عليه السلام بالجواز فى هذا\r\n\r\n\r\n","description":"","footnote":"\r\n( 1 ) . وسائل الشيعه ، ج 11 ، ص 84 ، باب 41 ، حديث دوّم .\r\n( 2 ) . وسائل الشيعه ، ج 12 ، ص 274 ، باب 21 ، حديث / 4 .\r\n","page_name":" 37 ","page_number":37},
  {"content":"\r\n\r\nالفرض ) مگر اينكه خريدار مسلمان از عيب اين خريد حياء كند ( چون ارض خراجى است و بايد مالياتش را بدهد و با خريدن مثل كفّار مىشود كه بايد جزيهء زمين را بدهد و اين براى مسلمان عيب است . ) كه اگر حياء مىكند خريدارى نكند « 1 » ( نهى تنزيهى است ) .\r\n5 - روايت اسماعيل بن فضل هاشمى : در فرازى از اين روايت آمده : از امام پرسيدم :\r\nمردى زمينى از زمينهاى خراجى را خريدارى كرده حال يا در آن خانه‌هايى ساخته و يا او نساخته و از قبل بوده است و مردمانى از كفّار ذمّى در آن سرزمين براى زراعت و كشاورزى فرود آمده‌اند آيا آن مرد مىتواند از اين كافران ذمّى اجرت خانه‌ها را بگيرد علاوه بر جزيهء سرانه‌اى كه مىدهند ؟ حضرت فرمود : با آنان مشارطه مىكند و قرار داد مىبندد آنگاه آنچه پس از شرط مىگيرد حلال است « 2 » .\r\n6 - روايت ابو الربيع شامى : امام فرمود : از زمين سواد ( ارض عراق ) چيزى خريدارى نكن مگر از فروشنده‌اى كه خراج ارض بر عهدهء او است ( كشاورزان ) چرا كه اين زمين فيئى و منفعت براى همهء مسلمين است « 3 »\r\n\r\nقوله : و ظاهره :\r\nپس از نقل اخبار مىگوييم : دربارهء اراضىِ خراجيّه كه ملك عموم مسلمانان است ( دو دسته از زمينها ملك مسلمين است : 1 - زمينهاى آبادى كه در دست كفّار بوده و مسلمانان در جهادى كه با اذن امام بود آنها را با قهر و غلبه فتح كرده‌اند كه نامش مفتوحةٌ عنوةً است 2 - زمينهاى آبادى كه در دست كفّار بود و اهل آن اراضى نه هلاك شده‌اند و نه جلاء وطن كرده‌اند و نه مقاومت كرده و به جنگ با مسلمين بر خاسته‌اند بلكه راضى به مصالحه شده‌اند به اين نحو كه زمينهاى آنان ملك مسلمانان شود و در اختيار خود كفّار باشد كه در آن دخل و تصرّف كنند و جزيه و خراج بدهند ) دو بحث مطرح است : 1 - خريد و فروش آنها 2 - ساير تصرّفات از قبيل : حفر كردن و كشت و زرع و درختكارى و ساختمان‌سازى و جارى كردن نهرها و . . . .\r\nامّا بحث اوّل : در مورد بيع و شراءِ اين اراضى ( كه غير امام عليه السلام از اشخاصى كه در\r\n\r\n\r\n","description":"","footnote":"\r\n( 1 ) . وسائل الشيعه ، ج 12 ، ص 275 ، باب 21 ، حديث / 9 .\r\n( 2 ) . وسائل الشيعه ، ج 12 ، ص 275 ، باب 21 ، حديث 10 .\r\n( 3 ) . وسائل الشيعه ، ج 12 ، ص 274 ، حديث / 5 .\r\n","page_name":" 38 ","page_number":38},
  {"content":"\r\n\r\nزمين تصرف دارند بخواهد اين زمين را به شخص ديگرى بفروشد يا مشترى از اين متصرِّف خريدارى كند ) پنج قول وجود دارد كه به ترتيب متن مطرح مىكنيم ضمناً در لابلاى اين اقوال سخن از تصرّف با اذن امام يا بدون اذن امام عليه السلام به ميان آمده كه مبسوطاً در بحث دوّم خواهد آمد :\r\n1 - قول خود شيخ اعظم : ظاهر اخبار مذكور ( كه با استفهام انكارى فرمود : من يبيعها ؟ هى ارض المسلمين ، يا فرمود : فهى موقوفة متروكةٌ . . . يا فرمود : لا تشتر من ارض السواد و . . . ) اين است كه خريد و فروش خود زمين خراجى جايز نيست مطلقاً يعنى چه استقلالًا خود زمين را به تنهائى بفروشد و چه مجموع زمين و آثارى را كه در آن ايجاد كرده ( خانه ساخته ، درخت كاشته و . . . ) ضميمه كرده و بفروشد كه قسطىِ از ثَمَنْ در مقابل عين زمين قرار گيرد ، و چه تمام ثمن در قبالِ آثار و فراورده‌ها باشد ولى زمين هم به تَبَع آثار به ملك مشترى منتقل شود . تمام اينها باطل است و تنها فرض چهارمى صحيح است كه تنها آثارى كه در زمين ايجاد كرده به مشترى بفروشد و نه خود زمين را ( البته مرحوم شيخ بيع زمين تبعاً را اين گونه تفسير كرده : على ان تكون جزءً من المبيع . . . ولى اگر اين باشد كه بيع زمين تبعى نيست بلكه اصلى است مگر مرادشان از تبعى ضمن باشد در مقابل استقلالى ، و اصل در تبعيّت همان است كه كلّ ثمن در قبالِ آثار باشد و ارض هم بالتبع به ملك مشترى در آيد ) .\r\n\r\nقوله : نعم :\r\nخود زمين به ملك مشترى داخل نمىشود ، ولى اين مقدار را مىپذيريم كه به همان نحوى كه زمين در اختيار بايع بود الان هم به همان نحو در اختيار مشترىِ آثار است يعنى فعلًا مشترى حق الاختصاص و الاولويّه دارد و تا او از اين ارض رفع يد نكند ديگران حق ندارند مزاحم او شوند ، و گرنه مالك واقعىِ زمين نمىشود .\r\n\r\nقوله : اذا كان :\r\nاين فراز در بحث دوّم خواهد آمد و فعلًا منظور اين است كه : بايع كه با تصرّف در زمين و ساختمان‌سازى و درخت كارى و . . . اولويّت پيدا كرده بود و اين حقّ خويش را به مشترى منتقل مىكند ، چنان نيست كه هر تصرّف و احداث باغ و ساختمان و آثارى روى زمين ، موجب اولويّتِ متصرّف و حق الاختصاص او شود بلكه شرطى دارد و آن اينكه : يا اين\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nتصرفات با اذن قبلىِ امام عليه السلام باشد و يا با اجازهء بعدىِ او باشد ، و اجازه يا اذن هم چه به نحو خاصّ باشد كه به فلان شخص اجازه دهد و يا به نحو عامّ باشد ولو به اين صورت كه براى عموم شيعه اجازه دهد چنان كه در تقبّل ارض خراجى از دست سلطان جائر اين مطلب بود كه حاكم جور تصرّفش در ارض خراج حرام است ولى حالا او خود را خليفهء پيامبر صلى الله عليه و آله مىداند و تصرّف هم مىكند و قسمتهايى از اين اراضى را در اختيار شيعيان مىگذارد و از آنها خراج مىگيرد ، ائمه عليه السلام به حكم رواياتى كه در خاتمهء مكاسب محرّمه مطرح بود اين كار سلطان جور را امضاء كرده‌اند زيرا كه به مصلحت شيعه بوده و همين امضاء ، اجازهء عامّ است . و يا اگر هم دسترسى به امام عليه السلام نيست و زمان غيبت است بايد از حاكم شرعى يعنى فقيه جامع شرايط اجازه بگيرد ( البته بر مبناى مشهور كه براى فقيه ولايت مطلقه و نيابت عامّه قائل هستند كه قبلًا بحث شد . ) و گرنه تصرّفات بايع و احداث منزل و باغ فايده‌اى ندارد و براى او اولويّت و حقّى نمىآورد تا از حقّش صرفنظر كند و آن را به مشترى بفروشد .\r\n2 - قول مبسوط : ظاهر عبارت شيخ در مبسوط آن است كه : دخل و تصرّف در اراضىِ خراجيّه ( چه به نحو بيع و هبه و صلح و غيره باشد كه زمين را به ديگرى بفروشد و چه به نحو آباد كردن و زراعت كارى و غرس اشجار و ساختمان‌سازى و ساختن مسجد و حسينيّه و سقاّخانه و . . . باشد ) ممنوع است و اين كارها تابع ملك است و بايد از مالك صادر شود و وى مالك نيست و اگر اين كارها را روى زمين انجام دهد هيچ ارزشى ندارد و تصرّفاتش باطل است و اين آثار بر حكم اصل زمين باقى مىماند يعنى ملك همهء مسلمين است . آن هم مطلقاً يعنى چه در زمان حضور و چه غيبت ، در زمان حضور هم چه با اذن ، چه با قصد تملّك و چه بدون اين بناگذارى « 1 » پس به عقيدهء شيخ طوسى بايد دور اراضىِ خراجيّه را خط قرمز كشيد و كسى حق ندارد در آنها هر گونه دخل و تصرّفى بكند و نه تنها خريد و فروش آنها جايز نيست كه ساير تصرّفات هم روا نيست .\r\n\r\nقوله : و يمكن :\r\nاز آنجا كه سخن شيخ طوسى به ظاهرش تالى فاسد دارد و مستلزم تعطيل ارض خراجى\r\n\r\n\r\n","description":"","footnote":"\r\n( 1 ) . مبسوط ، ج 3 ، ص 269 .\r\n","page_name":" 40 ","page_number":40},
  {"content":"\r\n\r\nاست و ما يقين به عدم تعطيل اين اراضى داريم و يقيناً مذاق شارع اين نيست كه اينهمه زمينهاى آباد معطّل و عاطل و باطل بماند و سرمايهء هنگفتى از جامعهء اسلامى دريغ شود ، لذا مرحوم شيخ در صدد توجيه كلام شيخ طوسى بر آمده‌اند تا آن را معقول و موجّه سازند و دو توجيه ذكر كرده‌اند :\r\nالف : منظور شيخ فرضى است كه امام عليه السلام حضور دارد و در زمان حضور هستيم و متمكّن از اذن هستيم و معذلك بدون اذن امام عليه السلام دخل و تصرّف كردن اشكال دارد و حتماً بايد اذن بگيريم و در بحث دوّم اين جهت را خود ما هم تصريح خواهيم كرد . پس اطلاق كلام شيخ را به فرض حضور امام و عدم اذنِ او ، حمل كرديم .\r\nب : گاهى با قصد تملّك و مالكِ زمين شدن ( از راه حيازت و دخل و تصرّف در آن ) اين كارها را مىكند و آثار را احداث مىكند و گاهى بدون اين بناگذارى است و منظور شيخ طوسى فرض اوّل است كه با قصد تملّك بخواهد دخل و تصرّف كند جايز نيست و گرنه بدون اين قصد كه اشكالى ندارد .\r\n3 - قول شهيد اوّل در دروس : كلام ايشان ظهور در تفصيل دارد و آن اينكه : در زمان حضور امام عليه السلام هر گونه تصرّفى در زمين خراجى ( چه بيع و شراء ، چه وقف ، هبه ، مصالحه ، وقف و چه ساير تصرّفات از ساختمان‌سازى و غرس نهال و . . . ) بدون اذن امام عليه السلام ممنوع است و حتماً بايد با اذن باشد . امّا در زمان غيبت تمام اين تصرّفات نافذ است و اذن امام شرط نيست چون امكان ندارد . پس در زمان غيبت خريد و فروش ، نقل ، انتقال و تمليك و تملّك خود زمين خراجى هم جايز است .\r\nسپس جناب شهيد اوّل فرموده : شيخ طوسى در مبسوط به طور مطلق فرمود :\r\nتصرّف در اين اراضى نافذ نيست ( چه در زمان غيبت و چه حضور ، ولى ما تفصيل داديم . ) ( منظور شهيد همان عبارتى است كه در قول ثانى مرحوم شيخ از مبسوط نقل و توجيه كرد . سپس شهيد در دروس فرموده : ابن ادريس فرموده : ما حقّ التجحير يا ساختمانها و آثارى را كه در اين زمين ايجاد كرده‌ايم مىفروشيم نه خود زمين را ( اين موافق با رأى شيخ اعظم است . ) انتهى كلام شهيد در دروس . « 1 »\r\n\r\n\r\n","description":"","footnote":"\r\n( 1 ) . دروس ، ج 2 ، ص 41 .\r\n","page_name":" 41 ","page_number":41},
  {"content":"\r\n\r\n\r\nقوله : و قد ينسب :\r\nاين همان قول به تفصيل است كه از دروس نقل كرديم و حالامى فرمايد : بعضىها به شهيد اوّل در دروس نسبت داده‌اند كه وى قائل به تفصيل است و ميان زمان غيبت و زمان حضور فرق قائل است و در زمان غيبت هر نوع تصرّفى را در اين زمين جايز مىداند ، حتّى بيع و وقف و . . . را ، ولى در زمان حضور اين تصرّفات را منوط به اذن امام مىداند . و نيز به محقّق ثانى هم در جامع المقاصد « 1 » همين تفصيل نسبت داده شده ولى مرحوم شيخ انصارى اين نسبت را قبول ندارد و مىفرمايد : منظور ايندو بزرگوار قول به تفصيل نيست بلكه منظورشان اين است كه : در زمان غيبت تصرّف در اين اراضى به احداث باغ و خانه و ساير آثار ، جايز است ( نه بيع و شراء ) و زمين هم به تبعِ آثار به مشترى منتقل مىشود و مادامى كه آن اثر باقى است زمين هم در اختيار مشترى است . و اين قول چهارم است كه ذيلًا عنوان خواهيم كرد و بنابر اين به عقيدهء شيخ اعظم در مسأله چهار قول بيشتر نيست و قول به تفصيل را نمىپذيرد .\r\n4 - قول مشهور كه با قال فى المسالك . . . شروع مىشود : محقّق اوّل در شرايع فرموده : زمينهاى خراجى نه فروختن آنها جايز است و نه وقف و هبهء آنها . . . « 2 » شهيد ثانى در مسالك در شرح اين كلام فرموده : منظور ماتن آن است كه : بيع رقبهء ارض و عين زمين استقلالًا جايز نيست امّا به تبع آثارى كه بر روى آن ايجاد كرده بيعش جايز است على الا قوى سپس فرموده : اگر فروشنده‌اى زمين خراجى را با آثارى كه بر روى آن ايجاد كرده است بفروشد و زمين هم با لَتَّبع در مبيع داخل شود اشكالى ندارد و عمل ما يا اصحاب بر همين است . . . انتهى كلام شهيد ثانى « 3 » پس جماعتى طرفدار جواز بيع تبعى هستند . و مرحوم شيخ پس از نقل قول پنجم ، رأى مشهور را مورد مناقشه قرار خواهند داد .\r\n5 - قول شيخ طوسى در كتاب تهذيب « 4 » كه كتاب حديثىِ ايشان است و از عبارت تهذيب عكس عبارت مبسوط استفاده مىشود يعنى مطلق تصرّفات را جايز مىدانند حتّى بيع رقبهء ارض ، را ايشان در تهذيب فرموده‌اند : اگر كسى به ما اشكال كند كه رواياتى كه شما آورديد تنها بر اباحهء تصرّف در اين اراضى دلالت دارد امّا بر مالكيّت اين اراضى\r\n\r\n\r\n","description":"","footnote":"\r\n( 1 ) . جامع المقاصد ، ص 7 ، ص 11 .\r\n( 2 ) . شرائع الاسلام ، ج 3 ، ص 271 .\r\n( 3 ) . مسالك ، ج ، 3 ، ص 56 .\r\n( 4 ) . تهذيب ، ج 4 ، ص 146 ، حديث / 406 .\r\n","page_name":" 42 ","page_number":42},
  {"content":"\r\n\r\nبوسيلهء بيع و شراء دلالت ندارد و كسى مالك اينها نمىشود و وقتى تملّك صحيح نبود پس متفرّعات آن نيز ( احداث آثار ) صحيح نخواهد بود . شيخ طوسى مىفرمايد : ما در جواب اشكال خواهيم گفت : به عقيدهء ما زمينهائى كه در دست كفّار است سه قسم مىباشند :\r\nالف : زمينهاى آبادى كه صاحبان آن زمينها با ميل و رغبت اسلام آورده‌اند ، اينها به ملك خود صاحبانش باقى مىماند و حقّ دارند در آنها تصرّف كنند .\r\nب : زمينهايى كه با قهر و غلبه از كفاّر گرفته شده يا با مصالحه به ملك مسلمين داخل شده است خريد و فروش اين اراضى جايز است زيرا اين زمينها ملك همهء مسلمين است و ما هم مسلمان هستيم پس از اين اراضى سهمى داريم و مجاز هستيم كه سهم خويش را بفروشيم . ( نكته : برداشت شيخ انصارى از ملك مسلمين بودن با استنباط شيخ طوسى كاملًا متفاوت است : از نظر شيخ انصارى ره مالكيّت مسلمين نسبت به اين اراضى يك مالكيّت خاصّى بود كه از سنخ ساير مالكيّتها نبود و خصوصيّتش اين بود كه :\r\nبايد محصول اين اراضى در جهت مصالح مسلمين مصرف شود نه اينكه بطور مساوى ميان همهء آحاد قسمت گردد . ولى از نظر شيخ طوسى اين اراضى ملك مشاع همهء مسلمين است و همه در آن شريكند و هر شريكى هم مجاز است كه سهم مشاع خويش را بفروشد )\r\nج : زمينهايى كه از انفال است ( در سايهء جلاء وطن كردن كفاّر يا هلاكت آنها و بدون وارث شدن زمينها ) اينها هم حكمش روشن است و ملك امام عليه السلام است و امام بايد راجع به آنها تصميم بگيرد و كسى حقّ تملّك ندارد ، آرى فقط اباحهء تصرّفى براى خصوص شيعه ثابت است . سپس شيخ طوسى براى جواز بيع و شراء قسم دوّم از زمينها ( اراضىِ خراجيّه ) به روايت ابى برده استدلال كرده كه اصلًا بر مدّعاى او دلالت ندارد و بيع رقبهء ارض را تجويز نمىكند بلكه تنها بر جواز بيع آثار دلالت دارد .\r\nمرحوم شيخ انصارى مىفرمايد : اتّفاقاً همين استدلال شيخ به اين روايت قرينه است بر اينكه بايد ظاهر كلام او را توجيه كنيم و بگوييم : منظورشان بيع عين زمين نيست بلكه مراد بيع آثار ارض است .\r\n\r\n","description":"","footnote":"","page_name":" 43 ","page_number":43},
  {"content":"\r\n\r\n\r\nقوله : و كيف كان :\r\nاين فراز ردّ قول چهارم يعنى قول مشهور است و آن اينكه : شما كه فرموديد خود زمين به تبع به ملك مشترى در مىآيد و به او منتقل مىشود منظورتان چيست ؟ اگر منظورتان انتقال حقيقى است كه واقعاً ملك مشترى مىشود ، ما قبول نداريم و رواياتِ مذكور اين را ردّ مىكرد . و اگر منظورتان تنها ثبوت يك حقّ الاختصاص و اولويّت است يعنى مادامى كه آثار متصرّف در روى اين زمين باقى است خود او از ديگران سزاوارتر است و ديگران حقّ مزاحمت ندارند ، ما نيز اين را قبول داريم و مىگوييم : قدر متيّقن همين است نه بيشتر .\r\n\r\nقوله : فالذّى ينبغى :\r\nبحث دوّم دربارهء اراضىِ خراجيّه : اصل اينكه با تصرّف و احداث باغ و ساختمان و غيره ، انسان مالكِ ارض خراجيّه نمىشود مسلّم شد و اينكه با تصرّف ، حق الاختصاص و الاولويّة پيدا مىكند و مادامى كه او در اين زمين تصرّف دارد ديگران حقّ مزاحمت ندارند ، نيز امرى مسلّم شد ولى سخن در اينست كه چه نحو تصرّفى و با چه شرائطى موجب مىشود كه انسان اولويّتى پيدا كرده و از ديگران به اين ارض سزاوارتر باشد ؟\r\nملاك كلّى ، تصرّف مشروع و جايز است كه اگر چنين بود حتماً اولويّت و حقّ الاختصاص مىآورد ولى چگونه تصرّفى مشروع است ؟\r\nمرحوم شيخ مىفرمايد : اگر زمان حضور باشد و امام عليه السلام حاضر و ظاهر باشد ( مثل دوران 250 سالهء زندگىِ ائمه عليه السلام ) و اذن گرفتن از امام عليه السلام هم ممكن باشد ( در شرائط سخت نباشد و يا در مناطق دور نباشيم و به راحتى بتوانيم از امام اجازه بگيريم . ) حتماً بايد تصرّف در اراضىِ خراجيّه با اذن امام عليه السلام باشد و گرنه تصرّف فضولى و غير مشروع خواهد بود و اولويّتى نمىآورد . و دليل لزوم اذن آنست كه : امام عليه السلام ولّىِ مسلمانان است و بر مال و جان آنان ولايت دارد و حتّى اگر مصلحت ديد مىتواند خود ارض خراجى را هم بفروشد . ( در فرض غلبهء مصلحت نقل بر مصلحت ابقاء ) و يا منافع آن را به ديگران منتقل كند يعنى اين اراضى را اجاره بدهد و . . . پس در شرائط حضور امام عليه السلام و دسترسى به حضرت ، اختيار با امام است و ديگران بايد با اذن امام كار كنند . و مرحوم شيخ طوسى هم كه در كتاب مبسوط به قول مطلق هر تصرّفى را در اين اراضى منع كردند ، ما اطلاق\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nكلام ايشان را نپذيرفتيم و آن را به فرض حضور امام و اذن نگرفتنِ از امام حمل كرديم به بيانى كه گذشت .\r\nو امّا در زمان غيبت ( يا در شرائطى كه اذن گرفتن از امام عليه السلام ممكن نيست ولو امام حاضر و ظاهر باشد ) آيا تصرّف در اين اراضى مطلقاً جايز است ؟ يا مطلقاً ممنوع است ؟\r\nيا تفصيل در كار است ؟ مجموعهء احتمالات شش امر است ولى در متن مكاسب پنج وجه مطرح شده كه سرّش روشن خواهد شد ، و ما اين احتمالها را به ترتيب متن بيان مىكنيم :\r\n1 - در خاتمهء مكاسب محرّمه خوانديم كه در شرائطى قبول خراج و مقاسمه از سلطان جائر حلال است و اگر حاكم جور اين خراج را به عنوان هديه و جايزه مجّاناً به ما داد ما مىتوانيم از او قبول كنيم ، حال آندسته از زمينهاى خراجيّه‌اى كه سلطان جائر به انسان اعطاء كند و بگويد تو حقّ دارى در اين اراضى تصرّف كنى و انسان اين زمين را از او تقبّل كند ، تصرّف در آنها مشروع و نافذ است و حقّ الاختصاص مىآورد ، زيرا ائمه عليه السلام اين تقبيل سلطان جور را امضاء كرده‌اند . امّا در غير اين زمينها از ساير اراضىِ خراجيّه تصرّف جايز نيست و براى شخص متصّرف ، اولويّتى ايجاد نمىكند .\r\n2 - در عصر غيبت تصرّف در اراضىِ خراجيّه مطلقاً جايز است ( چه از سلطان جور بگيرد يا نه ، با اذن حاكم شرع باشد يا نه ) و هر كس استقلالًا مىتواند در قسمتى از اين اراضى تصرّف كند و با تصرّف و احداث بناء و درخت و . . . اولويّت پيدا كند . و دليل جواز مطلق ، عموم پاره‌اى از روايات است : در برخى روايات مىخوانيم : ما كان لنا فهو لشيعتنا . . . « 1 » يعنى زمينهائى كه مال ما ائمه هست شيعيان ما حق دارند در آنها تصّرف كنند و اين روايات به درد ما نمىخورد زيرا مربوط به انفال و املاك خود امام است . ولى در برخى روايات مىخوانيم : كلّ ما كان فى ايدى شيعتنا من الارض فهم فيه محلّلون « 2 » كه كلمهء مِنْ الارض بيان « ما » مىباشد و لفظ كلّ بر سرش داخل مىشود يعنى كلّ ارض كان فى ايدى شيعتنا . . . آنگاه اين خطاب به عمومش شامل اراضىِ خراجيّه هم مىشود كه آنها هم براى شيعه تحليل شده و شيعه مجاز است در آنها تصرّف كند و خود اين ، اذنِ عامّ است و نيازى به اذن حاكم شرع نيست و اختصاص به انفال و اراضىِ موات هم\r\n\r\n\r\n","description":"","footnote":"\r\n( 1 ) . وسائل الشيعه ، ج 6 ، ص 384 ، باب 4 ، حديث 17 .\r\n( 2 ) . وسائل الشيعه ، ج 6 ، ص 382 ، باب 4 ، حديث 12 .\r\n","page_name":" 45 ","page_number":45},
  {"content":"\r\n\r\nندارد . علاوه بر دليل مزبور ، مؤيدى هم براى اين وجه داريم و آن اينكه : روايت مىگويد :\r\nقبول خراج از سلطان ، جايز است و اين خراج همان اجرت ارض است پس اگر قبول خراجِ ارض جايز است بايد تصرّف در خود ارض هم به نحو مجّانى جايز باشد ( البتّه فعلًا سخن از جواز تصرّف و اولويّت پيدا كردن است و امّا اينكه مجّاناً تصرّف كند و يا خراجى هم بايد بدهد بحث ديگرى است و مرحوم شيخ ميان آن دو خلط كرده . )\r\n3 - تصرّف در اراضى خراجيّه جايز نيست مگر با اذن حاكم شرعى كه نايب عامّ امام عليه السلام است و بنابر ثبوت ولايتِ فقيه ، حاكم شرع ولايت دارد و بايد تصرّف ديگران به اذن او باشد تا نافذ و مشروع گردد ، بنابراين تصرّف در ارض المسلمين بدون اذن فقيه عادل ، مشروع نيست و اولويّت هم نمىآورد .\r\n4 - تفصيل داده و بگوييم : آندسته از اشخاصى كه در بيت المال سهمى دارند و بايد از اين طريق ارتزاق كنند ( كه بيت المال از همين اموال خراجى و غيره تشكيل شده و براى مصالح مسلمين آماده شده است ) مثل قاضى و غيره ، حق دارند در اين اراضى تصرّف كنند و بدين وسيله اولويّت پيدا كنند و در پاره‌اى از روايات باب خراج چنين تعليل كرده : و انّ لك نصيباً فى بيت المال « 1 » و ضمناً مجّانى هم تصرف مىكند ولى اشخاصى كه استحقاق مزبور را ندارند و اگر تصرّف هم بكنند و مجوّزى داشته باشند حتماً بايد حقّ زمين يعنى همان اجرت و خراج را بپردازد ، اينان مجاز نيستند و تصرّفشان نافذ نيست .\r\n\r\nقوله : و لذا :\r\nاين سطر شاهد وجوب پرداخت حق الارض است كه مىفرمايد : و لذا غير واحدى از فقهاء فرموده‌اند : حبس خراج و سرقت آن از سلطان جور و امتناع از پرداختن خراج به او جايز نيست و واجب است عند المطالبه بپردازند . مگر پيشاپيش اين خراج را به حاكم شرع داده باشند كه در آن صورت حقّ دارند از پرداخت به سلطان جور امتناع كنند .\r\n5 - يا تفصيل ديگرى داده و بگوييم : اين اراضىِ خراجيّه كه در حال فتح و غلبهء مسلمين يا در حال مصالحه آباد بوده اگر الان بالعرض تبديل به موات شده ، هر كس\r\n\r\n\r\n","description":"","footnote":"\r\n( 1 ) . وسائل الشيعه ، ج 12 ، ص 157 ، باب 51 ، حديث 6 .\r\n","page_name":" 46 ","page_number":46},
  {"content":"\r\n\r\nمىتواند در آن تصرّف كند و آن را آباد نمايد و دليل جواز ، عموماتِ احياء ارض است كه مىگويد : اىّ قوم احيوا شيئاً من الارض فهم احّق بها و هى لهم « 1 » و شامل احياء ارض مواتِ بالاصالة و بالعرض هر دو مىباشد و خصوص روايت سليمان بن خالد كه اصلًا موردش ارضى است كه پس از آباد بودن مخروبه گرديده و موات بالعرض است كه فعلًا هم مورد بحث ما است و قبلًا در آخر قسم چهارم از اقسام زمينها اين روايت را آورديم و هكذا روايت ديگر همان باب . ( البته جا داشت اين بحث مطرح شود : حالا كه اين اراضى فعلًا موات شده و كسى آنها را آباد مىكند آيا كماكان بر ملك مسلمين باقى است ؟ يا در سايهء موات شدن از ملك آنها خارج شده و هر كس دوباره آباد كند همان مالك مىشود ؟ ) و امّا اگر اين اراضى كماكان بر عمارت و آبادانى باقى هستند كسى حق ندارد در آنها تصرّفى بكند و اگر هم احداث بنائى كرد بدين وسيله حقّى و اولويّتى پيدا نمىكند .\r\n( 6 - مرحوم شيخ پنج وجه را متعرّض شده‌اند و وجه ششمى هم محتمل است ولى قائل ندارد و ظاهر كلام مبسوط هم كه توجيه شد و آن وجه اينست كه : تصرّف در اين اراضى مطلقاً جايز نباشد كه تالى فاسدِ تعطيل الارض را بدنبال دارد و صحيح نيست . )\r\nمختار شيخ از وجوه خمسه : قويتر از همه وجه سوّم است كه با قواعد فقه ما سازگارتر است و آن جواز تصرّف با اذن حاكم شرع و نائب الامام است كه قدر متيقّن از جواز ، در عصر غيبت همين وجه است . و اگر كسى در آن مناقشه كرد وجه چهارم كه تفصيل بود بهتر است و اگر كسى در آن هم مناقشه كرد وجه پنجم را ترجيح مىدهيم و امّا وجه اوّل كه تقبّل ارض از سلطان جور باشد مشكل دارد زيرا در خاتمهء مكاسب محرّمه فرمودند : احتياط اقتضا مىكند كه بدان اكتفا نكند و از فقيه عادل هم اذن بگيرد و وجه دوّم هم كه جواز مطلق باشد خلاف احتياط است .\r\n\r\nقوله : و ممّا ذكرنا يعلم :\r\nتا به حال وضع خود اراضىِ خراجيّه روشن شد كه ملك مسلمين است و قابل نقل و انتقال نيست و امّا اجزاء الارض : ( جزء متصِّل آن هميشه با ارض است و اصولًا ارض از\r\n\r\n\r\n","description":"","footnote":"\r\n( 1 ) . وسائل الشيعه ، ج 17 ، ص 327 ، باب اوّل حديث چهارم .\r\n","page_name":" 47 ","page_number":47},
  {"content":"\r\n\r\nهمين اجزاء تشكيل شده و مركّب غير از اين اجزاء بتمامها چيزى نيست ، اينها حكم خود ارض را دارند . ) ولى جزء منفصل يعنى اجزائى كه قابليّت انفصال وجدائى را دارند از قبيل : آجر و كوزه و گچ و سنگ و گلِ و آهكى كه از خاكهاى سطح اين اراضى مىسازند و بدين وسيله از اسم ارض بودن خارج مىشود ، يا از آن خاكها مهر نماز و غيره مىسازند و به نحو وسيعتر هر آنچه كه مىتواند منفصل و جدا شود خواه از اجزاء الارض باشد و خواه از اجزاء آثارى باشد كه روى ارض احداث شده مثل برگ درختان ، ميوه‌هاى درختان ، چوبها و تيرهاى آهنهاى ساختمان و . . . ، اينها چه حكمى دارند ؟ اين امور منفصل دو دسته است :\r\n1 - چيزهائى كه در همان زمان فتح منفصل بوده يعنى چوبها ، سنگها و آجرها و غيره را خود كفّار از اين زمينها ساخته بودند و جداگانه گذاشته بودند ، اينها را بعداً مرحوم شيخ با كلمهء نَعَم . . . ذكر مىكنند و مىفرمايند : اينها از اموال منقول و ملك رزمندگان است نه مسلمانان عموماً .\r\n2 - چيزهائى كه فعلًا و در حال فتح جزء زمين هستند ولى بعداً از زمين جدا مىشوند و پس از اينكه غير منقول بودند ، منقول مىشوند مثل آجر و كوزه و گچى كه از خاك اين زمينها مىسازند . اينها چه حكمى دارند ؟ مرحوم شيخ در اين رابطه هم دو وجه نقل مىكننده :\r\n1 - اوّل مىفرمايند : اينها ملك همهء مسلمين است و بايد در جهت مصالح عامّهء مسلمانان صرف شود و مقتضاى قاعده همين است ( منظورشان قاعدهء تبعيّت است كه اينها از ارض مسلمين و از درخت و خانه‌هاى مسلمين درست شده و تابع خود ارض و اصل است و خود اصل ملك مسلمانان است پس اين فروع هم ملك همه مىباشد . و لذا كه ملك مسلمين است عدّه‌اى از فقهاء از قبيل علّامه « 1 » شهيد اوّل « 2 » محقق ثانى « 3 » و ديگران تصريح كرده‌اند به اينكه : اگر كسى بخواهد خانه‌هاى موجود در اراضىِ خراجيّه را كه احداث كرده‌اند رهن بگذارد شرطش اينست كه آجرها و چوبها و ساير مصالح ساختمانى ، از اجزاء خود اين اراضى نباشند و گرنه گرو گذاشتنِ آن جايز نيست ( چون\r\n\r\n\r\n","description":"","footnote":"\r\n( 1 ) . تذكره ج 2 ، ص 17 .\r\n( 2 ) . به نقل مفتاح الكرامه ج 5 ، ص 82 .\r\n( 3 ) . آدرس قبلى .\r\n","page_name":" 48 ","page_number":48},
  {"content":"\r\n\r\nملك مسلمين است و گرو خاصتيّش آنست كه اگر بدهكار سرموعد دنَيش را اداء نكرد طلبكار بتواند از همين رهن حقّش را وصول كند و بفروشد ، در حالى كه اينها بيعش جايز نيست . )\r\n\r\nقوله : و حينئذٍ :\r\nيعنى حالا كه اين اجزاء منفصل ، ملك همهء مسلمين است پس مقتضاى قاعده آنست كه تصرّف در اينها و انتفاع از آنها مثل تصرّف در خود ارض باشد يعنى يا بايد از سلطان جائر اينها را اخذ كند تا مجوّز داشته باشد و يا از حاكم شرع ، ضمن اينكه امكان دارد بگوييم : تقّبل از سلطان جور چون خلاف اصل است به قدر متيقّن بايد اكتفا كرد كه قبول خود ارض باشد و امّا نسبت به قبول اين اجزاء از دست جائر ، اشكال باقى است و محوزّى ندارد ، مگر اخذ اين اجزاء صرفاً براى انتفاع بردن باشد نه به نيّت تملّك .\r\n2 - سپس مىفرمايند : احتمال هم دارد كه اين اجزاء و امور منفصله در حكم مباحات اصليّه باشد كه مالك معيّنى ندارد و قانونش اينست كه : هر كس بدانها سبقت گرفت همان كس اوّليّت دارد « 1 » و بلكه مالك مىشود و حقّ دارد آن را بفروشد و منتقل كند و . . . نيازى هم به اجازهء سلطان جائر يا فقيه عادل نيست .\r\nو مؤيّد بلكه دليل اين احتمال سيرهء مستمّره است كه از قديم الايّام تا به حال چيزهائى را كه از سر زمين عراق ( كه از اراضىِ خراجيّه و مفتوح العنوة است ) ساخته مىشد و از خاك آنجا آجرو سفال و غيره درست مىكردند و از تربت امام حسين عليه السلام مهر درست مىكردند و . . . با تمام اينها معاملهء ملك مىكردند و سازنده اينها را مىفروخت و خريدار آنها را مىخريد و اين سيرهء مستمّره دليل آنست كه : اجزاء منفصل از خود زمين حسابش جداست . مخصوصاً اينكه احتمال دوّم تقويت مىشود پس از انفصال اين اجزاء از ارض و تبديل شدن به كوزه و ظرف و آجر و سفال و . . . كه سازندهء اينها حقّ دارد بفروشد چون در سايهء حيازت مالك شده و كسى هم در اين بيع و شراء توقّف و ترديد نكرده است . ( پايان بحث اراضى )\r\n\r\n\r\n","description":"","footnote":"\r\n( 1 ) . مستدرك الوسائل چاپ سنگى ج 3 ، ص 149 ، حديث 4 .\r\n","page_name":" 49 ","page_number":49},
  {"content":"\r\n\r\n3 - طِلْقْ بودن : شرط اوّل از شرايطِ عوضين ماليّت بود ، شرط دوّم ملكيّت بود كه دربارهء آن دو مفصّل بحث شده و اينك شرط سوّم از شروط عوضين طلق بودن است ، مبتكرِ اين شرط مرحوم محقّق اوّل « 1 » و مرحوم علّامه « 2 » مىباشند و گروهى از فقهاء متأخّر « 3 » هم از آن دو و فقيهِ بزرگوار پيروى كرده‌اند و حاصل كلام آنان عبارتست از اينكه :\r\nعوضين در معاملات علاوه بر اينكه داراى ملكيّت هستند ، بايستى ملك طِلْقْ باشند ( طلق يعنى مطلق بودن در مقابل مقيّد بودن ) سپس امورى را بر اين شرط متفرّع ساخته و گفته‌اند : بنابر اين بيع مال وقفى جايز ينست ( چرا كه پس از موقوفه شدن ملك طلق نيست ) مگر در موارد خاصّى كه استثناء شده و به دلائلى بيع وقف تجويز شده است . ( و مبسوطاً خواهد آمد ) همچنين بيع عين مرهونه هم ما دامى كه در رهن مرتهن باشد جايز نيست و راهن با اينكه مالك است حقّ ندارد آن را بفروشد ( چرا كه متعلّق حقِّ مرتهن قرار گرفته و ملك طلق نيست . ) مگر با اذن قبلى يا اجازهء بعدى مر تهن كه اگر راهن پيش از بيع ، از مر تهن اذن گرفت و يا پس از معامله ، مرتهن راضى شد و آن را امضا كرد مانعى ندارد . و نيز بيع امّ ولد مولى ( كنيزى كه از مولى صاحب فرزند شده است ) هم جايز نيست ( چرا كه در شُرُفِ آزادى است و ملك طلق نيست ) مگر در مواردى كه استثناء شده و بدلائل خاصّى اين بيع تجويز شده است . ( مرحوم شهيد در شرح لمعه حدود بيست مورد را ذكر كرده‌اند « 4 » )\r\n\r\nقوله : و المراد :\r\nمرحوم شيخ دربارهء نحوهء شرط بودن طلقيّت تحليلى دارند و آن اينكه : منظور آقايان از طلق بودن سلطنت تامّه است يعنى مالك بر اين ملكش سلطنت تّامه و كامله داشته باشد و مطلق العنان باشد و هر گونه كه بخواهد با اين ملك رفتار كند ( اگر خواست به نقل جايز منتقل كند ، اگر مايل بود به نقل لازم منتقل كند ، بيع ، صلح ، هبه و . . . نسبت به اين ملك در اختيار او باشد . ) و معناى سلطنت تاّمه داشتن اينست كه : مالك استقلال در تصرّف داشته باشد و نيازى به اذن و اجازهء كسى نداشته باشد و بدون مراجعه به كسى و جلب\r\n\r\n\r\n","description":"","footnote":"\r\n( 1 ) . شرايع ج 2 ، ص 17 .\r\n( 2 ) . قوله ، ج 1 ، ص 126 .\r\n( 3 ) . شهيدين در لمعه و شرع آن ج 3 ، ص 253 و . . .\r\n( 4 ) . شرح اللمعة الدمشقيّه ج اوّل ، ص 321 - 320 چاپ سنگى .\r\n","page_name":" 50 ","page_number":50},
  {"content":"\r\n\r\nرضاى او ، تصرّفات و نقل و انتقالاتش نافذ و صحيح و مؤثر باشد . و معناى استقلال در تصرّف يا مرجع آن به اينست كه : مالك بتواند در ملكش دخل و تصرّف كند و چنين امكان و جواز و صحّتى برايش باشد ، آنگاه شرط طلق بودن به اين بر مىگردد كه بيع ملك از سوى مالك صحيح باشد و چنين امرى محصّل و نتيجه‌اى ندارد و در واقع بدان معنى است كه : از شروط صحّت بيع ، صحّت بيع است كه كلامى مضحك بلكه محال است و شرط و مشروط يكى مىشود .\r\nبر اساس تحليل مذكور ، مىفرمايد : وزان اين شرط با وزان شروط ديگرا فرق دارد ، شروط ديگر ( ماليّت ، ملكيّت ، علم به عوضين ، قدرت بر تسليم و . . . ) فى نفسها و استقلالًا شرط مىباشند و در لسان ادّله با همين عناوين شرط شده‌اند و اينها اصل مىباشند و صد البته هر اصلى هم متفّرع يا متفرعّاتى دارد ولى اين شرط ( طلق بودن ) استقلالًا شرط نيست و ديديم كه نا معقول بود ، و در لسان ادلّه هم نيامده تا اصالت داشته باشد و سه امر مذكور ( بيع وقف و امّ ولد و رهن ) و ساير امورى كه در ادامه خواهد آمد ( بيع منذور و بيع متعلّق الخيار و . . . ) بر اين امر مبتنى و متفرع شوند و از آنجا سر چشمه بگيرند ، بلكه آنكه در واقع شرطيّت دارد و در لسان ادلّه هم آمده نبود تك تك اين حقوق است كه وجود آنها مانع از صحّت بيع است و عدم آنها شرط صحّت است ، آنگاه فقهاى مذكور براى سهولت در تبيين ، از موارد مذكور عنوانى را به نام طلق بودن انتزاع كرده‌اند كه هيچ موضوعيّتى ندارد و هدف اصلى ، تمهيد و مقدّمه چنين و زمينه‌سازى براى بر شمردن آن حقوقى است كه اگر به ملك كسى تعلّق گرفت ، مانع از صحّت بيع است و در حقيقت اين حقوق خاصّه شرطيّت دارند و اصل مىباشند و طلق بودن فرع است و از آنها انتزاع مىشود بر خلاف شروط واقعىِ ديگر كه خود آن شرط اصل است و امورى متفرّع بر آن است . پس شرط سوّمى بنام طلق بودن مورد قبول شيخ اعظم نيست .\r\n\r\nقوله : ثمّ انّ :\r\nبيشتر كسانى كه در رابطه با شرط مذكور بحث كرده‌اند ، سه حقّ از حقوقى را كه مانع از بيع مىباشند و عدم آنها شرط صحّت مىباشد ، ذكر كرده‌اند : 1 - وقف 2 - رهن 3 - امّ ولد كه در اوايل اين شرط ذكر شد . سپس امر چهارمى را عنوان كرده‌اند كه مسأله حق الجانى\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nباشد يعنى حقّى كه متعلّق به عبد جانى است : عبد كسى بر ديگرى جنايتى وارد كرده و اولياى مجنّى عليه حق دارند قصاص كنند يا آن عبد جانى را استرقاق كنند . حال مولاى اين عبد مىتواند آن را بفروشد يا نه ؟ مورد اختلاف است و مبسوط مطلب درباب خودش بايد عنوان شود . و به هر حال بيش از سه يا چهار مورد را متعرّض نشده‌اند ولى بايد دانست : حقوقى كه مانع از صحّت بيع مىباشد منحصر به سه چهار مورد مذكور نيست و خيلى بيش از اينها است و مرحوم شيخ اسدالّه تسترى در كتاب مقابيس « 1 » تابيست و دو مورد را بر شمرده و به تفصيل مورد كنكاش قرار داده است و مرحوم شيخ اعظم هيجده مورد از آن موارد را فهرست وارد ذكر مىكنند و سپس راجع به چهار مورد اوّل مبسوطاً بحث مىكنند :\r\n1 - از جمله حقوقى كه مانع از بيع ملك مىباشد وقف است ، عين موقوفه ما دام الوقف ممنوع البيع است\r\n2 - از جملهء حقوق مانعه ، امّ ولد بودن است كه مولى حق ندارد او را بفروشد .\r\n3 - از جملهء حقوق مزبور ، رهن است و راهن حق ندراد عين مرهونه را ما دام الرهن بفروشد\r\n4 - از جملهء حقوق مانعه ، جنايت است كه مولاى عبد جانى حق ندارد او را بفروشد .\r\n5 - از جملهء حقوق مانعه نذر است : نذر گاهى به ذمّه تعلّق مىگيرد و شخص نذر مىكند كه اگر مريضم شفا يافت يك گوسفند به فقراء بدهم ، چنين نذرى مانع از بيع عين خارجى نيست و مىتواند گوسفندش را بفروشد و گوسفند ديگرى خريده و به منذورله بدهد ، ولى گاهى به عين خارجى تعلّق مىگيرد و فرش يا گوسفند معيّن را نذر مىكند اينجا است كه بايد به نذرش وفا كند و حق ندارد عين منذور را بفروشد . ( البته قدر مسلّم حرمت بيع و عدم وفاى به نذر و وجوب كفاّره است ولى فساد و بطلان بيع در گرو دو مبناى اصولى است كه هر دو قابل مناقشه است : 1 - امر به شيئى يعنى امر به وفاى نذر مقتضىِ نهى از ضد يعنى نهى از بيع باشد . 2 - و نهى تبعى هم كه از امر به شيئى بدست مىآيد داّل بر فساد باشد . )\r\n\r\n\r\n","description":"","footnote":"\r\n( 1 ) . مقابس الانوار ، ص 139 - 212 .\r\n","page_name":" 52 ","page_number":52},
  {"content":"\r\n\r\n6 - از جملهء حقوقى كه مانع از بيع مىباشد حقّ الخيار است : مادامى كه ثمن يا مثمن يا هر دو متعلّق حقّ الخيار طرفين معامله باشد ديگرى حق ندارد آن را مورد معامله و نقل و انتقال قرار دهد و حقّ ذى الخيار مقدّم است و اگر هم بفروشد معامله‌اش يا صحيح نيست و يا لازم نيست و ذى الخيار مىتواند آن را فسخ كند .\r\n7 - از جملهء موانع بيع مسألهء ارتداد عبد است : اگر عبدى مرتد شد خواه فطرى و يا ملّى ، معامله و فروش او باطل است چرا كه در معرض هلاك است و واجب القتل مىباشد و اكل مال در قبال آن اكل مال به باطل است و صحيح نيست . البته اين حكم مختّص به ارتداد نيست بلكه هر آنچه كه حدش قتل باشد از قبيل برخى اقسام رنا ، لواط ، محاربه با خدا و رسول و . . . همين حكم را دارد . )\r\n8 - از جملهء موانع بيع ، قسم بر عدم بيع است : اگر شخصى قسم شرعى بخورد كه فلان ملك را نفروشد ، باز بايد به قسمش عمل كند و حق ندارد بفروشد . ( نظير بحثى كه دربارهء نذر داشتيم در اينجا هم جارى و سارى است . )\r\n9 - در حجّ قران يكى از شرايط آن است كه : از ميقات كه محرم مىشود بايد قربانى را با خود براند و نيز اگر شتر است اشعار يعنى علامت گذارى ( كه با زخم كردن كوهان شتر و ماليدن خون آن به بدن شتر ) و اگر گوسفند است تقليد كند ( نعلينى را كه با آن لااقلّ يك بار نماز خوانده به گردن گوسفند بياندازد . ) كه هدف اينست كه حيوان قربانى مفقود نشود و كسى آن را تملّك نكند . حال بدنبال تعيين قربانى براى ذبح در منى ( كه با اشعار و تقليد معيّن مىشود ) باز بيع و شراء آن صحيح نيست و تعيين مذكور ، مانع است\r\n10 - در ضمن عقد لازمى شرط كنند كه فلان عبد آزاد شود ( يا به آن نحوى كه عبد مسلم را به كافر مىفروخت و در ضمن آن شرط عتق مىنمود ، و يا معاملهء ديگرى انجام مىدهد و در ضمن آن شرط عتق مىكند ) باز به حكم وجوب وفاى به شرط ، طرف بايد اين عبد را آزاد كند و حق ندارد آنرابفروشد . ( البتّه اگر در ضمن عقد جايزى باشد فروش مانعى ندارد و نفس اين كار به معناى رجوع از عقد جايز است . )\r\n11 - از جملهء حقوقى كه مانع از بيع است ، حقّ كتابت و مكاتبه شدنِ مملوك است :\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nقرآن در قالب امر استحبابى دستور مكاتبه را صادر كرده و فرموده : « فكاتبوا هم » « 1 » يعنى در شرايطى با مملوك خويش قرار داد كتابت را بنويسيد كه اگر عبد هزار درهم داد آزاد شود . حال پس از نوشتن و امضاى قرار داد ، آن عبد را عبد مكاتب گويند چه مكاتب مشروط باشد كه از آغاز با او شرط شده كه : تا تمام مال الكتابة را نپردازى هيچ جزئى از تو آزاد نيست ، و چه مكاتب مطلق باشد كه به هر نسبت كه از مال الكتابة مىدهد به همان نسبت جزئى از او آزاد مىشود ، در هر صورت پس از مكاتب شدن مولى حق ندارد اين مملوك را بفروشد نه كّلِ آن را ( در مكاتب مشروط ) و نه آن بعضى را كه هنوز آزاد نشده ( در مكاتب مطلق . )\r\n12 - از جملهء حقوق مانعه ، تدبير است : مولى به عبدش مىگويد : « انت حّرٌ » و اين حريّت را بر فوت كسى معلّق مىكند ، حال گاهى بر مرگ خويش معلّق مىسازد و مىگويد « انت حّرٌ دَبْرَ وفاتى » كه بحثى ندارد و قطعاً در شرف آزادى است . ولى گاهى بر فوت فرد ديگر معلّق مىكند كه در اين قسم اصل صحّت تدبير محّل بحث است و فرض ما صحّت آنست ، آنگاه اگر معلّق عليه يعنى فرد ديگر زودتر از مولى مرد كه عبد آزاد مىشود و بحثى نيست ولى اگر مولى جلوتر مرد و عبد مدَّبر ملك ورثه شد ورثه حق ندارند با چنين عبدى به صورت ملك طلق رفتار كنند و در او تصرّف كرده و او را بفروشند ، مدبر شدن مانع از صحّت چنين بيعى است .\r\n13 - از جملهء حقوق وصيت است : شخصى وصيّت مىكند كه : پس از مرگ من ، ثلث اموالم مال فلان كس باشد و بعد مىميرد ، اگر وصيّت از ايقاعات باشد و قبول لازم نداشته باشد كه از اوّل امر ، موصى له با ورثه شر يك است . و اگر نياز به قبول داشته باشد تا موصى له قبول نكرده ، مال مورد وصيّت ( موصى به ) به ملك ورثه داخل مىشود ( تا ملك بدون مالك نماند كه محال است ) ولى ملك طلق آنها نيست و حقّ تصرّف ندارند .\r\n14 - از جملهء حقوق ، حقّ الشفعه است : دو نفر كه به صورت مشاع در زمينى شريك هستند ، هر گونه تصرّفى از يكى از آن‌دو بايد با رضايت ديگرى باشد و اگر يكى از آن دو\r\n\r\n\r\n","description":"","footnote":"\r\n( 1 ) . سورهء نور / 33 .\r\n","page_name":" 54 ","page_number":54},
  {"content":"\r\n\r\nسهم خويش را به فرد ثالثى منتقل كرد ، شريك ديگر يا شفيع حق دارد اخذ به شفعه كرده و جلو نفوذ تصرّفات شريك و لزوم آن را بگيرد .\r\n15 - كنيزى توّسط عبدى حامله شده و مولاى اين كنيز ، او را به فرد ديگر مىفروشد ، اين مشترى بايد تا چهار ماه و يا چهار ماه و ده روز صبر كند و با كنيز آميزش نكند و اگر كرد بايد عزل كند و اگر نكرد و در داخل رحم انزال منى كرد و جنين از نطفهء او تغذيه و رشد كرد ، پس از ولادت نه حق دارد آن كنيز را بفروشد ( چون امّ ولد او است ) و نه حق دارد خود ولد را بفروشد چون از نطفهء او تغذيه كرده و در كاملتر شدن ولد نقش داشته و واجب است اين فرزند را آزاد كند .\r\n16 - دو مولى كنيزى را مشتركاً مالك مىباشند يكى از آن دو با كنيز مواقعه كرد و كنيز حامله شد ، بعداً كه وضع حمل مىكند ، به نسبت ، مملوك مولاى ديگر است ولى حقّ ندارد بفروشد بلكه قيمت گذارى مىكنند و به نسبت سهمش از قيمت ولد از واطى مىكيرد و ولد را به واطى تسليم مىكند .\r\n17 - از جملهء موانع بيع ، تعارض سبب مملّك با سبب مزيل ملك است : مثلًا كافر حربى پدرش را كه او نيز كافر حربى است و حرمتى ندارد با قهر و غلبه استرقاق كرد و به رقيّت گرفت ( از آنجا كه كافر حربى حرمتى ندارد ، هر كسى مىتواند او را مقهور ساخته و بردهء خويش گرداند . ) اين قهر و غلبه سبب مالكيّت قاهر بر مقهور است . از طرفى چون پدر او است و از كسانى است كه بطور قهرى منعتق مىشوند ، اين امر سبب زوال ملك است و در چنين مورادى ولو آناً مالك شود ولى مالكيّت او مستدام نيست و حقّ بيع ندارد .\r\n18 - رزمندگان اسلام منطقه‌اى را فتح كرده و غنائمى نصيب آنها گرديده است كه بخش اموال منقولش ملك خود مجاهدين است منتهى به قولى قبل از تقسيم كردن مالك هستند و به قولى پس از قسمت مالك مىشوند و بنابر قول اوّل با اينكه از ابتدا مالك شده‌اند ( و گرنه ملك بدون مالك مىماند كه محال است ) ولى حقّ ندارند سهم خويش را بفروشند ، آرى پس از تقسيم مانعى ندارد .\r\n19 - و 20 و 21 و 22 - موارد ديگرى است كه مرحوم شيخ با كلمهء و غير ذلك بدانها اشاره كرده و ردّ شده و مرحوم شهيدى در حاشه آورده است كه عبارتند از :\r\nالف : مالى كه متعلّق حقّ غرماء و طلبكاران واقع شده است ، مالك آن كه مفلّس باشد حق فروش ندارد .\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nب : تعلّق حقّ المضمون له بالمال اذا شرط اداء الضمان منه\r\nج : عدم تماميّة سبب الملك فى المتبّرعات كالهبة و الهدية و الصدقة قبل القبض .\r\nد : عدم تماميّته سبب الملك فى المعاوضات كالصرف قبل القبض على القول باّنه شرط اللزوم لا الصحّة . « 1 »\r\nمرحوم شيخ مىفرمايد : ما به پيروى از فقهاى شيعه به همان چهار مورد اوّل اكتفا كرده و آنها را بحث مىكنيم و ساير موارد را مطرح نمىكنيم :\r\n\r\n\r\n","description":"","footnote":"\r\n( 1 ) . هداية الطالب ص 346 .\r\n","page_name":" 56 ","page_number":56},
  {"content":"\r\n\r\n\r\nمسئلهء بيع وقف\r\nيكى از چيزهايى كه وجودش مانع از صحّت بيع و عدمش شرط صحّت بيع مىباشد ، وقف است اگر كسى ملكى از املاكش را براى جهتى از جهات عاّمه ( جهت مسجد و . . . ) يا عنوانى از عناوين عاّمه ( علماء ، فقراء ، سادات و . . . ) و يا عنوان خاصّى ( فلانى و اعقاب و ذريّهء او نسل اندر نسل ) وقف نمود و وقف صحيح شرعى با شروطى كه در باب وقف است ، منعقد شد ما دام الوقف با قياً بيع ملك موقوفه جايز نيست ، نه خود واقف حقّ بيع دارد و نه متولّى وقف ( كه از سوى واقف يا حاكم شرع توليت وقف به او واگذار شده ) حق بيع دارد و نه موقوف عليهم مجاز به بيع هستند . ادلهء عدم جواز بيع وقف : مرحوم شيخ به دو دسته ادلّه اشاره مىكنند :\r\n1 - اجماع : مىفرمايند : در مسألهء ما اجماع به هر دو قسم آن موجود است : هم اجماع محصّل كه خودمان تتبّع و تحصيل نموده‌ايم و ديده‌ايم و اقوال فقهاء را در اين باب تحصيل كرده‌ايم كه همگان فتوى به عدم جواز بيع وقف داده‌اند ( البتّه فى الجمله يعنى با قطع نظر از تفاصيلى كه در ادامه خواهد آمد . ) و هم اجماع منقول كه ديگران براى ما نقل اجماع كرده و فرموده‌اند : بالاجماع بيع وقف جايز نيست .\r\n2 - اخبار : رواياتى كه داّل بر عدم جواز بيع وقف مىباشند فراوانند و مرحوم شيخ فعلًا سه نمونه را مىآورند :\r\nالف : مكاتبهء صفّار از امام حسن عسكرى عليه السلام :\r\n« الوقوف على حسب ما يوفقها اهلها » « 1 »\r\nيعنى موقوفات و اعيان موقوفه بر حسب آن چيزى است كه واقفين به همان نحو وقف كرده‌اند ( پس اگر وقف خاص نموده اين موقوفه ملك موقوف عليه است بطناً بعد بطنٍ ، و اگر وقف عاّم است ملك عنوان عالم يا فقير و . . . مىباشد و همچنان باقى است و تبديل كردن آن جايز نيست . البتّه راجع به مقدار دلالتِ اين حديث بحثهائى شده و بعداً مرحوم شيخ مطرح خواهند فرمود . )\r\nب : روايت ابو على بن راشد : به امام هفتم عليه السلام عرض كردم : من در جنب باغ خويش قطعه زمينى را خريدارى كردم و آن را آباد ساختم و پس از آن تازه با خبر شدم كه اين زمين\r\n\r\n\r\n","description":"","footnote":"\r\n( 1 ) . وسائل الشيعه ج 13 ، ص 295 ، باب دوّم حديث اوّل .\r\n","page_name":" 57 ","page_number":57},
  {"content":"\r\n\r\nوقف است . ( حال چه بايد بكنم ؟ ) حضرت فرمود :\r\n« لا يجوز شراء الوقف »\r\nيعنى خريدن وقف جايز نيست ( و صد البتّه شراء موضوعيّتى ندارد بلكه بيع همچنين است و ضمناً اطلاق كلام شامل مىشود فرضى را كه بايع مباشرى ، غاصب باشد يا متولّى وقف و يا واقف و يا موقوف عليه ، فرقى ميان اينها نيست . ولى از جهتى هم اطلاق عدم جواز شراء منصرف است به فرض اختيار و حالت حادى و گرنه در فرض عذر و اضطرار بلا مانع است و به زودى خواهد آمد . ) سپس فرمود : غلّه و فراوردهء اين زمين را در ملك خويش داخل نكن بلكه آن را به موقوف عليه تسليم كن ( منظور يا غلّه‌اى است كه در هنگام شراء در اين ارض بوده و يا غلّه‌اى است كه بعداً در دست مشترى پديد آمده ولى بدون زحمت مشترى و گرنه محصولى را كه مشترى با زحمت كشت كرده و برداشت نموده ملك خود او است « الزرع للزارع و ان كان غاصباً » و او كه غاصب هم نيست و جاهل قاصر بوده است . ) را وى گويد : به امام عرضكردم من صاحب اين زمين و غلّه را نمىشناسم و موقوف عليه مجهول است . حضرت فرمود : به نيّت صاحبش اين غلّات را صدقه بده « 1 » محّل شاهد در كلمهء لا يجوز شراء الوقف بود كه در ضمن ترجمهء روايت بيان شد و صريح در عدم جواز بيع و شراء وقف بود .\r\nج : رواياتى كه وقفنامه‌هاى اميرالمؤمنين و فاطمه زهراء عليه السلام و ساير ائمه عليه السلام را متعرض شده است و به عنوان نمونه يكى از آنها را كه صورت و قفنامهء امام على عليه السلام است ذيلًا نقل مىكنيم :\r\nرِبْعىِ ابن عبداللّه از امام صادق عليه السلام چنين نقل كرده : امام على عليه السلام منزلى را كه در محلّهء بنى زريق بود وقف كردت و صورت وقفنامهء حضرت چنين است : بسم الّه الرحمن الرحيم ، هذا ما تصدّق به على بن ابيطالب عليه السلام و هو حّى ، سوّى ، « سالم » تصدَّق بداره التى فى بنى زريق صدقةً لاتباع و لا توهب حتّى ير ثها اللّه الذى يرث السموات و الارض « تا دامنهء قيامت » و اسكَنَ فلاناً « خاله‌هاى حضرت » هذه الصدقة ما عاش « ما دامى كه زنده باشد » و عاش عقبه « ذريّه و نسل فلانى » واذا انقرضوا فهى لذوى الحاجة من المسلمين تا آخر حديث « 2 » كيفيّت استدلال به اين حديث :\r\n\r\n\r\n","description":"","footnote":"\r\n( 1 ) . وسائل الشيعه ج 12 ، ص 217 ، باب 17 ، حديث اوّل .\r\n( 2 ) . وسائل الشيعه ، ج 13 م ص 304 م باب 6 ، حديث / 4 .\r\n","page_name":" 58 ","page_number":58},
  {"content":"\r\n\r\nمحلّ شاهد فراز « صدقةً لا تباع و لا توهب » است كه كلمهء صدقةً موصوف و لا تباع و لا توهب وصف و قيد او است و دو احتمال در آن وجود دارد :\r\n1 - وصف نوعىِ داخلى باشد يعنى قابل بيع و هبه و نقل نبودن ، وصف نوع وقف و طبيعىِ وقت است و داخل در ذات وقف است و اصلًا وقف يعنى همين ( الوقف لغةً ايقاف الشيئى و ابقائه على حاله على النحو الّذى اوقفه المالك و اصطلاحاً تحبيس الاصل و تسبيل الثمرة « 1 » ) كه قوامش به اين است كه حبس شود و باز نگهداشته شود از انتقال ، و ابقاء شود بر حال خودش ، بنابر اين كلّىِ وقف داراى اين صفت است و هر وقفى قابل بيع نيست و اختصاص به مورد حديث كه وقف منزل از سوى امام على عليه السلام بود ندارد . و استدلال بر اساس اين احتمال است .\r\n2 - شرط شخصىِ خارجى باشد يعنى در ساير وقفها سخن از بيع و هبه و جواز يا عدم جواز آنها مطرح نيست و در خصوصِ شخصِ اين وقف ، امام على عليه السلام چنين شرطى كرده ( شرط ضمن عقد ) و طبعاً خارج از ماهيّت وقف است . و طبق اين احتمال ، حديث مذكور به درد ما نمىخورد و مخصوص مورد حديث مىشود و قانونى و كلّى نيست .\r\nمرحوم شيخ به سه دليل احتمال اوّل را تقويت مىكنند :\r\nبيان اوّل : قرينهء سياقيّه : سياق تعبير قرينه بر احتمال اوّل است و ارادهء احتمال ثانى از آن بعيد است زيرا كلمهء صدقةً مفعول مطلق نوعى براى كلمهء تَصَدَّق است ( و از آنجا كه صدقه عنوان عامّى است و انواعى دارد از قبيل : صدقه‌هاى واجب و مستحب ، مجاّنى و بلا عوض يا با عوض و . . . لذا نياز به آوردن وصفى براى مفعول مطلق نوعى بود تا وقف را كه نوعى از انواع صدقه است از ساير انواع جدا كند . ) و وصف « لا تباع و لا توهب » هم وصف همين مفعول مطلقِ نوعى است يعنى آن نوع صدقه‌اى كه اين صفت دارد قابل بيع و هبه نيست و پر واضح است كه وصف وصف نوعىِ داخلى است و بيانگر اين است كه :\r\nنوع و طبيعىِ وقف داراى اين اوصاف است پس جنس وقف اين اقتضا را دارد كه قابل بيع و هبه نيست . و ارادهء شخص اين وقف منزل بعيد است و از وصف مذكور به ذهن نمىآيد .\r\n\r\n\r\n","description":"","footnote":"\r\n( 1 ) . مصباح الفقاهء ، ج 5 م ص 156 .\r\n","page_name":" 59 ","page_number":59},
  {"content":"\r\n\r\nبيان دوّم : قانون اين است كه : اگر شرطى را كه خارج از حقيقت عقد مىباشد در ضمن عقد بياورند حتماً بايد اوّل خود عقد و انشاء با اركانش تمام شود سپس شرط را بياورند تا فصل به اجنبى صورت نپذيرد و مُخِّلِ به عقد نباشد . آنگاه اگر وصف « لاتباع و لاتوهب » وصف نوعى داخلى باشد كه ذكرش در اثناء عقد بلا مانع است چون اجنبى نيست و همان را كه مقتضاى خود عقد بود آورده‌اند ولى اگر شرط شخصى خارجى باشد حتماً بايد تأخير بياندازند و پس از تكميل عقد ذكر كنند و گرنه مضّر به عقد است و در باب وقف اركان وقف عبارتند از : واقف ، عين موقوفه ، موقوف عليه ، آنگاه امام على عليه السلام در اثناء عقد كه هنوز اركان كامل نشده است يعنى واقف را آورده كه خود حضرت باشد و عين موقوفه را هم آورده كه منزل باشد ولى وقوف عليه را كه فلانى و ذرّيهء او باشد هنوز نياورده و بعداً اضافه كرده و در اين وسط فرموده : لاتباع و لاتوهب و اگر اين قيد يك شرط شخصى خارجى بود حتماً بايد به تأخير مىانداخت ، مخصوصاً كه عدم بيع و هبه شرطى است بر موقوفٌ عليهم و بايد نخست آنها معلوم باشند ( آرى اگر شرط بر واقف بود مشكلى نبود چون قبلًا واقف يعنى خود امام على عليه السلام مشخّص شده ) پس اين ذكر قيد در اثناء هم قرينه است كه وصف نوعىِ داخلى است نه شرط شخصىِ خارجى و باز دليل بر مدعّاى ما است كه : بيع وقف جايز نيست .\r\nبيان سومّ : مىدانيم كه در بعض موارد بيع وقف جايز است از قبيل اينكه : اگر فروخته نشود ميان موقوف عليهم فتنه و فساد و قتل و خونريزى بوجود خواهد آمد ، براى دفع و جلوگيرى از فتنه ، بيع جايز است و يا فتنه‌اى واقع شده و در جريان است و براى رفع و برداشتن آن ، بيع جايز است و يا عروض حاجت نيازمندى ( احتياج خود واقف ؟ يا نياز موقوف عليهم ؟ خواهد آمد . ) مجوّز بيع است و يا خروج عين موقوفه از حيّز انتفاع ( به طور كلّى از قابليّت انتفاع افتاده است . ) مجوّز بيع است و . . . حال كه در مواردى بيع وقف جايز است و مىگوييم : اگر « لاتباع و لا توهب » شرط شخصى خارجى بود امام على عليه السلام بقول مطلق نمىفرمود : « لاتباع و لا توهب » بلكه مقّيد مىكرد به صورت عدم عذر و مىفرمود : در اين فرض بيع و هبه جايز نيست . زيرا كه اطلاق مزبور بر خلاف مشروع است ( مشروع همان بود كه در مقدّمهء بيان سوّم آورديم كه در مواردى بيع جايز است . ) و شرط كه خلاف شرع باشد فاسد و باطل است و بلكه مُبطل و مُفسد عقد نيز\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nمىباشد و لذا حمل قيد « لا تباع و لا توهب » بر شرط شخصى بودن تالى فاسد دارد ، و وقتى اين احتمال باطل شد قهراً احتمال اوّل درست مىشود كه وصف نوعى داخلى باشد و هو المطلوب .\r\nقوله : الّا ان يقال : ولى مرحوم شيخ : بيان سوّم را نمىپسند و به سه بيان ديگر از آن جواب مىدهند :\r\nالف : بگوييم : اين اطلاق ( لاتباع و لا توهب كه بدنبالش قيدى ندارد ) نظير اطلاق در روايت ابن را شد ( كه لا يجوز شراء الوقف داشت و قيدى بدنبالش نبود ) انصراف به حالت اختيار و عدم عذر و ضرورت دارد و در حال عدم عذر مىگويد : وقف قابل بيع نيست . و كارى به حالت عذر و اضطرار ندارد . پس اصلًا اطلاقى نيست تا خلاف مشروع باشد و فاسد و مفسد عقد باشد .\r\nب :\r\n\r\nقوله : مع انّ :\r\nعلاوه بر اينكه اشكال مشترك اورود است يعنى چه وصف لاتباع و لا توهب را وصف نوعى داخلى بگيريم و چه شرط شخصى خارجى در هر حال اطلاق ناتمام است و ناگزير از تقييد هستيم زيرا در هر حال مواردى استثناء شده و بيع وقف تجويز شده است و اطلاقى نيست .\r\n\r\nج : قوله : مع احتمال :\r\nبلكه قدرى ترقى كرده و مىگوييم : اگر قيد « لا تباع و لا توهب » را شرط شخصى خارجى بدانيم اطلاق بلا اشكال است ولى اگر قيد داخلى نوعى بدانيم اشكال وارد است ، بيان مطلب : اگر شرط خارجى باشد مىگوييم : شايد امام على عليه السلام به اعلم امامت مىدانست كه در خصوص اين وقف خاصّ هيچ كدام از مُسّوغات بيع محقّق نخواهد شد و لذا بطور مطلق فرمود : « لا تباع و لا توهب » و نيازى به تقييد نبود تا ذكرش لازم باشد . ولى اگر وصف نوعى داخلى باشد و مىگوييم : مجّرد علم امام عليه السلام به عدم تحقّق موجبات بيع در خصوص اين وقف منزل ، موجب نمىشود كه در نوع وقف و ساير افراد آن هم اين مسّوغات پيدا نشود ، خير شايد در ساير موارد اين مجوّزها پيدا شود و بيع جايز باشد و لذا بر اين فرض تقييد لازم است نه بر فرض شرط شخصى بودن .\r\nنتيجه : بيان سوّم مبتلا به سه اشكال شد و ردّ شد .\r\n\r\n","description":"","footnote":"","page_name":" 61 ","page_number":61},
  {"content":"\r\n\r\n\r\nقوله : فظهر :\r\nمرحوم شيخ اسداللّه تسترى هم وصف لاتباع را وصف نوعى داخلى گرفته و به همان بيان سوّم استدلال كرده است « 1 » ( كه توضيح داديم و اعاده لازم نيست ) ولى مرحوم شيخ مىفرمايد : اين استدلال خالى از اشكال نبود و سه ايراد داشت كه ذكر شد ، آرى بيان اوّل و دوّم ما خالى از اشكال بود و به بركت آن دو بيان مىگوييم : وصف لاتبع و لاتوهب وصف داخلى نوعى است و روايت مذكور دليل بر مدعّاى ما « يعنى عدم جواز بيع وقف » است .\r\n\r\nقوله : و ممّا ذكرنا :\r\nامورى كه مانع از بيع وقف مىباشند عبارتند از سه امر :\r\n1 - حقّ واقف : هدف واقف از وقف و مقتضاى صيغهء وقف آنست كه : عين موقوفه صدقهء جاريه باشد و پيوسته در جريان باشد و از اين طريق تا دامنهء قيامت ثوابى هم به روح مرحوم واقف عائد شود . پس واقف در اين وقف حقّى دارد و حقّ او مانع از بيع وقف و محروم كردن او از ثواب است .\r\n2 - حقّ موقوف عليهم : تنها بطن موجود نيست كه ذيحقّ است بطون بعدى هم حق دارند و در ظرف زمانىِ خودشان از آن استفاده مىكنند و حقوق نسلهاى بعدى مانع از بيع بطن و نسل موجود است .\r\n3 - حقّ خداوند : وقف از جملهء امور قربى است يعنى قصد قربت در آن معتبر است و از اين زاويه مثل ساير عبادات است و حقّ اللّه است و بايد عمل براى خداوند باشد و طبعاً بر خداوند است كه ثوابِ آن عمل را بدهد و از اين زاويه هم بيع آن جايز نيست .\r\nحال سه امر مزبور مانع از صحّت بيع وقف است و گاهى هر سه حقّ موجود است ، گاهى يكى از آنها منتفى مىشود و دو حقّ ديگر موجود است و گاهى دو حقّ از حقوق منتفى مىشود و تنها يك حقّ موجود است و گاهى هر سه حق منتفى است و هيچ مانعى از بيع وجود ندارد و تفصيل اين صور در آينده خواهد آمد .\r\n( نكته : مرحوم شيخ فرمود : و ممّا ذكرنا ظهر . . . يعنى از مطالبى كه قبلًا گفتيم اين\r\n\r\n\r\n","description":"","footnote":"\r\n( 1 ) . مقابيس الانوار ، ص 144 .\r\n","page_name":" 62 ","page_number":62},
  {"content":"\r\n\r\nمطلب روشن شد كه موانع بيع وقف سه امر است در حالى كه قبلًا سخن از حقوق ثلاثه مطرح نشد و لذا تعبير و ممّا ذكرنا . . . صحيح نيست . )\r\n\r\nقوله : ثمّ انّ :\r\nدانستيم كه در حالت اختيار بيع وقف جايز نيست و اين حكم اصلى و اوّلىِ وقف است و نيز دانستيم كه در حالت اضطرار و عذر ، بيع وقف جايز است . حال سؤال اينست : آيا جواز بيع در موارد عذر بابقاء وقفيّت تنافى دارند و به مجرّد جواز بيع ، وقفيّت از بين مىرود و باطل مىشود ؟ يا ميان آن دو منافاتى نيست و با جواز بيع هم كماكان وقفيّت باقى است ؟\r\nمرحوم شيخ مىفرمايد : به عقيدهء ما ميان جواز بيع و بقاء وقف منافاتى نيست و پس از جواز بيع هم وقفيّت باقى است و ادامه دارد تا زمانى كه در خارج ، بيع محقّق شود ( چون ممكن است ميان جواز بيع شرعاً با وقوع بيع عرفاً و خارجاً مدّتى فاصله شود و در اين مدّت وقفيّت باقى است ، آرى وقتى خود بيع آمد وقفيّت مىرود . )\r\nبنابراين ، وقفيّت به خود بيع خارجى كه فعل بايع است باطل مىشود نه به وسيلهء جواز شرعىِ بيع كه فعل خداوند است . و معناى جواز بيع عين موقوفه بطلان وقف نيست يا جواز بيع كاشف از بطلان وقف نيست و ايندو علّت و معلول نيستند كه تا وقف هست جواز بيع نباشد و همين كه جواز بيع آمد وقف از بين برود ، بلكه معناى جواز بيع جواز ابطال وقف است يعنى حالا كه عذرى پيش آمده موقوفٌ عليهم مىتوانند به سبب بيع موقوفه وقف را ابطال كنند و از ميان ببرند ، و اين ابطان وقف گاهى الى بدلٍ هست يعنى مال وقفى را مىفروشند و به جاى آن مال ديگرى را خريده و وقف مىكنند . و گاهى لا الى بدلٍ است يعنى بطن اوّل نياز شديد به پول اين موقوفه دارند و لذا براى رفع ضرورت خويش آن را مىفروشند و پولش را ميان خود تقسيم مىكنند و با آن مشكل خويش را حلّ مىكنند .\r\n\r\nقوله : فانّ :\r\nگويا كسى مىگويد : در مدلول صيغهء وقف دوام و استمرار اخذ شده و مقصود واقف اينست كه اين مال كماكان موقوفه باشد و به حسب نظر واقف هر گونه معاوضه‌اى بر آن ممنوع باشد و جواز بيع با اين قصد واقف منافى است . مرحوم شيخ مىفرمايد : هيچ\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nمنافاتى نيست زيرا دوام و استمرار و منع از بيع ، تماماً به حسب قصد واقف است ولى گاهى عذرها و ضرورتهايى پيش مىآيد كه شرعاً مجوّز بيع مىشود و شارع به ما اجازه مىدهد كه با قصد واقف مخالفت كنيم . پس به عقيدهء واقف بيع ممنوع است ولى به نظر شارع در مواردى بيع تجويز شده است ( بخاطر مصالحى كه شارع منظور كرده ) و منافاتى نيست .\r\nتنظير : در باب عقود جايزه از قبيل هبه نيز مطلب از اين قرار است و ما نحن فيه نظير باب هبه است ، بيان ذلك : در باب هبه قصد واهب از هبه آنست كه : اين مال موهوب ، ملكِ طلق متهّب شود و وى بر اين هديه سلطنت مطلقه پيدا كند و براى هميشه ملك او باشد و پس از اين كسى حق نداشته باشد بدون طيب نفس وى در آن مال تصرّف كند .\r\nولى در عين حال شرعاً مخالفت با مقتضا و مدلول عقد هبه و مقصود واهب جايز است و مادامى كه يكى از مُلزِمات هبه محقق نشده است واهب حقّ رجوع دارد و مىتواند مال موهوب را به ملك خويش بر گرداند و رشته سلطنت متهّب را قطع كند .\r\n\r\nقوله : فتأمّل :\r\nاشاره به اشكال و جوابى است ، امّا اشكال : قياس وقف به هبه مع الفارق است زيرا در هبه از ابتدا واهب حق رجوع دارد و شرعاً جايز است كه هبه را فسخ كند ولى در وقف از ابتدا چنين چيزى تجويز نشده آرى در ادامه اگر عذرى پيش آمد مجوّز ابطال وقف مىشود ، پس قياس يكى به ديگرى صحيح نيست .\r\nو امّا جواب : از اين جهت فرقى ايجاد نمىشود چه از ابتدا و چه در ادامه ، مهّم اينست كه اگر قصد شخص واهب يا واقف چيزى بود و حكم شرعى چيز ديگرى بود اين حكم شرعى مقدّم است و شارع روى ملاكى كه دارد حكم به مخالفت با قصد مزبور مىكند .\r\n\r\nقوله : الّا انّه :\r\nبه عقيدهء ما جواز بيع منافاتى با بقاء وقف تا وقت بيع ندارد و خود بيع موجب بطلان وقف است نه جواز آن ، ولى از فرمايشات صاحب جواهر استفاده مىشود كه : جواز بيع با وقف بودن منافى است ، وى فرموده : آنچه پس از امعان نظر و باريك بينى به ذهن مىآيد و در نظر ما قوى مىباشد آنست كه : مال وقفى مادامى كه وقف است بيعش جايز\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nنيست و بلكه اصولًا جواز بيع با وقف بودن تضادّ دارند و اجتماع ضدّان محال است ( ذيلًا هم در كلام كاشف الغطاء خواهد آمد كه منظور اينست : در حقيقت وقف عدم جواز بيع و معاوضه نهفته است و جواز بيع با اين عدم جواز يعنى در حقيقت با خود وقف تنافى دارند . ) آرى وقتى وقف باطل شد جواز بيع مىآيد ( پس به مجرّد جواز بيع وقفيّت متنفى مىشود و جواز ، كاشف از بطلان وقف است . ) سپس صاحب جواهر پاره‌اى از مبطِلات وقف و مجوزِّهاى بيع را ذكر كرده است . « 1 »\r\n\r\nقوله : و قد سبقه :\r\nپيش از صاحب جواهر ، مرحوم كاشف الغطاء در شرح قواعدش اين مطلب را آورده است ، وى مثل مشهور مدّعى شده كه بيع وقف جايز نيست ، سپس دلائلى آورده از قبيل :\r\nنصوص ( همان رواياتى كه قبلًا آورديم ) و اجماع ( به هر دو قسم آن كه باز هم قبلًا آورديم ) و بلكه از اجماع هم تعدّى كرده و ادّعاى ضرورت دين كرده و فرموده : عدم جواز بيع وقف از ضروريّات دين است ، و علاوه بر اينها استدلال كرده به اينكه : بيع و اشباه او ( هبه ، صلح و هر نقل ديگر ) با حقيقت وقف منافات دارد چرا كه در حقيقت وقف دوام و استمرار اخذ شده ( و قصد واقف استمرار است ) و بيع و امثال او با اين امر تنافى دارند . همچنين فرموده : از ابتدا و از حين انعقاد و وقف و انشاء صيغهء وقف ، نفى هر گونه معاوضه‌اى در مفهوم وقف اخذ شده ( مثل امام على كه فرموده : صدقةً « لا تباع و لا توهب » و ما گفتيم : وصف نوعىِ داخلى است . ) و جواز بيع با مفهوم وقف منافى است . « 2 »\r\n\r\nقوله : و فيه :\r\nمرحوم شيخ مىفرمايد : اين دو بزرگوار از اينكه گفتند : با جواز بيع وقف باطل مىشود و قابل جمع نيستند چه منظورى دارند ؟ اگر منظورشان اينست كه : اصل وقف باقى است و از بين نرفته ولى برخى از آثار و احكام آن از بين رفته است و آن عدم جواز بيع است كه از احكام وقف بود و عند الضرورة اين اثر منتفى شده و جواز بيع آمده و موقوف عليهم حقّ دارند بفروشند يا با تبديل به احسن و يا بدون تبديل ( هر كدام در فرضى : اگر وقف از حيّز\r\n\r\n\r\n","description":"","footnote":"\r\n( 1 ) . جواهر الكلام ، ج 22 ، ص 358 .\r\n( 2 ) . شرح قواعد ( خطى ) ، ص 85 .\r\n","page_name":" 65 ","page_number":65},
  {"content":"\r\n\r\nانتفاع افتاده بيعش جايز است و حقّ بطون بعدى از خود عين موقوفه ساقط مىشود ولى از بدل آن ساقط نمىشود و لذا ابدال لازم است . و اگر ضرورت و نيازى براى بطن موجود پيش آمده و مجوّز بيع گرديده در اين صورت حقّ بطون بعدى هم از عين و هم از بدل ساقط مىشود و ثمنِ وقف صرف بطن موجود مىشود . ) اگر منظور اين باشد مىگوييم : اين كلامى است كه حاصل و نتيجه‌اى ندارد زيرا اينكه گفتيد اگر وقف باطل شد بيع جايز است ، طبق احتمالى كه داديم معنايش اين مىشود كه اگر بعض آثار وقف متنفى شد يعنى بيع وقف جايز شد پس بيعش جايز مىشود و اين مضحك است . آنگاه كلام كذائى اصلًا نياز به فكر و نظر ندارد تا چه رسد به اينكه نيازمند امعان نظر و باريك‌بينى باشد .\r\nولى اگر منظور شما از بطلان وقف ، اين باشد كه با جواز بيع ، وقف از اصل و اساس منتفى مىشود و جواز كاشف از بطلان وقف است ( كه ظاهر كلام شما همين احتمال را دلالت دارد ) خواهيم گفت :\r\nاوّلًا اين مطلب بر خلاف اجماع است زيرا احدى از مجوّزين بيع وقف نفرموده‌اند كه : در موارد جواز بيع ، وقف باطل مىشود و مال موقوفه از ملك موقوفٌ عليهم خارج شده و به ملك واقف بر مىگردد ، بلكه همگان مىگويند : تا فروخته نشده بر وقف بودن باقى است .\r\n( ثانياً اينكه گفتيد : قصد واقف دوام و استمرار بوده و جواز بيع ، با آن منافى است ، قبلًا جواب داديم كه ايندو تنافى ندارند ، استمرار و عدم جواز بيع به قصد و نيّت واقف است و جواز بيع ، به حكم شارع است . )\r\nو ثالثاً اينكه گفتيد : اصلًا عدم جواز بيع در مفهوم وقف اخذ شده است ما مىگوييم :\r\nهرگز چنين نيست زيرا وقف يا بر جهتى از جهات است مثل جهت مسجد بودن ، مدرسه و حسينيّه و . . . بودن ، كه در اين فرض حقيقت وقف فكّ ملك است و مثل عتق مىماند كه فكّ رقيّت است . و يا وقف بر عنوان عامّى از قبيل علماء ، فقراء و . . . است ( وقف عام ) و يا بر عنوان خاصّى است كه فلانى و اولاد او نسل به نسل باشند ( وقف خاص ) و در اينجاها هم حقيقت وقف تمليك واقف است عين موقوفه را به موقوف عليهم و لذا نامش را صدقه گذاشته‌اند كه قابل تمليك و تملّك است و با لفظ « تصدّقتُ » قابل انشاء است . ( در\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nهر حال سخن از جواز و عدم جواز بيع در ماهيّت وقف نيست ) آرى تمليك مذكور با ساير تمليكها فرق دارد ، ساير تمليكها به اين نحو است كه مالك فعلًا موجود است و حقّ هر تصرّفى دارد ، ولى در اين تمليك ، مالكِ وقف ، بطون و نسلهاى متعدّد و پشت سر هم مىباشند ، آنگاه اگر مجوّزى براى بيع پيش نيايد كه هر بطنى در ظرف زمانىِ خود از آن استفاده مىبرد ، و اگر مجوّزى پيش آمد باز بر حسب موارد فرق دارد : اگر از مواردى باشد كه بيع الى بدلٍ جايز است شارع به بطن موجود اين ولايت و اختيار را داده است كه آنان به نيابت از بطون بعدى اين ملك را فروخته و تبديل به احسن نمايند . و اگر از مواردى است كه بيع جايز است و نيازى به ابدال هم نيست مثل رفع ضرورت بطن موجود ، در اين فرض هم شارع مقدس به بطن موجود اين حق را داده كه مال وقف را براى مصالح خودشان بفروشند و رفع نياز نمايند . امّا تا زمانى كه نفروخته‌اند بيع باطل نمىشود .\r\n\r\nقوله : و لذا :\r\nدر خاتمه دو شاهد مىآورند مبنى بر اينكه به مجرّد جواز بيع ، وقف باطل نمىشود :\r\n1 - اگر ضرورتى پيش آمد و بيع وقف جايز شد ولى پيش از آنكه مال وقفى را بفروشند اين ضرورت مرتفع شد آيا باز هم حق بيع دارند ؟ يا وقف به حال خود باقى است و حقّ بيع ندارند ؟ همه فرموده‌اند : وقف به حال خود باقى است و بيع جايز نيست .\r\nپس به مجرّد جواز بيع ، وقف باطل نمىشود .\r\n2 - محقّق ثانى در جامع المقاصد « 1 » فرموده : بر فرض بيع مال وقفى جايز باشد ( در اثر عذرى كه مجوّز بيع مىشود ) ولى رهن گذاشتن آن جايز نيست زيرا رهن براى وثيقه بودن است و مال وقفى اين ملاك را ندارد ، براى اينكه اى چه بسا موقوف عليهم قبل از موعِداداء دين ، متمكّن شوند و از عُسر به يُسر داخل شوند و در اين صورت حق ندارند وقف را بفروشند ، يا حاكم آنها را مجبور به بيع وقف كند يا طلبكار و مرتهن مجبور كند ، و اين با وثيقه بودن منافى است پس بيع هم جايز باشد رهن جايز نيست و بعداً مشكل پيدا مىكند ( حال اگر به مجرّد جواز بيع وقف باطل مىشد كه رهن بلامانع بود و بعداً :\r\nهم بيعش جايز بود و با استيثاق هم منافاتى نداشت . )\r\n\r\n\r\n","description":"","footnote":"\r\n( 1 ) . جامع المقاصد ، ج 5 ، ص 51 .\r\n","page_name":" 67 ","page_number":67},
  {"content":"\r\n\r\n\r\nقوله : اذا عرفت :\r\nآنچه از رواياتِ بيع وقف استفاده كرديم اين بود كه : به مقتضاى عمومات و اطلاقات ( لايجوز شراء الوقف ، صدقةً لاتباع و لاتوهب ، الوقف على حسب . . . ) بيع وقف ممنوع است . حال مىخواهيم بدانيم : برخورد فقهاى اماميّه با اين عمومات چگونه است ؟ آيا در برابر عمومات تسليم شده و مطلقاً بيع وقف را منع كرده‌اند ؟ يا با عمومات مخالفت كرده و مطلقاً تجويز كرده‌اند ؟ و يا قائل به تفصيل شده‌اند ؟ ( آنچه ميان همگان مسلّم مىباشد آن است كه : در حال اختيار و تمكّن و عارض نشدن عذر و اضطرار و مسوِّغات بيع ، قطعاً بيع وقف جايز نيست و كلام در فرض حصول عذرى از اعذار است كه آيا بيع وقف جايز است يا نه ؟ ) در اين رابطه شش قول در مكاسب عنوان شده ( البتّه در ظاهر كلام شيخ سه قول عنوان شده ولى چنان كه خواهيم ديد شش قول است . ) و قبل از بيان اقوال به دو تقسيم مهمّ از تقسيماتِ وقف اشاره مىكنيم :\r\n1 - وقف يا وقف عامّ است چه وقف بر جهت باشد مثل مسجد و مدرسه و حسينيّه و . . . و چه وقف بر عنوان عام باشد مثل علماء ، فقراء ، طلّاب و . . . و يا وقف خاص است مثل وقف بر زيد و اولاد او بطناً بعد بطنٍ كه موقوفٌ عليه معيّنى دارد .\r\n2 - وقف يا وقف مؤبّد است يعنى واقف در متن وقفنامه شرط كرده كه اين ملك براى ابد موقوفه باشد و تا دامنهء قيامت چنين باشد مثلًا زمينى را براى مسجد بودن وقف كرده و صيغهء مسجديّت خوانده و اين زمين براى هميشه وقف است يا در وقف خاص چنين انشاء كرده : اين زمين را براى فلانى و اولاد او وقف كردم و اگر آنها منقرض شدند براى نيازمندان از شيعه باشد و اگر آنها هم نبودند براى اغنياء شيعه و . . . تا زمانى كه خداوند وارث زمين و موجودات روى زمين باشد ، چنين موقوفه‌اى هم براى ابَدْ وقف است و بيع آن جايز نيست مگر مواردى كه عذرى پيش آيد كه بحث خواهيم كرد .\r\nو يا وقف منقطع است بدين معنى كه ملكى را تنها بر زيد وقف كرده و زيد دير يا زود مىميرد و وقف تمام مىشود يا براى زيد و اولاد موجودش وقف كرده كه باز اينها هم روزى خواهند مرد و وقف منقطع الآخر است ، يا بر زيد و اولاد او نسل اندر نسل وقف كرده كه بالاخره ممكن است پس از چند طبقه نسل زيد بكلّى منقرض شود و بدنبال آن قيد و شرطى نياورده و تكليف موقوفه را روشن نكرده كه به چه كسى برسد ؟\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nبه فقراء شيعه ؟ يا به ديگران ؟ از اين حيث مسكوت است اين را وقف منقطع گويند .\r\nبا حفظ دو تقسيم مذكور اقوال مزبور را فهرست وار مىآوريم و سپس به ترجمه و شرح عبارت مىپردازيم :\r\n1 - عدّه‌اى فرموده‌اند : بيع وقف مطلقاً ممنوع است چه عذرى از اعذار پيش بيايد يا نه ، چه وقف منقطع باشد چه مؤبّد ، چه وقف عام باشد و چه خاص . اين قولِ ابن ادريس و شهيد اوّل و ابوالصلاح حلبى است و به ابن جنيد اسكافى و فخر الدين هم نسبت داده شده كه كلمات آنان مبسوطاً خواهد آمد .\r\n2 - عدّه‌اى فرموده‌اند : بيع وقف عند الضرورة و تحقّق عذرى از اعذار ، مطلقاً جايز است چه وقف مؤبّد و چه وقف منقطع . و در ادامه نقل اقوال بزرگان اين نظريّه خواهد آمد .\r\n3 - عدّه‌اى ميان اصل وقف و آلات و اجزاءِ آن فرق گذاشته‌اند و فرموده‌اند : بيع اصل وقف مطلقاً جايز نيست ولى بيع آلات و اجزاء آن جايز است مثلًا ظرف يا فرش مسجد كهنه و فرسوده شده و از حيّز انتفاع افتاده است اينها را مىتوانند بفروشند و تبديل به احسن كنند ولى بيع خود زمين مسجد و حسينيّه و غيره جايز نيست . اين قول به ابن جنيد اسكافى و فخر الدين نسبت داده شده كه قول اوّل هم به آنها نسبت داده شد و در ترجمه و شرح عبارت ، سرّ اين دو نسبت روشن خواهد شد .\r\n4 - عدّه‌اى ميان وقف مؤبّد و منقطع فرق گذاشته‌اند و فرموده‌اند : بيع وقف مؤبّد مطلقاً جايز نيست ولى بيع وقف منقطع در فرض تحقّق عذرى از اعذار جايز است . اين قول به قاضى ابن براّج و شيخ صدوق و ديگران نسبت داده شده و به ابوالصلاح حلبى هم نسبت داده‌اند ولى شيخ اعظم قبول نخواهد كرد .\r\n5 - عدّه‌اى به عكس قول چهارم قائل شده‌اند و بيع وقف مؤبّد را فى الجمله و در موارد عذر تجويز كرده‌اند ولى بيع وقف منقطع را منع كرده‌اند به لحاظ اينكه وقف منقطع در حقيقت حبس مالِ مالك است و با انقطاع وقف ، مال هم از حبس آزاد مىشود و كماكان ملك واقف است و كسى حق ندارد آن را بفروشد .\r\n6 - قول خود شيخ اعظم است كه پس از نقل اقوال و عبارات فقهاء خواهد آمد و آن اينكه : اگر وقف فكّ ملك باشد مثل مساجد و مشاهد مشرّفه و . . . مطلقاً بيعش جايز\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nنيست ولى اگر حقيقت وقف نوعى تمليك باشد مثل وقف بر عنوان عام يا خاص ، در موارد ضرورت بيعش جايز است .\r\nامّا ترجمه و توضيح عبارت : وقتى دانستى كه مقتضاى عموماتِ وقف ، عدم جواز بيع است . پس بدانكه اصحاب و فقهاء اماميّه در رابطه با خروج از اين عام و مخالفت با آن و يا عدم خروج از آن اقوالى دارند ( فى الجمله قيد خروج است يعنى اصل خروج را اجمالًا خيلىها پذيرفته‌اند ولى در تفاصيل و جزئيّات و موارد آن اختلاف دارند ) .\r\n\r\nقوله : احدها :\r\nيكى از اين اقوال عبارتست از : عدم خروج مطلقاً يعنى به هيچ وجه حق نداريم با عمومات منع مخالفت كنيم و حتماً بايد بر همين عمومات باقى مانده و عمل نمائيم .\r\nطرفداران اين قول :\r\n1 - ابن ادريس : از ظاهر كلام او همين قول فهميده مىشود . وى در كتاب سرائرش پس از نقل كلام شيخ مفيد ره ( بعداً عبارت ايشان خواهد آمد ) فرموده : آنچه مقتضاى مذهب اماميّه مىباشد آن است كه : پس از انعقاد وقف و تسليم واقف عين موقوفه را به موقوف عليه ( قبض و اقباض در اينجا شرط صحّت يا لزوم است . ) وقف لازم مىشود و واقف حق رجوع و فسخ ندارد و نيز كسى حق ندارد آن را از وجوه و سُبُل و راههايى كه منافعش را براى صرف در آن طرق معيّن كرده ، تغيير دهد و نيز بيع آن هم جايز نيست مطلقاً يعنى چه بيع وقف به حال موقوف عليه نافعتر باشد يا نه ، چه ملك وقفى خراب بشود يا نه . و در فرض خراب شدن هم چه كسى پيدا بشود كه آن را آباد كند يا نه ، آن كس هم چه سلطان باشد و چه ديگران در هر صورت بيع وقف روا نيست . « 1 »\r\n2 - شهيد اوّل : ايشان پس از نقل اقوال مجوّزين فرموده : ابن ادريس باب بيع وقف را مسدود كرده و قول اونا در وشاّذ ( و خلاف مشهور ) است ولى در عين حال قوّى است ( چون عمومات و اطلاقاتِ وقف همين قول را بيان كرد ، از اين كلمه مىفهميم كه شهيد اوّل هم به رأى ابن ادريس متمايل است . ) سپس شهيد فرموده : ابن ادريس در سرائر مدّعى شده كه : در وقف مؤبّد اختلافى وجود ندارد و همگى متفقّاً بيع آن را جايز\r\n\r\n\r\n","description":"","footnote":"\r\n( 1 ) . سرائر ، ج 3 ، ص 153 .\r\n","page_name":" 70 ","page_number":70},
  {"content":"\r\n\r\nنمىدانند و اگر نزاعى هست در وقف منقطع است كه در آنجا هم نظر ابن ادريس عدم جواز است « 1 » ( در مقدّمه بحث و تقسيم بندى وقف به دو قسم مؤبّد و منقطع ايندو قسم را توضيح داديم و در اينجا اعاده نمىكنيم . )\r\n\r\nقوله : و فيه نظر :\r\nمرحوم شيخ اين ادّعاى ابن ادريس را كه گفت : در وقف مؤبَّد اختلافى نيست ، قبول ندارند و مىفرمايند : قول بسيارى از مجوّزين ، ظهور در وقف مؤبّد دارد و بيع اين را تجويز كرده‌اند ، كما سيأتى .\r\n3 و 4 - همين قول به ( منع بيع وقف به قول مطلق ) به ابن جنيد اسكافى و فخر الاسلام هم نسبت داده شده كه آن دو بيع اصل عين موقوفه را مطلقاً منع كرده‌اند و تنها بيع آلات و ابزار عين موقوفه و يا اجزاء آن را استثناء كرده‌اند و فرموده‌اند : اگر طريق انتفاع از اين آلات و ادواتِ وقف منحصر در بيع شده و اگر نفروشيم به هيچ وجه قابل استفاده نيست ، در اين فرض بيع اين آلات جايز است . كلام ابن جنيد اسكافى به نقل علّامه در مختلف : مال وقف رقيق ( بنده ) باشد يا چيز ديگر اگر به درجه‌اى برسد كه در آن جهتى كه وقف شده قابل استفاده نباشد مىتوانيم اين مال وقفى را بفروشيم البته اگر در اين بيع صلاحى باشد مثلًا بجاى آن اگر ممكن است پولش را وقف كنيم و اگر ممكن است پولش را در همان مسيرى كه منافع خود مال وقفى مصرف مىشد ، خرج كنيم و يا با ثَمَنْ آن باقيمانده از اصل وقف را تعمير و آباد كنيم كه در تمام اين موارد بيع به مصلحت است و اشكالى ندارد « 2 » ( ظاهر كلام ابن جنيد آن است كه عبد و غيره ، خود ، موقوف هستند نه آلات و اجزاء آن و بنابر اين ايشان مجوّز است نه مانع ، ولى ذيل كلامش كه سخن از ما بَقىِ من اصل . . . دارد قرينه است كه اصل موقوفه چيز ديگرى است و عبد و فرش و ظرف و غيره آلات و اجزاء آن وقف هستند و بيع اينها جايز است ولى بيع اصل جايز نيست . )\r\nو كلام فخر الدين اين است : اگر حصير مسجد ( كه از آلات مسجد است ) كهنه شده و از حيّز انتفاع خارج شده باشد و يا شاخهء درخت مسجد شكسته شده و جز در راه\r\n\r\n\r\n","description":"","footnote":"\r\n( 1 ) . دروس ، ج 2 ، ص 279 .\r\n( 2 ) . اين را محقق تسترى در مقابس الانوار ، ص 140 ، نقل كرده است .\r\n","page_name":" 71 ","page_number":71},
  {"content":"\r\n\r\nسوزاندن مصرفى ندارد ، در اين فرض بيع اين آلات و اجزاء جايز است ، البته اوّل فرموده : به حكم عموماتِ منع ، ممكن است بگوييم : اينهم بيعش ممنوع است ولى بعداً فرموده : به نظر من اصح اين است كه بيع اين امور جايز است و ثمن آن را بايد در راه شراء مماثل صرف كنند يعنى حصير كهنه را بفروشند و حصير نو خريدارى كنند و اگر مماثل نشد ، شراء غير مماثل هم اشكال ندارد . « 1 »\r\n\r\nقوله : و نسبة :\r\nشيخ اعظم ره ابن ادريس و فخر الدين را در زمرهء مانعين مطلق ذكر كرد ، و ما قبلًا در نقل اقوال در زمرهء مفصِّلين ذكر كرديم و منافاتى نيست زيرا اگر بيع آلات و اجزاء وقف مورد اختلاف باشد و ايندو نفر آن را تجويز كنند در اين فرض بايد آنها را مفصِّل حساب كرد . و اگر بيع آلات اتّفاقى باشد و نزاع در بيع اصل وقف باشد بايد آن دو را مانع مطلق حساب كرد و به ابن ادريس و شهيد اوّل ملحق ساخت . پس نسبت منع مطلق به آن دو بر اين مبنا است كه بيع آلات از محلّ بحث خارج باشد .\r\n\r\nقوله : و سيظهر :\r\nقول به منع مطلق از عبارت ابوالصلاح حلبى در كافى مستفاد است و به زودى خواهد آمد ( البته اين از وعده‌هائى است كه وفا نشده و در آينده هم نقل نكرده‌اند . )\r\n\r\nقوله : الثانى :\r\nقول دوّم از اقوال سه گانه‌اى كه شيخ نقل مىكنند ( و در واقع قول چهارم از اقوال شش گانه‌اى است كه قبلًا آورديم . ) قول به تفصيل ميان وقف مؤبّد و منقطع است ، به اين بيان :\r\nبيع وقف منقطع فى الجمله ( قدر متيقّن طبقهء اخير است به بيانى كه خواهد آمد ) جايز است ولى بيع مؤبّد هرگز جايز نيست . طرفداران اين قول عبارتست از :\r\n1 - مرحوم قاضى ابن براّج در كتاب مهذّب البارئ كه فرموده : اگر چيزى وقف بر قومى باشد و پس از انقراض آنان وقف بر گروه ديگرى باشد و واقف در متن وقف شرط كند كه اين شيئى كماكان به وقفيّت باقى بماند تا دامنهء قيامت و تا زمانى كه خداوند وارث زمين و موجودات آن شود ( يعنى وقف مؤبّد باشد ) به هيچ وجه خريد و فروش آن جايز\r\n\r\n\r\n","description":"","footnote":"\r\n( 1 ) . اين را محقق تسترى در مقابس الانوار ، ص 140 ، نقل كرده است .\r\n","page_name":" 72 ","page_number":72},
  {"content":"\r\n\r\nنيست . امّا اگر چيزى بر گروه خاصّى ( مثلًا زيد و اولاد زيد ) وقف باشد و در متن وقفنامه سخن از رجوع آن به گروه ديگر نباشد و واقف شرط نكرده باشد كه پس از انقراضِ نسل زيد ، مال وقفى به چه كسى برسد بلكه مسكوت بگذارد ( يعنى وقف منقطع الآخر باشد ) و يكى از عوامل زير تحقّق يابد :\r\n1 - خوف از هلاكت يا فساد موقوفه داشته باشيم .\r\n2 - ارباب وقف يعنى موقوف عليهم احتياج ضرورى داشته باشند و بيع وقف به حال آنان سودمندتر باشد از ابقاء وقف به حال خودش . 3 - يا خوف از وقوع فتنه و اختلاف ميان موقوف عليهم داشته باشيم بگونه‌اى اختلافات آنان منجر به فساد مال وقفى گردد در اين صورت بيع مال وقفى جايز است و ثمن آن در جهت مصالح موقوف عليهم مصرف مىشود آن هم هر كس به مقدار استحقاقى كه دارد . و امّا اگر در وقف منقطع هم هيچيك از عوامل مزبور بوجود نيايد بيعش جايز نيست ، ضمناً هبه كردن و صدقه دادن مال وقفى به ديگران هم جايز نيست . « 1 » كاملًا تفصيل ميان وقف مؤبّد و منقطع از اين عبارت استفاده شد .\r\n2 - علّامه در مختلف و گروهى ديگر به جناب ابوالصلاح حلبى قول به تفصيل را نسبت داده‌اند « 2 » ولى به عقيدهء ما عبارت ابوالصلاح در كتاب الكافى فى الفقه با قول به منع مطلق سازگار است نه با تفصيل .\r\n3 - همچنين از مرحوم شيخ صدوق هم قول به اين تفصيل حكايت شده ، « 3 » وى در كتاب من لا يحضره الفقيه پس از نقل روايت علىّ بن مهزيار اهوازى ( بعداً در صورت دهم از صور وقف خواهد آمد ) فرموده : مورد روايت از مواردى است كه وقف بر همان قوم مخصوص بوده ( منقطع ) و لذا امام جواد عليه السلام بيعش را اجازه داده است و امّا اگر مالى وقف بر گروهى و بر اولاد آنان باشد مادامى كه نسل آنها در روى زمين باقى است و پس از انقراض آنان بر فقراء مسلمين وقف باشد تا زمانى كه خواوند وارث ارض و مَنْ عليها شود ( مؤبّد ) چنين وقفى هرگز بيعش جايز نيست . « 4 »\r\n\r\n\r\n","description":"","footnote":"\r\n( 1 ) . مهذب البارع ، ج 2 ، ص 92 .\r\n( 2 ) . مختلف ، ص 6 ، غاية المرداد ، ص 82 و . . .\r\n( 3 ) . حاكى فاضل مقداد در تنقيح ، ج 2 ، ص 329 مىباشد .\r\n( 4 ) . من لايحضر ، ج 4 ، ص 241 و 242 .\r\n","page_name":" 73 ","page_number":73},
  {"content":"\r\n\r\n\r\nقوله : ثمّ :\r\nآنچه از كلام مذكور از شيخ صدوق و قاضى ابن برّاج ، مستفاد است جواز بيع طبقه اخير است ( يعنى كسى كه پس از وى موقوف عليهم نيست چه طبقه اوّل باشد در مثل وقف برزيد تنها و چه طبقهء دوّم باشد در مثل وقف برزيد و اولاد موجود او و چه طبقهء چندم باشد در مثل وقف برزيد و اولاد او چه موجودين و چه معدومين در زمان وقف و موجودين در آينده ) و امّا جواز بيع ماعداى طبقهء اخير از ظاهر كلامشان بدست نمىآيد .\r\n\r\nقوله : ثمّ انّ هؤلاء :\r\nدر باب وقف منقطع اين بحث مطرح است كه : پس از انقراض موقوف عليهم ، عين موقوفه به ملك چه كسى در مىآيد ؟ سه احتمال وجود دارد :\r\n1 - به ورثهء موقوف عليهم مىرسد و ملك طلق آنان مىشود و حق بيع دارند .\r\n2 - به ملك واقف يا ورثهء او بر مىگردد و ملك طلق آنان مىشود\r\n3 - در وجوه و راههاى خيريّه مصرف مىشود و به ملك فرد خاصّى در نمىآيد .\r\nحال قاضى بن براّج و شيخ صدوق و ديگر كسانى كه تفصيل مزبور را گفته‌اند ، اگر از سه احتمال مذكور احتمال اوّل را اختيار كرده‌اند و مىگويند : وقف منقطع به ورثهء موقوف عليهم مىرسد در اين صورت قول به جواز بيع خود موقوف عليهم وجهى دارد زيرا آنان مالك‌اند و عند الضرورة حقّ دارند بفروشند ولى اگر كسانى از اينان احتمال دوّم را اختيار كنند ( كما اينكه شيخ طوسى و سلّار چنين كرده‌اند و كلامشان خواهد آمد ) در اين صورت حكم به جواز بيع موقوف عليهم مشكل است زيرا معناى رجوع عين به ورثهء واقف آنست كه عين كماكان به ملك واقف يا ورثهء او باقى است و علقهء ملكيّت آنها قطع نشده و تنها در مدّت وقف ، عين مال حبس است ، آنگاه با اين فرض موقوف عليهم چه حقّى دارند كه ملك ديگران را بفروشند و بهاى آن را در مصالح خويش صرف نمايند ؟ ! و شگفتا از قاضى ابن برّاج كه هم قائل به احتمال دوّم شده و گفته : پس از انقراض موقوف عليهم ، وقف به ملك واقف بر مىگردد و هم فتوى به جواز بيع داده و فرموده : موقوف عليهم اگر محتاج شدند حق دارند بفروشند « 1 » و اين يك بام و دو هوا است . مگر كلام وى\r\n\r\n\r\n","description":"","footnote":"\r\n( 1 ) . به نقل مقابس الانوار ، ص 142 .\r\n","page_name":" 74 ","page_number":74},
  {"content":"\r\n\r\nرا توجيه كرده و بگوييم : او از كسانى است كه وقف خاص را تمليك مىداند و مىگويد :\r\nدر مدّت وقف ، عين موقوفه ، حقيقتاً ملك موقوف عليه مىگردد منتهى به نحوى كه ملك همهء بطون است و اگر چنين شد بطنى از بطون عند الحاجة مىتوانند آن را بفروشند ، عليه بطون بعدى باشد يا عليه واقف . ولى اين توجيه در كلام ابوالصلاح حلبى بنابر انتساب تفصيل به او ، نمىآيد زيرا او صريحاً مىگويد : در مدّت وقف عين موقوفه بر ملك واقف باقى است و تنها منافع آن مال موقوف عليهم است و حبس العين است و معذلك حكم به جواز بيع كرده و اينكه موقوف عليهم حق دارند بفروشند و جاى اشكال هست كه اگر ملك واقف است موقوف عليه چه حقّى دارند كه عين را بفروشند ؟ !\r\n\r\nقوله : الثالث :\r\nقول سوّم از اقوال ثلاثه‌اى كه شيخ عنوان كرده ( و در حقيقت قول دوّم و پنجم از شش قولى كه ما قبلًا آورديم ) اينست كه : عده‌ّاى فرموده‌اند : بيع وقف مؤبّد فى الجمله ( در موارد ضرورت ) جايز است و در اين رابطه از عمومات منعِ بيعِ وقف خارج شده‌اند ولى در مورد وقف منقطع تصريحى از آنان بدست ما نرسيده ولى از ظاهر كلامشان دو وجه مستفاد است :\r\nالف : ظاهر كلام بعضى تعميم است يعنى بيع وقف فى الجمله جايز است ( چه مؤبّد و چه منقطع ) و اين قول دوّمى است كه سابقاً ذكر كرديم .\r\nب : و ظاهر كلامى بعضى تخصيص است يعنى جواز بيع را به وقف مؤبّد اختصاص داده‌اند كه مفهومش عدم جواز بيع وقف منقطع است و اين قول پنجمى است كه قبلًا اشاره شد .\r\n\r\nقوله : بناءً :\r\nاين فراز وجه و علّت تخصيص مزبور است و آن اينكه : قبل از « قوله الثالث » تحت عنوان « ثمّ انّ هؤلاء . . . » به سه مبنا در رابطه با وقف منقطع اشاره شد و اينجا نيز همان مبانى مطرح است و قول به عدم جواز بيع وقف منقطع بر اين مبنا است كه : عين موقوفه در وقف منقطع پس از انقراض موقوف عليهم به ورثهء واقف بر گردد كه كاشف از اينست كه : در تمام مدّت وقف ، عين ، ملك واقف يا ورثهء او بوده ولى حبس بوده و آزاد و ملك طلق نبوده و حالا كه مدّت وقف تمام شد آزاد شد ، و اگر ملك واقف بوده پس موقوف عليهم\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nحقّ ندارند آن را بفروشند . و امّا بر مبناى رجوع عين موقوفه به ورثهء موقوف عليهم ( كه كاشف از مالكيّت حقيقىِ آنان از لحظهء وقف است ولى ملك همهء بطون بوده و حال كه بطن اخير منقرض شد على القاعده بايد به وارث او منتقل شود ) بيع آن بلامانع است آرى چون ملك بطون بعدى هم هست بيعش براى بطن سابق محدوديتهائى دارد و عند الضرورة جايز است .\r\n\r\nقوله : و من حكم :\r\nمبناى سوّمى هم هست كه سيّد بن زهره فرموده : پس از انقراض موقوف عليهم ، عين موقوفه نه به ورثهء واقف بر مىگردد و نه به ورثهء موقوف عليهم رجوع مىكند ، بلكه تا دامنهء قيامت بايد منافعش در راههاى خير و فى سبيل الّه مصرف شود « 1 » حال بر اين مبنا وقف منقطع مثل وقف مؤبّد است و همان حكم را دارد . و تعبير به « لازِمه » براى اينست كه : و لو خود سيّد نگفته وقف منقطع مثل مؤبّد است ولى وقتى سخن از صرف در وجوه خيريه به ميان آورد لازمهء كلامش آن است كه مثل مؤيّد باشد و در حقيقت ما به گردن سيّد مىگذاريم كه مرادش اينست .\r\n\r\nقوله : و كيفكان :\r\nتا به حال فهرستى از اقوال بررسى شد ، مرحوم شيخ مىفرمايند : بجا است كه اوّل عبارات فقهاء را نقل كنيم و سپس به تجزيه و تحليل بپردازيم : اوّلين عبارت از شيخ مفيد در كتاب مقنعه است : شش صورت را ايشان متعرض شده :\r\n1 و 2 - وقفها در اصل صدقه هستند ( ماهيّت وقف نوعى صدقه است ) و خاصيّت صدقه آن است كه : شخص متصدّق و واقف حق رجوع ندارد مگر در دو صورت :\r\n1 - موقوف عليهم كارى بكند و چيزى را احداث كنند كه شرعاً مانع از اعانت آنان شود و واقف نتواند به سبب صلح و انعام و احسان به آنان به خداوند نزديك شود و قصد قربت كند و كار آنان مانع از تقرّب واقف به خداوند شود . مثلًا كافر و مرتّد شوند يا تجاهر به فسق و فجور نمايند كه كمك به آنها و وقف بر آنان آدم را به خدا نزديك نمىكند و نقض غرضِ واقف است . كه اگر چنين كردند واقف مىتواند از وقفى كه كرده\r\n\r\n\r\n","description":"","footnote":"\r\n( 1 ) . غنية ، ص 299 .\r\n","page_name":" 76 ","page_number":76},
  {"content":"\r\n\r\nرجوع كند و آن را به هم بزند .\r\n2 - واقف در متن وقف شروطى را آورده كه حالا مىبيند تغيير آن شرائط به حال موقوف عليهم نافذتر از ابقاء آن شرط بر حال خودش است كه اگر چنين بود باز رجوع از شرط اوّل جايز است و با غرض وقف سازگارتر است كه هرچه بيشتر نفع به موقوف عليهم عود كند و در مقابل ، ثواب بيشترى به واقف برسد . ( دو صورت مذكور در فرض قبل از قبض و اقباض بود يعنى واقف مالى را وقف كرده ولى هنوز به موقوف عليهم تسليم نكرده است . ) ولى هنگامى كه واقف مال وقفى را از تحت يد خودش خارج كرده و به موقوف عليهم داد ديگر به هيچ وجه رجوع در وقف جايز نيست و حق رجوع ندارد ( ولو موقوف عليهم مرتد شوند . . . ) و حق تغيير شرط را ندارد ( ولو به حال آنها انفع باشد ) و حق ندارد وقف را از وجوه و سبلِ آن و راههايى كه واقف تعيين كرده ، منتقل كند و در راههاى ديگر مصرف شود .\r\n3 - هرگاه واقف در متن عقد شرط كند كه چنانچه خودم نياز مبرم پيدا كردم بتوانم اين مال وقفى را بفروشم چنين شرطى صحيح است و عند الضرورة براى خود واقف ، بيع جايز است .\r\n4 و 5 و 6 - امّا پس از مرگ واقف ، موقوف عليهم حق ندارند مال وقفى را بفروشند يا هبه كنند و يا شرطى از شروط واقف را تغيير دهند مگر در سه صورت :\r\n1 - عين موقوفه در معرض خراب شدن واقع شود و مخروبه گردد و كسى هم يافت نشود كه آن را تعمير و آباد كند\r\n2 - يا كسى پيدا مىشود ولى كمكهاى او مفيد فايده نيست و به كلّى مال وقفى از حيّز انتفاع افتاده است\r\n3 - و يا براى موقوف عليهم احتياج به پول آن پيدا شده و نياز ضرورى دارند ، در اين سه فرض مىتوانند وقف را منحّل كرده و آن را بفروشند ( الى البدل اوْلا الى البدل ) و امّا بيع وقف براى ساير ضرورتها ( منجمله براى دفع يا رفع فتنه و فساد ميان موقوف عليهم ) جايز نيست . « 1 »\r\n\r\n\r\n","description":"","footnote":"\r\n( 1 ) . مقنعه ، ص 652 - 653 .\r\n","page_name":" 77 ","page_number":77},
  {"content":"\r\n\r\n\r\nقوله : و قد استفاد :\r\nمرحوم شهيد در غاية المراد از كلام مفيد رحمهم الله اين طور استفاده كرده كه ايشان در پنج صورت بيع وقف را تجويز كرده و منظورش از پنج موضع عبارتست از سه موضع اخير ( 4 و 5 و 6 ) به ضميمهء دو مورد اوّل ( 1 و 2 ) « 1 » ولى اين برداشت قابل تأمل است زيرا اوّلًا شيخ مفيد شش صورت ذكر كرد نه پنج صورت و ثانياً دو مورد اوّل و دوّم از موارد جواز بيع نيست بلكه سخن از جواز رجوع در اصل وقف يا در شرط آن بود .\r\n\r\nقوله : ثمّ انّ :\r\nعلّامه رحمهم الله در تحرير فرموده : اين قول شيخ مفيد كه فرموده : لا يجوز الرجوع . . . را بايد به تاويل ببريم و به ظاهرش مشكل دارد « 2 » وجه تأويل آن است كه : مراد ايشان از « لا يجوز » جواز به معناى اعمّ نيست كه نفى جواز به اين معنا مساوى با حرمت است بلكه مراد جواز به معناى اخص يعنى اباحه است و منظور آن است كه : رجوع در آن دو صورت مباح نيست و اين مىسازد با اينكه جايز باشد ولى مكروه باشد و تركش راحج باشد نه اينكه كلّاً حرام باشد .\r\n\r\nقوله : و لعلّه :\r\nشيخ اعظم مىفرمايد : شايد سرّ اينكه علّامه فرموده : كلام مفيد را بايد توجيه كرد ، آن است كه : اين كلام به ظاهرش بر خلاف قواعد است زيرا از قواعد مسلّم باب وقف آن است كه : قبض وقف از سوى موقوف عليهم يا شرط صحّت وقف است و يا شرط لزوم آن و در هر حال تا قبض نيامده رجوع جايز است ، ولى شيخ مفيد فرمود : « لا يجوز الرجوع . . . » و اين خلاف اصل مزبور است از اين روى بايد توجيه شود .\r\n\r\nقوله : و قال فى الانتصار :\r\nدوّمين عبارت از سيّد مرتضى در كتاب انتصار است كه فرموده : از جملهء مسائلى كه اماميّه به آن منفرد شده‌اند ( و ميان آنها اجماعى است ) اين است كه مىگويند : هرگاه در عين وقفى خرابى حاصل شود بگونه‌اى كه قابل انتفاع نباشد موقوف عليهم مىتوانند آن را بفروشند و از پول آن در مسير وقف انتفاع ببرند . و نيز اگر براى موقوف عليهم\r\n\r\n\r\n","description":"","footnote":"\r\n( 1 ) . غاية المراد ، ص 82 .\r\n( 2 ) . تحرير ، ج 1 ، ص 284 .\r\n","page_name":" 78 ","page_number":78},
  {"content":"\r\n\r\nضرورتى پيش آمد و احتياج شديد به پولِ آن پيدا كردند باز حق دارند آن را بفروشند . و در غير دو صورت مذكور بيع وقف جايز نيست سپس سيّد براى مطلب مذكور به اجماع اماميّه استدلال كرده ، سپس كلام ابن جنيد را ذكر كرده كه وى بيع وقف را مطلقاً جايز نمىداند و فرموده : قول او ارزشى ندارد چون هم سابق بر او همهء فقهاء اجماع بر جواز بيع فى الجمله دارند و هم لا حق بر او و فقهاءِ پس از او ( و به عقيدهء سيّد مخالفت يك يا چند نفر معلوم النسب به حجيّت اجماع ضرر نمىرساند . )\r\nو فرموده : ابن جنيد در اين قول به يك سلسله ظنون و حدسها و محاسبه‌هاى عقلى استناد كرده ( ابن جنيد تنها كسى است كه به قياس استدلال كرده و در اين جهت از اصول فقه عامّه پيروى كرده ولى معلوم نيست كه آيا قياس را حجّت مىدانسته و بدان استناد كرده و يا صرفاً به روش عامّه استدلال كرده نه اينكه خودش عامل به قياس باشد . ) و نيز به اخبار شاذّ و نادرى استناد كرده كه از درجهء اعتبار ساقط مىباشند و به امثال اين ظنون و روايات توجّهى نداريم « 1 » سپس سيّد در جاى ديگر از انتصار فرموده : ( بيع وقف در حال اختيار جايز نيست ) ولى هرگاه وقف بگونه‌اى شود كه از حيّز انتفاع بيفتد و يا موقوف عليهم فقير شوند و نياز مبرم به پول آن پيدا كنند به نظر ما احوط آن است كه بيع وقف جايز باشد زيرا ( علاوه بر اجماع ) مسألهء نقض غرض مطرح است : غرض از وقف اين بود كه موقوف عليهم از مال موقوفه استفاده كنند و اگر نفروشند و به حال خود ابقاء كنند نمىتوانند انتفاع ببرند و اين نقض غرض است و فعلًا تنها راه انتفاع بردن همين بيع و استفاده از پول آن است پس بايد جايز باشد . « 2 »\r\n\r\nقوله : و قال فى المبسوط :\r\nسوّمين عبارت از شيخ طوسى در مبسوط است كه تنها در دو صورت بيع وقف را تجويز كرده است : 1 - خوف از خراب شدن و از حيّز انتفاع افتادن 2 - نياز شديد موقوف عليهم به پولِ آن ، سپس براى جواز در دو فرض مذكور به اخبارى استناد كرده كه در آينده از زبان شيخ اعظم خواهد آمد . « 3 »\r\n\r\n\r\n","description":"","footnote":"\r\n( 1 ) . انتصار ، ص 226 - 227 .\r\n( 2 ) . همان .\r\n( 3 ) . مبسوط ، ج 3 ، ص 287 .\r\n","page_name":" 79 ","page_number":79},
  {"content":"\r\n\r\n\r\nقوله : و قال سلّار :\r\nچهارمين عبارت از جناب سالار بن عبد العزيز ديلمى معروف به سلّار در كتاب مراسم است : وى فرموده : از دو حال خارج نيست : 1 - يا مال وقفى و موقوف عليهم بر همان حال اوّلى خود كه در حال وقف داشتند ، باقى هستند در اين صورت بيع جايز نيست . 2 - و يا تغيير حال پيدا شده يعنى عين موقوفه در حال خراب شدن است يا موقوف عليهم نياز مبرم دارند در اين دو فرض بيع جايز است و سپس به اجماع اماميّه و مسأله نقض غرض استناد كرده است كه قبلًا از زبان سيّد مرتضى هم آورديم . « 1 »\r\n\r\nقوله : قال فى الغنيه :\r\nسيّد بن زهرة هم در كتاب غنيه همين فرمايشان را به زبان ديگر فرموده « 2 » .\r\n\r\nقوله : قال فى الوسيلة :\r\nجناب ابن حمزه نيز در وسيله همين مطلب را فرموده « 3 »\r\n\r\nقوله : و قال الراوندى :\r\nمرحوم قطب راوندى هم در فقه القرآن همين را فرموده « 4 »\r\n\r\nقوله : و قال فى الجامع :\r\nمرحوم ابن سعيد حلّى در كتاب الجامع للشريع سه مورد را مجوّز بيع قرار داده كه دو موردش همان است كه بزرگان قبلى هم فرمودند و مورد سوم خوف از وقوع فتنه و فساد در ميان موقوف عليهم است كه منجّر به قتل و خونريزى شود اين را نيز مجوّز بيع قرار داده كه بزرگان قبلى آن را ذكر نكردند . « 5 »\r\n\r\nقوله : و عن النزهة :\r\nجناب قاضى ابن سعيد حلّى در كتاب نُزهة الناظر فى الجمع بين الاشباه و النظائر فرموده : بيع وقف جايز نيست مگر در سه مورد :\r\n1 - خوف از هلاك شدن وقف ( مثلًا عبد يا حيوانى را وقف كرده‌اند و ابقاءِ آن\r\n\r\n\r\n","description":"","footnote":"\r\n( 1 ) . مراسم ، ص 197 .\r\n( 2 ) . غنية ، ص 298 .\r\n( 3 ) . وسيله ، ص 370 .\r\n( 4 ) . قفه القرآن ، ج 2 ، ص 293 .\r\n( 5 ) . الجامع للشرايع ، ص 372 .\r\n","page_name":" 80 ","page_number":80},
  {"content":"\r\n\r\nموجب خوف از تلف شدن است )\r\n2 - ميان ارباب وقف ( موقوف عليهم ) اختلاف و نزاع وجود دارد و بقاء وقف موجب مىشود كه در اثر منازعه يك ضرر عظيم مالى يا جانى بر آنان وارد شود ( كسى كشته شود ، مال كسى غارت شود و . . . )\r\n3 - موقوف عليهم احتياج عظيم و شديد داشته باشند و فروش وقف به حال آنها سودمندتر باشد از ابقاءِ آن « 1 » ( در اين سه صورت بيع وقف از سوى موقوف عليهم جايز است . )\r\n\r\nقوله : و قال فى الشرايع :\r\nمحقّق اوّل در كتاب شرايع در مبحث بيع فرموده : تنها در يك صورت بيع وقف جايز است و آن وقتى است كه بقاء وقف ، به مخروبه شدن آن منجر شود و منشأ اين خرابى و ويرانى هم اختلاف موقوف عليهم باشد ( پس نزاع ارباب وقف موضوعيّت ندارد و به تنهائى سبب جواز بيع نيست بلكه طريقى است به سوى مخروبه شدن و اين است كه مجوّز بيع مىباشد . ) و تازه بيع وقف هم به حال آنان سودمندتر باشد ( و اختلاف آنها را بر طرف كند . ) و گرنه جايز نخواهد بود . « 2 » و همين محقّق در بحث وقف از كتاب شرايع فرموده : اگر ميان موقوف عليهم اختلاف و نزاع پيش آيد بگونه‌اى كه خوف و خشيت از خراب شدن وقف پيدا شود ( باز اختلاف موضوعيّت ندارد و طريق و مقدّمهء خوف از خراب است ) بيع وقف جايز مىشود و اگر نه اختلافى هست و نه به دنبال آن خوف از خراب شدن در كار است بلكه صرفاً بيع وقف به حال موقوف عليهم نافعتر از بقاء آن است بعضىها همين انفع بودن را هم مجوّز بيع قرار داده‌اند ولى به عقيدهء ما : صِرف اين مجوّز نيست . « 3 »\r\n\r\nقوله : و مثل :\r\nعلّامه هم در كتاب بيع و كتاب وقف از قواعد همين مطالب را آورده است « 4 »\r\n\r\n\r\n","description":"","footnote":"\r\n( 1 ) . نزهة الناظر ، ص 74 .\r\n( 2 ) . شرايع ، ج 2 ، ص 17 .\r\n( 3 ) . شرايع ، ج 2 ، ص 220 .\r\n( 4 ) . قواعد ، ج 1 ، ص 126 و 269 .\r\n","page_name":" 81 ","page_number":81},
  {"content":"\r\n\r\n\r\nقوله : و قال فى التحرير :\r\nعلّامه در تحرير فرموده : بيع وقف به هيچ وجه و در هيچ حالى جايز نيست . و اگر منزل وقفى منهدم شود عرصهء آن ( عرصة الداراى ساحتها و هى البقعة الواسعة التى ليست فيها بناء و سميّت ساحة الدار عرصةً لانّ الصبيان يعترصون فيها اى يلعبون و يمرحون .\r\nخلاصه مراد از عرصه آن جائى است كه قبلًا ساختمان بوده و حالا زمين خالى است و عرصه مىگويند براى اينكه بچّه‌ها در آن زمين به بازى و استراحت و تفريح مىپردازند « 1 » ) از وقف بودن خارج نمىشود و بيع آن جايز نيست .\r\nسپس فرموده : اگر در ميان ارباب وقف نزاع و اختلافى پديد آيد بگونه‌اى كه خوف از مخروبه شدن وقف داشته باشيم ( باز اختلاف موضوعيت ندارد و طريق براى مخروبه شدن است كه مجوّز اصلىِ بيع است . ) بيعش جايز است و دليل آن روايت اصحاب و فقهاء اماميّه است ( اين روايات بعداً خواهد آمد ) سپس كلام ابن ادريس را ذكر كرده كه ما قبلًا آن را آورديم ، سپس فرموده : اگر مال موقوفه بكلّى از حيّز انتفاع بيفتد مثل خانه‌اى كه منهدم شود و به حالت زمين موات بودن در آيد و ارباب وقف هم نتوانند آن را آباد كنند در اين فرض هم بيع وقف جايز است و با پول آن چيزى را خريدارى مىكنند و بجاى وقف قبلى وقف مىكنند . « 2 » ( پس دو امر را سبب جواز بيع دانستند . )\r\nو همين علّامه در بحث بيع كتاب تحرير فرموده : عين موقوفه مادامى كه آباد و قابل استفاده است بيعش جايز نيست امّا اگر بقاء وقف منجر به خراب شدن آن گردد بيعش جايز مىشود ، و نيز اگر بقاء وقف باعث شود كه ميان موقوف عليهم فتنه و فسادى پيدا شود و خوف از اين داشته باشيم باز بيعش جايز است « 3 » ( طبق اين بيان خوف از اختلاف و نزاع ارباب وقف ، موضوعيّت دارد و مستقلّاً مجوّز بيع است . )\r\n\r\nقوله : و عن بيع الارشاد :\r\nباز علّامه در بحث بيع از كتاب ارشاد الاذهان فرموده : بيع وقف صحيح نيست مگر در دو صورت : 1 - مال موقوفه خراب شود 2 - بقاء وقف منجر به وقوع اختلاف و نزاع ميان\r\n\r\n\r\n","description":"","footnote":"\r\n( 1 ) . مصباح المنير ، ص 2 ، مادّه عرص ، ص 59 .\r\n( 2 ) . تحرير ، ج 1 ، ص 165 .\r\n( 3 ) . همان .\r\n","page_name":" 82 ","page_number":82},
  {"content":"\r\n\r\nارباب وقف شود ( باز موضوعيّت دارد ) البته دوّمى اجماعى نيست و طبق يك رأى اينهم مجوّز بيع است . « 1 » و در بحث وقف كتاب ارشاد فرموده : بيع وقف صحيح نيست مگر در صورتى كه ميان موقوف عليهم اختلافى پديد آيد و بدنبال آن خوف از مخروبه شدن وقف داشته باشيم ( باز اختلاف موضوعيّت ندارد )\r\n\r\nقوله : و قال فى التذكرة :\r\nباز علّامه در باب وقف از كتاب تذكره فرموده : در دو صورت به نظر ما بيع وقف جايز است\r\n1 - بقاء وقف باعثِ خراب شدن آن گردد و موقوف عليهم هم متمكن از تعمير و آباد كردن آن نباشند .\r\n2 - بقاء وقف سبب خوف از وقوع فتنه و اختلاف ميان ارباب وقف شود كه اگر بماند چه بسا فساد و قتل و خونريزى پديد آيد « 2 » ( موضوعيّت دارد ) و در باب بيع فرموده : بيع وقف صحيح نيست چون مالكيّت كه شرط صحّت بيع است در مورد وقف نقص دارد و با قصد واقف نمىسازد زيرا قصد او ابديّت بوده و اينكه موقوفه براى هميشه بماند و ثوابى همواره به او برسد . بلى اگر بيع وقف انفع باشد و جلو فتنه و فساد را بگيرد و يا ابقاء وقف سبب تلف و خرابىِ وقف باشد نزد اكثر علماء شيعه بيعش جايز است . « 3 »\r\n\r\nقوله : و قال فى غاية المراد :\r\nشهيد اوّل در غاية المراد فرموده : بيع وقف در دو مورد جايز است : 1 - خوف از اينكه ميان موقوف عليهم اختلافى پديد آيد و سبب فساد و هلاكت وقف گردد 2 - موقوف عليهم احتياج داشته باشند و بيع وقف به حال آنان سودمندتر باشد . « 4 »\r\n\r\nقوله : و قال فى الدروس :\r\nشهيد اوّل در دروس فرموده : بيع وقف فقط در دو صورت جايز است : 1 - خوف از خراب شدن 2 - خوف از بروز اختلاف ميان موقوف عليهم كه باعث فساد وقف گردد . « 5 »\r\n\r\n\r\n","description":"","footnote":"\r\n( 1 ) . ارشاد ، ج 1 ، ص 361 .\r\n( 2 ) . تذكرة ، ج 2 ص 444 .\r\n( 3 ) . تذكرة ، ج 1 ، ص 465 .\r\n( 4 ) . غاية المراد ، ص 82 و 84 .\r\n( 5 ) . دروس ، ج 2 ، ص 279 .\r\n","page_name":" 83 ","page_number":83},
  {"content":"\r\n\r\n\r\nقوله : و قال فى اللمعة :\r\nشهيد اوّل در متن لمعه فرموده : اگر بقاء وقف باعثِ خرابىِ آن گردد و منشأ خرابى هم اختلاف ارباب وقف باشد مشهور مىگويند : در اين صورت بيع وقف جايز است . « 1 »\r\n\r\nقوله : و قال فى تلخيص :\r\nمرحوم صميرى در كتاب تلخيص الخلاف فرموده : فقهاء اماميّه در رابطه با بيع وقف اقوال متعدّدى دارند و مشهورترين آنها اين است كه : اگر ميان موقوف عليهم اختلافى پيش آيد و خوف از مخروبه شدن وقف پيدا شود و هيچ راهى براى جلوگيرى از اختلاف نباشد و تنها راه رفع نزاع ، بيع وقف باشد در اين صورت بيع جايز است . سپس فرموده :\r\nرأى شيخ مفيد و شيخ طوسى ره همين است ، مختار نجم الدين ( محقّق اوّل ) و علّامه نيز همين است . « 2 »\r\n\r\nقوله : و قال فى التنقيح :\r\nفاضل مقداد در التنقيح فرموده : هرگاه در اثر اختلاف ارباب وقف مال وقفى مخروبه شود و به كلّى از حيّز انتفاع بيفتد بيعش جايز مىشود « 3 »\r\n\r\nقوله : و عن تعليق :\r\nمحقق ثانى در حاشيهء ارشاد علّامه فرموده : هرگاه وقف موجب فتنه و فسادى شود كه به سبب آن خونى به زمين ريخته شود ، بيعش جايز است « 4 »\r\n\r\nقوله : و عن ايضاح :\r\nفاضل قطيفى ( شيخ ابراهيم بن سليمان ، معاصر محقّق كركى ) در كتاب ايضاح النافع فرموده : هرگاه ارباب وقف با يكديگر اختلاف پيدا كنند بگونه‌اى كه خوف از قتال و جنگ و غارت اموال پيدا شود و تنها راه آن بيع وقف باشد ، بيعش جايز است ولى اگر از طريق ديگر مىتوان رفع نزاع كرده ولو با مراجعه به حاكم جور باشد ، نوبت به بيع وقف نمىرسد . سپس فرموده : خوف از خراب شدن به تنهائى مجوّز بيع نيست « 5 » و نظير اين\r\n\r\n\r\n","description":"","footnote":"\r\n( 1 ) . لمعهء دمشقيّه ، ص 112 .\r\n( 2 ) . تلخيص الخلاف ، ج 2 ، ص 221 .\r\n( 3 ) . تنقيح الرابع ، ج 2 ، ص 330 .\r\n( 4 ) . الحاشية على الارشاد ( خطى ) ، ص 220 .\r\n( 5 ) . به نقل مفتاح الكرامه ، ج 4 ، ص ، 256 .\r\n","page_name":" 84 ","page_number":84},
  {"content":"\r\n\r\nسخن را در حاشيه‌اش بر شرايع هم فرموده « 1 »\r\n\r\nقوله : و قال فى جامع :\r\nمحقّق ثانى در جامع المقاصد « 2 » اوّل فرموده : آنچه علّامه در قواعد فرموده موافق با رأى اكثر فقهاء است سپس فرموده : به عقيدهء ما بيع وقف در سه موضع جايز است :\r\n1 - وقف ، خراب و مضمّحل و نابود شود بگونه‌اى كه ديگر قابل انتفاع نباشد . مثلًا حصير مسجد مندرس گرديده ، شاخهء درخت مسجد شكسته شده ( حيوان وقفى ذبح شده و . . . ) كه حصير يا شاخهء مزبور قابل استفاده نيست و مىتوانند آن را بفروشند و به جاى آن حصير تازه خريدارى كنند .\r\n2 - ميان موقوف عليهم اختلافى پيش آيد كه باعث خوف از تلف اموال شود ، اينهم مجوّز بيع است و دليل آن صحيحهء على بن مهزيار از امام نهم عليه السلام است كه بعداً در صورت دهم از صور وقف خواهد آمد . و در دو موضع مذكور مال وقفى را مىفروشند و به جاى آن چيز ديگرى را خريدارى و وقف مىكنند بگونه‌اى كه نزاعى هم پيش نيايد و دليل اين ابدال ، تحصيل غرض واقف است كه حتى الامكان مقصودش بقاء وقف و انتفاع بردن از آن است . ضمناً بيع وقف را بايد ناظر خاص ( متولّىِ وقف كه از سوى خود واقف تعيين شده ) به عهده بگيرد و اگر ناظر خاص ندارد بايد حاكم شرع بفروشد .\r\n3 - موقوف عليهم نياز شديد پيدا كنند و هيچ راهى براى رفع نياز آنها نباشد و غلّهء اين زمين وقفى هم آنان را كفايت نكند در اين فرض هم مىتوانند بفروشند و با پول آن رفع حاجت كنند و دليل آن ، روايت جعفر بن حناّن از امام صادق عليه السلام است « 3 » ( اين نيز خواهد آمد . )\r\n\r\nقوله : و قال فى الروضه :\r\nشهيد ثانى در شرح لمعه فرموده : قول قويتر در مسألهء بيع وقف همان است كه صحيحهء علّى بن مهزيار بر او دلالت دارد و آن عبارتست از اينكه اگر ارباب وقف اختلاف شديد\r\n\r\n\r\n","description":"","footnote":"\r\n( 1 ) . همان .\r\n( 2 ) . جامع المقاصد ، ج 4 ، ص 97 - 98 .\r\n( 3 ) . وسائل الشيعه ، ج 13 ، ص 306 ، باب 6 ، از احكام وقوف ، حديث 8 .\r\n","page_name":" 85 ","page_number":85},
  {"content":"\r\n\r\nداشتند بيع وقف جايز است و در آن صحيحه جواز بيع را به اين معلّل ساخته كه : ربّما جاء فيه تلف الاموال و النفوس . يعنى چه بسا اين اختلاف موجب و قوع فتنه و فساد و تلف مالها و جانها شود . و ظاهر اين تعليل آن است كه خوفى كه به طور قطع يا ظّن منّجر به تلف مال و جان هر دو يا يكى از آن دو شود ، شرط نيست و لازم نيست يقين يا ظنّ پيدا شود بلكه اختلاف موقوف عليهم مظّنهء تلف است يعنى محّل احتمال تلف و در معرض تلف مال و جان است ( پس صرف احتمال تلف اموال و انفس در سايهء اختلاف كافى است يقين يا گمان به تلف لازم نيست . ) سپس شهيد ثانى فرموده : در غير مورد مذكور بيع وقف جايز نيست و لو موقوف عليهم نياز شديد داشته باشند و غلّهء وقف آنها را كفايت نكند ، يا بيع وقف به حال آنها سودمندتر باشد و يا عوامل ديگرى كه ديگران آورده‌اند ولى به عقيدهء ما آنها صلاحيّت مجوّز بودن را ندارند و دليلى بر جواز بيع در آن صور نيست « 1 » ( آرى صورتى كه گفتيم دليل داشت و آن صحيحهء على بن مهزيار بود . )\r\n\r\nقوله : و نحوه :\r\nنظير فرمايشات شهيد ثانى را مرحوم فاضل سبزوارى در كفاية الاحكام آورده است « 2 »\r\n\r\nقوله : هذه :\r\nتا به حال از بيست و سه كتاب عباراتى آورديم و از بعض كتابهاى مذكور از دو باب وقف و بيع عباراتى آورديم و برخى از اينها را مستقيماً خودمان در كتب مزبور ديده و نقل كرديم و برخى را نديده‌ايم ولى از زبان ديگران حكايت كرديم .\r\n\r\nقوله : و الظاهر :\r\nدر برخى از عبارات مذكور تعبير به خوف يا خشيت از خراب شدن آمده بود كه منظور ظنّ به خراب و احتمال قوى است ولى در بعض تعبيرات كلمهء يؤدّى داشت كه ظاهرش تأديهء جزمى و قطعى است ولى حتماً اين مراد نيست بلكه تأديهء ظنى مراد است و در نتيجه تعبير به تأديه با تعبير به خوف و خشيت متحّد است و منظور هر دو ظنّ الخراب است . و شاهد بر اتّحاد آن دو اينست كه : فقيه واحد گاهى تعبير به خوف و خشيت كرده و گاهى تعبير به تأديه نموده است مثل علّامه و محقّق اوّل و شهيد اوّل در عباراتى كه از آنان نقل شد . شاهد ديگر بر اتحّاد : بعضىها مثل علّامه در تذكرة عنوان خوف از خرابى را به\r\n\r\n\r\n","description":"","footnote":"\r\n( 1 ) . شرح لمعه ، ج 3 ، ص 255 .\r\n( 2 ) . كفاية الاحكام ، ص 1426 .\r\n","page_name":" 86 ","page_number":86},
  {"content":"\r\n\r\nاكثر نسبت داد و يا فاضل قطيفى به اشهر نسبت داد و بعضى ديگر مثل جامع المقاصد عنوان تأديه را به اكثر نسبت داد يا شهيد اوّل در شرع لمعه تأديه را به مشهور نسبت داد و اگر ايندو عنوان اتحاد نداشتند اين نسبتها تناقض گوئى بود .\r\n\r\nقوله : فظهر :\r\nاز مطالب مزبور به اين نتيجه مىرسيم كه ملاك تأديهء ظنّى است و اگر ظنّ به خراب شدن پيدا شد بيع جايز مىشود و رأى مشهور مجوّزين همين است ( و تأديه قطعى لازم نيست و صرف احتمال هم كافى نيست )\r\n\r\nقوله : لكّن :\r\nظنّ به خراب شدن عوامل مختلفى مىتواند داشته باشد كه قدر متيقّن از كلام مشهور فرضى است كه اختلاف ارباب وقف منشأ اين مظنّه باشد نه عوامل ديگر .\r\n\r\nقوله : اللهمّ :\r\nمگر كسى بگويد : مجرّد اختلاف ميان موقوف عليهم مجوّز نيست و موضوعيّت ندارد و غايت نيست بلكه مقدّمه و طريق بسوى ظنّ به خراب شدن است و آنكه مجوّز اصلى است همان مظنّهء خراب شدن است و اگر مناط اين شد تعميم پيدا مىكند و مواردى را هم كه عامل ديگرى سبب اين ظنّ به خراب شدن بشود باز مجوّز بيع مىگردد .\r\n\r\nقوله : اذا عرفت :\r\nحال كه با نقل اقوال و عبارات فقهاء آشنا شديد وارد اصل بحث مىشويم : بطور كلّى در باب بيع وقف درد و مقام بحث مىشود : 1 - وقف مؤبَّد . 2 - وقف منقطع .\r\nدربارهء وقف منقطع در اواخر مبحث بيع وقف ، مقدارى بحث خواهيم كرد ، و فعلًا عمدهء بحث ما پيرامون وقف مؤبّد است كه خودش دو قسم است : 1 - وقف تمليكى . 2 - وقف تحريرى .\r\nوقف تمليكى آنست كه : واقف عين موقوفه را به موقوفٌ عليهم تمليك مىكند و پس از وقف ملك آنها مىشود و منافع عين ، ملك طلق هر طبقه و نسل است و آنان مىتوانند عين موقوفه را به كسى اجاره دهند و از مال الاجارة استفاده كنند و اگر كسى به ناحق از اين مال وقفى استفاده كرده موقوف عليهم مىتوانند از او اجرت اين زمين را اخذ كنند ، آرى عين موقوفه ملك طلق آنها نيست تا هر بطنى مجاز باشد كه هر گونه تصرّفى\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nدر آن بنمايد بلكه ملك همهء بطون است . و مقصد اصلى مادر مباحث آينده همين قسم است كه مرحوم شيخ ده صورت تصوير خواهند كرد .\r\nو وقف تحريرى يا فكّ ملك آنست كه پس از انشاءِ صيغهء وقف ، عين موقوفه ملك هيچكس نيست بلكه واقف بوسيلهء وقف ، فكّ ملك نمود يعنى علقهء ملكيّت خويش را از گردن آن مال باز كرد و ملك را آزاد كرد ( همانند آزاد كردن بنده كه عتق ، تمليك نيست بلكه فكّ ملك است ) و وقف تحريرى مانند مساجد ، مشاهد مشرفّه ، حسينيّه‌ها ، مدارس ، رِباطها و كاروانسراها و . . . البته در اين گونه از اوقاف دو نظريّه وجود دارد :\r\n1 - اينها هم وقف تمليكى هستند ولى نه تمليك به فرد يا گروه خاصّى بلكه ملك همهء مسلمانان مىشود و طبعاً يا از قبيل مفتوحةٌ عنوةً است كه در مصالح مسلمين بايد صرف شود و يا از قبيل شركت است كه بايد ميان همگان تقسيم شود .\r\n2 - ولى مشهور برآنند كه مسجد و مدرسه ملك هيچكس نيست نه ملك فرد يا صنف خاص است و نه ملك عموم مسلمين بلكه فكّ ملك است و مسلمين فقط حق دارند از اين اوقاف عامّه استفاده كنند [ و مثل مستعير ، مالك انتفاع هستند و حقّ انتفاع دارند 
  ] و گرنه مالك منفعت نيستند كه مثل مستأجر باشند . متفرّع بر اين قول اگر مسلمانى به ناحق از مدرسه يا كاروانسرا استفاده كرد و در آنجا سكنا گزيد كسى حق ندارد از او اجرة المثل بگيرد ( و لو تكليفاً تصرّف حرامى مرتكب شده )\r\n\r\nقوله : الظاهر :\r\nمرحوم شيخ مىفرمايد : از دو قسم وقف مؤبّد آنكه محلّ بحث ما است كه آيا عند الضّرورة بيعش جايز است يا خير ؟ قسم اوّل يعنى وقف تمليكى است و امّا قسم ثانى يعنى وقف تحريرى بالاجماع بيعش جايز نيست زيرا اصلًا چنين موقوفه‌اى ملك كسى نيست تا بتواند بفروشد و « لا بيعَ الّا فى ملكٍ . »\r\nو بالجمله : كلام فقهاء در باب بيع وقف در مورد موقوفه‌اى است كه ملك موقوفٌ عليهم هست ولى ملك طلق نيست و امّا موقوفه‌اى كه اصلًا ملك كسى نيست قطعاً بيعش جايز نيست . بنابراين اگر مسجد خراب گرديد ، قريه‌ايكه موقوفه بود خراب گرديد ، راهى كه مسجد در كنار آن ساخته شده بود متروكه شد و عبور و مرور از آنجا انجام نشد و كسى براى نماز به آن مسجد مراجعه نكرد ، باز كسى حق ندارد آن مسجد را\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nبفروشد و پولش را صرف احداث يا تعمير مسجد ديگر كند و يا در مصالح مسلمانان مصرف كند . و به اعتراف بسيارى از بزرگان « 1 » اين مطلب اجماعى است .\r\n\r\nقوله : نعم :\r\nمرحوم كاشف الغطاء در كتاب كشف الغطاء نخست فرموده : بيع اوقاف عامّه ( مسجد و مدرسه و . . . ) صحيح نيست ، نه به خاطر اينكه اوقاف ملك طلق و تامّ نيستند و ملك ناقص‌اند ، بلكه به خاطر اينكه اينها پس از وقف اصلًا ملك كسى نمىباشند و به خداوند بر مىگردند ( و انّ المساجد للّه « 2 » و در زمرهء مشاعر الهى ( يعنى مراكزى كه خدا در آنها پرستيده مىشود ) در مىآيند واحدى حق ندارد معابد مسلمين را بفروشد .\r\nسپس فرموده : امّا اگر اين اوقاف عامّه از حيّز انتفاع افتاد و از بهره بردارى از آنها در همان جهت مقصوده از وقف مأيوس و نا اميد شديم در اين فرض مىتوان اين عين موقوفه ( زمين مسجد يا حسينيّه و . . . ) را به كسى اجاره داد كه وى در اين زمين زاراعت كند يا درختكارى و باغ احداث كند و مال الاجاره را هم بپردازد ، البته بايد اجاره دادن همراه با محافظت و مواظبت بر آداب لازمهء اين موقوفه باشد يعنى اگر مسجد يا مشهد امام عليه السلام است بايد از تنجيس آن اجتناب شود و اگر آلوده شده بايد ازالهء نجاست كرد و با حال جنابت و حيض نبايد در آن مكان مكث كرد و . . . و نيز بايد اجاره همراه با استحكام و تحكيم سجّلات يعنى قباله‌ها و وقفنامه و سندها باشد و تحكيم آن به اينست كه : ورقهء وقفنامه را به مهر علماء و موثقين ممهور كنند تا با گذشت چند صباح ، مستأجر يا ورثهء او ادعّاى مالكيّت نكنند و ديگران هم در اشتباه نيفتند و خيال نكنند كه اينان چون يَدْ و سلطه دارند و ذو اليد هستند و يَدْ شرعاً امارهء ملكيّت است پس اينها مالك هستند ، براى جلوگيرى از اين امور بايد محكم كارى كرد . و پس از اجاره دادن ، فوايد و منافع و مال الاجاره را بايد در مماثل اين موقوفه ( اگر مسجد در مسجد ديگر آن هم به اين كيفيّت كه مسجد نزديكتر يا محتاجتر يا پر فضيلت‌تر مقدّم است و احوط اينست كه تا اينها هستند نوبت به مساجد ديگر نمىرسد . و اگر اين عناوين با يكديگر تعارض كردند ( مثلًا\r\n\r\n\r\n","description":"","footnote":"\r\n( 1 ) . مفتاح الكرامة ، ج 9 ، ص 100 ، مناهل ، ص 508 ، جواهر الكلام ، ج 28 ، ص 107 .\r\n( 2 ) . سورهء جن / 18 .\r\n","page_name":" 89 ","page_number":89},
  {"content":"\r\n\r\nمسجدى اقرب به اين مسجد است و مسجد ديگر افضل است يا مسجدى افضل و ديگرى احْوَجْ است يا مسجدى اقرب و مسجدى احوج است ) بايد آن را كه راحج است اخذ كرد ( و بعيد نيست كه افضل نسبت به اقرب راجح باشد و احوج نسبت به افضل راجح باشد و اگر مماثل متعذّر شد بايد در غير مماثل مصرف شود ( مثلًا اجرت مسجد را در حسينيّه و مدرسه مصرف كنند ) باز با همان ترتيبى كه گفتيم كه تا نزديك‌تر هست نوبت به دور تر نمىرسد و . . . و اگر غير مماثل هم متعذّر شد بايد مال الاجاره در جهت منافع و مصالح مسلمين مصرف شود يعنى با اين پول پُل بسازند ، برق بكشند و . . .\r\nتمام اينها راجع به خود عين موقوفه يعتنى مكانى كه مسجد يا حرم يا مدرسه يا زائر سراو . . . باشد كه بيعش ممنوع و اجاره‌اش جايز بود و امّا راجع به آلات و ابزار مسجد يا حرم ( از قبيل : ظروف مسجد يا حسينيّه ، فرشهاى اين مكانها ، احياناً حيواناتى كه وقف مسجد يا مدرسه شده‌اند ، پارچه‌هائى كه وقف ضريح مقدّس امامان عليه السلام مىشود ، پارچه ايكه وقف كعبه مىشود و روى كعبه مىاندازند ، قنديل‌ها و چلچراغها و دستگاه صوتى مسجد و حرم و . . . ) آيا خريد و فروش اينها جايز است يا خير ؟ كاشف الفطاء مىفرمايد :\r\nاگر اين ادوات و ابزار بر حال خودش باقى است و تغييرى در آنها ايجاد نشده و به همان نحو كه هستند قابل انتفاع هستند بايد بر حال خودشان بمانند و كسى حق ندارد آنها را بفروشد ، منتهى در قدم اوّل اگر در همان مكان و به همان كيفيّتى كه وقف شده‌اند قابل انتفاع باشند آن مكان مقدّم است ، و در قدم دوّم اگر در مكان اوّل قابل انتفاع نبود به مسجدى كه مثل آنجا است منتقل مىشوند و در آنجا استفاده مىشوند ، و در قدم سوّم در غير مماثل ، و در قدم چهارم در مصالح مسلمين مصرف مىشوند . و اگر اين آلات با همين وضعى كه دارند ( مثلًا حصير كهنه شده ، ظروف قديمى شده و استفاده نمىشود و . . . ) قابل انتفاع نباشند نه بر وجه مقصود ( در همان مسجد اوّل ) و نه بر نحوى كه قائم مقام آن باشد ( در مماثل يا غير مماثل ) در اين صورت اين ادوات شبيه ملكى است مالك از آن اعراض كرده باشد و در چنين ملك چهار احتمال وجود دارد :\r\n1 - چنين ملكى در حكم مباحات اصلى است و هر كس سبقت گرفت و آن را حيازت كرد همان كس مالك مىشود .\r\n2 - چنين ملكى به ملك همهء مسلمين داخل مىشود و در جهت مصالح آنان صرف\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nمىشود .\r\n3 - چنين ملكى به ملك واقف يا ورثهء او بر مىگردد و اگر واقف را نشناسيم ، مجهول المالك مىشود و زمام امرش بدست حاكم است كه به نيّت صاحبش صدقه دهد .\r\n4 - اصلًا اين ادوات از وقفيّت خارج نمىشوند بلكه كماكان بر وقفيّت باقى هستند منتهى بنا به ضرورت بيع اينها جايز است ( و آن ضرورت عبارتست از : احتراز از تلف اين حيوان ، و از تحقّق ضررى بر مسجد يا حرم و از لزوم عسر و حرج در حفظ نگهدارى آنها ) و پس از بيع ، پول اين اسباب و اثاثّيهء مسجد را در مماثل مصرف مىكنند و اگر نشد در غير مماثل و اگر نشد در مصالح مسلمين مصرف مىشود . و از نظر كاشف الغطاء همين احتمال قويتر است انتهى كلام كاشف الغطاء رحمهم الله « 1 »\r\n\r\nقوله : و فيه انّ :\r\nكاشف الغطاء فرمود : در وقف عام خود عين موقوفه ( ارض مسجد ) بيعش جايز نيست ولى اجاره‌اش صحيح است و نسبت به آلات اين موقوفه هم فرمود : عند الضرورة بيع اينها هم جايز است . مرحوم شيخ مىفرمايد : اگر اين گونه از اوقاف ( مسجد و آلات آن مثلًا ) وقف تمليكى باشند و بدينوسيله مسجد يا ابزار آن ملك همهء مسلمين شود عند الضرورة بيعش جايز است ( و لو بر نحو ارض مفتوحة عنوةً باشد كه ملك خاصّى بود و در اقسام اراضى گذشت كه در مصالح مسلمين مصرف مىشد نه اينكه شراكتى باشد و ميان آحاد مسلمين قسمت شود . ) ولى اين مطلب ثابت نيست و بر فرض شك ، اصل عدم ملكيت كه استصحاب باشد جارى مىكنيم و آنچه مسلّم است فك ملك و تحرير ملك است و وقف تحريرى است و پس از وقف ملك احَدى نيست آنگاه معقول نيست كه اجاره يا بيع آنها جايز باشد ، چه كسى حق دارد آن را اجاره دهد يا بفروشد ؟ بيع و اجاره يا بايد از مالك باشد يا از وكيل مالك يا از ولّىِ مالك ، و اين اوقاف اصلًا ملك نيست و قابل تملّك نيست و مالكى ندارد تا بيع از طرف او صحيح باشد . آرى حدّاكثر مسلمين حقّ انتفاع دارند و استفاده از اين ارض و آلات براى آنها مباح است بدليل اصالةُ الاباحه كه اصل اوّلى در اشياء است و اگر كسى اين زمين را زراعت كرد اجرة المثل بر او تعلّق\r\n\r\n\r\n","description":"","footnote":"\r\n( 1 ) . شرح قواعد ( خطى ) ص 84 - 85 .\r\n","page_name":" 91 ","page_number":91},
  {"content":"\r\n\r\nنمىگيرد . پس به نظر ما سخن كاشف الغطاء درست نيست و اوقاف عامّه بيع و اجاره‌اش صحيح نيست .\r\n\r\nقوله : ثمّ انّه :\r\nما گفتيم در قسم دوّم از دو قسم وقف مؤبَّد ( وقف تحريرى ) خريد و فروش مال وقفى جايز نيست حال به اين مطلب ما اشكالى شده و در حقيقت دو مادّهء نقض پيدا شده : 1 - رواياتى داريم مبنى بر اينكه خريد و فروش پارچه‌اى كه روى كعبه مىاندازند ( كه از آلات مسجد است ) و وقف كعبه مىكنند ، جايز است مثلًا در روايت مروان بن عبد الملك مىخوانيم : از امام هفتم پرسيدم : مردى مقدارى از پارچهء كعبه را خريده و با بخشى از آن براى خود لباس و ساتر درست كرده و رفع نياز كرده و بخشى هم باقى مانده ، آيا آن مرد مىتواند باقيمانده را اگر خواست بفروشد يا نه ؟ امام فرمود : آنچه را كه اراده كرده بيعش را مىتواند بفروشد ، و آنچه را اراده نكرده بيعش را نمىفروشد و هبه مىكند و از آن انتفاع برده مىشود و بواسطهء آن از خداوند طلب بركت مىكند .\r\nعرضكردم آيا با پارچه كعبه مىتوان ميّت را كفن كرد ؟ حضرت فرمود : نه « 1 » شايد اين نهى امام يك نهى تعبّدىَ تحريمى باشد و شايد بخاطر اين باشد كه پارچهء كعبه از ابريشم است و لذا براى كفن مناسب نيست ، و شايد چون مِشكى است و كفن بايد پارچهء ابيض باشد ، و شايد چون ميّت قوّهء ماسكه ندارد و سبب آلودگى پارچه و بىاحترامى به آن مىشود لذا از كفن كردنِ آن منع كرده ) .\r\nو نيز روايت ديگر آمده : استعمال ثوب كعبه جايز است و بيع باقيمانده آن نيز صحيح است . « 2 » حال از اين دو روايت استفاده مىشود كه بيع ابزار و آلات اوقاف عامّه جايز است ، و شما چگونه منع كرديد ؟\r\n2 - فقهاء عظام فرموده‌اند : اگر حصير مسجد كهنه و مندرس شده و قابل استفاده نيست يا شاخهء مسجد شكسته شده و از حيّز انتفاع خارج شده ( و تنها انتفاعش به سوزانيدن آن است ) باز بيع اينها جايز است . با اينكه اينها نيز از آلات مسجد هستند و\r\n\r\n\r\n","description":"","footnote":"\r\n( 1 ) . وسائل الشيعه ج 9 ، ص 360 ، باب 26 حديث سوّم .\r\n( 2 ) . وسائل الشيعه ، ج 9 ، ص 356 ، باب 24 ، حديث 2 .\r\n","page_name":" 92 ","page_number":92},
  {"content":"\r\n\r\nشما فرموديد : بيع اينها جايز نيست . اين مورد را چه جواب مىدهد ؟\r\n\r\nقوله : اللّهم الّا :\r\nمرحوم شيخ در جواب مىفرمايند : آلات مساجد از قبيل پردهء كعبه و حصير مسجد و . . . با خود مسجد و حرم و . . . قابل قياس نيست ، خود مسجد و حرم صد در صد وقف تحريرى و فكّ ملك است و لذا بيعش مطلقاً جايز نيست حتّى اگر مخروبه شود و به كلّى از حيّز انتفاع بيفتد . ولى آلات و اسباب مسجد و غيره از قبيل وقف تحريرى نيست بلكه نوعاً از قبيل وقف تمليكى است يعنى واقف ظرف يا فرشى را خريده و به مسجد بذل و هديه مىكند يا قنديلى را به حرم امام عليه السلام اهداء مىكند و با اين بذل و بخشش آن ظروف يا فروش و . . . ملك مسجد يا حرم مىشود و مانعى ندارد كه در موارد ضرورت ، متولّى مسجد يا توليت حرم اينها را بفروشد .\r\n\r\nقوله : نعم :\r\nاموال و املاك مسجد يا مدرسه يا حرم هم يكنوع نيست بلكه دو نوع است :\r\n1 - برخى از اموال ، ملك طلق مسجد است مثل اينكه فلان مسجد يا مدرسه خودش موقوفاتى دارد و از در آمد آن موقوفات ، فرش يا ظرف نو براى مسجد خريدارى مىكنند چنين چيزى مطلقاً بيعش جايز است حتّى اگر از حيّز انتفاع نيفتاده و بلكه كاملًا تازه است و هيچ استفاده هم نشده باز بيعش جايز است و اگر متولّىِ مسجد صلاح ديد آن را مىفروشد و وسيلهء لازمترى را خريدارى مىكند .\r\n2 - برخى از اموال ، ملك طلق مسجد نيست بلكه وقف بر مسجد است يعنى شخص با پول خود آن را خريده و وقف مسجد يا كعبه كرده تا مسلمانان از آن استفاده كنند چنين مالى ملك همهء مسلمين است و بايد به همان نحو از او استفاده كنند و حق ندارند تغييرش دهند مگر در مواردى كه ضرورتى پيش آيد و بيع وقف جايز شود ، مثلًا حصير كهنه شود .\r\n( امّا اگر وقف آلات و ابزار مسجد مثل وقف خود مسجد باشد و فكّ ملك باشد در اين صورت حكم مسجد را خواهد داشت و اگر به كلّى از حيّز انتفاع هم بيفتد بيعش جايز نيست . )\r\n\r\n","description":"","footnote":"","page_name":" 93 ","page_number":93},
  {"content":"\r\n\r\n\r\nقوله : ثمّ الفرق :\r\nحصير مسجد و پردهء كعبه اگر از مال خود مسجد و كعبه خريدارى شوند ملك طلق آنها مىباشند و حكمش گذشت ولى اگر شخص يا اشخاصى اين پرده را بافته يا دوخته يا خريده و وقف كعبه كرده‌اند و نيز حصير يا فرش را خريده و وقف مسجد كرده‌اند در اين فرض حصير مسجد با پردهء كعبه فرق دارد و آن اينكه : پارچهء كعبه براى خصوص كعبه وقف يا بذل شده و با هيئت خاصّى كه دارد فايدهء ديگرى بر آن مترتّب نيست و ملك مسلمين نمىباشد و براى انتفاع مسلمين وقف نشده است تا در مكانهاى ديگر هم از آن استفاده شود . ولى حصير مسجد هم وقف خاص بودن ( مخصوص همين مسجد باشد ) در آن متصوّر است و هم وقف عام بودن ( ملك مسلمين باشد و از آن در مكانهاى مختلف استفاده كنند ) در آن قابل تصوير است يعنى نيّت واقف اينست كه عموم مسلمين از اين حصير استفاده كنند و روى آن نماز بخوانند و قصدش اين نيست كه حتماً وقف خاص فلان مسجد باشد منتهى از آنجا كه نوعاً مسلمين در مسجد نماز مىخوانند و براى مصالح مختلف در آنجا اجتماع مىكنند و مسجد يكى از راههاى انتفاع مسلمين است ، بدين لحاظ فرش را در مسجد مىگذرد ( مثل آبى كه وقف مىكند تا عموم مسلمين از آن بنوشند يا با آن وضو بگيرند ، منتهى هر كس كه بنابر سليقه‌اش اين آب را در جائى قرار مىدهد ، شخصى هم آن را در مسجد قرار مىدهد ولى وقف خاص مسجد نيست تا كسى كه در آن مسجد نماز نمىخواند حقّ نداشته باشد از آن آب وضو بسازد . ) كه اگر وقف حصير به اين نحو بود چنانچه آن مسجدى كه حصيرها را آنجا گذاشته و پهن كرده‌اند ، ويران شد مىتوانند آنها را به مسجد ديگر ببرند تا در آنجا مورد استفاده قرار بگيرد ، يا اگر مسجد برپا است ولى نيازى به فرش ندارد باز مىتوانند آنها را به مسجد ديگر منتقل كنند ، و بلكه اگر مسجد اوّلى نيازمند به اين حصيرها هم باشد باز اخراج از آن مسجد و استفاده در مسجد ديگر جايز است زيرا وقف خاصّ اين مسجد كه نيست تا اخراجش ممنوع باشد ، بلكه ملك مسلمين است و هر جا كه بخواهند حق دارند انتفاع ببرند . اين است وجه فرق پردهء كعبه با حصير مسجد .\r\n\r\nقوله : لكن يبقى :\r\nدر مواردى كه چيزى از پول و مال خود مسجد خريدارى شود ملك طلق مسجد است و\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nاگر مصلحت بود متولّىِ مسجد آن را مىفروشد ، و در مواردى كه ديگرى حصيرى خريده و به مسجد بذل و هديه كرده باز ملك مسجد است و اگر صلاح بود بيعش جايز است ولى محدودتر از فرض قبلى است يعنى اگر نو باشد نتوان فروخت ، آرى اگر كهنه شده بيعش روا است . و در مواردى كه حصيرى خريده و وقف خاصّ مسجد كرده اخراجش از آن مسجد جايز نيست و بيعش هم اگر وقف تحريرى باشد جايز نيست و در مواردى كه حصيرى را وقف بر مسلمين كرده و در مسجدى گذاشته اخراجش جايز است و عند الضرورة ولىّ امر مسلمين مىتواند آن را بفروشد . حال همهء اينها بر فرض احراز است .\r\nامّا اگر شك كرديم كه وقف اين حصير از نوع وقف خاصِّ اين مسجد است تا اخراجش از آنجا جايز نباشد ؟ يا از نوع وقف عام و تمليك بر مسلمين است تا اخراجش جايز باشد ؟ چه بايد كرد ؟ مىفرمايد : تنها راه عبارتست از اينكه ظهور عرفى چه مىگويد يعنى معمول و متداول در اين وقفها چيست ؟ آيا نيّت واقفين وقف خاصّ است ؟ يا وقف عام ؟ بعيد نيست كه در مثل وقف حصير از نوع وقف خاص باشد كه نوعاً هدف واقف وقف بر همين مسجد يا حرم است . كما اينكه اگر تربت و خاك تيمّم يا مهر نمازى كه وقف مسجدى كنند باز نوعاً نظر واقف خاص است ولى در مثل آبى كه در مسجدى مىگذراند وقف عام است و نظير اين كه مردم از آن آب وضو بگيرند ، پس اگر كسى نيّتش اين نيست كه در آن مسجد نماز نخواند باز هم مىتواند از آن آب وضو بسازد . ( و اگر نيّت واقف و لواز راه متعارف و معمول ، معلوم نشد احتياط اقتضا مىكند كه آن حصير را از مسجد اوّل اخراج نكنند . )\r\n\r\nقوله : و الحاصل :\r\nآلات و ابزار مسجد مثل خود مسجد نيست زيرا در خود مسجد ، وقف صور متعدّد ندارد و تنها فكّ ملك است ولى در آلات و ابزار اقسامى تصوير شد كه طبق بعضى از آن اقسام ، حصيرها ملك همهء مسلمين بود و لذا بيعش جايز بود ، بنابر اين فتواى اصحاب به جواز بيع حصير با فتواى ما بر عدم جواز ، منافاتى ندارد زيرا ما بر فرض وقف تحريرى بودن گفتيم جايز نيست و اصحاب بر فرض وقف تمليكى بودن فرموده‌اند : جايز است .\r\n\r\n","description":"","footnote":"","page_name":" 95 ","page_number":95},
  {"content":"\r\n\r\n\r\nقوله : نعم :\r\nدربارهء مسجد يك بحث راجع به زمين مسجد است كه به عقيدهء شيخ اعظم از نوع وقف تحريرى بود و تا دامنهء قيامت به هيچ وجه بيعش جايز نبود . و يك بحث راجع به لوازم و ابزار و آلات مسجد بود از قبيل فرش و ظرف و غيره كه اينهم وضعش روشن شد . و حالا يك بحث هم راجع به اجزاء مسجد است يعنى سنگها و آجرها و چوبها يا آهنهائى كه در ساختمان مسجد به كار برده شده است ، آيا چوب مسجد يا آجرهاى ديوار مسجد كه خراب شده ، بيعش جايز است يا نه ؟ مرحوم شيخ روى مطلبى كه قبلًا فرمودند كه وقف مسجد را تحريرى و فكّ ملك دانستند على القاعده بايد بگويند : بيع اين اجزاء جايز نيست چون ملك كسى نيست تا بتواند بفروشد ، ولى به ايشان اشكال مىشود كه در همين جا هم گروهى از فقهاء از قبيل علّامه « 1 » فخر الدين « 2 » شهيد اوّل « 3 » شهيد ثانى « 4 » و محقّق ثانى « 5 » فتوى به جواز بيع اين اجزاء داده‌اند ، البته در اطلاق و تقييد اين حكم اختلاف دارند يعنى بعضى مطلقاً فتوى به جواز بيع داده‌اند و بعضى مقيّد كرده‌اند ولى در اصل جواز فى الجمله اتّفاق نظر دارند ، حال مخالفت اينها را چگونه حلّ كنيم ؟\r\nمىفرمايد : ممكن است در اينجا هم ملتزم شويم به اينكه وقف خود ارض مسجد با وقف اين اجزاء متفاوت است زيرا وقف زمين مسجد فقط يك صورت دارد و آن فكّ ملك و وقف تحريرى است ولى وقف اين اجزاء صور گوناگونى دارد كه طبق بعضى صور اينها ملك مسلمين هستند و بيعشان در مواردى جايز است . همان فرقى كه ميان مسجد و آلات مسجد ذكر شد .\r\n\r\nقوله : فتأمّل :\r\nشايد اشاره به ضعف مطلب باشد كه يك وقف و يك انشاء يا صد درصد تحريرى و فكّ ملك است و يا تمليكى است و معقول نيست كه نسبت به اصل زمين مسجد ، تحريرى و نسبت به اجزاء آن تمليكى باشد . و شايد اشاره به قوّت مطلب باشد كه فرق مزبور صحيح است زيرا گاهى اوّل زمين را خريده و روى آن ساختمان مجلّلى ساخته سپس آن\r\n\r\n\r\n","description":"","footnote":"\r\n( 1 ) . قواعد ، ج 1 ، ص 272 .\r\n( 2 ) . ايضاح ، ج 2 ، ص 417 .\r\n( 3 ) . دروس ، ج 2 ، ص 280 .\r\n( 4 ) . مسالك ، ج 3 ، ص 170 .\r\n( 5 ) . جامع المقاصد ، ج 4 ، ص 97 .\r\n","page_name":" 96 ","page_number":96},
  {"content":"\r\n\r\nرا يك جا وقف مىكنند اينجا حكم اجزاء از حكم ارض جدا نيست ولى گاهى اوّل زمين را وقف مىكنند و سپس ساختمان‌سازى را شروع مىكنند و در اين فرض اجزاء ساختمان ممكن است وقف مسلمين شود و از نوع تمليكى باشد و فتواى جماعت مزبور به جواز ، بر اين فرض حمل مىشود . والّا اگر وقف تحريرى باشد قطعاً بيعش جايز نيست .\r\n\r\nقوله : و كيفكان :\r\nتا اينجا در صدد حلّ اشكالها بوديم و اينك نظر خود را دربارهء ارض مسجد و اجزاء مسجد بيان مىكنيم : امّا راجع به ارض المسجد : حكم همان است كه و لو به كلّى مخروبه شود و از حيّز انتفاع بيفتد باز هم بايد بر وقف بودن و مسجديّت باقى بماند و بيعش تا دامنهء قيامت جايز نيست منتهى بر فتواى كاشف الغطاء تصرّف در آن به اجاره دادن جايز است و بر مبناى ما اينهم جايز نيست .\r\nو امّا راجع به اجزاء مسجد ( مثل چوبى كه از سقف و ساختمان مسجد جدا شده يا ديوار مسجد منهدم شده و آجرهاى آن باقى مانده ) اگر مصلحت بود كه مجدّداً خود همين چوبها يا آجرها را در همان مسجد مصرف كنند و ديوار را بسازند يا سقف را مرمّت كنند ، واجب شرعى است كه همين كار را بكنند زيرا مقتضاى روايت\r\n« الوقوف على حسب ما يو قفها اهلها »\r\nكه قبلًا آورديم و نيز مقتضاى وجوب ابقاء وقوف ، اينست كه اين اجزاء به وقفيّت بمانند و در همان مسجد استفاده شوند و وقف به حال اوّل برگردد ، البته اگر ساختن ديوار مخارجى دارد بر مكلّفين واجب نيست كه از مال خودشان بپردازد بلكه اگر مسجد موقوفات و اموالى دارد از آنها مىدهند و اگر مسجد فقيرى است و مالى ندارد از بيت المال ، اين مخارج را تامين مىكنند . و امّا اگر مصلحت نيست كه مجدّداً اين اجزاء را در ساختمان مسجد به كار گيرد ، چنانچه وقف اجزاء مثل وقف مسجد ، فكّ ملك نباشد و بلكه تمليك به عموم مسلمين باشد ، بيعش جايز است و پول آن را در مخارج مسجد مصرف مىكنند ولى اگر قائل شديم كه وقف اين اجزاء از نوع وقف تحريرى است و فكّ ملك است طبعاً بيع اينها جايز نخواهد بود چون ملك كسى نيست كه بفروشد . آنگاه اگر قائل به تعطيل شديم كه بحثى نيست ولى اگر گفتيم حتّى الامكان بايد مقصود واقف مراعات شود و الا قرب فالاقرب بايد پيش برديم ، در اين فرض وظيفه\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nآنست كه اين اجزاء را در جهت مصالح همان مسجد به كار ببريم ، مثلًا با اين چوبها براى مسجد آجر بپزيم ، گچ و آهك درست كنيم و . . . ( شهيد ثانى در شرح لمعه اين را فرموده ) و اگر اين امر ممكن نشد در قدم بعدى اين اجزاء را در مسجد ديگر به كار بگيريم ( شهيد اوّل در دروس اين را فرموده ) و اگر اينهم ميسّر نبود بايد اين اجزاء را در مصالح مسلمين به كار بگيريم ( مثلًا با اينها پُل بسازيم . )\r\nبعضىها هم ( مرحوم شيخ اسدالّه تسترى صاحب مقابيس ) فرموده‌اند : در اين صورت اين اجزاء مثل مباحات اصليّه مىماند و هر مسلمانى حق دارد سبقت بگيرد و آنها را حيازت كند و بدين وسيله مالك شود .\r\nولى مرحوم شيخ مىفرمايد : و فيه نظر : وجه نظر آنست كه : تنها دليل حيازت و تملّك از اين راه ، حديث نبوىِ\r\n« من سَبَقَ الى مالم يسبق اليه غيره فهو احقّ به »\r\nاست و در ما نحن فيه نمىآيد زيرا قدر مسلّم اينست كه مَنَ سَبق الى مالم يسبق اليه غيره و هو جايز السبق يعنى شرعاً سبقت گرفتن بسوى او جايز است ولى حالا كسى سبقت نگرفته است در اينجا هر كس جلو افتاد مالك مىشود و در ما نحن فيه اصلًا سَبْقْ بسوى اين اجزاء وحيازت آنها مشروع نيست و معلوم نيست جايز باشد و موضوع حديث مذكور محرز نيست تا جاى آن حديث باشد .\r\n\r\nقوله : و قد الحق :\r\nتا به حال حكم مساجد و اجزاء و آلات آنها بيان شد و امّا حكم ديگر اماكن عمومى و موقوفات عامّه از قبيل : مشاهد مشرّفهء معصومين عليه السلام ، مقابر و قبرستانها ، كاروانسراها ، مدرسه‌ها ، پلهائى كه بر روى جادّه‌هاى اصلى كشيده مىشود ، كتابهايى كه وقف بر مشتغلين علوم مىشود ، عبدى كه وقف خدمت كعبه مىشود ، درختانى كه براى استفاده رهگذران وقف مىشوند ، حصيرها و بورياهائى كه براى نماز گزاران وقف مىشوند ( نه براى مسجد ) و امثال ذلك كه هدف در همهء اينها اينست كه همهء مردم يا همهء مسلمين يا همهء شيعيان ( نه فرد يا گروه خاص و محصورى ) از اينها استفاده كنند . آن هم قصد واقفين اين نيست كه در مقابل اين استفاده‌ها از مسلمين اجاره دريافت كرده و آن را در مصارف همين اوقاف خرج كنند ( و مثل وقف حمّامها و مغازه‌ها و غيره نيست كه موقوفاتى است كه هر كسى از آنها استفاده مىكند بايد اجاره بدهد ) بلكه قصد اينست كه همگان مجّاناً\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nاز اين اماكن استفاده كنند حال حكم اين گونه از موقوفات چيست ؟ صاحب مقابيس فرموده : تمام اينها ملحق به مسجد هستند « 1 » و همان احكام را دارند ، زيرا تمام اينها پس از وقف به منزلهء مباحات اصلى مىشوند ( و از قبيل جادّه‌هاى عمومى و بازارها هستند . ) كه همگان حقّ انتفاع دارند و هيچكس هم مالك نيست . پس كسى حق ندارد اينها را بفروشد .\r\n\r\nقوله : و هذا كلّه :\r\nمرحوم شيخ بر سخن صاحب مقابيس حاشيه‌اى مىزنند و آن اينكه : اگر اين گونه از اوقات از قبيل مسجد باشند يعنى وقف تحريرى و فكّ ملك باشند ، فرمايشات شما متين است . ولى اگر از قبيل وقف تمليكى باشند و نيّت واقف اين باشد كه اين گونه از اموال ملك همهء مسلمين يا مردمان باشد ، سخن شما نيكو نيست زيرا در اين صورت بايد گفت : در مواردى بيع اينها جايز است . ( منتهى تعيين نمىكنند كه اينها وقف تحريرى هستند يا تمليكى ؟ چون جاى بحث در كتاب الوقف است نه اينجا ولى اجمالًا بعيد نيست كه ما مشاهد مشرّفه را به مساجد ملحق سازيم و ساير موارد مذكور را از قبيل وقف تمليكى بدانيم . )\r\n\r\nقوله : و لو اتلف :\r\nدر وقفهاى تحريرى از قبيل مسجد و مدرسه و . . . و اجزاء اينها اگر شخصى يكى از اين اعيان موقوفه را عمداً تلف كرد ( مثلًا گوسفند يا شترى را كه وقف مسجد بود ذبح كرد يا مسجد يا پُل را منهدم كرد ) يا جزئى از اجزاء اين موقوفات را اتلاف كرد ( مثلًا شيشهء مسجد را شكست يا ديوار مسجد را ويران كرد و . . . ) آيا ضامن است و بايد قيمت آن عين موقوفه را بپردازد ؟ يا ضامن نيست ؟ مىفرمايد : در اين باره دو وجه وجود دارد :\r\n1 - وجه ضمان : عموم « على اليد ما اخذت حتّى تؤّدى » بر ضمان اين مُتْلِفْ دلالت دارد و يَدِ او را هم شامل است زيرا يد عدوانى است نه امانى ( البته گرچه در مواردى شخص ، اوّل يِدْ پيدا مىكند و سپس اتلاف مىكند مثلًا مسجد يا مدرسه‌اى را اشغال مىكند و بر آن مسلّط مىشود و بعد ويران مىكند يا فرش مسجد را بر مىدارد و سپس اتلاف مىكند\r\n\r\n\r\n","description":"","footnote":"\r\n( 1 ) . مقابس الانوار ، ص 156 .\r\n","page_name":" 99 ","page_number":99},
  {"content":"\r\n\r\nو اينجا على اليد جا دارد ولى كليّت ندارد و گاهى ممكن است اتلاف بيايد و يَدى هم نباشد مثلًا از دور با سنگى شيشهء مسجد را بشكند ، و لذا بهتر بود بجاى قاعدهء على اليد به قانون اتلاف تمسّك مىشد كه : « من اتلف مال الغير فهو له ضامن » و در تمام موارد جارى است و نسبت قاعدهء اتلاف با قاعدهء يد عموم و خصوص من وجه است زيرا گاهى اتلاف هست بدون اينكه يدى باشد و گاهى يدْ هست ولى اتلاف نيست و گاهى هر دو صادقند يعنى هم يِدْ پيدا كرد و هم اتلاف نمود . )\r\n2 - وجه عدم ضمان : ميان مطالبه به بدلِ عين تالف با مطالبه به منافعِ مستوفاتِ آن ملازمه وجود دارد و « كلّ ما يُطلب ببد له يُطلب بمنافعه » يعنى در هر موردى كه اگر عين مال كسى را تلف كرديم حتماً ضامن به بدل هستيم و بايد بدل ( مثل يا قيمت در مثليّات يا قيميّات ) را به صاحبش بدهيم ، در آن مورد اگر منافع عين را به ناحق استيفا كنيم ضامن به منافع هستيم و بايد قيمت و اجرت آن را به مالك بپردازيم ، و معناى ملازمه اين است كه مطالبهء به منافع از مطالبه به خود عين منفّك نيست ، آنگاه در ما نحن فيه اين لازم منتفى است يعنى اگر كسى به ناحق در مسجد يا مدرسه‌اى تصرّف كند و آن را محلّ سكونت يا انبار كالاى خود قرار دهد منافع مستوفات و اجارهء مدّت تصرّف را ضامن نيست ( ولو كار حرامى كرده ) و از انتفاء لازم به انتفاء ملزذم مىرسيم و به حكم برهان انّ ( از اثر پى به مؤثر بردن ) مىفهميم كه پس ملزوم هم در ما نحن فيه منتفى است يعنى اگر متلفى عمداً موقوفه كذائى را تلف كرد ضامن نيست . و هو المطلوب .\r\n\r\nقوله : و انّ :\r\nقائل به وجه دوّم يعنى عدم ضمان ، از دليل وجه اوّل ( عموم على اليد به بيان شيخ اعظم ) هم جواب داده و آن را ردّ مىكند و آن اينكه : در حديث على اليد ، ضمان ، مُغيّا به غايتى شده كه حتّى تؤدّى باشد يعنى ضمانت تا وقتى است كه از عهده بر آيد و عوض يا خود مال را به مالكش برساند و اين غايت در ما نحن فيه منتفى است زيرا در اوقاف تحريرى اصلًا مالكى نيست تا ايصال و تأديه به او حاصل شود ( آرى در اموال مردم كه مالك خصوصى دارد تأديهء مال به مالك معقول است ) و وقتى اين غايت منتفى شد پس مُغيّا هم منتفى مىشود يعنى اصلًا ضمانتى نيست . ولى با همهء اينها مرحوم شيخ مىفرمايد :\r\nاحوط ضمان است و بايد قيمت مال تلف شده را بپردازد تا بجاى آن مسجد ديگرى\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nبسازند يا شيشه‌اى خريدارى كنند و در مسجد به كار بگيرند . و بعضىها ضمان را تقويت كرده‌اند ( و از باب احتياط حكم به ضمان نكرده‌اند بلكه ادلّهء ضمان نزد اينها قوىّ است . )\r\n\r\nقوله : اذا عرفت :\r\nاز اوّل مسألهء وقف تا به حال مطالبى عنوان شد ( ابتدا به حكم اجماع و اخبار حكم به عدم جواز بيع وقف كرديم ، سپس اقوالى را در مسأله فهرست كرديم ، سپس عبارات فقهاء را آورديم ، سپس تقسيم بندى كرديم و وقف مؤبد و منقطع درست كرديم و مؤبّد هم تحريرى و تمليكى داشت و . . . ) حال كه با اين مطالب آشنا شديد مىگوييم : امّا وقف تحريرى به هيچ وجه بيعش جايز نيست . و امّا وقف تمليكى چه تمليك بر فرد خاصّى باشد مثل زيد و اولاد زيد نسل به نسل و چه وقف بر عنوان كلّىِ علماء و طلاب و سادات و . . . باشد و چه وقف بر عنوان عامّ شيعيان يا مسلمين باشد و چه وقف بر مسجد باشد كه چيزى ملك مسجد شود . در تمام اين موارد حكم اصلى عدم جواز بيع است و لكن وقف تمليكى در موارد و صورى بيعش جايز است و فعلًا در صدد بيان اين صُوَرْ هستيم و مجموع ده صورت است :\r\nصورت اوّل :\r\nعين موقوفه خراب شود ( البتّه مخروبه شدن موضوعيّت ندارد بلكه طريق براى مطلب بعدى است . ) بگونه‌اى كه بكلّى از حيّز انتفاع ساقط شود و به هيچ وجه قابل انتفاع نباشد ( نه منفعت معتّده داشته باشد و نه غير معتّده ، نه نفع غالب و نه نادر ، نه براى بطن موجود و نه بطون بعدى ) البته با فرض بقاء عين موقوفه بر حال خودش قابل انتفاع نيست و فرض ما همين صورت است و گرنه با تبديل آن به عين ديگر قابل انتفاع است و با فرض اتلافِ عين نيز حدّاقلّ براى بطن موجود قابل انتفاع است ولى با حفظ و ابقاءِ آن ، قابل انتفاع نيست . مثلًا گوسفند وقفى روى ضرورت ذبح شده و با بقاء آن بر حال خودش نه تنها انتفاعى حاصل نمىشود ( از شير و بچّه و . . . ) بلكه تضييع مال هم هست ولى با فروختنِ آن مىتوان بجاى آن گوسفند زنده‌اى خريده و از منافعِ آن بهره‌مند شد . و مثل شاخهء فرسوده و غير قابل استفاده يا حصير كهنه و غير قابل انتفاع كه با بقاء اينها هيچ استفاده‌اى از اينها نمىشود ولى با فروش آنها و تبديل به حصير تازه و چوب سالم ، مىتوان در مسير هدف واقف از آنها استفاده كرد . حال در اين صورت كه عين موقوفه\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nبكلّى از حيّز انتفاع افتاده آيا بيع آن و تبديل به عين قابل انتفاع جايز است يا خير ؟\r\nمرحوم شيخ مىفرمايد : كثيرى از عبارات فقهاء كه قبلًا آورديم دالّ بر جواز بود ، ما نيز به پيروى از آنان فتوى به جواز بيع مىدهيم و براى اين مطلب دو دليل داريم :\r\n1 - مقتضى موجود است و مانع مفقود است فيؤثّر المقتضى اثره :\r\nامّا وجود مقتضى : عمومات و اطلاقات صحّت و لزوم بيع و تجارت و عقود است كه اين گونه از املاك را شامل است و امّا فقدان مانع : مانع از صحّت و جواز بيع ، اجماع و اخبارى است كه در آغاز اين مسأله مطرح شد و اين موانع هيچكدام در صورت مخروبه شدنِ عين موقوفه جارى و سارى نيستند .\r\nامّا عدم جريان اجماع به هر دو قسم آن واضح است ( زيرا با وجود مخالفت اكثر فقهاء و فتوى به جواز بيع وقف در اين صورت ، چگونه كسى جرأت مىكند ادّعاى اجماع بر عدم جواز كند و بگويد : حتّى در اين صورت هم بالاجماع بيع جايز نيست ؟ ! تازه مخالفت اكثر هم نبود مىگفتيم : اجماع دليل لبّى است و به قدر متيقّن آن اكتفا مىشود و قدر متيقّن از عدم جواز فرض عدم حصول عذر و اضطرار است . )\r\nو امّا عدم جريان اخبار : روايت امام هفتم عليه السلام كه فرمود : « لا يجوز شراء الوقف » اطلاق ندارد و صورت مذكور ( مخروبه شدن . . . ) را شامل نيست بلكه به غير اين صورت انصراف دارد ( زيرا هم اين گونه تعبيرات يعنى شراء الوقف ظهور در شراء وقف آباد و قابل انتفاع دارد و كثرت استعمال در اين فرض دارد و انصراف ظهورى است و جلوى اطلاق را مىگيرد . و هم مورد خود روايت هم موقوفهء آباد بوده زيرا سؤال از غلّات و فراورده‌هاى آن مطرح بود پس موقوفه‌اى را كه مخروبه شده و از حيّز انتفاع افتاده شامل نيست . )\r\nو روايت امام عسگرى عليه السلام كه فرمود : « الوقوف على حسب ما يوقفها اهلها » دليل بر منع از بيع در ما نحن فيه ( صورت غير قابل انتفاع بودن ) نيست زيرا اوّلًا اين حديث در مقام بيان اين امر است كه آن كيفيّتى را كه واقف در وقفنامه ترسيم كرده و حدود و قيودى قائل شده بايد مراعات كنيم ( مثلًا اگر گفته : منافع اين زمين را بر طلاب فلان مدرسه وقف كردم و آنها حق استفاده دارند به شرط آنكه اهل تهجّد باشند و . . . بايد طبق شرط او عمل شود . ) و مسألهء جواز و عدم جواز بيع از امورى نيست كه در متن وقف اخذ شود و\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nمربوط به واقف باشد بلكه حكم شرعى و مربوط به شارع است چه در متن وقفنامه بياورد ( آنگونه كه امام على عليه السلام آورد و فرمود : صدقةً لا تباع و لا توهب ) و چه نياورد . پس حديث مذكور كارى به منع از بيع ندارد . ( البته اين مطلب منافى است با آنچه قبلًا مرحوم شيخ فرمودند و آن اينكه : قيد لا تباع را وصف نوعىِ داخلى دانستند نه شرط شخصىِ خارجى و فرمودند : « لا تباع و لا توهب » داخل در ذات وقف است و مقوّم نوع است ولى حالا مىفرمايند : يك حكم شرعى خارجى است و در قوام وقف دخيل نيست و اين تناقض است مگر كسى بگويد : وقف مقتضى عدم بيع است ولو لا المانع تأثير مىكند و حكم شرعى به جواز در مواردى مانع است )\r\nو ثانياً بر فرضى كه منع از بيع و ابقاء عين به حال خودش در متن وقف اخذ شده باشد و از كيفياتى باشد كه واقف ترسيم مىكند ولى از اين باب است كه مقصود واقف انتفاع جميع بطون است و اين تا مادامى است كه انتفاع ممكن باشد و در فرض مخروبه شدن انتفاع اصلًا ممكن نيست و باز هم حكم به ابقاء نقض غرض واقف است و از خود واقف هم بپرسيم مىگويد : راضى به بيع هستم زيرا در اين فرض بيع و تبديل ، به غرض او نزديكتر است . خلاصه اينكه جواز بيع در فرض مخروبه شدن با غرض واقف منافاتى ندارد تا اشكال داشته باشد ، پس از اين ناحيه مانعى از بيع نيست آنگاه با اذن بطن موجود و با موافقتِ ولّىِ بطون بعدى ( حاكم شرع يا متولّىِ خاص ) مىفروشند و تبديل به احسن مىكنند ، پس اين روايت هم در صورت مخروبه شدن مانع از صحّت بيع نيست .\r\n\r\nقوله : و الحاصل :\r\nاين تعبير انسان را به اشتباه مىافكند و خيال مىشود كه چكيدهء مطلب قبل است در حالى كه دليل ديگر مرحوم شيخ بر جواز بيع در فرض مخروبه شدن است و آن اينكه :\r\nعين موقوفه‌اى كه بكلّى از حيّز انتفاع افتاده امرش دائر بين يكى از سه حالت است :\r\nالف : همانطور به حال خودش واگذار كنيم و عين معطّل بماند تا خود به خود تلف شود و از بين برود و تصرّفى نكنيم .\r\nب : همين بطن موجود حقّ داشته باشند از آن عين استفاده كنند و در نتيجه موجب تلفِ عين شوند مثلًا گوسفند مذبوج را بخورند ، شاخهء فرسوده را بسوزاند و . . .\r\nج : عين موقوفه را بفروشند و تبديل كنند به چيزى كه قابل بقاء باشد و همهء بطون در\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nزمان خودشان از آن منتفع بشوند و فايدهء وقف به همهء آنها برسد .\r\nامّا احتمال الف : باطل است زيرا تضييع مال است كه عقلًا و نقلًا حرام است و با حقوق سه گانهء باب وقف يعنى حقّ خداوند و حقّ واقف و حق موقوف عليهم منافات دارد ( حق خداوند اينست كه وقف كردن يك عمل قُربى است و پيوسته واقف به خدا تقرّب مىجويد . و حقّ واقف آنست كه تا وقف باقى است ثوابى به او مىرسد . و حقّ موقوف عليهم آنست كه همهء بطون از آن استفاده كنند . )\r\n\r\nقوله : و به يندفع :\r\nدر اين لابلاى محاسبهء احتمالات ، به يكى ديگر از ادّلهء منع و عدم جواز بيع موقوفه پس از خراب شدن ، اشاره كرده و جواب مىدهند ، و آن دليل عبارتست از استصحاب منع :\r\nعين موقوفه قبل از مخروبه شدن و بكلّى از قابليّت انتفاع افتادن ، يعنى وقتى كه آباد و قابل انتفاع بود بيعش ممنوع بود ( به حكم اجماع و اخبار ) حال پس از خروج از حيّز انتفاع و سقوط عين از قابليّت انتفاع ، آيا بيعش جايز شده يا خير ؟ استصحاب منع جارى كرده و بگوييم : قبلًا كه بيعش ممنوع بود حالا هم ممنوع است .\r\nمرحوم شيخ از اين دليل دو جواب مىدهند : 1 - با همان دليلى كه احتمال الف را ردّ كرديم كه مسأله تضييع مال و حرمتِ آن بود ، استصحاب نيز ابطال مىشود زيرا منع از بيع مستلزم تضييع مال است كه قطعاً حرام است و با وجود ادّلهء اجتهادى بر حرمتِ آن ، به استصحاب به عنوان يك اصل عملى ، نوبت نمىرسد .\r\n2 - اساساً اركان استصحاب مذكور ناتمام است و موضوع آن مرتفع است ، بيان مطلب : آن منع از بيعى كه قبل از خراب شدن بود يك منع ضمنى بود يعنى بر موقوف عليهم و اولياء بطون بعدى واجب بود كه به مقتضاى وقف عمل كنند و هم بطن موجود و هم بطون بعدى بتوانند انتفاع ببرند و در چنين شرائطى بيع ممنوع بود و ممنوعيّتِ آن در ضمن لزوم مراعات حقوق بطون بود ، ولى الان پس از مخروبه شدن ، اين لزوم مراعات قطعاً نيست چون امكان ندارد با بقاء عين بشود از آن انتفاع برد و فرض بحث ما در اين صورت است و وقتى لزوم مذكور كنار رفت ، منع از بيع هم كه در ضمن آن بود مرتفع مىشود پس منع سابق كه ضمنى و تبعى و در شرائط خاصّى بود قطعاً مرتفع شده و منع فعلى از بيع ( اگر باشد ) يك منع جديد و استقلالى است و حالت سابقه ندارد تا\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nاستصحاب شود و لذا جاى استصحاب نيست .\r\nو امّا احتمال ب كه اتلاف بطن موجود بود : اوّلًا اتلاف يك طبقه منافات دارد با حقوق ساير بطون و طبقاتِ بعدى ، و بطن موجود مطلق العنان نيستند و مال مذكور ملك طلق آنها نيست بلته موقّتاً ملك آنها است و حقّ انتفاع دارند نه حقِّ اتلاف تا حقوق بطون بعدى تضييع شود . ثانياً بر فرض كه اتلاف جايز باشد خواهيم گفت : لازمه‌اش آنست كه بيع هم جايز باشد زيرا ميان اتلاف بطن موجود با نقل و بيع آنها فرقى نيست و اگر بيع جايز بود مطلوب ما ثابت مىشود كه جواز البيع در فرض خراب شدن است .\r\nو امّا احتمال سوّم : پس از ابطال دو احتمال قبلى ، اين احتمال معيّن مىشود كه تبديل باشد . ( پس در حقيقت نه تنها تبديل و بيع جايز است بلكه تنها راه چاره و واجب است . )\r\n\r\nقوله : نعم :\r\nتنها در يك صورت تبديل لازم نيست و اتلاف هم جايز است و آن فرضى است كه : عين موقوفه از آغاز ، استعداد و قابليّتش براى بقاء ، محدود و متناهى باشد و روزى خود به خود و به مقتضاى قانون طبيعت نابود شود ، مثلًا حيوانى را وقف بر زيد و اولاد زيد كرده‌اند كه حدّاكثر تا بيست سال قابليّت بقاء و ادامهء حيات دارد ، يا مثلًا عبدى را وقف كرده‌اند كه حدّاكثر به مقتضاى عادت تا پنجاه سال ديگر استعداد عادى براى بقاء دارد ( ولو عقلًا محال نيست كه خداوند به او عمر طولانى عطا كند و تا صدها صال بماند ) يا مثلًا منزلى بر اولاد فلانى بطناً بعد بطنٍ وقف كرده كه تا صد سال اين منزل استعداد بقاء دارد و . . .\r\nحال در اين گونه موارد بعيد نيست كسى بگويد : مراعات حال بطون بعدى و تبديل عين به عين قابل بقاء لازم نيست در نتيجه مالكيّت بطون نسبت به عين موقوفه و بقاء آن بر وقفيّت مادامى است كه استعداد بقاء باشد و همين كه به آخر زمان عمرش رسيد و اين استعداد را از دست داد وقفيّت هم باطل مىشود و ملك طلق همان بطنى مىشود كه در اختيار او است و تبديل لازم نيست .\r\n\r\nقوله : فتأمّل :\r\nاشاره به اينست كه : اگر اين تبصره را بپذيريم بايد در نود و نه درصد وقفهاى مؤبّد همين\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nحرف را بزنيم و عملًا وقف مؤبّد به وقف منقطع الآخر تبديل شود و تنها در يك در صد از موقوفات كه وقف اراضى باشد استعداد بقاء تا قيامت وجود دارد و گرنه در ساير موقوفات اين استعداد نيست پس همهء آنها از وقفيّت خارج مىشوند و اين قابل التزام نيست . مضافاً به اينكه استعداد بقاء از حيث خود عين منقضى شده ولى استعداد بقاء به لحاظ ماليّت كه منتفى نيست و همين مقدار كافى است براى لزوم تبديل و مراعات حقوق بطون بعدى و عدم جواز اتلاف موقوفه از سوى بطن موجود .\r\n\r\nقوله : و كيف كان :\r\nبه اعتقاد ما با فرض اينكه بطون و طبقات بعدى موقوف عليهم نيز در اين مال وقفى حقّى دارند ، ديگر طبقهء موجود مالك على الاطلاق نمىباشند و حق ندارند آن را اتلاف كنند و حقّ طبقات بعدى را مراعات نكنند .\r\n\r\nقوله : و ممّا ذكرنا :\r\nحال كه بطون بعدى هم ذيحق مىباشند ، در موردى كه بيع موقوفه بخاطر مخروبه شدن ( يا عوامل ديگرى كه در صور بعدى خواهد آمد ) جايز شده و طبقهء اوّل با رضايت اولياى طبقات بعدى آن را فروختند ، تكليف ثمن چه مىشود ؟ آيا مخصوص طبقهء موجود است و ملك طلق آنها مىشود ؟ يا ثمن هم مثل مثمن و عين موقوفه ، ملك همهء طبقات است و در نتيجه طبقهء موجود حقّ اتلاف ندارند ، آرى تنها حقّ تبديل دارند ؟ مرحوم شيخ طرفدار عدم اختصاص است و مىفرمايد : عدّه‌اى از بزرگان نيز همين نظر را دارند ( از قبيل : ابن جنيد اسكافى « 1 » علامّه « 2 » فرزند علّامه « 3 » شهيد اوّل « 4 » و شهيد ثانى « 5 » محقّق ثانى « 6 » و فاضل مقدار در تنقيح « 7 » و ابن فهد حلّ در المقتصرمن شرح المختصر « 8 » و محقّق اردبيلى در مجمع الفائدة « 9 » ) و دليل ما برا اشتراك همهء طبقات در ثمن ، قانون بدليّت ، است يعنى ثمن بدل از عين موقوفه است و هر حكمى مبدل داشت بدل هم دارد ، مبدل\r\n\r\n\r\n","description":"","footnote":"\r\n( 1 ) . به نقل علامه در مختلف ج 6 ، ص 287 .\r\n( 2 ) . قواعد ج 1 ، ص 126 .\r\n( 3 ) . ايضاح القوائد ج 2 ص 407 .\r\n( 4 ) . غاية المراد ص 82 .\r\n( 5 ) . شرح لمعه ص 112 .\r\n( 6 ) . جامع المقاصد ج 4 ، ص 97 .\r\n( 7 ) . التنقيح الرائع ج 2 ، ص 33 .\r\n( 8 ) . المقتصر ص 212 .\r\n( 9 ) . مجمع الفائده ج 8 ، 169 .\r\n","page_name":" 106 ","page_number":106},
  {"content":"\r\n\r\nملك همهء طبقات بود ( با اين تفاوت كه : براى طبقهء موجود ملك فعلى است و براى طبقات آينده ملك شأنى ) بدل هم بايد ملك همهء طبقات باشد .\r\n\r\nقوله : و عدم تعقّل :\r\nاگر كسى بگويد : طبقات بعدى هنوز موجود نشده‌اند فعلًا معدوم‌اند و چگونه معقول است كه معدوم مالك شود ؟ در جواب مىگوييم : ملكيّت فعلى براى معدوم مقعول نيست يعنى علقهء ملكيّت الان باشد ولى مالك كه طرف اضافه است الان نباشد اين محال است ولى ما مىگوييم : براى بطون بعدى ملكيّت شأنى وجود دارد و آنها شأنيّت و قابليّت دارند كه مالك شوند و اگر روزى موجود شوند و نوبت به آنها برسد حتماً مالك مىشوند و علقهء ملكيّت شأنى ، طرف اضافه‌اش مالك شأنى است و كاملًا سنخيّت دارند و اينكه محال نيست . بويژه اينكه امر ملكيّت آسان است زيرا يك امر اعتبارى است كه زمام امرش بدست معتبر است و هر كجا سببى از اسباب آن ( نظير بيع ، هبه ، صلح ، وصيّت و وقف ) محقّق شد شرع يا عرف اعتبار ملكيّت مىكنند و براى موجود بالفعل كه عاقل باشد اين اعتبار صحيح است و براى عنوان كلّى هم كه در خارج يافت نمىشود صحيح است ، براى جماد مثل مدرسه و مسجد هم اعتبار ملكيّت صحيح است ، براى آيندگان هم اعتبار ملكيّت شأنى از سوى واقف معقول است .\r\n\r\nقوله : و دعوى :\r\nاگر كسى بگويد : ملكيّت ، شأنى كه واقعيتّى ندارد و يك امر موجود محقّق نيست تا بگوييم : بطون بعدى داراى اين نوع از ملكيّت مىباشند . در جواب خواهيم گفت : ( اوّلًا وجود هر چيزى به حسب همان چيز است و وجود تعليقى هم سنخى از وجود است در قبال وجود فعلى تنجيزى و عدم محض نيست ) و ثانياً خود انشاء واقف ادعّاى شما را تكذيب مىكند زيرا كه واقف به عنوان يك انسان عاقل يا معصوم بطور مساوى براى همهء طبقات با انشاء وقف ، انشاء تمليك كرده ( همانطورى كه براى موجودين انشاء ملك كرده براى معدومين هم انشاء ملك كرده و قطعاً مالكيّت آيندگان فعلى نيست پس بناچار شأنى خواهد بود . ) و كسى هم اين واقف را محكوم نكرده پس جعل ملكيّت براى طبقات بعدى هم صحيح است در نتيجه عين موقوفه ملك همهء طبقات است و قانون معاوضهء حقيقى آنست كه : ثمن هم به ملك همهء آنها داخل شود نه اينكه مختّص بطن اوّل باشد .\r\n\r\n","description":"","footnote":"","page_name":" 107 ","page_number":107},
  {"content":"\r\n\r\n\r\nقوله : فلوجاز :\r\nحال كه انشاء وقف و تمليك براى همهء طبقات شده آن‌هم بطور مساوى و يكسان ، مىگوييم : اگر جايز باشد كه مثمن و عين موقوفه از ملك طبقات بعدى هم خارج شود ولى عوض آن به ملك آنان داخل نشود ، لازم مىآيد كه خروج عين از ملك طبقهء موجود و عدم دخول ثمن در ملك آنها نيز جايز باشد ( چون همهء اينها در اصل مالكيّت عين مساوى اند ولو برخى فعلًا و برخى شأناً ) در حالى كه اين لازم قطعاً باطل است و احدى بدان تفوّه نكرده است ، پس آن ملزوم هم باطل است كه ثمن ملك طبقات بعدى نشود .\r\nمرحوم شهيد اوّل هم در غاية المراد « 1 » به همين نكته اشاره دارد آنجا كه فرموده : ثمن همانگونه به ملك در مىآيد كه مثمن و عين موقوفه در ملك بود و محال است كه اينگوه نباشد و گرنه معاوضهء حقيقى نمىشود وملك عين موقوفه ميان موقوف عليهم مشترك بود پس ملك بدل و عوض هم ميان همهء طبقات مشترك خواهد بود .\r\n\r\nقوله : خلافاً :\r\nولى از ظاهر برخى عبارات فقهاء كه قبلًا آورديم ( مثل مفيد در مقنعه ، سيّد در انتصار و . . . ) استفاده مىشود كه : ثمن ملك خاصّ طبقهء موجود است و ربطى به ساير طبقات ندارد ، مرحوم محقّق هم در شرايع « 2 » در رابطه باديهء عبد موقوفى كه به قتل رسيده ، همين اختصاص را قائل شده ( بعداً اين را توضيح خواهيم داد . )\r\n\r\nقوله : و لعّل :\r\nدليل اين گروه بر اختصاص اينست كه : فعلًا طبقهء موجود مالك عين موقوفه بشمار مىآيند و طبقات بعدى كه هنوز بوجود نيامده‌اند مالك نيستند ، آرى حدّاكثر يك حقى براى آنان ثابت است ( بدين معنى كه اگر روزى موجود شوند و عين هم تا آنزمان بماند و سالم بدست آنها برسد آنها حقّ انتفاع خواهند داشت و مالك خواهند شد ، ولى همهء اينها امّا و اگر است . ) آن گاه اگر مجوزّى پيش آمد و طبقهء موجود يعنى مالكان فعلى ، اين عين را فروختند مثمن از ملك اينان خارج شده ثمن هم در ملك اينها داخل مىشود و ربطى به بطون بعدى ندارد .\r\n\r\n\r\n","description":"","footnote":"\r\n( 1 ) . غاية المراد ، ص 143 .\r\n( 2 ) . شريع ، ج 2 ، ص 219 .\r\n","page_name":" 108 ","page_number":108},
  {"content":"\r\n\r\nو اگر بگوئيد : طبقات بعدى هم كه حقّى در اين عين داشتند ( به بيانى كه گذشت ) خواهيم گفت : هيچ ملازمه‌اى ميان تعلّق حق به عين موقوفه با تعلّق حق به ثمن آن نيست و چنان نيست كه اگر آنان در عين حقّى داشتند حتماً در بدل هم حقّى داشته باشند و دليلى بر اين ملازمه نيست .\r\nو اگر بگوئيد : قانون بدليّت ( هر حكمى مبدل داشت بدل هم دارد . ) دليلى بر لازمهء مذكور است . خواهيم گفت : اگر يك عموم يا اطلاق لفظى داشتيم مبنى بر اينكه : بدل وقف همانند خود وقف است حتّى از ناحيهء تملّك معدومين ، بدان استناد مىكرديم و مىگفتيم : به اين دليل طبقات بعدى مالك ثمن هستند و شريك موجودين مىباشند ولى چنين دليلى نداريم و تنها به حكم عقل ثمن ، بدل از مثمن است و قدر متيقّن ، بدليّت در اصل ملكيّت و توابع آن ( جواز تصرّفات ) است آن‌هم از حيث اينكه مثمن ملك بود ( و حيث ملكيّت براى بطن موجود ثابت است پس ثمن هم مال همين بطن مىشود و ربطى به بطون بعدى ندارد پس بدل وقف وقف نيست .\r\n\r\nقوله : وفيه :\r\nمرحوم شيخ در ردّ اين استدلال مىفرمايد : بايد ديد در اين معامله ( كه عين موقوفه را مىفروشند ) چه چيز به مشترى منتقل شده و فروشندگان يا طبقهء موجود چه چيزى را به مشترى فروخته‌اند ؟ آيا حقّ الاختصاص موقّتى خودشان را ( كه مثلًا تا بيست سال ديگر زنده‌اند و حقّ دارند از اين وقف استفاده كنند و با وجود آنها ديگران مجاز نيستند و يك ملكيّت موقّت ما دامى دارند ) فروخته‌اند ؟ يا همهء ملكيّتها و حقّ الاختصاصها را به مشترى منتقل كرده‌اند و او مالك مطلق اين حقوق است براى هميشه ؟ يعنى ملكيّت موقّتِ بطون بعدى را كه در ظرف زمانِ خودشان مالك خواهند شد ، نيز منتقل كرده‌اند ؟\r\nاگر حقّ اختصاص خودشان را منتقل كرده‌اند لازمه‌اش آنست كه : پس از انقراض اين طبقه ، مالكيّت مشترى نسبت به عين موقوفه باطل شود و عين موقوفه برفرض بقاء تا آن زمان به ملك طبقهء بعدى بر گردد و مشترى مالك دائمى آن نباشد بلكه موقّتاً مالك است و گويا جاى بطن اوّل نشسته است . در حالى كه اين احتمال باطل است و كسى نگفته كه با مرگ فروشندگان ت مال وقفى بر مىگردد و ملك طبقهء بعد مىشود .\r\nو اگر جميع ملكيّتها و اختصاصها را منتقل كرده‌اند و حقوق همهء طبقات را به\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nمشترى داده‌اند ( بطورى كه ملك مشترى مستقّر شده و از ملك او خارج نمىشود مگر بوسيلهء يكى از نواقل اختيارى از قبيل بيع و هبه و . . . يا قهرى از قبيل ارث ) در اين صورت قانون معاوضه اينست كه : مثمن هر حكمى داشت و ملك هر كس بود ثمن هم ملك همان‌ها مىشود و مثمن يا عين وقفى به مقتضاى انشاء واقف ملك همهء طبقات بود پى ثمن نيز ملك همگان است و اختصاص به طبقهء موجود ندارد ( پس بايد با ثمن وقف چيزى خريدارى كنند كه براى همهء بطون قابل انتفاع باشد . )\r\n\r\nقوله : و ممّا ذكرنا :\r\nدر اين فراز شاهدى مىآورند بر اينكه بدل وقف مثل خود وقف ملك همهء طبقات است و اشتراكى است نه اختصاصى ، و آن اينكه : كسى عبدى را برزيد و اولاد او وقف كرده كه در خدمت آنها باشد و از خدمات او منتفع شوند حال شخصى اين عبد را به قتل رساند حتماً ضامن است و بايد ديهء عبد مقتول را بپردازد ولى ديه ملك چه كسى مىشود ؟\r\nظاهر كلام محقّق اوّل در شرايع اختصاص است يعنى ديه كه بدل عبد موقوف است مخصوص طبقهء موجود است و ملك آنها مىشود . ولى نزد مشهور ديهء مزبور اشتراكى است و مثل خود عبدِ مقتول ، وقف بر همهء بطون مىباشد و ملك همه است .\r\nحال مىگوييم : اگر ديهء عبدِ موقوفِ مقتول وقف باشد پس ثمن در مفروض بحث ما به طريق اولى وقف و ملك جميع طبقات خواهد بود ، وجه اولويّت : ديه بدل شرعى است و حاكم به آن شارع است و حكم به ديه متأخر از قتل است يعنى پس از اينكه قاتل عبد را به قتل رساند شارع حكم به ديه مىفرمايد و لذا عقلًا ممكن است كسى بگويد : به محض قتل و به نفس آن ، حقوق بطون بعدى از وقف باطل مىشود و بعداً كه حكم به ديه مىشود آن حقوق به اين بدل سرايت نمىكند و تنها ملك طبقهء موجود مىگردد .\r\n( چنان كه محقّق فرمود : البته مشهور چنين نگفته‌اند ولى اگر كسى اين حرف را بزند استبعادى نيست . ) ولى ثمن در ما نحن فيه بدل معاوضى و معاملى است و به نفس معامله به ملك بايع داخل مىشود و متأخر از آن نيست بلكه معاوضهء حقيقى آن است كه : همزمان با خروج مثمن از ملك بايع ثمن هم در ملك او داخل شود و اگر چنين است حتماً بايد ثمن ملك همهء كسانى باشد كه مثمن ملك آنها بود ( همهء بطون ) و معقول نيست كه مثمن از ملك همه خارج شود و حقّ الاختصاص همهء طبقات به مشترى منتقل\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nشود ولى ثمن فقط به ملك طبقهء موجود داخل شود و مختصّ به آنها شود . پس حتماً اشتراكى است .\r\n\r\nقوله : و من هنا :\r\nدر اين فراز شاهد ديگرى بر اشتراك اقامه مىكنند : شما فرشى را نزد كسى رهن گذاشته‌ايد و مبلغى پول از او قرض گرفته‌ايد ، حال فرد ثالثى در مدّت رهن ، فرش را اتلاف كرد و عين مرهونه را كه متعلّق حقّ رهن مرتهن است از بين برد ، قطعاً متلف ضامن است و بايد بدلِ آن را به مالك اصلى بپردازد ، وضع اين بدل چه مىشود ؟ آيا بدل رهن نيز رهن است ؟ يا خير ؟ مشهور گفته‌اند : بدل رهن رهن است و حقّ رهانتِ مرتهن از عين تالف به اين بدل منتقل مىشود . حال اگر بدل رهن رهن باشد پس بدل وقف به طريق اولى وقف خواهد بود .\r\nوجه اولويّت : در مورد رهن ، حقّ مرتهن به عين مرهونه يعنى فرش از حيث اينكه ملك مالك اصلى و راهن بود تعلّق گرفته بود و پس از تلف شدن فرش اين حيثيّت منتفى شده و حقّ رهن هم از عين برداشته شد و جا دارد كسى بگويد : اين حقّ به بدل رهن تعلّق نمىگيرد . و معذلك اين حرف را نزده‌اند بلكه بدل رهن را رهن دانسته‌اند . و در ما نحن فيه حقّ الاختصاص موقّتىِ بطونِ بعدى قائم به عين موقوفه است امّا نه از اين زاويه كه عين ، ملك بطن موجود است تا جا داشته باشد كسى بگويد با بيع ، از ملك بطن اوّل خارج شد و اختصاص بعدىها نيز باطل شد ، بلكه اختصاص بطون بعدى ( هر كدام در مدّت محدود زمانىِ خودشان ) به عين موقوفه در عرض اختصاص بطن موجود است و هر دو با يك انشاء محقّق شده‌اند اگر چه در مقام فعليّت ، اوّل اختصاص بطن موجود فعلى مىشود و سپس اختصاص بطون بعدى ولى در مقام انشاء و جعل و ايجاد اين حقّ ، هيچكدام مترتب بر ديگرى نيست پس در عرض هم همهء بطون مالك شدند و اختصاص به عين پيدا كردند و بديهى است كه اگر ضرورتى پيش آمد و عين فروخته شد ملك همه فروخته شده و ثمن هم بايد به ملك همه برگردد و جز اين معقول نيست . پس باز هم بدل الوقف وقفٌ .\r\n\r\nقوله : و قد تبيّن :\r\nحال كه ثابت شد كه حكم ثمن يا بدل وقف حكم مثمن و خود وقف است و ملك همهء\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nطبقات است و هر طبقه‌اى به ترتيب در زمان خودش از آن استفاده بايد بكند ، مىگوييم :\r\nاگر ثمن يك چيزى است كه امكان و استعداد و قابليّت بقاء دارد و همانطورى كه موقوف عليهم از مبدل استفاده مىكردند ، از بدل هم انتفاع مىبرند و بقاء اين بدل و انتفاع از آن به مصلحت بطون است حتماً بايد ابقاء شود و استفاده كنند . ولى اگر ابقاء به صلاح آنان نبود و تبديل ثمن و ابدال آن به چيز نافعترى ممكن بود حتماً جاى تبديل است تا هر چه بيشتر نفع موقوف عليهم و حقوق ديگران مراعات شود .\r\n\r\nقوله : و من هنا :\r\nآيا براى وقف شدن اين بدل يا ثمن ، نياز به انشاء جديد داريم كه اگر خود واقف زنده است او انشاء وقف كند و اگر متولّى يا ناظر دارد آنها انشاء وقف كنند ؟ يا نيازى نيست ؟\r\nمىفرمايد : اينكه يك وقف مستقلّى نيست تا نياز به انشاء مستقل داشته باشد ، بلكه بدل از وقف قديم است و خود بدليّت ايجاب مىكند كه اين نيز مثل مُبدل باشد ( يعنى موقوفه باشد ) و انشاء جديد لازم نيست .\r\n\r\nقوله : و لذا عللّه :\r\nقبلًا اين فراز را توضيح داديم و اعاده لازم نيست .\r\n\r\nقوله : ثمّ انّ :\r\nآيا وقف غير ابتدائى يا بدل الوقف از نظر احكام ، همهء احكام وقف ابتدائى ( وقف خود عين يا مُبدل ) را دارد يا خير ؟ مىفرمايد : در كلّيهء احكام مثل هم مىباشند يعنى هر دو ملك همهء بطون مىباشند ، همگان حق انتفاع دارند ، حقّ هبه كردن ندارند و در موارد خاصّى بيع هر دو جايز است و تنها يك فرق اساسى دارند و آن اينكه : در وقف ابتدائى ( اى ما يكون وقفاً بانشاء الواقف ) تا عذر و ضرورتى پيش نيايد ( از قبيل مخروبه شدن و . . . ) بيعش جايز نيست و كماكان بايستى به حال خودش ابقاء شود و بطون از آن منتفع شوند ولو منفعتش كم باشد و تبديلش اصلح و انفع به حال موقوف عليهم باشد ولى اينها مجوّز بيع نيست . امّا در بدل وقف مطلب اين گونه نيست يعنى به مجرّد اينكه بيع بدل و تبديل آن به بدل ديگر اصلح و انفع به حال بطون بود ، تبديل جايز و بلكه گاهى واجب است ( تا تضييع صدق نكند كه حرام است ) و لازم نيست به حدّى برسد كه عذر و ضرورتى پيش آيد بلكه ولو قابل انتفاع است ولى چيز ديگرى هست كه نفعش بيشتر\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nاست و همين مجوّز بيع بدل است [ و سرّ مطلب آن است كه : در وقف ابتدائى عين موقوفه با همهء خصوصيّات فردى و شخصى وقف شده و صيغهء وقف روى آن انشاء شده و به حكم « الوقوف على حسب ما يوقفها اهلها » حتّى الامكان بايد اين خصوصيّات حفظ و مراعات شود و لذا تا ضرورتى پيش نيايد مجوّز بيع نمىشود . ولى در بدل وقف خصوصيّات شخصى مدّ نظر نيست و تنها جنبهء ماليّت آن و اينكه تبديل شود تا بطون بتوانند انتفاع ببرند ، مطرح است و اگر اين ملاك بود پس هرگاه بدل ديگرى انفع بود حتماً تبديل اين بدل به آن بدل جايز مىشود . 
  ]\r\n\r\nقوله : و ممّا ذكرنا :\r\nدر مواردى كه مجوّزى پيش آمده و بيع وقف تجويز شده و آن را تبديل به نقد رائج كرده‌ايم و حال مىخواهيم با اين پول متاعى بخريم كه بطون از آن انتفاع ببرند ، آيا لازم است كه در قدم اوّل مماثل آن عين موقوفه را خريدارى كنيم ( اگر عبد بود بجاى آن عبدى خريدارى كنيم ، و اگر منزل بود منزلى ، و اگر باغ بود باغى ، فرش بود فرشى و . . . ) ولو اين مماثل اصلح و انفع هم نباشد ؟ و اگر مماثل متعذّر شد نوبت به غير مماثل مىرسد ؟ يا اينكه شراء مماثل موضوعيّت ندارد و لازم نيست و شراء اصلح و انفع ملاك است ولو مماثل نباشد ؟\r\nنظر مرحوم شيخ اين است كه : شراء مماثل واجب نيست و ملاك شراء اصلح است چه مماثل و چه غير مماثل ، بلكه گاهى شراء مماثل جايز هم نيست ( اگر غير مماثل اصلح باشد ) سرّ مطلب آن است كه : بطن موجود و اولياء بطون بعدى كه مىخواهند ملك همهء بطون را بفروشند فقط با رعايت مصلحت حقّ دارند ، و يا اگر مىخواهند با ثمنى كه ملك همهء طبقات است چيزى براى آنها خريدارى كنند باز بايد مصلحت آنها را ملاحظه كنند و چه بسا تأمين اين جهت تنها در شراء غير مماثل باشد آنگاه حق ندارد به مماثل اكتفا كنند .\r\nدر مقابل مرحوم شيخ عدّه‌اى از بزرگان از قبيل علّامه « 1 » و فرزند او « 2 » و شهيد اوّل « 3 » و\r\n\r\n\r\n","description":"","footnote":"\r\n( 1 ) . مختلف ، ج 6 ، ص 289 .\r\n( 2 ) . ايضاح الفوائد ، ج 2 ، ص 407 .\r\n( 3 ) . غاية المراد ، ص 143 .\r\n","page_name":" 113 ","page_number":113},
  {"content":"\r\n\r\nجماعتى « 1 » فرموده‌اند : حتّى الامكان بايد مماثلت مراعات شود و اگر مماثل يافت مىشود واجب است همان را تهيّه و وقف كنند و بطون از آن استفاده كنند ، آرى اگر شراء مماثل متعذّر شد نوبت به غير مماثل مىرسد .\r\nدليل اين گروه : مثل به غرض و مقصود واقف از وقف ، نزديكتر از غير مماثل است و بايد آن را كه به غرض واقف نزديكتر است مراعات كنيم و الا قرب فالا قرب پيش برويم و با امكان مماثل كه اقرب است نوبت به غير مماثل كه ابْعَد است نمىرسد .\r\nمرحوم شيخ از اين دليل دو جواب مىدهند :\r\n1 - غرض واقف يك امر منضبط و مشخّصى نيست تا چيزى را كه نزديكتر به آن است مراعات كنيم ، زيرا گاهى غرض واقف به عين مخصوصى از اعيان تعلّق مىگيرد و هدف اين است كه اين عين خاصّ موقوفه باشد و كارى ندارد كه چقدر از آن انتفاع مىبرند . ( هدف واقف اين است كه مدرسه يا مسجد يا بيمارستانى به نام او وقف شود و امّا چقدر از اينها استفاده مىشود مهمّ نيست . ) و گاهى غرض واقف به منفعت خاصّى تعلّق مىگيرد و هدف اين است كه سالانه فلان مبلغ اجرت و يا محصولات اين زمين و باغ به موقوف عليهم برسد و امّا از اين عين موقوفه چه استفاده بشود مهم نيست و گاهى غرض واقف به انتفاع خاصى تعلق مىگيرد يعنى هدفش از وقف باغ بر زيد و اولاد زيد ، آن است كه فرزندان زيد از ميوه‌هاى اين باغ منتفع شوند ، حال ضرورتى پيش آمد و اين باغ را فروختيم امر دائر است كه باغ ديگرى مثل آن را در اقصى نقاط خريدارى كنيم و در نتيجه ميوه‌هاى آن باغ بدست موقوف عليهم نرسد و از پول آنها استفاده كنند يا در نزديكى آنها چيز ديگرى خريدارى شود كه به نفع آنها باشد ، در اينجا شراء مماثل ما را به غرض واقف ( انتفاع از ثمره ) نزديكتر نمىكند . پس چنين نيست كه شراء مماثل همه جا اقرب به غرض واقف باشد و به اين دليل لازم باشد .\r\n2 - علاوه بر اينكه هيچ دليلى نداريم بر اينكه بايد هرچه نزديكتر به غرض واقف است ملاحظه و مراعات شود ، آنچه دليل داريم اين است كه : « الوقوف على حسب ما يوقفها اهلها اى يُنْشِئُها اهلها » ، و آنچه مدلول و مُنْشأ به كلام واقف است بايد رعايت شود ( از\r\n\r\n\r\n","description":"","footnote":"\r\n( 1 ) . جامع المقاصد ، ج 4 ، ص 97 ، شهيد ثانى در مسالك ، ج 3 ، ص 170 .\r\n","page_name":" 114 ","page_number":114},
  {"content":"\r\n\r\nخصوصيات و قيودى كه ذكر كرده و شروطى كه قرار داده ) و امّا غرض واقف يا نزديكتر به غرض واقف خارج از مدلول انشاء است و دليلى بر لزوم مراعات آن نيست . پس دليلى بر وجوب شراء مماثل نداريم .\r\n\r\nقوله : و الحاصل :\r\nمادامى كه عين موقوفه شخصاً موجود است فقط بايد مفاد انشاء وقف دربارهء آن مراعات شود و هرگونه كه واقف خواسته و قيد كرده عمل شود و وقتى ضرورتى پيش آمد و فروخته شد و ثمن آن ملك موقوف عليهم شد تنها مراعات مصلحت آنان لازم است و امّا مراعات مماثلت و غيره لازم نيست .\r\n\r\nقوله : قال العلّامة :\r\nمرحوم علّامه در تذكره سخنانى دارد كه برخى از آنها مورد قبول ما است و بخشى مورد قبول ما نيست ( ذيل هر بخشى قبول يا ردّ مرحوم شيخ را مشخّص مىكنيم . ) و هر فرازى را با حروف ابجد مشخّص مىكنيم :\r\nالف : در مواردى كه يكى از مجوّزهاى بيع وقف ( مثل مخروبه شدن و . . . ) محقّق شود بيع وقف جايز مىشود . ( اين فراز را ما هم قبول داريم و در اوائل صورت اوّل گفتيم : الا قوى جواز بيعه )\r\nب : پس از اينكه مال وقفى را فروختيم حتماً بايد ثمن آن در جهت و مسير وقف مصرف شود ( اين را نيز قبول داريم )\r\nج : در مقام اينكه با پول وقف چيزى خريدارى شود كه جاى وقف باشد و بطون از آن منتفع شوند ، حتّى الامكان شراء مثل اولويّت دارد ( از تعابير بعدى مستفاد است كه اولويّت تعيينى است نه تفصيلى ، يعنى شراء مثل واجب است . ) و تا مماثل ممكن باشد نوبت به غير مماثل نمىرسد . ( اين قول را قبول نداريم و قبلًا گفتيم : شراء مماثل لازم نيست و شراء اصلح ملاك است . )\r\nد : اگر شراء مماثل متعذّر شد ، هر آنچه كه وقف آن شرعاً صحيح باشد ، خريده مىشود و شرائش بلا مانع است . ( اين اطلاق را قبول نداريم و بايد قيد كنيم كه : وقفش صحيح باشد و به مصلحت بطون هم باشد )\r\nه : و اگر شراء ما يصّح وقفه متعذّر شد خود ثمن به موقوفٌ عليهم تحويل مىشود\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nو هر گونه كه خواستند عمل مىكنند . ( اين را نيز قبول نداريم و در فروع بعدى خواهد آمد كه : بايد ثمن را در نزد فرد امينى به امانت بگذارند تا چيزى كه قابل انتفاع باشد پيدا شود و خريدارى شود . )\r\nو : سپس علّامه براى مطلب « ج » استدلال كرده به اينكه : شراء مماثل جمع ميان غرض واقف و نصّ است : غرض واقف اين است كه : براى هميشه موقوف عليهم منتفع شوند و استفاده كنند ، و نصّ هم ( الوقوف على حسب ما يوقفها اهلها ) مىگويد : بايد همين مقصود واقف مراعات شود و مخالفت با آن جايز نيست و مقصود او تأبيد و ابديّت است كه براى هميشه عين بماند و استفاده شود آنگاه سه راه بيشتر نداريم :\r\n1 - پس از مخروبه شدن هم ابقاء عين كرده و تبديل نكنيم كه قطعاً اين احتمال باطل است زيرا نقض غرض واقف است و به كلّى منجر به عدم استفاده مىشود . ( اين فرض را ما نيز قبول داريم . )\r\n2 - و يا بفروشيم و تبديل به ثمن كنيم ولى با اين پول چيزى بجاى وقف خريدارى نكنيم و بلكه آن را در ميان موقوف عليهم تقسيم كنيم و آنها مصرف كنند كه اين نيز قطعاً باطل است زيرا حقّ بطون بعدى مراعات نشده است ( اين فرض را نيز قبول داريم . )\r\n3 - و يا با پول موقوفه چيزى را كه مماثل است خريدارى كنيم كه هم جهت ماليّت تامين شود و هم خصوصيّات مال زيرا اگر خصوصيات شخصى را نمىتوانيم حفظ كنيم و خود عين موقوفه قابل ابقاء نيست ولى خصوصيّات صنفى يا نوعى كه قابل حفظ است يعنى چيزى خريدارى شود كه مثل عين موقوفه باشد و اقرب به غرض واقف باشد و مراعات اين لازم است . ( ما اين فرض را قبول نداريم و قبلًا گذشت كه خصوصيّات شخصى يا نوعى مراعاتش لازم نيست و اصلح بودن ملاك است . )\r\nسپس علّامه مىگويد : بعضى از علماى ما و فرقهء شافعيّه مىگويند : ثمن عين موقوفه‌اى كه فروخته شده همانند قيمت عين موقوفه‌اى است كه اتلاف شده است و حكم هر دو آن است كه : بر موقوف عليهم مصرف مىشود و در اختيار آنها گذارده مىشود تا هر طورى خواستند عمل كنند . ( اين بعض صحبت از شراء مثل و غير مثل نكرده و البتّه سخنش باطل است زيرا بايد امانت گذاشته شود و حق ندارند موقوف عليهم آن را مصرف كنند و حقوق بعدىها تضييع شود . )\r\n\r\n","description":"","footnote":"","page_name":" 116 ","page_number":116},
  {"content":"\r\n\r\n\r\nقوله : و مراعاة :\r\nاشاره به فرض اوّل است و\r\n\r\nقوله : و لانّ قصر الثمن . . .\r\nاشاره به فرض دوّم است و دليل جدا نيست .\r\n\r\nقوله : و قال بعض . . .\r\nادامهء عبارت تذكره است .\r\n\r\nقوله : و لا يخفى :\r\nمرحوم شيخ در پايان مىفرمايد : در كلام علّامه مطالبى وجود داشت كه برخى از نظر ما مردود و قسمتهائى مقبول است . ( كه ما قبلًا در ضمن توضيح عبارت علّامه اين مواضع را مشخص كرديم . )\r\n\r\nقوله : ثمّ انّ :\r\nدر مواردى كه مجوّزى پيدا شده و شرعاً بيع وقف جايز يا واجب شده ، چه كسى بايد متولّىِ اين بيع شود و بيع او نافذ است ؟ مرحوم شيخ اوّل مىفرمايند : بطن موجود ( اگر كبيرند ) همراه با حاكم شرع ( كه ولىّ صغار و بطون بعدى است . ) اقدام به بيع مىكنند و با تراضىِ يكديگر مىفروشند ( امّا بطن اوّل چون مالك فعلى هستند و بايد راضى باشند و امّا حاكم شرع چون ولىّ بطون بعدى است بايد راضى باشد ) سپس مىفرمايند : آيا ناظر و متولىِّ وقف كه از سوى واقف تعيين شده حق دارد موقوفه را بفروشد يا نه ؟\r\nاوّل مىفرمايند : احتمال دارد كه امر بيع بدست ناظر وقف باشد و نوبت به حاكم شرع و بطن موجود نرسد چرا كه ناظر از طرف خود واقف تعيين شده و معظم امور وقف بدست او است و بايد با نظارت او باشد ، از جملهء اين امور مسألهء بيع و شراء در فرض عذر و ضرورت است پس حقّ بيع هم دارد . ولى بعداً با كلمه الّا ان يقال مىفرمايند : قدر مسلّم اين است كه : وظيفه‌اى كه از سوى واقف براى متولّى و ناظر تعيين شده شامل تصرّف در خود عين نمىشود بلكه شامل كارهائى از قبيل : اصلاح وقف ، اجاره دادن آن ، اخذ اجرت ، ثبت كردن آن ، نظارت كردن تا به كسى ظلم و اجحافى نشود ، حيف و ميلى پيش نيايد و . . . امّا اگر نوبت به بيع و شراء خود عين رسيد ، ناظر چنين حقّى ندارد . و بر فرض شكّ از اصل عدم استفاده مىكنيم ( و احوط اين است كه : رضايت بطن موجود و حاكم شرع و ناظر يا متولّى همه با هم احراز شود . )\r\n\r\nقوله : و الظاهر :\r\nوقف از طرف واقف متولّى و ناظر دارد ولى مجوّزى پيش آمد و فروخته شد آيا حقّ\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nنظارت بر بدلِ عين باقى است يا ساقط شد ؟ شيخ مىفرمايد : الظاهر السقوط يعنى به نظر ما اين حقّ ساقط است زيرا او را بر عين موقوفه و تصرّف در آن ناظر قرار داده بودند نه بر بدل عين ، ولى احتمال هم دارد بگوييم : حقّ نظارت باقى است زيرا بدل وقف مثل خود وقف است و به قانون بدليّت حكم مُبدل را دارد پس حقّ نظارتى كه بر عين بود به بدل آن نيز تعلّق مىگيرد .\r\n\r\nقوله : ثمّ انّه :\r\nمجوّزى پيش آمد و عين موقوفه را فروختيم حال گاهى با جنسى معاوضه شده كه به مصلحت موقوفٌ عليهم است و براى آنان قابل انتفاع است كه تكليفش روشن است ولى گاهى به نقد رايج معامله شده و پر واضح است كه نقد رايج با بقاء عينش قابل انتفاع نيست و بايد چيزى را خريدارى كنند كه قابل استفاده باشد ، آنگاه اگر چنين متاعى يافت مىشود باز تكليف روشن است ولى اگر چنين متاعى هم يافت نمىشود و اصلًا كسى نيست كه چيزى را كه براى بطون قابل انتفاع است بفروشد و فعلًا اين پولها در دست حاكم و بطن موجود و يا ناظر و متولىّ باقيمانده در اينجا چه بايد كرد ؟\r\nاز عبارت علّامه در تذكره فهميده مىشود كه : اين پولها را به موقوفٌ عليهم مىدهند و اختيار دست آنها است كه هر طورى تصرّف كنند . ولى شيخ اعظم مىفرمايد :\r\nحق نداريم اين پولها را به بطن موجود بدهيم و آنها تصرّف كنند ، چرا كه حقوق طبقات بعدى ناديده گرفته شده و ثمن ، مثل مثمن ملك همهء طبقات است و بايد به همه برسد ، و لذا موقّتاً نزد انسان امينى آنها را امانت مىگذاريم تا زمانى كه متاع قابل انتفاعى يافت شود و فروشنده داشته باشد و ما بتوانيم از او خريد كنيم . حتّى اگر به معاملهء خيارى باشد يعنى وضعيّت بگونه‌اى است كه يا كسى چيزى را نمىفروشد و يا اگر مىفروشد به بيع خيارى مىفروشد نه بيع لازم ، تا اگر روزى نادم شد حقّ فسخ داشته باشد ، ولى همين هم كافى است و مىتوان با پول وقف چنين متاعى را خريد تا موقّتاً بطن موجود منتفع شوند .\r\n\r\nقوله : و لو طلب :\r\nاگر بطن موجود خواهان معاملهء خيارى نباشند اين شراء واجب نيست و كماكان نزد امين مىماند ولى اگر مطالبهء چنين شرائى را نمودند بعيد نيست كسى بگويد : اجابت آنان\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nواجب است زيرا جمع ميان حقّ بطن موجود و بطون بعدى است يعنى با اين شراء هم بطن موجود موقّتاً بهره‌مند شده‌اند و از منافع مبيع خيارى استفاده كرده‌اند و حقّ آنها مراعات شده و هم احياناً اگر فروشنده اعمال خيار كرد و فسخ كرد به بطون بعدى ضررى وارد نشده و كلّ ثمن بر مىگردد و ملك آنان مىشود .\r\n\r\nقوله : نعم :\r\nاگر چيزى كه قابل انتفاع باشد پيدا نمىشود گفتيم بايد امانت باشد ولى حالا يك تبصره‌اى مىزنيم و آن اينكه : متاع قابل انتفاع براى بطون پيدا نمىشود ولى اگر با اين ثمن تجارت شود به سود بطون است زيرا پول بيشتر مىشود و در وقف خودش متاع ارزشمندى را خريده و بطون از آن استفادهء بيشترى خواهند كرد . حال آيا تجارت كردن با اين ثمن جايز است ؟ مىفرمايد : با رضايت بطن موجود كه مالك فعلى هستند و با مصلحت بودن تجارت ، اشكالى ندارد و اگر تجارت كردند و سودى عائد شد حكم اصل ثمن را دارد و ملك همهء بطون است زيرا كه اين ربح هم جزئى از مبيع است ( مثال : مال وقفى را به صد درهم فروختند و سپس با صد درهم يك اسب خريدند و سپس اسب را به دويست درهم فروختند الان كلّ دويست تومان ملك موقوف عليهم است زيرا همهء آنها مالك اسب بودند پس همگى مالك قيمت اسب هستند . ) و سود مثل نماء حقيقى نيست كه مخصوص موجودين باشد ( منظور نماء منفصل از قبيل ميوهء درختان ، شير و پشم و برّه حيوانات و . . . مىباشد و گرنه چاقى حيوان و بزرگ شدن درختان و . . . و بالا رفتن قيمت منزل وقفى مال همهء موقوفٌ عليهم است . )\r\n\r\nقوله : ثمّ لا فرق :\r\nگفتيم اگر عين موقوفه خراب شود بيعش جايز است ، حال گاهى كلّ عين وقفى مخروبه شده كه تا به حال مطرح بود . و گاهى بخشى از آن مخروبه شده است در اين فرض هم همان بعض مخروبه بيعش جايز است و با پول آن يا بايد چيزى را خريدارى كنيم كه بدل وقف باشد و همهء بطون از آن منتفع شوند ، و يا اگر پول آن را در مسير آباد كردن باقيمانده صرف كنيم و موجب منفعت بيشتر شود با رضايت همهء آنها ( بطن موجود و حاكم شرع ) مانعى ندارد . چه اينكه اگر ملك موقوفهء ديگرى هست كه وقف همين افراد است و احتياج به اصلاح و تعمير دارد باز مانعى ندارد كه در جهت تعمير آن وقف ، اين پولها\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nمصرف شود . ( چون همهء اينها صرف پول در مسير وقف است و منافاتى با غرض واقف ندارد . )\r\n\r\nقوله : ولو خرب :\r\nاگر بخشى از وقف خراب شود و بيعش جايز گردد و باقيمانده فعلًا قابل انتفاع است و براى چند سالى كه بطن موجود هستند از آن بهره مىبرند ولى بعداً و براى بطون بعدى از حيّز انتفاع مىافتد آيا ثمن بخش مخروبه را مىتوانيم در جهت تعمير و اصلاح باقيمانده مصرف كنيم تا بطون بعدى از آن منتفع شوند ؟ يا خير ؟ البتّه با رضايت بطن موجود مانعى ندارد ولى كلام در اين است كه آيا بدون رضايت آنها همچنين چيزى جايز است ؟ مىفرمايد : در اين رابطه دو وجه وجود دارد كه در مسأله‌اى كه در آينده داريم خواهد آمد و آن اينكه : فعلًا محصول اين باغ را برداشت كرده‌ايم ولى براى انتفاع بطون بعدى نياز به تعمير و اصلاح و بازسازى دارد ( و واقف هم در متن وقف شرط نكرده كه اگر وقف نياز به اصلاح داشت مىتوانيد از محصول آن برداشته و عين موقوفه را اصلاح كنيد كه اگر شرط مىكرد مشكلى نبود . ) آيا شرعاً جايز است محصول فعلى را صرف تعمير عين موقوفه كنيم يا خير ؟ دو وجه است و اگر در آن مسأله قائل به جواز شديم در ما نحن فيه به طريق اولى حكم به جواز مىكنيم . پس بايد منتظر آن مسأله باشيم .\r\n\r\nقوله : و هنا فروع :\r\nدر ضمن صورت اوّل فروع متعدّدى مطرح شد ، معذلك مىفرمايند : فروع ديگرى هم هست كه اگر مهارتى كسب كرده باشيد مىتوانيد آنها را استخراج كنيد : ( مثلًا اگر شراء مماثل ، واجب و لازم باشد آيا مماثل ناقص مثل مال شريكى اولويّت دارد ؟ يا غير مماثل تامّ ؟ و جهان . و مثلًا اگر مماثل خريديم و مبلغى اضافه آمد آيا با اين تتمّهء ثمن ، مماثل ناقص خريدارى كنيم يا غير مماثل تامّ ؟ و جهان . و مثلًا اگر مماثل خريدارى كنيم به نفع موجودين است و اگر غير مماثل باشد به نفع آيندگان است ، كدام رحجان دارد ؟ و جهان .\r\nو مثلًا اگر مطلب به عكس فرض قبل شد كدام رحجان دارد ؟ باز هم وجهان . )\r\nصورت دوّم : صورت اوّل از مجموع ده صورتى كه بيع وقف جايز است ، اين بود كه عين موقوفه خراب شود بگونه‌اى كه كلّاً از حيّز انتفاع ساقط شود و با بقاء عين سر\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nسوزنى قابل انتفاع نباشد ، در اين صورت بيع وقف تجويز شد . صورت دوّم از صور جواز بيع وقف ، آن است كه : عين موقوفه خراب شود بگونه‌اى كه از منفعت معتّده و غالبه و اصليّه‌اش ساقط شود كه در نتيجه از نظر عرفى با مسامحه صدق كند كه فايده‌اى ندارد و قابل انتفاع نيست ( ولو به دقّت عقلى قابل انتفاع هست ، بر خلاف صورت اوّل كه به دقّت عقلى هم قابل انتفاع نبود . ) مثال : منزل موقوفه‌اى بود كه موقوف عليهم آن را به اجاره داده بودند و اجارهء قابل توجّهى از آن دريافت مىكردند و حالا آن منزل ويران شده و تنها زمين خالى باقيمانده است كه اين هم قابل اجاره دادن هست ولى به اجرت بسيار ناچيز و غير قابل اعتنائى ( مثلًا اگر اجارهء منزل ماهيانهء ده هزار تومان بود ، اجارهء زمين صد تومان است ) آيا اگر عين موقوفه به اين درجه از كم انتفاعى رسيد بيعش جايز مىگردد ؟\r\nمرحوم شيخ تفصيل داده و مىفرمايند : اگر با پول اين وقفِ فروخته شده حدّاكثر مىتوانند چيزى خريدارى كنند كه فايده‌اش به حال موقوفٌ عليهم مثل فايدهء زمين خالى باشد ( ماهى صد تومان ) در اين فرض بيع جايز نيست زيرا نفع بيشترى عائد طبقات نمىشود تا مجوّز باشد و بر فرض شكّ از عمومات منع استفاده مىكنيم . ولى اگر بدلى را خريدارى كنند كه نفعش به مراتب بيشتر از منفعت عَرْصَه باشد و بلكه حتّى به اندازهء اجاره خود منزل به آنها فايده برساند ، در اين فرض آيا بيع جايز است يا خير ؟ مىفرمايد :\r\nو جهان يعنى در مسأله دو وجه وجود دارد ولى وجه جواز را بيان نمىكنند ( شايد وجهش اين باشد كه هرچه نفع بيشتر باشد به غرض واقف نزديكتر است و هدف اين بود كه سود بيشترى به بطون برسد كه مىرسد پس جايز است و شايد وجهش نكته‌اى باشد كه در ادامه با كلمهء نعم لو كان . . . بيان خواهند كرد كه انصراف ادلّهء منع از اين صورت باشد همانگونه كه از صورت اوّل منصرف بودند و سابقاً در صورت اوّل بيان شد . و وقتى ادلّهء منع از بيع ، اين فرض را شامل نشد عمومات صحّت آن را شامل مىشود . )\r\nو وجه عدم جواز عبارتست از اينكه : مقتضى براى منع از بيع موجود است ( وقف قابل انتفاع ولو به منفعت نادر و غير معتّده ) و مانعى هم نيست يعنى دليلى هم بر جواز در اين فرض نداريم تا جلو اطلاقات منع را بگيرد و بر جواز بيع دلالت كند .\r\n\r\n","description":"","footnote":"","page_name":" 121 ","page_number":121},
  {"content":"\r\n\r\n\r\nقوله : و هو ظاهر :\r\nظاهر تعبير مشهور نيز با وجه ثانى يعنى عدم جواز بيع سازگار است ، زيرا در عباراتى كه قبلًا از آنها نقل شد فرمودند : اگر عين موقوفه خراب شود بيعش جايز است ولى نه هر خراب شدنى بلكه خراب شدنى كه لا يُجْدى نعفاً يعنى هيچ فايده‌اى به حال بطون نداشته باشد ، كه اين تعبير مفيد عموم است زيرا « نفعاً » نكره در سياق نفى است و منظور اين است كه : هيچ فايده‌اى نداشته باشد و صد درصد از قابليّت انتفاع ساقط شود و اين با صورت اوّل مىسازد و صورت دوّم را شامل نيست ، پس از نظر مشهور صورت دوّم استثناء نشده است و بيع وقف در اين فرض جايز نيست .\r\n\r\nقوله : و قد تقدّم :\r\nدر تأييد ظاهر كلام مشهور مىگوييم : از جملهء عبارت فقهاء كلام علّامه در تحرير بود كه صريحاً فرمود : اگر منزل وقفى منهدم شود باز عرصه و زمين آن از وقف بودن خارج نمىشود و بيع آن جايز نيست . ( در حالى كه عرصه كلّاً از حيّز انتفاع نيفتاده و داراى منفعت نادر و غير معتّده‌اى هست . )\r\n\r\nقوله : اللّهم :\r\nگرچه كلام مشهور ظهور در صورت اوّل داشت و ما نحن فيه ( صورت ثانى ) را شامل نبود ولى قابل توجيه است و مىتوان كلام مشهور را بر معنايى حكم كرد كه شامل اين صورت نيز بشود و آن اينكه : منظور مشهور از « لا يُجدى نفعاً » اين است كه : لا يُجدى نفعاً عرفاً يعنى از نظر عرف و عقلاء مفيد فايده نباشد يعنى منفعت معتّده نداشته باشد ( نه اينكه به دقّت عقلى بىفايده باشد ) اگر مراد اين بود ، صورت ثانى را هم مىگيرد و نزد مشهور بيعش جايز است .\r\nالبتّه منفعت معتّده و غير معتّده داشتن در هر چيزى به حَسَبِ همان چيز است فى المثل : حمامّ موقوفه‌اى بود و سالانه صد دينار براى موقوف عليهم فايده داشت كه اجاره مىدادند و اين مبلغ را دريافت مىكردند ، ولى حالا كه مخروبه شده زمين آن را حدّاكثر به پنج يا ده درهم كه يك صدم اجارهء حمامّ است اجاره مىكنند آن هم نه هر كسى بلكه بعضى اشخاص براى برخى از اغراض شخص و جزئى ، مثلًا آنجا را اجاره مىكند كه زباله‌ها يا خاكسترهاى منزلش را در آن مكان قرار دهد و . . . در اينجا با اينكه ده درهم\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nخودش منفعتى است قابل توجّه ولى نسبت به صد دينار اصلًا به حساب نمىآيد و منفعت نادر و غير قابل توجّه است . يا مثلًا قريهء آباد و داراى منازل ، مزارع باغات ، نهرها و . . . موقوفه بود و سالانه اجارهء هنگفتى به موقوفٌ عليهم مىرسيد حالا در اثر زمين لرزه‌اى اين قريه ويران شده و رودخانه‌هايش خشكيده و آبادى و آبادانى از آنجا رخت بر بسته و ساكنانش مرده‌اند ، باز چنين نيست كه اين اراضى هيچ انتفاعى نداشته باشد ، فى الجمله قابل انتفاع هست ولى هرگز با انتفاع آنها در هنگامى آبادى قابل مقايسه نيست . و باز هم طبق توجيه مزبور بايد بيع اينها جايز باشد .\r\n\r\nقوله : و يشهد :\r\nكلام علّامه هم شاهدى بر اين حمل است كه در تحرير فرمود : منزل وقفى منهدم شده و عرصه و زمين آن موات گرديده و كلّاً از حيّز انتفاع افتاده كه تعبير به لا ينتفع بالكليّة داشت در حالى كه منفعت نادر دارد و چه بسا براى غرضهاى جزئى ( قرار دادن زباله ) آن را اجاره مىكنند ولى معذلك تعبير مذكور را داشت پس تعبير مشهور به « لا يُجدى نفعاً » با توجيه مذكور دمساز است . و در كلام سيّد در انتصار و ابن زهره در غنيه نيز كه ادّعاى اجماع شد بر اينكه اگر لا يُجدى نفعاً بيعش جايز است ، مورد اجماع اين صورت ثانى را هم شامل است .\r\n\r\nقوله : و لكنّ :\r\nگرچه عبارت فقهاء را توجيه كرديم ولى با دو دسته از عمومات چه كنيم ؟ : 1 - عموماتى كه مىگويد : بايد به مقتضاى وقف واقف عمل كرد ( الوقوف على حسب ما يوقفها اهلها ، حبّس الاصل و سبّل الثمره ) و مقتضاى وقف اين است كه : عين موقوفه كماكان بر وقفيّت باقى بماند و از وقفيّت خارج نشود و نقل و انتقالى صورت نگيرد . 2 - عموم يا اطلاقى كه مىگويد : لا يجوز شراء الوقف و صورت ثانى را هم شامل است ( گرچه از صورت اوّل منصرف بود كه قبلًا گذشت ) آنگاه مقتضاى اين ادلّه منع از بيع است و خروج از اين عمومات و مخالفت با مقتضاى اينها كار آسانى نيست .\r\n\r\nقوله : و يؤيّد :\r\nعلاوه بر دو دسته روايات مذكور ، مؤيّدى هم بر منع از بيع داريم و آن عبارتست از فتواى اكثر متأخرين از شيخ در رابطه با بيع نخله : درخت خرمائى بود كه وقف بود و از ميوهء آن\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nاستفاده مىكردند ، حال طوفانى آن را از ريشه در آورده و الان انتفاع اصلى را ندارد ولى انتفاعات نادرى دارد از قبيل اين كه در سقف منزل از آن استفاده كنند ، بوسيلهء آن پل چوبى بسازند و . . . و به صرف انتفاع كذائى اكثر فرموده‌اند : بيع آن جايز نيست . بلكه از كلام علّامه در مختلف « 1 » استفاده مىشود كه : اگر عين موقوفه قابل انتفاع بود ولو قليلًا ، بالاجماع بيعش جايز نيست و آن كلام اين است كه فرموده : نزاع شيخ طوسى ( كه بيع نخلهء مذكور را جايز مىداند ) با ابن ادريس حلّى ( كه جايز نمىداند ) نزاع لفظى است زيرا شيخ كه فتوى به جواز داده فرضى را مىگويد كه اصلًا امكان انتفاع نباشد ( و مفهومش اين است كه با وجود انتفاع ولو در جهتى از جهات نمىتواند بيع را تجويز كند يعنى اين امر مسلّم و اجماعى است . )\r\n\r\nقوله : نعم :\r\nدر حقيقت تبصره‌اى بر استدراك مذكور است و اصل مسأله هم در صورت ثانيه همين فرض است و آن اينكه : منفعت نادر و قليل خودش امرى است كه مقول به تشكيك است و مراتب دارد ، گاهى منفعت كم است ولى نه در حدّى كه اصلًا به حساب نيايد ، و گاهى منفعت قليل است ولى در حدّى است كه وجودش كالعدم است و النادر كالمعدوم مىباشد ، آنگاه در فرض اوّل بگوييم : بيع وقف ممنوع است و در فرض دوّم كه بىنهايت كم شده و ملحق به عدم گرديده فتوى به جواز دهيم و بگوييم : اطلاقات منع ( لا يجوز شراء الوقف ) از اين فرض منصرف است و غير اين حالت را شامل است چه اينكه عمومات حبّس الاصل و سبّل الثمره هم اين فرض را شامل نيست زيرا در اين فرض حَبْسْ عين فايده‌اى ندارد و وفاى به عقد وقف نتيجه‌اى ندارد و گرنه بايد در صورت اوّل هم حكم به حبس و ابقاء مىكرديم چون صورت ثانى در فرض بىنهايت قليل بودنِ انتفاع ، مثل صورت اوّل است . پس باز بيع جايز شد .\r\n\r\nقوله : ثمّ انّ :\r\nاينكه عين موقوفه منفعتش قليل شده و بيعش جايز شده گاهى اين تقليل انتفاع بخاطر خراب شدن است كه تا به حال همين فرض مطرح بود و گاهى بخاطر عوامل ديگر است\r\n\r\n\r\n","description":"","footnote":"\r\n( 1 ) . مختلف ، ج 6 ، 316 .\r\n","page_name":" 124 ","page_number":124},
  {"content":"\r\n\r\n( مثلًا زمين زراعتى است و الان وسط شهر واقع شده و كسى رغبت نمىكند كه آن را اجاره كند و زراعت بكارد ، و به قيمت بسيار نازلى اجاره مىكنند . ) اين نيز حكم فرض مخروبه شدن را دارد و الكلام الكلام ، يعنى هرچه آنجا بود اينجا هم هست .\r\n\r\nقوله : ثمّ انّك :\r\nصاحب جواهر و كاشف الغطاء مىفرمودند : به محض اينكه بيع وقف جايز شد ، وقف بودن باطل مىشود و اجتماع آن دو نشايد ، مرحوم شيخ مىفرمايد : ما در اوائل مسألهء بيع وقف اين سخن را جواب داديم و گفتيم : جواز بيع منافاتى با بقاء وقف ندارد و آنكه منافى با وقف مىباشد خود بيع خارجى است .\r\n\r\nقوله : ثمّ وجّه :\r\n( اى كاش اين بخش از بحث با صاحب جواهر را در صورت اوّل از صور جواز بيع ذكر مىكردند زيرا با آن صورت سنخيّت دارد . ) صاحب جواهر فرموده : در صورت اوّل به محض اينكه بيع جايز شد وقف باطل مىشود و وجه و دليل مطلب آن است : در وقف شرطى است كه بايد هم در ابتداء و هنگام انشاء وقف مراعات شود و هم در استدامه و بقاءِ آن و آن عبارتست از اينكه : عين موقوفه از اعيانى باشد كه با بقاء عينش قابل انتفاع باشد و اين شرط مقوّم وقف است و به مجرّد اينكه اين شرط نبود وقف هم نابود است چه از آغار نباشد و چه در ادامه منتفى شود . پس خروج از حيّز انتفاع همان و بطلان وقف همان .\r\n\r\nقوله : و فيه :\r\nمرحوم شيخ چهار اشكال به اين استدلال دارند :\r\n1 - پس از اينكه وقف مؤبّد صحيحاً منعقد شده ( فرض ما اين است كه در هنگام انشاء قابل انتفاع بوده ) دليلى ندارد كه به محض خراب شدن و غير قابل انتفاع شدن از وقفيّت خارج شود و وقف باطل گردد ( و بر فرض شكّ در بقاء جا دارد از استصحاب بقاء وقفيّت استفاده كنيم . ضمناً قيد مؤبّد براى آن است كه در وقف منقطع چنين نيست و به محض خروج از قابليّت انتفاع باطل مىگردد ، ولى اين صحيح نيست زيرا وقف منقطع هم با انقراض موقوفٌ عليهم تمام مىشود نه با مخروبه شدن عين موقوفه ، مگر قيد مذكور توضيحى باشد و از باب اينكه بحث ما در مؤبّد است ذكر شده باشد نه احترازى . )\r\n\r\n","description":"","footnote":"","page_name":" 125 ","page_number":125},
  {"content":"\r\n\r\n2 - بطلان وقف در فرض خروج از حيّز انتفاع استدامةً و بقاءً دليل لازم دارد و ما دليلى بر بطلان نداريم ، ( همانطورى كه ملاحظه مىكنيد اشكال دوّم عين اشكال اوّل است و فقط تعبير عوض شده كه در اوّلى فرمودند : وجهى ندارد . و اينجا مىفرمايند :\r\nدليلى ندارد . پس اشكال جدايى محسوب نمىشود ، آرى اگر در اشكال اوّل مىفرمودند :\r\nبطلان معقول نيست ، جا داشت در اشكال دوّم بگويند : بر فرض كه معقول باشد دليل ندارد ولى چنين نفرمودند . )\r\n3 - شرط قابل انتفاع بودن را تنها در ابتداء وقف لازم مىدانيم و بقائاً قبول نداريم كه تا شرط مذكور باشد وقف هم باشد و اين قانون كلّى در كلّيهء عقود ناقله ( كه سبب نقل و انتقال مىشوند ) است اعّم از بيع ، هبه ، صلح ، وصيّت و . . . كه يكى از آنها همين عقد وقف است . و دليل ما اينست كه : گاهى پس از معامله عين از ماليّت خارج مىشود ( مثلًا مال پاك نجس مىگردد ، صُبرهء گندم پراكنده مىشود ) ولى معامله باطل نمىشود و از ملك مشترى خارج نمىشود و كماكان ملك او است و اگر كسى تلف كرد ضامن است . ( و نيز گاهى طرفين از شروط معامله خارج مىشوند و مثلًا مشترى مجنون مىشود ولى معامله باطل نمىشود ) پس مهمّ حين الانشاء است و بعد از آن مهم نيست ( اين اشكال هم به باب اجاره و عاريه نقض مىشود كه با خراب شدن و خروج از حيّز انتفاع ، عاريه و اجاره باطل مىگردد .\r\n4 - اگر مال وقفى از حيّز انتفاع افتاد و مجوّز بيع پيدا كرد حدّاكثر موجب مىشود كه وقف از لازم بودن خارج گرديده و عقد جايز شود نه اينكه به كلّى باطل گردد . ( اينهم به اشكال اوّل و دوّم بر مىگردد و اشكال جدائى نيست و عمده اين است كه خروج از وقفيّت دليل لازم دارد و ما دليلى نداريم . )\r\n\r\nقوله : ثمّ ذكر :\r\nسپس صاحب جواهر فرموده : همانطورى كه جواز بيع با وقفيّت تنافى داشت و مُبطِل وقفيّت بود و به محض جواز بيع ، وقفيّت باطل مىشد ، همچنين تغيّر و تبدّل عنوان و انعدام عنوانِ وقف هم موجب بطلان وقف مىگردد ، بيان مطلب : در مجموع سه فرض از كلام صاحب جواهر استفاده مىشود :\r\nالف : عنوان مأخوذ در متعلّق وقف صرفاً عنوان مشير يا مُعِّرف نيست بلكه از عناوين\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nتقييدى است يعنى عناوينى كه تمام موضوع مىباشند و واقف در هنگام انشاء وقف همان عنوان را ملاحظه كرده و قصدش اين بوده كه همين عنوان دخيل در وقف باشد و معنون به اين عنوان با وصف عنوانى مورد وقف باشد مثل عنوان خانه يا باغ بودن در « وقفتُ الدار او البُستان » كه دار يا بستان از حيث اينكه داريّت و بستانيّت دارند مدّ نظر و مورد وقف مىباشند . در چنين فرضى صاحب جواهر فرموده : همين كه خانه يا باغ مخروبه شد و از قابليّت داريّت و بُستان بودن خارج شد و عنوان مأخوذ ، مُنعدم شد ( رودخانه‌ها خشكيده و زمين آبش را فرو برد و در نتيجه درختها به چوب خشكى بدل شدند يا ساختمان ويران شد و فعلًا عرصه و زمين خالى باقى مانده است ) وقفيّت هم باطل مىشود و حتّى اگر از زمين خالى بشود استفاده كرد و قابل انتفاع هم باشد ( مثلًا بجاى باغ منزل بسازند و . . . ) باز هم فايده‌اى ندارد و وقفيّت باطل شده است زيرا حكم تابع موضوع و عنوان است و با انتفاء عنوان حكم هم منتفى مىشود . و زمين خالى هم كه از عنوان وقف بيرون است .\r\n\r\nقوله : و احتمال :\r\nاگر كسى بگويد : همانطورى كه در اواخر صورت اوّل گفتيم كه اگر بعض موقوفه خراب شود و بعضى ديگر آباد باشد نسبت به همان بعض مخروبه بيع جايز مىشود . همينطور در اينجا هم مىگويد : كسى كه منزل يا باغى را وقف مىكند اين باغ دو جزء دارد كه يك جزئش درختان آن و جزء ديگرش خود زمين باغ است . حال چه مانعى دارد كه بگوييم :\r\nوقفيّت نسبت به اين جزء كه عرصه باشد به حال خود باقى است و زمين از وقفيّت خارج نمىشود ؟ و البتّه نسبت به بعضى ديگر كه ساختمان يا درختان باشد وقف باطل شد ولى چه ربطى به جزء ديگر يعنى خود عرصه دارد ؟ پس بايد گفت : وقفيّت خود عرصه باقى است .\r\n\r\nقوله : يدفعه :\r\nصاحب جواهر در جواب مىفرمايد : اين جزء يعنى عرصه به طور مطلق كه وقف نشده تا كماكان بر وقفيّت باقى باشد بلكه جزء وقف است از اين حيث كه وقف معنون به باغ بودن است ، يعنى جزء موقوفه‌اى است كه اين صفت دارد باغ است و حالا باغ بودن منتفى شده پس آنكه وقف بود الان باقى نيست و آنكه باقى است ( عرصه ) موقوفه نيست تا حكم به بقاء وقف كنيم .\r\n\r\n","description":"","footnote":"","page_name":" 127 ","page_number":127},
  {"content":"\r\n\r\n\r\nب : قوله : و لو فرض :\r\nفرض دوّم اين است كه : واقف عرصه و زمين را وقف مىكند ولى هدفش از اين وقف اين است كه در اين زمين ساختمان يا باغ احداث شود و اين گونه استفاده شود كه غرض خاصّى دارد در اينجا با انعدام عنوان داريّت و بُستانيّت هم وقف باطل نمىشود ، زيرا عنوان وقفيّت كه خود ارض و عرصه باشد كماكان باقى است و از بين نرفته است پس خود وقفيّت هم باقى است و دوباره در جهت غرض واقف قابل استفاده است . ( اين بخش از كلام جواهر متين است )\r\n\r\nقوله : و ربّما يؤيّد :\r\nاين فراز تأييدى بر فرض اوّل است ، بيان مؤيّد : در باب وصيّت هم اگر كسى گفت :\r\n« اوصيتُ بدارى لفلانٍ » سپس قبل از مرگ موصى ، منزل منهدم شد ، فقهاء فرموده‌اند :\r\nوصيّت باطل مىشود چون موضوع آن كه منزل بود منعدم شده است . حال ما نحن فيه هم مثل اين باب باشد و زوال عنوان مبطل وقف باشد .\r\n\r\nج : قوله : نعم :\r\nفرض سوّم اين است كه : گاهى عنوان دار يا بُستان بودن هيچ دخالتى در وقف ندارد نه به عنوان موضوعيّت داشتن و نه به عنوان غايت بودن ، بلكه صرفاً از باب مقارن اتّفاقى است يعنى منظور اصلىِ واقف عبارتست از مطلق انتفاع بردن از زمين چه به عنوان خانه ساختن و چه باغ احداث كردن و چه زراعتكارى و غيره ، ولى حالا چون ساختمان يا باغ بوده فرموده : اين ساختمان يا باغ را وقف كردم و گرنه باغ بودن اصلًا خصوصيّتى ندارد .\r\nدر اين فرض هم با تغيّر عنوان ( باغ بود و حالا درختانش خشكيده و . . . ) وقفيّت باطل نمىشود زيرا از جهات ديگر قابل انتفاع هست .\r\n\r\nقوله : ثم ذكر :\r\nدر پايان هم صاحب جواهر فرموده : پس از اينكه در سايه جواز بيع يا انعدامِ عنوان ، وقفيّت باطل شد اين عرصه ملك چه كسى مىشود ؟ آيا به ملك واقف يا ورثهء او بر مىگردد ؟ يا ملك طلق موقوف عليهم مىگردد ؟ در اين رابطه دو وجه وجود دارد ( 1 - به ملك واقف بر مىگردد و موقّتاً ملك او نبود 2 - به ملك موقوف عليهم در مىآيد چون\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nاستصحاب بقاء جارى مىشود . ) « 1 »\r\n\r\nقوله : اقول :\r\nمرحوم شيخ در مقام جواب به سه بخش از كلام جواهر اعتراض دارند :\r\nالف : شما در فرض اوّل از سه فرض كه درست كرديد فرموديد : انعدام عنوانِ وقف موجب بطلان وقف است ما مىگوييم : اوّلًا ادّعاى اجماع شده بر اينكه : زوال يا تبدّل عنوان موجب بطلان وقف نيست و بلكه حتّى موجب تزلزل وقف و جواز بيع آن هم نيست ( بلكه وقفيّت بر لزومش باقى است . ) و اين جهت مورد اختلاف نيست ، آنكه مورد نزاع است فرض خراب شدن يا خوف از خراب شدن است كه آيا مجوّز بيع هست يا نيست ؟ و انعدام يا تبدّل و تغيّر عنوان ، غير از خراب شدن موقوفه است ( ميان آن دو عموم و خصوص من وجه است : مادّه اجتماع : باغى بود كه فعلًا درختانش خشك شده و از حالت باغ بودن در آمده در اينجا هم عرفاً عنوان خراب شدن صدق مىكند كه كسى بگويد : اين باغ مخروبه شده و هم تغيّر و تبدّل عنوان صدق مىكند كه باغ بود و حالا نيست . مادّه افتراق خراب شدن : زمينى كه چاله چوله شده و يا تبديل به موات شده و از حيّز انتفاع افتاده ، الان بر اين اراض خراب شدن صدق مىكند ولى تغيّر عنوان صدق نمىكند زيرا عنوان ارض بودن باقى است . مادّه افتراقِ تغيّر عنوان : گاو يا گوسفند يا شترى را وقف كرده و گفته : حيوان جوانى را وقف كردم ، يا حيوانى را كه پنج ساله باشد وقف كردم ، يا تبيع وقف كردم ، يا جذعه يا بنت لبون يا بنت مخاض و . . . را وقف كردم در تمام اين موارد از سنّ خاص يا عنوان خاص كه گذشت ، تبدّل عنوان صادق است ولى خراب شدن صدق نمىكند . )\r\nو ثانياً دليلى نداريم كه بگوييم : با انعدام عنوان ، وقفيّت هم باطل مىشود . زيرا مىپرسيم : منظور شما از عنوان چيست ؟\r\nاگر منظور همان عنوانى است كه در صيغهء وقف آمده و متعلّق وقف واقع شده و مفعول وقفت قرار گرفته ( مثل كلمه دار در وقفتُ الدار ، يا واژهء بُستان در وقفتُ البستان ) و مىگوئيد : با تغيّر اين عنوان وقفيّت باطل مىشود .\r\n\r\n\r\n","description":"","footnote":"\r\n( 1 ) . جواهر الكلام ، ج 22 ، ص 358 - 359 .\r\n","page_name":" 129 ","page_number":129},
  {"content":"\r\n\r\nخواهيم گفت : وقفت هذا الُبستان مثل بعتُ هذا البستان يا وَهَبْتُ هذا البستان است و هر سه تمليك هستند و هر سه هم به بُستان تعلّق گرفته‌اند ولى چنين نيست كه تمليك بايع يا واهب مادامى و دائر مدار عنوان باشد و تملّك مشترى هم كذلك ، يعنى تا زمانى كه عنوان منزل يا باغ صدق مىكند ملك مشترى يا متهّب باشد و همين كه منهدم شد از ملكيّت بدر آيد ، احدى اين حرف را نزده است ، بلكه همه مىگويند : با بعتُ يا وهبتُ جزء جزء اين عين تمليك شد ولو در ضمن بُستان نباشد يعنى بُستان منهدم شده باشد ، باب وقف نيز همينطور است . و اشتباه شما در اين است كه خيال كرديد ملكيّت هم از احكام شرعيّه‌اى است كه به عناوين خاصّى بار مىشوند ( مثل عنوان مسافر ، حاضر ، غنىّ ، فقير ، خمريّت و . . . ) و دائر مدار اين موضوعات مىباشند و تا اينها صدق كند حكمشان هست و گرنه نيست . خير ملكيّت اين گونه نيست .\r\nو اگر منظور شما از عنوان ، چيز ديگرى است كه خلاف اصطلاح عرف عام و اهل علم ( عرف خاص ) است ، يعنى بر چيز ديگرى كلمهء عنوان را اطلاق مىنمائيد بايد بيان كنيد كه منظورتان چيست ؟ آيا بر شرطى كه واقف كرده ( مثلًا گفته : وقفتُ دارى به شرط اينكه فقط در جهت كتابخانه از آن استفاده شود . ) اطلاق عنوان مىكنيد ؟ يا بر چيزى كه واقف قصد كرده ( نيّتش مصرف در جهت خاصّى است ) اطلاق عنوان مىكنيد ؟ كه اينها خلاف اصطلاح رايج هستند و بايد بيان كنيد كه مرادتان چيست و بيان نكرده‌ايد .\r\nب :\r\n\r\nقوله : و امّا تأييد :\r\nمؤيّدى هم كه آورديد و ما نحن فيه را به باب وصيّت قياس كرديد ناتمام است زيرا قبل از موتِ موصى اصلًا وصيّت تامّ نيست و هنوز مالكيّتى براى موصى له حاصل نشده و خوب بود قياس مىكرديد به موردى كه وصيت كرد و بعداً موتِ موصى حاصل شده و موصى له هم قبول كرده ، قبض هم محقّق شده آنگاه اگر منزل منهدم شود آيا وصيّت باطل مىشود و عرصه ملك موصى له نيست ؟ قطعاً هست و احدى نگفته كه نيست . و ما نحن فيه از اين قبيل است كه واقف انشاء وقف كرد و موقوف عليهم هم قبول كردند و قبض هم آمد و ملك آنها شد ( با اين تفاوت كه در وصيّت ملك طلق است ولى در وقف ملك طلقِ بطن موجود نيست ) آيا به محض انعدام دار يا بُستان وقفيّت باطل مىشود ؟\r\nخير ، زيرا دليلى ندارد و بلكه استصحاب بقاء وقف مىگويد : وقفيّت باقى است . آرى\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nبحثهاى ديگرى در باب وصيّت قبل از تماميّتِ آن مطرح است از قبيل : آيا انهدام موصى به قبل از موت موصى موجب بطلانِ وصيّت مىشود يا نه ؟ آيا انهدام پس از موت موصى و قبل از قبول موصى له مُبطل است ؟ آيا انهدام پس از قبول و قبل القبض مبطل است ؟\r\nولى اينها ربطى به ما نحن فيه ندارد .\r\n\r\nج : قوله : ثمّ ما ذكره :\r\nاينكه در پايان فرموديد : پس از بطلان وقف آيا عين موقوفه به واقف بر مىگردد يا به موقوف عليهم ؟ دو وجه است . ما اين را قبول نداريم و جاى دو وجه نيست . زيرا اگر در باب وقف قائل به حبس عين شويم و بگوييم : از ملك واقف خارج نشده و تنها محبوس است و واقف حق ندارد بفروشد ، پس از بطلان وقف و آزاد شدن مال بايد به اتّفاق كلمه به رجوع به ملك واقف يا ورثهء او حكم كنيم و جاى ترديد و دو وجه نيست . و اگر مثل مشهور ، وقف را تمليكى دانستيم و گفتيم از ملك واقف بدر آمده و ملك موقوف عليهم شده حال پس از بطلان وقفيّت باز بايد بگوييم : به اتفاق كلمه به ملك واقف و وارث او بر نمىگردد ، زيرا آنان از اين مال اجنبى هستند و سبب مملّكى نيست كه موجب مالكيّت آنها شود بلكه حتماً بايد ملك موقوف عليهم شود يا در وجوه خيريّه مصرف شود و وجهى براى عود به واقف نيست تا بگوئيد : دو وجه وجود دارد .\r\nصورت سوّم : صورت اوّل آن بود كه : عين موقوفه خراب شود بگونه‌اى كه كّلًا از حيّز انتفاع بيفتد و حّتى به دقّت عقلى هم قابل انتفاع نباشد مثل حيوان مذبوح كه به عقيدهء شيخ اعظم بيعش جايز بود . صورت دوّم آن بود كه : عين وقفى محزو به شد امّا بگونه‌اى كه عرفاً از قابليّت انتفاع بيفتد و لو به دقّت عقلى داراى منفعت باشد ولى به قدرى نادر است كه اصلًا به حساب نمىآيد و النا در كالمعدوم است . در اين صورت هم به عقيدهء شيخ بيع جايز شد . و امّا صورت سوّم اينست كه : مال وقفى خراب شود امّا نه به گونه ايكه رأساً از حيّز انتفاع بيفتد ، بلكه بگونه ايكه منفعت آن كم شود آن هم نه در حدّى كه ملحق به عدم شود بلكه با وجود تقليل منفعت باز هم قابل توّجه است . مثلًا منزلى موقوفه بود و ساليانه مبلغ هزار دينار از ناحيهء اجاره به موقوف عليهم مىرسيد ، حالا كه قدرى مخروبه شد و زواياى آن ايراد پيدا كرده و بيش از پانصد دينار اجاره نمىكنند كه خرابى موجب اين تقليل شده ولى خود پانصد دينار نفعى است قابل توّجه .\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nحكم اين صورت : به عقيدهء شيخ اعظم در اين صورت بيع وقف ممنوع است ( به همان دليلى كه در صورت چهارم خواهد آمد و نيازى به تكرار نيست . ) نه تنها رأى ما اين است بلكه ظاهر اكثر فقهاء در مسأله درخت خرمايى كه از ريشه كنده شده ، همين است .\r\nبيان مطلب : شخصى درخت خرمائى را وقف كرده تا موقوف عليهم از خرماى آن استفاده كنند ، و فعلًا به هر دليلى اين درخت كنده شده و آن منفعت قبلى را ندارد ، آيا بيعش جايز است ؟ شيخ طوسى در كتاب خلاف ، بيع را تجويز كرده زيرا كه انتفاع از اين درخت خرما منحصر در بيع شده و جز بر وجه بيع وجه ديگرى براى انتفاع از آن نمانده است زيرا آن وجهى كه واقف در نظر داشت و قيد كرده بود كه آنگونه استفاده كنند باطل شده و اميد عودش هم نمىرود ، پس تنها راه چاره بيع است و در اين فرض بيع را تجويز كرده است « 1 » ابن ادريس حلّى در كتاب سرائر ، فرموده : حق نداريم اين درخت مقلوعه را بفروشيم بلكه بايد ابقاء كرده و از آن منتفع شويم ، به اين دليل كه حتّى الامكان بايد وقف را بر حال خود ابقاء كنيم و به مقتضاى آن عمل كنيم ، و اينكه برخى از منافع عين موقوفه ( استفاده از ميوهء درخت از بين رفته ) مستلزم آن نيست كه كلّيهء منافع آن زائل شده باشد بلكه راه ديگرى هست كه استفاده از آن در سقف منزل يا در ساختن پل و . . . باشد و با وجود اين گونه انتفاعات نوبت به بيع نمىرسد « 2 » و جناب محقّق اوّل « 3 » و علامّه « 4 » و شهيد اوّل « 5 » و شهيد ثانى « 6 » و محقّق ثانى « 7 » و اكثر فقهاء متأخرين نيز طرفدار منع بيع هستند . پس رأى اكثر فقهاء عدم جواز بيع در صورت ثالثه است .\r\n\r\nقوله : و حكى :\r\nميان شيخ طوسى و ابن ادريس حلّى نزاعى پيدا شد كه شيخ مجوّز و ابن ادريس مانع بود ، حال آيا براى جمع ميان دو قول و در نتيجه براى حلّ اختلاف راهى وجود دارد ؟\r\nفخرالدين از قول پدرش علّامه چنين نقل كرده : پدرم علّامه معتقد بود كه نزاع شيخ و حلّى يك نزاع لفظى است زيرا از تعليلى كه شيخ براى جواز بيع آورد ( بانّه لا يمكن\r\n\r\n\r\n","description":"","footnote":"\r\n( 1 ) . خلاف ج 3 ، ص 551 .\r\n( 2 ) . سرائر ص 3 ، ص 167 .\r\n( 3 ) . شرايع ج 2 ، ص 221 .\r\n( 4 ) . قواعد ج 1 ، ص 269 .\r\n( 5 ) . دروس ج 2 ، ص 279 .\r\n( 6 ) . مسالك ج 5 ، ص 400 .\r\n( 7 ) . جامع المقاصد ج 9 ، ص 72 .\r\n","page_name":" 132 ","page_number":132},
  {"content":"\r\n\r\nالانتفاع بها الّا على هذا الوجه ) بوضوح استفاده مىشود كه فرض كلام شيخ جائى است كه عين موقوفه مسلوب المنافع باشد و با بقاء عينش هرگز قابل انتفاع نباشد و تنها راه انتفاع ، بيع باشد و در چنين فرضى بيع را تجويز كرد . و فرض كلام ابن ادريس آنجا است كه كلّيه منافع عين زائل نشده بلكه بخشى از منافع آن قابل استيفاء است ( سقف‌سازى ، پل‌سازى و . . . ) و در اين فرض منع كرد ، پس در حقيقت آنچه را شيخ ، اثبات كرد ابن ادريس ، نفى نكرده و آنچه را ابن ادريس نفى كرده شيخ اثبات نكرد ، پس هر دو متفّق اند بر اينكه د رفرض سلب جميع منافع ، بيع جايز است و در فرض اثبات بعض منافع ، بيع جايز نيست . « 1 » سپس خود فخرالدين هم اين وجه الجمع را پسنديده است . « 2 »\r\n\r\nقوله : و قيل :\r\nولى از كلام شيخ اسدالّه تسترى در مقابيس استفاده مىشود كه : نزاع ميان شيخ و ابن ادريس نزاع معنوى است و دو مبنا وجود دارد : شيخ طوسى ملاك را منفعت اصلى وقف مىداند يعنى منافعى كه عين موقوفه براى آنها آماده شده است ( كه منفعت اصلى درخت خرما ، استفاده از خرماى آن است . ) و مىخواهد بگويد : مراعات اين منفعت لازم است و مادامى كه اين منفعت موجود است بيع جايز نيست همين كه اين منفعت منتفى شد بيع جايز است و لو منافع ديگر باشد و از ظاهر تعليل شيخ ( لّان الوجه الذى شرط الواقف قد بطل و لاير جى عوده ) همين امر مستفاد است . ولى ابن ادريس ملاك را مطلق منفعت مىداند و مىخواهد بگويد مراعات مطلق منفعت لازم است و مادامى كه منعفتى وجود دارد ولو اصلى نباشد و وقف براى آن تهيّه نشده باشد ( تسقيف و تجسير و . . . ) بيعش جايز نيست پس نزاع معنوى است نه لفظى « 3 » ولى شيخ اعظم وجه صاحب مقابيس را قبول ندارند و مىفرمايند : خالى از تأمّل نيست ( شايد به اين جهت كه مىتوان گفت : مراد شيخ هم از « الوجه الذى . . . » مطلق انتفاع باشد نه خصوص انتفاعى كه وقف براى آن آماده شده و اگر مراد مطلق انتفاع شد باز نزاع لفظى مىشود يعنى شيخ كه تجويز مىكند در فرض سلب همهء منافع است و ابن ادريس كه منع مىكند در فرض اثبات بعض منافع است . )\r\n\r\n\r\n","description":"","footnote":"\r\n( 1 ) . حاكى محقق سترى در مقابس الانوار ص 155 مىباشد .\r\n( 2 ) . ايضاح الفوائد ج 2 ، ص 393 .\r\n( 3 ) . مقابس الانوار ص 155 .\r\n","page_name":" 133 ","page_number":133},
  {"content":"\r\n\r\n\r\nقوله : و كيف كان :\r\nنزاع طرفين لفظى باشد يا معنوى مهم نيست ، مهم آنست كه به عقيدهء ما بيع وقف در صورت سوّم ممنوع است . ( به دليلى كه در صورت چهارم خواهد آمد . )\r\n\r\nقوله : و اولى :\r\nفرض بحث ما آنست كه خراب شدن سبب تقليل منفعت شود ، حال فرض ديگرى هست كه عين موقوفه خراب نشده ولى به دلائل ديگر انتفاع از آن كم شده ( مثلًا زمين زراعى است و وسط شهر واقع شده و براى اجارهء آن وجه كمترى مىدهند . ) حال اگر در فرض خراب شدن بيع جايز نباشد در اين فرض كه الان مطرح است به طريق اولى بيع جايز نخواهد بود . ( جون خراب شدن يا خوف از آن هم در ميان نيست . )\r\n\r\nقوله : الّا اذا :\r\nتنها در موردى كه در صورت چهارم بيع را جايز بدانيم در اين فرض هم جايز خواهد بود و گرنه نه و حكم صورت چهارم هم اكنون مستقّلًا بيان خواهد شد .\r\nصورت چهارم : فرض كلام در سه صورت قبل آنجايى بود كه مال وقفى مخروبه شود . . . حال صورت چهارم آن است كه مال وقفى خراب نشده ، منفعت آن نيز تقليل پيدا نكرده و همان مقدار منافعى كه داشت الان هم دارد ولى بگونه‌اى است كه اگر آن را بفروشيم و از ثمن آن موقوف عليهم انتفاع ببرند يعنى با آن چيزى خريده و استفاده كنند بيشتر به نفع آنها است و استفادهء مضاعفى مىكنند تا اينكه از خود عين موقوفه استفاده كنند . مثلًا اگر از باغ يا مزرعه استفاده كنند تدريجاً منافعى عايد آنها مىشود كه فرضاً صد درهم مىشود ولى اگر بفروشند و با پولش چيز ديگرى خريدارى كنند منافعى كه عايد مىشود دويست درهم است . آيا صِرف انفع و اعود و ادرّ و اصلح بودن بيع ، مجوّز بيع وقف مىشود يا خير ؟ تنها كسى كه قول به جواز به او نسبت داده شده شيخ مفيد است كه قبلًا عبارت مقنعهء ايشان گذشت .\r\nضمناً زيادىِ نفع يا انفع بودن بيع گاهى فقط نسبت به بطن موجود ملاحظه مىشود و بيع به حال اينها انفع است و گاهى نسبت به همهء طبقات لحاظ مىشود و به حال همه نافعتر است ( و اين بستگى دارد كه بيع لا الى بدلٍ باشد يا الى بدلٍ باشد و پس از فروش بايد چيزى خريدارى شود كه مثل خود موقوفه باشد و همهء بطون از آن استفاده كنند . )\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nولى به عقيدهء ما صرف انفع بودنِ بيع ، مجوّز بيع نيست و رأى اكثر همين است بلكه رأى جمعيع فقهاء شيعه همين است .\r\nو اگر بگوئيد : شيخ مفيد مخالف بود مىگوييم : قول مفيد هم دلالتى بر مخالفت ندارد زيرا ايشان فرض تغيير شرط را مطرح كرده و فرموده : اگر تغيير شرط براى موقوف عليهم انفع بود ، جايز است و واقف مىتواند از شرطى كه در متن عقد كرده عدول كند و كارى به جواز بيع ندارد . و بر فرض كه مرادش جواز بيع باشد خواهيم گفت : به قول علّامه كلام مفيد بايد توجيه شود ( به بيانى كه سابقاً در ذيل نقل عبارت مقنعه آؤرديم . )\r\n\r\nقوله : و كيف كان :\r\nشيخ مفيد مخالف باشد يا نه ، به عقيدهء ما بلااشكال بيع وقف در اين صورت ممنوع است زيرا مقتضى براى منع وجود دارد و آن عبارتست از عمومات و اطلاقات باب وقف كه مىگويد : « الوقوف على حسب ما يوفقها اهلها » يا مىگويد : « لا يجوز شراء الوقف و . . . » و صورت چهارم را شامل هستند . و چيزى هم كه صلاحيّت مانعيّت داشته باشد و بتواند جلو اطلاقات را بگيرد نداريم مگر سه روايت كه هر سه قابل جواب است و آن سه روايت عبارتند از :\r\n1 - روايت جعفربن حنان از امام صادق عليه السلام : را وى پرسيد . مردى زمين غلّه و داراى محصولاتى را بر بستگان پدرى و مادرىاش وقف كرده ( كه آنان از غلّات اين ارض منتفع شوند ) و در ضمن وقف شرط كرده كه از محصولات اين ارض ساليانه مبلغ سيصد درهم را به فلانى و پس از او به فرزنداش بدهند و باقيمانده محصول ميان منسوبين ابى و امّى تقسيم شود . اين صحيح است ؟ امام فرمود : بلامانع است .\r\nراوى پرسيد : اگر سالى كّل محصول زمين پانصد درهم شد باز هم بايد سيصد درهم را به آن مرد بدهند ؟ حضرت فرمود : مگر در متن وقفنامه چنين چيزى قيد نشده كه ساليانه كذا و كذا ؟\r\nراوى گفت : آرى ، حضرت فرمود : پس موقوف عليهم يا نزديكان پدرى و مادرى واقف و موصى حق ندارند از آن غلّات استفاده كنند مگر آن‌كه نخست سيصد درهم را اخراج كرده و به موصىله بدهند و سپس باقيمانده را ميان خويش تقسيم كنند ،\r\nراوى پرسيد : اگر موصى له مرد چه مىشود ؟ حضرت فرمود : سيصد درهم به ورثهء\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nاو مىرسد و تا يك نفر از ورثهء او موجود باشد همان شخص ارث مىبرد و بايد سيصد درهم را به او بدهند ، و اگر روزى نسل فلانى منقرض شد و هيچكس نماند اين مبلغ سيصد درهم هم به وقف بر مىگردد و ملك همهء موقوفه عليهم مىشود و ميان آنان تقسيم مىشود .\r\nراوى پرسيد : اگر روزى موقوف عليهم نياز به پول اين زمين پيدا كردند و فراوردهاى آن كافى نبود و نياز آنها را رفع نكرد آيا حق ندارند زمين را بفروشد ؟ امام عليه السلام فرمود : اگر همهء موقوف عليهم ( نزديكان پدرى و مادرى ) راضى به بيع باشند و بيع هم براى آنان بهتر باشد مىتوانند بفروشند . ( محّل شاهد همين جملهء اخير است كه : « و كان البيع خيراً لهم باعوا » كه خير و انفع بودن را مجّوز بيع دانسته . ) « 1 »\r\n2 - روايت حميرى از امام عصر ( عج ) : حميرى طّى نامه‌اى از امام عليه السلام مىپرسيد : از امام صادق عليه السلام خبرى به ما رسيده مبنى بر اينكه اگر مالى بر گروهى ( اولاد فلان كه شخصاً موجودند ) و اعقاب آنها ( اولاد اولاد و . . . كه بطون بعدىاند ) وقف شده و همهء موقوف عليهم اجتماع كردند بر بيع آن مال و اين بيع هم به حال آنان اصلح بود ، حق دارند بفروشند ، ( حال صورت اجتماع بر بيع روشن شد ، امّا ) اگر همه مجتمع و متفق نشدند آيا مشترى حق دارد از بعضى از آنان خريدارى كند ؟ يا فقط در صورت توافق همه شراء جايز است ؟ و اين كدام وقف است كه بيعش جايز نيست ؟\r\nامام عليه السلام در جواب مرقوم داشتند : اگر مالى بر امام المسلمين وقف شده باشد بيعش جايز نيست . ( البته براى غير امام بيعش جايز نيست نه براى خود امام ) و اگر مالى را بر گروهى از مسلمانان ( زيد و اولاد زيد ) وقف كرده باشند هر كدام از موقوف عليهم حق دارند آنچه را در اختيار آنها و سهم آنان است و بيعش براى آنان مقدور است ، بفروشند چه به حالت اجتماع و همه با هم و چه به هيئت افتراق و جدا جدا ، انشاء اللّه . « 2 »\r\n\r\nقوله : دلّت :\r\nكيفيّت استشهاد به حديث قبلى روشن شد چون صريحاً فرمود : و\r\n« كان البيع خيراً لهم . . . »\r\nولى وجه استناد به اين حديث چگونه است ؟ جواب امام عليه السلام كه كلّى است و سخن از\r\n\r\n\r\n","description":"","footnote":"\r\n( 1 ) . وسائل الشيعه ج 13 ، ص 306 ، حديث 8 باب 6 .\r\n( 2 ) . احتجاج ، ص 274 ، و وسائل الشيعه ، ج 13 ، ص 306 ، حديث 9 ، باب 6 .\r\n","page_name":" 136 ","page_number":136},
  {"content":"\r\n\r\nاصلح بودنِ بيع ندارد و فرموده : « فليبع كلّ قوم ما يقدرون على بيعه » پس چگونه دليل بر صورت چهارم مىشود ؟ مرحوم شيخ مىفرمايد : اين حديث يا دلالت مىكند بر جواز بيع در خصوص فرض سؤال راوى كه گفت : و كان ذلك اصلح . . . ( يعنى جواب بايد مطابق سؤال باشد و چون سؤال از فرض اصلح بودنِ بيع است قرينه مىشود كه جواب هم از همين فرض است . ) و يا بر جواز بيع مطلقاً ( اصلح باشد يا نه ) دلالت مىكند ( زيرا جواب امام كلّى و عامّ است و العبرةُ بعموم الجواب لابخصوص السؤال ) ولى به بركت مفهوم حديث اوّل اين عام را تخصيص مىزنيم ( اين حديث مىگويد : بيع مطلقاً جايز است چه اصلح براى موقوف عليهم باشد يا نه ، حديث قبلى به صورت جملهء شرطيّه فرمود : اذا كان البيع خيراً لهم باعوا كه مفهوم شرط اين است كه : فاذا لم يكن خيراً لهم فلا يجوز البيع و با اين مفهوم اطلاق آن منطوق را تقييد مىكنيم و منظور هر دو حديث يكى مىشود . كلام الامام يفسّر بعضه بعضاً )\r\n\r\nقوله : كما انّه :\r\nدر حديث اوّل فرمود :\r\n« نعم اذا رضو كلّهم . . . باعوا » ،\r\nكه ظاهرش اين است كه : رضايت همهء موقوف عليهم يعنى منسوبين پدرى و مادرى با هم شرط است و اگر همه راضى نباشند بيع جايز نيست و هيچكس حتى حقّ خودش را نمىتواند بفروشد ، ولى در حديث دوّم فرمود :\r\n« فليبع كل قوم ما يقدرون . . . »\r\nمجتمعين او متفرّقين ، يعنى هر كس مىتواند سهم خود را بفروشد ، و نيازى به رضايت ديگران نيست ، آنگاه اين حديث قرينه مىشود بر اينكه مراد از حديث اوّل يعنى اشتراط رضايت همگان ، فرضى است كه بخواهند همهء ارض موقوفه را بفروشند ، امّا بيع بعض منوط به رضاى كلّ نيست .\r\n\r\n3 - قوله : و يؤيّد :\r\nصدر روايت على ابن مهزيار اهوازى هم بر جواز بيع وقف دلالت دارد زيرا امام جواد عليه السلام فرمود : حصّهء مرا از آن باغ موقوفه بفروشند پس معلوم مىشود بيع جايز است ( وجه تعبير به مؤيّد و نه دليل ، آن است كه : شايد آنچه را واقف براى امام جواد عليه السلام تعيين كرده بود از باب وقف مصطلح نبوده بلكه از باب هبهء غير معوّضه بوده و با وجود اين احتمال حديث از دليل بودن بر ما نحن فيه ساقط مىشود . و در هر حال اين حديث بعداً در صورت دهم خواهد آمد .\r\n\r\n","description":"","footnote":"","page_name":" 137 ","page_number":137},
  {"content":"\r\n\r\n\r\nقوله : و الجواب :\r\nمرحوم شيخ از دو روايت جعفر و حميرى جوابهاى متعدّدى داده‌اند كه در مجموع شش جواب مىباشد : ( كه جواب چهارم از مرحوم علّامه است . ) و چهار جواب اوّل مربوط به روايت جعفر است و جواب از روايت حميرى هم از اين جوابها بدست مىآيد :\r\nجواب اوّل : مدّعاى شما اين است كه : مجرّد انفع بودن ، مجوّز بيع الوقف است در حالى كه در روايت جعفر سه عامل با هم دخالت دارند : يكى « اذا احتاجوا » ، ديگرى : « اذا رضو كلّهم » ، سوّمى : « و كان البيع خيراً لهم » منتها عامل دوّم را قبلًا تفسير و توجيه كرديم كه رضايت جميع ورثه منوط به فرض بيع كلّ زمين است ولى دو امر ديگر مىماند و انفع بودنِ بيع به ضميمهء احتياج موقوفٌ عليهم مجوّز بيع است نه انفع بودنِ تنها .\r\nجواب دوّم : ممكن است بگوييم : شرط اصلى براى جواز بيع همان احتياج موقوف عليهم است و ضميمه‌اى ندارد و مسألهء خير و اصلح بودنِ بيع ، يك شرط تعبّدىِ شرعى براى جواز بيع نيست بلكه از قبيل داعى بر بيع است به اين بيان كه : موقوف عليهم عاقل هستند و به مقتضاى عقل و عادت اقدام بر بيع نمىكنند مگر در صورتى كه بيع اصلح به حال آنها باشد و داعى بسوى بيع پيدا نمىكنند مگر در اين فرض ، و امام عليه السلام باجملهء\r\n« و كان البيع خيراً لهم » ،\r\nهمين واقعيّت را بيان كرده است و جز اين نيست ( به قول مرحوم شهيدى : و فيه انّه نعم لكّنه خلاف الظاهر من كون القيد و الشرط فى الكلام مسوقاً للاحتراز لا لبيان تحقّق الموضوع « 1 » ) در نتيجه مسألهء خير و اصلح بودنِ بيع ، مجوّز بيع نيست و شرطيّت ندارد .\r\nجواب سوّم : احتمال هم دارد كه مراد از « و كان البيع خيراً لهم » اين باشد كه بدين وسيله حاجت آنها مرتفع شود ، چون سؤال سائل از فرض حاجت بود و جواب امام اين است كه : اگر محتاج بودند و با بيع رفع حاجت مىشود بيع جايز است . و باز ربطى به مجوّز بودنِ صِرف انفع بودن ندارد .\r\nجواب چهارم : جماعتى منجمله علّامه در مختلف فرموده‌اند : اين روايت از بحث ما اجنبى است زيرا بحث ما در وقف مؤبّد است و اين حديث مربوط به وقف منقطع\r\n\r\n\r\n","description":"","footnote":"\r\n( 1 ) . هداية الطالب ، ص 352 .\r\n","page_name":" 138 ","page_number":138},
  {"content":"\r\n\r\nاست زيرا در مقام بيان و حكايت فقط اعقاب و ورثهء بطن موجود و منسوبين پدرى و مادرى ذكر شده و امّا اينكه اگر اينها منقرض شدند ، چه مىشود ؟ اين بخش را متعرّض نشده پس به درد وقف مؤبّد نمىخورد . « 1 »\r\nمرحوم شيخ در ردّ اين جواب مىفرمايد : راوى جريان وقف مردى را نزد امام حكايت مىكند و از امام راجع به وصيّت ضمن اين وقف سؤالاتى مىكند ، و در مقام حكايت اكتفا كردن به ذكر اعْقاب دليل بر اختصاص و انحصار وقف بر آنها نيست و با وقف مؤبّد هم مىسازد زيرا در وقف مؤبّد هم اين تعبير كه كسى بگويد : اين مال وقف بر اولاد فلانى است ( و سكوت كند ) صحيح است و اثبات شيئى نفى ما عدا نمىكند كه پس از انقراض اولاد چه مىشود ؟ و وقتى حديث با وقف مؤبّد هم سازگار بود مىگوييم : اگر حكم وقف مؤبد ، منقطع فرق داشت حتماً امام عليه السلام استفصال مىكرد و فرق مىگذاشت ، از اينكه ترك استفصال كرده معلوم مىشود مؤبّد هم باشد مطلب همين است كه اگر بيع اصلح بود جايز است و از اين ناحيه اشكالى نيست .\r\nولى در پايان با كلمهء « فانهم » اشاره دارند به اينكه : اگر تعابير روايت طورى بود كه هر دو احتمال مساوى بود و روايت ظهور در هيچكدام نداشت ، اشكال ما وارد بود ولى ظهور در وقف منقطع دارد و فرموده : « يتوارثون ما بقوا و بقيت الغلّه . . . » در نتيجه جواب علّامه صحيح است .\r\n\r\nقوله : و كيف كان :\r\nجواب علّامه را بپسنديم يا نه با توجه به اشكالهاى قبلى كه بر روايت جعفر داشتيم ، استدلال به آن براى مجوّز بودن انفعيّت ناتمام است .\r\n\r\nقوله : مع عدم :\r\nجواب پنجم : از همهء اشكالهاى قبلى كه بگذريم مىگوييم : كسى قائل نشده كه صِرف اصلح بودن ، مجوّز بيع باشد و تنها به شيخ مفيد نسبت داده شد كه آن هم ردّ شد ، ( پس گيرم كه روايت بر جواز بيع در فرض انفع بودن دلالت كند ولى كسى بدان عمل نكرده و همگان از آن اعراض كرده‌اند ( و قاعده اينست كه : كلّما از داد صحةً من حيث السند از داد و هناً اگر بدان عمل نشود . )\r\n\r\n\r\n","description":"","footnote":"\r\n( 1 ) . مختلف ، ج 6 ، ص 289 .\r\n","page_name":" 139 ","page_number":139},
  {"content":"\r\n\r\n\r\nقوله : و ممّا ذكرنا :\r\nاز جواب دوّم و چهارم ، جواب روايت حميرى هم داده مىشود . ( جواب اوّل و سوّم به درد اين روايت نمىخورد . )\r\n\r\nقوله : ثمّ :\r\nجواب ششم : بر فرض از همهء ايرادها قبلى صرفنظر كنيم و دلالت دو روايت جعفر و حميرى را بر جواز بيع در فرض انفع بودن ، قبول كنيم مىگوييم : ظاهر دو روايت اين است كه ثمن مال بطن موجود است و هر گونه خواستند استفاده مىكنند ( چون كلمهء « اذا احتاجوا » داشت كه در فرض نياز اگر بفروشند براى رفع نياز خويش مىفروشند . ) و اين خلاف قاعده است زيرا قاعده اين است كه در معامله مثمن از ملك هر كس خارج شد ثمن در ملك همان كس داخل مىشود و در ما نحن فيه مثمن ملك همهء طبقات است پس ثمن هم بايد ملك همهء آنها باشد نه ملك خصوص بطنِ موجود ، و حكم به جواز تصرّف بطن موجود و مالك شدن آنها ثمن را خلاف قاعده است و دو روايت متضمّن حكم خلاف قاعده هستند .\r\n\r\nقوله : فيكون :\r\nمگر اين جواب را به اين نحو ردّ كنيم كه : وقتى شارع اذن در تصرّف در ثمن مىدهد بدان معنا است كه بطن اوّل با اجازهء شارع حقّ بطون بعدى را ابطال مىكنند و يك لحظه قبل از بيع ، كلّ مثمن ملك آنها مىشود و بعد كه مىفروشند كلّ ثمن هم ملك آنان مىشود و گرنه معقول نيست كه مثمن مشترك باشد ولى ثمن مختصّ به بطن موجود باشد . نظير باب هبه كه اگر واهب مال موهوب را به فرد ثالثى فروخت بدان معنا است كه آنًامّا قبل از بيع مجدّداً مالك مال موهوب گرديده و از ملك خويش مىفروشد .\r\nصورت پنجم : صورت پنجم از صور جواز بيعِ وقف آن است كه : موقوفٌ عليهم نياز شديد به پول موقوفه پيدا كنند و اضطرار عرفى پيدا كنند و تنها راه رفع ضرورت و خروج از بُن بست ، بيع وقف و استفاده از ثمن آن باشد ( مثلًا تمام ما يَملك آنها را سيل برده يا زمين لرزه ويران كرده و هيچ راهى براى تأمين نيازهاى ضرورى ندارند به جز بيع موقوفه ، يا مريض فورى دارند كه بايد جرّاحى و معالجه شود و راهى به جز بيع وقف و استفاده از ثمنِ آن ندارند . ) آيا ضرورتِ مزبور ، مجوّزِ بيع وقف مىشود ؟\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nعدّه‌اى از فقهاء متقدّم ( ابن حمزه ، ابن سعيد حلّى و . . . ) كه سابقاً كلامشان نقل شد ، فتوى به جواز بيع در صورت حاجت شديد داده‌اند و بلكه سيّد مرتضى در انتصار و سيّد بن زُهره در غُنيه ادّعاى اجماع كردند و ادّلهء مجوّزين يكى همين دو اجماع منقول به كمك فتواى جماعتى است . و يكى هم روايت جعفر از امام صادق عليه السلام است كه راوى پرسيد : « فللورثة من قرابة الميّت ان يبيعوا الارض اذا احتاجوا و لم يكفهم ما يخرج من الغلّه ؟ » حضرت فرمود :\r\n« نعم . . . »\r\nكه سؤال از فرض حاجت است و امام در جواب فرمودند : آرى بيع وقف در فرض حاجت جايز است و وقتى در مطلق حاجت جايز شد پس در خصوص حاجت شديده به طريق اولى جايز خواهد بود .\r\n\r\nقوله : و يردّه :\r\nمرحوم شيخ حاجت شديد را مجوّز بيع نمىدانند و لذا از هر دو دليل مجوّزين پاسخ مىدهند : امّا جواب از روايت : به دو بيان آن را ردّ مىكنند :\r\nبيان اوّل : در فرض سؤالِ راوى تنها كلمهء « اذا احتاجوا » نيامده بود تا بر مطلق احتياج حمل شود ، بلكه به دنبالش فرمود :\r\n« و لم يكفهم ما يخرج من الفلّه »\r\nكه ظاهراً اين جمله تفسير جملهء « اذا احتاجوا » مىباشد و منظور راوى اين است كه : فرآوردهء زمين خرج سال موقوف عليهم را تأمين نمىكند و كفايت نمىكند و اين كمترين مرتبهء فقر شرعى است كه شخصى خانه و ماشين و . . . دارد ولى مخارج سالش را ندارد ، پس مورد روايت فقر شرعى است و اين را مجوّز قرار داده ، در حالى كه عنوانى كه در كلمات قوم در صورت پنجم اخذ شده « حاجت شديد » است و ميان اين دو عنوان از نسب اربع ، عموم من وجه است .\r\nزيرا اى چه بسا كسى فقير شرعى باشد و خرج سال را نداشته باشد ولى هيچگاه مضطر نشود و حاجت شديد پيدا نكند ( به اينكه تدريجاً از اموالى كه مال فقراء است بدست مىآورد و زكوات را از اهلش مىگيرد و مصرف مىكند و مردم منطقه به او رسيدگى مىكنند . ) و اى چه بسا كسى نياز شديد پيدا بكند ولى فقير شرعى نباشد مثل ابن السبيل يا كسى كه مريضىِ سختى پيدا كرده و فوراً بايد معالجه شود و لو كارمند است و با حقوقى كه مىگيرد خرج سالش را تأمين مىكند . و اى چه بسا هم فقير شرعى باشد و هم احتياج شديد داشته باشد . و وقتى نسبتها عموم من وجه شد ، مىگوييم : چنان دليلى براى چنين مدعائى مفيد نيست و به درد اثبات اين نمىخورد .\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nبيان دوّم : در سؤال سائل مسألهء احتياج و عدم كفايت مطرح شد و امام عليه السلام فرمود :\r\n« نَعَمْ اذا رضوا . . . »\r\nدر اين جواب دو احتمال وجود دارد :\r\n1 - منظور امام عليه السلام از\r\n« نَعَمْ »\r\nاين باشد كه : آرى در همان فرضى كه راوى مطرح كرد كه فرض حاجت بود بيع جايز است ولى شروط ديگرى هم دارد كه امام اضافه كرد ، پس صرف حاجت ، مجوّز نيست .\r\n2 - منظور اين باشد كه : آرى بيع جايز است و كلمهء « نَعَمْ » به اصل بيع الارض مربوط باشد نه به شرط سائل و كارى با آن فرض ندارد بلكه خود امام عليه السلام دو فرض و شرط ديگر را مطرح كرده و در جواب امام عليه السلام اصلًا سخن از احتياج موقوفٌ عليهم نيست پس روايت به درد صورت پنجم نمىخورد .\r\nو امّا جواب از دو اجماع مذكور : اگر حاجت شديد را مجوّز بيع بدانيم : دو حكم خلاف قاعده پيش مىآيد : 1 - اصل جواز بيع وقف كه خلاف قاعده در باب وقف است كه اصل عدم بيع وقف بود .\r\n2 - بر فرض جواز بيع ، از آنجا كه بطن موجود مضطّر هستند ، ثمن را براى رفع نياز خودشان مصرف مىكنند و اينهم خلاف قاعده است زيرا قاعده اين است كه مثمن از ملك همهء بطون خارج مىشود و ثمن هم بايد ملك همهء بطون بشود نه اينكه مخصوص بطن موجود باشد . آنگاه اثبات دو حكم خلاف قاعده با دو اجماع خيلى مشكل است زيرا اوّلًا آن دو اجماع منقول هستند و ثانياً گروهى از قدماء با آن مخالف بودند كه قبلًا عبارات آنها ذكر شد ، ثالثاً جمهور متأخرين هم با اين مطلب مخالف مىباشند و رابعاً اجماع منقول از دو سيّد با اجماع منقول از ابن ادريس ( كه مطلقاً بيع وقف را منع مىكرد و لو حاجت شديده باشد ) تعارض مىكنند و همهء اينها سبب وَهْنِ دو اجماع مىشود .\r\nنتيجه : به عقيدهء شيخ اعظم حاجت شديد مجوّز بيع وقف نيست .\r\nصورت ششم : صورت ششم از صور بيع وقف آن است كه : واقف در متن وقفنامه و در ضمن انشاء وقف شرط كند كه : اگر موقوفٌ عليهم نياز پيدا كردند حق دارند عين موقوفه را بفروشند ، يا اگر بيع موقوفه به مصلحت بطن موجود بود حق دارد بفروشد ، يا اگر بيع موقوفه به صلاح همهء طبقات بود مىتوانند بفروشند ، و يا هر مصلحت خاصّ ديگرى كه واقف در ضمن عقد ، شرط كند ( شرط ضمن العقد ) حال آيا به صِرف اشتراط\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nوقف ، چنين شرطى صحيح و مشروع و نافذ است و اگر مورد شرط محقّق شد موقوف عليهم مىتوانند بفروشند ؟ يا اين شرط باطل و بىاثر است و مجوّز بيع نمىشود ؟ ( و بر فرض بطلانِ شرط آيا شرط فاسد ، مُفسدِ عقد هم مىشود ؟ يا خود شرط باطل است ولى عقد را باطل نمىكند ؟ كه اين نزاع در باب شروط در بخش خيارات خواهد آمد . )\r\nمرحوم شيخ مىفرمايد : كلمات بزرگان در اين باره مختلف است و ذيلًا به نمونه‌هائى اشاره مىشود :\r\n1 - علّامه در كتاب ارشاد فرموده : اگر واقف در متن وقف شرط كند كه اگر ضررى متوجّه موقوفٌ عليهم شد ( مثلًا حاكم جور و سلطان ظالم ماليات سنگينى از آنها مىگيرد يا مؤنه و مخارج سنگينى بر آنها تحميل مىكند ) حق دارند مال وقفى را بفروشند و با پول آن چيز ديگرى خريدارى و وقف كنند كه مستلزم آن ضررها نباشد آيا چنين شرطى جايز و نافذ است ؟ علّامه فرموده : « فالوجه الجواز » يعنى پسنديده نزد ما جواز و نفوذ و صحّت شرط است ( و اگر شرط حاصل شود جواز بيع هم ثابت مىشود . ) « 1 »\r\n2 - همين علّامه در كتاب قواعد فرموده : اگر واقف در متن عقد شرط كند كه اگر ضرورتى پيش آمد ( از قبيل زيادى خراج و مالياتى كه ظالم از آنها مىگيرد يا مخارج ديگر ) عين موقوفه را بفروشند و تبديل كنند ، و نيز شرط كند كه اگر مال وقفى مخروبه و معطّل شد يا از حيّز انتفاع افتاد يا منافعش كم شد حق داشته باشند بفروشند ، آيا چنين شرطى صحيح ونافذ است ؟ فرموده : صحّتِ آن مورد اشكال است ( يعنى دو وجه و احتمال وجود دارد : 1 - صحّت 2 - بطلان ، سپس فرموده : ) و بر فرض بطلان و فساد شرط آيا عقد وقف هم باطل مىشود يا خير ؟ اين نيز محّل اشكال است ( مبتنى برد و مبنائى است كه در مبحث خيارات در باب شروط خواهد آمد كه آيا فاسد مُفْسد هم هست يا نه ؟ و فعلًا كارى به اين بحث نداريم . ) « 2 »\r\n3 - فخرالدين در كتاب ايضاح در شرح قول پدرش علّامه ( كه فرمود : ففى صحّة الشرط اشكالٌ ) فرموده : امّا وجه جواز و نفوذ شرط ، روايت جعفر بن حنّان است كه موردش غير مورد اشتراط واقف بود و بدون اينكه اشتراط باشد و فرمود : اگر محتاج\r\n\r\n\r\n","description":"","footnote":"\r\n( 1 ) . ارشاد ، ج 1 ، ص 455 .\r\n( 2 ) . قواعد ، ج 1 ، ص 269 .\r\n","page_name":" 143 ","page_number":143},
  {"content":"\r\n\r\nشدند يا بيع براى آنها انفع بود حق دارند بفروشند ، حال وقتى بدون اشتراط واقف اگر مصلحتى پيش آمد بيع جايز باشد پس با اشتراط همين امور از سوى واقف به طريق اولى بيع جايز است .\r\nو امّا وجه جواز : مقتضاى وقف ، تأبيد و جاودانگى و هميشه وقف بودن است ، و بيع با مقتضاى وقف منافات دارد ، و شرط بيع كردن از شروطى است كه مخالف با مقتضاى عقد است و به زودى در بيان نظريهء شيخ خواهد آمد كه شروطى كه مخالف با مقتضاى عقد باشند باطل و بىاثر هستند .\r\nسپس خود فخرالدين فرموده : قول صحيح‌تر آن است كه : بيع وقف در هيچ حالى از حالات جايز نيست ( چه واقف شرط بيع بكند و چه شرط نكند . ) « 1 »\r\n4 - شهيد اوّل در دروس فرموده : اگر واقف در متن عقد شرط كند كه : اگر موقوف عليهم محتاج شدند حق دارند بفروشند ، اگر ميان آنان فتنه و فسادى پيش آمد حق دارند بفروشند ، چنين صورتى اولويّت دارد كه مجوّز بيع باشد . « 2 » شيخ اعظم مىفرمايد : از اين كلام استفاده مىشود كه شرط كردن ، مؤثّر در جواز است يعنى اگر شرط نكند احتمال دارد كسى بگويد : جايز نيست ، ولى اگر شرط كند قطعاً جايز است و منظورش از اولويّتِ جواز ، قدر متيقّن است .\r\n5 - محقّق ثانى فرموده : تحقيق اين است كه : در هر صورتى كه بدون اشتراط واقف هم بيع وقف شرعاً جايز است ( صورت مخرو به شدن ، حاجت شديده بر مسلك جماعتى ، وقوع فتنه و فساد و . . . ) در اينها شرط كردن هم جايز است ( كه واقف بگويد : اگر مخرو به شد مىتوانيد بفروشيد و . . . ) و علّت جواز اشتراط آنست كه : شرط مؤكّد واقع است زيرا واقعاً هم بيع جايز بود و لو شرط نمىكرد ، حالا شرط هم كرده و همان را تأكيد كرده ، نه اينكه منافى با وقف باشد . « و الّا فلا » يعنى در هر موردى كه بدون اشتراط واقف ، بيع وقف را جايز ندانيم پس در آنجاها اشتراط هم جايز نيست ، زيرا چنين شرطى منافات با مقتضاى عقد دارد و شرط چنينى هم باطل است و نه تنها وقف نخواهد بود بلك حبس هم نخواهد بود ( در وقف يا فكّ ملك است و يا تمليك به موقوف عليهم ولى\r\n\r\n\r\n","description":"","footnote":"\r\n( 1 ) . ايضاح الفوائد ، ج 2 ، ص 393 .\r\n( 2 ) . دروس ، ج 2 ، ص 279 .\r\n","page_name":" 144 ","page_number":144},
  {"content":"\r\n\r\nدر حبس ، عين به ملك مالك اصلى باقى است و « المحبوس لا يخرج عن ملك الحابس » و تنها براى مدّتى از منافع عين محروم است و وقتى از حبس بدر آمد آن هم جايز مىشود . ) و سّر اينكه شرط مذكور با حبس هم منافات دارد ، آنست كه : حبس خواهان بقاء عين بر ملك حابس است و شرط مذكور اگر صحيح و نافذ باشد مقتضى خروج عين محبوس از ملك حابس است و با حبس بودن نمىسازد . « 1 »\r\n\r\nقوله : اقول :\r\nعقيدهء شيخ اعظم در مورد شرط واقف : ايشان اشتراط بيع را تجويز مىكنند و شرط مزبور را مشروع و صحيح و نافذ مىدانند و اگر مورد شرط محقّق شد موقوف عليهم مىتوانند وقف را بفروشند و يكى از مجوّزهاى بيع وقف همين اشتراط بيع در متن عقد است . و براى اثبات اين مطلب سه دليل مىآورند :\r\n1 - عموم « الوقوف حسب ما يوقفها اهلها « 2 » » يعنى وقف از لحاظ كميّت و كيفيّت تابع انشاء واقف است كه چقدر باشد ؟ و در چه راهى مصرف شود ؟ و چگونه باشد ؟ كه چگونگى را نيز واقف تعيين مىكند و از جملهء كيفيّتها همين شرط واقف است كه مالش را بر اين كيفيّت و با اين شرط وقف كرده و وقف به همين نحو منعقد مىشود .\r\n2 - عموم « المؤمنون عند شروطهم « 3 » » كه دو دسته شروط از تحت آن خارج شده : يكى شروطى كه خلاف كتاب و سنّت باشد و ديگرى شروطى كه مخالف مقتضاى عقد باشد و شرط واقف از اين دو قسم نيست پس در عموم « المؤمنون عند شروطهم » داخل است و وفاى به آن واجب است و از وجوب وفا ، صحّت و جواز چنين شرطى را كشف مىكنيم يعنى معلوم مىشود شرط جواز بيع ، شرط صحيح و مشروعى است كه وفا به آن واجب است و گرنه وجوب وفا نداشت .\r\n\r\nقوله : بعدم ثبوت :\r\nقبل از پرداختن به دليل سوّم ، در اين وسط عمده دليل كسانى كه شرط بيع را شرط باطل و فاسدى دانسته‌اند ، ذكر مىكنند و به دو بيان جواب مىدهند : عمده دليل منكرين كه در\r\n\r\n\r\n","description":"","footnote":"\r\n( 1 ) . جامع المقاصد ج 9 ، ص 73 .\r\n( 2 ) . وسائل الشيعه ج 13 ، ص 295 باب 2 حديث اوّل .\r\n( 3 ) . تهذيب ج 7 ، ص 271 ، حديث 1503 .\r\n","page_name":" 145 ","page_number":145},
  {"content":"\r\n\r\nسخنان فخر الدين و محقّق ثانى بدان اشاره شد اين بود كه : مقتضاى وقف ابديّت است و جواز بيع با مقتضاى خود وقف منافى است و ضدّ تأبيد است و شرط جواز بيع از شروط مخالف با مقتضاى خود عقد مىشود و هر شرطى كه مخالف با خود عقد باشد شرط فاسدى است و وجوب وفا ندارد . و امّا جواب مرحوم شيخ از اين دليل :\r\nاوّلًا جواز بيع با مقتضاى خود وقف منافى نيست بلكه با مقتضاى اطلاق عقد منافى است ، بيان ذلك : شروط از يك زاويه دو دسته مىباشند :\r\nالف : شروطى كه با مقتضاى خود عقد منافات دارند ، مثلًا مقتضاى عقد بيع آن است كه مشترى بتواند در مبيع تصرّف كند و سلطنت داشته باشد ، حال اگر بايع در هنگام انشاء بيع بگويد : بعتك و شرط مىكنم كه حق تصرّف در اين مبيع نداشته باشى ، چنين شرطى باطل است و وجوب وفا ندارد .\r\nب : شروطى كه با اطلاق عقد منافى است نه با اصل عقد ، مثلًا عقد بيع اگر مطلق باشد يعنى بگويد : بعتك . . . طرف هم بگويد : اشتريت بكذا ، اين اطلاق مقتضىِ تعجيل ثمن است و تأخير انداختن خلاف مقتضاى اطلاق است ولى هر اطلاقى قابل تقييد است و اگر در متن بيع شرط كردند كه ثمن را شش ماه ديگر بپردازد محذورى ندارد .\r\nما نحن فيه از اين قبيل است يعنى شرط جواز بيع وقف با اطلاق صيغهء وقف منافى است و اگر به طور مطلق گفته بود : « وقفت دارى على اولادى » ، آنها حقّ بيع نداشتند ، ولى هر اطلاق قابل تقييد است و مىتواند بگويد : « وقفت دارى على اولادى و اشترط عليهم انّهم ان احتاجوا باعوا » مثلًا و . . . و شاهد مطلب همان است كه سابقاً در بحثى با صاحب جواهر و استاد ايشان كاشف الغطاء داشتيم كه آن دو بزرگوار مىگفتند : جواز بيع با اصل وقفيّت منافات دارد و به محض جواز بيع وقفيّت باطل مىشود . ولى ما ثابت كرديم كه جواز بيع مُبطلِ وقفيّت نيست بلكه پس از طروّ يكى از مسوّغاتِ بيع هم ، كماكان عين موقوفه بر وقفيّت باقى است و وقتى عملًا در خارج فروخته شد وقفيّت باطل مىشود . پس شرط بيع كردن بلا مانع است .\r\nو ثانياً بر فرض قبول كنيم كه ميان جواز بيع با اصل وقفيّت تنافى وجود دارد ، باز مىگوييم : تنافى در صورتى است كه موقوف عليهم مال وقفى را براى طبقهء موجود بفروشند و همين طبقه از ثمن استفاده كنند ( وجه منافات آن است كه : در وقف تمليكى\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nمال موقوفه ملك همهء بطون شده است و ملك طلق هيچكس نيست و على القاعده بايد ثمن ملك همه باشد و حكم به جواز تصرّف بطن موجود با اين امر منافات دارد . ) امّا اگر مال وقفى را بفروشند و آن را به وقف ديگرى تبديل كنند و همهء طبقات از آن استفاده كنند ، اينكه با مفهوم وقف منافاتى ندارد و باز هم تمليك بر همه است منتها بجاى خود عين از بدلش استفاده مىكنند .\r\nو اينكه محقّق ثانى فرمود : نه وقف است و نه حبس ، ما قبول نداريم ، امّا وقفيّت كه الان بيان شد و امّا حبس بودن : معناى حبس بودن اين نيست كه شخص و عين مال وقفى محبوس باشد بلكه معنايش اين است كه : اين مال ملك طلق بطن موجود نيست كه هر گونه خواستند تصرّف كنند ، از اين جهت مال محبوس است و آنها مانع دارند از چنين تصرّفى و اين منافى با خود حبس است و امّا حبس شخص عين ، لازمهء اطلاق وقف است يعنى اگر وقف خالى از مسوّغات بيع و تبديل بود ( چه مسوّغ شرعى كه شارع آن را مجوّز قرار داده مثل خوف از خراب شدن ، و چه مجوّزى كه مجعول خود واقف است و در متن وقف شرط كرده كه الان مورد بحث ما است . ) شخص عين بايد بماند و حق ندارند بفروشند و هر اطلاقى قابل تقييد است و اگر تقييدى و تجويزى آمد ( شرعى يا مالكى ) بيعش جايز مىشود و محذورى ندارد .\r\n\r\nقوله : فتأمل :\r\nشايد اشاره باشد به اينكه يك حبس بيشتر نيست و فرقى ميان حبس شخص يا نوع نبايد باشد و اگر لازمهء اطلاق است بايد هر دو چنين باشند و اگر مقتضاى خود عقد وقف است باز نبايد فرق قائل شد .\r\n3 -\r\n\r\nقوله : ثمّ انّه :\r\nدليل سوّم مرحوم شيخ بر جواز بيع در فرض اشتراط بيع ، روايت صحيحه است : در اين حديث كيفيّت وقف امام على عليه السلام بيان شده : حضرت مالى در كنار چشمهء يَنْبُعْ داشتند و آن را بر اولاد خويش وقف كرده و در متن وقفنامه آورده‌اند : اگر حسن بن على ( كه متولّى وقف از طرف امام على است ) خواست حصّه‌اى از اين مال ( مال وقفى ) را بفروشد و بدين وسيله قرض خويش را ادا كند مانعى ندارد و مىتواند اين كار را بكند ( شاهد اوّل )\r\nو اگر خواست اين حصّه را سرى الملك ( اين كلمه در نسخه‌هاى مختلف چند جور\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nآمده : 1 - سرىّ بر وزن قوىّ به معناى شيئى نفيس و كنايه از ملك طلق بودن است و در متن مكاسب همين آمده و منظور اين است كه امام حسن عليه السلام اين حصّه را ملك طلق خويش قرار دهد . 2 - سَرى بدون تشديد كه معنايش معلوم نيست . 3 - شراء باشد كه مصدر به معناى اسم مفعول است اى المشتَرى يعنى امام حسن حصّه را براى خود خريدارى كند . 4 - شَرْوى به معناى مثل باشد كه نصيبى از مال وقف را بفروشد و آن را تبديل كند و مثل آن را وقف كند . ) يعنى ملك طلق خويش قرار دهد و به خودش تمليك كند و وقفيّت را در اين حصّه به هم بزند . ( شاهد دوّم )\r\nسپس فرمود : اولاد على و موالى آنها و اموال آنها بدست حسن بن على است ( منظور اموال موقوفه‌اى است كه امام على عليه السلام بر آنها وقف كرده و حسن عليه السلام را متولّى قرار داده ) و اگر حسن بن على منزل مسكونىاش غير موقوفه است و اين خانهء وقفى كه در ينبع است مورد نيازش نيست و تصميم گرفت آن را بفروشد مانعى ندارد و مىتواند بفروشد ( شاهد سوّم )\r\nو سپس پول منزل را سه قسمت كند و يك قسمت آن را در راه خدا و وجوه خيريّه مصرف كند و يك سوّم آن را به بنى هاشم و بنى المطلّب بدهد و يك سوّم را در ميان آل ابوطالب قرار دهد . و اگر براى حسن بن على عليه السلام حادثه‌اى پيش آمد تمام اين اختيارات به حسين بن على عليه السلام مىرسد و اگر براى حسين بن عليه السلام هم حادثه‌اى پيش آمد فردى را از بنى هاشم انتخاب مىكند و او را ناظر بر اين وقف قرار مىدهد و اين ناظر حقّ بيع ندارد بلكه بايد موقوفه را حفظ كند و منافع آن را در راه خدا و منسوبين از بنى هاشم و بنى المطلّب و افراد نزديك و دور قرار دهد و اين موقوفه را نه حق دارد بفروشد و نه قابل هبه و نه ارث بردن است . « 1 »\r\n\r\nقوله : و ظاهرها :\r\nبحث ما در اين بود كه با اشتراط بيع از سوى واقف ، موقوف عليهم حق دارند بفروشند ولى نه براى بطن موجود بلكه براى كلّيه بطون كه بفروشند و تبديل كنند ، ولى سه شاهدى كه در اين صحيحه است مطلب بالاترى را دلالت داشت كه بطن موجود حق\r\n\r\n\r\n","description":"","footnote":"\r\n( 1 ) . وسائل الشيعه ، ج 13 ، ص 312 - 313 ، باب 10 ، حديث 4 .\r\n","page_name":" 148 ","page_number":148},
  {"content":"\r\n\r\nدارند حصّه‌اى از وقف را براى خويش بفروشند و اگر اين جايز باشد پس فرض بحث ما بطريق اولى جايز است . ضمناً سند روايت صحيحه است و نتوان از حيث سندى طرح كرد و تأويل بردن هم مشكل است كه كسى بگويد : منظور امام استفاده از منافع آن مال است نه بيع حصّه‌اى از خود موقوفه ، اين خلاف صريح حديث است . و عمل به حديث مشكلتر است زيرا به مضمون آن ( كه ثمن مخصوص بطن موجود باشد ) احدى عمل نكرده است و از آن اعراض كرده‌اند و قاعده اين است : « كلّما ازداد صحّةً ازداد و هناً » . و در هر حال ما دو دليل اوّل و دوّم را داريم و نيازى به اين حديث نداريم .\r\nصورت هفتم : صورت اوّل و دوّم و سوّم اين بود كه عين موقوفه خراب شده و از حيّز انتفاع افتاده يا منافعش كاهش يافته است . ولى صورت هفتم اين است كه : فعلًا عين موقوفه خراب نشده ولى اگر همچنان باقى بماند و فروخته نشود در آينده خراب خواهد شد و يقين يا گمان داريم كه خراب مىشود ( كه از همين مظنّه در كلمات فقهاء به خوف خراب شدن تعبير شده بود . ) حال اينكه باقى ماندن موجب خراب شدن مىشود يا منشأش اختلاف موقوف عليهم است كه در اثر نزاع با يكديگر به مال وقفى رسيدگى نمىكنند و كم كم خراب مىشود . و يا منشأش عامل ديگرى غير از اختلاف آنها است ( در اين صورت اختلاف موقوف عليهم خصوصيّتى ندارد . ) و خراب شدنى هم كه معلوم يا مظنون است گاهى بگونه‌اى است كه اگر خراب شود كلّاً از حيّز انتفاع مىافتد ولو عقلًا ( صورت اوّل ) يا از منفعت معتّده مىافتد ( صورت دوّم ) و يا منافعش كم مىشود ( صورت سوّم از ده صورت ) و اينها مورد بحث است امّا اگر پس از خراب شدن هم به نحو ديگر همان مقدار يا بيش از آن قابل انتفاع باشد كه بيعش جايز نمىشود . ( مثلًا باغ بود و پس از مخروبه شدن مزرعه يا منزل مىشود و از اين راه استفادهء بيشترى هم مىبرند . ) مگر بر مسلك صاحب جواهر كه تغيير عنوان را هم مجوّز بيع مىدانست و ما قبلًا در اواخر صورت ثانى از ده صورت آن را ردّ كرديم . ضمناً عبارات بعضى فقهاء از اين حيث مطلق است كه منجّر شدن به خرابى بخاطر اختلاف موقوف عليهم باشد يا چيز ديگر ، ولى بعضى عبارات مقيّد به فرض اختلاف موقوف عليهم است .\r\nصورت هشتم : ميان موقوف عليهم اختلافى پيش آيد ( در اين صورت اختلاف خصوصيّت دارد بر خلاف صورت قبلى ) كه در سايهء اين اختلاف از تلف شدن مال يا\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nجان ايمن نباشند خواه يقين به تلف داشته باشند و يا گمان و يا احتمال آن را بدهند ( بر خلاف صورت هفتم كه علم يا ظنّ مطرح بود . ) ظاهر بعضى از عبارات فقهاء ( جامع المقاصد ) اين بود كه : اين امر هم مجوّز بيع است بويژه اگر اختلاف موجب خوف از خراب شدن باشد كه مجوّز بودن قويتر است .\r\nصورت نهم : ميان موقوف عليهم اختلاف باشد و اين نزاع منجر شود به يك ضرر عظيمى ( در اين صورت همين امر خصوصيّت دارد . ) خواه آن ضرر عظيم ، مالى باشد يا جانى يا آبروئى ، مالى هم بود خواه بر مال وقف باشد يا بر اموال ديگر موقوف عليهم .\r\nملاك اين است كه بقاء وقف مستلزم ضرر عظيم باشد .\r\nصورت دهم : از ابقاء وقف ، فتنه و فساد شديدى پيش آيد كه موجب مباح شدن جانها و خونريزى شود ( و در اين فرض ضرر مالى و عِرضى ولو عظيم باشد مطرح نيست و مسأله قتل و كشتار ملاك است . )\r\n\r\nقوله : و الا قوى :\r\nچهار صورت اخير ( 7 - 8 - 9 - 10 ) در كلمات فقهاء به اين نحو بيان نشده ولى مرحوم شيخ از لابلاى تعابير آنان ، اين صور را مرتّب و منظّم كرده و مورد بحث قرار داده‌اند و پس از اشاره به چهار صورت در مقام بيان حكم اينها بر مىآيند كه كدامها مجوّز بيع وقف هستند ؟ و كدامها نيستند ؟ مىفرمايند : خود صورت هفتم فرضهاى مختلفى داشت كه از ميان همهء آنها يك فرض ( كه علم يا ظنّ داريم به اينكه بقاء وقف در آيندهء دور يا نزديك منجر به اين مىشود كه عين موقوفه مخروبه شود بگونه‌اى كه از منفعت معتّده ساقط و عرفاً غير قابل انتفاع شود . ) مجوّز بيع وقف است . ( و به طريق اولى فرضى كه بقاء وقف باعث ويرانىِ آن گردد بگونه‌اى كه حتّى به دقّت عقلى هم قابل انتفاع نباشد ، نيز مجوّز است ) و امّا در ساير فرضهاى صورت هفتم ( فرضى كه خراب شدن باعث تقليل منفعت شود يا پس از خراب شدن هم به شكل ديگر قابل انتفاع باشد بدون اينكه منفعتش كم شود ، و يا حتّى زيادتر بشود . ) و نيز در ساير صور كلّاً ( صورت 8 و 9 و 10 ) بيع وقف جايز نيست و به عقيدهء شيخ اعظم ، اينها مجوّز بيع نيستند پس شيخ در دو مقام بحث مىكنند : مقام اوّل : جواز بيع در يك فرض . مقام دوّم : منع از بيع در ساير فروض و صور .\r\nامّا مقام اوّل : براى جواز بيع در فرض مذكور ، در كلمات فقهاء سه دليل ذكر شده است :\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nدليل اوّل از خود شيخ اعظم است : مقتضى براى جواز بيع موجود است و مانع از جواز مفقود است پس مقتضى تأثير خودش را مىگذارد و حكم به جواز بيع مىشود . امّا وجود مقتضى : فرض اين است كه عين موقوفه ماليّت دارد ، ملك موقوف عليهم نيز هست ، رضايت مالك فعلى ( بطن موجود ) و ولىِّ مُلّاك بعدى ( حاكم شرع يا متولّى خاص كه ولىِّ بطون بعدى هستند . ) هم محرز است ، ساير شرائط صحّت بيع هم هست كه معلوميّت عوضين ، قدرت بر تسليم و . . . باشد آنگاه معاملهء مذكور معامله‌اى است كه از اهلش صادر مىشود و در جايگاه خودش واقع مىشود ( صَدَر من اهله و وقع فى محلّه ) و چنين معامله‌اى مشمول عمومات و اطلاقاتِ صحّت و لزوم بيع است ( احلّ اللّه البيع ، تجارةً عن تراضٍ ، اوفوا بالعقود و . . . ) و از اين ناحيه كاستى ندارد . پس مقتضى براى جواز بيع موقوفه در فرض مذكور موجود است .\r\nو امّا فقدان مانع : اموريكه ممكن است مانع از صحّت بيع موقوفه باشند ، سه امر است : 1 - حقّ واقف 2 - ادلّهء شرعيّه 3 - حقّ موقوفٌ عليهم ، و خوشبختانه هيچكدام صلاحيّتِ مانع بودن ترا ندارند :\r\nامّا حقّ واقف : غرض واقف از وقف اين بود كه عين موقوفه بماند و موقوف عليهم از آن انتفاع ببرند ، و در فرض مورد بحث ما كه دير يا زود خراب خواهد شد و از حيّز انتفاع خواهد افتاد ، اگر بگوييم : حق بيع ندارند و بايد خود شخص عين را ابقاء كنند نقض غرض مىشود زيرا در آيندهء نزديكى كلّاً از قابليّت انتفاع ساقط مىشود و غرض واقف كه انتفاع بطون بود نقض مىشود . ولى بيع را تجويز كنيم نتيجه آن است كه از شخص عين ، حق بطون و واقف منقطع مىشود ولى از بدل آن كاملًا انتفاع مىبرند و كاملًا غرض واقف از طريق بدل تأمين مىشود پس در اين فرض ، بيع وقف منافى با غرض واقف نيست بلكه منع از بيع با غرض واقف تنافى دارد .\r\nو امّا ادلّهء شرعيّه : دلايل منع بيع وقف عبارت بود از اجماع و اخبار و هيچكدام در ما نحن فيه مانعيّت ندارند .\r\nامّا اجماع كه مخصوص فروض ديگر است كه در مقام ثانى خواهد آمد و فرض فعلى را شامل نيست . زيرا كه در فرض فعلى عدّه‌اى از بزرگان بيع را تجويز كرده‌اند و اجماعى در ميان نيست . مضافاً به اينكه اجماع دليل لبّى است و به قدر متيقّن بايد اكتفا كرد و قدر متيقّن از اجماع ، غير فرض مذكور است .\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nو امّا اخبار : مكرّر گفته آمد كه اخبار ، از اين فرض انصراف دارند و فرضهاى ديگر را شامل مىشوند . پس ادلّهء شرعى نيز ممانعت نمىكنند .\r\nو امّا حقّ موقوف عليهم : اوّلًا فرض اين است كه آنان خودشان به اين بيع راضى هستند ( بطن موجود كه خودشان هستند و رضايت دارند و بطون بعدى هم ولىِّ آنها رضايت دارد كه ناظر عام يعنى حاكم شرع يا ناظر خاصّ يعنى متولّى از ناحيهء واقف رضايت دارد . ) و ثانياً حقّ آنها تضييع نمىشود بلكه اگر نفروشيم به زودى خراب مىشود و حقّ آنها ضايع مىشود ولى اگر بفروشيم ، بدل را خريدارى مىكنيم و آنان از بدل نهايت استفاده را مىبرند ، پس حقوق اينها نيز محفوظ است . و وقتى موانع مفقود شد ، به حكم عمومات و اطلاقاتِ صحّت و لزوم بيع ، حكم به صحّت اين معامله مىكنيم . و هو المطلوب .\r\n\r\nقوله : نعم قد يشكل :\r\nدر دو صورت بيع عين موقوفه در فرض مذكور ( كه مىدانيم يا گمان داريم كه اگر بماند در آينده تبديل به خرابه‌اى خواهد شد . ) مشكل دارد :\r\n1 - اين مال را بفروشند و مدّتى طول بكشد تا بدلش را تهيّه كنند و در اختيار موقوف عليهم بگذارند .\r\n2 - اين را بفروشند و به جاى آن چيزى خريدارى كنند كه انتفاع بردن از آن كمتر باشد از انتفاع از خود اين عين ، و مشكلى كه در اين دو صورت است مسألهء متضرّر شدن بطن موجود است كه براى مدّتى انتفاع آنها تعطيل مىشود و يا انتفاع كمترى مىبرند و به حكم « لا ضرر » اين بيع ضررى مشكل دارد .\r\n\r\nقوله : و ممّا ذكرنا :\r\nراه حلّ مشكل مذكور كه هم بفروشند و هم بطن موجود متضرّر نشوند و جمع ميان حقوق شود آن است كه : فعلًا كه قابل استفاده است بطن موجود از آن انتفاع ببرند تا آخرين زمان امكانِ بقاء عين و در آخرين ساعات يا روزهاى قبل از خراب شدن بفروشند ، البتّه تأخير بيع تا اين زمان در فرضى است كه در آخرين از منهء امكان ، استبدال و تبديل كردن ممكن باشد و بتوانند عين را بفروشند و بدل بجاى آن خريدارى كند و الّا اگر در آخرين زمانها استبدال ممكن نباشد آيا مىتوانند بيع را جلو بياندازند و بر آخر از\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nمنهء امكانِ بقاء ، مقدّم بدارند يا خير ؟ شيخ مىفرمايد : محلّ اشكال است : ( منشأ اشكال لزوم حفظ حقوق بطون بعدى است كه اگر لازم باشد تقديم بيع جايز است و گرنه نه . )\r\n\r\nقوله : ولو دار الامر :\r\nاگر امر دائر بود ميان اينكه عين موقوفه را بفروشند و بجاى آن باغ يا منزلى تهيّه كنند و بطن موجود هم لحظه‌اى محروم نمانند و مرتّب استفاده كنند و يا قسمتى از منافع اين عين وقفى را به بطن موجود ندهند و صرف تعمير عين موقوفه نمايند تا حتّى الامكان از شخص عين موقوفه استفاده شود و بطون بعدى هم از آن بهره ببرند ولى براى مدّت كمى بطن موجود از منافعِ عين محروم بمانند ، كدام رحجان دارد ؟ دو وجه است :\r\n1 - حقّ بطن موجود ترجيح دارد و اين با ابدال حاصل مىشود .\r\n2 - حقّ واقف و بطون بعدى كه به شخص عين تعلّق دارد ، رجحان دارد و اين با ابقاء و تعمير و اصلاح حاصل مىشود . شيخ اعظم مىفرمايد : وجه اوّل خالى از قوّت نيست .\r\n( چون حقّ موجودين ، فعلى است و حقوق آيندگان بالقوّه است و حقّ فعلى ارجح است . ) البتّه اين دو وجه در فرضى است كه واقف در متن وقف شرط نكند كه اگر خرابى عارض شد از منافع خود عين صرف تعميرش كنند و الّا اگر شرط كند به شرط او عمل مىشود و پيش از تقديم منافع به بطن موجود ، مقدارى را كه در جهت اصلاح عين موقوفه لازم است كنار مىگذاريم .\r\n\r\nقوله : و قد يستدّل :\r\nدليل دوّم از فاضل مقداد در التنقيح « 1 » است كه فرموده : بقاء وقف در فرض مزبور ( كه علم يا ظنّ به خراب شدنش داريم ) تضييع و اتلاف مال است « صغرى » و اضاعه و اتلاف مال حرام است « كبرى » پس بقاء مال حرام است « نتيجه » و وقتى بقاء حرام شد پس اخراج از ملك و تبديل و بيع جايز خواهد شد . و هو المطلوب .\r\nمرحوم محقّق تسترى به اين دليل اعتراض كرده و فرموده : نتيجهء استدلال شما وجوب بيع است نه جواز آن و جا داشت بگوئيد : البيع واجب نه البيع جايزٌ « 2 » ( به اين بيان :\r\nبيع مال وقفى در فرض مذكور يا مقدّمهء تخلّص از حرام و فرار از اضاعه و اتلاف است كه\r\n\r\n\r\n","description":"","footnote":"\r\n( 1 ) . التنقيح الرائع ، ج 2 ، ص 303 .\r\n( 2 ) . مقابس الانوار ، ص 152 .\r\n","page_name":" 153 ","page_number":153},
  {"content":"\r\n\r\nتخلّص مذكور واجب است و مقدّمهء واجب واجب است و يا مصداق تخلّص است كه واجب نفسى مىشود و يا از باب اينكه تضييع و اتلاف حرام است يعنى نهى دارد و همانطور كه امر به شيئى مقتضىِ نهى از ضدّ است همين طور نهى از شيئى هم مقتضى امر به ضد است كه يكى از اضداد اضاعه و تضييع همين بيع است و امر مقتضىِ وجوب اين ضدّ است پس بايد واجب باشد . )\r\nمرحوم شيخ در جواب اين اشكال مىفرمايند : شايد مراد فاضل مقداد از كلمهء « جايزٌ » جواز به معناى اخص يعنى اباحه نباشد كه اعتراض كنيد ، بلكه مراد جواز به معناى اعمّ كلمه باشد كه با وجوب هم مىسازد . ( و جواب ديگر از اشكال اين است كه : شايد مراد از جواز ، جواز وضعى يعنى صحّت و نفوذِ بيع باشد نه جواز تكليفى تا اشكال كنيد . )\r\n\r\nقوله : و فيه :\r\nجواب مرحوم شيخ از استدلال فاضل مقداد : آنكه شرعاً حرام است اضاعه و تضييع و اتلاف بىجهتِ مالى است كه انسان بر آن مال مسلّط است ( چون مالك يا وكيل يا ولىّ است . ) و امّا رها كردن مالى كه انسان بر آن سلطه‌اى ندارد ( مثل مال وقفى ) تا خود به خود خراب شود كه حرام نيست و حفظ و مراعات آن واجب نيست تا شما بگوئيد : اين ترك و رها كردن و بقاء عين ، اضاعهء مال است و . . . و گرنه بايد هر موقوفه‌اى در هر كجاى عالم در شرف انهدام بود حفظ و ترميم آن واجب و مقدّم بر بيع آن باشد در حالى كه احدى بدان ملتزم نيست .\r\nحاصل اينكه : اين استدلال فاسد است و مخصوصاً فسادش وقتى بيشتر روشن مىشود كه كسى بگويد : بيع جايز است و ثمن هم ملك بطن موجود مىشود ( كه در اين صورت نه تنها بيع ، اضاعه و اتلاف را بر طرف نمىكند بلكه خود بيع نوعى تضييع است كه حقّ بطون بعدى ضايع شده است و چنين بيعى نه تنها واجب نيست بلكه جايز هم نيست و حرام است . )\r\n\r\n","description":"","footnote":"","page_name":" 154 ","page_number":154},
  {"content":"\r\n\r\n\r\nقوله : و يتلوه :\r\nدليل سوّم بر جواز بيع در فرض مذكور ، از علّامه در مختلف « 1 » و تذكرة « 2 » و از قاضى ابن فهد در مهذّب « 3 » و از صيمرى در غاية المرام « 4 » است : غرض اصلىِ واقف از وقف باغ يا منزل و . . . آن است كه موقوفٌ عليهم از منافع عين موقوفه انتفاع ببرند ( آن هم از منافع شخص عين موقوفه منتفع شوند ) و فعلًا اين منافع متعذّر و غير قابل استيفاء شده ( در اثر مخروبه شدن و از حيّز انتفاع افتادن ) آنگاه امر دائر است كه عين موقوفه را ابقاء كنيم و تبديل به عين ديگر نكنيم تا بطور كلّى از منافع موقوفه محروم شويم ( هم از منافع شخص عين و هم از منافع نوعِ آن ) و يا آن را بفروشيم و از منافعِ بدل آن منتفع شويم ، و بىترديد احتمال اوّل باطل است چون تضييع غرض و نقض غرضِ واقف است و احتمال دوّم متعيّن است كه بفروشيم و از منافع بدل استفاده كنيم كه اين به غرض واقف هم نزديكتر است و لذا اولويّت دارد\r\nتنظير : مستدّل مىگويد : ما نحن فيه نظير قربانى در حجّ قران است كه مقارن با احرام از ميقات بايد قربانى ( شتر يا گوسفند ) را هم با خود ببرد ( با اشعار در شتر يا تقليد در گوسفند ) و در مكان خاصّى آن را ذبح يا نحر كند ( اگر مقارن با احرام حج بوده بايد در سرزمين منى ذبح شود و اگر با احرام عمره مقارن بوده بايد در مكّه ذبح شود . ) ولى اين در شرائطى است كه حيوان ، سالم به مقصد برسد امّا اگر در ميان راه عليل و معطّل شد و امكان ندارد كه آن را با خويش ببريم هر كجا كه مريض شد همانجا قربانى مىشود و مراعات مكان خاص ساقط مىشود تا حيوان متعذر و داراى عذر و علّت هرچه زودتر خلاص شود . ( پس اگر ممكن بود از خود عين شخصى استفاده مىكنيم چه اينكه خود اين حيوان را در مكان خاص ذبح مىكنيم و اگر ممكن نبود از بدل آن انتفاع مىبريم . . . )\r\n\r\nقوله : و فيه :\r\nمرحوم شيخ در ردّ اين استدلال مىفرمايد : واقف دو غرض كه ندارد ، تنها يك غرض دارد و آن انتفاع از شخص عين موقوفه است و مفاد و مدلول صيغهء وقف و مُنْشَأ به صيغه\r\n\r\n\r\n","description":"","footnote":"\r\n( 1 ) . مختلف ، ج 6 ، ص 288 .\r\n( 2 ) . تذكره ، ج 2 ، ص 444 .\r\n( 3 ) . المهذب البارع ، ج 3 ، ص 66 .\r\n( 4 ) . به نقل مقابس الانوار ، ص 153 .\r\n","page_name":" 155 ","page_number":155},
  {"content":"\r\n\r\nهم جز اين نيست و على الفرض اينهم كه متعذّر شد و در اثر تعذّر واستحاله ساقط مىگردد آنگاه مسألهء قائم مقامى ونيابت نوع از شخص را بايد از راه ديگر كه اقرب به مقصود واقف بودن است اثبات كنيم و اين دليل مىخواهد و نداريم ، آنچه دليل داريم و از روايت امام عسگرى عليه السلام ( الوقوف على حسب ما يوقفها اهلها ) استفاده مىشود مراعات خود غرض واقف است و امّا مراعات اقرب به غرض واقف دليل ندارد . پس اساس استدلال شما منهدم شد .\r\n( نكته : سابقاً مرحوم شيخ در استدلال خودش كه از راه وجود مقتضى و فقدان مانع پيش آمد در مانع اوّل همين سخنان را فرمود و حالا در جواب از علّامه و غيره اين مطلب را درّ مىكند ، آيا اين تناقض نيست ؟ جوابش آن است كه : در كلام شيخ اين مطلب به عنوان يك دليل مستقّل عنوان نشده ، بلكه به عنوان دفع مانع ذكر شد ولى در كلام علّامه و ديگران به عنوان يك دليل مستقلّ آمده و از اين راه مىخواهيم وجود مقتضى را درست كنيم و اين دليل به درد اين جهت نمىخورد . )\r\nدر پايان نتيجه مىگيرند : بهتر آن است كه براى جواز بيع در فرض مورد بحث ، از همان دليل اوّل استفاده كرده و بگوييم : اصلًا ادلّهء منع از بيع وقف ( اجماع و اخبار ) فرض منظور ( علم يا ظن به اينكه بقاء مؤدّى مىشود به خراب شدنى كه به كلّى منفعت عين از بين برود . ) را شامل نيست تا مانع از بيع شود و مقتضى هم كه موجود است . و مسألهء مراعات و مواظبت بر غرض واقف هم يك مؤيّدى بر آن دليل باشد نه دليل جدا .\r\n\r\nقوله : و امّا المنع :\r\nو امّا مقام دوّم يا منع از بيع موقوفه در ساير فروض ( يعنى فرض دوّم از دو فرض صورتِ هفتم كه بقاء موجب خراب شدنِ موقوفه شود ولى بگونه‌اى كه منافع آن تقليل پيدا كند نه اينكه از حيّز انتفاع بيفتد ) و نيز منع از بيع در صورت هشتم و نهم و دهم از صور دهگانه : مرحوم شيخ هيچكدام از اين صورتها را مجوّز بيع وقف نمىداند و براى منع از بيع در اين صور به چند دليل تمسّك مىكند :\r\n1 - عموم قول امام هفتم عليه السلام : « لا يجوز شراء الوقف ولا تدخل الغَّلة فى ملكك » « 1 »\r\n\r\n\r\n","description":"","footnote":"\r\n( 1 ) . وسائل الشيعه ، ج 12 ، ص 271 ، باب 17 ، حديث اوّل .\r\n","page_name":" 156 ","page_number":156},
  {"content":"\r\n\r\nكيفيّت استدلال : امام عليه السلام نپرسيد كه اين مشترى كه ارض موقوفه را خريدارى كرده مىدانست كه اين بيعى كه بايع انجام مىدهد و به او مىفروشد بيع غير جايزى است و مجوّزى ندارد و معذلك خريدارى كرد ؟ يا نمىدانست و خيال مىكرد بيع بايع بر بعض وجوه مجوّزه است ( مثل صورت اوّل ، دوّم ، ششم ) و يا احتمال مىداد كه مجوّز داشته باشد و همين ندانستن موجب شد كه فعل بايع را حمل بر صحت كند و با او معامله كند ؟\r\nاين ترك استفصال دليل آن است كه چه بداند و چه نداند مادامى كه در واقع زمين وقفى آباد و داراى غلّه است معامله‌اش جايز نيست ( ولو منافعش كم شده باشد ) و مطلوب ما همين است و در قسم دوّم از صورت هفتم و نيز كلّ صورت 8 و 9 و 10 مطلب از اين قرار است يعنى موقوفه داراى منافع و قابل انتفاع است پس وجهى براى معامله نيست .\r\n2 - روايت امام عسكرى عليه السلام كه فرمود :\r\n« الوقوف على حسب ما يوقفها اهلها » « 1 »\r\nانشاءاللَّه .\r\nكيفيّت استدلال : وقفها بايد حتّى الامكان از لحاظ كميّت و كيفيّت و خصوصيّات همانگونه باشد كه واقف آنگونه خواسته و انشاء كرده و از جملهء اين جهات آن است كه غرض واقف به عين شخص تعلّق دارد و بايد عين بماند و از منافعش استفاده كنند و در تمام فروض و صور مورد بحث چنين چيزى مقدور است و نوبت به جواز بيع نمىرسد .\r\n3 - رواياتى كه مىگويد : عين موقوفه همچنان رها مىشود و به حال خود واگذار مىشود و باقى مىماند تا زمانى كه وارث آسمانها و زمين يعنى خداوند ، وارث اين موقوفه شود « 2 » ( يعنى تا دامنهء قيامت مىماند و كسى حق ندارد آن را بفروشد )\r\n4 - از تمام دليلهاى اجتهادىِ مذكور كه بگذريم نوبت به استصحاب مىرسد و مىگوييم : قبل از اينكه عين موقوفه منجّر شود به خراب شدنى كه منافعش را كاهش دهد يا قبل از وقوع فتنه و فساد و خوف از تلف اموال و انفس يا حدوث ضرر عظيم يا حدوث فتنهء شديد ميان موقوف عليهم ، بيع وقف جايز نبود ، حال پس از تحقّق اين امور ، شك در جواز مىكنيم و از استصحاب منع از بيع يا عدم جواز بيع استفاده مىكنيم . و هيچ دليل اجتهادىِ قاطع يا ظنّ خاصّ بر خلاف نداريم كه وارد يا حاكم بر استصحاب باشد و موضوع آن را كه شك در بقاء است وجداناً يا تعبّداً از ميان بردارد .\r\n\r\n\r\n","description":"","footnote":"\r\n( 1 ) . وسائل الشيعه ، ج 13 ، ص 295 ، باب 2 ، حديث اوّل .\r\n( 2 ) . وسائل الشيعه ، ص 13 ، ص 303 ، باب 6 ، حديث 3 .\r\n","page_name":" 157 ","page_number":157},
  {"content":"\r\n\r\n\r\nقوله : عدا المكاتبة :\r\nتنها دليلى كه مجوّزان بيع در صور مذكور ، به آن تمسّك كرده‌اند مكاتبهء علىّ بن مهزيار اهوازى از امام جواد عليه السلام است كه ترجمهء متن به قرار ذيل است : على بن مهزيار مىگويد :\r\nدر نامه‌اى از محضر امام نهم عليه السلام اين سؤال را پرسيدم : فلانى باغى را خريدارى و سپس وقف كرده است و در ضمن 5 / 1 موقوفه را براى شما قرار داده ( بر شما وقف كرده است ) حال از شما تقاضا دارد كه نظر مبارك در رابطه با حصّهء خودتان چيست ؟ آيا سهم شما را بفروشد و پولش را خدمتتان بفرستد ؟ يا حصّهء شما را قيمت كرده و براى خودش بر دارد و ثمن آن را براى شما ارسال كند ؟ يا حصّهء شما هم كماكان موقوفه باشد ( و منافعش را سالانه برايتان بفرستد ؟ ) امام عليه السلام در جواب نامه مرقوم فرمودند : به فلانى بگو من او را امر كردم كه حصّهء مرا بفروشد و پولش را برايم بفرستد .\r\nراوى مىگويد : دوباره نامه‌اى نوشتم مبنى بر اينكه : فلانى مىگويد : ميان ساير موقوف عليهم ( كه 5 / 4 باغ بر آنها وقف شده ) اختلاف شديدى وجود دارد و او ايمن نيست از اينكه نزاع موقوف عليهم بالا نگيرد و شدّت پيدا نكند و پس از وى به جان هم نيفتند ، حال آيا با اين شرائط اجازه مىدهيد كه باقى باغ ( 5 / 4 ) را هم بفروشد و پولش را به نسبت سهام ميان موقوف عليهم قسمت كند ؟ حضرت به خطّ مبارك خويش نوشتند : رأى من اين است كه : اگر واقعاً چنين اختلافى هست و بقاء وقف به صلاح آنان نيست بلكه بيع به صلاح آنان است مانعى ندارد و مىتواند بقيّه را هم بفروشد ، فانّه ربّما جاء فى الاختلاف تلف الاموال و النفوس « 1 »\r\n\r\nقوله : حيث انّه :\r\nاز آنجا كه به اين حديث هم براى جواز بيع در قسم دوّم از دو قسم صورت هفتم و هم صورت هشتم و نهم و دهم استدلال شده ، ناچار بايد هر كدام را جداگانه مورد بررسى قرار دهيم :\r\nامّا كيفيّت استدلال به اين مكاتبه براى جواز بيع در قسم ثانى از صورت هفتم : ( كه بقاء مؤدّى شود به خراب شدنى كه موجب تقليل منفعت مىشود . ) اوّلًا بايد بنا را بر اين\r\n\r\n\r\n","description":"","footnote":"\r\n( 1 ) . وسائل الشيعه ، ج 13 ، باب 6 ، ص 304 ، حديث / 5 .\r\n","page_name":" 158 ","page_number":158},
  {"content":"\r\n\r\nبگذاريم كه جملهء « فانّه ربّما . . . » در مقام تعليل براى « فليبع » است و علّت جواز بيع را در فرض اختلافِ موقوف عليهم بيان مىكند . و ثانياً مراد از « تلف اموال » خصوص مال موقوفه باشد ، زيرا در صورت هفتم سخن از خوف از هلاكت و خراب شدنِ مال موقوفه بود نه اموال ديگر . و ثالثاً مراد از تلف هم خراب شدن باشد اعمّ از اينكه خراب شود بطورى كه كلّاً از حيّز انتفاع بيفتد و يا خراب شود بگونه‌اى كه منافعش كم شود . و رابعاً اينكه فرمود : و النفوس و با كلمهء واو نفوس را به اموال ضميمه كرد منظور اين نيست كه تلف مال به تنهائى مجوّز نيست و بايد به ضميمهء تلف نفوس با هم باشد بلكه اين دو مانعة الخّلو هستند يعنى هر كدام به تنهائى مجوّز بيع است پس تلف مال هم مستقلّاً مجوّز است آنگاه با اين بنا گذاريها و تعبير به ربّما جاء . . . حاصل تعليل امام عليه السلام اين مىشود كه : هر وقتى كه مال وقفى در معرض زوال و خراب شدن باشد بيعش جايز است . و در قسم ثانى همچنين است كه مال وقفى اگر بماند خراب مىشود پس در معرض مخروبه شدن است و بايد بيعش جايز باشد .\r\n\r\nقوله : و فيه :\r\nمرحوم شيخ از اين استدلال سه جواب مىدهند :\r\nجواب اوّل : اين روايت به درد مدّعاى شما نمىخورد زيرا مقصود شما در صورت هفتم اين است كه اگر بقاءِ وقف منجّر به خراب شدن آن گردد بگونه‌اى كه علم يا ظنّ به اين تأديه داشته باشيم بيع وقف جايز است در حالى كه مفاد تعليل در روايت اين است كه به صرف احتمال اين مطلب كه بقاء ، مؤدّى به خراب گردد بيع جايز مىشود و مجرّد احتمال ، عنوان عامّى است كه هم احتمال راحج را مىگيرد ( صورت ظنّ ) و هم احتمال متساوى الطرفين را شامل مىشود ( صورت شك ) و هم احتمال ضعيف و مرجوح را شامل مىگردد ( صورت وهم ) و دليل اين شمول تعبير به كلمهء ربّما در روايت است كه فرمود :\r\n« فانّه ربّما جاء . . . »\r\nيعنى گاهى از ناحيهء اختلاف ، تلف مال و خراب شدن وقف مىآيد ، معنايش اين است كه گاهى هم نمىآيد يعنى ممكن است بيايد و محتمل است نيايد و اين تعبير بيشتر با احتمال متساوى الطرفين يا مرجوح سازگار است تا با احتمال راحج و ظنّ ، و موارد استعمال كلمهء ربّما همين را دلالت مىكند پس مفاد روايت اين است كه : به مجرّد اينكه احتمال داديد كه بقاء وقف منجّر به خراب شدنِ آن بشود حق\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nداريد بفروشيد و تبديل كنيد ولو علم يا ظنّ ، به خراب شدن هم پيدا نكنيد . و خود شما هم به اين مضمون ملتزم نيستيد و احدى از فقهاء مجرّد احتمال مزبور را مجوّز بيع ندانسته‌اند بلكه علم يا ظن را ملاك دانسته‌اند و اين معنا از تعابير آنها مستفاد است كه فرموده‌اند :\r\nبقاء وقف مؤدّى به خراب شدن بشود ( كه اصل تأديه را مسلّم گرفته‌اند و بصورتِ اخبار گفته‌اند : ادَّى يا يؤدّى يعنى تاديه حتمى است ) و يا خوف و خشيت از خراب شدن داشته باشيم و تعبير به خوف هم در موردى است كه اماره و مظنّه‌اى بر خوف باشد و گرنه به صرف احتمال كه تعبير به خوف نمىشود و شاهد مطلب موارد استعمال اين كلمه در كلمات فقهاء است مثلًا در باب تيمّم مىگويند : اگر خوف ضرر دارد و مىترسد كه آب براى او ضرر داشته باشد بايد تيمّم كند ، و واضح است كه به صرف احتمال ضرر ولو ضعيفاً كسى نمىگويد : خوف ضرر دارد بلكه اگر اماره‌اى باشد يعنى هوا بشدّت سرد باشد يا او مريض باشد و آب براى بدنش ضرر داشته باشد و . . . در اين موارد نوبت به تيمم مىرسد ، يا مثلًا در باب روزه مىگويند : اگر خوف ضرر بود بايد افطار كند منظور اينست كه اگر اماره‌اى در كار است و از قول طبيب يا راههاى معتبر ديگر به اين نتيجه رسيده كه روزه ضرر دارد بايد افطار كند نه اينكه به محض احتمال ضرر ، روزه را ترك كند . يا در باب سفر مىگويند : اگر خوف از هلاك شدن دارد سفر حرام است ، باز صرف احتمال نيست بلكه در موردى اين تعبير به كار مىرود كه امارهء خوف باشد و جادّه ناامن باشد ، منطقهء جنگى باشد ، قطاع الطريق زياد باشد و . . . پس مدّعاى شما جواز بيع در فرض علم يا ظنّ به خراب شدن است و مفاد روايت جواز بيع در فرض مجرّد احتمال خراب شدن است ولو علم يا ظنّ نباشد و مجرّد احتمال موهوم باشد فما قصد لم يقع و ما وقع لم يقصد ، و اين دليل به درد آن مدّعا نمىخورد بلكه اعمّ از آن است .\r\nجواب دوّم : در تعليل تعبير به خراب شدن وقف كه ندارد ، تعبير به تلف بعض وقف هم كه ندارد بلكه تعبير به تلف اموال دارد و بر فرض مراد تلف مال وقفى باشد ولى منظور تلف كلّ مال وقفى است كه به كلّى از حيّز انتفاع بيفتد و در اين فرض تلف المال صدق مىكند نه صورتى كه خراب شود و منافعش كم شود كه در اينجا تلف مال صدق نمىكند چون مال وقفى كه تلف نشده بلكه موجود و قابل انتفاع است ، نهايت منافعش\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nكاهش يافته است . پس تعليل مذكور با تعبير به تلف المال ، بيشتر دليل بر جواز بيع در قسم اوّل از دو قسم صورت هفتم است ، نه اين كه دليل بر جواز در قسم ثانى باشد .\r\nجواب سوّم : بر فرض جملهء « فانّه ربّما جاء . . . » در مقام تعليل و مفيد عليّت باشد مىگوييم : قاعده اين است كه : « العلّةُ تعمّم » يعنى علّت موجب تعميم حكم است و تا هر كجا را شعاع عليّت بگيرد حكم هم در آنجا هست و در تعليل سخن از احتمال تلف اموال است نه خصوص تلف مال وقفى و اگر بخواهيم به عموم تعليل عمل كنيم بايد بگوييم : در هر موردى كه خوف داشته باشيم از اينكه بقاء مال منجّر به تلف شدن مالى در عالم مىگردد ( چه مال وقفى و چه غير وقفى ) و بيع اين موقوفه جلو آن تلف را مىگيرد ، به حكم تعليل مذكور اين بيع جايز است . در حالى كه خود شما هم به اين عموم ملتزم نيستيد و مدّعاى شما حفظ و مراعات خصوص مال وقفى از تلف شدن است نه مراعات هر مالى . پس استدلال شما به عموم تعليل مكاتبه ، محاذير و توالى فاسده‌اى دارد كه خودتان نيز بدانها ملتزم نيستيد .\r\n\r\nقوله : و امّا تقريب :\r\nصورت هشتم اين بود كه : ميان موقوف عليهم اختلافى واقع شود كه ايمن نباشيم از تلف اموال و نفوس و احتمال تلف بدهيم . حال تقريب استدلال به مكاتبه براى جواز بيع در اين صورت :\r\nامام عليه السلام اوّل فرمود :\r\n« ان كان قد علم . . . فلبيع » ،\r\nيعنى اگر واقف مىداند كه ميان موقوف عليهم اختلافى وجود دارد مىتواند بفروشد ، كه جواز بيع را بر مطلق اختلاف معلّق كرد ( چه اختلافى كه ايمن باشيم از تلف مال و نفس و چه نزاعى كه ايمن نباشيم از تلف مزبور . ) ولى ذيلًا در مقام تعليل فرمود : « فانّه ربّما جاء فى الاختلاف تلف الاموال . . . » و اختلاف خاصّى را عنوان كرد و آن اختلافى است كه موجب تلف مالهاو جانها شود و قانون علّت اين است كه : همانطورى كه « العلّةُ تعمّم » و فعلًا كارى به اين نداريم ، همچنين « العلّةُ تخصِّص » يعنى علّت از جهتى موجب تقييد و تخصيص حكم مىگردد و اختلاف خاصّى مجوز بيع است ( مثال خارجى : اگر طبيب به مريض گفت « لا تأكل الرّمان لانّه حامض » ، اينجا گرچه اوّل بطور مطلق از اكل انار نهى كرد ولى ذيلًا كه حامض بودن را علّت قرار داد اين موجب تقييد اطلاق صدر مىگردد و منظور خصوص انار ترش است نه مطلق انار ) آنگاه\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nپس از تقييد صدر توسّط ذيل مكاتبه ، منظور اين مىشود كه : هرگاه بقاء وقف موجب شود كه احتمال تلف مال و جان در ميان باشد و از اين ناحيه ايمن نباشيم بيع جايز مىشود و صورت هشتم همين بود پس مكاتبه به درد صورت هشتم مىخورد .\r\n\r\nقوله : و فيه :\r\nمرحوم شيخ در جواب از اين استدلال مىفرمايد : اگر شما به تعليل ذيل تمسّك كرده و بگوئيد « العلّة تخصّص . . . » ما در مقابل مىگوييم : علّت همانطورى كه مخصِّص حكم به مورد علّت است همچنين موجب تعميم حكم هم هست كه تا هر كجا دامنهء علّت گسترش دارد حكم هم هست ( در مثال خارجى هم هر چيزى كه ترش باشد اكلش ممنوع است . ) آنگاه مفاد حديث اين مىشود : هر جا كه احتمال بدهيم كه تلف مالى ( چه وقفى و چه غير وقفى ) يا جانى ( چه جان موقف عليهم و چه ديگران ) محقّق شود و از اين ناحيه ايمن نباشيم و بيع وقف جلو تلف مال يا جان را بگيرد ، بايد بيعش جايز باشد در حالى كه احدى به اين امر ملتزم نيست كه براى جلوگيرى از تلف فلان مال يا جانى كه ربطى هم به وقف و موقوف عليهم ندارد بيع جايز باشد . پس باز هم نتوان به تعليل مزبور تمسّك كرد .\r\n\r\nقوله : اللّهم :\r\nمگر كسى بگويد : تعليل مذكور تعليل حقيقى نيست كه حكم از حيث سعه و ضيق دائر مدار آن باشد بلكه تعليل تقريبى است يعنى در مقام كشف از حكمتى از حكمتهاى جواز بيع مىباشد يعنى اصل حكم به جواز بيع در فرض اختلاف به اطلاقش باقى است و چه اختلافى باشد كه يؤمن معه من التلف و چه اختلافى كه لا يؤمن ، مجرّد اختلاف مجوّز است ولى غالباً اختلاف همراه و مقارن با عدم ايمنى است . پس اختلاف موقوف عليهم مجوّز بيع است نه چيز ديگر .\r\n\r\nقوله : لكن :\r\nاستدراك از « اللّهم » است كه اگر تعليل حقيقى نشد و اطلاق صدر به حال خود باقى ماند ديگر وجهى براى تقييد آن به فرض « لا يؤمن معه . . . » نيست و اين تقييد ممنوع است چون خلاف ظاهر روايت است ، پس بايد به اطلاقش اخذ كرده و بگوييم : مجرّد اختلاف مجوّز است ولو ايمن باشيم از تلف مال يا جان .\r\n\r\n","description":"","footnote":"","page_name":" 162 ","page_number":162},
  {"content":"\r\n\r\n\r\nقوله : لكن :\r\nاستدراك از استدراك : كه حكم به جواز بيع در فرض اختلاف موقوف عليهم آن هم به نحو مطلق و عدم تقييد به « لا يؤمَنْ . . . » خلاف فتواى مشهور است كه صورت هشتم را مقيّد كرده‌اند به اختلافى كه « لا يُؤمن معه . . . » نتيجه : مشهور به ظاهر اطلاقى روايت و مفاد آن عمل نكرده‌اند و از آن اعراض كرده‌اند و همين امر موجب ضعف روايت مىشود و باعث مىشود كه نتوانيم به آن اطمينان كنيم بگونه‌اى كه توسّط آن از عمومات منع از بيع ( لا يجوز شراء الوقف ، الوقوف على حسب ما يوقفها . . . ) و از قواعد ( استصحاب منع ) صرفنظر كنيم ، مضافاً به اينكه حديث مزبور ضعف دلالتى هم دارد ( و معلوم نيست مال وقف مؤبّد تامّ باشد ) و در ادامه به ضعف دلالت ونقد آن خواهيم پرداخت .\r\nپس مكاتبه دليل بر جواز بيع در صورت هشتم نيز نشد .\r\n\r\nقوله : و ممّا ذكرنا :\r\nصورت نهم اين بود كه : اختلاف ميان موقوف عليهم منجر به ضرر عظيم شود . اين صورت مثل صورت هشتم است با اين تفاوت كه آنجا روى تلف مال و نفس تكيه شد و اينجا مقيّد به ضرر مالى يا نفسى نكرده بلكه شامل ضرر آبرويى هم مىشود و سبك استدلال به مكاتبه براى جواز بيع در صورت نهم همانند سبك استدلال در صورت هشتم است . و جواب ما نيز از استدلال همانند جواب از استدلال در صورت هشتم است و نيازى به اعاده و تكرار نيست .\r\n\r\nقوله : و امّا تقريب :\r\nصورت دهم اين بود كه : از بقاء وقف ، فتنه و فسادى لازم مىآيد كه منشأ استباحهء جانها و ريختن خونها مىگردد و خصوص چنين فتنهء شديدى مجوّزِ بيع وقف است نه هر فتنه و فساد و اختلافى . و تقريب استدلال به مكاتبه براى اين صورت آن است كه : امام عليه السلام فرمود :\r\n« ان كان علم الاختلاف . . . فليبع »\r\nو بعد حكم به جواز را در فرض اختلافِ موقوف عليهم معلّل كرد به اينكه « فانّه ربما جاء فيه تلف الاموال و الا نفس » و اين تعليل دليل بر جواز بيع در صورت دهم است به اين بيان كه : امام عليه السلام به تلف اموال اكتفا نكردند بلكه تلف نفوس را هم ضميمه كردند و اين بدان معنى است كه تلف اموال به تنهائى كافى نيست و بايد فتنه و فساد و نزاع به درجه‌اى برسد كه موجب تلف نفوس شود و در حقيقت مناط\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nجواز همين امر است و اگر تلف اموال هم ذكر شده از باب اين است كه غالباً مقارن با تلف نفوس است و جداى از آن نيست . پس با اين تحليل ، روايت مكاتبه تلف نفوس را مناط جواز بيع قرار داده و صورت دهم نيز همين بود كه بقاء وقف مستلزم فتنهء كذائى شود ، پس اين مكاتبه كاملًا به درد صورت دهم مىخورد و دليل بر جواز بيع وقف در اين صورت مىگردد .\r\n\r\nقوله : و فيه :\r\nمرحوم شيخ به اين تقريب نيز دو اشكال دارند :\r\nاوّلًا اگر مستند شما تعليل مذكور باشد قاعده اينست كه « العلّة تعّمم » و ضمناً در تعليل روى تلف نفوس موقوف عليهم كه تكيه نكرد بلكه فرمود : « تلف الاموال و الانفس » كه جمع با الف و لام مفيد عموم است يعنى هر مالى ولو مال غير وقفى ، و هر نفسى ولو نفس غير موقوف عليهم ، آنگاه مفاد تعليل اين مىشود كه : هر كجا كه در عالم فتنهء شديدى پيش آيد و موجب ريختن خونها شود و اگر اين موقوفه را بفروشيم مىتوانيم جلو خونريزى را بگيريم ، بايد بيع جايز بلكه لازم باشد ( جواز علاج كل فتنةٍ موجبةٍ للاستباحة المزبورة ببيع الوقف ولو لم تكن الفتنة بين الموقوف عليهم . ) و حال آنكه خود شما هم ملتزم به اين لازم نيستند و بيع وقف را براى علاج هر فتنه‌اى در اقصى نقاط عالم ( ولو هيچ ربطى به موقوف عليهم نداشته باشد ) تجويز نمىكنيد . پس حق نداريد به اين تعليل استناد كنيد .\r\nثانياً ظاهر مكاتبه به سبب تعبير به كلمهء « ربّما جاء . . . » اين است كه : اختلافى كه گاهى موجب تلف اموال و نفوس مىشود و شايد بشود و مجرّد احتمال تلف نفوس در آن باشد مجوّز است ولو علم يا ظنّ به تلف هم نباشد در حالى كه مقصود شما اعتبار و اشتراط فتنه‌اى است كه حتماً بوسيلهء آن جانها مباح مىشوند و ظاهر كلمهء « يلزم فسادٌ تستباح . . . » اين است كه منجز شدن به تلف نفوس مفروغ عنه و محرز و مسلّم است و آن در فرض علم يا ظنّ اطمينانى است و تنها در اين فرض بيع را تجويز مىكنيد و مدلول روايت اعمّ از اين است و فرض احتمال تنها را هم شامل مىشود . پس روايت به درد صورت دهم نيز نمىخورد .\r\n\r\n","description":"","footnote":"","page_name":" 164 ","page_number":164},
  {"content":"\r\n\r\n\r\nقوله : و الحاصل :\r\nاينكه مشهور فتوى دادند به اينكه : در فرض منجر شدن بقاء وقف به مطلق فساد ( ولو خراب شدنى باشد كه موجب تقليل منفعت شود كه قسم ثانى بود ) و يا به فساد خاص ( خصوص خراب شدنى كه موجب سقوط از انتفاع معتّده شود كه قسم اوّل از دو قسم صورت هفتم بود . ) خواه اين مؤدّى شدن يقينى باشد و خواه مظنون و خواه محتمل باشد در هر حال بيع وقف جايز است ، و نيز اينكه مشهور مطلق اختلاف را مناط قرار دادند يا اختلاف خاصّ را ( كه موجب تلف اموال و نفوس شود . ) مجوّز دانستند ، تمام اين فتاوى مستندشان مكاتبهء علىّ بن مهزيار است كه هر كدام از اين روايت مناطى را فهميده و طبق آن فتوى داده‌اند و گرنه مستند و مدرك ديگرى قطعاً در ميان نيست . ( و ديديم كه تا به حال استناد به مكاتبه براى جواز بيع در قسم ثانى از صورت هفتم و در ساير صور باقيمانده ، ناتمام بود و مبتلا به اشكال شد . )\r\n\r\nقوله : و الا ظهر :\r\nمجموع احتمالات در برداشت از مكاتبه چهار احتمال است :\r\n1 - شيخ اعظم مىفرمايد : اظهر احتمالات در مدلول مكاتبه آن است كه : اين مكاتبه جواز بيع وقف را منوط كرده به آن اختلافى كه چه بسا موجب تلف اموال وانفس مىشود « الاختلاف الذّى ربّما جاء فيه . . . » و اين مناط را از جمع ميان دو جملهء اخير در مكابته استفاده مىكنيم كه در جمله اوّل به صورت شرطيّه فرمود : اگر مىداند كه اختلافى هست پس حق دارد بفروشد و اين قسمت اطلاق دارد و مطلق اختلاف را مىگيرد . ولى در جملهء دوّم فرمود : « فانّه ربما جاء فيه . . . » كه اين ذيل علّت براى آن صدر نيست ( كماسيأتى ) ولى تقييد براى صدر هست ( الكلام يفسّر بعضه بعضاً ) و بدين وسيله اطلاق مقيّد مىشود و منظور همان اختلاف خاصّى است كه آورديم يعنى اختلافى كه « ربّما جاء فيه تلف الاموال ( ولو مال غير وقفى ) و النفوس » ( ولو نفس غير موقوف عليهم ) چون جمع با الف و لام مفيد عموم است .\r\n2 - احتمال اينكه مطلق اختلاف ، مجوّز بيع باشد ( ولو مطمئن باشيم كه به تلف اموال و انفس نمىانجامد و حتّى احتمال اين را هم ندهيم ) ناتمام است زيرا گرچه صدر حديث يعنى جملهء اوّل مطلق بود ولى ذيل آن يعنى جمله دوّم مقيّد بود و جاى تقييد است .\r\n\r\n","description":"","footnote":"","page_name":" 165 ","page_number":165},
  {"content":"\r\n\r\n3 - احتمال اينكه مناط جواز ، خصوص اختلافى است كه بطور يقين يا گمان ، موجب تلف اموال و نفوس شود و خصوص فرض علم و ظنّ ملاك باشد نيز ناتمام است و با ظاهر حديث نمىسازد زيرا در حديث تعبير به ربّما جاء داشت كه با مجرّد احتمال هم مىسازد ولو علم ، ظنّ نباشد ، پس مدلول حديث اعّم از اين احتمال است .\r\n4 - احتمال اينكه بگوييم : مطلق چيزهائى كه موجب تلف اموال و نفوس مىشود ( خواه آن چيزها همين اختلاف موقوف عليهم باشد يا علل و عوامل ديگر منشأ تلف مزبور باشند . ) مناط جواز بيع وقف باشد ، اين نيز ناتمام است و از ظاهر حديث استفاده نمىشود ، زيرا اگر جملهء « فانّه ربمّا جاء » ظهور در عليّت داشت ممكن بود بگوييم : علّت باعث تعميم است و مناط ، تلف اموال و نفوس است و منشأ آن هر چه باشد فرقى ندارد و اختلاف هم خصوصيّتى ندارد . ولى جملهء مزبور نه نصّ در عليّت است و نه ظهور در تعليل دارد كه با لام تعليل آمده باشد بلكه حدّاكثر اشعار به تعليل دارد و اشعار و اشاره و بوى تعليل داشتن كافى نيست و لذا بايد به ظاهر حديث اخذ كنيم و مورد حديث از اوّل تا آخر ، جائى است كه اختلافى در بين باشد و همين اختلاف سرچشمهء تلف مال و جان شود ، پس هر چيزى كه موجب تلف شود ملاك نيست و از حديث مستفاد نيست بلكه خصوص اختلافى كه موجب تلف شود مجوّز است .\r\n\r\nقوله : و على ما ذكرنا :\r\nحال كه مفاد روايت احتمال اوّل شد و مناط جواز خصوص اختلافى شد كه ربمّا جاء فيه تلف الاموال و الانفس ، مىگوييم : حضرات مشهور طبق مفاد مكاتبه فتوى نداده‌اند و مجرّد احتمال را مناط جواز ندانسته‌اند بلكه روى ظنّ و علم تكيه كرده‌اند و نسبت ميان فتواى مشهور با مفاد روايت عموم و خصوص من وجه است : مادّه اجتماع : اختلافى كه علماً يا ظنّاً به تلف عين موقوفه منجّر شود هم مشهور آن را مجوّز مىدانند و هم روايت مكاتبه . مادّهء افتراق فتواى مشهور ، اختلافى است كه علماً يا ظنّاً موجب نقص منفعت شود نه موجب تلف اموال و انفس ، مشهور اين را مجوّز مىدانند ولى روايت اين فرض را شامل نيست . و مادّهء افتراقِ مكاتبه ، اختلافى است كه به نحو احتمال ( ولو مرجوح ) موجب تلف اموال و انفس شود نه به نحو ظنّ يا علم ، كه روايت اين را هم مجوّز بيع مىداند ولى مشهور صرف احتمال را مجوّز نمىدانند .\r\n\r\n","description":"","footnote":"","page_name":" 166 ","page_number":166},
  {"content":"\r\n\r\n\r\nقوله : لكنّ الانصاف :\r\nعلى القاعده وقتى ميان رأى مشهور با مفاد مكاتبه عموم من وجه بود بايد روايت را كنار بگذاريم چون مشهور بدان عمل نكرده‌اند و چنان دليلى به درد چنين مدعائى نمىخورد و كماكان عمومات منع از بيع وقف در صور مذكور ( 8 و 9 و 10 ) و نيز استصحاب منع بايد جارى و سارى باشند و چيزى هم مانع از جريان آنها نباشد . ولى مرحوم شيخ مىفرمايد : انصاف اين است كه اين عام و خاص من وجه بودن مانع از تمسّك به اين حديث نمىشود و جلو جبران ضعف دلالتِ آن را نمىگيرد و مانع از قدرت مقاومت آن در برابر عمومات نمىشود ، زيرا مشهور كه آن فتاوى را دارند به همين حديث اخذ كرده‌اند و اين حديث شهرت ، عملى دارد و شهرت ضعفهاى مزبور را جبران مىكند و قصورها را مىبرد و حديث را تقويت مىكند كه در برابر عمومات بايستد منتها اينكه احتمالات متعّدد پيدا شد ( چهار احتمال در فراز و الاظهر . . . آورديم ) و صور مختلفى درست شد ( 8 - 9 - 10 ) مربوط به اختلاف فهم و برداشت است كه هر گروهى از دو جملهء آخر مكاتبه كه محّل شاهد است طورى برداشت كرده‌اند ، بعضىها ظنّ و علم را مناط قرار داده‌اند و . . . ولى اختلاف برداشت كه محكوم نيست . مهّم اينست كه به روايت عمل كرده‌اند و فى الجمله ( قدر متيقّن آن و مشترك ميان همهء احتمالات ) روايت مىتواند مجوزّ بيع در قسم ثانى از صورت هفتم و نيز در صورت 8 و 9 و 10 باشد و جلوى عمومات و قواعد را بگيرد و اشكال سندى هم ندارد ( البته ما شنيده‌ايم كه شهرت عملى ضعف سند را جبران مىكند كه در اين مكاتبه بحث سندى نداريم ، امّا ضعف دلالت را جبران نمىكند كه در اينجا فعلًا همين مطرح است . )\r\n\r\nقوله : و امّا دلالة :\r\nسخنان مزبور بر فرض اين است كه : دلالت مكاتبه بر مورد بحث ما تامّ و كامل باشد و بر جواز بيع وقف مؤبّد دلالت كند ولى در مناط جواز گير داشته باشيم ، امّا قبل از آن در اصل دلالت روايت بر مورد بحث اشكالاتى مطرح شده ، بيان ذلك : بحث ما در ده صورتِ مذكور عموماً و در چهار صورت اخير خصوصاً كه مربوط به مكاتبه بودند ، در مورد وقف مؤبد تّام است يعنى وقفى كه ابدى باشد و تا دامنهء قيامت وقف كرده باشد نه منقطع و نيز وقف مؤبدى كه تّام باشد يعنى قبض و اقاض هم صورت گرفته باشد و پس\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nاز اين بحث مىكرديم كه در چه مواردى بيع چنين وقفى جايز است . ولى هر دو خصوصيّت در مورد مكاتبه قابل اشكال است :\r\nاوّلًا ممكن است كسى بگويد : اين روايت در مورد وقف منقطع است نه مؤبّد و از بحث ما اجنبى است زيرا سائل كه ابن مهزيار باشد در مقام سؤال فقط موقوف عليهم ( بطن موجود ) را ذكر كرد و بطون بعدى را ذكر نكرد و اين باعث مىشود كه ما احتمال دهيم كه وقف ، وقف منقطع بوده نه مؤبّد و گرنه بطون بعدى را هم مىآورد .\r\nو ثانياً عدّه‌اى از بزرگان از قبيل : فخر الدين در ايضاح « 1 » و محّدث مجلسى و محدّث بحرانى « 2 » و صاحب رياض « 3 » فرموه‌اند : روايت ظهور در وقف غير تّام دارد و مفروض سؤال آنجا است كه هنوز واقف اين باغ موقوفه را به موقوف عليهم نداده است و اينجا را امام فرموده : بيعش جايز است و بحث ما در وقف مؤبد تّام است نه ناقص . مرحوم مجلسى در پاره‌اى از حواشىِ خود فرموده : خيال مىكنم مىتوان مكاتبه را بر صورت عدم اقباض حمل كرد و حاصل سؤال على بن مهزيار اينست كه : واقف مىداند كه اگر باغ موقوفه را به موقوف عليهم بدهد ميان آنان اختلاف حاصل مىشود و يا قبلًا اختلافى داشته‌اند و بدين وسيله تشديد مىشود ، حال در اين شرايط چه كند ؟ آيا بگذارد باغ همچنان موقوفه بماند و به موقوف عليهم تحويل دهد و لو اختلاف برپا شود ؟ يا هنوز وقف لازم نشده و قبض و اقباض نيامده و حق دارد رجوع كند و وقف را فسخ كند و باغ را بفروشد و پولش را به آنها بدهد ؟ كدام بهتر است ؟ « 4 » و در هر حال مربوط به قبل از تماميّت وقف است و باز به درد نا نحن فيه كه وقف مؤبد تّام باشد ، نمىخورد . )\r\n\r\nقوله : و الانصاف :\r\nمرحوم شيخ مىفرمايد : هر دو اشكال قابل جواب است : امّا اشكال دوّم : انصافاً توجيه مرحوم مجلسى توجيه خوبى است و لكن قرينه‌اى بر آن نيست [ عجباً اگر قرينه و دليلى ندارد چگونه تحسين مىكنيد ؟ ! 
  ] بيان مطلب : سؤال سائل اين بود كه : مردى باغى را بر جماعتى وقف كرده و ميان موقوف عليهم نزاع شديدى وجود دارد و وى ايمن نيست كه\r\n\r\n\r\n","description":"","footnote":"\r\n( 1 ) . ايضاح الفوائد ج 2 ، ص 392 .\r\n( 2 ) . حدايق ص 442 - 443 .\r\n( 3 ) . رياض المسائل ، ج 2 ، ص 31 .\r\n( 4 ) . ملاذ الاخيار ، ج 14 ، ص 400 ، و مرآة العقول ، ج 23 ، ص 61 .\r\n","page_name":" 168 ","page_number":168},
  {"content":"\r\n\r\nپس از مرگش ميان موقوف عليهم نزاع شديدتر شود ، در چنين شرايطى آيا حق دارد اين باغ را بفروشد . . . ؟ و در اين سؤال هرگز سخن از قبض و اقباض و عدم آن مطرح نشد و با هر دو مىسازد ، و امام عليه السلام هم در جواب ترك استفصال كرد يعنى نپرسيد كه آيا قبض و اقباض هم حاصل شده يا خير ؟ و ترك استفصال مفيد عموم است يعنى فرقى ندارد و پس از اقباض و تماميّت وقف هم ، براى رفع اختلاف شديد بيع جايز است ، پس روايت به عمومش فرض تماميّت را نيز شامل است و دليل بر جواز بيع در اين فرض است و چيزى كه باعث شود كه از اين ترك استفصال و مفيد عموم بودن رفع يد كنيم وجود ندارد ، چون سؤال مخصوص قبل از تماميّت نبود تا قرينه شود بر اينكه جواب امام عليه السلام هم بر همين مورد حمل شود تا مطابق با سؤال باشد .\r\n\r\nقوله : كما انّ :\r\nپاسخ اشكال اوّل : صرف اينكه سائل در مقام حكايت و نقل وقف براى امام عليه السلام بطون لاحقه را ذكر نكرده دليل آن نيست كه روايت مجمل شود و احتمال بدهيم كه وقف مزبور منقطع بوده يا مؤبّد ، و يا ترك ذكر ، موجب ظهور سؤال در وقف منقطع شود و به درد وقف مؤبّد نخورد و به قول آقايان : « الاقتصار فى مقام الحكاية لايدّل على الاختصاص ، » يعنى اگر در مقام انشاء وقف برآيد بايد همهء خصوصيّات را متعرّض شود و بطون بعدى را نيز ذكر كند . ولى ابن مهزيار كه واقف نيست او حاكى و ناقل است و در مقام حكايت اگر تنها موجودين را ذكر كند و از بقيّه ساكت شود دليل آن نيست كه اختصاص به بطن موجود دارد ، زيرا فراوان مىبينيم كه افراد در مقام حكايتِ وقف ، مؤبّد تنها به ذكر بطن موجود اكتفا مىكنند و بطون بعدى را نمىآورند ( مثلًا مىگويد : فلانى اموالش را بر اولادش وقف كرده و در واقع وقف ابدى است ولى دنباله‌اش را نمىآورند چون هدف اخبار از اصل وقف است ، آرى اگر نزاعى و محكمه‌اى و شاهدى مطرح شد در اين مقام بايد بطون بعدى را شاهد و حاكى بيان كند . ) بنابراين سؤال كه مخصوص وقف منقطع نشد و با مؤبّد هم مىسازد و امام عليه السلام هم در جواب ترك استفصال كرد و نپرسيد كه آيا وقف منقطع است يا مؤبّد و بقول مطلق فرمود : چنين بيعى براى رفع اختلاف و فتنه جايز است و اين بدان معنا است كه از نظر حكم جو از فرقى ميان مؤبّد و منقطع نيست ، بلكه وقف مؤبّد هم باشد حكم همين است . پس روايت به درد وقف مؤبّد هم مىخورد كه مورد بحث است .\r\n\r\n","description":"","footnote":"","page_name":" 169 ","page_number":169},
  {"content":"\r\n\r\n\r\nقوله : و الحاصل :\r\nمهم جبران ضعف دلالت اين مكاتبه بر جواز بيع در وقف مؤبّد تامّ است كه اين دلالت مبتلا به دو اشكال بود و با عمل مشهور به اين مكاتبه در مورد وقف مؤبّد تامّ اين اشكالها و ضعفها و قصورها جبران مىشود . امّا اينكه مناط جواز بيع در روايت كدام است ؟\r\nاحتمالاتى در اين رابطه مطرح بود ( چهار احتمال شد كه در فراز و « الا ظهر » مدلولها قبلًا گذشت . )\r\nآيا مطلق آنچه مؤدّى به تلف مال و نفس شود از اختلاف و غيره مجوّز است ؟ يا مطلق اختلاف مجوّز است ؟ يا اختلافى كه ربّما جاء فيه تلف الاموال و الانفس مجوّز است ؟ يا اختلافى كه علماً يا ظنّاً مؤدّى به تلف مال و نفس مىشود مجوّز است ؟ اينها برداشتهاى متفاوت از دو جملهء اخير مكاتبه بود و اينكه نياز به جبران ندارد و استنباط و فهم فقيه از مكاتبه است .\r\n\r\nقوله : نعم :\r\nعمده اشكالى كه به دلالت مكاتبه وارد است اينكه : اگر مورد روايت وقف مؤبّد تام است و در اينجا حكم به جواز بيع شده پس على القاعده بايد ثمن هم ملك همهء بطون باشد چون قانون معاوضه اين است كه وقتى مثمن در ميان بطون مشترك بود و ملك همه بود ، ثمن نيز مشترك و ملك همه باشد ، در حالى كه ظاهر مكاتبه اين است كه : سائل اين طور فرض كرد و اين را مسلّم گرفت كه اگر بفروشد ثمن به موجودين مىرسد و در ميان آنان تقسيم مىشود و هر كسى با سهم خويش هر گونه خواست رفتار مىكند . و امام عليه السلام هم در جواب ، اين مفروض سائل را ردّ نكردند بلكه با سكوتشان تقرير و امضاء فرمودند ، و اين خلاف قاعدهء معاملات است . حال اين مشكل را چگونه حلّ كنيم ؟\r\n\r\nقوله : فلّابد :\r\nمرحوم شيخ با سر انگشت تدبير سه راه حلّ نشان مىدهند :\r\n1 - يا وقف مؤبّد بودن را حفظ و از مقتضاى معاوضه در اين مورد رفع يد مىكنيم و مىگوييم : اين يك معاوضهء حقيقى نيست تا مثمن ملك همه شود بلكه يك حكم تعبّدى و خلاف قاعده است كه از امام عليه السلام تقريراً صادر شده است . و بلافاصله به اين جواب تبصره‌اى زده و مىفرمايد : راه ديگرى هم دارد كه تعلّق ثمن به موجودين على القاعده و\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nبمقتضاى معامله باشد و خلاف قاعده و تعبّدى نباشد ، ولى اين راه با تكلّف و مشقّت قابل التزام است و آن اينكه بگوييم : يك آن قبل از اينكه واقف اين باغ را بفروشد حقّ بطون بعدى از آن ساقط شد و كلّ مثمن ملك طلقِ موقوفٌ عليهم ( موجودين ) گرديد و قانوناً وقتى فروخته شد بايد ثمن هم ملك آنان شود .\r\n2 - از وقف مؤبّد بودن رفع يد كرده و بگوييم : سؤال سائل از حكم وقف منقطع است ( آن هم نه وقف منقطع اصطلاحى كه به زودى خواهد آمد و محّل نزاع است كه در مدّت وقف ، عين موقوفه به ملك واقف باقى است يا از ملك او خارج شده و در ملك موقوف عليهم داخل شده ) بلكه حبس عين در مدّت وقف ، كه اگر حبس باشد خود عين بر ملك حابس و مالك اصلى باقى است و بديهى است كه حق دارد آن را بفروشد و با پول آن هر كارى بكند . و بنابراين راه حّل ، حديث از ما نحن فيه يعنى جواز بيع وقف مؤبد ، اجنبى است .\r\n3 - و يا از وقف مؤبد تام بودن صرف نظر كرده و سؤال سائل را بر وقف مؤبّد غير تام حمل كنيم ( همانطورى كه جماعتى و منجمله مرحوم مجلسى چنين كردند . ) و ناقص يا غير تام بودن هم گاهى به خاطر اينست كه هنوز به قبض موقوف عليهم نداده است و وقف جايز است و حق رجوع دارد ، و گاهى براى اينست كه : هنوز صيغهء وقفى خوانده نشده و صرفاً توطين نفس كرده كه وقف كند و با مسامحه و تجوّز ( به علاقهء اول و مشارفت ) بر اين اطلاق وقف كرده است ، ولى در هر حال حديث مربوط به وقف مؤبّد تام نيست تا اشكال شود كه مثمن ملك همه بود چرا ثمن مخصوص موجودين باشد ؟\r\n\r\nقوله : ويؤيّد :\r\nمؤيّد راه حلّ دوّم و سوّم : مورد روايت اينست كه خود واقف امر بيع را به عهده بگيرد و اين با حبس بودن يا وقف ناقص بودن مىسازد ، زيرا در وقف مؤبّد تّام ، واقف اجنبى از مال است و حق ندارد آن را بفروشد .\r\n\r\nقوله : الّا ان :\r\nولى مؤيّد مزبور مردود است زيرا شايد وقف مؤبد تّام باشد و واقف در متن وقف براى خودش حق نظارت قرار داده باشد و به عنوان ناظر اين كار را بكند و يا اگر هم حق نظارتى قرار نداده ولى طّى همين نامه از امام اذن گرفته و با استيذان از امام از باب حسبه\r\n\r\n","description":"","footnote":"","page_name":" 171 ","page_number":171},
  {"content":"\r\n\r\n( كارهايى كه نبايد تعطيل شود و حتماً بايد انجام شود . ) اين يبع را انجام مىدهد ، پس تصدّىِ بيع از سوى خود واقف مؤيّد راه دوّم و سوّم نيست .\r\n\r\nقوله : بل يمكن :\r\nنه تنها دو راه مزبور قابل تأييد بود بلكه قابل استدلال هم هستند و آن اينكه : اين مطلب در ذهن سائل و ديگر عقلاء و اهل عرف مرتكز است كه در وقف مؤبّد جميع بطون در اصل مال وقفى و بدل آن شريك مىباشند و معذلك در سؤال خودش ثمن را براى موجودين قرار داده و اين را امر مسلّمى گرفته و از آن عبور كرده ، حال ممكن است امام عليه السلام از اين طرز سؤال با فرض مزبور ، اين را فهميد كه مورد سؤال ، وقف مؤبّد تام نيست بلكه وقفى است كه بر ملك مالك باقى است ( يا بخاطر منقطع بودنِ آن ، به معناى حبس ، و يا بخاطر ناتمام بودن آن ) و چون امام اين را فهميد در جواب هم سائل را تقرير كرد و بر فرض مذكور جاى اين تقرير بود .\r\n\r\nقوله : و يؤيّده :\r\nموّيد اين مطلب كه مورد سؤال وقف باقى بر ملك واقف بوده ، آنست كه در صدر حديث و طى سؤال اوّل از وقف 5 / 1 براى امام عليه السلام بود كه اين نيز يا از باب اينكه هنوز به قبض امام نرسيده بود و غير تام بود و يا بخاطر اينكه بر شخص امام وقف كرده بود نه بر بطون بعدى و با منقطع بودن مىسازد پس صدر حديث هم مربوط به چنين وقفى است و اينها دليل و مؤيّد راه دوّم و سوّم مىشود و بايد از وقف مؤبّد بودن رفع يد كنيم ، و بگوييم :\r\nحديث به درد وقف مؤبّد تام نمىخورد .\r\n\r\nقوله : الّا ان يصلح :\r\nاستدراك از نَعَمْ يحتاج . . . و در حقيقت جواب اصلى از اشكال سوّم است و دو جواب مىدهند :\r\n1 - گرچه اين گونه خلل‌ها و نقصها در دلالت مكاتبه مشهود است و لكن از آنجا كه اصحاب و فقهاى اماميّه از اين حديث وقف مؤبّد تّام را استفاده كرده و براى جواز بيع چنين وقفى بدان استناد كرده‌اند ، اين عمل مشهور آن نقصها را جبران و اصلاح مىنمايد و چاره‌اى نداريم جز اينكه : حديث را بر وقف مؤبّد تّام حمل نمائيم و آن را مجوّز بيع وقف مؤبّد قرار دهيم و بدين وسيله عموماتِ منعِ از بيع وقف را تخصيص بزنيم و مشكل\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nسوّم را كه قبلًا مطرح شد با همان تكلّف و التزام به سقوط حقّ بطون بعدى آناًمّا قبل از بيع ، حلّ كنيم و همان راه حلّ اوّل را اختيار كنيم . و عمل مشهور موجب تقويت مكاتبه براى اين مقاومتها مىشود .\r\n2 - و يا اصل قضيّه را منكر شويم و بگوييم : از كجا كه ثمن بايد ميان موجودين تقسيم شود ؟ شما از راه تقرير امام عليه السلام مىخواهيد اين را برداشت كنيد و ما اصل تقرير امام را منكريم و مىگوييم : از كجا امام عليه السلام كلام سائل را بر اين مطلب ( كه ثمن ميان موجودين قسمت شود ) تقرير كرده تا حجّت باشد ؟ امام از اصل جواز بيع پاسخ داده ولى از اينكه وضع ثمن چه مىشود پاسخى نداده است و سكوت كرده و معلوم نيست راضى به اين امر بوده است .\r\n\r\nقوله : و يبقى الكلام :\r\nاصل دلالت مكاتبه بر جواز بيع وقف مؤبّد فى الجمله با عمل مشهور به آن ، مسلّم شد ولى مناط جواز بيع در مكاتبه كدام است ؟ مىفرمايد : قبلًا دانستى كه احتمالاتى در اين رابطه وجود داشت ( چهار احتمال ) و از نظر ما اظهر احتمالات ، احتمال اوّل بود ( اختلافى كه ربمّا جاء فيه تلف الاموال و الانفس ، و اكتفا به فرض علم يا ظنّ نكرديم و صورت احتمال را نيز كافى دانستيم . ولى پس از آن همه اصرار بر اين مناط حالا مىگوييم : ما جازم به اين ظهور نيستيم و از اين ناحيه چيزى در ذهن ما وجود دارد ( يعنى شبهه‌اى هست و آن اينكه : كلمهء ربمّا همانطوريكه فراوان در مجّرد احتمال به كار مىرود همچنين فراوان در مقام علم و ظنّ هم به كار مىرود علاوه بر اينكه شايد « ربمّا » صرفاً در مقام تعليل باشد و كارى به صرف احتمال يا ظنّ و علم نداشته باشد و به هر حال اينكه مجرّد احتمال تلف اموال و انفس هم مجوزّ بيع باشد مسلّم نيست . ) روى اين اصل اگر كسى به قدر متيقّن از چهار احتمال اكتفا كند ( و بگويد : مناط جواز بيع عبارتست از خصوص اختلافى كه به نحو علم يا ظنّ موجب تلف مال وقفى يا جان موقوف عليهم مىگردد ، همين مجوّز بيع است نه هر اختلافى ، نه تلف هر مالى و جانى ) اين اولى و احوط است . و رأى مشهور همين است .\r\n\r\nقوله : و الفرق :\r\nگويا كسى مىپرسيد : مناط جواز بيع در قسم اوّل از دو قسم صورت هفتم از نظر شما اين\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nبود كه : اگر بقاء وقف موجب شود كه علم يا ظنّ به خراب شدنِ آن پيدا كنيم آن هم بگونه ايكه به كلّى از قابليّت انتفاع بيفتد و منشأ اين خرابى هم اختلاف موقوف عليهم باشد ( و يا عامل ديگرى موجب خرابى شود ) پس علم يا ظنّ به تلف شدن مجوّز است . با بيانى كه در ويبقى الكلام . . . داشتيد به اين نتيجه رسيديد كه مناط جواز در قسم ثانى از دو قسم صورت هفتم و در صورت 8 و 9 و 10 نيز عبارتست از : اختلافى كه علماً يا ظنّاً موجب تلف مال وقفى شود پس به نظر مىآيد اين صور با قسم اوّل اتحّاد دارند و مناطشان يكى است پس چرا فرق گذاشتيد و در قسم اوّل بيع وقف را تجويز كرديد ولى در بقّيهء صور ، بيع وقف را به حكم عمومات و غيره منع كرديد ؟\r\nمرحوم شيخ مىفرمايد : فرق در اينست كه : در قسم اوّل خراب شدن موجب تلف خود وقف مىشد چون باعث مىشد كه عين موقوفه كلّاً و رأساً از قابليّت انتفاع بيفتد و لذا ادّلهء منع از آن فرض منصرف بود ولى در قسم ثانى و بقّيهء صور ، بقاء وقف موجب تلف كلّ وقف نمىشود بلكه موجب تلف مال وقفى مىگردد و تلف مال غير از تلف وقف است ، تلف مال اعّم از تلف وقف است و مىسازد با اينكه قسمتى از مال وقفى تلف شود و انتفاع كم شود و اتفّاقاً مورد مكاتبه هم با همين معنا متناسب است زيرا موردش باغ است كه تلف آن معمولًا به تلف منفعت مطلوبه از آن است كه استفاده از ميوه‌هاى باغ باشد نه به تلف كلّ آن كه حتّى از زمين آن هم استفادهء ديگر برده نشود پس اين صور مربوط به خراب شدنى است كه موجب تقليل منفعت شود و آن صورت مربوط به خراب شدنى بود كه به كلّى از حيّز انتفاع بيفتد . و تفاوت روشن است .\r\n\r\nقوله : ثم انّ :\r\nدر مواردى كه مال وقف براى رفع حاجتِ ضرورىِ موقوف عليهم فروخته مىشود و اين عامل مجوّز بيع است ، حتماً ثمن صرف همين طبقهء نيازمند مىشود و نوبت به بطون بعدى نمىرسد ولى در مواردى كه اختلاف موقوف عليهم سبب مىشود كه بيع وقف جايز باشد مثل مورد مكاتبهء ابن مهزيار كه بحث ما فعلًا در همين فرض است ، آيا تكليف ثمن چه مىشود ؟ از عبارات اكثر فقهاء كه قبلًا آورديم استفاده مىشود كه : ثمن به موجودين مىرسد و در ميان آنها قسمت مىشود و ظاهر مكاتبه نيز همين بود و امام عليه السلام اين را تقرير كرد . ولى در عين حال گروهى منجمله مرحوم محقّق ثانى در جامع المقاصد\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nفتوى داده‌اند به اينكه : مال وقفى را مىفروشند و با پول آن چيزى خريدارى مىكنند كه وقف بر همهء بطون باشد و اختلاف موقوف عليهم نيز بر طرف شود . تا حتّى الامكان غرض واقف هم تأمين شود و همهء بطون از آن منتفع شوند « 1 » .\r\nمرحوم شيخ مىفرمايد : اين فتواى محقّق ثانى مبتنى بر احد الامرين است :\r\n1 - يا ايشان اصل تقرير امام عليه السلام را در مكاتبه منكر هستند و مىگويند : امام عليه السلام سائل را بر اين امر تقرير نكرده تا بگوييم : پس به حكم امام ثمن ملك موجودين است و در ميان آنان قسمت مىشود و وقتى تقريرى نبود به مقتضاى قاعده رجوع مىشود كه ثمن هم ملك همهء بطون شود .\r\n2 - و يا اصل تقرير را قبول دارند ولى معتقدند كه در امرى كه خلاف قاعدهء معاوضه است نتوان به اين تقرير عمل كرد و بايد امام صريحاً بفرمايد تا حجّت باشد . و لكن هر دو وجه قابل خدشه است :\r\nامّا وجه دوّم : خود محقّق ثانى در جاى ديگر به اين گونه تقرير عمل كرده است و آن در باب بيع وقف براى حاجت شديده است كه فرموده : بيع جايز است و ثمن هم صرف موجودين مىشود و دليل ايشان روايت جعفربن حنّان است كه آن روايت از راه تقرير بر صرف ثمن در ميان موجودين دلالت داشت و تقريرى خلاف قاعده بود پس اگر ايشان به اين گونه تقريرها عامل نيستند ، چرا در آن باب عمل كرده‌اند ؟ اين مادّه نقضى است بر ايشان .\r\nو امّا وجه اوّل : اينكه كسى اصل تقرير امام عليه السلام را انكار كند انصافاً خلاف تأمّل در خود روايت است ، ظاهر روايت اين است كه : امام عليه السلام سائل را تقرير كرده و همان را كه او مفروض گرفته بود قبول داشته و گرنه سكوت نمىكرد و مىفرمود : كه اين تقسيم ثمن در ميان موجودين درست نيست .\r\nنتيجه : روايت مال وقف مؤبد تام است و حكم به قسمت ثمن ميان موجودين هم خلاف قاعده است ولى از راه همان تكلّف و التزامى كه قبلًا ذكر شد ، حلّ مشكل مىكنيم .\r\n\r\n\r\n","description":"","footnote":"\r\n( 1 ) . جامع المقاصد ج 4 ، ص 97 .\r\n","page_name":" 175 ","page_number":175},
  {"content":"\r\n\r\n\r\nوقف منقطع :\r\nآنچه تا به حال از آغاز مسألهء وقف مطرح شد تماماً پيرامون وقف مؤبّد بود و حكم جواز بيع آن در صور دهگانه به تفصيل بيان شد . و امّا وقف منقطع : وقف منقطع اين نيست كه بگويد : اين منزل را به مدّت بيست سال براى فلانى وقف كردم و مدّت را معيّن كند كه منافى با وقف است ، بلكه وقف منقطع آن است كه : مالى را وقف كسانى كند كه عادتاً منقرض مىشوند و از بين مىروند ، مثلًا بر اولاد خويش وقف نمايد يا بر اولادش و بطون بعدى وقف كند و تصريح نكند كه پس از انقراض اينها تكليف چيست ؟ چنين وقفى را منقطع الاخر مىگويند ، و دربارهء اين وقف يك بحث اين است كه آيا اصلًا چنين وقفى صحيح و مشروع است و منعقد مىشود يا كلًاّ باطل است ؟ مشهور و معروف در ميان علماء آن است كه : چنين وقفى صحيح است .\r\nبحث ديگر اين است كه : آيا در مدّت وقف ، عين موقوفه همچنان به ملك واقف باقى است ؟ يا از ملك او خارج مىشود و به موقوف عليهم منتقل مىشود ؟\r\nبحث سوّم اين است كه : بر فرض انتقال مال از واقف به موقوفٌ عليهم آيا ملك مستقّر آنان مىگردد و با انقراض آنها هم به واقف عود نمىكند بلكه به ورثهء موقوف عليهم مىرسد ؟ يا ملك موقّتى است و با انقراض آنان به واقف يا ورثهء او بر مىگردد ؟ و يا به ورثهء هيچكدام نمىرسد بلكه پس از مرگ موقوف عليهم در وجوه خيريّه و فى سبيل اللّه مصرف مىشود ؟ اينها بحثهايى است كه مربوط به كتاب الوقف است و در اينجا كه كتاب بيع مىباشد سخن از جواز بيع وقف منقطع بر اساس چهار مبناى مشارٌ اليه است .\r\n\r\nقوله : فعلى الاوّل :\r\nامّا بر مبناى اوّل كه عين موقوفه كماكان به ملك واقف باقى است و در مدّت وقف هم از ملك او خارج نشده است : آيا موقوف عليهم حق دارند اين عين موقوفه را بفروشند ( عند الضرورة از قبيل اختلاف ، حاجت شديده و . . . ) يا خير ؟ مىفرمايد : قطعاً اينان حق بيع ندارند ، چرا كه اينها مالك عين موقوفه نيستند و از شروط صحّت بيع هم ملكيّت بود . امّا آيا خود واقف در اين مدّت مىتواند عين موقوفه را به فرد ثالثى بفروشد يا نه ؟ اگر از راه خاصّى علم به انقراض موقوف عليهم و تمام شدن وقف در تاريخ معيّنى دارد ، فروش\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nمانعى ندارد منتهى بايد به مشترى اعلام كند كه با اين شرط مىفروشم كه تا فلان تاريخ شما حق استفاده از عين نداشته باشيد . ولى معمولًا چنين علمى حاصل نمىشود و واقف نمىداند كه موقوفٌ عليهم چه زمانى منقرض مىشوند ؟ و مدّت استحقاق آنان از عين تا چه تاريخى است ؟ آيا با فرض جهالتِ مزبور ، مىتواند عين را بفروشد يا نه ؟\r\nمىفرمايد : جواز بيع در اين فرض مبتلا به اشكال است و منشأ اشكال جهالت و غرر است از اين ناحيه كه واقف يعنى بايع نمىداند كه چه زمانى قدرت بر تسليم تامّ ( تسليمى كه بدنبال آن مشترى بتواند انتفاع ببرد . ) خواهد داشت ؟ و اين مقدار از غرر و جهالت قادح است و معامله را غررى و باطل مىگرداند .\r\n\r\nقوله : و لذا :\r\nشاهد بطلان بيع اين است كه : در مورد زوجه‌اى كه مطلّقه به طلاق رجعى شده و عدّه‌اش هم به اقراء است يعنى سه طُهر بايد عدّه نگهدارد و در مدّت عدّه حقّ سكنا دارد و زوج بايد مسكن مناسبى در اختيار او بگذارد ، حال زوج مىخواهد در ايّام عدّه اين منزل مسكونى را به فرد ثالثى بفروشد ، آيا مىتواند بفروشد ؟ فخرالدين در ايضاح « 1 » از اصحاب حكايت كرده كه آنان چنين بيعى را منع كرده‌اند به اين دليل كه مدّت عدّهء مزبور مجهول است و جهالت در بيع قادح است از اين ناحيه كه بايع نمىداند چه زمانى مىتواند مبيع را بىقيد و شرط به مشترى تسليم كند . حال با اينكه در مثال عدّه تفاوت زيادى نيست و حداكثر ظرف سه يا چهار ماه سه طهر حاصل مىشود ، معذلك اين مقدار جهالت را مانع دانسته‌اند ، پس در ما نحن فيه كه مدّت مجهول اصلًا معلوم نيست و شايد تا بيست سال ديگر هم موقوف عليهم منقرض نشوند و بايع قدرت بر تسليم تاّم پيدا نكند پس به طريق اولى بيع جايز نيست .\r\n\r\nقوله : نعم :\r\nولى از كلمات جماعتى از قبيل : محقّق اوّل « 2 » شهيد اول در دروس « 3 » شهيد ثانى در مسالك « 4 » استفاده مىشود كه در مسألهء عُمْرى ( شخص سكناى منزلش را وقف كسى\r\n\r\n\r\n","description":"","footnote":"\r\n( 1 ) . ايضاح الفوائد ، ج 2 ، ص 409 .\r\n( 2 ) . شرايع ، ج 2 ، ص 225 .\r\n( 3 ) . دروس ، ج 2 ، ص 282 .\r\n( 4 ) . مسالك ، ج 5 ، ص 427 .\r\n","page_name":" 177 ","page_number":177},
  {"content":"\r\n\r\nمىكند و آن را مقيّد مىكند به عمر خودش يا عمر طرف و مىگويد : تا من زنده هستم سكناى منزلم مال شما باشد يا تا شما زنده هستيد از آن استفاده كنيد . ) بيع اين منزل در اين مدّت جايز است و مالك حقّ دارد آن را بفروشد . بلكه فاضل مقداد ادّعاى اجماع كرده بر جواز با اينكه در اينجا هم جهالت و غرر هست معذلك تجويز كرده‌اند .\r\nمرحوم شيخ مىفرمايد : اين حكم به صحّت يا به خاطر اين است كه : در مورد سكناى مزبور اصلًا بيع را غررى نمىدانند ( به قول مرحوم شهيدى : الغرر موجود بالوجدان فلعّل المراد منع غرر يكون مانعاً اعنى الغرر فى المبيع فانّ الظاهر من دليل‌نفى الغرر ، منع جهالة المبيع دون المنافع بل و دون التوابع كاللبن فى الضرع و البيض فى بطن الدجاج « 1 » ) و يا اگر هم غررى مىدانند مىگويند : در خصوص سكناى مزبور نصّ خاص داريم و به اين دليل تجويز مىكنيم و آن نصّ عبارتست از روايت حسين بن نعيم كه مشايخ ثلاثه يعنى مرحوم كلينى و صدوق و شيخ طوسى آن را نقل كرده‌اند و آن اين كه :\r\nاز امام هفتم پرسيدم : مردى سكناى منزلش را براى مرد ديگرى قرار داده به اين نحو كه تا خودش زنده است از سكناى منزل استفاده كند و وقتى خودش مرد ذريّه و نسل او استفاده كنند ، اين چه حكمى دارد ؟ حضرت فرمود : طبق قرار داد عمل مىشود و سكناى منزل مال آن مرد و نسل او است . پرسيدم : اگر مالك اصلى احتياج به فروش منزل پيدا كرد مىتواند بفروشد ؟ فرمود : آرى ( محّل شاهد ) پرسيدم : آيا با بيع ، سكناى آن مرد باطل مىشود ؟ فرمود : خير ، بيع سكنى را باطل نمىكند . پدرم امام صادق از پدرش امام باقر نقل مىكرد كه حضرت فرمود : بيع منزل نه اجاره را باطل مىكند و نه سكناى طرف را ولى بيع به شرط انجام مىدهد يعنى مىگويد : مىفروشم با اين شرط كه تا مدّت سكنا منقضى نشود شماى مشترى حقّ استفاده نداشته باشى و با اين شرط ضمنى ، بيع صحيح است . ( محّل شاهد ) « 2 » و با وجود نصّ خاص ، علّامه و فرزندش و محقّق ثانى در مسأله توقف كرده‌اند كه آيا بيع جايز است يا نه . « 3 »\r\n\r\n\r\n","description":"","footnote":"\r\n( 1 ) . هداية الطالب ، ص 357 .\r\n( 2 ) . وسائل الشيعه ، ج 13 ، ص 325 ، باب 2 ، حديث 2 .\r\n( 3 ) . قواعد ، ج 1 ، ص 273 ، ايضاح الفوائد ، ج 2 ، ص 409 ، جامع المقاصد ، ج 9 ، ص 125 .\r\n","page_name":" 178 ","page_number":178},
  {"content":"\r\n\r\n\r\nقوله : ولو باعه :\r\nفرع ديگر اين است كه : آيا واقف مىتواند مال وقفى را به خود موقوفٌ عليهم بفروشد يا نه ؟ اوّل مىفرمايند : چنين بيعى جايز است ( زيرا منافعِ عين را به سبب وقف مالك شده‌اند ، خود عين را هم با خريدن مالك مىشوند و نقصى ندارد ، و بيع غررى نيست . ) ولى بعد مىفرمايند : احتمال عدم جواز هم وجود دارد زيرا گرچه مجموع مركب از خود مبيع و حقّ مشترى معلوم است ولى اين موجب نمىشود كه مبيع هم از هر حيث معلوم باشد ( بلكه بايع بما هو بايع قدرت بر تسليم تامّ ندارد و نمىداند كه چه وقت اين قدرت را پيدا مىكند تا به ورثهء موقوف عليهم تسليم كند ؟ و لذا بيع غررى و باطل است . )\r\n\r\nقوله : و كذا :\r\nفرع سوّم : اگر حق موقوف عليهم ( منافع عين موقوفه ) به سبب صلح و اجاره و غيره به شخص ثالثى منتقل شده و وى از آنان اجاره كرده ، آيا واقف مىتواند عين وقفى را هم به همان شخص بفروشد يا خير ؟ مىفرمايند : فروش به فرد ثالث در فرض مزبور ، همانند فروش به خود موقوف عليهم مىباشد و همان دو وجه و احتمال در اينجا نيز مىآيد .\r\n\r\nقوله : نعم :\r\nفرع چهارم : اگر حقوق موقوف عليهم به سببى از اسباب ناقله مثل هبه ، اجاره ، صلح ، . . . به خود واقف منتقل شد آيا واقف حق دارد عين موقوفه را به شخص ثالثى بفروشد ؟\r\nمىفرمايند : در اين فرض قطعاً بيع صحيح است ( زيرا نقصى ندارد و بيعى است كه از اهلش يعنى مالك صادر شده و در محلش واقع شده و قدرت بر تسليم تامّ هم دارد و غررى هم نيست . )\r\n\r\nقوله : و امّا مجرّد :\r\nفرع پنجم كه در واقع تمهيدى براى ردّ كلام فاضل مقداد نيز هست : آيا مجرّد رضايتِ باطنىِ موقوف عليهم به اينكه واقف عين موقوفه را بفروشد ، مجوّز بيع مىشود ؟ و واقف مىتواند آن را به اجنبى بفروشد ؟ مىفرمايند : خير ، صرف رضايت باطنى و يا ابراز آن مجوّز بيع نيست براى اين كه آنان مالكِ منافع عين موقوفه هستند و وجهى ندارد كه بدون سببى از اسباب ناقله مال آنان به مشترى منتقل شود و تمام ثمن به فروشنده تعلّق گيرد مگر اينكه به يكى از دو صورت ذيل بيع مزبور را توجه كنيم :\r\n\r\n","description":"","footnote":"","page_name":" 179 ","page_number":179},
  {"content":"\r\n\r\n1 - بر وجه اسقاط : يعنى موقوف عليهم حقّ خودشان را از منافع اسقاط كنند و از آن صرفنظر كنند ، در اين صورت واقف مىتواند بفروشد . ولى اسقاط مالِ ذمّه و عهده است و مال كه قابل اسقاط نيست ، و منافع مزبور مال است نه حق و آنان مالك منافع هستند نه اينكه صرفاً حقّى داشته باشند و لذا جاى اسقاط نيست . و بخاطر همين مشكله فرموده‌اند : « لو صحّحناه »\r\n2 - و يا معامله مركب از نقل عين و منفعت هر دو باشد يعنى هر دو مالك راضى باشند و هر كدام مالى را كه مالك است منتقل كند ، واقف عين را و موقوف عليهم منافع را منتقل كنند . و در نتيجه عوض و ثمن هم به نسبت سهمى كه هر يك دارند ميان آنان توزيع شود . كه اينهم تنها به نحو مصالحه امكان‌پذير است ( كه ميدانش واسع است و چنان كه در اوّل كتاب البيع ذكر شد ، صلح هم به عين تعلّق مىگيرد ، هم به منافع ، هم به حقوق و . . . ) و گرنه غير از صلح معامله‌اى كه متضّمن نقل عين و منفعت هر دو با هم باشد در اسلام نداريم ، بيع كه نقل عين است نه منفعت ، اجاره هم تنها نقل منفعت است نه عين ، پس معامله مزبور به نحو بيع نخواهد بود و به نحو صلح است ، بويژه اينكه در منفعت جهالت و غرر هست از حيث اينكه مدّت استحقاق معلوم نيست و بيع يا اجارهء غررى اشكال دارد . پس بايد صلح باشد .\r\n\r\nقوله : و ممّا ذكرنا :\r\nمطالبى كه در فراز قبلى با عنوان و امّا مجرّد رضا . . . آورديم ، زمينه‌سازى براى طرح اين مطلب بود و آن اينكه : فاضل مقداد « 1 » فرموده : اگر واقف و موقوف عليه هر دو توافق كردند كه وقف منقطع را بفروشند ، بيع جايز مىشود ( و اين كلام مطلق است يعنى چه واقف اقدام به بيع كند و چه موقوف عليهم ) و دليل فتواى فاضل بر جواز ، مطلبى است كه در باب سكنى فرموده : كسى كه سكناى منزلش را ما دام العمر براى زيد قرار داده است حق دارد بدون رضايتِ ساكن منزل ( كه به قولى مالك انتفاع است مثل عاريه و به قولى مالك منفعت مثل اجاره است ) آن را بفروشد ( و وقتى بدون رضا بيع جايز باشد پس با توافق و رضايت طرفين به طريق اولى بيع واقف جايز است و مفروض بحث ما مجرّد\r\n\r\n\r\n","description":"","footnote":"\r\n( 1 ) . التنقيح الرائع ج 2 ، ص 336 - 337 .\r\n","page_name":" 180 ","page_number":180},
  {"content":"\r\n\r\nرضا است . ) مرحوم شيخ مىفرمايد : از مطالبى كه در و امّا مجرّد رضاء . . . گفتيم ، بطلان اين فتوى روشن شد كه واقف حق ندارد با رضايت يا بدون رضايت موقوف عليهم عين وقفى را بفروشد . . . و قابل اسقاط نيست .\r\n\r\nقوله : نعم :\r\nحرفهاى گذشته بر اين اساس بود كه موقوف عليهم مالك منافع باشند كه مال است و قابل اسقاط نيست ولى حالا مىفرمايد : اگر آنان فقط مالك انتفاع باشند و حقّ انتفاع داشته باشند ( مثل باب سكنى كه به قول شخصى ساكن تنها حق انتفاع دارد . ) سخن فاضل مقداد صحيح است زيرا حقّ قابل اسقاط است و موقوف عليهم حقّ انتفاعشان را ساقط مىكنند و بيع واقف بجا خواهد بود .\r\n\r\nقوله : فتأمّل :\r\nشايد اشاره باشد به اينكه حقّ الانتفاع هم قابل اسقاط نيست و صد بار هم ميهمان بگويد : حقّ انتفاع خود را اسقاط كردم باز قابل اسقاط نيست .\r\n\r\nقوله : و على الثانى :\r\nو امّا بر مبناى دوّم كه عين موقوفه به محض انشاء وقف منقطع ، به ملك موقوف عليهم منتقل مىشود و ملك مستقّر هم مىشود : آيا از اين پس واقف مىتواند اين عين را بفروشد ؟ خير ، زيرا او ديگر مالك نيست و اجنبى از ملك است و بيع او نافذ نيست . آيا موقوف عليهم حق دارند بفروشند ؟ باز هم نه ، زيرا غرض واقف بقاء مال است و با آنان طى كرده كه تا زمان انقراضشان اين عين نزد آنان بماند و از آن منتفع شوند ، و عين ، ملك طلق آنان نيست تا از حالا حقّ فروش داشته باشند .\r\n\r\nقوله : و على الثالث :\r\nبر مبناى سوّم كه عين موقوفه فعلًا و تا زمان انقراض موقوف عليهم ، در ملك آنان است و سپس از ملك آنان خارج مىشود و به واقف بر مىگردد آيا موقوف عليهم حق فروش دارند ؟ خير ، حق ندارند ، زيرا با غرض واقف و شرط او كه عين بماند و از آن استفاده كنند ، منافات دارد و حتّى اگر واقف هم اجازه دهد بيع صحيح نيست زيرا اجازهء او فعلًا نقشى ندارد و او اجنبى از مال است . آيا واقف حق دارد بفروشد ؟ باز هم حق ندارد چون او فعلًا مالك نيست و از شروط صحّت بيع ملكيّت است . و حتّى اگر موقوف عليهم\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nاجازه هم بكنند فايده‌اى ندارد ، زيرا مجيز بايد مسلّط بر مال باشد تا اجازه‌اش نافذ باشد و آنان سلطنت كذائى ندارند . آرى به يك صورت بيع واقف صحيح است و آن اينكه :\r\nفعلًا واقف مالك نيست و بيع او فضولى است و بايد اجازه شود ولى طبق بحثهايى كه در بيع فضولى گذشت بگوييم : وجود مجيز در حال انشاء لازم نيست بلكه در حال اجازه هم كه باشد كافى است . و بعد از انقراض كه مجدّداً مالك مىشود بگوييم : همين كافى است كه معامله صحيح و لازم شود و يا با اجازهء لاحقه لازم شود . ( و اين مصداق قاعدهء من باع شيئاً ثمّ ملكه مىشود . ) و منوط به صحّت آن قاعده و مسأله است .\r\n\r\nقوله : ثمّ انّه :\r\nمرحوم قاضى ابن فهد « 1 » دچار تناقض شده از طرفى فرموده : در وقف منقطع ، مال وقفى بر ملك واقف باقى است و از طرفى فرموده : موقوف عليهم حق دارند آن را بفروشند ( و اين يك بام و دو هوا است زيرا اگر به ملك واقف باقى است پس موقوف عليه چه حقّى دارد كه بفروشد ؟ و اگر موقوف عليه مىتواند بفروشد پس بقاء بر ملك واقف چه معنى دارد ؟\r\nمرحوم شيخ مىفرمايد : شايد منظور قاضى اين باشد كه موقّتاً از ملك واقف خارج مىشود و بعداً به ملك او بر مىگردد پس گويا اصلًا خارج نشده است و همين صورت سوّم منظورشان باشد ، ولى كلام در اصل وجود قائل به قول سوّم است كه آيا قائلى دارد تا كلام قاضى بر آن حمل شود ؟ يا مجرّد فرض است و قائلى ندارد ؟ بايد در كتاب الوقف بدنبال طرفدار اين قول بود .\r\n\r\nقوله : و على الرابع :\r\nمبناى چهارم : عين موقوفه به ملك موقوف عليهم داخل مىشود و پس از انقراض آنان به ورثهء كسى بر نمىگردد بلكه در وجوه خيريّه صرف مىشود : مىفرمايد : همانطور كه محقّق ثانى هم تصريح كرده ما نيز معتقديم كه : وقف منقطع بر اين مبنا حكم وقف مؤبّد را دارد و مثل آنست كه صريحاً در متن انشاء وقف بگويد : وقفت دارى على اولادى ثمّ بعد انقراضهم الى سبيل الّه « 2 »\r\n\r\n\r\n","description":"","footnote":"\r\n( 1 ) . المهذب البارع ج 2 ص 92 .\r\n( 2 ) . جامع المقاصد ج 9 ، ص 70 .\r\n","page_name":" 182 ","page_number":182},
  {"content":"\r\n\r\n\r\nقوله : ثم انّ :\r\nتمام احكامى كه طىّ چهار صورت براى وقف منقطع ذكر شد تماماً مربوط به موردى بود كه يا يك بطن بيشتر نيست و تنها بر زيد مثلًا وقف شده و يا اگر بطون متعدّدى هست آن بطن اخير اين احكام را داشت . و امّا بطون ما قبل آخر : اگر گفتيم اينها اصلًا مالك نيستند و عين بر ملك واقف باقى است ، كه پر واضح است زيرا آنان حقّ بيع ندارند . ولى اگر قائل به مالكيّت آنان شديم در اينجا وقف منقطع نسبت به بطون ديگر مثل وقف مؤبّد مىماند زيرا نسبت به غير از بطن اخير وقف مؤبّد است ( نسبى نه مطلق ) و همان احكام را دارد ، در هر صورتى بيع مؤبد ممنوع بود بيع منقطع هم ممنوع است ، در هر صورتى جايز بود اينهم جايز است ، ادّلهء منع و جواز همان ادلّه است ( اجماع و اخبار و . . . ) پس از بيع هم حكم ثمن چه مىشود ؟ همان دو احتمال هست كه مخصوص فروشندگان باشد و يا بدلى خريده و وقف كنند تا بطون بعدى منتفع شوند . ( پايان بحث بيع وقف )\r\n\r\nقوله : مسألة :\r\nاز آن رهگذر كه مسأله بيع امّ ولد فعلًا مورد ابتلاء نيست از شرح آن صرفنظر مىكنيم و معمول در حوزه نيز همين است كه اين بخش خوانده نمىشود .\r\n\r\n","description":"","footnote":"","page_name":" 183 ","page_number":183},
  {"content":"\r\n\r\n\r\nمسألهء بيع رهن\r\nدر اوائل شرايط عوضين فرمودند : بايد عوضين ماليّت و ملكيت داشته باشند ، علاوه بر آن بايد ملك طلق طرفين باشند و آنها سلطنت تّام و مطلق بر اين عين داشته باشند سپس در حدود بيست و دو مورد از موارد ملك طلق نبودن را از زبان مرحوم تسترى آورند و از ميان آنهمه ، چهار مورد را اختيار كردند :\r\n1 - يكى از اسباب و عواملى كه باعث مىشود تا مال از ملك طلق بودن خارج شود ، عامل وقف است كه مبسوطاً گذشت 2 - عامل ديگر ، قضيّه امّ ولد شدن جاريه است كه طرح نشد . 3 - عامل سوّم رهن است : اگر كسى مالى از اموال خويش را ( فرش ، طلا ، اتومبيل و . . . ) نزد ديگرى گرو گذاشت و از او مبلغى وام دريافت كرد ، در اينجا مادامى كه آن مال در رهن ديگرى است هيچكدام استقلال در تصرف ندارد نه راهن و گرو گذارنده كه مالك اصلى است ولى مهجور است حق تصرّف دارد ، و نه مرتهن . ( مثل باب وقف كه نه واقف حقّ بيع داشت و نه موقوف عليهم ) البته عمدهء بحث در مورد راهن است كه مالك عين است ولى ملك طلق او نيست و حقّ ندارد استقلالًا در آن تصرّفى بنمايد .\r\nو دليل مطلب عبارتست از : 1 - اجماع فرقهء اماميّهء كه شيخ طوسى در كتاب خلاف « 1 » و غير شيخ در كلماتشان نقل كرده‌اند ادّعاى اجماع نموده‌اند بر عدم استقلالِ راهن .\r\n2 - اخبار و رواياتى كه شيخ طوسى در كتاب خلاف « 2 » بدان‌ها اشاره كرده است .\r\n3 - علّامه در كتاب مختلف « 3 » بطور مرسل و غير مُسند از رسول خدا نقل كرده كه حضرت فرمود :\r\n« الراهن و المرتهن ممنوعات من التصرّف » « 4 »\r\nكه به صراحت بر منع از تصرّفِ هر يك از راهن و مرتهن در عين مرهونه ، دلالت مىكند .\r\n\r\nقوله : انّما الكلام :\r\nاينكه راهن استقلال در تصرّف ندارد قطعى است و اجماع اصحاب بر آن است . ولى سخن در اين است كه : اگر راهن بدون جلب رضايتِ مرتهن و كسب اجازه از او اقدام كرد و مالى را كه نزد مرتهن به رهن گذاشته بود ، به فرد ثالثى فروخت ، آيا چنين بيعى از\r\n\r\n\r\n","description":"","footnote":"\r\n( 1 ) . خلاف ج 3 ، ص 252 .\r\n( 2 ) . همان .\r\n( 3 ) . مختلف ، ج 5 ، ص 421 .\r\n( 4 ) . مستدرك الوسائل ، ج 13 ، ص 426 .\r\n","page_name":" 184 ","page_number":184},
  {"content":"\r\n\r\nاساس باطل است و حتّى با اجازهء بعدىِ مرتهن نيز قابل تصحيح نيست ؟ يا موقوف بر اجازهء مرتهن است كه پس از علم و اطلاع ، اگر اجازه داد و امضاء كرد و راضى شد ، بيع صحيح باشد و اگر ردّ كرد باطل شود ؟ و يا موقوف بر سقوط حقِّ مرتهن بويسلهء اسقاط حق است كه اگر بعد از بيع راهن ، مرتهن از حقّ خويش گذشت و حقّ رهانت را ساقط كرد معامله صحيح باشد و گرنه باطل باشد ؟ و يا م 0 وقوف بر فكّ رهن است ، اگر راهن پس از بيع ، فكّ رهن كرد و مبيع را از رهن آزاد كرد بيع صحيح باشد و گرنه باطل باشد ؟\r\nپس چهار احتمال شد ولى سه احتمال اخير در موقوف بودن مشتركند .\r\nظاهر جماعتى از قدماء و متأخّرين آن است كه : چنين بيعى از ريشهء فاسد و باطل است و اصلًا منعقد نمىشود و اجازهء بعدى نيز نقشى ندارد . ( به همان دو دليل : 1 - اجماع فرقه 2 - اخبار مانعه و ناهيه كه از چنين تصرّفى نهى مىكنند و نهى كذائى دالّ بر فساد بيع است به بيانى كه به زودى از زبان صاحب مقابيس خواهد آمد . )\r\nولى صريح شيخ طوسى در نهاية « 1 » و ابن حمزه در وسيله « 2 » و جمهور متاخرين ( از محقّق اوّل به بعد ) آن است كه : چنين معامله‌اى موقوف بر اجازهء لاحق يا اسقاط حق و يا فكّ رهن است . ( همانند بيع فضولى كه موقوف به اجازهء بعدىِ مالك اصلى بود . )\r\n\r\nقوله : و هو الا قوى :\r\nمرحوم شيخ قول ثانى را تقويت كرده و بيع راهن را موقوف مىدانند و براى اثبات اين مدّعا به سه دليل استدلال مىكنند :\r\nدليل اوّل : مقتضى موجود است و مانع مفقود است پس مقتضى تأثير خود را گذاشته و حكم به صحّت مىشود .\r\nامّا وجود مقتضى : عمومات و اطلاقاتِ صحّت و لزوم بيع ( احّل اللّه البيع ، تجارةً عن تراض ، اوفوا بالعقود ، المؤمنون عند شروطهم و . . . ) بيع مزبور را شامل مىشوند زيرا عقدى است كه « صَدَرِ مِنْ اهله » يعنى از مالكِ عين صادر شده و « وَقَعَ فى محلّه » يعنى بر روى عينى انجام گرفته كه ماليّت دارد و شرعاً قابل بيع و شراء است و چنين بيعى مشمول آن اطلاقات است .\r\n\r\n\r\n","description":"","footnote":"\r\n( 1 ) . النهاية ، ص 433 .\r\n( 2 ) . الوسيله ، ص 266 .\r\n","page_name":" 185 ","page_number":185},
  {"content":"\r\n\r\nو امّا فقدان مانع : چيزى كه عمومات مذكور را تخصيص زده و بيع راهن را از تحت آنها خارج نمايد و باعث شود كه بيع مزبور باطل باشد و مانع از شمول گردد ، نداريم مگر همان اجماع و اخبارى كه از زبان شيخ طوسى در خلاف و علّامه در مختلف نقل شد و خوشبختانه به دو دليل اينها مانعيّت ندارند و موجب تخصيصِ عمومات نمىشوند .\r\nالف : معقد اجماع و مفاد اخبارِ مشارٌ اليها كه دلالت بر منع مىكردند ، صورت استقلال در تصرّف است يعنى راهن بدون اذن قبلى و اجازهء بعدىِ مرتهن اين عين را بفروشد ( همانگونه كه ساير اموالش را كه در رهن كسى نيست و ملك طلقِ او است مىفروشد ) اشكال دارد .\r\nبيان مطلب : امّا اجماع كه دليل لبّى است و قدر متيقّن از آن ، همين فرض استقلال در تصرّف است . و امّا اخبار هم ظاهر كلمهء تصرّف در اخبار ، همين تصرّف استقلالى است و اين متبادر است و شاهد خوبى در مرسلهء نبوى صلى الله عليه و آله هست كه فرمود :\r\n« الراهن و المرتهن و . . . »\r\nو مرتهن را بر راهن عطف كرد و اين بدان معنا است حكم آن دو يكسان است ، و در مورد مرتهن اين مسأله مسلّم است و در كتاب رهن آمده كه : اگر مرتهن عين مرهونه را فروخت ، تصرّفش از ريشه فاسد نيست بلكه موقوف بر اجازهء مالك اصلى است ، پس مرتهن استقلال در تصرّف ندارد و به قرينهء وحدت سياق ، راهن نيز همين حكم را خواهد داشت . پس اجماع و اخبار فرض استقلال را محكوم مىكنند و ما نيز اين را قبول داريم و فعلًا كلام ما در تصرّف غير استقلالى است يعنى بيع راهن با اجازهء بعدىِ مرتهن صحيح باشد و اين را اجماع و اخبار شامل نشد و بر بطلان آن دلالت نكرد .\r\nب : بر فرض تسليم شويم و بپذيريم كه اخبار مذكور بر بطلان تصرّف راهن دلالت دارند آن هم رأساً يعنى مطلقاً باطل است و حتّى با اجازه هم صحيح نمىشود و غير استقلالى هم باطل است . ولى مىگوييم : از آنجا كه جمهور متأخرين با اين ظهور مخالفت كرده‌اند ، بدان اعتنا نمىشود و اين مخالفت سبب وهن آنها است و صلاحيّت مانعيّت ندارند . ( همانطورى كه عمل مشهور و روى آوردن آنها به حديثى ، ضعفهاى سندى و حتّى به قولى نواقص دلالتى را جبران مىكند و در رابطه با مكاتبهء علّى بن مهزيار در باب وقف همين مطلب بود ، هكذا اعراض مشهور از حديثى سبب وهن و سستى آن مىگردد ، ما نحن فيه از اين باب است و قاعدهء مطلب اين است كه : كلّما از داد صحّةً از\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nداد و هناً و كلّما از داد و هناً از داد صحّةً . )\r\nدليل دوّم : در باب نكاح عبد بدون اذن مولى رواياتى داريم كه مىفرمايند : « ذاك الى سيّده » يعنى چنين نيست كه اين نكاح كلًاّ باطل باشد بلكه موقوف به اجازهء مولى است ، اگر اجازه كرد صحيح است و گرنه باطل مىشود ، و در ادامهء آن روايت امام عليه السلام صحّت نكاح عبد را با اجازهء بعدىِ مولى بدينسان معلّل كرده كه : اين عبد خدا را كه معصيت نكرده و حرام شرعى را كه مرتكب نشده ( مثلًا با محارم خويش كه ازدواج نكرده ) تا از ريشه باطل باشد و قابليّت لحوق رضايت و اجازه را نداشته باشد ( زيرا خداوند هيچگاه به معصيت راضى نمىشود نه قبل از ارتكابِ آن و نه در هنگام ارتكاب و نه پس از آن . ) بلكه مولايش را نافرمانى كرده و حقوق او را مراعات نكرده و بدون اذن او اقدامى كرده است و معصيت مولى قابل ارتفاع و تدارك است به اينكه : بعداً مولى وقتى فهميد اين نكاح را اجازه كند و بدان راضى شود ، آنگاه مقتضى موجود است و مانع هم مفقود شد پس تأثير و حكم به صحّت حتمى است . « 1 »\r\nكيفيّت استشهاد : جملهء « انّه لم يعص الّه و انّما عصى سيده » در مقام تعليل است و قانون تعليل آن است كه : « العلّة تعمّم » ، پس مىگوييم : در هر موردى كه عقد يا ايقاعى متعلّق نهىِ مولى واقع شود ولى نه به خاطر حرمت ذاتى و شرعىِ آن عمل بلكه منشأ نهى ، حقّى از حقوق آدمى باشد ( مثل نكاح مزبور ، بيع وقف كه حقوق بطون بعدى مانع است ، بيع امّ ولد كه حقّ خود او مانع است و . . . ) اين مانع قابل رفع است و با رضايتِ بعدىِ ذيحق جبران مىشود و مانعى از صحّت و تأثير آن معامله نخواهد بود . و يكى از آن موارد ما نحن فيه يعنى بيع راهن است كه چيزى را كه متعلّق حقّ مرتهن بوده فروخته و لا ريب در اينكه با رضايتِ بعدىِ مرتهن اين منع مرتفع مىشود و حكم به صحّت معامله مىشود .\r\nدليل سوّم : به حكم ادّلهء فراوانى كه قبلًا در بيع فضولى ذكر شد و توسّط آنها صحّت بيع فضولى ثابت شد مىگوييم اگر بيع فضولى با اجازهء بعدىِ مالك صحيح و لازم مىشود پس بيع راهن به طريق اولى صحيح مىشود ، زيرا فضولى مالك نبود و رضاى مالك هم در هنگام انشاء نبود و بعداً جلب شده ولى راهن كه خود ، مالك است و راضى\r\n\r\n\r\n","description":"","footnote":"\r\n( 1 ) . وسائل الشيعه ، ج 14 ، باب 24 ، حديث 2 .\r\n","page_name":" 187 ","page_number":187},
  {"content":"\r\n\r\nهم هست و كمبودى ندارد و تنها حقّ مرتهن وجود دارد و اگر اجازه آن نقصهاى باب فضولى را بر طرف سازد اين يك نقص بيع راهن را به طريق اول مرتفع مىسازد .\r\n\r\nقوله : لكن :\r\nعلّامه در تذكره سخنى دارد كه با فحواى مزبور سازگار نيست ، وى فرموده : هر كسى كه بيع فضولى را باطل مىداند ، عقد راهن را هم باطل مىداند « 1 » و ميان آن دو ملازمه قائل شده و اين كلام يا بدان معنا است كه فضولى و رهن مثل هم مىباشند و اولويّتى ندارند و يا بدان معنا است كه اولويّت از ناحيهء بيع فضولى است يعنى اگر بيع فضولى باطل بود به طريق اولى عقد راهن باطل است .\r\n\r\nقوله : و فيه نظر :\r\nولى شيخ اعظم مىفرمايد : موجبهء كلّيه‌اى كه علّامه بيان كرد و بطلان عقد راهن را لازمهء بطلان بيع فضولى دانست ، مورد قبول ما نيست زيرا قائلين به بطلان بيع فضولى به ادّلهء اربعه استناد كرده‌اند و عمده دليل آنها اخبار بود و در ميان اخبار يك طائفه اين بود كه : « لا بيع الّا فى ملكٍ » « 2 » و چون فضولى مالك نيست لذا بيعش باطل است و اگر مستند طرفدارانِ بطلانِ بيع فضولى ، اين اخبار باشد ربطى به بيع راهن نخواهد داشت و ملازمه‌اى نخواهد بود ( زيرا راهن مالك است و مثل فضولى نيست . )\r\n\r\nقوله : بل الاظهر :\r\nنه تنها ملازمه‌اى ميان آن دو نيست بلكه به قول فاضل قطيفى در ايضاح النافع : بر فرض بيع فضولى را باطل بدانيم ، باز بيع راهن موقوف به اجازهء مرتهن است و رأساً باطل نيست « 3 » و اين سخن را ما نيز تأييد مىكنيم . پس حق با جمهور متأخرين است .\r\n\r\nقوله : و قد ظهر :\r\nمرحوم محقّق تسترى در كتاب مقابيس فرموده : بيع راهن از ريشه باطل است و با اجازهء مرتهن نيز صحيح و مؤثر نمىشود زيرا به حكم اجماع و اخبار ( كه قبلًا از زبان شيخ طوسى در خلاف ذكر شد . ) چنين تصرّفى ( بيع راهن ) متعلّق نهى است و نهى مزبور\r\n\r\n\r\n","description":"","footnote":"\r\n( 1 ) . تذكره ، ج 1 ، ص 465 .\r\n( 2 ) . مستدرك الوسائل ، ج 13 ، ص 230 .\r\n( 3 ) . ايضاح النافع ( خطى ) ص 190 .\r\n","page_name":" 188 ","page_number":188},
  {"content":"\r\n\r\nاقتضاى فساد مىكند ، بيان مطلب :\r\nگاهى تعلّق نهى به معامله‌اى بخاطر يك امرى است كه خارج از بيع است مثلًا مىگويد در روز جمعه و به هنگام اقامهء نماز جمعه معامله نكن كه اين نهى براى آن است كه : معامله مزاحم با فريضهء جمعه است و جلوى انجام آن را مىگيرد و گرنه نقصى در اركان معامله نيست ، چنين نهيى فقط داّل بر حرمت تكليفى است و دلالت بر فساد و بطلان نمىكند .\r\nولى گاهى تعلّق نهى به معامله بخاطر امرى است كه داخل در معامله است و مربوط به جزئى از اجزاء آن يا شرطى از شروط آن است مثل نهى از معامله با صِغار و مجانين و . . . ، چنين نهيى حتماً داّل بر فساد است و فرقى ندارد كه منشأ اين نهى حقّ اللّه باشد يا حقّ آدمى باشد ، مهّم تعلّق نهى به خود عقد و معامله است . و ما نحن فيه از اين قبيل است يعنى بيع راهن به عنوان اينكه تصرّفى است متعلّق نهى واقع شده و منشأ نهى هم حقّ مرتهن است و چنين نهيى داّل بر فساد است ، كما اينكه در نظائر ما نحن فيه يعنى در باب بيع وقف ، بيع امّ ولد ، بيع عبد جانى و . . . نهى مقتضى فساد است و همه گفته اند ، بيع وقف صحيح نيست ، بيع امّ ولد باطل است و . . . با اينكه اين موارد با ما نحن فيه فرقى ندارد ، در هر سه مورد نهى وجود دارد و منشأ آن هم حقّ الغير است ( در وقف حقّ بطون بعدى ، و در امّ ولد حقّ خودش ، و در رهن حق مرتهن ، و در عبد جانى حقّ مجنّى و عليه و اولياء دم ) پس بيع راهن نيز فاسد و باطل است سپس محقّق تسترى به خودش اشكالى كرده و جوابى داده :\r\nامّا اشكال : هر يك از بيع راهن و مرتهن و فضولى در يك جهت اشتراك دارند و آن اينكه همهء اينها متعلّق نهى هستند : بيع راهن به حكم اجماع و اخبار منع شده بود ، بيع مرتهن نيز به همين دليل نهى شده ، نهى از بيع فضولى هم عبارت بود از : « لا تبع ماليس عندك » ، قبح عقلى تصرّف در مال غير و . . . و هر سه باب هم نهيش به خاطر امر داخل در معامله است يعنى در بيع راهن ملك طلق نيست و در بيع فضولى و مرتهن هم اصلًا ملكيّت نيست و از شروط عوضين ملك و ملك طلق است .\r\nبا حفظ اين نكته مستشكل مىگويد : اگر بيع راهن به اين دليل كه متعلّق نهى است باطل باشد پس بايد بيع فضولى و مرتهن نيز به همين دليل باطل باشد ( مخصوصاً بيع\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nمرتهن كه هم در كلمات اصحاب و هم در لسان اخبار و روايات ميان آن دو مساوات در منع ايجاد شده است . ) و اگر نهى مزبور فقط داّل بر حرمت تصرّف است و داّل بر فساد و بطلان نيست بايد همهء اينها صحيح باشند . پس فرق گذاشتن ميان باب بيع راهن با دو باب بيع فضولى و بيع مرتهن ( اوّلى را باطل دانستن و دو باب ديگر را صحيح دانستن ) تحكّم و زور گوئى است .\r\n\r\nقوله : قلت :\r\nو امّا پاسخ محقّق تسترى از اشكال : آنچه مسلّم است اينكه در هر سه مورد تصرّف در مال ممنوع و منهى است ( فضولى و راهن و مرتهن ) ولى اين تصرّفى كه منع شده چيست ؟ اگر از قبيل انتفاع از ملك غير يا متعلّق حق غير باشد ( مثلًا فضولى در ملك غير تصرّف كرده و از آن انتفاع مقصود را ببرد و بدون اذن مالك در منزل او ساكن شود ، به ماشين او سوار شود و . . . ، و مرتهن در ملك راهن تصرّف كند و از آن استفاده كند ، و راهن در عين مرهونه كه متعلّق حقّ غير است دخل و تصرّفى انجام دهد . ) چنين تصرّفى قطعاً حرام است و به اين نحو محقّق شده است و اجازهء بعدى مالك يا ذى حقّ حرمت را بر نمىندارد ( لانّ الشيئى لاينقلب عمّا وقف عليه . ) ولى فعلًا كارى به اين نوع تصرّفها نداريم .\r\nو اگر از قبيل اجراء صيغه و انشاء عقد يا ايقاع بر ملك غير يا متعلّق حق غير باشد كه مورد بحث ما است در اينجا باب فضولى و مرتهن باباب راهن فرق دارد و آن اينكه :\r\nاجراء عقد از سوى فضولى بر ملك غير به دو نحو متصوّر است : 1 - به نحو استقلال بر مال مردم انشاء بيع كند و بگويد : « بعتُ هذا الكتاب بكذا » و قصد نيابت از مالك اصلى هم نداشته باشد 2 - بر وجه نيابت از مالك اجراء صيغه كند نه استقلالًا ، و آنكه حرام و منهّى مىباشد قسم اوّل است و لذا ما اين نحو از بيع فضولى را هم باطل مىدانيم ، ولى قسم دوّم اصلًا حرام نيست تا مستلزم فساد و بطلان باشد ، زيرا كه بر چنين اجراء صيغه‌اى اصلًا تصرف در مال مردم صدق نمىكند تا سخن از حرمت چنين تصرّفى مطرح شود ( سالبه به انتفاء موضوع است . ) پس در بيع فضولى براى حكم به صحّت آن با اجازهء بعدىِ مالك ، وجهى وجود دارد .\r\nو نظير اين حرفها در بيع مرتهن نيز وجود دارد يعنى بيعى كه از مرتهن صادر\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nمىشود گاهى بر وجه استقلال است يعنى مرتهن بنا را بر مالكيّت خويش و غصب حقّ راهن و ظلم بر راهن گذاشته و بدون اعتنا به حق و ملكِ راهن ، عين مرهونه را مىفروشد و يا خيال مىكند كه به محض رهن سلطنت تامّه پيدا كرده و حقّ هر نوع تصرّفى را دارد و لذا مىفروشد و منتظر اجازهء راهن هم نيست ، چنين اجراء عقدى حرام و منهى و بدنبال آن مقتضىِ فساد و بطلان آن بيع است . ولى گاهى مرتهن به قصد نيابت از راهن ، اجراء صيغه مىكند چنين چيزى اصلًا حرام نيست ، اجراء صيغه كه جرم محسوب نمىشود ، بلكه اگر در فضولى حرام نبود ، در مرتهن به طريق اولى نهى ندارد زيرا فضولى نه مالك بود و نه ذيحق و مرتهن گرچه مالك نيست ولى ذيحق هست . پس در فضولى و مرتهن دو وجه تصوير شد و در يك فرض اصلًا منعى نرسيده تا سخن از فساد و بطلان باشد .\r\nامّا در مورد راهن يا مالك اصلى : با توجّه به اينكه وى شرعاً در طول مدّتِ رهن محجور از تصرّفات است و منع شرعى دارد ، و با توجّه به اينكه عقد مالك و اجراء صيغه از سوى وى دو قسم ندارد كه گاهى استقلالى و گاهى نيابتى باشد ( زيرا مالك اصلى معقول نيست كه نايب از كسى باشد و به قصد نيابت از ديگرى بفروشد ، مگر ديگرى مالك است كه راهن قصد نيابت از او داشته باشد ؟ ) پس منحصراً به عنوان اينكه مالك است مىفروشد و به اين عنوان هم كه منع شده و تصرّفش با محجور بودنش سازگار نيست و چون نهى شده آن سخنان مىآيد كه نهى در اينجا مقتضىِ فساد است . پس باب فضولى و مرتهن با باب راهن فرق دارند و بيع راهن فاسد است مطلقاً ( و تفصيلى در ميان نيست ) آنگاه ببركت اجماع و اخبارى كه بر منع از بيع راهن دلالت مىكردند ، عمومات و اطلاقاتِ صحّت و لزوم بيع را تخصيص مىزنيم .\r\n\r\nقوله : و مجرّد الملك :\r\nسپس محقّق تُسترى دفع توهّمى كرده و آن اينكه : اگر كسى خيال مىكند كه راهن مالك است و مجرّد مالكيّت كافى است براى حكم به صحّت بيع ، ما در مقام دفع توهّم مىگوييم : مقتضاى دقت در ادلّه و اخبار گوناگون ، آن است كه : دو چيز مجوّز و مصحّحِ بيع است : 1 - ملكيّت 2 - سلطنت تامّه ، به عبارت ديگر : ملك اصل ( مالك عين بودن ) و ملك تصرّف ( سلطنت مطلقه داشتن ) ، و در مورد راهن مجوّز اوّل وجود دارد ولى مصّحح دوّمى نيست پس بيعش باطل است .\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nو شاهد بر اعتبار دو حيز آنست كه در فقه موارد فراوانى وجود دارد كه ملكيّت هست ولى مجوّز بيع نيست . مثلًا سفيه ، مفلّس ، مجنون ، صغير و . . . مالك اموال خويش اند ولى ملكيّت آنها در سايه محجور بودشان ناقص است و حقّ بيع ندارند ، پس بايد سلطنت تّامه نيز باشد تابيع صحيح باشد .\r\nسپس محقّق تسترى فرموده : و با لجمله : عقود و معاملات تا زمانى كه به مالك اصلى منتهى نشده و وسائطى در كار است و از غير مالك صادر مىشود قابليّت آن را دارد كه موقوف به اجازهء مالك باشد و با اجازهء او صحيح باشد ( مثل عقد فضولى ، مرتهن و . . . ) ولى همين‌كه به مالك اصلى رسيد يا به اين نحو كه اذن قبلىِ مالك محرز بود ( در وكيل ) يا اجازهء بعدى آمد ( اوّل فضولى بود و حالا مالك آن را امضاء كرد ) و يا از خود مالك اصلى صادر شد آن‌هم بر وجه اصالت ( اختيار و طيب نفس نه بر وجه اكراه و اجبار ديگران ) قابليّت موقوف بودن را ندارد ( زيرا معقول نيست كه دوباره اجازه‌اى بيايد ، اذن قبلى كه بالاتر است ، يا اجازه لاحق يك بار آمده است و يا خودش عقد خوانده ) و لذا عقد مالك يا صد در صد فاسد است و يا صحيح و لازم ( يعنى صحيح فعلى و تنجيزى ولزومش هم مخصوص معاملاتى است كه پايه‌اش بر لزوم است مثل بيع و اجاره و . . . ) و چون در مورد راهن شقّ دوّم را كسى نگفته كه بدون اجازهء مرتهن صحيح و لازم باشد ، پس شقّ اوّل متعيّن مىگردد كه از اساس باطل باشد .\r\nسپس محقّق تسترى به عموم تعليل در روايت نكاح عقد كه فرمود : « انّه لم يعص اللّه و انّما عصى سيّده » ( دليل دوّم شيخ اعظم بود و قبلًا بيان شد . ) اشكال كرده و فرموده : اين تعليل در امثال عبد و فضولى و مرتهن قابل جريان است ، زيرا عبد كه مالك و صاحب اختيار خويش نيست و لذا صدق مىكند كه بگوييم : « انّه عصى مالكه » ، فضولى و مرتهن هم مالك نيستند و صدق مىكند كه بگوييم : اينها با مالك اصلى مخالفت كرده و او را معصيت كرده‌اند و معصيت آدمى با جلب رضايت بعدى او جبران مىشود . ولى در مثل راهن جارى نمىشود زيرا راهن خودش مالك اصلى است و اگر بفروشد كسى نمىگويد با مالك مخالفت كرده زيرا مرتهن اصلًا مالك نيست تا عصيان مالك صدق كند در نتيجه : راهن با حقّ آدمى و با مالك مخالفت نكرده و او را معصيت نكرده تا قابل جبران باشد بلكه مستقيماً خدا را معصيت كرده كه خداوند او را از اين تصرّف منع كرده بود و\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nمعصيت خداوند قابل لحوق اجازه و رضايت نيست ، زيرا خدا هرگز راضى به معصيت نمىشود ، بدين لحاظ بيع راهن باطل است ( مثل نكاح عبد با محارم كه معصيت الّه و باطل است . ) و حكم مذكور اختصاص به راهن ندارد بلكه هر مالكى كه بالاصالة يا بعارضٍ شرعاً محجور از تصرّف شده ( محجور بالاصالة مثل صغير و مجنون و سفيه و . . .\r\nو محجور بالعرض مثل مفلّس و راهن و غيره و در اينجا همين منظور است ) همين حكم را دارد و معاملهء همهء آنها محكوم به فساد و بطلان است و قابل تصحيح نيست .\r\nسپس محقّق تسترى فرموده : در موارد يكه حَجْر و منع واقعى شرعى در ميان باشد ( مفلّس ، سفيه و . . . ) بيع باطل است ، آرى اگر در موردى حجر واقعى نباشد و صرفاً براى مراعات مصلحتى حَجْر عَرَضى بيايد ، با جلب رضايت طرف ، بيع صحيح است مثلًا در باب شفعه اگر شريك سلطنت تّامه ندارد و نمىتواند حصّهء مشاع خويش را به فرد ثالثى بفروشد ، صرفاً براى مراعات مصلحت شريك و شفيع است و اگر شريك او راضى شد بيع مانعى ندارد . ( و اگر حجر راهن نيز از اين باب باشد با اجازهء مرتهن درست مىشود . ) در پايان فرموده : همانطوريكه اساطين فقه بيع راهن را مطلقاً باطل دانسته‌اند ما نيز طرفدار بطلان هستيم ، پايان كلام تسترى .\r\n\r\nقوله : و يرد عليه :\r\nمرحوم شيخ فرازهاى مختلف كلام صاحب مقابيس را مورد حمله قرار داده و در مجموع شش اشكال كرده :\r\n1 - شما بيع غير مالك ( فضولى و مرتهن ) را دو قسم كرديد و گفتيد : گاهى به نحو استقلال است و گاهى به قصد نيابت ، و اوّلى را تحريم كرده و باطل دانستيد و دوّمى را صحيح دانستيد . ما اين تفصيل را قبول نداريم و مىگوييم : آيا اجراء صيغه بر مال ديگران ، تصرّف در آن مال محسوب مىشود يا خير ؟ اگر تصرّف است بايستى مطلقاً حرام باشد ( چه به قصد نيابت و چه استقلالًا ) و بدنبالش بايد حكم به فساد كنيد . و اگر تصرّف شمرده نمىشود و صرف اجراء صيغه است ( كما هو الحقّ ) بايستى مطلقاً جايز باشد ولو به قصد نيابت باشد ( زيرا در هنگام تصرّف كه رضايتِ مالك نبوده پس تصرّفش به نحو حرام واقع شده و عوض شدنى نيست و بدنبالش بايد مطلقاً باطل بدانيد .\r\n\r\n","description":"","footnote":"","page_name":" 193 ","page_number":193},
  {"content":"\r\n\r\n2 - شما گفتيد : العبرة تبعلّق النهى بالعقد لا لامٍر خارج منه . . . يعنى هر كجا نهى به معامله‌اى بار شود آن هم به خاطر امرى كه داخل در معامله است حتماً آن نهى اقتضاى فساد مىكند ، ما مىگوييم : مطلقِ نهى چنين نيست بلكه اگر ارشادى باشد دالّ بر فساد است و اگر مولوىِ محض باشد تنها دالّ بر حرمت تكليفى است و در معاملات ، ميان حرمت و فساد ملازمه‌اى نيست تا داّل بر فساد هم باشد و در ما نحن فيه نهى از تصرّف در ملك غير يا در متعلّق حقّ غير ، يك نهى تكليفى و تعبّدى و مولوى است نه وضعى كه مُقتضِى فساد باشد .\r\n3 - شما گفتيد : در مورد بيع مالك دو صورت فرض ندارد و بيع مالك فقط بر وجه استقلال است نه به قصد نيابت و در نتيجه حرام است و لاغير ، ما مىگوييم : نظير بيع نيابتى در بيع راهن نيز فرض دارد به اينكه راهن به اميد اجازهء بعدىِ مرتهن بفروشد ( كه در حكم نيابت از مرتهن و به منزلهء نيابت است ) و قصد استقلال ندارد . پس اين نيز متصوّر است و شما بايد حكم به عدم حرمتِ آن كنيد . علاوه بر اينكه : گاهى مالك اصلى جاهل قاصر به موضوع رهن است و اصلًا احتمال رهن نمىدهد ( صغير بوده و ولّى او فرش او را گرو گذاشته و خودش خبر ندارد . ) يا احتمال نمىداد كه اين فرش همان فرش رهنى باشد و يا جاهل به حكم باشد و نداند كه عين مرهونه را حق ندارد بفروشد ، يا ناسى باشد و فراموش كرده كه رهن گذاشته ، در تمام اين موارد بيع رهن اصلًا حرام نيست تا مستلزم فساد باشد يا نباشد ، پس در بيع راهن هم مواردى هست كه وجهى براى حرمت و فساد نيست .\r\n4 - عمده دليل شما بر منع راهن از بيع و بطلانِ بيعِ راهن ، اجماع و اخبارى بود كه در صدر مسأله بدان‌ها اشاره شد ولى خوشبختانه در ادامهء دليل اوّل از ادّلهء ما بر موقوف بودنِ بيع بر اجازه ( مقتضى موجود و مانع مفقود است . . . ) كاملًا روشن شد كه : قدر متيقّن از اين اجماعات و اخبار آن است كه : منع راهن همانند منع مرتهن است و در فتاواى اصحاب و اخبار اين دو بر يكديگر عطف شده‌اند و در حكم مساوىاند و بيع مرتهن از ريشه باطل نيست بلكه موقوف به اجازه مالك اصلى است پس بيع راهن نيز كلًاّ باطل نخواهد بود بلكه منوط به رضايتِ مرتهن است .\r\nخلاصه اينكه : اجماع و اخبار مىگويد : بيع عين مرهونه مستقّلًا و وفاى به عقد و\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nتسليم مبيع به خريدار مستقّلًا و بدون مراجعه به ديگرى ( راهن به مرتهن يا مرتهن به راهن ) ممنوع است و ممنوعيّت بيش از اين ( مطلقاً ممنوع باشد حتّى با اجازهء ديگرى ) دليل مىخواهد و نداريم و در اين مورد به عمومات صحّت و لزوم مراجعه مىكنيم پس عمومات به اين باب تخصيص نخورده‌اند .\r\n\r\n5 - قوله : و امّا ما ذكره :\r\nمحقّق تسترى فرمود : تعليلى كه در رواياتِ نكاح عبد بدون اذن مولى وارد شده ( انّه لم يعص اللّه و انّما عصى سيّده ) مخصوص عبد و مانند آن ( فضولى و مرتهن و . . . ) است كه خود ، مالك و صاحب اختيار نيستيد و صدق مىكند كه : هو عصى مالكه . و راهن را شامل نيست زيرا مرتهن كه مالك نيست تا صدق كند كه : الراهن عَصَى المالك و . . . و لذا نهى راهن نهى شرعى است و معصيت الهى است . . .\r\nمرحوم شيخ مىفرمايد : ما هر چه تأمّل مىكنيم وجه فرق باب راهن با باب عبد و فضولى و مرتهن براى ما روشن نيست و فرقى ميان آنها نمىبينيم زيرا در تمام اينها تفويت حقّ ديگرى هست و تفويت كذائى حرام شرعى است و همهء اينها داراى منع شرعى مىباشند و منشأ اين منع ، حقّ الهى نيست تا قابل لحوق رضا نباشد بلكه حقّ آدمى و حق الناس است ( حق مولى ، مالك اصلى ، مرتهن و . . . ) و اين مناط در همهء آن موارد هست و اگر منع از بيع راهن به خاطر حقّ مرتهن ، اقتضاى بطلان كند پس بايد منع از نكاح عبد و بيع فضولى و . . . نيز به خاطر حق مولى و مالك اصلى ، اقتضاى بطلان كند و اگر منع مزبور در نكاح عبد و بيع فضولى و . . . موجب بطلان نيست و با اجازهء بعدى درست مىشود پس بايد بيع راهن نيز چنين باشد و از آن رهگذر كه شما نكاح عبد و بيع فضولى و مرتهن را موقوف به اجازه مىدانيد و كلًاّ فاسد نمىدانيد ، بايستى بيع راهن را نيز موقوف به اجازهء مرتهن بدانيد ، نه اينكه قائل به بطلان شويد .\r\n\r\n6 - قوله : و امّا ما ذكره :\r\nفاضل تسترى در فرازى فرمود : بيع راهن مثل بيع وقف و بيع امّ ولد از ريشه باطل است و موقوف به اجازهء بعدى نيست و دليل بطلان در هر سه مورد ، وجود نهى از تصرّف است كه دالّ بر فساد مىباشد و خلاصه اينكه : بيع رهن را به آن دو باب قياس كرد و ميان آنها مساوات قائل شد .\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nشيخ اعظم مىفرمايد : قياس مع الفارق است زيرا بيع وقف مطلقاً باطل است و حتّى با اذن قبلىِ واقف يا موقوف عليهم نيز صحيح نيست تا چه رسد به كفايت كردنِ اجازهء لاحق . و نيز بيع امّ ولد مطلقاً فاسد است و با اذن سابقِ خود مولى يا خود امّ ولد يا ولد اين كنيز نيز صحيح و مؤثر نمىگردد تا چه رسد به اجازه لاحق ، و اين همه يك حكم تعبّدىِ شرعى است و شرعاً اين معامله جايز و نافذ و مشروع نيست . ولى بيع رهن كه چنين نيست ، اجماع داريم بر اينكه با اذن قبلىِ راهن از مرتهن و جلب رضايت او ، بيع راهن صحيح است و اگر بدون اذن قبلى حكم به توقّفِ آن بر اجازهء بعدى مىكنيم براى مراعات حقّ مرتهن است و منع ديگرى وجود ندارد .\r\nقوله : و بالجمله : آنچه از طريقه و سيرهء فقهاء و نيز از اخبار و روايات استفاده مىشود آنست كه : ( اگر منع از بيع به خاطر نقصى در اجزاء و شروط باشد و به خاطر حقّ اللّه باشد مثل نهى از بيع صليب و صنم و خمر و خنزير . . . كه نه اذن سابق داريم و نه قابل لحوق اجازهء لاحق است ، در اينجاها حتماً معامله باطل است . ) ولى اگر منع از معامله صرفاً براى حق آدمى باشد كه اگر اذن سابق او بود حتماً حكم به صحّت مىشد ، حالا كه اذن سابق نيست وجهى براى حكم به بطلان از اصل و اساس ، نيست بلكه مىگوييم : اين بيع مثل بيع ملك طلق نيست كه اثر مقصود بر خود عقد و ايجاب و قبول مترتّب شود و نيازى به انضمام امر ديگر نباشد ، بلكه احتياج به ضميمهء اجازه دارد و با مراجعهء به ذيحقّ و جلب رضايت او صحيح مىشود و ادّله منع هم استقلال در تصرّف را منع مىكند نه مطلق تصرّف را ، و اين مطلب اختصاص به بيع راهن ندارد بلكه در كلّيهء مواردى كه متعاقدين استقلال در تصرّف ندارند مطلب از اين قرار است و براى نمونه به مواردى اشاره مىكنند :\r\n1 - بيع فضولى : در باب خودش مكرّر گفته شد كه : معناى بطلان بيع فضولى آن است كه : اثر مقصود از معامله كه ملكيّت باشد بر اين معامله مترتّب نيست و اين معامله مستقّلًا موجب نقل و انتقال نيست نه اينكه مطلقاً اثر نداشته باشد ولو با اجازهء مالك اصلى .\r\n2 - بيع راهن : اين نيز موقوف بر اجازهء مرتهن است .\r\n3 - بيع مفلّس كه وابسته به رضايت غُرَماء و طلبكاران است .\r\n\r\n","description":"","footnote":"","page_name":" 196 ","page_number":196},
  {"content":"\r\n\r\n4 - بيع مريض به مرض موت كه منوط به رضايت وارث است .\r\n5 - مردى بخواهد دختر خواهر همسر خويش را به عقد خود در آورد و يا دختر برادر همسرش را عقد كند بايد با رضايت همسر باشد كه خاله يا عمّهء دختر محسوب مىشود .\r\n6 - مردى كه همسر آزاد دارد اگر بخواهد كنيزى را نيز به عقد خويش در آورد بايد با رضايت همسر آزادش باشد .\r\n7 - و غير اينها از موارد ديگر مثل عقد مرتهن كه منوط به اذن راهن است ، وصيّت به بيش از ثلث كه منوط به رضايت ورثه است و . . .\r\nحال در تمام اين موارد كه نهى و منع وجود دارد اوّلًا نهى وضعى نيست تا دالّ بر فساد باشد و ثانياً بر فرض كه دالّ بر فساد باشد بدين معنا است كه اين معاملات مثل ساير معاملات نيست كه اثر مقصود بر خود معامله مترتب شود و غير از رضايت متعاقدين ، رضايت ديگرى معتبر نباشد ، بلكه رضاى ديگرى ( مالك ، مرتهن ، غرماء و . . . ) نيز لازم است . پس وجهى براى بطلان بيع راهن از اصل و اساس ، نداريم .\r\n\r\nقوله : و قد يتخيّل :\r\nوجه اوّل از وجوه بطلانِ بيع راهن ، همان بود كه در كلام محقّق تسترى بيان شد ( نهى از تصرّف مقتضِى فساد معامله است ) و جوابهاى متعدّدى از آنان داده شد . وجه دوّم بر بطلان بيع راهن استدلالى است كه مبتنى بر مبناى كشف است ك بنا بر اين كه بيع راهن موقوف به اجازهء مرتهن باشد و با اجازهء بعدى صحيح و لازم گردد ، اين بحث مطرح مىشود كه آيا اجازهء مرتهن كاشفيّت دارد و دلالت مىكند بر اينكه : بيع رهن از اوّل صحيح بوده و مشترى مالك شده ؟ يا ناقله است و از هنگام اجازه ، نقل و انتقال حاصل مىشود ؟\r\nنوعاً فتوا به كشف داده‌اند و وجه ثانى بر بطلان ، مبتنى بر همين مبنا است : اگر بيع راهن با اجازهء بعدىِ مرتهن صحيح و لازم گردد ، با توّجه به مبناى كشف ، اين صحّت بيع محذور و تالى فاسد دارد و آن اينكه : لازمه‌اش آنست كه : مال غير راهن يعنى مال مشترى ، به نفع راهن در رهن و گرو باشد ( مثلًا اوّل ماه راهن عين مرهونه را به شخص ثالث فروخت و روز دهم ماه مرتهن آن را اجازه كرد و اجازه هم كاشفه بود ، اين بدان معنا\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nاست كه از همان روز اوّل مبيع در واقع ملك مشترى بوده و مال مشترى در رهن مرتهن بوده نه مال خود راهن ، ) و اين با قواعد رهن سازگار نيست و قطعاً باطل است و معنى ندارد كه ملك غير به نفع راهن رهن باشد . و به بيان ديگر : حكم به صحّت بيع راهن بر مبناى كاشفّيت اجازه ، مستلزم اجتماع رهن و بيع در زمان واحد است ( از زمان عقد بيع تا زمان اجازهء مرتهن ) يعنى عين مرهونه هم در رهن مرتهن باشد و هر در بيع مشترى باشد و رهن و بيع متنافيان هستد ( معنا در رهن بودن آن است كه كماكان ملك راهن است و معناى صحّت بيع آنست كه : در واقع از روز اوّل ملك مشترى شده و اين اجتماع دو مالك بر مملوك واحد است كه اجتماع مثلين است و به اجتماع نقيضين منتهى مىشود و قطعاً محال است . پس حكم به صحّت چنين بيعى باطل است .\r\nتنظير : ما نحن فيه نظير مسألهء مَنْ باع شيئاً ثم ملكه . . . . مىباشد كه در مباحث بيع فضولى عنوان شد و اشكالهاى فروانى از سوى محقّق تسترى در آن رابطه مطرح شد و اشكال چهارم اين بود كه : حكم به صحّت چنين بيعى با فرض كاشفيّت اجازه محذور دارد ، بيان ذلك : فرض كنيد روز اوّل ماه شخصى فضولتاً مال ديگرى را به فرد ثالثى فروخت سپس روز دهم ماه خودش از مال اصلى خريد و مالك شد و سپس معامله خودش را اجازه كرد ، در اينجا اگر اجازه كاشفه باشد لازمه‌اش آنست كه مبيع در واقع ملك دو نفر باشد و به عبارت ديگر : دو مالك ( مالك اصلى و مشترى از فضولى ) در ملك واحد اجتماع كنند : يكى مالك اصلى كه اگر تا روز دهم واقعاً مالك نباشد بيع او به فضولى درست نيست . و يكى مشترى كه با اجازهء مالك جديد يعنى بايع فضولى كاشف به عمل آمد كه او نيز از اوّل ماه تا روز دهم مالك بوده و واقعاً مبيع ملك او بوده و اين اجتماع دو مالك بر ملك واحد است كه قطعاً محال است . ما نحن فيه نظير اين باب است .\r\n\r\nقوله : و يدفعه :\r\nمرحوم شيخ در مقام دفع تخّيل مزبور و ردّ وجه ثانى مىفرمايد : آنان كه قائل به صحّت بيع رهن هستند و مىگويند با اجازهء مرتهن معامله صحيح است و اجازه را هم كاشفه مىدانند در واقع به دو امر ملتزم مىباشند : 1 - اجازه كاشف از صحّت بيع از اوّل و مالكيّت مشترى نسبت به مبيع از لحظهء عقد است 2 - همين اجازه كاشف از بطلان رهن و\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nنبود آن است يعنى در واقع آناً ما قبل از بيع ، رهن باطل شده و سپس بيع آمده و اگر به چنين كشفى ملتزم شديم جاى اشكال مزبور نيست ( مال مشترى به نفع راهن در رهن باشد يا اجتماع رهن و بيع شود . )\r\n\r\nقوله : و الّا :\r\nاين فراز شاهدى بر كشف از دو امر مزبور است : اگر اجازه كاشف از عدم رهن نباشد لازمه‌اش آنست كه : اشكال مزبور در مطلق فضولى جارى و سارى باشد ( بيان مطلب :\r\nشخصى فضولتاً مال ديگرى را فروخت و پس از ده روز مالك اصلى اجازه كرد در اينجا هم على الكشف ، از صحّت معامله همان محذور پيش مىآيد كه هم مالك اصلى و مجيز تا روز دهم مالك باشد تا اجازه‌اش نافذ باشد و هم على الكشف مشترى از روز اوّل مالك باشد . و جوابش همان جواب است كه اجازه هم كاشف از صحّت معامله از روز اوّل است و هم كاشف از بطلان مالكيّت مالك اصلى از لحظهء عقد است و در واقع مالك نبوده ولى تا اجازه نيايد كاشف به عمل نمىآيد و به محض لحوق اجازه كشف شد كه در واقع مالك نبوده و كشف محض همين است . ) پس بايد مطلق فضولى را باطل بدانيم ، در حالى كه در فضولى مشكل حلّ شد پس در بيع راهن نيز حلّ مىشود . ( به بيانى كه گذشت . )\r\n\r\nقوله : و امّا ما :\r\nتنظيرى كه ذيل وجه دوّم ذكر شد و ما نحن فيه را نظير مَنْ باع شيئاً ثم ملكه . . . دانستند ، جوابش اينست كه : بيع راهن فروض مختلفى داشت : 1 - فرض لحوق اجازه 2 - فرض اسقاط حقّ و ابراء دين 3 - فرض فكّ رهن از سوى راهن ، و در فرض لحوق اجازه آن مشكل حلّ شد و اجتماع دو مالك پيش نيامد ، آرى مشكل مزبور در فرض فكّ رهن يا اسقاط و ابراء پيش مىآيد و آن موارد نظير مسألهء مَنْ باع شيئاً است كه در ادامه خواهد آمد .\r\n( اجازهء مرتهن با فكّ رهن از سوى راهن يا ابراء دين از سوى مرتهن ، در يك امر اشتراك دارند كه در هر سه مورد حقّ رهانت ساقط مىشود . ولى در مبدء سقوط اين حقّ فرق دارند : در اجازه مبدء سقوط على الكشف از هنگام بيع راهن است ولذا جمع ميان رهن و بيع نمىشود ، ولى در فكّ رهن يا ابراء راهن ، از لحظهء فكّ و ابراء ، حق مرتهن\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nساقط مىشود و تا حالا وجود داشته و بر مسلك كاشفيّت فكّ و ابراء ، از صحّت بيع از اوّل ، محذور اجتماع دو مالك بر مملوك واحد پيش مىآيد و توضيح آن خواهد آمد . )\r\n\r\nقوله : ثّم انّ :\r\nبر مسلك مشهور كه بيع راهن را موقوف بر اجازهء مرتهن دانستند اين بحث مطرح مىشود كه : آيا اجازه كاشفه است ؟ يا فاقله ؟ مىفرمايد : همان بحثهائى كه در بيع فضولى دربارهء كاشفيت و ناقليّتِ اجازهء مالك اصلى مطرح شد ، در ما نحن فيه هم مطرح است . و حاصل سخن اينكه : مقتضاى قاعدهء اوليّهء و حكم عقل ، ناقله بودن است ولى مقتضاى قاعدهء ثانويّه يعنى مستفاد از بعض الاخبار ، كاشفه بودن است و با وجود نصّ خاص نوبت به حكم عقل نمىرسد .\r\n\r\nقوله : و القول :\r\nبلكه اگر در بيع فضولى اجازه را كاشفه بدانيم در بيع رهن به طريق اولى كاشفه خواهد بود . وجه اولوّيت : اجازهء مالك درباب فضولى به جزء مقتضى و مؤثّر شبيه‌تر است زيرا مالك اصلى با اجازه دادن به منزلهء يكى از متعاقدين مىشود واجازهء او به منزلهء يكى از دو طرف عقد است . ( اگر بايع ، فضولى باشد اجازهء مالك به منزلهء ايجاب بيع از سوى خود او است . و اگر مشترى ، فضولى باشد امضاى مالك به منزله قبول بيع از سوى خود او است . ) و دو طرف عقد هر كدام جزء مقتضى و هر دو با هم مقتضىِ تّام هستند و تا نباشد تأثيرى نيست پس جا دارد كسى بگويد : تا اجازه نيايد اصلًا مقتضى ناقص است و با آمدن آن ، تامّ مىشود . ولى درباب رهن ، اجازهء مرتهن اين چنين نيست زيرا مقتضى خود ايجاب و قبولى است كه ميان دو مالك اصلى يعنى راهن و مشترى واقع شده و اجازهء مرتهن از باب رفع المانع است يعنى از آنجا كه وى ذيحق است و بايد از حقّش رفع يد كند تا عقد مؤثر باشد ، با آمدن اجازه اين حق مرتفع شد و مانع از تأثير كنار رفت و مقتضى تأثير خود را گذاشت و اگر مسبّب يا اثر كه ملكيّت باشد بر يكى از دو جزء سبب « در فضولى » مقدّم مىشود ، پس بر عدم المانع « در رهن » به طريق اولى مىتواند مقدّم شود .\r\n\r\nقوله : و من اجل :\r\nشاهد اين مطلب اجازهء كه مرتهن از قبيل عدم المانع مىباشد ، اين فرع فقهى است كه :\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nاگر راهن عبدى را به رهن گذاشت و سپس در مدّت رهن ، او را آزاد كرد آيا اين عتق صحيح است ؟ فقهاء فرموده‌اند : منوط به اجازهء مرتهن است و با تعقّب اجازه صحيح است .\r\nكيفيت استشهاد : عتق از ايقاعات است و ايقاعات مطلقاً فضولى بردار و و مراعا و تعليق بردار نيست و معذلك حكم به صحت عتق مزبور كرده‌اند و اين نيست مگر بخاطر اين كه : اجازهء مرتهن نقشى ندارد و از قبيل رفع المانع است و مؤثر حقيقى خود عتق است و تأثير واقعى هم از لحظهء عتق است . نه اينكه اجازه جزء مقتضى باشد و گرنه تعليق مزبور باطل بود .\r\n\r\nقوله : و الاعتذار :\r\nمحقّق ثانى از شاهد مزبور جواب داده و فرموده : باب عتق خصوصيّتى دارد و آن اينكه :\r\nبناى عتق بر تغليب است و جانب حريّت و آزادى در شرع مقدّس غالب است و به هر بهانه‌اى حكم به عتق مىشود و از اين جهت عتق مزبور صحيح است و چنين چيزى شاهد بر بيع نمىشود .\r\n\r\nقوله : مناف :\r\nمرحوم شيخ در ردّ اعتذار محقّق ثانى مىفرمايد : اوّلًا فقها براى حكم به صحّت عتق مزبور به قانون تغليب تمسّك نكرده‌اند تا مخصوص عتق باشد بلكه به عمومات و اطلاقات عتق تمسّك كرده‌اند كه على القاعده است و مىخواهند بگويند : عمومات اينجا را مىگيرد و حقّ رهن هم كه مانع باشد با اجازهء مرتهن مرتفع مىشود . ثانياً مرحوم علّامه از باب عتق به باب عفو تعدّى كرده ، بيان مطلب : اگر مالك عبدى ، مملوكش را نزد كسى گرو گذاشته و فرد ثالثى به اين عبد جنايتى وارد كرد و مالك ، او را عفو كرد آيا صحيح است ؟ علّامه فرموده : منوط به اجازهء مرتهن است . حال با اينكه عفو هم از ايقاعات است و تعليق بردار نيست ولى در اينجا حكم به صحّت آن شده بر فرض اجازهء مرتهن ، و سرّ مطلب در عفو و عتق و بيع يكى است و آن اينكه اجازه از قبيل عدم المانع است و تأثيرى ندارد تا تعليق بردار نباشد . و وقتى رفع مانع شد حتماً كاشفيّت خواهد داشت و آن مقتضى تأثيرش را خواهد گذاشت .\r\n\r\n","description":"","footnote":"","page_name":" 201 ","page_number":201},
  {"content":"\r\n\r\n\r\nقوله : هذا اذا :\r\nتمام بحثهائى كه تا حال ذكر شد ، مربوط به فرض اجازهء مرتهن و رضايتِ او به بيع بود و امّا فرض اسقاط حقّ : اگر مرتهن بگويد : من حقّ رهن خودم را اسقاط كردم : آيا اين هم مثل اجازه كاشفيّت دارد يا نه ؟ بحثش در ادامه تحت فكّ رهن خواهد آمد .\r\n\r\nقوله : ثمّ انّه :\r\nاگر مرتهن اوّل بيع راهن را امضا و اجازه كند و سپس آن را ردّ كند آيا ردّ بعد از اجازه سودمند است ؟ و اثرى دارد ؟ مىفرمايد : ترديدى نيست در اينكه چنين ردّى بىاثر است ( چرا كه با آمدن اجازه ، حقّ مرتهن ساقط شد و ديگر حقّى ندارد تا ردّش مؤثّر باشد ، پس لغو است . ) ولى اگر به عكس باشد يعنى اوّل معامله را ردّ كرد ولى پس از مدّتى آن را اجازه كرد آيا اجازهء پس از ردّ سودمند است يا خير ؟ در اين باره دو وجه ( دو احتمال داراى دليل ) وجود دارد :\r\n1 - آرى اين اجازه ولو مسبوق به ردّ باشد نافع است زيرا حقيقت ردّ سابق اين است كه : مرتهن از حقّ رهانتى كه دارد صرفنظر نكرده و حاضر به گذشتن نيست ، و كماكان حقّ او باقى است و معناى اجازهء لاحق اين است كه : من از حقّى كه تا حالا نمىگذشتم ، حالا گذشتم و اينكه مانعى ندارد زيرا هر لحظه ذيحق مىتواند از حقّ خويش بگذرد و آن را اسقاط نمايد و معناى اجازه اسقاط حق است و با توجّه به اينكه مقتضى موجود است و مانع هم مفقود مىشود ، تأثير حتمى است .\r\n\r\nقوله : و ليس ذلك :\r\nاگر كسى بگويد : شما خودتان در باب بيع فضولى فرموديد : از شروط نفوذ و تأثير اجازه آن است كه : مسبوق به ردّ نباشد و گرنه تأثيرى ندارد ، حال چگونه در بيع راهن اجازهء مسبوق به ردّ را هم نافذ و مؤثّر مىدانيد ؟ در جواب مىگوييم : قياس مع الفارق است زيرا كه در بيع فضولى ، مُجيز ، خود مالك اصلى است كه به منزلهء يكى از متعاقدين است و اجازهء او قائم مقام يكى از دو طرف عقد است ( اگر بيع ، فضولى باشد اجازه به منزلهء ايجاب و مُجيز به منزلهء موجب است و اگر شراء ، فضولى باشد اجازه به منزلهء قبول و مجيز به منزلهء قابل است . )\r\nو در جاى خود گفته شده كه ميان ايجاب و قبول نبايد ردّ و ابطال فاصله شود و گرنه\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nانشاء باطل مىشود ( يعنى در فرضى هم كه دو مالك اصلى باشند اگر فروشنده گفت :\r\nبعتُ و بلافاصله قبل از قبولِ مشترى نادم شد و گفت : من اين معامله را انجام نمىدهم يا مشترى نادم شد و ردّ كرد ، ايجاب مزبور باطل مىشود و قبول بعدى ارزشى ندارد چون انشائى نيست و ايجابى وجود ندارد تا قبول به آن برگردد . )\r\nدر بيع فضولى هم كه اجازه به منزلهء ايجاب يا قبول است نبايد ميان اجازهء مالك و انشاء فضولى ردّى فاصله شود و اگر مالك اصلى اوّلى ردّ كرد و انشاء سابق بهم خورد ، اجازهء بعدى فايده‌اى ندارد چون چيزى نيست كه آن را اجازه كند ،\r\nولى در ما نحن فيه و باب رهن چنين نيست ، زيرا ايجاب و قبول با شرائطش ميان دو مالك اصلى واقع شده و خود بايعِ راهن مالك است و مرتهن اجنبى است و صرفاً يك حقّى در مبيع دارد كه در رهن او است و اين مانع از تأثير بيع مالك است آن هم كه هر لحظه مرتفع شود مقتضى تأثيرش را مىگذارد ، پس اجازهء پس از ردّ هم نافذ و مفيد است .\r\n2 - خير چنين اجازه‌اى نافع نيست زيرا درست است كه ايجاب از مالك صادر شده ولى هر ايجابى كه مؤثّر نيست بلكه ايجابى مؤثر است كه همراه با رضايت مالك و مرتهن هر دو باشد و رضاى هر كدام جزء مؤثر و مقوّم ايجاب است ( در مورد رضاى مرتهن سه فرض متصوّر است : 1 - از قبيل رفع المانع باشد . 2 - از قبيل شرط التأثير باشد .\r\n3 - از قبيل جزء مقوِّم مؤثر باشد . كه قبلًا روى عدم المانع بودن تكيه مىشد ولى در اين وجه روى جزء مؤثر بودن تكيه شده ) بنابراين بيع راهن مثل بيع فضولى است و ردّ سابق مبطل عقد است زيرا آن ايجاب خاص حاصل نشده است . مرحوم شيخ مىفرمايد : از قواعد فقهاء همين وجه ظاهرتر است .\r\n\r\nقوله : ثمّ انّ :\r\nعواملى كه موجب سقوط حقّ مرتهن مىباشد چهار عامل است :\r\n1 - اجازهء بيع : اگر مرتهن پس از اطلاع از بيع راهن ، آن را امضاء كرد حقّش ساقط مىشود .\r\n2 - فكّ رهن : اگر راهن پس از بيع رهن ، قرضش را پرداخت و رهن را آزاد كرد ، باز حقّ مرتهن ساقط مىشود .\r\n\r\n","description":"","footnote":"","page_name":" 203 ","page_number":203},
  {"content":"\r\n\r\n3 - اسقاط حق : اگر مرتهن پس از مدّتى گفت : « اسقطتُ حقّى » يعنى حقّ رهن خود را اسقاط كردم ، باز حقّش مرتفع مىشود .\r\n4 - ابراء ذمّه : اگر مرتهن به راهن گفت : « ابرئت ذمّتك » يعنى طلبى كه از تو داشتم به تو بخشيدم و تو را بريئ الذمّه كردم و از تو وصول نمىكنم ، باز حقّ او ساقط مىشود .\r\n( البته عوامل ديگرى هم وجود دارد ولى عمده اين چهار امر است . ) حال اجازهء بيع از سوى مرتهن موجب صحّت و لزوم بيع راهن مىشد و تا به حال مبسوطاً گذشت . امّا آيا فكّ رهن ، اسقاط حق ، ابراء ذمّه و در يك كلام : آيا سقوط حقِّ مرتهن به يكى از اين راهها ، به منزلهء اجازه و در حكم اجازه است و مؤثر در صحّت و لزوم بيع است ؟ يا تأثيرى ندارد و موجب تماميّت بيع نيست ؟\r\nنظر مرحوم شيخ به پيروى از بزرگانى از قبيل : علّامه در تذكره ، فخر الاسلام ، شهيد اوّل در بعض حواشى ، محقّق ثانى ، شهيد ثانى آن است كه : اينها هم مثل اجازه هستند و با حصول هر يك معامله صحيح و لازم مىگردد به اين دليل كه حق مرتهن مانع از صحت لزوم بيع بود و با آمدن هر يك از اينها آن حقّ ساقط مىشود و مانع مرتفع مىشود و همانطورى كه اجازه موجب سقوط حقّ مرتهن مىشود اينها نيز مسقط حقّ هستند و به مناط واحدى مؤثر در لزوم بيع هستند .\r\n\r\nقوله : و يحتمل :\r\nولى در مقابل قول مزبور اين احتمال وجود دارد كه : اينها در حكم اجازه نيستند و سقوط حقّ بوسيله يكى از عوامل ، موجب لزوم عقد و تماميّت بيع راهن نمىشود . و سه دليل اين احتمال را همراهى مىكند :\r\n1 - ميان اجازه با سه عامل ديگر فرق است و حاصل فرق اين است كه : اجازه لسان دارد و مستقيماً بيع راهن را هدف قرار داده و بر صحّت آن دلالت مىكند و اگر بوسيلهء اجازه بيع فضولى صحيح و لازم مىشود پس بيع راهن به طريق اولى صحيح است و قبلًا اين اولويّت گذشت . ولى فكّ رهن يا اسقاط حق و يا ابراء ذمّه كارى به بيع راهن ندارند و نفياً يا اثباتاً متعرّض آن نيست تا بگوييم : اينها نيز در صحّت و لزوم دخالت و تأثير دارند ولذا اينها موجب لزوم بيع نيستند و بيع راهن در اين فروض از قبيل « من باع شيئاً ثم ملكه » مىباشد ( قبلًا تشريح شد و در ادامه نيز تبيين خواهد شد . )\r\n\r\n","description":"","footnote":"","page_name":" 204 ","page_number":204},
  {"content":"\r\n\r\n2 - مضافاً به اينكه از استصحاب عدم لزوم استفاده مىكنيم : قبل از سقوط حقّ مرتهن بوسيلهء فك رهن و اسقاط رهن و ابراء دين ، بيع راهن لازم نبود و وجوب و فاء نداشت ( زيرا ملك طلق او نيست و متعلّق حقّ مرتهن است . ) حال پس از سقوط حقّ مزبور ، شك مىكنيم كه آيا بيع مذكور لازم و تاّم و واجب الوفاء شد يا نه ؟ استصحاب عدم لزوم جارى مىكنيم و به اين دليل مىگوييم : بيع راهن باطل است .\r\n\r\nقوله : و ليس ذلك :\r\nاگر كسى بگويد : ما عموم او فوا بالعقود را داريم و اين عموم هر زمانى از ازمنه را از زمان عقد به بعد ، در بر مىگيرد و بر وجوب وفاء به عقد در آن زمان دلالت مىكند ، و اين عام به دليل خاص نسبت به مدّت رهن تا قبل از سقوط حق مرتهن ، تخصيص خورده و در آن مدّت معامله وجوب وفاء ندارد ولى نسبت به پس از سقوط حقّ كه مانعى از شمول عام نيست ، پس به « عموم او فوا بالعقود » تمسّك مىكنيم و از اين راه حكم به لزوم معامله و وجوب و فاى به آن مىنمائيم .\r\nجوابش اين است كه : « او فوا بالعقود » عموم افرادى دارد و هر فردى از افراد عقود ( عقد بيع ، عقد نكاح ، اجاره و . . . در بيع هم بيع نقد و نسيه و . . . و در هر كدام هم بيع زيد و بكر و خالد و . . . ) را شامل مىشود و بر وجوب و فاى به هر كدام از آنها دلالت مىكند .\r\nولى عموم ازمانى ندارد و دلالت نمىكند كه فلان بيعى كه انجام شده در هر آنى از آنات يك وجوب و فاء دارد ، زيرا در آيه لفظى نيست كه داّل بر عموم زمانى باشد ( مثل : او فوا بالعقود فى كلّ زمانٍ ) تا بگوييم : آيه به عمومش بر وجوب و فا به عقد در هر لحظه دلالت مىكند و وفاى به عقد در هر آنى يك مصداق است آنگاه خَرَجَ ما خَرَجَ يعنى برخى از افراد زمانى آن ( مدّت رهن ) از عموم عام خارج شده و بَقِىَ الباقى يعنى ساير افراد زمانى ( پس از سقوط حقّ ) در عموم عام باقى است ، خير چنين عمومى هم نيست تا بدان استناد شود ، پس كماكان از استصحاب حكم خاصّ پيروى مىشود و عامّى كه به فردى تخصيص خورد اگر بعداً شك در شمول عام نسبت به آن فرد كرديم ، جاى تمسّك به عام نيست بلكه جاى 
  ] استصحاب حكم خاصّ است كه حاكم و مقدّم است بر عموم عام .\r\n3 - مؤيّد و بلكه دليل ديگر مطلب : ( اينكه سقوط حق بوسيلهء فك رهن و . . . از قبيل اجازه نيست و تأثيرى ندارد . ) روايات باب نكاح عبد است : عبدى بدون اذن مولى\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nازدواج كرده و سپس آزاد شده آيا مجّرد عتق موجب مىشود كه نكاح مزبور صحيح و لازم شود و نيازى به رضايت مولى پيدا نشود ؟ امام عليه السلام مىفرمايد : خير مجرّد عتق كافى نيست و حتماً بايد رضايت مولى بدان ملحق شود يا صريحاً نكاح عبد را اجازه كند و يا پس از علم و اطلاع سكوت نمايد كه سكوت كذائى علامت رضا است .\r\nكيفيت استشهاد : عتق عبد هم موجب فكّ ملك و سقوط حقّ مولى است و اين مناط را دارد معذلك امام عليه السلام اين را كافى ندانست و بدان اكتفا نكرد بلكه رضاى مولى را لازم دانست ، پس مجرّد سقوط حق كافى نيست و موجب صحّت و لزوم نكاح عبد يا بيع راهن نمىشود .\r\nو سرّ تعبير به مؤيّد بلكه دليل آن است كه : شايد باب نكاح و عتق خصوصيتّى دارد و در آنجا مجرّد عتق كافى نيست و حقّ تعدّى به ساير ابواب نداريم ، روى اين احتمال تعبير به مؤيد كردند ، ولى بعداً ترقّى كرده و مىفرمايد : ظاهر حديث مناط كلّى بدست ما مىدهد و مناط يا علّت موجب تعميم است و لذا دليل بر مطلب مااست .\r\n\r\nقوله : و لكن الانصاف :\r\nتا به حال به سه وجه در تأييد و تقويت احتمال عدم لزوم عقد بوسيلهء سقوط حقّ مرتهن ، كوشيديم ولى انصافاً اين احتمال ضعيف بوده و حق آن است كه : سقوط الحق بوسيلهء فكّ رهن و اسقاط حق و ابراء ذمهء ، به منزلهء اجازه مىباشند و در صحّت و لزوم تأثير دارند و سّر مطلب آن است كه : در بيع راهن مقتضى براى صحّت موجود است زيرا اين بيع ، عقدى است كه از اهلش صادر شده و در محّل آن واقع شده و بيع مالك است و هيچ امرى مانع از تأثير چنين عقدى نيست مگر حقّ مرتهن كه سابق بر حقّ خود مالك است و با تسليط خود مالك اين حق براى مرتهن پيدا شده و وى ذيحق است و بايد رضايت او هم جلب شود . پس مقتضى كمبودى ندارد و عدم تأثير مستند به قصور و نقصى در ناحيهء مقتضى نيست بلكه مستند به وجود مانع است و ترديدى نيست در اينكه وقتى مانع بر طرف شود ( بوسيلهء فكّ رهن و . . . ) مقتضى تأثير خود را گذارده و معامله صحيح و لازم مىگردد .\r\n\r\nقوله : و مرجع :\r\nدر حقيقت منظور از وجود مقتضى آن است كه : اطلاقات و عمومات صحّت و لزوم بيع\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nيعنى ادلّه ايكه بيع را سبب نقل و انتقال مىدانند ( او فوا بالعقود ، الناس مسلطّون على اموالهم ، المؤمنون عند شروطهم ، احلّ الّه البيع و . . . ) عموميّت دارند و دلالت دارند بر اينكه : بيع از لحظه ايكه واقع شد مؤثر است و معامله صحيح و لازم است منتها مدّت رهن از اين عمومات خارج شده ( آن هم نه از جهت كمبودى در ناحيهء مقتضى بلكه از حيث ابتلاء به مانع و مزاحم كه حقّ مرتهن باشد ) و پس از سقوط حق مرتهن را عمومات شامل است و مانعى هم وجود ندارد پس حتماً بايد حكم به صحّت و لزوم شود .\r\n\r\nقوله : و لا مجال :\r\nاگر كسى بگويد : در مدّت رهن كه معامله لازم نبود ، پس از آن هم از استصحاب عدم تأثير استفاده مىكنيم و حكم به عدم صحّت و لزوم مىكنيم ، خواهيم گفت : اينجا جاى استصحاب نيست چون ما يقين داريم كه استصحاب به مناط تعلّق حقّ مرتهن به مال رهنى بود و به مناط وجود مانع بود و پس از سقوط حق اين مناط قطعاً مرتفع شده و چنين موردى جاى استصحاب حكم خاص نيست بلكه جاى عمل به عموم عام است .\r\n\r\nقوله : فافهم :\r\nشايد اشاره باشد به اينكه : اگر زمانها قيدّيت داشته باشند و در هر زمانى يك وجوب وفا باشد و عموم او فوا باعقود يك عموم از زمانى باشد ، نوبت به استصحاب نمىرسد و جاى تمسّك به عام است كه مدّت رهن از آن خارج شده ولى بقيّهء از منه در آن داخل است و اگر زمانها ظرف باشند و يك وجوب وفاى مستّمر باشد جاى استصحاب حكم خاص است . ( و هيچكدام محرز نيست پس جاى عمومات هم نيست و وقتى شك در صحّت و فساد چنين معامله‌اى كرديم بايد به اصل اوّلى كه اصالة الفاسد است مراجعه كنيم . )\r\n\r\nقوله : و امّا قياس :\r\nدليل سوّم هم كه روايات باب نكاح عبد بود ، مردود است و قياس ما نحن فيه به آن باب مع الفارق است زيرا در مورد عبد و تصرّف استقلالى ، قصور از ناحيهء خود مقتضى است و اصلًا مقتضى ندارد نه اين كه مقتضى دارد ولى حقّ مولى مزاحم و مانع است زيرا هيچ منافاتى ميان عبد مولى بودن و زوج بودن وجود ندارد تا عبد بودن مانع از نكاح كذائى شود ، پس اصل مقتضى كم دارد ، و لذا اگر عبد براى خودش صيغهء نكاح نخواند و براى\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nديگرى انشاء بيع يا نكاح كند و بعد آزاد شود ، باز فايده‌اى ندارد و عبارت او بدون اذن سيّد مثل عدم عبارت است . ولى در مورد راهن كه چنين نيست ، آن‌جا مقتضى موجود است و عقد از مالك بالغ عاقل و . . . صادر شده و تنها چيزى كه مانع از تأثير بيع مىباشد حقّ مرتهن است كه آن هم با سقوط حقّ ، مرتفع مىشود و مانع ديگرى نيست ، فيؤّثر المتقضى اثره .\r\n\r\nقوله : و لكن :\r\nاجازهء مرتهن را كاشفه دانستيم ولى آيا فكّ رهن ، اسقاط حق ، ابراء ذمّه و غير اينها ( از قبيل اداء دين از سوى شخص متبرّع ، عين ديگرى را بجاى عين اوّل رهن گذاشتن و . . . ) مثل اجازه ، كاشفه هستند از اينكه بيع راهن از اوّل صحيح بوده و ملكيّت از حين انشاء آمده ؟ يا ناقله هستند و از حالا كه حقّ مرتهن ساقط شد تأثير مىگذارند ؟ مىفرمايد :\r\nمقتضاى مطالبى كه تا به حال ذكر شد ( كه فرمودند ادلّهء سببيّت بيع ، مدّت رهن را شامل نيست و بر صحّت و لزوم در اين مدّت دلالت ندارد . ) آن است كه اينها را ناقله بدانيم نه كاشفه ، مخصوصاً بر اين مسلك كه قبلًا در بيع فضولى مطرح شد كه آيا اجازه مضمونش امضاء عقد بيع است يا امضاء عقد از حين انشاء است ؟ كه بنابر مسلك دوّم در ما نحن فيه اصلًا جاى كاشفيّت نيست و فكّ رهن و مانند آن نمىتوانند كاشفه باشند از صحّت معامله از حين انشاء و گرنه لازم مىآيد ملك غير ( مشترى ) به نفع غير مالك ( راهن ) در رهن باشد و به عبارت ديگر : لازم مىآيد جمع ميان بيع و رهن كه قبلًا گفتيم اين از محالات است . و مسأله فك رهن در اين فرض مثل مسألهء « من باع شيئاً ثم ملكه » است كه آن‌جا هم كشف به معناى امضاء از حين انشاء محال بود و گرنه جمع بين دو مالك ( مالك اصلى و مشترى ) در ملك واحد در مدّت معيّن ( از زمان عقد تا زمان تملّك ) لازم مىآمد كه محال بود و لذا سابقاً طرفدار كشف مقدارى شديم و از زمان تملّك ، كشف را پذيرفتيم نه از زمان انشاء بيع فضولى .\r\n\r\nقوله : و لكن ظاهر :\r\nبا اين كه مقتضاى مطالب مذكور ، ناقليّت است در عين حال هر كس كه سقوط حق را به منزلهء اجازه دانسته تصريح به كشف نموده و فكّ رهن را كاشفه دانسته است و علّامه هم در مسألهء عفو راهن فرموده : اگر راهن ، جانى بر عبد مرهون را عفو كرد و سپس فكّ رهن\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nنمود اين فكّ رهن كاشف از صحّت عفو سابق است ( كه تعبير به كشف فرموده ) و دليلى هم كه بر كاشفيّت در باب بيع فضولى آورده‌اند در اينجا هم به طريق اولى جارى است و آن اينكه : سبب تّام براى نقل و انتقال خود عقد است ( ايجاب و قبول ) و اجازهء مالك فقط شرط تأثير است و خودش جزء مؤثر نيست و وقتى شرط آمد آن سبب تّام از زمان خودش تأثير مىكند و در باب بيع راهن كه اجازهء مرتهن حتّى شرط هم نيست و از قبيل عدم المانع است پس اولى است به اينكه بگوييم : سبب تام خود عقد است و با رفع مانع اين خود عقد است كه تأثير مىگذارد و معناى كشف هم همين است .\r\n\r\nقوله : ثمّ انّ :\r\nيكى از لوازم و آثار كاشفه و ناقله بودن اينست كه : در هر صورت مشترى اصيل بايد پاى عقدش بايستد و به حكم « او فوا بالعقود » به عقدش وفا كند و حق فسخ ندارد ، و امّا راهن :\r\nاگر اجازهء مرتهن را ناقله بدانيم تا اجازه نيامده معامله متزلزل است و وى حق فسخ دارد ولى اگر كاشفه بدانيم ، او نيز مثل مشترى اصيل حق ندارد معامله را فسخ كند بلكه حق هم ندارد كه به مرتهن اذن در بيع مال مرهونه بدهد و بدين وسيله بيع قبلى راهن را ابطال كند .\r\n\r\nقوله : نعم :\r\nنه تنها حق فسخ ندارد بلكه به حكم او فوا بالعقود واجب است فكّ رهن كرده و مبيع را تحويل مشترى دهد و وفاى تّام و كامل به اين محقّق مىشود ضمناً و فاى به عقد بيع كه عقد دوّم است منافاتى با وفاى به عقد رهن كه عقد اوّل است ندارد زيرا با فكّ رهن حقّ مرتهن هم ادا شده است .\r\n\r\nقوله : و يمكن :\r\nاين در واقع استدراك از نَعَمْ . . . است ممكن است بگوييم : وفاى به عقد يعنى فسخ نكردن و نقض عهد نكردن و امّا اينكه واجب باشد حقوق مرتهن را بپردازد و سلطنت او را از مبيع دفع كند و تحويل مشترى بدهد ، خير لازم نيست و لذا درباب فضولى و غاصبى كه مال مردم را براى خودش مىفروشد و قدرت هم دارد كه برود و از مالك اصلى خريدارى كند و تحويل مشترى بدهد ، كسى نگفته اين خريدن و تحويل دادن واجب است . بلكه فسخ نكردن مهم است .\r\n\r\n","description":"","footnote":"","page_name":" 209 ","page_number":209},
  {"content":"\r\n\r\n\r\nقوله : و كيف كان :\r\nاگر راهن از اداء دين و فكّ رهن امتناع كرد جه بايد كرد ؟ دو وجه وجود دارد : 1 - قهراً عليه او مال رهن را مىفروشيم و حق مرتهن را مىپردازيم و طبعاً بيع راهن به فرد ثالث باطل مىشود چون حق مرتهن سابق بر بيع و حق راهن است . و يكى از احكام رهن همين است كه اگر راهن امتناع كرد مرتهن بتواند از عين مرهونه حقّش را وصول كند . 2 - حاكم شرع راهن را مجبور كند كه بگونه‌اى فكّ رهن كند يا قرضش را بدهد يا مال ديگرى بجاى آن رهن بگذارد و مبيع را از رهن آزاد كند و به مشترى تحويل دهد تا جمع بين حقيّن شود هم حق مشترى كه عين مبيع است و هم حقّ مرتهن كه طلب او وصول شود .\r\n\r\nقوله : و مع انحصار :\r\nفرع قبلى در فرضى بود كه راهن اموال ديگرى هم دارد و مالش منحصر به عين مرهونه نيست ولى اگر منحصر به اين شد و مال ديگرى ندارد كه بپردازد و فك رهن كند ، از طرفى هم همين عين مرهونه را فروخته است ، در اينجا حقّ مرتهن مقدم است چون سابق است و نوبت به حق مشترى نمىرسد .\r\n\r\nقوله : مسألة :\r\nاذا جنى العبد : اين مسأله به دليل اينكه فعلًا مبتلا به نيست مثل مسألهء بيع امّ ولد كه قبلًا گذشت خوانده نمىشود و ما نيز از شرح آن صرفنظر مىكنيم .\r\n\r\nقوله : مسألة : اذا جنى العبد :\r\nاين مسأله نيز عطف بر مسأله قبل است و از خير آن مىگذريم .\r\n\r\n","description":"","footnote":"","page_name":" 210 ","page_number":210},
  {"content":"\r\n\r\n\r\nقدرت بر تسليم\r\nشرط اوّل از شروطِ عوضين ، ماليّت بود . شرط دوّم ملكيّت بود . و شرط سوّم از شرايط عوضين ، قدرت بر تسليم است كه در مقام تصوّر چهار صورت دارد : 1 - بايع قدرت بر تسليم مبيع دارد و مشترى نيز قدرت بر تسلّمِ مبيع دارد . 2 - بايع قدرت بر تسليم دارد ولى مشترى قدرت بر تسلّم ندارد . 3 - مشترى قدرت بر تسلّم دارد ولى بايع قدرت بر تسليم ندارد . 4 - نه فروشند قدرت بر تسليم دارد و نه خريدار توانِ تسلّم و اخذ كردن دارد . حال آنچه شرطيّت دارد اصل قدرت بر تسليم و تسلّم است به هر يك از سه صورت اوّل باشد ( گرچه عنوان مسأله ظهور در فرض 1 و 3 دارد . ) و حدّاكثر در فرض سوّم مشترى مىتواند بگويد : من با اينكه قدرت دارم ولى اخذ نمىكنم و تو كه بايع هستى بايد تحويل دهى و گرنه معامله را فسخ مىكنم ، خلاصه اينكه خيار فسخ دارد نه اينكه معامله باطل باشد .\r\nو متفرّع بر شرط مذكور ، در فرض چهارم معامله باطل است . ( اذا انتفى الشرط انتفى المشروط ) مثلًا اگر شخصى ماهىِ در دريا يا پرندهء در آسمان يا عبد آبق و فرارى را بفروشد در حالى كه قدرت بر تسليم ندارد معامله‌اش باطل است . البته اگر بيع كلّى باشد و پرنده يا ماهى را بفروشد وظيفه دارد مصداق آن را تحويل دهد و گرنه بيع باطل است و اگر بيع شخصى شد و پرندهء معيّن يا ماهىِ مشخّص را فروخت اگر چنانچه هنوز حيازت يا صيد نكرده و مالك نشده و مباح اصلى را مىفروشد ، چنين معامله‌اى از باب اينكه مبيع ملكِ بايع نيست باطل است و ربطى به بحث ما ندارد . ولى اگر كبوتر يا ماهىاى را كه تملّك كرده و بعد از دست او فرار كرده و بدر يا رفته يا پرواز كرده بفروشد اينجا ملكيّت محفوظ است و قدرت بر تسليم ندارد و مورد بحث ما است .\r\nادلّهء اشتراط قدرت بر تسليم : دلائل فراوانى بر اشتراط قدرت بر تسليم مبيع وجود دارد : 1 - ادّعاى اجماع : در كلمات جماعتى از اساطين فقه ادّعاى اجماع شده :\r\nالف : محقّق ثانى در جامع المقاصد فرموده : الظاهر الاجماع على اشتراطها فى الجمله « 1 » ( يعنى قطع نظر از اينكه : قدرت بر تسليم به نحو موجبهء كلّيه شرط باشد كه رأى\r\n\r\n\r\n","description":"","footnote":"\r\n( 1 ) . جامع المقاصد ، ج 4 ، ص 101 .\r\n","page_name":" 211 ","page_number":211},
  {"content":"\r\n\r\nمشهور است يا نه نحو موجبهء جزئيّه باشد كه رأى ابن جنيد اسكافى و فاضل قطيفى است و هر كدام به نوعى تفصيل قائلند و در آينده خواهد آمد . )\r\nب : علّامه در تذكره فرموده : اشتراط قدرت مجمع عليه است « 1 »\r\nج : شيخ طوسى در مبسوط فرموده : اجماع قائم است بر اينكه : بيع ماهىِ در دريا و پرندهء در هوا جايز است و نافذ نيست « 2 » ( البته ايندو از باب مثال است و گرنه خصوصيّتى ندارند و ملاك كلّى است . )\r\nد : ابن زهره در غنية فرموده : معقودٌ عليه يعنى مبيع بايد مقدورٌ عليه باشد و فروشنده قدرت بر تسليم آن داشته باشد . و با اين شرط تحفّظ كرديم از چيزهايى كه مقدورٌ عليه نيستند همانند ماهىِ دريا و پرندهء هوا كه اينها بلا خلافٍ بيعشان نافذ نيست « 3 »\r\n2 - علّامه در تذكره « 4 » به حديث نبوىِ\r\n« نَهَى النبى صلى الله عليه و آله عن بيع الغرر « 5 » »\r\nاستدلال كرده است : بيع چيزى بدون قدرت بر تسليم آن ، از مصاديقِ بيع غررى است « صغرى » و پيامبر خدا از بيع غررى نهى فرموده است « كبرى » پس بيع مزبور متعلّق نهى است « نتيجه » و چنين نهيى دالّ بر فساد بيع است « كبراى مرحلهء دوّم » پس بيع با عجزاز تسليم فاسد و باطل است « نتيجهء نهائى » .\r\nبراى تقويت كاملِ اين استدلال چهار نكته بايد روشن شود : ( و قدرى ترتيب كتاب را مراعات نمىكنيم )\r\nالف : حديث نبوى صلى الله عليه و آله به نحو مرسل و بدون ذكر اسناد نقل شده و حديث مرسل ارزشى ندارد ، پس چگونه بدان استناد مىكنيد ؟ در جواب مىگوييم : اوّلًا مرسله بودن و بطور كلّى ضعف سند با شهرت عملى قابل جبران است و مشهور فقهاى عامّه و خاصّه بدين حديث تمسّك كرده‌اند و از اين ناحيه مشكلى نيست . ( و ثانياً حديث مزبور از طرق اماميّه و در مجامع حديثىِ شيعه به نحو مُسند نقل شده است و براى نمونه به اين حديث توجّه كنيد :\r\n\r\n\r\n","description":"","footnote":"\r\n( 1 ) . تذكرة الفقهاء ، ج 1 ، ص 466 .\r\n( 2 ) . مبسوط ، ج 2 ، ص 157 .\r\n( 3 ) . غنية ، ص 211 .\r\n( 4 ) . تذكره ، ج 1 ، ص 466 .\r\n( 5 ) . وسائل الشيعه ، ج 12 ، ص 330 ، حديث 3 و سنن بيهقى ج 5 ، ص 338 .\r\n","page_name":" 212 ","page_number":212},
  {"content":"\r\n\r\nعن صحيفة الرضا عليه السلام باسناده عن الحسين بن على عليه السلام قال :\r\nخطبنا امير المؤمنين على عليه السلام المنبرالى ان قال :\r\nو سيأتى على الناس زمان يقدم الاشرار و ليسوا باخيار ، و يباع المضطر ، و قد نهى رسول الّه صلى الله عليه و آله عن بيع المضطر و عن بيع الغرر و عن بيع الثمار حتى تدرك . . . « 1 » )\r\nب : نهى مزبور يا نهى ارشادى است و به خطرى و غررى و فاسد بودنِ معامله اشاره دارد چه اينكه نوع نواهىِ وارده در باب معاملات ارشادى است و مستقيماً مطلوبِ مستدّل را مىرساند و يا اگر هم نهى مولوىِ تعبّدى باشد ولى به دليل خاص كه اجماع باشد مفيد فساد بيع است ( گرچه در جاهاى ديگر ، نهى از معامله مستلزم فساد نيست )\r\nج : مراد از غرر چيست ؟ در كلمات اهل لغت تفاسير گوناگونى براى غرر ذكر شده ولى تمام آنها به سه تفسير بر مىگردد : 1 - غفلت 2 - خُدعه 3 - خطر يعنى احتمال هلاكت و خود را در معرض هلاكت افكندن . و در تمام اين معانى بگونه‌اى جهالت نهفته است زيرا غفلت كه به معناى بىخبرى ، بىتوجّهى و جهل مركّب است و خُدعه نيز دو طرف دارد : يكى خدعه كننده و ديگرى كسى كه فريب مىخورد و پذيراى نيرنگ است و اين در فرضى است كه طرف ، جاهل است و فريب مىخورد و اگر عالم باشد كه نمىگويند :\r\nفلانى فريب خورد يا گولش زدند و . . . ، و خطر هم كه به معناى احتمال هلاكت است و معاملهء خطرى يعنى معامله‌اى كه شايد موجب ضرر شود و سفر خطرى يعنى سفرى كه شايد موجب هلاكت شود و . . . كه كلمهء احتمال و شايد در معناى آن هست .\r\nد : در سه نكتهء قبل روى كبراى كلّى كار كرديم كه حديث نبوى بود و اينك روى صغرى كار مىكنيم كه : بيع بدون قدرت بر تسليم از مصاديقِ بيع غررى است :\r\nدلائل اين مطلب : اوّلًا در كلمات كثيرى از فقهاء ( شيخ طوسى در مبسوط ، ابن زهرة در غنية كه قبلًا ذكر شد و ديگران ) و نيز بسيارى از اهل لغت ( صحاح اللغة ، المغرب فى اللغة ، جُمل الاعراب ، مجمع البحرين و . . . كه در ادامه خواهد آمد . ) وقتى براى بيع غرر مثال مىزنند به باب بيع پرندهء در هوا يا ماهىِ در دريا مثال مىزنند كه هر دو مورد از موارد عدم قدرت بر تسليم است و اينها را بيع غررى حساب كرده‌اند . ثانياً از\r\n\r\n\r\n","description":"","footnote":"\r\n( 1 ) . وسائل الشيعه ، باب 33 من ابواب آداب التجارة ، حديث اوّل ، ج 12 ، و نيز باب 40 من ابواب آداب التجارة ، ص 330 ، حديث 3 ، بافرقهائى كه دارند .\r\n","page_name":" 213 ","page_number":213},
  {"content":"\r\n\r\nاميرالمؤمنين عليه السلام روايت شده كه حضرت فرمود :\r\n« الغرر عمل ما لا يؤمن معه من الضرر « 1 » »\r\nيعنى غرر عبارتست از انجام كارى كه از ضررش ايمن نيستيم . و اين معنا بر ما نحن فيه صادق است زيرا كسى كه در مقابل پرندهء هوا و غيره پول مىدهد ايمن از ضرر نيست چون شايد هيچگاه به مبيع نرسد و پولش از بين برود . و ثالثاً معناى غرر طبق تفسير اكثر اهل لغت بر ما نحن فيه يعنى بيع بدون قدرت صدق مىكند ، بيان مطلب : ابتدا چند عبارت از بزرگان اهل لغت مىآوريم و سپس نتيجه مىگيريم :\r\nالف : جوهرى در صحاح اللغة فرموده : « غِرَّة » به معناى غفلت است و « غارّ » يعنى غافل ( اينها فعل لازم بود ) و « اغَرَّه » از باب افعال به معناى « اتاه على غرّةٍ منه » است يعنى او را غافلگير كرد . و « اغترّ بالشيئى » از باب افتعال به معناى « خُدع به » است يعنى مغرور شد و فريب داده شد بواسطه فلان چيز ، و « غَرَرْ » كه اسم مصدر باب ثلاثى مزيد است به معناى « خطر » است « 2 » ملاحظه مىفرمائيد كه در كلام جوهرى به هر سه معناى غفلت و خُدعه و خطر تصريح شده .\r\nب : فيروزه آبادى در القاموس المحيط فرموده : « غَرَّهُ غَرّاً و غُروراً » ( دو مصدر باب ) و « غِرَّةً » به كسرغين ( اسم مصدر ) ضمناً متعدّى استعمال شده و به معناى اين است كه :\r\nفريب داد او را و به طمع انداخت او را در راه باطل ، پس او هم مغرور و غرير ( مثل قتيل به معناى مقتول ) شد . . . تا اينجا كه فرموده : « غَرَّرَ بنفسه تغريراً و تَغِرَّةً » ( دو مصدر باب تفعيل مثل تذكير و تذكرة ) به معناى اين است كه : نفس خويش را در معرض هلاكت قرار داد ، و اسم مصدر آن « غَرَرْ » است . . . تا اينجا كه فرموده : « غارّ » يعنى غافل ، و « اغْتَرَّ » يعنى غَفَلَ و اسم مصدر اين باب « غِرَّة » است . « 3 » ملاحظه مىكنيد كه در كلام قاموس هم به هر سه معنا اشاره شده است .\r\n\r\n\r\n","description":"","footnote":"\r\n( 1 ) . به نقل جواهر الكلام ، ج 22 ، ص 387 .\r\n( 2 ) . صحاح اللغة ، ج 2 ، ص 768 .\r\n( 3 ) . القاموس المحيط ، ج 2 ، ص 100 .\r\n","page_name":" 214 ","page_number":214},
  {"content":"\r\n\r\nج : ابن اثير در نهاية فرموده : « غِرَّة » به معناى غفلت است سپس گفته : در اسلام از بيع غرر نهى شده و بيع غررى آن است كه مبيع داراى ظاهرى است كه مشترى را مىفريبد و داراى باطنى مجهول و نامعلوم است « 1 » و اين همان خدعه است پس ابن اثير به دو معنا اشاره كرده .\r\nد : ازهرى گفته : بيع غرر آن بيعى است كه « كان على غير عهدة و لا ثقهٍ » ( يعنى فروشنده متعهّد نمىشود به اينكه مبيع را تسليم به مشترى كند و مشترى هم وثوق و اطمينان ندارد كه به دستش برسد ) سپس گفته : كلّيه بيعهائى كه طرفين معامله به كُنه و حقيقت آن احاطه ندارند و براى آنها مجهول باشد در بيع غررى داخل است « 2 » .\r\n( شايد كلمهء من كلّ مجهولٍ اشاره به اطلاق و توسعه‌اى باشد كه بعداً از زبان شيخ خواهد آمد . ) و كلمهء « غرر » در روايات تكرار شده و منجمله در حديث مطرف است كه مىگويد : من يك نفس بيشتر ندارم و تحقيقاً خوش ندارم كه او را بر كارى كه وثوق و اطمينان ندارم كه به سلامت از عهده بر آيد ، وادار كنم ، و شيطان را كه « غَروُر » گفته‌اند براى اين است كه : آدمى را به آنچه دوست مىدارد و متمايل است وادار مىكند در حالى كه پشت سر اين كارهاى هوى و هوسى ، نتايجى و تبعاتى نهفته است كه او را ناراحت مىسازد و از آن بدش مىآيد .\r\nه : اساس البلاغهء زمخشرى « 3 » مصباح المنير فيوّمى « 4 » المُغرِب فى اللغة « 5 » و جُمل الاعراب خليل « 6 » و مجمع البحرين طريحى « 7 » « غَرَر » را به « خطر » تفسير كرده‌اند و در سه كتاب اخير يعنى مُغرب و جُمَل و مجمع براى غرر به باب « بيع السمك فى الماء و الطيرفى الهواء » مثال زده است .\r\n( علّامه در تذكره فرموده : اهل لغت بيع غرر را به دو مورد مذكور يعنى بيع ماهى در دريا و پرنده در هوا ، تفسير كرده‌اند مرحوم شيخ مىفرمايد : منظور علّامه تفسير و تعريف مصطلح نيست بلكه توضيح چيزى در قالب مثال است . ضمناً اگر كسى توهّم كند كه تفسير علّامه با تفسير ابن اثير در نهايه تنافى دارند ، زيرا ابن اثير گفت : « و هو ما كان له ظاهر يعزّ المشترى و باطن مجهول ، » در حالى كه در دو مثال مذكور چنين نيست پس ايندو تنافى دارند ، مرحوم شيخ در جواب مىفرمايد : خير منافاتى نيست و وجه عدم منافات با تأمّل ظاهر مىشود . و مرحوم ايروانى در حاشيه فرموده :\r\nو لعلّه من جهة انّ اقدام البايع على بيع السمك فى الماء و الطير فى الهواء ايضاً له ظاهرٌ\r\n\r\n\r\n","description":"","footnote":"\r\n( 1 ) . النهاية ، ج 3 ، ص 355 .\r\n( 2 ) . همان .\r\n( 3 ) . اساس البلاغَه ، ص 322 .\r\n( 4 ) . مصباح المنير ، ص 445 .\r\n( 5 ) . المغرب ، ص 338 .\r\n( 6 ) . مجمل اللغة ، ص 532 .\r\n( 7 ) . مجمع البحرين ، ج 3 ص 423 .\r\n","page_name":" 215 ","page_number":215},
  {"content":"\r\n\r\nيعزّ المشترى و يتوهّم من اقدامه على البيع انّه قادر عليه و هو فى الواقع عاجز عنه . ) « 1 »\r\n\r\nقوله : و بالجمله :\r\nهمانطورى كه ملاحظه شد در كلمات اهل لغت غرر به هر معنائى كه اطلاق شد جهالت در آن معتبر بود ضمناً كلمات آقايان مطلق بود يعنى چه جهالت به اصل وجود مبيع باشد كه اصلًا مشترى نمىداند مبيعى وجود دارد يا نه و اقدام به معامله مىكند و چه جهالت به وصول مبيع بدست مشترى و حصول آن در دست مشترى باشد كه علم به وجود دارد ولى به وصول و حصول در دست مشترى علم ندارد ( كه مورد بحث ما است ) و چه جهالت به صفات مبيع باشد چه صفات كمّى و مقدارى ( مثلًا نمىداند كه اين صُبرهء گندم چه مقدار است ؟ ) و چه صفات كيفى ( مثلًا نمىداند كه گندم جيّد و خوب است يا اجود و بسيار خوب است يا ردّى و پَست است ؟ ) آنگاه ما نحن فيه هم كه مشترى و بايع هر دو جاهل به حصول مبيع در دست مشترى هستند و معذلك معامله مىكنند چنين معامله‌اى غررى است « صغرى » و بيع غررى منهى عنه است « كبرى » و نهى كذائى هم دالّ بر فساد است پس بيع مزبور فاسد است ، و هو المطلوب .\r\n\r\nقوله : و ربّما يقال :\r\nمرحوم صاحب جواهر « 2 » فرموده : غررى كه در حديث نبوبى مورد نهى واقع شده خصوص بيع عزرى و خطرى است كه از جهل به صفات مبيع سرچشمه بگيرد و خطرى بودنِ بيع به خاطر جهل مشترى به صفات كمّى و كيفىِ مبيع باشد ( كه شرط چهارم از شروط عوضين است و به زودى تحت عنوانِ معلوميّتِ عوضين خواهد آمد . ) نه اينكه مطلق خطر و بيع خطرى مراد باشد چه از جهل به صفات ناشى شود و چه از جهل به حصول و وصول مبيع به مشترى كه فعلًا در شرط سوّم همين مطرح است ، پس در ما نحن فيه به حديث نهى از بيع غرر نمىتوان استناد كرد .\r\n\r\nقوله : ضرورة :\r\nدليل صاحب جواهر : خطرى بودنِ بيع به خاطر جهل به حصول ، در بيع هر مال غايبى وجود دارد و هر متاعى كه فعلًا نزد بايع و مشترى نيست و از آنها غايب است و با\r\n\r\n\r\n","description":"","footnote":"\r\n( 1 ) . تذكرة ، ج 1 ، ص 466 .\r\n( 2 ) . جواهر الكلام ج 22 ، ص 338 .\r\n","page_name":" 216 ","page_number":216},
  {"content":"\r\n\r\nتوصيفِ رافعِ غرر و جهالت ، معامله مىكنند بايد بيعش باطل باشد زيرا جهل به حصول مبيع در دست مشترى ، موجود است مخصوصاً اگر مال غايب در دريا يعنى در راه دريائى يا هوائى يا زمينى باشد و خوف آن است كه هر لحظه كشتىِ مال التجاره غرق شود يا هواپيماى حاملِ اجناس سقوط كند ، يا قطاع الطريق بر كاروان تجارتى بتازند و اموال را به يغما ببرند و بدست مشترى نرسد پس بايد بيع اينها پيشاپيش باطل باشد زيرا جهل به حصول موجود است و معامله از اين ناحيه خطرى است و بلكه مثال روشنتر :\r\nبايد بيع ثمره بر شجره ، و زَرْعْ بر ارض و مانند اينها باطل باشد زيرا هر لحظه احتمال دارد آفتى پيدا شود و زراعت يا ميوه را نابود كند و مانع از رسيدنِ آن شود و جهل به حصول در همهء اينها وجود دارد پس بايد تمام اينها معامله‌اش باطل باشد در حالى كه احدى فَتوى به بطلان اينها نداده است پس مراد از معاملهء غررى معامله‌اى است كه از ناحيهء جهل به صفات غررى و خطرى باشد .\r\n\r\nقوله : و الحاصل :\r\nخلاصه اينكه : بيع خطرى باطل است و در مورد عجز از تسليم و جهل مشترى به اينكه مبيع بدست او مىرسد يا نه ، مخاطره‌اى لازم نمىآيد و بيع خطرى نيست تا باطل باشد مخصوصاً اينكه اگر هم بر فرض تسليم مبيع به مشترى متغدّر شد حقّ الخيار براى او درست مىشود و بدين وسيله جلو خطر و ضرر او هم گرفته مىشود . پس قدرت بر تسليم شرط صحت نيست ( اگر مدركِ اثبات ، اين حديث نبوى باشد ) .\r\n\r\nقوله : و فيه :\r\nمرحوم شيخ به دو بيان ، از سخن صاحب جواهر ره جواب مىدهند :\r\nاوّلًا خطرى كه از ناحيهء جهل مشترى به وصول مبيع بدست او ، پيدا مىشود به مراتب بزرگتر از خطرى است كه از ناحيهء جهل به صفات با علم به اصل حصول ، پيدا مىشود زيرا در مورد جهل به صفات ، اصل مبيع بدست مشترى مىرسد و تنها صفات كمّاً و كيفاً مجهول است ولى در مورد جهل به حصول ، رسيدن اصل مبيع به مشترى مجهول و مشكوك است و خطرى بودن در اينجا بيشتر است ، پس به طريق اولى بايد موجب بطلان شود ، و وجهى براى تقييد كلام اهل لغت در باب غرر ، به خصوص جهل به صفات وجود ندارد و خطر ناشى از جهل به حصول ، مصداق كاملتر بيع مخاطره‌اى\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nاست . مخصوصاً اينكه حضرات لغوييّن براى بيع غررى به دو مثالِ صدر مسأله ( بيع الطير فى الهوا و السمك فى الماء ) استناد كرده‌اند كه در هر دو مثال جهل به حصول مطرح بود نه جهل به صفات ، و معناى تمثيل به آن دو براى بيع غررى ، آن است كه غرر ، خطر و جهالت مخصوصِ فرض جهل به صفات نيست و اطلاق دارد .\r\n\r\nقوله : و احتمال :\r\nاگر كسى بگويد : شايد تمثيل به دو مورد مذكور هم براى جهل به صفات باشد نه جهل به حصول ، و منظورشان اين باشد كه چون طير در هوا يا ماهى در دريا مجهول الوصف است و مشترى آن را نمىشناسد ، باطل است نه بخاطر عجز از تسليم و جهل به حصول ، پس اين تمثيل به درد شما نمىخورد .\r\n\r\nقوله : يدفعه :\r\nمرحوم شيخ در دفع اين احتمال مىفرمايد : شما اگر كلمات فقهاء را ملاحظه كنيد خواهيد ديد كه مشهور براى عجز از تسليم مبيع به مشترى ، اين دو مثال را ذكر كرده‌اند نه براى جهل به صفات .\r\n\r\nقوله : مضافاً :\r\nثانياً : فريقين يعنى شيعه و سنّى براى ما نحن فيه يعنى اشتراط قدرت بر تسليم ، به حديث نبوى صلى الله عليه و آله استناد كرده‌اند و فرموده‌اند : عجز از تسليم موجب بطلان بيع است چون بيع با عدم قدرت بر تسليم ، غررى مىشود و بيع غررى هم منهى و باطل است . و شاهد اين استناد سخن سيّد مرتضى در كتاب انتصار « 1 » است : از جملهء مسائلى كه اماميّه بدان منفرد شده‌اند و در مقابل همهء عامّه نظر خاصّى ابراز كرده‌اند اين مسأله است كه : آيا بيع عبد آبق با ضميمه جايز است يا خير ؟ عامّه عموماً فتوى به عدم جواز داده‌اند ، به اين دليل كه بيع مزبور غررى است ( و ضميمه نيز آن را غررى بودن خارج نمىكند ) و بيع غررى را هم پيامبر اسلام نهى فرموده است . ولى از ديدگاه اماميّه چنين بيعى با انضمام صحيح است به اين دليل كه غررى نيست . ( ملاحظه مىفرمائيد : كه عامّه و خاصّه در ما نحن فيه به حديث نهى از بيع غرر استناد كرده‌اند ، معلوم مىشود از كلمات اهل لغت و شرع ،\r\n\r\n\r\n","description":"","footnote":"\r\n( 1 ) . انتصار ، ص 209 .\r\n","page_name":" 218 ","page_number":218},
  {"content":"\r\n\r\nمطلق خطر و جهالت را فهميده‌اند نه خصوص خطرى كه از ناحيهء جهل به صفات باشد .\r\nفلاوجه لتقييد الخطر بالناشى من الجهل بالصفة كمافعله صاحب الجواهر ) .\r\n\r\nقوله : و ما ابعد :\r\nنقطهء مقابلِ صاحب جواهر سخن شهيد اوّل در كتاب قواعد و فوائد « 1 » است كه ميان آن دو فاصله صد و هشتاد درجه است و مايهء شگفتى است : وى ابتدا فرموده : غرر از نظر اهل لغت و آنگونه كه بعضى از لغويّون ( منظور ابن اثير در نهايه است كه قبلًا كلامش نقل شد ) گفته‌اند ، عبارتست از چيزى كه ظاهرى محبوب و خوشايند و باطنى مكروه و ناپسند دارد . و در قرآن هم بدين معنا به كار رفته آنجا كه خداوند متاع دينار را امتاع الغرور « 2 » خوانده است يعنى متاعى كه ظاهرى دوست داشتنى دارد و تجمّلات و زرق و برق آن قلب را مىسوزاند ولى باطنى مكروه و فرجامى ناپسند دارد . سپس فرموده : امّا در اصطلاح شرعى غرر به معناى جهل به حصول ( مبيع در دست مشترى ) آمد است و مخصوصِ اين معنا است ( كه مورد بحث ما مىباشد ) و امّا چيزى كه مجهول الصفة باشد و او صاف كمّى و كيفى آن را ندانيم ، بر او غرر اطلاق نمىشود .\r\nو ميان جهل به صفت ، با غرر شرعى كه همان جهل به حصول باشد از نسبِ اربع عموم و خصوص من وجه است : مادّه اقتراق غرر شرعى : اگر عبد آبقى را كه اوصاف آن كاملًا براى مشترى معلوم است ( و پيش از معامله عبد را مىشناخت و اوصافش را مىدانست يا در حال معامله برايش توصيفى كردند كه رافع جهالت باشد . ) بفروشند چنين بيعى عزرى هست ولى مجهول الصفة نيست .\r\nمادّهء افتراقِ جهل به صفت : متاعى را كه مكيل يا موزون يا معدود است و بايد به كيل يا وزن يا شماره بفروشند اگر بدون اينها بفروشند در اينجا جهل به صفت وجود دارد چون نمىدانيم كه چند كيل يا چه مقدار وزن دارد ؟ يا چند تا است ؟ ولى غرر شرعى نيست زيرا جهل به حصول ندارد و قدرت بر تسليم موجود است . البته در اين مثالها مبيع معلوم بالاجمال بود ولى گاهى مبيع از حيث صفات ممحّض در جهالت و مجهول بودن\r\n\r\n\r\n","description":"","footnote":"\r\n( 1 ) . القواعد و الفوائد ، ج 2 ، ص 137 ، قاعدهء 199 .\r\n( 2 ) . سورهء آل عمران / 185 و سورهء حديد / 20 .\r\n","page_name":" 219 ","page_number":219},
  {"content":"\r\n\r\nاست و صد درصد مجهول است مثل قطعه سنگى كه نمىدانيم آيا طلا يا نقره يا مس و يا سنگى معمولى است ؟\r\nمادّه اجتماع : عبد آبقى كه مجهول الصفة مىباشد اگر بفروشند هم غرر شرعى و جهل به حصول دارد چون آبق است و نمىدانيم بدست مشترى مىرسد يا نه و هم جهل به صفت دارد زيرا مجهول الصفة است و مشترى از اوصاف او خبر ندارد .\r\nسپس فرموده : غرر و جهالت ( مراد شهيد از غرر در اينجا خصوص غرر شرعى نيست بلكه مطلق جهالت است و عطف « و الجهل » بر « الغرر » عطف تفسيرى است . )\r\n1 - گاهى به اصل وجود مبيع تعلّق مىگيرد يعنى مشترى نمىداند كه اصلًا چنين مبيعى فعلًا موجود است يا نه ؟ مثل عبد آبقى كه مجهول الوجود است .\r\n2 - و گاهى به حصول مبيع در دست مشترى تعلّق مىگيرد مثل بيع عبد آبقى كه معلوم الوجود است .\r\n3 - و گاهى به جنس و ماهيّتِ مبيع تعلّق مىگيرد مثل حبّه‌اى كه نمىداند آيا گندم است يا جو يا لوبيا و . . . يا مثل يك متاع از متاعهاى گوناگون كه نمىداند آيا از خوردنيها است يا از پوشيدنيها و . . .\r\n4 - و گاهى به نوع يعنى اوصاف ماهيّت تعلّق مىگيرد مثل بيع عبدى از عبدها كه نمىداند آيا عبد كاتب است يا نه ؟ صغير است يا كبير ؟ رومى است يا زنگى ؟ و . . .\r\n5 - و گاهى به مقدار آن جاهل است مثل پيمانه‌اى كه اندازه‌اش را نمىدانيم ، يا زمين را اين گونه بفروشد كه : تا آنجا كه تيرى كه از كمان رها شده و بدان نقطه اصابت كرد اين مقدار را به يك ميليون درهم مىفروشيم و واضح است كه محلّ بلوغ تير مجهول است .\r\n6 - و گاهى به تعيين مبيع تعلّق مىگيرد مثل بيع يكى از دو پيراهن خارجى كه از لحاظ قيمت مختلف و متفاوت هستند و به صورت مبهم بگويد : يكى از آن دو را به صد درهم فروختم كه نمىدانيم كدام منظور اوست .\r\n7 - و گاهى به بقاء مبيع تعلّق مىگيرد مثلًا ثمره و ميوهء درخت خرما را قبل از بدّ و صلاح ( بوسيلهء رنگ انداختن ) مىفروشد در اينجا اگر شرط كند كه مىفروشم به شرط اينكه در آينده ظهور صلاح شود چنين بيعى بالاجماع و عند الكل غررى و باطل است چون طرفين نمىدانند كه آيا بدّ و صلاح خواهد شد يا نه ؟ و اگر بدون شرط بفروشند باز\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nجهل به بقاء ثمره داريم و نزد عدّه‌اى از اصحاب « 1 » بيع غررى و جهلى است . و نظير شرط مذكور است اينكه : فروشنده يا خريدار شرط كند كه اين زراعت را مىخرم مشروط بر اينكه در آينده اين ساقه‌ها تبديل به سنبل شود كه اين نيز مجهول است و در همهء اين هفت مورد غرر و جهالت موجود است .\r\nسپس شهيد فرموده : غرر و جهالت ( باز به معناى لغوىِ كلمه يعنى مطلق جهالت نه غرر شرعى ) از زاويهء ديگر سه قسم مىشود :\r\n1 - گاهى غرر نسبت به چيزهايى است كه عرف و اهل معامله در آنها مسامحه نمىكنند ، و نسبت به امورى است كه دخالت آشكار در عوضين و ماليّت ثمن و مثمن دخالت دارند مثل جهل به كميّت و مقدار كه نمىداند آيا صد من است يا صد و پنجاه من ؟ آيا ثمن صد تومان است يا صد و بيست تومان ؟ و . . . كه اين مقدار تفاوت بخشوده نيست و اهل معامله از آن فرو گذار نمىكنند . و مثل جهل به كيفيّت كه نمىداند آيا طلاى هيجده عيار است يا بيست و دو عيار ؟ آيا گندم خيلى خوب است يا متوسّط ؟ و . . . كه باز اين مقدار تفاوت بخشوده نيست و عرف آن را به حساب مىآورد . چنين غرر و جهالتى بالاجماع ممتنع است يعنى شرعاً ممنوع است و مشمول حديث نبوى است و قطعاً موجبِ بطلان بيع است .\r\n2 - و گاهى غرر نسبت به چيزهايى است كه عقلاى عالم عادت دارند كه نسبت به اين امور مسامحه كنند و آن را ناديده بگيرند و در اثر اينكه خيلى در ماليّت عوضين دخالتى ندارد و چيز كم و ناچيزى است بدان اعتنا نمىكنند و ندانند هم برايشان مهمّ نيست ، مثلًا اساس و ريشهء ديوار كه در زمين است آيا بتونى است ؟ يا سنگ چينى است ؟\r\nيا با آجر ساخته‌اند ؟ و . . . نمىدانند ولى بدان اعتنائى نيست يا مثلًا مقدار پنبه‌اى كه در برخى از قسمتهاى كُت يا پالتو لابلاى پارجه و آستر مىگذارند آيا از نوع مرغوب پنبه است يا از جنس بد ؟ پنبهء نو است يا كهنه ؟ اين گونه ندانستها برايشان مهمّ نيست ، يا مثلًا حمل گوسفند حتماً نر باشد يا ماده باشد برايشان مهمّ نيست . اين گونه از غررها بالاجماع بخشوده شده و مبطل نيست .\r\n\r\n\r\n","description":"","footnote":"\r\n( 1 ) . شيخ طوسى در نهايه ، ص 414 - 415 و صدوق در المقنع ، ص 123 و ابن حمزه در وسيله ، ص 45 و . . . .\r\n","page_name":" 221 ","page_number":221},
  {"content":"\r\n\r\n3 - و گاهى غرر و جهالت امرش دائر بين يكى از دو قسم قبل است و نمىدانيم كه از قسم اوّل است تا مبطل باشد يا از قسم دوّم است تا مبطل نباشد ؟ آن غرر و جهالتى كه مورد اختلاف است كه مضرّ است يا خير ؟ همين قسم است مثل جزاف ( گزاف و عدم علم ) در مال الاجاره كه طرفين علم به آن ندارند و تنها با مشاهدهء مال الاجاره عقد اجاره را منعقد مىسازد ، و هكذا در مال المضاربه كه مقدار رأس المال را دقيقاً نمىدانند ولى با مشاهده ، عقد مضاربه را منعقد مىكنند ، و هكذا در بيع ثمره پيش از ظهور صلاح كه نمىدانند آيا باقى خواهد ماند يا نه ، آيا مقدار آن چقدر است و معذلك معامله مىكنند ، و هكذا بيع عبد آبق بدون ضميمه كه نمىداند آيا به دستش خواهد رسيد يا نه ولى معامله مىكند آيا اين معاملات صحيح است يا باطل ؟ محّل اختلاف است : برخى اينها را باطل مىدانند و برخى صحيح ( و در جاى خود بايد بحث شود . )\r\n\r\nقوله : و فى بعض :\r\nسخنان شهيد اوّل در قواعد و فوائد به پايان رسيد ولى در پاره‌اى از فرمايشات ايشان جاى مناقشه وجود دارد ( و آن چند مورد است كه ذيلًا مىآورديم :\r\n1 - ايشان غرر را به جهل به حصول اختصاص دادند ، از نظر ما تقييد ايشان همانند تقييد صاحب جواهر ، بىوجه است و خلاف اطلاق كلام اهل لغت و فقهاء و روايات است .\r\n2 - ايشان فرمودند : و شرعاً . . . كه ظاهرش اين است كه : براى غرر حقيقت شرعيّه قائلند و اين نيز ثابت نيست .\r\n3 - صدر و ذيل كلام ايشان تهافت دارد زيرا در صدر كلام غرر را به جهل به حصول اختصاص دادند ولى ذيلًا در دو تقسيمى كه داشتند غرر را به معناى مطلق جهالت گرفتند .\r\n4 - مثالهائى كه ايشان براى قسم سوّم در پايان كلامشان آوردند هيچكدام مردّد نيست بلكه مطمئن هستيم كه عرف در اينها مسامحه نمىكنند و جزاف در مال الاجاره و مال المضاربه و . . . را مرتكب نمىشوند و به دقّت تعيين مىكنند . 
  ]\r\n\r\nقوله : ككلامه :\r\nمرحوم شهيد اوّل در كتاب غاية المراد فى شرع الارشاد مطلب ديگرى دارند كه آن نيز\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nمبتلا به اشكال است و آن مطلب اين است : در معامله مبيع مىتواند كلّى و به ذمّه باشد يا شخصى و معيّن باشد و به اتّفاق فقهاء شيعه و سنّى بيع در هر دو صورت درست است ولى در جانب ثمن اگر تعيين شود و معلوم باشد به نوع تعيين كلّى يعنى بگويد : اين را فروختم در مقابل صد دينار و مشخّص نكند كه اين صد دينار يا آن صد دينار خارجى باز به اتفاق كلمه معامله صحيح است ولى اگر ثمن را به تعيين شخصى معين كنند يعنى بگويد : فروختم به اين صد دينار يا به آن صد درهم خارجى كه خلاصه : ثمن شخصى باشد نه كلّى اينجا ميان عامّه و خاصّه اختلاف نظر وجود دارد :\r\nاز نظر اماميّه چنين بيعى صحيح است ولى از نظر اهل سنّت اين معامله باطل است به اين دليل كه : اين معامله غررى است « صغرى » و بيع غررى در اسلام باطل است « كبرى » پس اين معامله باطل است « نتيجه » عمده در اين دليل بيان صغرى است و گرنه كبراى كلّى را همهء قبول داريم ، و بيان صغرى اين است كه : طرفين احتمال مىدهند كه ثمن شخصى ناگهان معدوم شود و ناپديد گردد و از بين برود ( يا باد آن را ببرد ، يا سرقت شود ، يا گم شود ، يا بسوزد و . . . ) و يا فروشنده احتمال مىدهد كه اين ثمن در واقع مال خريدار نباشد بلكه ملك ديگرى را بر داشته و مىخواهد با آن خريدارى كند و با وجود اين احتمالها و شايدها يقين ندارد كه ثمن سالم بدست او برسد ، و از اين ناحيه بيع غررى است و موجب بطلان است .\r\nمرحوم شهيد از اين استدلال جواب داده و فرموده : غرر هر احتمالى را نمىگويند بلكه خصوص احتمالى كه عقلائى باشد و قابل اعتناء باشد و عقلاء حكم به لزوم اجتناب از اين احتمال كنند و معامله را خطرى بدانند و اگر كسى اجتناب نكرد او را توبيخ كنند ، و در مورد مذكور در صغرى چنين احتمالى اصلًا قابل اعتنا نيست و چه بسا به مخيّلهء طرفين هم خطور نكند كه شايد ثمن معدوم شود يا ملك غير باشد و . . . و درصد اين احتمال بسيار پائين است و ارزشى ندارد و در چنين فرضى اصلًا غرر صدق نمىكند تا كبراى كلّى بيايد . « 1 »\r\n\r\n\r\n","description":"","footnote":"\r\n( 1 ) . القواعد و الفوائد ، ج 2 ، ص 137 و 138 ، قاعده / 199 .\r\n","page_name":" 223 ","page_number":223},
  {"content":"\r\n\r\n\r\nقوله : فانّ : مقتضاه :\r\nمرحوم شيخ مىفرمايد : همانطوريكه سخنان شهيد در قواعد و فوائد مبتلا به اشكال بود ، اين كلام ايشان نيز مبتلا به اشكال است و مقتضا و لازمى دارد كه قابل قبول نيست ، بيان ذلك :\r\n1 - لازمهء كلام ايشان اين است كه : اگر كسى اقدام كرد و عبد آبق يا حيوان گمشده را به مبلغ ناچيزى خريدارى كرد چنين بيعى غررى نباشد ، چرا كه عقلاى عالم حكم به اجتناب از اين معامله نمىكنند و بلكه عملًا براى رسيدن به نفع كثير و به اين اميد ، تن به ضرر قليل مىدهند و اقدام كننده را توبيخ نمىكنند ، در حالى كه از نظر مشهور چنين بيعى غررى است و حتى طبق بيان خود شما در قواعدتان اين بيع غررى است .\r\n2 - و نيز لازمهء سخن شهيد آن است كه : اگر مشترى نمىداند كه اين جنس آيا طلاست يا مس ؟ و آن را به قيمت مس خريدارى كرد نبايد چنين معامله‌اى غررى باشد چون عقلاى عالم چنين كسى را توبيخ نمىكنند و او متضرّر نشده ، زيرا اگر در واقع مِسْ باشد به قيمت واقعى خريده و اگر طلا باشد كه خيلى سود هم برده و جاى سرزنش نيست ، عقلاء او را امر به ترك نمىكنند و نهى از فعل نمىكنند ، پس نبايد غررى باشد ، در حالى كه از نظر مشهور اين بيع غررى است زيرا جهل به صفت دارد و جنس مبيع را نمىداند .\r\n3 - و نيز لازمهء كلام شما اين است كه : اگر كسى نمىداند كه مقدار اين صُبرهء گندم آيا صد من است يا نود من ؟ و آن را به ثمنِ قدر متيقّن يعنى به قيمت نود من خريدارى كرد ، نبايد غررى باشد چون منع عقلائى ندارد ، در تمام اين سه مورد كه به عنوان نقضِ بر شهيد آورديم نه تنها اقدام را مذمّت نمىكنند بلكه چه بسا كسى را كه اين معامله را ترك كند سرزنش مىكنند ، پس آن خصوصيّتى كه شهيد براى غرر ذكر كرد در اينجاها نيست و نبايد غررى باشد در حالى كه مشهور اين معاملات را غررى دانسته‌اند و حكم به بطلان كرده‌اند .\r\nپس بهتر آن است كه بگوييم : نهى شارع از بيع غررى يك نهى عقلائى نيست كه تابع اين باشد كه كجاها عقلاء منع مىكنند و معامله را سفيهانه مىدانند و كجاها منع و توبيخ ندارد ، بلكه يك نهى شرعى است و از شارع بما هو شارع صادر شده و فلسفهء اين\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nنهى هم عبارتست از پيشگيرى از مخاصمه و سدّ باب منازعه ( چرا كه اگر به نوعى جهالت در ثمن يا مثمن باشد موجب مخاصمه مىشود و براى دفع آن شرع مقدس محكم‌كارى كرده و بيع غررى و خطرى را منع كرده است . ) و هر كجا غرر و جهالت صدق كرد معامله باطل است خواه منع عقلائى باشد و خواه نباشد مثل سه مورد مذكور .\r\n( البته استدلال عامّه جواب ديگرى دارد و آن اين كه : اصلًا در فرضهاى مذكور در كلام عامّه كه جواز عدم يا جواز مال غير بودن بود ، معامله غررى نيست و جهالتى وجود ندارد بلكه اطمينان به عدم است و بيع صحيح است . مضافاً به جواب نقضى كه : همين احتمالات در مبيع و مثمن شخصى هم هست پس بايد آن را تجويز نكنيد و بگوئيد :\r\nبيعش غررى است و هر جوابى در جانب مبيع شخصى داديد ، ما در جانب ثمن شخصى مىدهيم . )\r\n\r\nقوله : ثمّ انّه :\r\nمرحوم شيخ صدوق در كتاب معانى الاخبار فرموده : اينكه دين مقدس اسلام برخى از معاملاتى را كه در جاهليّت رايج بود ، ابطال كرده از قبيل بيع منابذه و ملامسه و بيع حصات ، علّت حكم به بطلان و فساد آن است كه : اينها معاملات غررى هستند و بيع غررى باطل است . « 1 »\r\n\r\nقوله : مع انّه :\r\nمرحوم شيخ در ردّ سخن صدوق مىفرمايد : در اين معاملات طبق تفسير معروفى كه دارند اصلًا غرر و جهالتى نيست : زيرا بيع منابذه آن است كه : دو نفر بانبذ و پرتاب كردن پارچه معامله كنند يعنى فروشنده به خريدار بگويد : انْبُذُ الثوب اليك و يا خريدار به فروشنده بگويد : انْبِذِ الثوب الّى يعنى پارچه را به سوى من پرتاب كن و با نفس اين عمل معامله انجام شود و بيع واجب شود . در اينجا كه جهالتى نيست و چيزى مجهول نيست .\r\nو نيز بيع حصات آنست كه : دو نفر با نفس افكندن ريگ به سوى گوسفندها يا چيزهاى ديگر و با اصابت ريگ به آن معامله كنند و باز هم با القاء و اصابت سنگ ريزه به يك حيوان همان مبيع مىشود و معامله با اين عمل خاص انجام مىشود . كه در اينجا هم مبيع\r\n\r\n\r\n","description":"","footnote":"\r\n( 1 ) . معانى الاخبار ، ص 278 .\r\n","page_name":" 225 ","page_number":225},
  {"content":"\r\n\r\nيا ثمن مجهول نيست و معامله غررى نيست . و نيز بيع ملامسه آنست كه : شخص با نفس لمس كردن و دست گذاشتن روى حيوان آن را معامله مىكند و مىفروشد يا خريدارى مىكند كه اين نيز جهالتى ندارد . پس تعليل شيخ صدوق ره بىوجه است . مگر منظور ايشان وجه خاصّى باشد كه بيع بر آن وجه خطرى است و آن وجه خاص اين است كه :\r\nاوّل طرفين با صيغهء بيع معامله‌اى انجام مىدهند و مبيع را در هنگام انشاء صيغه معيّن نمىكنند و سپس براى تعيين مبيع از راه نبذ و پرتاب كردن پارچه ، يا افكندن ريگ سوى گوسفندان و اصابت آن به يكى ، يا از راه ملامسه و دست گذاشتن روى حيوانى آن را معيّن مىسازند ، كه اگر اين باشد جهالت هست . ولى طبق تفسير قبلى جهالت و خطر و غررى در كار نبود .\r\n\r\nقوله : و كيف كان :\r\nاز ديدگاه ما در اصل اين مطلب كه حديث نبوى ( نهى النبى صلى الله عليه و آله عن بيع الغرر ) به درد ما نحن فيه مىخورد و صلاحيتّ دارد كه دليل بر اشتراط قدرت بر تسليم باشد ، بحثى نيست و استدلال مذكور صحيح است ( چنان كه سابقاً طّى چهار مطلب اين استدلال تبيين شد . ) و هيچكدام از اشكالات صاحب جواهر و غيره را قبول نكرديم ولى يك اشكال در استدلال به اين حديث وجود دارد و آن اينكه : اين دليل اخصّ از مدعّا است ، بيان مطلب :\r\nمدعّا اين است كه : قدرت بر تسليم ، شرط صحّت بيع است و عجزاز تسليم مانع از صحّت بيع است ، آن‌گاه سه فرد در اينجا متصوّر است : 1 - يقين يا اطمينان به قدرت بر تسليم داشته باشيم 2 - يقين يا اطمينان به عجز از تسليم داشته باشيم يعنى مبيع چيزى است كه عادتاً تسليم آن به مشترى محال است ، ( مگر معجزه‌اى رخ دهد و اتفاق بيفتد و قدرت بر تسليم بيايد و گرنه طبق روال عادى تسليم ممتنع است ) مثل متاعى كه در دريا غرق شده و امكان ندارد كه كسى بدان دسترسى پيدا كند و او را از ديا خارج كند . 3 - علم يا اطمينان به هيچ‌طرف نداريم و مجرّد احتمال است يعنى فعلًا : بايع دسترسى به مبيع ندارد ولى شايد دسترسى پيدا بكند و قدرت بر تسليم پيدا كند و شايد نه ، مثل عبد آبق ، پرندهء در هوا و . . . كه نمىدانيم بر مىگردد يا نه ؟ و جهل به حصول و وصول داريم و فرقى ندارد كه دو احتمال مساوى باشد يا احتمال دسترسى 20 درصد باشد و يا 80 در صد .\r\nحال مدعّا اين است كه در هر يك از دو قسم دوّم و سوّم معامله باطل است چون\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nقدرت بر تسليم ندارد ، در حالى كه دليل يعنى حديث نبوى فقط به درد قسم سوّم مىخورد زيرا روى بيع غررى تكيه كرده و غرر به معناى جهالت و خطر شد و بيع خطرى آن بيعى است كه احتمال هلاكت و عدم وصول دارد و احتمال سلامت و وصول هم ( ولو 20 % ) دارد و امّا قسم دوّم كه يقين به عدم وصول دارد و مىدانيم كه تسليم محال است مشمول حديث مزبور نيست . پس دليل اخص از مدعّا است .\r\n\r\nقوله : و لكن :\r\nامّا اشكال مذكور قابل جواب است و از راههاى گوناگون بطلان بيع در قسم دوّم قابل اثبات است :\r\n[ 1 - از راه فحواى خود حديث : اگر در فرض شك و جهل و احتمال هلاكت و عدم قدرت بر تسليم مبيع ، بيع باطل باشد پس در فرض اطمينان و علم به عجزاز تسليم ، به طريق اولى بيع باطل است . پس خود حديث ، قسم سوّم را منطوقاً و قسم دوّم را به مفهوم موافقت شامل است و دليل با مدعّا مساوى است و به درد آن مىخورد . 
  ]\r\n2 - بر فرض كه از فحواى حديث استفاده نشود ولى راه ديگرى براى ابطال وجود دارد و آن اينكه : چنين معامله‌اى سفيهانه است و انسان بايد خل باشد كه در قبال چيزى كه عادتاً محال است به دستش برسد ، پولى بپردازد . و نيز فروختن چنين متاعى و تصرف در ثمن آن از سوى بايع ، اكل مال به باطل است و مشمول آيهء « و لا تأكلوا اموالكم بينكم بالباطل » است و روى اين جهالت معامله باطل است .\r\n3 - بلكه بالاتر از اينها اصلًا مىتوان گفت : عرفاً و نزد عقلاء چنين متاعى كه متعذّر الوصول شده ، فعلًا ماليّت ندارد و از اين ناحيه بيعش باطل است و مربوط به شرطى از شروط عوضين است و ربطى به ما نحن فيه ندارد . البته ملكيّت آن محفوظ است و باقى بر ملك مالك اصلى است و آثار ملك هم بر آن مترتب است از جمله اينكه : اگر عبد بوده و متعذّر الوصول شده مالك اصلى مىتواند بابت كفاّره‌اى آن را آزاد كند ، و از جمله اينكه : اگر روزى بر حسب اتفاّق و تصادف پيدا شد ملك مالك خواهد بود و ربطى به ديگران ندارد . ولى فعلًا مسلوب الماليّه است و لذا اگر روز اوّل شخصى اين متاع را غصب كرد و در دست او ناپديد شد يا به دريا افتاد ، غاصب ضامن است و بايد تمام قيمت اين متاع را به مالك اصلى بپردازد ( و اين دليل آن است كه : آن مال كلّاً از ارزش\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nافتاده و گرنه غاصب تمام قيمت را ضامن نمىشد . ) و قيمت هم ملك مالك اصلى مىشود ضمن اينكه از ديدگاه مشهور خود آن متاع هم ملك مالك اصلى است . ( و اينجا است كه مسألهء جمع ميان بدل و مبدل در ملك يك نفر لازم مىآيد و در قاعدهء ما يضمن بصحيحه يضمن بفاسده اين مشكله مورد بحث واقع شد . )\r\n\r\nقوله : ثم انّه :\r\nاصل مطلب اين بود كه : قدرت بر تسليم مبيع از شروط صحّت بيع است و اين شرط را با دو دليل ( اجماع و حديث نبوى ) اثبات كرديم . حال علاوه بر دو وجه مذكور ، چهار دليل ديگر نيز براى اعتبار و اشتراط قدرت بر تسليم ، ذكر شده كه از نظر مرحوم شيخ خيلى قرص و محكم نيست و جاى تأمّل و درنگ دارد و اين وجوه را به ترتيب عنوان مىكنند :\r\nوجه اوّل از اين وجوه تمسّك به حديث مشهور نبوى است كه هم از طريق اهل سنّت نقل شده كه حضرت صلى الله عليه و آله فرمود :\r\n« لا تبع ما ليس عندك « 1 » »\r\nو هم از طرق اماميّه نقل شده است « 2 » كيفيّت استدلال : نخست بايد ديد منظور از « ما عِنْدَكَ » چيست تا به قرينه مقابله منظور از « ما ليس عندك » در حديث معلوم گردد ؟ دو احتمال در معناى اين كلمه وجود دارد :\r\n1 - معناى صريح و تحت اللفظى : « ما عندك » يعنى چيزى كه نزد تو و پيش تو است و حاضر است و قابل اشارهء حسيّه است و « ما ليس عندك » يعنى چيزى كه نزد تو نيست و حضور ندارد بلكه غايب است . طبق اين احتمال معناى حديث آن است كه : آنچه نزد تو نيست و متاعى كه حاضر نيست و پيش روى طرفين نيست بيعش باطل است و اين احتمال منظور حديث نيست و گرنه لازمه‌اش آن است كه : بيع غايب با توصيف كاملى كه رافعِ غرر و جهالت باشد ، نيز باطل باشد ، بيع سلف هم كه فعلًا مبيع در خارج نيست و بعداً پيدا مىشود يا تحويلِ مشترى مىشود ، باطل باشد در حالى كه اجماع قائم شده بر صحّت بيع غايب و بيع سلف . پس احتمال اوّل تالى فاسد دارد .\r\n2 - معناى كنائى : « ما عندك » كنايه از چيز ديگرى باشد و در اينكه كنايه از چه چيزى\r\n\r\n\r\n","description":"","footnote":"\r\n( 1 ) . سنن بيهقى ، ج 5 ، ص 329 .\r\n( 2 ) . وسائل الشيعه ، ج 12 ، ص باب هفتم از ابواب احكام العقود ، حديث 2 و 5 .\r\n","page_name":" 228 ","page_number":228},
  {"content":"\r\n\r\nباشد سه احتمال وجود دارد :\r\n1 - كنايه از مجرّد ملك باشد ، « ما عندك » يعنى « ما هو ملكٌ لك ، » و ما ليس عندك كنايه از اين باشد كه ما ليس لك يا ما ليس ملكاً لك ، و معناى حديث اين باشد كه : چيزى را كه مالك نيستى اگر بفروشى بيع باطل است ( پس بايد بيع فضولى باطل باشد . )\r\nمرحوم شيخ اين احتمال را نمىپذيرد زيرا اگر مراد ملكيّت بود بجا بود كه بجاى « عندك » « لك » بگويد و « ما ليس عندك » اى « ما ليس لك » كه لام تمليك بياورد و نياورده .\r\n2 - « ما عندك » كنايه از مجرّد سلطنت بر مبيع و قدرت بر تسليم مبيع باشد ( چه فعلًا بايع مالك باشد و عند المعامله قدرت داشته باشد و چه با فاصلهء زمانىِ كمى بعداً مالك شود و بتواند تسليم كند . ) و ما ليس عندك كنايه از عدم سلطنت بر مبيع و عدم قدرت بر تسليم مبيع باشد . و معناى حديث اين باشد كه : بيع چيزى كه سلطنت بر او ندارى و نمىتوانى به مشترى تسليم كنى باطل است و همين كه مجرّد سلطنت و قدرت بود صحيح است .\r\nمرحوم شيخ اين احتمال را نيز ردّ مىكنند ، زيرا لازمه‌اش آن است كه : اگر يك عين شخصى و خارجى كه فعلًا ملك غير است نزد شما باشد و شما آن را براى خودتان بفروشيد و بلافاصله از مالك خريدارى كرده و به مشترى تحويل دهيد و قدرت بر تسليم داشته باشيد بايد چنين بيعى صحيح باشد ، مخصوصاً اگر پيشاپيش مالك اصلى شما را وكيل كرده كه اين متاع را بفروشيد و در اختيار شما گذاشته و قيد هم نكرده كه به خودتان بفروشيد يا به فرد ديگر در اينجا شما كاملًا بر اين مال شخصى سلطنت و قدرت بر تسليم داريد و مىتوانيد اوّل آن متاع را براى خودتان به فرد ثالثى بفروشيد و سپس از ناحيهء مالك اصلى كه وكيل هستيد به خودتان بفروشيد و بلا فاصله به مشترى تسليم كنيد حال چنين بيعى ( من باع شيئاً ثم ملكه ) بايد صحيح باشد در حالى كه مشهور فتوى به بطلانِ آن داده‌اند و به همين حديث نبوى هم استدلال كرده‌اند . پس منظور از « ما عندك » مجرّد سلطنت و قدرت بر تسليم نيست .\r\n3 - « ما عندك » كنايه از سلطنتِ تامّهء مطلقهء فعليّهء شرعيّه و عرفيّه باشد . و « ما ليس عندك » يعنى چنين سلطنتى بر مال نداشته باشد . و معناى حديث اين باشد كه : مالى كه بر آن سلطنت تّامهء كذائى ندارى بيعش باطل است و اين سلطنت به دو چيز حاصل\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nمىشود : 1 - ملك شما باشد 2 - در تحت اختيارى شما باشد كه هر تصرّفى بتوانيد انجام دهيد ، و نبود آن هم دو مصداق دارد : 1 - اصلًا مالك نيستى پس بيع باطل است ( مثل فضولى ) 2 - مالك هستى ولى مال در اختيار تو نيست و به نحوى سلطنت و قدرت بر آن ندارى باز بيع باطل است ( كه مورد بحث ما همين فرد است . ) و چون احتمالهاى قبلى ردّ شد پس همين احتمال اخير متعيّن شد و طبق اين احتمال حديث به درد ما نحن فيه مىخورد .\r\n\r\nقوله : و على اىّ حال :\r\nدر رابطه با استدلال به اين حديث هم سه مشكل وجود دارد كه بايد پاسخ دهيم :\r\n1 - كلمهء « ما عندك » چه كنايه از مجرّد ملك باشد و چه كنايه از مجرّد سلطنت باشد و چه كنايه از سلطنت تامّه باشد در هر صورت در بيع فضولى هيچكدام از اينها نيست پس بايد بگوييم : به حكم اين حديث بيع فضولى باطل است در حالى كه مشهور فتوى به صحّت آن داده‌اند .\r\nجواب : از دو راه اين مشكل را حلّ مىكنند :\r\nالف : بيع فضولى ادلّهء خاصّى داشت كه به بركت آنها حكم به صحّتِ آن بيع ، كرديم و به بركت همان ادلّه بيع فضولى را از تحت اطلاق اين حديث نبوى خارج مىكنيم و آن را تخصيص يا تقييد مىكنيم و مىگوييم : به حكم حديث نبوى بايد بيع فضولى باطل باشد ولى دليل خاص آن را استثناء كرده است .\r\nب : بر فرض هم تخصيصى در كار نباشد و حديث نبوى بيع فضولى را هم شامل شود و بر فساد آن دلالت كند باز معناى حديث اين است كه : مال مردم را براى خودت نفروش و بى خود زحمت نكش كه اين بيع براى تو واقع نمىشود و باطل است يعنى همين ، ولى منافاتى ندارد با اين مطلب كه با اجازهء مالك اصلى صحيح باشد و براى مالك اصلى واقع شود و قائلين به صحّت بيع فضولى اين را صحيح مىدانستند نه وقوع بيع براى خود بايع را .\r\n\r\nقوله : و كيف كان :\r\nحديث نبوى دليل بر بطلان بيع فضولى باشد يا نه ، در هر حال به درد ما نحن فيه مىخورد و براى اشتراط قدرت بر تسليم قابل استدلال هست و دلالت دارد بر اينكه :\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nمالى كه سلطنت بر آن ندارى نفروش يعنى اين بيع باطل است و مفهومش آن است كه پس بايد قدرت و سلطنت باشد تا صحيح باشد و هو المطلوب .\r\n\r\n2 - قوله : و امّا الايراد :\r\nاشكال دوّم اين است كه : كسى بگويد : در صدر اسلام و در ميان عرب جاهلى اين نوع از معامله مرسوم بوده كه مال مردم را ( مثل دلّالها و واسطه‌ها ) براى خود مىفروختند سپس مىرفتند آن مال را از مالك اصلى تملّك مىكردند و به مشترى تحويل مىدادند ، و پيامبر اسلام اين نوع از بيع را ردّ و ابطال كرده است و مربوط به مسألهء ما ( كه فروشنده مالك است ولى قدرت بر تسليم ندارد ) نيست .\r\nجواب : مرحوم شيخ مىفرمايد : هيچ شاهد و قرينه‌اى بر اين ادّعا ندارد و در روايات وارده در مورد « بيع ما ليس عندك » هم قرينه‌اى مبنى بر اختصاص حديث به چنين موردى ندارد . پس به اطلاق تعبير اخذ مىكنيم و با احتمال اخير از سه احتمال مذكور در معناى حديث مناسب بود كه دليل بر ما نحن فيه شد . ( البتّه در روايتى كه از طريق عامّه نقل شده حكيم بن حازم از همان بيع متعارف در آن زمان پرسيده و اين جمله در جواب آن است و بايد متناسب با سؤال باشد و اين قرينه بر ادّعاى مذكور است . ولى خصوصيّت سؤال ملاك نيست ، عموميّت جواب ملاك است و جواب كلّى بود و قابليّت استدلال را در ما نحن فيه داشت به بيانى كه ذكر شد . )\r\n\r\n3 - قوله : نعم يمكن :\r\nاشكال سوّم : اين اشكال اختصاص به حديث دوّم ( لا بتع ماليس عندك ) ندارد بلكه دامنه‌اش حديث اوّل ( نهى النبى عن بيع الغرر ) را نيز در بر مىگيرد و مهمترين اشكال استدلال به دو حديث است و آن اينكه : به حكم دو حديث نبوى صلى الله عليه و آله بيع غررى و بيع ماليس عندك باطل و فاسد است و لكن معناى فساد چيست ؟ دو احتمال وجود دارد :\r\n1 - فاسد و باطل است يعنى از ريشه باطل است و بيع غررى و ماليس عندك كلًاّ فاسد است و حتّى علّت ناقصه هم نيست ، مراعا و متزلزل هم نيست بلكه صد در صد باطل است ، نه علّت تّامه و مستقّل در تأثير است و نه غير مستقّل ، نه اثر مقصود بر آن مترتب است نه غير آن ، و استدلال بنابر اين احتمال است .\r\n2 - باطل است يعنى اثرى كه مقصود از بيع است ( كه به نفس بيع ، ملكيت و نقل و\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nانتقال حاصل شود ) بر اين بيع مترتب نيست و اين بيع علّت تامّهء ملكيّت نيست و استقلال در تأثير ندارد ( بر خلاف بيع غير غررى و بيع ما عندك كه مستقلّ در تأثير هستند و اثر مقصود بر آنها مترتّب است . ) ولى اين منافاتى ندارد با اينكه بيع غررى و ما ليس عندك مراعا و مشروط باشند به اينكه : اگر بعداً غرر منتفى شد اثر بار شود و گرنه نه ، يا اگر بعداً قدرت بر تسليم پيدا شد معامله صحيح باشد و الّا فلا ( نظير بيع فضولى كه معناى بطلانش همين بود كه اثر مقصود از معامله بر نفس اين بيع مترتب نبود و منوط به اجازهء بعدى بود . )\r\nو طبق اين احتمال دو حديث نبوى به درد ما نحن فيه نمىخورند و قدرت بر تسليم را از شروط صحّت قرار نمىدهند . حال كه هر دو محتمل است مرحوم شيخ مىفرمايد :\r\nغاية ما يدّل . . . منظورشان اين است كه : قدر متيقّن از بطلان در هر دو حديث ، فساد به همين معناى دوّم است نه فساد مطلق ، آن هم كه نتيجه‌اش روشن شد . پس استدلال به دو حديث اين مشكل اساسى را دارد .\r\n\r\nقوله : و ان ابيت :\r\nباز هم تقويت اشكال است و آن اينكه : اگر شما اصرار بورزيد و بگوئيد حتماً بطلان در دو حديث به معناى اوّل است يعنى بيع كذائى از ريشه فاسد و باطل است و مراعا به چيزى نيست و دو حديث ظهور در بطلان به اين معنا دارند ، خواهيم گفت : ما بر سر دو راهى هستيم و بايد يكى از دو كار را بكنيم : ( از اينجا به بعد مربوط به حديث دوّم است . ) 1 - يا بايد از ظهور مزبور صرفنظر كرده و بر همان احتمال ثانى كه قدر متيقّن بود ، حمل كنيم كه نتيجه‌اش به ضرر شماى مستدّل است . 2 - و يا اين ظهور را حفظ كرده و بگوييم :\r\nبيع ما ليس عندك يعنى بيع مالى كه بر آن سلطنت تامّه ندارى از ريشه باطل است و چند مورد را از تحت اين ظهور اخراج و استثناء كنيم كه در اين موارد با اينكه سلطنت تامّه نيست معذلك حكم به بطلان بيع از اساس نشده بلكه مراعا به اجازهء بعدى شده و آن موارد عبارتند از :\r\nالف : بيع رهن : عين مرهونه را مادامى كه در رهن است چه راهن و چه مرتهن حق ندارند بفروشند و استقلال در تصرّف ندارند و سلطنت تامّه نيست معذلك اگر يكى از آن دو اقدام كرد و فروخت ، كسى فتوى به بطلان نداده . بلكه فرموده‌اند : منوط به اجازهء\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nديگرى است .\r\nب : بيع مالى كه پس از معامله مالك مىشود : فرض كنيد وارثى اموال مورِّث خويش را در زمان حيات مورّث مىفروشد و سپس مورّث مىميرد و مال به او منتقل مىشود و وى بيع خودش را اجازه مىكند كه در اينجا اقوالى وجود دارد و يكى از اقوال اين است كه : بيع مزبور از ريشه فاسد و بىاثر نيست بلكه منوط به تملّك بعدى و يا مالك شدن و اجازه كردن است .\r\nج : بيع عبد جانى : عبد كسى بطور عمد بر كسى جنايتى وارد كرده و در معرض قصاص يا استرقاق از سوى اولياى دَمْ است ولى تا استرقاق نشده ملك مولى است امّا مولى سلطنت تامّه ندارد و معذلك اگر اين عبد را فروخت ، بيع باطل نيست بلكه مراعا و متوقّف بر اجازهء اولياى مقتول است .\r\nد : بيع افرادى كه محجور از تصرّف مىباشند امّا نه براى صغير و مجنون بودن بلكه بخاطر برده بودن ( كه يا اصلًا مالك نمىشود و يا بر فرض مالك شدن استقلال در تصرف ندارد . ) و يا بخاطر سفيه و خُل بودن و يا بخاطر مفلس و ورشكسته بودن محجور شده است معذلك اگر يكى از اين افراد مال خودش را فروخت بيع از ريشه باطل نيست بلكه منوط به اجازهء بعدىِ مولى عبد يا ولىِّ سفيه و يا طلبكاران است . حال در تمام اين موارد سلطنت تامه نيست ولى بيع كلًاّ باطل نشده بلكه مراعا و متزلزل است . و اگر ظهور حديث\r\n« لا تَبِعْ »\r\nدر بطلان مطلق ، حفظ شود ناگزير بايد اين تخصيصها را متحمّل شود و هيچكدام از دو راه رحجان ندارد زيرا حمل « لا تبع » بر قدر متيقن و بطلان نسبى خلاف ظاهر است ، تخصيصهاى مزبور هم خلاف ظاهر است و لذا باز خطاب « لا تَبِعْ » مجمل مىشود و مانعى از التزام به همان قدر متيقّن نيست و خطاب مجمل بر قدر متيقن حمل مىشود و مىگوييم : بيع بدون قدرت بر تسليم مراعا به امكان تسليم و تمكّن بعدى است البته اگر مأيوس از اين تمكّن نباشيم و اميد به آن داشته باشيم و گرنه با فرض يأس كلًاّ باطل است ، و در فرض مراعا بودن هم باز تا وقتى است كه منفعت اصلى و معتّدهء متاع فوت نشود و گرنه مشترى حقّ دارد معامله را به هم بزند . در نتيجه : باز حديث دليل بر مدّعاى مستدل نشده كه قدرت بر تسليم را شرط صحّت مىدانست و عجز از آن را موجب بطلان بيع از ريشه مىدانست .\r\n\r\n","description":"","footnote":"","page_name":" 233 ","page_number":233},
  {"content":"\r\n\r\n\r\nقوله : و قد صرّح :\r\nاينهانيز در تأييد و تقويت اشكال است : شهيد اوّل نيز در متن لمعه تصريح فرموده به اينكه بيع حيوانى كه گمشده و عبدى كه محجور است ( عبدى كه ظالمى آن را از مولايش گرفته و مالكيّت بايع را نسبت به آن انكار مىكند در حالى كه عبد در واقع ملك او است . ) شرعاً جايز و صحيح است منتها مراعا و مشروط به امكان تسليم است نه اين كه رأساً باطل باشد « 1 » ( با اينكه درايند و مورد هم سلطنت تّامه در حال بيع نيست )\r\nعلّامه نيز در تذكره چنين بيعى را احتمال داده است « 2 »\r\n\r\nقوله : و لكن :\r\nتا به حال پيوسته در تقويت اشكال كوشش كرديم ولى حالا مىفرمايد : انصاف اين است كه : اگر كسى كلمات فقهاء را ببيند از ظاهر حال آنها در لابلاى كلماتشان پيدا است كه آنان باتفّاق كلمه بيع غررى را باطل مىدانند و منظورشان هم بطلان از ريشه است و به احتمالات ديگر اعتنا نمىشود ( و تنها اشكال اين بود كه اين احتمال مستلزم تخصيص مواردى است ولى اينهم بلامانع است زيرا تخصيص امرى معمول و متداول است و تخصيص كثير يا اكثر هم نمىشود تا قبيح و مستهجن باشد . ) در نتيجه استدلال به حديث نبوى براى بطلان بيع بدون قدرت بر تسليم ، صحيح است .\r\n\r\nقوله : و منها :\r\nوجه دوّم از وجوهى كه چه بسابراى اشتراط قدرت بر تسليم مبيع ، بدان استدلال شده اين وجه است : عقد صحيح و مؤثر ، لوازم و آثار و احكامى دارد يكى از لوازم لاينفكّ آن وجوب تسليم است يعنى اگر عقد صحيح بود بر بايع واجب است مبيع را به مشترى تحويل دهد و بر مشترى هم فرض است كه ثمن را بپردازد . و وجوب تسليم هم فرع قدرت بر تسليم است و بدون آن واجب نيست و گرنه تكليف به محال خواهد بود كه قبيح است و صدورش از مولاى حكيم محال و قوعى است . آنگاه به صورت قياس استثنائى اتصّالى مىگوييم :\r\nاگر عقد بيع صحيح واقع شود لازمه‌اش آن است كه تسليم عوضين به طرفين واجب\r\n\r\n\r\n","description":"","footnote":"\r\n( 1 ) . اللمعة الدمشقّيه ج 3 ، ص 251 .\r\n( 2 ) . تذكرة ج 1 ، ص 266 .\r\n","page_name":" 234 ","page_number":234},
  {"content":"\r\n\r\nباشد ولى اين لازم در ما نحن فيه منتفى است يعنى تسليم واجب نيست زيرا طرف قدرت بر تسليم ندارد و بدون قدرت هم تسليم واجب نيست و گرنه تكليف بمالا يطاق مىشود . پس ملزوم هم منتفى و باطل است يعنى بدون قدرت بر تسليم خود عقد هم باطل است و معناى شرط بودن همين است كه اگر قدرت بر تسليم بود بيع صحيح باشد و اگر قدرت بر تسليم نبود بيع صحيح نباشد .\r\n\r\nقوله : و يضعّف :\r\nاستدلال مذكور به اين نحو تضعيف و ابطال شده است كه : مقدمّه در اصول ، درباب تقسيمات واجب مىگفتيم : واجب يا مطلق است و يا مشروط آنگاه وجوب مطلق قسمى از دو قسم واجب بود و مطلق الوجوب كه اعّم و كلّى است مقسم اين تقسيم است پس مطلق وجوب مقسم است و با هر قسمى متحد مىشود و با واجب مشروط هم مىسازد ولى وجوب مطلق قسمى از مطلق وجوب و قسيم واجب مشروط است . با اين مقدّمه مستشكل مىگويد : شما كه گفتيد : وجوب تسليم لازم العقد است منظورتان از اين وجوب آيا وجوب مطلق است ؟ يعنى همين كه عقد محقق شد تسليم واجب فعلى و منجّز است و هيچ قيدى ندارد ( كه اگر تمكّن داشتى تسليم واجب باشد . ) اگر منظورتان اين باشد ما ملازمهء قياس شما را قبول نداريم ولا دليل بر اينكه اگر عقدى صحيح بود لازمه‌اش اين باشد كه تسليم مطلقاً واجب باشد و قيد و شرطى نداشته باشد . و يا اينكه مرادتان مطلق وجوب است يعنى عقد كه آمد اصلِ وجوب تسليم هم مىآيد با قطع نظر از مشروط و مراعا بودن و نبودن ؟ كه اگر اين باشد با وجوب مراعا نيز مىسازد و منافاتى ندارد كه مشروط به تمكّن بعدى باشد و وجوب تسليم كذائى منافاتى با صحّت بيع ندارد و اين دليل به درد آن مدّعا نمىخورد .\r\nتنظير : طبق اين احتمال عجز در حال عقد همانند عجزى است كه پس از معامله حاصل مىشود كه وجوب تسليم فعلى را بر مىدارد ولى معامله هم باطل نيست بلكه مراعا مىشود .\r\n\r\nقوله : و قد يعترض :\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nمرحوم صاحب جواهر « 1 » به جواب مذكور از استدلال ، اعتراض كرده و فرموده : اينكه شما گفتيد : اگر مراد وجوب مطلق باشد ما ملازمه قياس را قبول نداريم و دليلى ندارد ، ما مىگوييم : اصالة الاطلاق يا اصالة عدم التقييد دليل آن است : بلا اشكال پس از عقد وجوب تسليمى آمد ولى شك داريم كه آيا اين وجوب تسليم مقيّد به قيد تمكّن است يا خير ؟ از اصالة الاطلاق كمك مىگيرم و مىگوييم : انشاء الّه قيدى ندارد و واجب مطلق است آنگاه استدلال مستدل تمام مىگردد و جواب مجيب ناتمام و تضعيف او ضعيف است .\r\n\r\nقوله : ثمّ يدفع :\r\nصاحب جواهر « 2 » خودش از اعتراض خود پاسخ داده و فرموده : اصل مذكور معارض دارد زيرا وجوب تسليم حكم است ( و اصل جارى در آن اصل حكمى است ) و بيع صحيح يا عقد مؤثر موضوع است ( و اصل جارى در آن اصل موضوعى است ) و از اساس شك داريم كه آيا بيع صحيح و مؤثر قيدى دارد كه صحّتش مشروط به قدرت بر تسليم باشد يا نه ؟ از اصل عدم تقيّد بيع به چنين شرطى يا از اصل عدم اشتراط استفاده مىكنيم و نتيجه آن است كه : بدون قدرت بر تسليم بيع صحيح است و اين اصل با اصل قبلى تعارض مىكنند [ و منشأ تعارض علم اجمالى به تقييد يكى از حكم و موضوع است زيرا با اطلاق هر دو ، تكليف بمالايطاق پيش مىآيد كه قبيح و محال است . 
  ] و در نتيجه يا بايد به اصالة الصحة رجوع شود و يا به اصالة الفساد كه اصل اوّلى در معاملات است .\r\n\r\nقوله : و فى الاعتراض :\r\nمرحوم شيخ مىفرمايد : هم اعتراض صاحب جواهر بوسيلهء اصالة التقييد و هم دفع اعتراض بوسيله معارضهء اشكال دارد و اشكالش پر واضح است و فافهم اشاره به وجه اشكال است ، امّا اشكال اصل اوّل :\r\nاوّلًا مستدّل گفت : لازم العقد . . . يعنى لازمهء عقد وجوب تسليم است و نگفت\r\n\r\n\r\n","description":"","footnote":"\r\n( 1 ) . جواهر الكلام ، ج 22 ، ص 391 .\r\n( 2 ) . جواهر الكلام ، ج 22 ، ص 391 .\r\n","page_name":" 236 ","page_number":236},
  {"content":"\r\n\r\nمقتضاى فلان لفظ وجوب تسليم است تا سخن از اطلاق باشد و ثانياً بر فرض مدرك مستدّل ، آيه اوفوا بالعقود باشد ولى مفاد آن اصل وجوب وفا و تسليم است و امّا كيفيّت آن كه مطلق باشد يا مشروط ، از اين جهات معلوم نيست آيهء در مقام بيان باشد تا به اطلاقش تمسّك شود .\r\nو امّا اشكال معارضه : اصل دوّمى موضوعى و سببى است و اصل اوّل حكمى و مسبّبى است و جاى معارضه نيست بلكه اصل موضوعى مقدّم است . پس جواب مجيب درست و اعتراض جواهرى غير وارد است و در نتيجه اين دليل به درد نمىخورد .\r\n\r\nقوله : و منها :\r\nوجه سوّم از وجوه ضعيفهء استدلال بر اشتراط قدرت بر تسليم اين است كه : غرض از بيع و معامله آن است كه : هر يك از طرفين از مالى كه به او منتقل مىشود و در اختيار او قرار مىگيرد ، انتفاع ببرند و انتفاع مطلوب و مقصود ، وابسته به تسليم و تحويل مال به ديگرى است ( و تسليم فرع بر قدرت بر تسليم است ، آنگاه اگر قدرت بر تسليم بود بدنبالش تسليم هست و به دنبال تسليم انتفاع و بدنبال آن تأمين غرض از معامله محقّق مىشود و معامله صحيح است ولى اگر قدرت بر تسليم نبود تسليمى نيست پس انتفاعى نيست پس غرض از بيع تأمين نشده پس معامله لغو و باطل است . )\r\n\r\nقوله : و يضعّفه :\r\nمرحوم شيخ در جواب اين استدلال ابتدا جملهء دوّمِ مستدّل را كه مىگفت : « و لايتّم الّا بالتسليم » ردّ مىكنند و مىفرمايد : ما قبول نداريم كه هر نوع انتفاعى وابسته به تسليم باشد ، بلكه انتفاعاتى هم وجود دارد كه متوقّف بر تسليم نيست . ( مثل عتق عبد آبق كه مشترى مىتواند از عبد آبق اين گونه استفاده ببرد بدون اينكه نيازى به تحويل گرفتن از بايع باشد . ) و سپس جملهء اوّلِ مستدِل را هم نقد مىكنند و مىفرمايند : اصولًا اينكه غرض از بيع ، منحصر باشد در انتفاع بعد از تسليم مورد قبول ما نيست و غرض از بيع ، مطلق انتفاع و اصل انتفاع است كه بدون تسليم هم حاصل مىشود و در نتيجه غرض تأمين مىشود و معامله از لغويّت در مىآيد .\r\n\r\nقوله : و منها :\r\nوجه چهارم از وجوه قابل خدشه اين است كه : اصولًا بذل ثمن در مقابل متاعى كه در اختيار بايع نيست و مقدور او نيست و نمىتواند به مشترى تحويل دهد ( خود مشترى هم قدرت بر تسلّم ندارد ) نوعى سفاهت از سوى مشترى و نوعى اكل مال به باطل از سوى\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nبايع است و هر كدام كه باشد اشكال دارد و موجب بطلان معامله است .\r\n\r\nقوله : و فيه :\r\n( اوّلًا همه جا بذل ثمن در قبال غير مقدور ، سفاهت نيست بلكه به منظور عتق عبد اگر باشد كاملًا منطقى و عاقلانه است و ثانياً معاملهء سفهى و بيع سفيه يا متسفّه يعنى كسى كه سفاهت را به خود بسته و اين گونه وانمود مىكند كه كار سفيهانه مىكند و گرنه واقعاً سفيه نيست ، باطل نيست بلكه منوط به اجازهء ولّىِ او است . و ثالثاً ) بر فرض كه سفيهانه باشد و بيع سفهى هم باطل باشد ولى باز هم كليّت ندارد و اگر مال متعذّر الوصول را به قيمت واقعى يا بيشتر خريدارى كند سفاهت است ولى اگر به مقدار ناچيزى خريدارى كند يعنى مالى را كه مثلًا ده هزار تومان ارزش دارد به صد تومان خريدارى كند و احتمال هم بدهد كه بدان دسترسى پيدا خواهد شد ، در اين شرائط بذل مال سفيهانه نيست و بلكه چه بسا ترك بذل و اجتناب كردن از آن به بهانهء جهل و عدم علم به وصول ، سفيهانه است و موجب توبيخ عقلا است .\r\n\r\nقوله : فافهم :\r\nشايد اشاره به مطلبى باشد كه سابقاً در جواب شهيد اوّل دادند و فرمودند : اصلًا بحث بر سر مذمّت عقلائى و نهى آنان نيست بلكه سخن در غررى بودن و منع شرعى داشتن است .\r\n\r\nقوله : ثمّ انّ :\r\nاصل مسأله اين بود كه آيا قدرت بر تسليم شرط صحّت بيع است يا خير ؟ نوعاً فرمودند :\r\nآرى شرط است و مرحوم شيخ هم پذيرفت و مجموع دلائلى كه بر اعتبار قدرت بر تسليم ، ذكر كردند شش دليل بود كه دو وجه اوّل يعنى اجماعات و بيع غررى بودن مورد قبول مرحوم شيخ بود و در ساير وجوه و مخصوصاً سه وجه اخير مناقشه كرده و صريحاً آنها را ردّ كردند . حال كه اصل مطلب محرز شد ، ذيلًا مطالب فراوانى مطرح است :\r\nيكى از آن مطالب اين است كه : قدرت و عجز متقابلان هستند و از نوع ملكه و عدم ملكه مىباشند يعنى قدرت امر وجودى و عجز امرى عدمى است . حال آيا قدرت بر تسليم شرط صحّت بيع است ؟ يا عجز از تسليم مانع از صحّت بيع است ؟ و ثمرهء نزاع چيست ؟ مرحوم شيخ طرفدار احتمال اوّل هستند و قدرت را شرط مىدانند و\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nمىفرمايند : همانطورى كه در باب احكام تكليفيّه ( واجبات و محرّمات و . . . ) قدرت از شروط عامّه اصل تكليف است ، هكذا در باب احكام وضعيّه ( صحّت و فساد و . . . ) نيز قدرت شرط صحّت معامله است و تعابير فقهاء نيز در اين معنا صراحت دارد ، و معاقد اجماعات آنها ( كه در آغاز مسأله به چهار اجماع اشاره كردند . ) نيز دالّ بر اشتراط قدرت بر تسليم است ، مخصوصاً كلام ابن زهره كه با تأكيد بيشتر اين مطلب را دلالت داشت زيرا اوّل فرمود : معقودٌ عليه بايد مقدورٌ عليه باشد سپس فرمودند ما مقدوريّت را شرط كرديم تا غير مقدور را خارج كنيم ، چرا كه غير مقدور بيعش جايز نيست . بدنبال اين جمله ، جمله‌اى در عبارت مكاسب هست كه يا صريحاً كلام خود ابن زهره در غُنيه است و يا برداشت مرحوم شيخ است و آن اينكه : فينتفى المشروط « صحّت بيع » عند انتفاء الشرط « قدرت » و اين دالّ بر شرطيّت قدرت است نه مانعيّتِ عجز و گرنه مىفرمود :\r\nفينتفى المشروط عند وجود المانع ، ولى فرمود : عند انتفاء الشرط ، پس ايشان به صراحت سخن از شرطيّت قدرت به ميان آورده ، نه از مانعيّت عجز .\r\n\r\nقوله : و مع ذلك :\r\nبا همه اين صراحتها و تأكيدها ، مرحوم صاحب جواهر از كلام ابن زهره و ديگران اين مطلب را استظهار كرده و به آنان نسبت داده كه : مشهور عجز را مانع مىدانند نه اينكه قدرت را شرط بدانند و نزاع در مانعيّت عجز است نه شرط بودنِ قدرت ، سپس صاحب جواهر جلوى شبهه را گرفته و فرموده : ثمرهء بحث از شرطيّت قدرت يا مانعيّت عجز ، در موضع شك ظاهر مىشود ( يعنى در فرضى كه شك داريم كه بايع قدرت بر تسليم دارد يا نه ؟ عجزاز تسليم دارد يا خير ؟ اگر قدرت را شرط بدانيم بايد حكم به بطلان بيع مزبور نمائيم چرا كه قدرت بايد احراز شود و در فرض شك محرز نيست . ولى اگر عجز را مانع بدانيم بايد حكم به صحّت بيع كنيم زيرا كه مانع مشكوك است و با اصل عدم مانع ، قابل رفع است و مقتضى هم كه موجود است و تأثيرش را مىگذارد . )\r\nسپس صاحب جواهر مسأله‌اى را كه ميان فقهاى اماميّه اختلافى است به عنوان دليل بر مطلب خويش قرار داده و آن مسأله اين است كه : آيا فروش عبد يا حيوان گمشده يا دابّه و امهء گمشده صحيح است يا نه ؟ فقهاء در اين باب اختلاف دارند : عده‌ّاى آن را باطل مىدانند و عده‌ّاى صحيح مىدانند ، صاحب جواهر فرموده : اين اختلاف دليل آن\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nاست كه : اينان عجز را مانع مىدانند نه اين كه قدرت را شرط بدانند ، زيرا اگر قدرت را شرط مىدانستند بايد متفّق القول فتوى به بطلان مىدادند چون شرط محرز نيست پس معلوم مىشود عجز را مانع مىدانند كه مانع بايد محرز شود و شك در آن نيز موجب صحّت بيع است و عده‌ّاى مىگويند : در اينجا عجز هست پس باطل است و عده‌ّاى مىگويند : عجز نيست پس صحيح است « 1 » .\r\n\r\nقوله : و فيه :\r\nمرحوم شيخ در مجموع چهار اعتراض به صاحب جواهر دارند :\r\nاعتراض اوّل : استظهار شما بر خلاف صريح كلام فقهاء و معاقد اجماعات آنان است و بويژه با تاكيدى كه در كلام ابن زهره بود اصلًا سازگار نيست و شما چيزى را به گردن آنها مىگذاريد كه خودشان راضى نيستند .\r\nاعتراض دوّم : مقدمّه : در اصول خوانديم كه : سبب آن است كه از وجود آن وجود مسبّب و از عدمش عدم مسبّب : لازم آيد ، و شرط آن است كه : از عدمش عدم مشروط لازم آيد ولى از وجودش وجود مشروط لازم نمىآيد و مانع آن است كه : از وجودش عدم مسبّب لازم مىآيد ولى از عدمش وجود اثر لازم نمىآيد . طبق اين بيان و ساير استعمالات مانع ، به اين نتيجه مىرسيم كه : مانع بايد امر وجودى باشد .\r\nبا اين مقدّمه مىگوييم : مانع بايد امر وجودى كذائى باشد در حالى كه عجز امر وجودى نيست بلكه امر عدمى و عدم ملكه است يعنى عجز عبارتست از عدم قدرت از كسى كه شأنيّت دارد كه به حسب صنف يا نوع يا جنس قادر باشد ( منظور از صنف ، صنف عاقدهاى مالك بايع و فروشنده است ، منظور از نوع ، نوع عاقدهاى مالك است چه بايع باشد يا مصالحه كننده يا واهب و . . . ، منظور از جنس ، جنس عاقدها است جه مالك باشند و چه غير مالك مثل وكيل و ولّى ، و هر يك از اين عاقدين صلاحيّت دارند كه قدرت بر تسليم داشته باشند ولى فعلًا در اثر طيران ، اباق و . . . مانعى جلوى آنها را گرفته است . ) و امر عدمى نمىتواند مانع باشد چون مانع مىخواهد جلو تأثير مقتضى را بگيرد و عدم كه چيزى نيست كه جلو تأثير را بگيرد .\r\n\r\n\r\n","description":"","footnote":"\r\n( 1 ) . جواهر الكلام ج 22 ، 385 .\r\n","page_name":" 240 ","page_number":240},
  {"content":"\r\n\r\nاعتراض سوّم : بر فرض اطلاق مانع بر عجز صحيح باشد ( از باب اينكه عجز عدم القدرة است و عدم مضاف به سوى يك امر وجودى داراى حظّى از وجود است ، بر خلاف عدم مطلق . ) ولى هيچ ثمره‌اى بر اين نزاع ( كه قدرت شرط باشد يا عجز مانع باشد ) مترّتب نيست نه در صورت شك ، ثمره‌اى ظاهر مىشود و نه در غير صورت شك ، بيان مطلب : امّا در غير صورت شك : اگر قطع به قدرت داريم كه بحثى نيست و به قطع اخذ مىشود و اگر قطع به عجز يا عدم قدرت داريم كه باز بحثى نيست و حكم به بطلان مىشود . ولى اگر شك در قدرت و عدم آن ( عجز ) داشتيم گاهى شك ما موضوعى و در تحقّق موضوع ( عنوان عاجز يا غير قادر ) است و گاهى شبههء مفهومى است و مفهوم موضوع را نمىدانيم كه عاجز يعنى چه كسى ؟ آيا عاجز يعنى كسى كه عادتاً محال است به متاع برسد و عجز يعنى تعذّر وصول ؟ يا عاجز يعنى كسى كه به سختى به متاع مىرسد و عجز يعنى تعسّر وصول كه در واقع اعّم از معناى قبلى است و فرض تعسّر را هم مىگيرد ؟ و گاهى از نوع شبههء مصداقى است يعنى معناى موضوع را مىدانيم ولى در مصداقى از مصاديق خارجى مردّد هستيم كه آيا فلانى عاجز است يا نه ؟\r\nو هر يك را به ترتيب كتاب محاسبه مىكنيم :\r\nامّا شبههء موضوعى مصداقى : اگر در مورد فردى شك در تحقّق قدرت و عجز داشته باشيم كه آيا قادر است يا نه ؟ عاجز است يا نه ؟ با چند استصحاب ، تكليف روشن مىشود و نيازى به بحث صاحب جواهر نيست : اگر حالت سابقه قدرت بود و الان شك داريم ، استصحاب بقاء قدرت جارى مىشود و در ظاهر حكم به قادر بودن نموده و مىگوييم : بيع چنين كسى صحيح است . و اگر حالت سابقه قدرت نبوده و علم به آن نداشتيم ، گاهى علم به عجز داشتيم و حالت سابقه عجز بوده همان را استصحاب مىكنيم و حكم به بطلان مىكنيم و اگر حالت سابقه را نمىدانيم و فعلًا شك در قدرت و عجز داريم از اصل عدم قدرت استفاده مىكنيم ( استصحاب عدم ازلى يا الاصل فى كلام حادثٍ شك فى وجوده و عدمهِ ، عدمُه ) و در اين جهالت فرقى ميان شرط بودن قدرت و مانع بودن عجز نيست . ( البته اگر قدرت را شرط علمى بدانيم يا اعمّ از قدرت ظاهرى و واقعى را شرط بدانيم با استصحاب احراز مىشود ولى اگر وجود واقعى آن را شرط بدانيم استصحاب تأثيرى ندارد . )\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nو امّا شبههء حكميّه : عمومات و اطلاقاتى داريم كه داّل بر صحّت بيع هستند ( اوفو بالعقود ، احلّ الّه البيع ، تجارةً عن تراض ، الناس مسلّطون و . . . ) حال نمىدانيم كه از اين عمومات چه صورتى خارج شده ؟ آيا فرض عجز مستمرّ ( عجزيكه از حين عقد وانشاء بوده و بعداً هم استمرار دارد و كماكان بايع عاجزاز تسليم است ) يا عجز فى الجمله هم ( عجز در هنگام انشاءِ عقد ، ولو بعداً متمكّن شده ) خارج شده ؟ آيا تنها اوّلى مبطل است يا دوّمى نيز مبطل است ؟ به عبارت ديگر : آيا قدرت مستمر شرط حجت بيع است ؟ يا قدرت فى الجمله ( قدرت در آينده و پس از هنگام عقد ) هم كفايت مىكند ؟\r\nحكم اين شبهه آن است كه نسبت به مقدارى كه متيقّن الخروج است و قطعاً استثناء شده يعنى مستمّر ، حكم به بطلان بيع مىشود ، ولى نسبت به عجز فى الجمله كه شك در خروجش داريم از عمومات صحّت عقد استفاده مىكنيم ، بدون اينكه فرقى باشد ميان اين مطلب كه قدرت را شرط بدانيم يا عجز را مانع بدانيم و فقط در تسميه و نام گذارى فرق دارند نه در حقيقت .\r\nو امّا شبههء موضوعيّه مفهوميّه : منشأشك اين است كه اصلًا معناى عجز براى ما روشن نيست كه آيا به معناى خصوص تعذّر وصول است ؟ يا تعسّر وصول را نيز شامل است ( مثل مفهوم فاسق در مثال اكرم العلماء و لا تكرم الفاسقين كه نمىدانيم آيا مراد از فاسق خصوص مرتكب كبيره است ؟ يا اعّم از مرتكب صغيره و كبيره است ؟ ) در اينجا هم طبق ضوابط باب عام و خاص و شبههء مفهوميّه و مخصّص منفصل و دوران بين اقل و اكثر ، عمل مىشود يعنى اقّل و تعذّر قدر متيقن است و عمومات صحت به چنين موردى تخصيص خورده و اكثر وصول مشكوك است كه آيا اين نيز موجب بطلان مىشود يا خير ؟ از عمومات صحّت استفاده مىكنيم ( شك در تخصيص زائد ) ضمناً فرقى ندارد كه شما بفرمائيد : عجز مانع است يا بگوئيد : قدرت شرط است و اگر قدرت نبود بيع باطل است و معناى نبود قدرت همان وجود عجز است .\r\n\r\nقوله : و الحاصل :\r\nاين بحث كه آيا فلان امر شرطيّت دارد يا مقابل و ضدّ او ( به معناى اصولى كه شامل عدم هم مىشود ) مانعيّت دارد ، در امثال قدرت و عجز ، علم وجهل و . . . كه ملكه و عدم ملكه هستند تفاوتى ندارد و مثمرثمر نيست ( چه بگوييم : خداوند متعال قادر و عالم و مريد و\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nحىّ و . . . است و چه بگوييم : خداوند عاجز و جاهل و مجبور و . . . نيست كه اينها معانى سلبى و عدمى هستند يعنى عدم القدرة ، عدم العلم ، عدم الارادة و . . . و سلب سلب يا عين اثبات است يا مرجعش به اثبات صفت كماليّهء علم و قدرت و اراده و . . . مىباشد . ) آرى در امثال فسق و عدالت كه ضدّان و دو امر وجودى مىباشند ثمره دارد يعنى فرق است ميان اينكه كسى فسق را مانع بداند يا عدالت را شرط بداند كه اگر عدالت شرط باشد ( آن هم به معناى ملكهء عدالت نه صرف حسن ظاهر ) بايد احراز شود و بر فرض شك در عدالت ، جاى جواز اقتداء و تقليد و قبول شهادت و . . . نيست ، ولى اگر فسق مانع باشد چناچه يقين به فسق داشتيم اقتدا جايز نيست ولى اگر يقين به فسق نبود چه يقين به عدالت باشد و چه شك در عدالت و فسق باشد ، مانع مشكوك ست و اصل عدم مانع جارى مىكنيم و اقتدا جايز خواهد بود .\r\n( و فرق در اين است كه : ميان قدرت و عجز واسطه‌اى نبود بلكه انسان در واقع يا قادر است يا عاجز يعنى غير قادر ، امّا ميان فسق و عدالت واسطه وجود دارد يعنى كسى كه نه عادل است و نه فاسق مثل بچّه‌اى كه تازه به سنّ بلوغ رسيده و نه گناهى مرتكب شده كه فاسق شود و نه ملكهء عدالتى كسب كرده كه عادل شود يا مثل انسان كبيرى كه تازه توبه كرده و از گناه پاك شده و فعلًا نه فاسق است و نه داراى ملكهء عدالت و اگر فسق مانع باشد بايد گفت : اقتدا به چنان بچّهء تازه بالغ و به چنين انسان كبير تائبى جايز است . )\r\nاعتراض چهارم : صاحب جواهر مسأله بيع ضالّ و ضالّه را مطرح كرد و اختلاف اصحاب را دليل قرار داد كه سخن ازمانعيّت عجز باشد نه شرطيّت قدرت ، شيخ اعظم مىفرمايد : اختلاف اصحاب در آن مسأله ربطى به اين بحث ندارد و به خاطر اين نيست كه آيا قدرت شرط است يا عجز مانع است بلكه آنگونه كه از ادلهء آنها مستفاد است به خاطر مطلب ديگرى است كه در سطر پانزد هم از مسألهء بعدى خواهد آمد ( و اجمال مطلب اين است كه : عده‌اى چنين بيعى را غررى دانسته و حكم به صحّت نموده‌اند و به عمومات صحّت استناد كرده‌اند . حال از اين ادلّهء طرفين پيدا است كه سخن از شرط بودن قدرت و يا مانع بودن عجز نيست . ) پس بر مىگرديم به همان تعبير مشهور كه سخن در اشتراط قدرت بر تسليم است و صاحب جواهر نام اين مطلب را تغيير داده و فرموده :\r\nسخن از مانعيّت عجز است .\r\n\r\n","description":"","footnote":"","page_name":" 243 ","page_number":243},
  {"content":"\r\n\r\n\r\nقوله : ثمّ انّ العبرة :\r\nيكى ديگر از مطالبى كه در اينجا مطرح مىباشد آن است كه : آيا قدرت بر تسليم بايد در هنگام خود عقد و انشاء باشد ؟ يا در زمان استحقاق تسليم ( زمانى كه طرف معامله استحقاق آن را دارد كه مالى كه به او منتقل شده تحويل داده شود . ) بايد باشد ؟ ( زمان انشاء عقد معلوم و مضبوط است ولى زمان استحقاق تسليم بر حسب موارد فرق مىكند :\r\nگاهى بلافاصله پس از عقد است كه غالباً چنين است و گاهى پس از مدّتى است كه شرط تأخير شده و گاهى پس از اجازهء مالك اصلى است و . . . )\r\nمرحوم شيخ مىفرمايد : ملاك در قدرت بر تسليم ، وجود آن در زمان استحقاق تسليم است ، بنابر اين اگر قدرت بر تسليم در حال خود عقد باشد ( مثلًا پرنده در چنگ او است و يا عبد در نزد فروشنده است و . . . ) ولى پس از عقد و در حال استحقاق تسليم ، قدرت بر تسليم نباشد ( پرنده پرواز كرده ، عبد فرارى شده و دسترسى به او نيست ) چنين معامله‌اى باطل است چون فاقد شرط صحت و تأثير است ( كه قدرت بر تسليم در حال استحقاق تسليم باشد ( متقابلًا اگر قبل از زمان استحقاق تسليم ، فروشنده قدرت بر تسليم مبيع ندارد ( چه قبل از معامله و چه در حين معامله و چه پس از آن و قبل از زمان استحقاق تسليم ) ولى در زمان استحقاق قدرت دارد معامله صحيح است و نبود قدرت بر تسليم در هنگام عقد قادح نيست ( زيرا اين معامله واجد شرط صحّت است . )\r\n\r\nقوله : و يتفرّع :\r\nحال كه زمان استحقاق تسليم ملاك شد و قدرت بر تسليم در اين زمان مطرح شد امورى را بر اين مطلب مبتنى و متفرع مىكنند كه اينها متفاوتند و از يك وادى نيستند :\r\n1 - در كلّيهء بيعها لازم نيست مشترى قبل از قبول و در اثناء عقد ، قدرت بر تسليم داشته باشد بلكه اگر قبل از قبول عاجز از تسليم باشد ولى يقين داشته باشد كه پس از قبول قادر خواهد بود معامله صحيح است زيرا ملاك زمان استحقاق است كه آن هم پس از تمام شدن عقد است نه در اثناء عقد ، و فرضاً پس از عقد قدرت بر تسليم دارد و همان كافى است . ( اين را مرحوم شيخ در ضمن بحث خواهد ذكر كرد . )\r\n2 - در برخى موارد قدرت بر تسليم اصلًا و ابداً معتبر نيست و آن در موردى است كه مبيع قبل از بيع هم در اختيار مشترى بوده ( مثلًا عاريه گرفته بود ، نزد او رهن بود ، يا\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nظلماً و عدواناً گرفته بود و حالا پس نمىدهد و طرفين راضى به معامله شده‌اند و . . . ) در اينجا قدرت بر تسليم شرط نيست زيرا قدرت مزبور ، فرع بر وجوب تسليم از سوى بايع است و وجوب تسليم ، فرع بر امكان تسليم است و در اينجا تسليم ممكن نيست چون تحصيل حاصل است ، پس وجوب تسليم هم نيست پس قدرت هم شرط نيست .\r\n3 - و باز در مواردى اصل تسليم ، شرط و لازم نيست تا قدرت بر او معتبر باشد و آن موردى است كه فروشنده عبدى را كه پدر يا مادر خريدار است و از كسانى است كه قهراً عليه مشترى آزاد مىشوند و در ملك او باقى نمىمانند ، به او بفروشد كه به محض فروختن آناًمّا ملك مشترى شده و سپس خود به خود آزاد شده باز تسليم واجب نيست تا قدرت بر او شرط باشد ، و سرّ عدم وجوب تسليم آن است كه پس از بيع ، كسى بر اين عبد سبيل و سلطه ندارد كه او را تحويل ديگرى دهد و او از اين پس آزاد است .\r\n4 - و در مواردى هم قدرت بر تسليم معتبر است ولى زمان استحقاق تسليم ، بلافاصله پس از عقد نيست بلكه متأخّر از آن است و آن در موردى است كه فروشنده شرط تأخير كند و بگويد : اين متاع را مىفروشم به شرط آنكه پس از يك ماه به شما تحويل دهم كه تا يك ماه مشترى حق مطالبه و استحقاق تسلّم ندارد و پس از مدّت مزبور استحقاق مىآيد و قدرت بر تسليم هم در همان موقع لازم است .\r\n5 - و در مواردى كه بيع از اصل متزلزل و ناتمام است باز تا زمانى كه تامّ و تمام نشده طرف استحقاق تسليم ندارد ، مثل بيع فضولى كه تا اجازهء مالك اصلى نيايد معامله صحيح و لازم نمىشود و مالك اصلى استحقاق تسليم پيدا نمىكند و طرف اصيل در معامله نيز استحقاق ندارد و پس از اجازه اين استحقاق مىآيد و پس از آن قدرت بر تسليم بايد باشد نه پيش از آن . منتها در بيع فضولى اگر اجازهء مالك را ناقله بدانيم محذورى پيدا نمىشود ولى اگر كاشفه بدانيم اشكالى پيش مىآيد و آن اينكه : بر مسلك شيخ اعظم از روزى كه معامله واقع شد در حقّ طرف اصيل ، معامله صحيح و لازم است و بايد بدان وفا كند ، آنگاه معامله نسبت به او غررى و خطرى است زيرا وى در ظرف اين مدّت نه حق دارد در منتقلٌ عنه تصرف كند چون شايد بعداً اجازه بيايد و كاشف از اين باشد كه از اوّل اين مال ، ملك مالك اصلى شده و تصرّف اصيل در ملك غير بوده ، و نه حق دارد در منتقلٌ اليه تصرّف كند چون شايد بعداً اجازه نكند و معامله باطل باشد و باز\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nدر ملك غير ، تصرف كرده باشد و از طرفى هم نمىداند كه مالك اصلى اجازه خواهد كرد يا نه ؟ لذا از هر جهت از وقت بيع تا وقت اجازه دست طرف اصيل بسته است و چنين معامله‌اى غررى و باطل است . ( البتّه اين مشكل در كلّيهء بيع‌هايى كه از يك طرف اصيل و از طرف ديگر فضولى باشد وجود دارد و بايد فكرى به حالش كرد و مرحوم شيخ حلّ نكرده . )\r\nآرى اگر بخواهيم از اين مشكل در ما نحن فيه فرار كنيم بايد فرض كنيم كه هر دو طرف معامله فضولى باشند و منوط به اجازهء مالكها باشد كه اجازه‌ها را چه ناقله و چه كاشفه بدانيم بيع غررى نمىشود . ( باز هم قابل تصوير است : يكى جلوتر اجازه كرد و كاشفه شد و ديگرى پس از مدتى اجازه كرد ، باز در ظرف آن مدّت محذور مىآيد . )\r\n6 - بيع رهن : راهن در مدّت رهن بدون اجازهء مرتهن و بدون فكّ رهن ، عين مرهونه را بفروشد كه از هر جهت حكم بيع فضولى را دارد و منوط به اجازهء مرتهن است و همهء حرفها كه در بيع فضولى بود در اينجا نيز هست و همان محذور را دارد و همان فرض براى فرار از محذور در اينجا نيز مىآيد ولى از اين جهت به درد ما مىخورد كه تا اجازهء مرتهن نيايد معامله لازم نمىشود و مشترى استحقاق تسليم مبيع از سوى بايع را ندارد و قدرت بر تسليم هم از زمان استحقاق بايد باشد نه قبل از آن .\r\n7 - همچنين در بيع صرف ( نقد به نقد مثل درهم به دينار ) و بيع سلف يا سَلَمْ ( كه ميوه يا محصول را پيش فروش مىكند و ثمن را نقداً مىگيرد . ) كه تقابض و قبض در مجلس معامله شرط است باز قدرت بر تسليم در زمان عقد معتبر نيست زيرا قبض فى المجلس به عنوان شرط متأخر در اصل صحّت و تأثير عقد بيع نقش دارد و اگر نيايد اصلًا معامله‌اى منعقد نشده و غرر و خطرى هم پيش نمىآيد تا معامله باطل باشد چون هنوز بيع تام و مؤثرى محقّق نشده تا بيع غررى بر آن صدق كند . كمال بيع پس از قبض يا تقابض است كه پس از آن هم غرر معنى ندارد . آنگاه اگر پس از معامله قبض و اقباض يا تسليم در مجلس كه شرط تأثير عقد است متعذّر شد مسأله از باب تعذّر شرط صحت مىشود و مشروط هم متعذّر مىشود يعنى بيع و انشاء باطل و بىاثر مىشود ، و اگر متعذّر نبود و ممكن بود باز چنانچه قبض و اقباض نكرده از يكديگر جدا شدند و مجلس معامله به هم خورد معامله باطل است و اگر قبض و اقباض آمد كه معامله تامّ و تمام است\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nو كمبودى ندارد .\r\n\r\nقوله : و من المعلوم :\r\nحال كه در بيع صرف و سلم ، تسليم و قبض شرط متأخر در صحت بيع بود ، مىگوييم :\r\nخاصيت شرط متأخر اين است كه : احراز آن در هنگام عقد لازم نيست ، و تعذّر آن در زمان انشاء قادح نيست بلكه حتّى اگر در زمان انشاء يقين داشتيم كه بعداً تسليم متعذّر خواهد بود ولى اتفّاقاً بعداً تسليم ميسور و حاصل شد باز معامله باطل نيست .\r\n\r\nقوله : و الحاصل :\r\nدر نوع معاملات تسليم ، حكمى از احكام بيع است يعنى معامله تمام شده و پس از آن بر طرفين تسليم مالى كه به ديگرى منتقل كرده واجب است ولى در برخى معاملات تسليم و قبض شرط تأثير بيع و جزء ناقل است و تا نيايد اصلًا ناقل تّام و تمام حاصل نشده و معامله درست نشده ، آنگاه در دستهء اوّل اگر تسليم متعذّر شد مانع از صحّت و لزوم بيع مىشود . ولى در دستهء دوّم اگر تسليم متعذّر شد اصلًا معامله‌اى منعقد نشده و مقتضى موجود نيست تا صحبت از غررى بودن بطلان بشود .\r\n\r\nقوله : و بعبارة اخرى :\r\nبه ديگر سخن اشتراط قدرت بر تسليم پس از تمام شدن سبب ناقل است و لذا قبلًا در امر اوّل از امورى كه متفرع كرديم ، گفتيم كه عجز در اثناء عقد قادح نيست و اگر طرف بداند كه پس از عقد قادر خواهد بود كافى است . ولى در بيع صرف و سلم اصلًا بدون تسليم ، سبب ، تام نيست و پس از تسليم و قبض هم كه در دست مشترى حاصل شده و وجهى براى غررى بودن نيست . در نتيجه قبض در بيع صرف و سلم در يك صورت مثل اجازه در بيع فضولى است و آن در صورتى است كه اجازه را ناقله بدانيم كه در تماميّت سبب دخيل است و در يك صورت هم بهتر از اجازه است و آن در فرض كاشفيت اجازه است و وجه اولوّيت آن است كه : اجازه كاشفه مىشود ولى قبض و تسليم معنى ندارد كه كاشفه باشد تا مبتلا به آن اشكالى باشد كه در فرض كاشفه بودن اجازه مطرح شد .\r\n\r\nقوله : و كذلك :\r\nبه طور كلّى در هر بيعى تسليم و تسلّم و قبض و اقباض لازم است با اين تفاوت كه در نوع معاملات و بيوع ، اين داد و ستد حكمى از احكام بيع و لازمى از لوازم آن و اثرى از آثار\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nآن است يعنى معامله منعقد شده و نقل انتقال و ملكيّت حاصل شده و شرعاً و عرفاً بايد بايع مالى را كه به ملك مشترى در آمده به او تحويل دهد . ولى در برخى از بيعها شرعاً تا قبض و اقباض حاصل نشود اصلًا معامله‌اى انجام نشده و نقل و انتقالى حاصل نشده و قبض به عنوان شرط متأخّر و به تعبير بهتر : به عنوان جزء ناقل ، در اصل تمليك دخيل است مثل بيع صرف كه تقابض المجلس لازم دارد و بيع سَلَمْ كه قبض ثمن در مجلس معامله بايد حاصل شود و گرنه بيعى در كار نيست .\r\nحال اينكه قدرت بر تسليم شرط شد دربارهء دستهء اوّل است كه بيعى محقّق شده و بدنبالش تسليم واجب شده و آن هم بدون قدرت بر تسليم ممكن نيست و لذا قدرت شرط است و اگر در هنگام انشاء بيع ، طرفين جهل به قدرت بر تسليم داشتند و يا عدم آن را احراز كردند و علم به عجز داشتند و معذلك معامله كردند ، چنين بيعى غررى است و مشمول نهى نبوى صلى الله عليه و آله خواهد بود . امّا در بخش دوّم ( بيع صرف و سلم و . . . ) قدرت بر تسليم شرط نيست و لازم نيست طرفين در هنگام معامله اين امر را احراز كنند بلكه با جهل به آن و حتّى با علم به عدم آن هم مىتوانند انشاء بيع كنند ولى ايجاب و قبول ناتمام ناقل نيست بلكه جزء ناقل است و جزء ديگر خود قبض و اقباض است كه بعداً خواهد آمد و در اينجا نمىتوانيم بگوييم : اگر احراز نكنند بيع غررى مىشود ، زيرا تا قبض و اقباض نيايد كه اصلًا بيعى محقّق نشده تا غررى باشد يا نه ، و پس از حصول قبض هم كه سبب تام مىشود و نقل و انتقال مىآيد صدق غرر و جهالت و خطر و ايمن نبودن از دسترسى به مبيع و . . . معقول نيست . پس در اينها قدرت بر تسليم شرط صحّت نيست آن هم به اين دليل كه اگر نباشد بيع غررى مىشود و . . . ( همين حرفها در بيع فضولى هم بنابر ناقليّت اجازه مىآيد . )\r\nحال مرحوم شيخ مىفرمايد : عقد رهن نيز بر مسلك مشهور مثل بيع صرف و سلم است و لازم نيست راهن و مرتهن در هنگام انشاء صيغهء رهن اين معنى را احراز كنند كه راهن قدرت بر تسليم دارد ، بلكه با جهل به اين مطلب يا با علم به عدم نيز انشاء محقّق مىشود و صدق غرر هم نمىكند زيرا ( اوّلًا غرر شايد مخصوص بيع باشد و در غير بيع مبطل نباشد و ثانياً بنابر اين كه قبض و اقباض عين مرهونه در اصل رهنيّت دخيل باشد تا قبض نيايد رهنى محقّق نشده تا غررى باشد يا نه ، پس از حصول قبض هم كه سبب كامل\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nشد و رهن تحقّق يافت ، غرر معنى ندارد و نتوان گفت : رهن خطرى است و معلوم نيست سالم به دست مرتهن برسد ، پس از رسيدن بدست او ، گفتن اين سخنان بىمعنى است پس اگر مالى را كه فعلًا تسليم آن به مرتهن متعذّر و محال است رهن گذاشت و اتفّاقاً پس از اجراء صيغه ، مال مرهونه پيدا شد و در اختيار مرتهن قرار گرفت رهن صحيح است .\r\n\r\nقوله : اللّهم :\r\nاستدراك از عدم صدق غرر در بيع صرف و سلم و رهن است : موضوع نهى پيامبر صلى الله عليه و آله بيع غررى است يعنى چيزى كه از نظر عرف و عقلاء بيع غررى باشد منهى و باطل است و در معاملات مذكور با فرض جهل طرفين به حصول عوض در دست طرف معامله يا با فرض علم به غير مقدور بودن آن در هنگام معامله ، عرفاً بيع غررى صدق مىكند و وقتى موضوع صدق كرد حكم نهى و بطلان هم مىآيد و بايد گفت : اين نيز بيع غررى و باطل است و عرف كارى به قبض و اقباض بعدى ندارد و آن را در اصل تحقّق بيع دخيل نمىداند ، آرى شرعاً قبض و اقباض هم دخيل شده و بدون آن بيعى نيست و با آن هم كه بيع هست ، غررى نيست تا اشكال داشته باشد ، ولى خطابات منزّل بر عرف است و موضوع را بايد عرف تعيين كند و عرف بيع مذكور را غررى مىدانند ، پس مشمول نهى نبوى صلى الله عليه و آله است و بايد باطل باشد . پس در بيع صرف و سلم و رهن نيز بايد در حين انشاء ، قدرت بر تسليم احراز شود .\r\n\r\nقوله : و من هنا :\r\nشاهد بر اينكه ملاك غرر عرفى است آن است كه : در مسأله سوّم از مسائل بيع فضولى كه شخص فضولى مال ديگرى را براى خودش مىفروشد برخى حكم به بطلان كرده‌اند به اين دليل كه : وى قدرت بر تسليم مبيع ندارد و چنين بيعى غررى است و منتظر اجازهء بعدى نشده‌اند .\r\n\r\nقوله : اللّهم :\r\nاين فراز استدراك از « اللّهم الّا ان يقال . . . » : در فراز قبلى توهمّ صدق غرر و بيع غررى شد ، ولى در اين فراز دفع تو هم كرده و مىفرمايند : عرف دو گونه نظر دارد :\r\n1 - با قطع نظر از حكم شارع ( به دخالت قبض و اقباض در اصل معامله ) اگر بخواهد حكم كند همان است كه متوهّم مىگفت كه عرفاً بيع مزبور غررى است .\r\n\r\n","description":"","footnote":"","page_name":" 249 ","page_number":249},
  {"content":"\r\n\r\n2 - با ملاحظهء حكم شارع و پس از اطلاع از آن ( كه تا قبض نيايد اصلًا معامله‌اى نيست تا غررى باشد ) اگر بخواهد با اين علم و اطلاع حكم كند ، حكم عرف همانند حكم شرع است يعنى اصلًا چنين بيعى را غررى نمىداند تا مشمول نهى شود . براى مثال كسى كه عبد آبقى را به فرزند آن عبد مىفروشد ، به عرف مراجعه كنيم مىگويد :\r\nچون قدرت بر تسليم ندارد بيع غررى است ولى وقتى نظر شارع را فهميديم كه پدر از جملهء كسانى است كه قهراً منعتق مىشود و نوبت به تسليم و تسلّم نمىرسد و به محض انشاء معامله خود به خود آزاد شده و معامله تمام است ، عرف هم با اين ديد ، آن بيع را غررى نمىداند . و مناط در صدق غرر عبارتست از نظر عرف پس از ملاحظهء حكم شرعىِ معامله ، نه با قطع نظر از آن ، و با اين ملاحظه بيع صرف و سلم و رهن غررى نخواهد بود .\r\n\r\nقوله : فتأمّل :\r\nشايد اشاره به دقّت مطلب باشد كه مناط همان است كه ذكر شد و شايد اشاره به ضعف مطلب باشد كه : اگر عرف به اين ملاحظه حكم كند ديگر عرف خالص عقلاء نخواهد بود بلكه عرف متشرّعه مىشود و به تبع شرع حكم مىنمايد و به ديد عرفىِ خالص ، معاملهء مزبور غررى و مبتلا به اشكال است .\r\n\r\nقوله : ثمّ انّ :\r\nفرع ديگرى كه مطرح است آن است كه : تا به حال اصل اشتراط قدرت بر تسليم عوضين در صحت معامله ، از ديدگاه مشهور و شيخ اعظم مسلّم شد ، حال آيا در اين مسأله مخالفى هم وجود دارد ؟ مىفرمايد : آرى فقط يك نفر با اصل اشتراط قدرت بر تسليم مخالف است و او مرحوم فاضل قطيفى صاحب ايضاح النافع است كه از معاصرين محقّق ثانى بوده است : وى در كتابش ( ايضاح النافع ) فرموده : قدرت بر تسليم موضوعّيت ندارد و چنان نيست كه در اصل صحّت بيع شرط باشد و با نبود آن بيع باطل شود اذا انتفى الشرط انتفى المشروط بلكه قدرت بر تسليم از مصالح مشترى است و شرع مقدس جانب مشترى را رعايت كرده كه او به متاعش برسد و چنين نباشد كه پولى بدهد ولى مبيع به دست او نرسد . حال كه اين امر از شؤون و مصالح مشترى شد و براى رعايت حال او مطرح شد حال ، مىگوييم : بنابر اين اگر خود مشترى قدرت بر تسلّم مبيع\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nداشته باشد كفايت مىكند و معامله صحيح است و لو فروشند قدرت بر تسليم نداشته باشد . ( در حالى كه اگر قدرت بر تسليم موضوعّيت داشت و شرط بود بايد معاملهء مزبور باطل مىشد ) بلكه اگر مشترى عالم به اين مطلب است كه فروشنده قدرت بر تسليم ندارد ( خود مشترى قدرت بر تسلّم داشته باشد يا او نيز عاجز است ولى اميدوار به دسترسى هست . ) و معذلك راضى شود كه با او معامله كند و فلان متاع را از او ابتياع كند باز معامله صحيح است و آن جنس به مشترى منتقل مىشود و آنگاه اگر عالماً عامداً اقدام كرد حقّ مراجعه به بايع و فسخ كردن معامله و اخذ ثمن هم ندارد چون خودش خواسته و با علم و اطلاع اقدام كرده است . بنابراين مالى را هم كه از شما غصب كرده‌اند و دزدى برده يا ستمگرى به زور از شما گرفته و شما نمىتوانيد از او باز پس بگيريد ، مىتوانيد به مشترى بفروشيد و او اگر عالماً عامداً با شما وارد معامله شد حقّ فسخ هم نخواهد داشت .\r\nآرى تنها در يك فرض معاملهء شما باطل است و آن در صورتى است كه بكلّى مأيوس باشيد از دسترسى به مبيع و قبض آن كه در اين فرض پول دادن در مقابل آن و معاملهء آن به نحو بيع و شراء اشكال دارد چون اكل مال به باطل است ولى همين جا هم به نحو مصالحه مانعى ندارد ( و در صلح اين سخت گيريهاى بيع وجود ندارد . ) ،\r\nسپس فاضل قطيفى فرموده : با اين حساب اين سخن محقّق اوّل در كتاب مختصر النافع كه به قول مطلق فرموده : بيع عبد آبق بدون ضميمه صحيح نيست ، « 1 » ما اين اطلاق را قبول نداريم و مىگوييم : اگر مشترى راضى به اين بيع نباشد ، آرى ( باطل است ) و يا اگر راضى است ولى علم به آبق بودن نداشت باز هم آرى ( يعنى باطل است ) و يا علم هم داشت ولى مبيع بگونه‌اى است كه اميد برگشت ندارد و به كلّى نا اميد هستيم باز هم آرى ( يعنى فتواى محقق صحيح است و اين بيع باطل است چون اكل مال به باطل است ) امّا اگر هيچكدام از اينها نبود يعنى مشترى رضايت دارد ، علم و اطلاع هم دارد و عمداً اقدام كرده و اميد برگشت عبد آبق را هم دارد و معالمه مىكند چنين معامله‌اى باطل نيست .\r\nپايان كلام فاضل قطيفى در ايضاح النافع « 2 »\r\n\r\n\r\n","description":"","footnote":"\r\n( 1 ) . حاكى متفتاح الكرامته ج 4 ، ص 224 ، مىباشد .\r\n( 2 ) . همان .\r\n","page_name":" 251 ","page_number":251},
  {"content":"\r\n\r\n\r\nقوله : و فيه :\r\nمرحوم شيخ مىفرمايد : اينكه فاضل قطيفى فرض علم مشترى و اقدام عمدى او را طرح كرد و گفت معامله صحيح است ، ما قبول نداريم زيرا به حكم اجماع صدر مسأله و به حكم حديث نبوى ، بيع مزبور غررى است ( مشترى مطمئن نيست كه عبد آبق بر گردد و بدست او برسد و جهل به اين مطلب بيع را خطرى مىكند . ) و بيع غررى باطل و مشمول نهى است و اقدام و رضايت مشترى غررى بودن و بطلان را بر نمىدارد ( همانطورى كه اقدام بر بيع خمر و خنزير و ربوى ، موجب تصحيح اينها نمىشود و شرعاً اين بيوع باطل مىباشند . ) آرى اگر منظور از غرر خدعه و نيرنگ باشد ، مخصوص صورت جهل مشترى مىشود و فرض علم و عمد را شامل نيست و حق با فاضل است ولى مشهور علماء غرر را به معناى خطر و عدم ايمنى از وصول عوض گرفته‌اند و در فرض علم مشترى هم غرر به اين معنا صدق مىكند و بيع باطل است .\r\n\r\nقوله : ثمّ انّ الظاهر :\r\nفرع چهارم اين است كه : مرحوم كاشف الغطاء « 1 » مطلبى فرموده : قدرت بر تسليم كه به عنوان يكى از شروط عوضين مطرح است ، در واقع خود اين عنوان موضوعيّت ندارد و مقصود اصلى فقها نيست بلكه مقدّمه و طريقى به سوى شرط واقعى و مقصود اصلى است كه تسلّم باشد يعنى آنكه در واقع ، شرط و معتبر است تسلّم و رسيدن متاع به دست مشترى است تا معامله سفهى و از باب اكل مال به باطل نباشد ، تا غررى و خطرى نباشد . حال كه هدف اصلى امكان تسلّم و حصول متاع در اختيار مشترى است ، مىگوييم : اگر دو نفر كالاى معيّنى را مورد معامله قرار دهند و فروشنده قدرت بر تسليم آن متاع به مشترى ندارد ولى خود خريدار قدرت بر تسلّم دارد ( مثلًا متاع در اختيار ظالم و غاصبى است و مشترى قدرت دارد كه از چنگ او در آورد ، يا عباى زيد روى دريا است و آن را به بكر مىفروشد و زيد شنا بلدنيست و نمىتواند مبيع را به مشترى تحويل دهد ولى بكر شنا گرماهرى است و خود مىتواند وارد دريا شود و عبائى را كه خريده به\r\n\r\n\r\n","description":"","footnote":"\r\n( 1 ) . كشف الغطاء ( خطى ) ص ، 75 .\r\n","page_name":" 252 ","page_number":252},
  {"content":"\r\n\r\nچنگ آورد . ) چنين معامله‌اى صحيح است و قدرت بر تسلّم كافى است و مضافاً به آن قدرت بر تسليم لازم نيست . و گروهى از فقهاء از قبيل : ابن جنيد اسكافى « 1 » و علّامه « 2 » و كاشف الرموز « 3 » و شهيد اوّل « 4 » و شهيد ثانى « 5 » و محقّق ثانى « 6 » همين رأى را دارند . ( وجه صحّت آن است كه چنين بيعى غررى نيست و مشمول نهى نبوى صلى الله عليه و آله نمىباشد و مانعى از شمول عمومات صحّت ، نسبت به آن نيست . )\r\n\r\nقوله : وعن ظاهر :\r\nاين فراز هم تاييدى بر مطلب شيخ و بعض الاساطين ( كاشف الغطاء ) است : سيّد مرتضى در كتاب انتصار « 7 » فرموده : از جمله مسائلى كه اماميّه بدان منفرد شده‌اند ( و اهل سنّت با آن مخالفند ) اين مسأله است كه : از نظر فقهاء اماميّه بيع عبد آبق بدون ضمّ ضميمه به كسى كه قدرت بر تسلّم داشته باشد ، صحيح است ( ولو خود بايع قدرت بر تسليم ندارد ) پس معلوم مىشود شرط اصلى ، قدرت بر تسلّم است .\r\nمرحوم شيخ هم اين فتوى را مىپسندند و حكم به صحت مىكنند به اين دليل كه :\r\nادلّهء بطلان بيع عبد آبق يكى اجماع بود كه مخصوص فرضى است كه مبيع رأساً متعذّر باشد و هيچكدام در هيچ مرحله‌اى قدرت بر تحصيل نداشته باشند ، و دليل اين اختصاص آن است كه خود مدعّيان اجماع ، حكم به صحت بيع آبق در فرض مذكور ، نموده‌اند . و ديگرى غرر بود كه بيع غررى باطل بود و با وجود قدرت بر تسلّم ، غرر ( به معناى خطر وعدم ايمنى ) صدق نمىكند . پس وجهى براى بطلان نيست و بيع مزبور مشمول اطلاقات و عمومات صحّت و لزوم بيع است .\r\n\r\nقوله : و منه يعلم :\r\nاگر در هنگام انشاء معامله هيچ كدام از بايع و مشترى دسترسى به مبيع ندارند ولى اطمينان كامل دارند كه پس از اجراء عقد و در زمان استحقاق تسليم ، يكى از آن دو دسترسى پيدا خواهند كرد و قبض و اقباض و تسليم و تسلّم ممكن خواهد بود باز معامله صحيح است . مثلًا كبوترى را پرواز داده و الان كه او در حال پرواز است با طرف وارد\r\n\r\n\r\n","description":"","footnote":"\r\n( 1 ) . مختلف ج 5 ، ص 216 .\r\n( 2 ) . همان .\r\n( 3 ) . كشف الرموز ج 1 ، ص 453 .\r\n( 4 ) . لمعهء و مشقيّه ص 111 .\r\n( 5 ) . مسالك ج 2 ، ص 172 .\r\n( 6 ) . جامع المقاصد ج 4 ص 100 .\r\n( 7 ) . انتصار ص 209 .\r\n","page_name":" 253 ","page_number":253},
  {"content":"\r\n\r\nمعامله مىشود و الان دسترسى ندارند ولى پس از معامله كبوتر به مقتضاى عادت نزد صاحبش بر خواهد گشت ، بيع چنين مالى صحيح است و نظريّه فاضلان ( علّامه « 1 » و محقّق « 2 » ) و نيز شهيد اوّل « 3 » شهيد ثانى « 4 » و محقّق ثانى « 5 » و ديگران نيز همين است . و تنها علّامه ره در نهاية الاحكام « 6 » احتمال بطلان داده و فرموده : چنين بيعى باطل است به اين دليل كه : در حال حاضر كه عقد را جارى مىكنند ، قدرت بر تسليم ندارند ( چون كبوتر در آسمانها است ) و پس از عقد هم كه معلوم نيست پرنده برگردد و اطمينان به عودش نداريم ، چرا كه او عقل ندارد كه برگردد ( و با خود بگويد : اگر بر نگردم صاحبم مرا تنبيه خواهد كرد ! ) و لذا وثوقى به عودش نيست و غرر و خطر مندفع نيست .\r\nمرحوم شيخ مىفرمايد : ( اوّلًا : قدرت بر تسليم و تسلّم در حال عقد معتبر نيست و ملاك قدرت در حال استحقاق تسليم است و ثانياً : ) اگر پرنده عقل مىداشت كه بر نمىگشت ولى لازم نيست عاقل باشد تا وثوق به عودش داشته باشيم بلكه گاهى عادت هم موجب عود پرنده مىشود همانطور كه در موجود عاقل گاهى عقل باعث محرّك است و گاهى عادت . پس وثوق هست و غرر نيست . و ثالثاً شما فرموديد : عود پرنده مورد وثوق نيست ، ما مىگوييم : اين خلف فرض است و فرض بحث ما صورتِ وثوق و اطمينان به عود است . پس شبههء علّامه در نهاية مرتفع شد .\r\n\r\nقوله : و لو لم يقدر :\r\nگاهى قدرت بر تسليم و تسلّم از آغاز موجود است ، قطعاً معامله صحيح است . و گاهى قدرت بر تسليم و تسلّم هرگز موجود نخواهد شد ، قطعاً معامله باطل و سفهى و اكل مال به باطل است . ولى گاهى براى مدّتى تسليم و تسلّم متعذّر است و هيچ كدام دسترسى ندارند ولى پس از مدّتى اين تعذّر و استحاله مرتفع مىشود و دسترسى پيدا مىكنند ، چنين معامله‌اى صحيح است يا باطل ؟ مرحوم شيخ فروض مختلفى درست مىكنند :\r\nگاهى مدّتِ تعذّر ، مضبوط و مقدّر و معيّن است و گاهى معيّن و مشخص نيست . در فرض اوّل هم گاهى مدّت تعذّر خيلى كم و ناچيز است و عرف در آن مسامحه كرده و از\r\n\r\n\r\n","description":"","footnote":"\r\n( 1 ) . شرايع ، ج 2 ، ص 17 .\r\n( 2 ) . قواعد ، ج 1 ، ص 125 .\r\n( 3 ) . دروس ، ج 3 ، ص 199 . پ\r\n( 4 ) . شرح لمعه ، ج 3 ص 249 .\r\n( 5 ) . جامع المقاصد ، ج 4 ، ص 92 .\r\n( 6 ) . نهاية الكلام ، ج 2 ، ص 481 .\r\n","page_name":" 254 ","page_number":254},
  {"content":"\r\n\r\nآن اغماض مىكنند مثل اينكه گوهر شب چراغى را معامله كرده و دو ساعت طول مىكشد تا برود و از جاى امنش آن را بياورد و تحويل مشترى دهد ، چنين معامله‌اى باطل نيست ، ولى گاهى مدّت مزبور زياد است و عرف هم در آن مسامحه نمىكند و از خير آن نمىگذرد مثلًا تا يك سال يا بيشتر امكان ندارد كه مبيع به دست مشترى برسد و از منافعش استفاده كند خود اين فرض دو صورت دارد :\r\n1 - گاهى مشترى عالم به تعذّر مزبور است و معذلك اقدام مىكند ، در حكم به صحّت يا بطلان آن اختلاف است : عدّه‌اى فتوى به بطلانِ آن داده‌اند به دليل اينكه هم اجماعات منقول در صدر مسأله اين صورت را مىگيرد ( اجماع بر اشتراط قدرت بود و در اينجا تا يك سال قدرت نيست . ) و همچنين بيعى غررى و خطرى است و مشمول نهى است . و عدّه‌اى فتوى به صحّت داده‌اند بدليل اينكه : اجماعات مزبور مربوط به فرض تعذّر الوصول رأساً است كه براى هميشه دسترسى نباشد ولى اينجا پس از يك سال دسترسى پيدا مىشود ، و لذا برخى از مدّعيان اجماع ، حكم به صحّت كرده‌اند و مسأله غررى بودن هم منتفى است چون مخصوص فرض جهل است و اينجا مشترى جاهل نيست بلكه علم دارد به اينكه تا يك سال دسترسى ندارد و معذلك اقدام مىكند و چون عالماً اقدام كرده پس بايد مدّت مزبور را صبر كند تا بعد از آن به متاعش برسد .\r\n( نظير مواردى كه فروشنده در متن عقد شرط تأخير مىكند و مىگويد اين منزل را مىفروشم و شرط مىكنم كه تا يك سال در اختيار خودم باشد يا در اختيار مستأجر باشد و خريدار هم قبول مىكند و معامله صحيح است . ) و وقتى اجماع و دليل غرر اينجا را نگرفت عمومات صحّت و لزوم اينجا را مىگيرد .\r\n2 - و گاهى مشترى جاهل به تعذّر بود و خيال مىكرد فروشنده متمكّن از تسليم است ولى پس از معامله متوجّه شد كه تا يك سال چنين قدرتى نيست و بايد از منافع محروم بماند ، در اين فرض مشترىِ جاهل حقّ الخيار دارد و مختار است كه صبر كند و انتظار بكشد و پس از مدّت مزبور متاع را تحويل گيرد و يا معامله را فسخ كند و پولش را بگيرد .\r\nو در فرض دوّم كه مدّت تعذّر مضبوط و معيّن نيست مثلًا عبدى را براى انجام كارى به هندوستان فرستاده و معلوم نيست كه چه زمانى مأموريّتش تمام مىشود و به\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nوطن باز مىگردد ، در اينجا عبد مزبور را به ديگرى مىفروشد و طرفين نمىدانند كه كى دسترسى پيدا مىشود آيا چنين معامله‌اى صحيح است ؟ مىفرمايد : محلّ اشكال است و منشأ اشكال فتوائى است كه فقهاء در مسأله ديگرى داده‌اند و آن فرعى بود كه در اواخر باب وقف در بحث وقف منقطع آورديم : زنى كه به طلاق رجعى مطلّقه شده ، در مدّت عدّه حقّ سكنى دارد ، زوجِ مطلِّق براى او مسكنى تهيّه كرده و فرض هم اين است كه عدّهء او به اشْهُر و ماهها نيست كه دقيقاً مشخّص باشد ، بلكه به اقْراء و اطهار است يعنى سه طُهر بايد عدّه نگهدارد و نمىدانيم كه اين سه طهر تا كى حاصل مىشود ؟ حال در مدّت عدّه مسكن مزبور را به كسى مىفروشد ولى نمىداند چه زمانى قدرت بر تحويل خواهد داشت ؟ و چون نمىداند عدّه‌اى گفته‌اند : بيع مسكن مطلّقهء كذائى ، غررى و باطل است .\r\nو ما نحن فيه يعنى بيع عبد كذائى از اين قبيل است و لذا بايد حكم به بطلان شود . ولى احتمال صحّت هم دارد كه عادتاً مقدار سه طُهر ، معلوم باشد يا عادتاً مدّت رجوع عبد ، معلوم است و مثل فرض قبلى است .\r\n\r\nقوله : ثمّ انّ :\r\nفرع پنجم اين است كه : قدرت بر تسليم و تسلّم كه شرط است آيا ملاك قدرت واقعى است يعنى در واقع فروشنده قادر بر تسليم و خريدار قادر بر تسلّم باشد ( چه اين معنا را احراز بكنند يا نه ) يا اينكه ملاك قدرت معلوم و محرز است يعنى طرفين بدانند و احراز كنند كه قدرت بر تسليم دارند ؟ مىفرمايد : مناط قدرت معلوم و محرز است يعنى بدانند يا مطمئن باشند كه چنين قدرتى دارند و صرف قدرت واقعى كافى نيست زيرا به صرف قدرت واقعى ، غرر ، مندفع نمىشود ( غرر يعنى احتمال ضرر و عدم وصول و تا جاهل است اين احتمال هم هست . ) بنابر اين اگر فروشنده خيال مىكرد كه متمكّن از تسليم است و متاعش را فروخت و بعداً معلوم شد كه در زمان انشاء بيع ، متمكّن نبوده ولى بعداً و قبل از استحقاق تسليم اين قدرت و تمكّن حاصل شد معامله صحيح است ( زيرا در هنگام بيع كه اعتقاد به تمكّن داشت بيع غررى نبود و احتمال خطر نمىداند و بعد از آن هم كه فهميد و حقيقت روشن شد فرض اين است كه دو مرتبه قدرت يافته و خطرى نيست . آرى اگر بعداً هم قدرت حادث نشود حتماً بيع غررى و باطل است . حال ملاك در احراز قدرت چيست ؟ آيا مطلق ظنّ به قدرت كافى است ؟ خير ، زيرا بدين وسيله رفع\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nغرر نمىشود و احتمال خطر باقى است . آيا خصوص علم و يقين صد درصد به قدرت لازم است ؟ خير ، زيرا به كمتر از آن هم غرر مرتفع مىشود . پس خير الامور اوسطها يعنى ملاك وثوق و اطمينان است و اگر طرفين معامله مطمئن باشند كه تمكّن دارند همين كافى است و بدين وسيله غرر بر طرف مىشود و معامله مشمول عمومات و اطلاقاتِ صحّت و لزوم است .\r\n\r\nقوله : ثمّ لا اشكال :\r\nفرع ششم اين است كه : اگر عاقد ( كسى كه ايجاب عقد را مثلًا انشاء مىكند و بعتُ مىگويد . ) خودش مالك اصلى باشد ، قدرت خود او بر تسليم شرط است و بايد در واقع قدرت بر تسليم داشته باشد و مشترى هم اين امر را احراز بكند ، در اين صورت معامله صحيح است . امّا اگر عاقد ، خود مالك نيست بلكه وكيل مالك است ، اين فرض دو صورت دارد :\r\n1 - وكيل ، فقط در اجراء عقد و انشاء صيغه وكالت دارد و در ساير آثار و لوازم معامله هيچ اختيار و نقشى ندارد ، در اين فرض هم بايد خود مالك اصلى و موكّل قدرت بر تسليم داشته باشد تا معامله صحيح باشد قدرت وكيل اعتبارى ندارد ( چون تسليم او شرعاً وجودش كالعدم است و تأثيرى ندارد . ) كما اينكه علم وكيل كذائى به وجود قدرت بر تسليم در موكّلش ، نيز ارزشى ندارد و بايد خود مشترى قدرتِ موكّل را احراز كند .\r\n2 - وكيل ، فقط وكيل در اجراء عقد نيست بلكه وكالت مطلقه دارد و تامّ الاختيار است و حق دارد بفروشد و مبيع را به مشترى تحويل دهد و ثمن را تحويل بگيرد و خلاصه اينكه : كليّهء احكام و آثارى كه براى خود مالك اصلى وجود دارد براى وكيل مزبور هم هست و اصولًا موكّل خودش در حال استراحت يا سرگرم كارهاى ديگر است و تمام كارهاى تجارىِ او را وكيل او انجام مىدهد بگونه‌اى كه عرفاً موكل را اجنبى و بيگانه از اين معامله به حساب مىآورند و خود وكيل را كه در بازار است و داد و ستد دارد مىشناسند و از او مىگيرند و به او عوض را مىدهند و . . . در اين فرض اگر مشترى نداند كه آيا وكيل مزبور يا موكّل او قدرت بر تسليم دارند يا خير ؟ معامله غررى و باطل است . و اگر علم به عدم داشته باشد يعنى بداند كه وكيل و موكل هر دو عاجر از تسليم مبيع هستند باز معامله باطل است . و اگر بداند كه هر كدام از آن دو قدرت بر تسليم دارند\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nقطعاً معامله صحيح است . انّما الكلام در فرضى است كه : يكى از آن دو قدرت بر تسليم دارند و ديگرى يا ندارد يا نمىدانيم كه قادر است يا خير ؟ اگر چنانچه وكيل قادر باشد و مشترى هم بداند قطعاً كفايت مىكند و قدرت موكّل مطرح نيست چون عرفاً او طرف معامله مستقيماً نيست . ولى آيا قدرتِ شخص موكّل بر تسليم مبيع كفايت مىكند ؟\r\nمىفرمايد : در فرضى كه مشترى علم به قدرت موكّل داشته باشد و آن را احراز كند آرى كافى است و نيازى به احراز قدرت وكيل نيست . ولى آيا علم به قدرت موكّل شرط صحّت است ؟ مىفرمايد : در فرضى كه وكيل در واقع عاجز است و مشترى هم علم به عجز او دارد ، آرى علم به قدرت موكّل لازم است و بايد اين را احراز كند و گرنه بيع باطل است . و نيز در فرضى كه قدرت وكيل برايش محرز نيست و نمىداند باز علم به قدرت موكل لازم است . امّا در فرضى كه مشترى در هنگام معامله معتقد به قدرت وكيل است و اين امر برايش محرز است ، ديگر علم به قدرت موكّل شرطيّت ندارد . خلاصه اينكه يكى از دو قدرت على البدل بايد باشد و مشترى هم علم به يكى از آن دو داشته باشد تا معامله واجد شرط صحّت باشد .\r\n\r\nقوله : و ربّما :\r\nطبق نقل مرحوم صاحب جواهر ره « 1 » مرحوم علّامه بحرالعلوم در كتاب مصابيح قيد ديگرى هم افزوده : ما گفتيم قدرت موكّل هم كفايت مىكند مشروط بر اينكه مشترى علم به آن داشته باشد ( چون در فرع قبلى آورديم كه مناط قدرت محرزه است نه قدرت واقعى ) ولى سيّد بحرالعلوم قيد ديگرى هم آورده و آن تراضى مشترى و موكّل ( يا مالك اصلى ) است بر اينكه مشترى حق داشته باشد به سراغ موكّل هم برود و از او متاع را بگيرد ، و موكّل هم راضى باشد به رجوع مشترى به او و با اين بناگذارى معامله با وكيل را انجام دهد . ( اين سخن سيّد ناتمام است و هيچ دليلى بر اشتراط تراضى نداريم و آنچه دليل دارد همان قيد علم مشترى است كه اگر نباشد معامله غررى مىشود . )\r\nسپس سيّد بحرالعلوم فرموده : متفرّع بر شرط مذكور ، بيع فضولى محكوم به بطلان است زيرا فضولى عاقد كه قدرت بر تسليم ( معتبر و مؤثّر شرعى ) ندارد و فاقد شرط\r\n\r\n\r\n","description":"","footnote":"\r\n( 1 ) . جوهر الكلام ج 22 ، ص 392 - 393 .\r\n","page_name":" 258 ","page_number":258},
  {"content":"\r\n\r\nاست . و مالك اصلى هم كه قدرت بر تسليم دارد فاقد شرط دوّم است كه تراضى باشد يعنى از اوّل بناى عقد و معامله بر اين نبوده كه مشترى به مالك اصلى رجوع كند و اصولًا مشترى نمىدانست اين بيع فضولى است تا چنين بنائى داشته باشد و با مالك اصلى تراضى كنند و معامله بدون آن هم فايده‌اى ندارد . ( اين سخن سيّد نيز ناتمام است زيرا بر فرض تراضى مزبور در باب معامله با وكيل ، معتبر و شرط باشد ولى هيچ ملازمه‌اى نيست ميان اعتبار آن در بيع وكيل و مأذون با اعتبار آن در بيع فضولى . )\r\nسپس سيّد فرموده : اگر كسى به ما اشكال كند كه : همه جا چنين نيست كه فضولى قدرت بر تسليم نداشته باشد بلكه گاهى قدرت بر تسليم دارد و آن در فرضى است كه :\r\nاز اوّل و ثوق و اطمينان دارد كه بعداً مالك اصلى را راضى خواهد كرد و متاع را به مشترى تحويل خواهد داد كه در اينجا معامله واجد شرط است و نبايد باطل باشد . ( اين سخن سيّد هم كه طرح اشكال مىكند ، قابل مناقشه است زيرا اساساً قدرت فضولى هرگز معتبر نيست و ارزشى ندارد تا كسى بگويد : اينجا معامله واجد شرط است . ملاك قدرت مالك است . ) سپس سيّد از اشكال مذكور دو جواب داده :\r\n1 - اگر چنين فرض كرديد ( كه فضولى اطمينان دارد كه مالك راضى مىشود ) ديگر معامله فضولى نخواهد بود و موضوعاً خارج است زيرا كه معاملهء مزبور همراه با رضايت و اذن مالك است منتها اذن گاهى قولى و صريح است و گاهى فحوائى و ضمنى است و گاهى به قرينهء حاليّهء و مانند آن است ، و در هر حال بيع مأذون است نه بيع فضولى .\r\n( اين پاسخ سيّد نيز قابل خدشه است زيرا اوّلًا از نظر مشهور مجرّد علم فضولى به رضايت قلبى مالك اصلى كافى نيست و معامله را از فضولى بودن خارج نمىكند و ثانياً بر فرض كه رضاى مذكور ، مُخرج بيع از فضوليّت باشد در صورتى است كه رضايت فعلى و از حين عقد باشد نه اينكه فعلًا رضايتى نيست ولى فضولى رجاء واثق دارد كه بعداً خواهد رفت و با مالك اصلى صحبت خواهد كرد و مالك هم روى او را زمين نخواهد زد و راضى خواهد شد كه جلب رضايت بعداً حاصل مىشود نه اينكه فعلى و مِنْ اوّل الامر باشد تا فضولى نباشد . )\r\n2 - سيّد فرموده : بر فرض كه با وجود وثوق فضولى به جلب رضايت مالك هم معامله بر صفت فضوليّت باقى باشد ولى نتيجه فرض مستشكل آن است كه ما در بيع\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nفضولى طرفدار تفصيل شويم و بگوييم : هر جا فضولى متمكّن از ارضاء مالك باشد و به تحصيل اين امر مطمئن باشد بيع فضولى صحيح است و هرجا چنين تمكنى نداشته باشد بيع فضولى باطل است ، در حالى كه پر واضح است كه طرفداران صحّت فضولى حكم به صحّت را منحصر به بخش اوّل تفصيل نمىكنند و مطلقاً مىگويند : بيع فضولى با اجازهء بعدىِ مالك صحيح است .\r\n( اين پاسخ سيّد نيز اگر چه از اين حيث صحيح است كه طرفداران صحّت ، مطلقاً حكم به صحت فضولى نموده‌اند ، ولى از آنجا كه مبتنى بر مبناى باطلى است كه سيّد از اوّل شرط تراضى را مطرح كرد و به اين اشكال و جوابها منتهى شد ، از اين حيث جواب دوّم هم ناتمام است . )\r\n\r\nقوله : و فيما ذكره . . . !\r\nاين چند جمله اشكالهاى مرحوم شيخ به سيّد بحر العلوم است كه ما در لابلاى سخنان سيّد در پنج فراز بدنبال هر فرازى اشكال وارده از سوى شيخ اعظم به آن بخش را آورديم و نيازى به بيان جداگانه نيست .\r\n\r\n","description":"","footnote":"","page_name":" 260 ","page_number":260},
  {"content":"\r\n\r\n\r\nمسئلهء بيع عبد آبق بدون ضميمه\r\nپس از اينكه كبراى كلّىِ مسألهء اشتراط قدرت بر تسليم را مطرح كردند و دلائل شرط مذكور را آوردند ، فروعات مسأله را نيز مطرح كردند ، اينك برخى از مصاديق نبود شرط مذكور را مطرح مىكنند : يكى از مصاديق مورد بحث ، بيع عبد آبق است كه در اين رابطه دو مسأله مطرح است : 1 - بيع عبد آبق منفرداً يعنى به تنهائى و بدون ضميمه كه در همين مسأله تبيين مىشود . 2 - بيع عبد آبق با ضميمه كه در هر مسألهء بعدى خواهد آمد .\r\nامّا مسأله اوّل : آيا بيع عبدى كه از نزد مولى گريخته [ و فعلًا نه بايع قدرت بر تسليم او دارد و نه مشترى قدرت بر تسلّم او دارد و وثوقى به برگشتن او هم نيست 
  ] صحيح است يا خير ؟ دو نظريّه وجود دارد :\r\n1 - از نظر مشهور فقهاءِ اماميّه جايز نيست ، علّامه در تذكره ادّعاى شهرت كرده « 1 » و بلكه به قول كاشف الرموز در كشف الرموز : لا خلاف فى عدم الجواز « 2 » و بلكه به قول شيخ در خلاف « 3 » و ابن زهره در غنيه « 4 » و سيّد على در رياض المسائل « 5 » مسألهء عدم جواز ، اجماعى است . و عمده دليل بطلان آن است كه : از دو حال خارج نيست : يا طرفين معامله بكلّى از دسترسى به اين عبد نااميد هستند كه در اين صورت عبد آبق به منزلهء مال تالف است و وجودش كالعدم مىباشد و معامله از اوّل باطل و اكل مال به باطل است . و يا بكلّى نااميد نيستند و احتمال دسترسى مىدهند و اميد دارند كه شايد برگردد ولى مطمئن هم نيستند كه در اين صورت هم بيع ، غررى است و به حكم نص و اجماع و فتاواى فقهاء ، بيع غررى در اسلام محكوم به فساد و بطلان است .\r\n2 - در قبال مشهور احتمال صحّت هم وجود دارد و يا كسانى هم قائل به صحّت بيع مزبور شده‌اند كه در مجموع چهار فرض از سه بزرگوار استفاده مىشود : فرض اوّل و دوّم در كلام بعض الاماميّه است كه شايد منظور ابن جنيد اسكافى باشد كه علّامه در تذكره از او چنين نقل كرده : بيع عبد آبق جايز نيست مگر در دو صورت :\r\n\r\n\r\n","description":"","footnote":"\r\n( 1 ) . تذكره ج 1 ، ص 466 .\r\n( 2 ) . خلاف ، ج 3 ، ص 168 .\r\n( 3 ) . كشف الموز ج 1 ، ص 453 .\r\n( 4 ) . عنيه ص 211 - 212 .\r\n( 5 ) . رياض المسائل ، ج 1 ص 519 .\r\n","page_name":" 261 ","page_number":261},
  {"content":"\r\n\r\nالف : خود مشترى قدرت بر تسلّم داشته باشد . ( اين فرض را ما نيز قبول داريم و قبلًا گفتيم كه شرط اصلى همين است . )\r\nب : و يا بايع در متن عقد تضمين كند و بگويد : من ضمانت مىكنم كه هر طورى شده عبد آبق را به شما تحويل دهم « 1 » كه با ضمانت او معامله براى مشترى غررى و خطرى نخواهد بود و صحيح است . ( البته به زودى در فراز : « لكن يدفع جميع ما ذكر » خواهد آمد كه اين تضمين فايده‌اى نداشته و رافع غرر نيست . ) و فرض سوّم در كلام فاضل قطيفى در ايضاح النافع است كه كبراى كلّى را قبول ندارد و اساساً قدرت بر تسليم را شرط نمىداند و رضايت طرفين را كافى مىداند و روى اين اصل بايد بيع عبد آبق را با تراضى طرفين صحيح بداند « 2 » ولى قبلًا ثابت كرديم كه سخن فاضل مردود است و قدرت شرط است .\r\nو فرض چهارم در كلام خود شيخ اعظم است كه مىفرمايد : ممكن است در خصوص عبد آبق ( نه در چيزهاى ديگرى كه متعذّر الوصول هستند ) حكم به صحّت كنيم چون بدون دسترسى و قدرت بر تسليم هم قابل انتفاع هست و آن انتفاع به عتق است كه در اين صورت معامله غررى نيست و مخصوصاً اگر شرط ضمان هم بكند ( به قول اسكافى ) كه حتماً از خطرى بودن در مىآيد . البته بعداً خواهيم گفت كه شرط ضمان موجب رفع غرر نيست .\r\nو لَهُ وَجْهٌ يعنى از نظر قاعده مىتوان حكم به صحت كرد چون غررى نيست ولى چه كنيم كه سه مانع عمده فرا راه حكم به صحّت قرار گرفته‌اند :\r\nالف : نصوصى كه در مسألهء بعدى ( بيع آبق مع الضميمه ) خواهد آمد دالّ بر بطلان بيع آبق است .\r\nب : اجماعاتى كه در صدر اين مسأله از خلاف و غنيه و رياض ادّعا شد دليل بر بطلان آن است .\r\nج : به صرف اينكه عبد مذكور در جهت عتق و آزاد كردن قابل انتفاع است باعث نمىشود كه معامله از غررى بودن خارج شود ( آرى براى شخص يا اشخاص معيّنى كه\r\n\r\n\r\n","description":"","footnote":"\r\n( 1 ) . تذكره ، ج 1 ، ص 466 .\r\n( 2 ) . مفتاح الكرامه ، ج 4 ، ص 224 .\r\n","page_name":" 262 ","page_number":262},
  {"content":"\r\n\r\nقصدشان از شراء عبد ، عتق آن است اين معامله خطرى نيست ولى براى نوع مردمان كه غرضشان انتفاع از خدمات عبد مىباشد ، غررى است و بايد باطل باشد . ) نتيجه : بيع عبد آبق بدون ضميمه جايز نيست .\r\n\r\nقوله : و كما لا يجوز :\r\nتا به حال سخن از اين بود كه عبد آبق را نتوان مبيع و مثمن قرار داد و فروخت ، حال سؤال اين است كه : آيا عبد آبق ثمن هم واقع نمىشود كه با آن متاعى را خريدارى كنيم ؟\r\nنظر مرحوم شيخ اين است كه : عبد آبق را همانطورى كه نمىتوانيم مثمن قرار دهيم ، همچنين نمىتوانيم ثمن قرار دهيم ، زيرا ثمن يا مثمن بودن عبد آبق از حيث دليل يكى است يعنى به همان دليل كه مثمن واقع نمىشود ( غررى بودن ، اجماع بر قدرت بر تسليم ) به همان دليل ثمن هم واقع نمىشود و به طور كلّى معاملهء چنين عبدى باطل است خواه ثمن باشد ، يا مثمن ، عوض باشد يا معوّض .\r\nولى مرحوم شهيد اوّل در متن لمعه وقتى سخن از مثمن واقع شدنِ عبد آبق ، به ميان آورده قاطعانه ردّ كرده و فرموده : عبد آبق مثمن قرار نمىگيرد . ولى وقتى سخن از ثمن واقع شدنِ آن به ميان آمده ، ابتدا تردّد پيدا كرده و مردّد شده كه ثمن واقع مىشود يا نه ؟\r\nالبته در پايان فرموده : ثمن هم واقع نمىشود ، ولى ابتدا مردّد شده « 1 » مرحوم شيخ مىفرمايد : شايد وجه جزم شهيد به اينكه عبد آبق مثمن واقع نمىشود و تردّد ايشان در ثمن بودن ، اين باشد كه ادلّهء منع از بيع عبد آبق سه گونه است : 1 - اجماع كه مىگويد بايد قدرت بر تسليم باشد و بيع آبق باطل است . 2 - نصوصى كه در مسأله بعدى خواهد آمد 3 - نفى غرر كه چنين معامله‌اى غررى است و غرر منفى است . حال شايد مدرك منع نزد شهيد همان دو وجه اوّل ( اجماع و نصوص ) بوده كه دربارهء ثمن واقع شدن مردّد شده ( كه جاى تردّد هم هست زيرا اجماع دليل لبّى است و قدر متيقّن از آن صورت مثمن بودن است و فرض ثمن قرار گرفتن را شامل نيست . و نصوص هم موردشان فرض مبيع واقع شدن عبد است و شايد مورد ثمن بودن را شامل نشوند . ) و گرنه وجهى براى تردّد نبود ، زيرا اگر دليل ايشان بر منع ، قاعدهء نفى غرر باشد جاى تردّد نيست ( چون يا مىگوييم :\r\n\r\n\r\n","description":"","footnote":"\r\n( 1 ) . لمعه دمشقيّه ، ص 111 .\r\n","page_name":" 263 ","page_number":263},
  {"content":"\r\n\r\nعبد مزبور در جهت عتق و آزادى قابل انتفاع است و همين مقدار كافى است و رافع غرر است پس بايد مثمن هم واقع شود و يا اين مقدار را كافى نمىدانيم پس ثمن هم واقع نمىشود و فرقى ميان فرض ثمن يا مثمن واقع شدن نيست . )\r\nو مؤيّد مطلب مذكور ( كه شايد مدرك منع نزد شهيد اجماع و نصوص باشد . ) آن است كه جناب ايشان بيع عبد آبق را منع كرده ولى بيع عبد گمشده و عبد مجحود ( كه رقيّت او انكار شده ) را تجويز كرده است با اينكه از نظر قاعده فرقى ميان دو باب نيست و در هر دو باب قدرت بر تسليم ندارد و فقط به نحو عتق قابل انتفاع است پس بايد هر دو باب مثل هم باشند ولى رمز تفريق آن است كه : از ديدگاه شهيد مدرك منع اجماع و نصّ است و اينها در مورد بيع آبق وجود دارند ولى در مورد بيع گمشده و انكار شده وجود ندارند ، لذا فتوى به جواز بيع آنها داده است .\r\n\r\nقوله : و نظير ذلك :\r\nنظير كلام شهيد است ( در فرق گذارى ميان بيع آبق و بيع ضالّ ) كلام علّامه در تذكره :\r\nعلّامه در تذكرة سه جمله دارد : در جملهء اوّل فرموده : اجماعى است كه بايد در معامله قدرت بر تسليم باشد و گرنه معامله غررى و باطل است . در جمله دوّم فرموده : درباره بيع عبد آبق رأى مشهور آن است كه : بيع آبق بدون ضميمه باطل است ولى بعض از فقهاء اماميّه ( ابن جنيد اسكافى ) فتوى به جواز داده‌اند و بعضى از عامّه نيز تجويز كرده‌اند . در جملهء سوّم فرموده : امّا بيع عبد گمشده : احتمال دارد كه بيع ضالّ منفرداً و بدون ضميمه جايز باشد ( نشانهء تردّد او است . ) و يا شرط ضميمه كنند كه در اين صورت حتماً جايز است . « 1 »\r\nمرحوم شيخ مىفرمايد : اين سه جمله با يكديگر تناقض آشكار دارند : تنافى جمله اوّل با دوّم اين است كه : عبد آبق هم از مصاديق عدم قدرت بر تسليم است و فاقد شرط قدرت است آنگاه اگر قدرت بر تسليم بالاجماع شرط است پس بايد بيع عبد مزبور هم بالاجماع باطل باشد نه اينكه علّامه بفرمايد : مشهور مىگويند باطل است . كه معنايش اين است كه : قضيّهء اجماعى نيست ، پس هم اجماعى است و هم اجماعى نيست و اين\r\n\r\n\r\n","description":"","footnote":"\r\n( 1 ) . تذكره ، ج 1 ، ص 466 .\r\n","page_name":" 264 ","page_number":264},
  {"content":"\r\n\r\nتناقض است . و همين تنافى ميان جملهء اوّل و سوّم نيز ( عبد ضالّ ) وجود دارد . و امّا تنافىِ جمله دوّم و سوّم : عبد آبق و ضالّ از اين جهت فرقى ندارند كه در هر دو قدرت بر تسليم نيست و معامله غررى است و اگر غررى بودن مُبطل است بايد هر دو باطل باشند و اگر مبطل نيست بايد هر دو صحيح باشد پس اينكه ايشان در عبد آبق به تبع مشهور حكم به بطلان كرده و در عبد ضالّ تردّد پيدا كرده وجهى ندارد و سر از تناقض در مىآورد كه هم قدرت بر تسليم شرط هست و هم نيست ، هم غرر مُبطل است و هم نيست .\r\nو توجيه كلام بزرگوارى همچون علّامه بگونه‌اى كه تناقض از كلام او برداشته شود ، نيازمند تأمّل و دقّت است :\r\n( به اين بيان كه : در جملهء اوّل ادعّاى اجماع بر كبراى كلّى است و كارى به مصاديق ندارد و منظور اين است كه فى الجمله قدرت بر تسليم شرط است . ولى در جمله دوّم و سوّم روى مصداق خاصّى ( عبد آبق يا ضاّل ) بحث شده و هيچ مانعى ندارد كه در مصداق معيّنى آن اجماع نباشد و اختلافى باشد پس تناقضى نيست . و نيز جملهء دوّم با سوّم هم تنافى ندارند زيرا شايد در اوّلى كه مشهور و علّامه فتوى به بطلان داده‌اند به خاطر نصوص و اجماعات باشد كه در تفسير كلام شهيد اشاره شد . و در دوّمى كه مردّد شده چون آن نصّ و اجماع وجود ندارد و روى قانون نفى غرر نيست تا بگوئيد : آن دو مثل هم مىباشند و تفريق درست نيست . فلا منافات )\r\n\r\nقوله : و كيف كان :\r\nآيا صلح نيز ملحق به بيع است و بايد مصالحه كننده قدرت بر تسليم مال مورد مصالحه داشته باشد و صلح بر چيزى كه متعذّر است و قدرت بر تسليمش نيست باطل است ؟ يا در صلح چنين شرطى وجود ندارد و بدون آن هم صحيح است ؟ دو وجه ( دو احتمال داراى دليل ) بلكه دو قول ( نه تنها دو احتمال داراى دليل وجود دارد بلكه هر احتمالى قائل هم دارد . ) در مسأله وجود دارد :\r\n1 - صلح ملحق به بيع نيست و صلح بر متعذّر هم جايز است به اين دليل كه مقتضى موجود و مانع مفقود است : امّا وجود مقتضى : عمومات و اطلاقات باب صلح مىگويد :\r\n« الصلح جايز بين المسلمين » و فرقى ميان فرض تعذّر و تيسّر نمىگذارد و هر دو را مىگيرد ، مخصوصاً اينكه از خارج مىدانيم كه بناى صلح بر مسامحه و توسعه است كه اگر معرفت\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nو شناخت مال مورد مصالحه ميسور بود لازم است و اگر متعذّر يا دشوار بود اين علم ساقط است و جهل قادح نيست و بلكه مطلقاً ( ولو در فرض ميسور بودن ) علم لازم نيست ولى در بيع اين مسامحات بخشيده نيست .\r\nو امّا نبود مانع : مانع از صحّت مسألهء غرر و خطر است كه آن هم به حكم روايت نبوى مخصوص بيع است و رسول خدا صلى الله عليه و آله از بيع غررى منع فرموده‌اند و كارى به صلح ندارد . پس صلح غررى باطل نيست .\r\n2 - صلح هم ملحق به بيع است و قدرت بر تسليم در او شرط است به اين دليل : در كلمات قوم سخن از نفى غرر است و اين كه : غرر در اسلام منفى است نه خصوص بيع غررى ، و اين جمله اطلاق دارد و صلح را هم مىگيرد . و حتّى فقهاى بزرگ براى بطلان غير معاوضات هم از نفى غرر استفاده كرده‌اند ، مثلًا وكالت غررى را هم باطل دانسته‌اند ( كه معاوضه نيست ) تا چه رسد به معاوضاتى از قبيل : اجاره ، جعاله ، مزارعه ، مساقات و . . . كه در اينجاها حتماً به نفى غرر استناده كرده‌اند ، بنابر اين وجهى براى تخصيص آن به بيع نيست و مخصوصاً اينكه روايتى هم به صورت مرسله ( بدون ذكر سند ) از رسول خدا صلى الله عليه و آله نقل كرده‌اند كه : حضرت از غرر بطور كلّى منع و نهى فرموده‌اند « 1 » و اطلاق كلام صلح را هم مىگيرد . پس با اين اطلاقات و عمومات بايد گفت : مطلق معاوضهء غررى باطل است و صلح را نيز شامل مىشود .\r\nو مرحوم كاشف الغطاء فرموده : آن صلحى كه متنى بر مسامحه ( صلح بر امر جزئى ) نباشد حتماً قدرت بر تسليم در آن شرط است و صلح بر امر غير مقدور صحيح نيست . « 2 » و مرحوم شهيد ثانى هم در مسالك « 3 » در باب رهن اين مطلب را آورده كه بايد قدرت بر تسليم باشد و گرنه رهن ، غررى و باطل است ، البتّه اگر قبض و اقباض بعدى شرط صحّت باشد ( كالصرف و السلم ) نوبت به غرر نمىرسد چون تا قبض نيايد اصلًا رهن نيست تا غررى باشد و وقتى هم قبض آمد غرر و خطر معنى ندارد . ولى بنابر اينكه قبض بعدى شرط صحّت نباشد بلكه حكمى از احكام شرعىِ رهن باشد جاى رهن غررى هست . ولى در مسأله مزبور به مناسبت فرموده : صلح بر مال متعذّر الوصول ( به\r\n\r\n\r\n","description":"","footnote":"\r\n( 1 ) . تذكره ج 2 ، ص 291 ، و حدائق ج 20 ، ص 22 ، و جواهر ج 26 ، ص 142 .\r\n( 2 ) . شرح قواعد ( خطى ) ص 75 .\r\n( 3 ) . مسالك ج 4 ، ص 24 .\r\n","page_name":" 266 ","page_number":266},
  {"content":"\r\n\r\nجاى رهن ) جايز است پس ايشان صلح را ملحق به بيع نمىداند .\r\n\r\nقوله : و امّا الضاّل :\r\nتا به حال سخن از بيع عبد آبق بود كه يكى از مصاديق متاع متعذّر و غير قابل تسليم است . حال سخن از ساير مصاديق غير مقدور است از قبيل : عبد گمشده ، عبدى كه رقيّتش انكار شده ، عبدى كه غاصبى آن را غصب كرده ، و هر آنچه كه غير مقدور است و طرفين معامله قدرت بر تسليم آن ندارند ( مثل عبد مسروق ، طير در هوا ، ماهى در دريا و . . . ) آيا بيع اين اشياء صحيح است يا خير ؟ شيخ اعظم مىفرمايد : اقوى عدم جواز است يعنى صحيح نيست و عمده دليل ايشان نفى غرر است كه : بيع اشياء و اموال مذكور غررى است ( در سايهء عجزاز تسليم ) و بيع غررى هم باطل است . و مضافاً به نفى غرر ، اجماع هم داريم ولى نه بر فرد فرد مصاديق مذكور ، بلكه بر كبراى كلّىِ اشتراط قدرت بر تسليم ، كه بالاجماع بايد قدرت باشد و در اين موارد نيست ، پس اجماع هم پشتيبان نفى غرر است .\r\n\r\nقوله : الّا ان :\r\nمگر كسى بگويد : بيع اموال مذكور صحيح است و از هر دو وجه بطلان جواب دهد : امّا اجماع : اين اجماع موهون است زيرا خود مدّعىِ اجماع ( علّامه در تذكره كه قبلًا كلامش نقل شد . ) در مسأله بيع عبد گمشده مردّد بود و اگر اجماع قرص و محكمى بود كه نبايد ترديد مىكرد .\r\nو امّا نفى غرر : غرر هم بدين وسيله رفع مىشود كه : شرعاً تا مبيع به دست مشترى نرسيده بر عهدهء بايع است و او ضامن است و اگر تلف شد بايد خسارت را بدهد پس بر مشترى ضررى وارد نمىشود و معامله نسبت به او غررى نيست . مخصوصاً اگر قصد مشترى از خريدن عبد گمشده و غصب شده و مانند آن ، عتق و آزاد كردن باشد كه نيازى به دسترسى و تسليم و تسلّم هم ندارد و بدون آن نيز اين انتفاع ميسور است و حتماً غررى نيست .\r\nاگر بگوئيد : در مدّتى كه مبيع به دست مشترى نمىرسد و منافع آن فوت شده تكليف اينها چه مىشود ؟ اينها ضرر به حال مشترى است و بايد جبران شود و از اين جهت معامله خطرى است . جواب مىدهيم : خود مشترى با علم و آگاهى بر اين ضرر اقدام كرده و كسى ضامن نيست .\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nو اگر بگوئيد : مدّتى كه بايد صبر كند و انتظار بكشد مجهول است و نمىداند چه زمانى عبد يافت مىشود ، آيا اين جهالت قادح نيست ؟ جواب مىدهيم : خير قادح نيست زيرا فرض را مىبريم جائى كه مدّت مزبور ، مضبوط باشد و علم به آن ممكن باشد مثلًا گمشده‌اى است كه اگر تا سه روز پيدا نشد پس از آن قطعاً پيدا نخواهد شد و كالتالف است و معامله خود به خود باطل مىشود . پس از اين ناحيه نيز غررى نيست ( و مثل اشتراط تاخير است كه قبلًا در فروعات اشتراط قدرت بر تسليم ، فرع چهارم بيان شد . )\r\n\r\nقوله : و الحاصل :\r\nخلاصه اينكه : تا عبد گمشده به مشترى تحويل نشود غرر و خطرى براى او نيست زيرا اگر به كلّى از يافتن آن مأيوس باشند كه معامله از اوّل باطل و عقد خود به خود فسخ است و اگر هم كلًاّ مأيوس نباشند و اميدوار باشند باز تا مبيع را تحويل ندهد حق ندارد از مشترى ثمن را مطالبه كند تا بگويد : به مشترى ضرر وارد مىشود ، پس معامله براى مشترى خطرى نيست بويژه اگر بداند كه مدّت مزبور چقدر است و بدان راضى شود كه به منزلهء اشتراط تأخير است . پس از تحويل شدن هم كه غرر معنا ندارد .\r\n\r\nقوله : و لكن يدفع :\r\nاستدراك از « الّا يوهن . . . » است : در رابطه با بيع ضالّ و مجحور و . . . از راههاى مختلف شرعى براى رفع عزر اقدام شد : 1 - در فرض يأس ، حكم تالف را دارد و معامله از اوّل باطل است و نوبت به غررى بودن نمىرسد . 2 - در فرض اميد يافتن هم شرعاً تا مبيع به مشترى تحويل نشود ضمانتِ آن بر عهدهء بايع است و اگر تلف شد از مال بايع تلف شده و خطرى مشترى را تهديد نمىكند 3 - تا مبيع پيدا نشده فروشنده حق ندارد ثمن را از مشترى مطالبه كند پس از اين ناحيه هم خطرى متوجّه مشترى نيست و لذا بيع مزبور غررى نيست .\r\nمرحوم شيخ مىفرمايد : تمام اينها مدفوع است به اينكه : مناط در غررى بودنِ معامله ، نظر عرف است و اينكه از نظر عقلاء معامله‌اى غررى باشد قطع نظر از اينكه شرع مقدّس چه حكمى براى معامله بيان كرده است . [ و روى همين اصل ، سابقاً در بيع صرف و سلم و نيز در عقد رهن بنابر اينكه قبض شرط صحّت آن باشد ، گفتيم : اگر در بيع صرف قدرت بر تقابض فى المجلس نباشد يا در بيع سلم قدرت بر تسليم ثمن در مجلس\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nنباشد و احراز نشود ، عرف آن را بيع غررى مىداند ولو شرعاً تا قبض و اقباض بعدى نيايد اصلًا معامله‌اى صورت نگرفته است 
  ] و در ما نحن فيه يعنى بيع عبد گمشده يا غصب شده و . . . مطلب از اين قرار است يعنى عرف ، بيع مزبور را غررى مىداند زيرا عرفاً به محض اينكه معامله تمام شد مشترى را مالك عبد گمشده و بايع را مالك ثمن مىدانند و معامله را تمام شده تلقّى مىكنند و از اين پس هر بلائى بر سر مبيع بيايد ، خسارت را بر مشترى وارد مىدانند نه بر بايع و اگر عبد تلف شود بر مشترى ضرر وارد مىشود نه بايع ولو هنوز قبض و اقباضى صورت نگرفته است ( آرى شرعاً مسأله فرق مىكند و تلف قبل از قبض را از ملك بايع مىدانند . ) و روى اين ملاحظات عرف بيع مزبور را غررى و خطرى مىداند زيرا از طرفى معلوم نيست عبد به مشترى برسد و شايد تلف شود و هيچ انتفاعى از آن نبرد و از سوى ديگر ثمن را هم بايد بدهد و صد درصد به ضرر مشترى است و بيع غررى هم باطل است و نوبت نمىرسد به آن احكام شرعى ( ضمان بايع قبل القبض ، عدم تسلّط او بر مطالبهء ثمن و . . . ) زيرا اينها احكام بيع صحيح شرعى هستند و بيع غررى اصلًا بيع صحيح نيست تا اين احكام را داشته باشد .\r\n\r\nقوله : و ممّا ذكرنا :\r\nمرحوم شهيد در لمعه راه ديگرى را براى رفع غرر از بيع ضالّ و مجحور و . . . پيموده و آن اينكه : بگوييم معامله صحيح است ولى نه صحّت فعلى و تنجيزى بلكه صحّت مراعا و مشروط به اينكه : تا مدّتى بايد صبر كنند ( مثلًا دو يا سه روز كه منافع معتّدهء مبيع هم تلف نشود . ) پس از آن اگر گمشده پيدا شد كه به مشترى تحويل مىگردد و گرنه شرعاً مشترى حق الخيار دارد و مىتواند معامله را فسخ كند تا ضررى متوجّه او نشود ، و با اين روش معامله غررى و خطرى نخواهد بود . « 1 »\r\nمرحوم شيخ مىفرمايد : از مطالبى كه در فراز قبلى آورديم معلوم شد كه از اين طريق هم رفع غرر ميسور نيست زيرا حقّ الخيار يك حكم شرعى است و فرع بر صحّت معامله است يعنى مخصوص موردى است كه معامله منعقد شده و حالا چون تسليم متعذّر شده براى دفع ضرر ، حقّ الخيار درست مىشود ولى در ما نحن فيه قبل از اين\r\n\r\n\r\n","description":"","footnote":"\r\n( 1 ) . لمعة دمشقيّه ، ج 3 ، ص 251 .\r\n","page_name":" 269 ","page_number":269},
  {"content":"\r\n\r\nحكم شرعى اصل صحّت معاملهء زيرا سؤال است زيرا عرفاً با قطع نظر از اين احكام شرعى ، معاملهء مذكور غررى و محكوم به بطلان است و جائى براى اين فرضيّات باقى نمىماند . پس راهى براى صحّت وجود ندارد .\r\n\r\nقوله : لكن مرّت :\r\nاستدراك از « لكن يدفع . . . » است : بگوييم : عرف با قطع نظر از حكم شرعى مىگويد : اين معامله غررى است ولى پس از اطلاع از احكام شرعى مذكور ( حقّ الخيار داشتن ، ضمان بايع قبل از قبض ، عدم تسلّط . . . ) اگر شما به عرف هم مراجعه كنيد خواهد قضاوت كرد به اينكه : معاملهء كذائى با اين خصوصيات غررى نيست ، پس عرف هم به ملاحظهء حكم شرعى دست از غررى بودن شسته و معاملهء كذائى را غررى و خطرى نمىداند و مناط ، نظر عرف است پس از ملاحظه و اطلاع از حكم شرعى و به اين اعتبار هم بيع مزبور غررى نيست تا باطل باشد . پس راهى براى صحّت پيدا شد .\r\n\r\nقوله : فافهم :\r\nمرحوم شيخ سابقاً در بيع صرف و سلم و عقد رهن همين فرمايشات را تحت عنوان :\r\n« اللّهم . . . » بيان فرموند و در آخر فرمودند : « فتأمل » ، و در اينجا هم مىفرمايند : « فافهم » ، هر دو اشاره به مشكل دور است : غررى نبودن موقوف به حكم شارع به ضمان مبيع و عدم تسلّط بايع بر مطالبه و اطلاع عرف از اين احكام است . و حكم شارع به ضمان و عدم تسلّط هم موقوف بر صحّت بيع است چون موضوع اين احكام ، بيع صحيح شرعى است نه بيع فاسد ، و صحّت بيع هم موقوف به غررى نبودنِ آن است و گرنه غرر مُبطل بيع است . پس غررى نبودن وابسته به آن احكام و صحّت بيع شد و آنها هم وابسته به غررى نبودن شدند و اين دور است و دور باطل و محال است . پس نتوان گفت : مناط رأى عرف است با ملاحظهء احكام شرعى ، بلكه مناط رأى عرف است فى نفسه و قطع نظر از اين احكام ، و به اين اعتبار هم ديديم كه عرف اين بيع را غررى مىداند و محكوم به بطلان است و نوبت به آن احكام نمىرسد .\r\n\r\nقوله : و لو فرض :\r\nدربارهء بيع عبد آبق و گمشده و . . . مهمترين مانع از صحّت ، غررى بودن بيع بود كه از ناحيهء عدم قدرت بر تسليم يا عجزاز تسليم سر چشمه مىگرفت ، براى رفع اين مانع در اين\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nمسأله راههائى پيشنهاد شده :\r\n1 - قدرت بر تسلّم كه باشد كافى است ( اين را ما هم قبول كرديم )\r\n2 - اشتراط ضمان در متن عقد ( اين در آخر همين مسأله خواهد آمد و محّل تأمل است كه رافع غرر باشد .\r\n3 - اصلًا قدرت بر تسليم شرط نباشد ( اين را نپذيرفتيم )\r\n4 - راه انتفاعى براى عبد آبق يا گمشده پيدا كنيم و آن مسأله عتق بود ( اين نيز محّل بحث بود كه اين مقدار انتفاع رافع غرر هست يا نه )\r\n5 - با ملاحظهء احكام شرعيّهء مذكور يعنى حكم شارع به ضمان بايع و عدم جواز مطالبهء ثمن ، بگوييم معامله غررى نيست . ( اين راه هم اخيراً ردّ شد )\r\n6 - از راه حقّ الخيار داشتن حكم به غررى نبودن بكنيم كه شهيد از اين راه رفت ( اين راه را نيز ردّ كرديم . )\r\n7 - اينك راه ديگرى مطرح است و آن اينكه : اگر طرفين معامله خودشان در متن عقد جعل خيار بنمايند و بگويند : چنانچه متاع گمشده تا سه روز يافت نشود حقّ الخيار فسخ براى مشترى ثابت باشد . در اين فرض مرحوم شيخ صحّت معامله را مىپذيرد و مىفرمايد : چون خود طرفين جعل خيار كرده‌اند و از اوّل به معامله با اين خصوصيت راضى شده‌اند عرف و عقلاء هم آن را غررى و خطرى نمىدانند . و لذا اگر متاعى را كه در محل رؤيت و ديد مشترى نيست و غائب است با توصيف كامل ( كه هر نوع غرر و جهالت را بردارد و مثل ديدن باشد . ) بفروشند عرف آن را غررى نمىداند زيرا ذكر او صاف به منزله اشتراط او صاف است و گويا بايع مىگويد : من فلان متاع غايب را مىفروشم به شرط اين كه چنين و چنان باشد و متعّهد شده است و عرف هم اين معامله را غررى به معناى خطر و جهالت نمىدانند .\r\nآرى اگر بعداً كه متاع را مشاهده كرد واجد آن او صاف بود كه بحثى نيست ولى اگر فاقد او صاف بود حقّ الخيار تخلّف وصف يا شرط دارد نه اين كه معامله باطل باشد ( البتّه اگر عمداً و به دروغ او صافى را ذكر كرده و بعداً خلافش ثابت شد در اين صورت غرر به معناى خدعه صادق است و كسانى كه غرر را به معناى خديعه مىدانند مىگويند اين بيع باطل است ولى آنان كه غرر را به معناى جهالت و خطر مىدانند حكم به بطلانش نمىكنند كه مشهور همين رأى را دارند . )\r\n\r\n","description":"","footnote":"","page_name":" 271 ","page_number":271},
  {"content":"\r\n\r\n\r\nقوله : و لعلّه :\r\nشايد روى همين اصلى كه ذكر او صاف به منزلهء اشتراط او صاف است و تخلّف آن موجب بطلان معامله نبود بلكه موجب خيار اشتراط است ، بزرگانى مثل ابن جنيد اسكافى و به پيروى از ايشان علّامه در مختلف و شهيد در بعض حواشى فرموده‌اند : بيع عبد آبق در صورتى كه بايع آن‌را تضمين كند و بگويد من ضامن هستم كه هر طورى شده تحويل دهم ، صحيح است زيرا غررى نيست و خطرى متوّجه مشترى نيست .\r\nولى مرحوم شيخ مىفرمايد : جاى اين ايراد هست كه با شرط ضمان كردن غرر مندفع نمىشود . ( زيرا غرر يعنى جهالت و با اشتراط ضمان ، براى مشترى علم به وصول و يافتن عبد و دسترسى به آن پيدا نمىشود تا رافع غرر باشد . )\r\n\r\nقوله : فتأمّل :\r\nشايد اشاره باشد به اين كه : مناط در صدق غرر ، عرف است و عرفاً معاملهء مذكور با شرط ضمانت غررى و خطرى نيست و عقلاء اقدام به چنين معاملاتى مىكنند . پس بلامانع است .\r\n\r\n","description":"","footnote":"","page_name":" 272 ","page_number":272},
  {"content":"\r\n\r\n\r\nمسألهء بيع عبد آبق با ضميمه\r\nبيع عبد آبق بدون ضميمه در مسأله قبل بررسى شد و حكم به بطلان كردند زيرا كه غررى بود . ولى آيا بيع عبد آبق با ضميمه ( متاع ديگرى كه قدرت بر تسليم آن دارد به عبد آبق ضميمه كرده و هر دو را با هم بفروشند ) شرعاً جايزاست يا خير ؟ از نظر فقه عاّمه و اهل سنّت : بيع مزبور باطل است زيرا باز هم نسبت به جزء مبيع ، معامله غررى است ( فروشنده قدرت بر تسليم ندارد و مشترى هم نمىداند كه آيا اصلًا دسترسى به عبد پيدا خواهد كرد يا نه ؟ و چه زمانى امكان وصول دارد ؟ ) و محكوم به نهى نبوى صلى الله عليه و آله از بيع غرر است . امّا از نظر فقه اماميّه چنين معامله‌اى صحيح است و بزرگانى چون سيّد در انتصار « 1 » صاحب كشف الرموز « 2 » فاضل مقداد در تنقيح « 3 » فتوى به جواز داده‌اند و بلكه شيخ طوسى در خلاف ادعّاى نفى خلاف كرده كه تالى تلو اجماع است « 4 » امّا چرا اين بيع صحيح است ؟\r\nسيّد مرتضى در ردّ سخن اهل سنّت ، فرموده : اصلًا چنين بيعى غررى نيست و ضميمه كردن متاع ديگر ( كتابى ، پارچه‌اى و . . . ) بيع را از غررى بودن خارج مىكند و موضوعاً خارج است و وقتى غررى نبود وجهى براى بطلان آن نيست و به عمومات و اطلاقاتِ صحّت و لزوم بر مىگرديم . ولى شيخ اعظم مىفرمايد : پاسخ سيّد خالى از اشكال نيست و سخن عامّه صحيح است و معامله از غررى بودن خارج نمىشود زيرا ضميمه كردن معلومى ( متاع يا پارچه ) به مجهولى ( عبد آبق ) مجهول را از مجهول بودن خارج نمىكند و آن را تبديل به معلوم نمىسازد ، بلكه بعد از ضميمه هم آن مجهول به مجهول بودن و عجزاز تسلّم باقى است . و على القاعده بايد باطل باشد ولى فقهاء اماميّه كه فتوى به صحّت داده‌اند به دو دليل است :\r\n1 - اجماعات منقوله كه با يك اصل كلّى در فقه ما تقويت و پشتيبانى شده‌اند و آن اينكه : روايات مىگويد حقّ و رشد در خلاف و مخالفت با عامّه است و اگر آنان تماماً راهى را رفتند بدانيد كه بيراهه مىروند و حقّ در جاى ديگر است . و ما نحن فيه از\r\n\r\n\r\n","description":"","footnote":"\r\n( 1 ) . انتصار ، ص 209 .\r\n( 2 ) . كشف الرموز ، ج 1 ، ص 453 .\r\n( 3 ) . تنقيح ج 2 ، ص 35 .\r\n( 4 ) . خلاف ج 3 ، ص 168 .\r\n","page_name":" 273 ","page_number":273},
  {"content":"\r\n\r\nمصاديق اين اصل است ، زيرا آنان متفقاً مىگويند باطل است و ما با استفاده از اصل مذكور حدس مىزنيم كه حق در خلاف آنها باشد .\r\n2 - ولى پيش از استناد به اجماع ( تعبير به قبل كاشف از اين است كه : در اينجا اجماع يك دليل مستقّل نيست و به استناد اخبار خاصّه و مدركى است و اصل و اساس همين روايات است . ) عمده دليل ما بر جواز نصوصى است كه از امامان ما عليهم السلام وارد شده و آن دو روايت است :\r\n1 - صحيحهء رفاعهء نخاّس ( برده فروش ) : رفاعه مىگويد : به امام هفتم عليه السلام عرض كردم : آيا صلاح است كه من كنيز فرارى را از قوم ( صاحبانش ) خريدارى كنم و ثمن را تحويل دهم و خود در طلب و جستجو و يافتن آن بر آيم ؟ حضرت فرمود : خير ، خريدن چنين جاريه‌اى صلاح نيست مگر به اين صورت كه پارچه يا متاعى را هم از آنان خريدارى كنى ( ضميمه در كار باشد . ) و در مقام معامله بگوئى : من فلان كنيز شما را با اين كالاى شما به فلان مبلغ خريدارم كه اين جايز و صحيح است . « 1 » ( البته تعبير لا يصلح ظهور در حرمت و منع و بطلان ندارد و با كراهت هم مىسازد ولى تعبير اخير در روايت كه : فانّ ذلك جايزٌ مىرساند كه اگر جز اين باشد اصلًا جايز و نافذ نيست . )\r\n2 - موثّقهء سماعه : از امام صادق عليه السلام راجع به مردى كه عبدى را خريدارى مىكند كه از اهل و صاحبانش گريخته ، سؤال شد اين شراء چه حكمى دارد ؟ حضرت فرمود : فقط به صورت ضميمه صحيح است كه بگويد : فلان عبد و اين شيئى را با هم به فلان مبلغ خريدارم ، و گرنه بدون ضميمه صلاح نيست . در پايان هم فرمود : اگر مشترى قدرت بر عبد پيدا نكرد و نتوانست او را بيابد ( و عبد تلف شد يا در حكم تلف بود و نا اميد شد از يافتن ) چنين نيست كه ثمن تجزيه شود و بخشى از آن كه در مقابل عبد آبق بود به مشترى بر گردد بلكه تمام ثمن در مقابل ضميمه واقع مىشود و به بايع منتقل مىشود و مشترى حق رجوع به بايع ندارد . « 2 » ( البته اين حكم خلاف قاعده است ولى به حكم نصّ خاص مىپذريم و حكم تعبّدى خواهد بود كما سيأتى . )\r\nحال مهمترين مستند و مدرك ما بر جواز بيع آبق با ضميمه اين دو روايت است .\r\n\r\n\r\n","description":"","footnote":"\r\n( 1 ) . الكافى ، ج 5 ، ص 195 ، حديث / 9 .\r\n( 2 ) . وسائل الشيعه ، ج 12 ، ص 263 ، حديث / 2 .\r\n","page_name":" 274 ","page_number":274},
  {"content":"\r\n\r\nآنگاه على القاعده بايد مثل عامّه حكم به بطلان مىكرديم چون غررى است ولى اين دو روايت معتبر دليل خاصّ است و بر عموم نهى از بيع غرر يا عموم نفى غرر ( هر دو يكى است ) مقدّم مىشود ( و همانطورى كه بيع ربوى در اسلام باطل است ولى مواردى استثناء شده مانند بيع ربوى ميان پدر و فرزند ، ميان زوج و زوجه و . . . ) هكذا بيع غررى هم باطل است مگر در مثل بيع آبق با ضميمه كه به دليل خاص استثناء شده و حكم به صحّت شده پس تخصيصا خارج است نه تخصّصاً كه سيّد مرتضى مدّعى بود . ( و چون دليل خاص دارد ، مخصوص بيع آبق است و بيع ضالّ و مجحود و . . . را شامل نيست و بيع آنها با ضميمه هم درست نيست چون غررى است در حالى كه به مسلك سيّد بايد آن هم جايز باشد . )\r\n\r\nقوله : و ظاهر :\r\nاصل مسأله تبيين شد و امّا فروع و مطالبى كه با استفاده از دو روايت ، ذيلًا مطرح مىشوند : مطلب اوّل : گاهى مشترى بكلّى از دسترسى به عبد آبق مأيوس است و عادتاً ( ولو عقلًا ممكن است معجزه‌اى شود و يا كار خارق العاده‌اى صورت بگيرد و تصادفاً پيدا شود . ) متعذّر الوصول شده و به منزلهء تالف حساب مىشود . و گاهى احتمال دسترسى و اميد به پيدا شدنِ عبد فرارى و برگشتن او به نزد مولى دارد و نااميد نيست .\r\nحال هم معاقد اجماعات و هم ظاهر دو حديث ، حكم به صحّت بيع مزبور كرده امّا در خصوص فرض دوّم كه اميدوارى هست ( در حديث اوّل ظاهر سؤال سائل اين بود كه اميدوار هست چون مىگفت : « و اطلبها انا » يعنى خودم در جستجوى يافتن بر آيم و اين تعبير با فرض نوميدى سازگار نيست . در حديث دوّم نيز جواب امام عليه السلام ظهور در اين داشت ، زيرا در پايان فرمود : « فان لم يقدر على العبد . . . » و وقتى عدم قدرت را فرض مىكنند كه احتمال ديگر هم باشد يعنى « انْ قدر على العبد . . . » و ان لم يقدر . . . و الّا اگر احتمال ديگر نبود فرض مذكور لغو بود ، پس فرض جائى است كه اميدوار هست بعداً اگر گشت و دسترسى پيدا كرد كه فهوالمطلوب و اگر دسترسى پيدا نكرد كلّ ثمن در قبال ضميمه واقع مىشود . ) بنابر اين اگر از اوّل مأيوس باشد خريدن چنين عبدى ولو با ضميمه باطل است زيرا نسبت به جزء مبيع كه خود عبد باشد معامله سفهى و اكل مال به باطل است و جزء ديگرى هم به تنهائى مقصود نيست تا صحيح باشد ( فما قصد لم يقيع و ما وقع لم\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nيقصد ، و العقود تابعة للقصود ، پس بايد باطل باشد . ) و اگر در فرض ضميمه سفهى بودن و اكل مال به باطل بودن بلا مانع باشد يا اصلًا سفهى و اكل مال به باطل نباشد بايد استقلالًا هم بتوان عبد مأيوس را فروخت ، در حالى كه بيع آن منفرداً باطل بود و به همان دليل كه آن‌جا باطل بود در فرض ضميمه هم باطل است و آن دليل بر بطلان يا مانع از صحّت ، مسأله غرر بود كه بيع غررى است و نسبت به فرض يأس هم دليلى كه عموم نفى غرر را تخصيص بزند وجود ندارد ( چون دو روايت مزبور مربوط به فرض عدم يأس بود . ) پس عموم نفى غرر سالم از مزاحم و مخصص است و حكم به بطلان مىكند . آرى بر وجه تبعيّت مىتوان عبد آبق را تملّك كرد يعنى مشترى بگويد : اين پارچه از شما به فلان مبلغ خريدارى مىكنيم و شرط هم مىكنم كه شما آن عبد فرارى را به من تمليك كنيد كه شرط ضمن العقدى است . و گرنه بر وجه اصالت و اين كه كل ثمن يا بخشى از آن در مقابل عبد آبق باشد آن‌هم مع اليأس ، وجهى براى صحّت آن نيست بلكه غررى و باطل است .\r\n\r\nقوله : و ايضاً :\r\nمطلب دوّم : آيا هر چيزى مىتواند ضميمهء عبد آبق شود يا خير ؟ مىفرمايد : ضميمه بايد چيزى باشد كه بيع آن صحيح باشد ( علاوه بر ماليّت ، ملكيّت ، قدرت بر تسليم ، معلوميّت و . . . بايد بيعش هم صحيح باشد . ) و در آغاز كتاب بيع فرمودند : چيزى كه بيعش صحيح است و مىتواند مبيع واقع شود بايد عينى را از اعيان باشد و از انضمام اين صغرى ( ضميمه بايد ممّا يصّح بيعه باشد ) به آن كبرى ( و ما يصّح بيعه فهو عينٌ من الاعيان . ) به اين نتيجه مىرسيم كه : ضميمه بايد عين خارجى باشد . بنابر اين ضميمه كردن منفعتى از منافع ( يا عمل الحرّ يا حقّى از حقوق ) كفايت نمىكند . و دليل مطلب ظاهر دو حديث مذكور است كه سخن از اشتراء داشت و مىدانى كه متعلّق شراء بايد عينى از اعيان باشد ( منفعت قابل شراء نيست ولو قابل اجاره هست كه حقّ قابل شراء نيست ولو قابل مصالحه هست . ) بنابر اين ضميمهء منفعت فايده‌اى ندارد ،\r\nمگر اينكه كسى بگويد : از جملهء « فان لم يقدر على العبد كان الذى نقده فيما اشترى معه » اين را مىفهميم كه هدف و مناط از ضميمه آن است كه : ثمن بلاعوض نباشد و چيزى در مقابل به مشترى برسد و فرقى ندارد كه عينى از اعيان باشد يا منفعتى از منافع\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nيا حقّى از حقوق و اگر در روايت سخن از پارچه و متاع و غيره به ميان آمده صرفاً از باب مثال است و موضوعيّت ندارد . آنگاه طبق اين مناط مىتوان گفت : ضمّ منفعت هم كافى است . ولى با « فتأمل » اين را ردّ مىكنند كه : قبول داريم كه هدف اين است كه چيزى عائد مشترى شود و ثمن بلاعوض نماند امّا نه هر چيزى بلكه چيزى كه به تعبير روايت متعلّق شراء باشد و قابل باشد كه مشترى بگويد : اشتريته و بايع بگويد : بعته و آن چيز جز عينى از اعيان نخواهد بود ، در نتيجه : ضمّ منفعت كافى نيست .\r\n\r\nقوله : ثمّ انّه :\r\nمطلب سوّم : آيا به مجردّ اينكه معامله تمام شد و عقد بيع اجراء شد عبد آبق هم مثل ضميمه به ملك مشترى منتقل مىشود ؟ يا فقط ضميمه ملك مشترى شده و كلّ ثمن در مقابل ضميمه قرار مىگيرد و فعلًا عبد آبق حقيقتاً نه تمام مبيع است و نه جزء آن بلكه مراعا و مشروط است به اينكه : اگر بعداً پيدا شد و بدست مشترى رسيد آن هم مبيع مىشود و بخشى از ثمن به آن تعلّق مىگيرد و معاوضه بر مجموع ، بعد از پيدا شدن آبق است نه پيش از آن ؟ از كلام كاشف الرموز استفاده مىشود كه مبيع شدن عبد آبق و به ملك مشترى داخل شدنش فعلى و پس از معامله نيست بلكه شأنى و تعليقى و پس از يافت شدن است و فعلًا تمام ثمن در برابر ضميمه است . « 1 » ولى مرحوم شيخ اين را قبول ندارند و از ظاهر روايت هم اين معنا استفاده نمىشود بلكه ظاهرش اين است كه : ثمن در مقابل مجموع واقع مىشود و متقابلًا مجموع عبد و ضميمه به ملك مشترى داخل مىشود . و ثمره اينجا ظاهر مىشود كه : بر مسلك كاشف الرموز اگر عبد آبق همچنان آبق ماند و دسترسى به او ممكن نشد و در حكم تالف بود ، از ملك بايع تلف شده و اصلًا به ملك مشترى داخل نشد ولى بر مسلك ما به ملك مشترى در آمد و بعداً كه متعذّر و به منزلهء تالف مىشود يا حقيقتاً تلف مىشود روى قاعدهء « كلّ مبيعٍ تلف قبل قبضه فهومن مال بايعه » بايد ضرر به بايع برسد و او ضامن است و بايد آن حصّه از ثمن كه در مقابل اين جزء واقع شده به مشترى بر گردد ولى اين قاعده نيز به دليل خاص ( روايت سماعه ) تخصيص خورده و مشترى حق مراجعه به بايع ندارد . البته كاشف الرموز هم\r\n\r\n\r\n","description":"","footnote":"\r\n( 1 ) . به نقل صاحب جواهر ، ج 22 ، 398 .\r\n","page_name":" 277 ","page_number":277},
  {"content":"\r\n\r\nبعداً از حرف خود بر گشته و همان سخن مشهور و ما را گفته است پس به مجردّ بيع انتقال حتمى است .\r\n\r\nقوله : و لو تلف :\r\nفرض مزبور اين بود كه عبد متعذّر الوصول شده و بكّلى از يافتن آن مأيوس شده‌ايم حال فرض اين است كه : اگر قبل از يأس و نوميدى ( و وقتى كه هنوز اميدوار بوديم كه يافت شود . ) ناگهان خبر شديم كه عبد آبق واقعاً تلف شده آيا از ملك مشترى تلف شده و خسارت به مشترى وارد مىشود ؟ يا از مال بايع تلف شده و او ضامن است ؟ مىفرمايد :\r\nمسأله محّل اشكال است : وجه اشكال شايد اين باشد كه مراد از عدم قدرت ( فان لم يقدر . . . ) در حديث چيست ؟ اگر از قبيل سالبه به انتفاء محمول باشد ( يعنى عبد موجود است و تلف نشده ولى ما دسترسى به او نداريم ) بايد تلف از مال بايع باشد نه از مشترى ، زيرا قاعدهء « كل مبيع تلف قبل قبضه » همين را مىگويد و نسبت به فرض مذكور تخصيص هم نخورده چون فرض سالبه با نتفاء محمول ، مخصوص صورت وجود مبيع است با عدم قدرت بر آن . و اگر از قبيل اعم از سالبه به انتفاء محمول يا به انتفاء موضوع باشد ، بايد تلف از مال مشترى باشد به خاطر همان جملهء اخير موثقه كه مخصّص قاعدهء تلف قبل القبض است .\r\n\r\nقوله : و لو تلفت :\r\nمطلب جهارم : تا به حال سخن از تلف يا تعذّر وصول عبد آبق بود ، حال سخن از تلف شدن ضميمه است : اگر ضميمه قبل از قبض ( پيش از اينكه بايع آن را به مشترى تحويل دهد و مشترى قبض كند ) تلف شد حكم چيست ؟ مرحوم شيخ سه صورت تصوير مىكنند :\r\n1 - تلف ضميمه در دست بايع ، پس از دسترسى به عبد آبق و حصول آن در دست مشترى است ، در اين صورت نسبت به ضميمه معامله باطل و منفسخ مىشود و آن مقدار از ثمن كه در مقابل ضميمه بود به مشترى بر مىگردد و مشترى حقّ دارد به بايع مراجعه كند و مبلغ مزبور را از او بگيرد ( زيرا قانون شرعى اين است كه : كل مبيع تلف قبل قبضه فهومن مال بايعه ) و امّا نسبت به جزء ديگر يعنى عبد آبق معامله صحيح است و به حال خود باقى است و آنمقدارى از ثمن كه در مقابل عبد است ملك بايع شده و به\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nمشترى بر نمىگردد .\r\nاگر بگوئيد : روايت سماعه كه مىگفت : كلّ ثمن در مقابل ضميمه است بنابر اين بايد در فرض تلف ضميمه ، كلّ ثمن به مشترى بر گردد نه بخشى از آن . خواهيم گفت : آن در فرضى بود كه مشترى قدرت بر عبد پيدا نكرده باشد ولى در فرض مورد بحث ما عبد آبق پيدا شده و در دست مشترى است و مقدور است و در اين فرض ثمن در مقابل مجموع عبد و ضميمه واقع مىشود و آن بخشى كه تلف شده ، ثمن مقابل همان بخش بر مىگردد نه كلّ ثمن .\r\n2 - تلف ضميمه پس از اتلاف عبد است بدست مشترى : مشترى از مخفى گاه عبد آبق يا خبر بود و خيلى سعى كرد تا او را برگرداند ولى نتوانست و وقتى ناتوان از تسليم و تسلّم گرديد ، طعام مسمومى فرستاد و عبد را هلاك كرد . شرعاً اتلاف مال به منزلهء قبض است و گويا مشترى آن عبد را از فروشنده گرفت ، و پس از اتلاف ، ضميمه تلف شده باز همان حكم را دارد كه نسبت به ضميمه معامله منفسخ شده و مقدارى از ثمن هم كه در مقابل آن بود بر مىگردد ولى نسبت به عبد معامله باقى است و حصّه‌اى از ثمن كه در مقابل عبد بود به مشترى برنمىگردد .\r\n3 - تلف ضميمه قبل از دسترسى به عبد آبق و نيز قبل از اتلاف آن باشد يعنى هنوز دسترسى به عبد آبق پيدا نشده و كماكان فرارى است ضميمه هم در دست خود بايع تلف شد ، در اينجا نسبت به خود ضميمه بيع منفسخ مىشود و مقدارى از ثمن هم به مشترى بر مىگردد ولى نسبت به عبد آبق آيا معامله باقى است و كماكان ملك مشترى است ؟ يا نسبت به آن هم عقد باطل مىشود ؟ دو وجه دارد :\r\n1 - نسبت به آبق هم معامله باطل مىشود زيرا عقد بر آبق تابع عقد بر ضميمه است و عقد بر ضميمه سبب صحّت عقد بر آبق شده و وقتى سبب از بين رفت مسبّب هم مىرود ، متبوع كه رفت تابع هم مىرود ، اصل كه رفت فرع هم مىرود و اصل زائد بر فرع نداريم ، پس كلًاّ معامله منفسخ مىشود و تمام ثمن به مشترى ارجاع مىشود .\r\n2 - نسبت به آبق معامله باقى است و كما كان ملك مشترى است زيرا مالكيّت مشترى نسبت به آبق در اصل حدوث و روز اوّل تابع مالكيّت او نسبت به ضميمه بود و پس از تحقّق ملكيّت در بقاء تابع او نيست و اگر ضميمه تلف شد قدر مسلّم نسبت به آن ،\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nمعامله باطل و كَانْ لم يكن تلّقى مىشود و در نتيجه مقدارى از ثمن هم كه در قبال او بود بر مىگردد . ولى نسبت به آبق حكم ملكيّت باقى است و وجهى براى از بين رفتن آن نيست ( و بر فرض شك هم استصحاب بقاء ملكيّت جارى مىشود . )\r\n\r\nقوله : و لكن :\r\nاستدراك از وجه ثانى است : و جه ثانى در فرضى بود كه هنوز قدرت بر عبد پيدا نشده و نصّ روايت سماعه اين بود كه در اين فرض تمام ثمن در قبال ضميمه است و مادامى كه عبد يافت نشود چيزى از ثمن در مقابل آن نقد نمىشود ، بنابر اين اگر ضميمه تلف شد بايد تمام ثمن به مشترى برگردد و كلّ معامله باطل شود نه اين كه نسبت به آبق معامله باقى باشد .\r\n\r\nقوله : و من هنا :\r\nتا به حال سخن از تلف ضميمه و سپس انفساخ بيع بود ( كه خود به خود باطل شود . ) حال اگر بايع براى خودش در خصوص ضميمه حقّ الخيار فسخ قرار داده و شرط كرده كه تا مدّتى حق فسخ داشته باشد كه تا اعمال خيار نكرده معامله صحيح است و پس از فسخ كردن معامله باطل مىشود ، حال بايع از حق فردا استفاده كرد و معامله را نسبت به ضميمه فسخ كرد و آن مقدار از ثمن كه در مقابل ضميمه بود به مشترى برگشت ، نسبت به عبد آبق تكليف چيست ؟ آيا معامله باقى است يا آن هم به تبع اين ، فسخ مىشود ؟\r\nهمان سه صورت و همان محاسبات در اينجا نيز جارى و سارى است و تكرار لازم نيست .\r\n\r\nقوله : نعم :\r\nاگر مالك عبد آبق ضميمه را از مال ديگرى قرار داد و عبد خودش را به ضميمهء كتاب ديگرى فضولتاً به شخصى فروخت در اينجا اگر مالك اصلىِ ضميمه ، بيع را اجازه كرد همان محاسبات كه تا به حال داشتيم مطرح مىشود . ولى اگر اجاره نكرد كلّ معامله باطل مىشود زيرا نسبت به جزء مقدور كه فضولى بود و ردّ شد و گويا اصلًا عقدى نبوده و نسبت به جزء ديگر هم كه عبد آبق باشد اصلًا معامله صحيح نيست پس باطل مىشود .\r\n\r\nقوله : ثمّ لو :\r\nپس مشترى پس از معامله متوّجه شد كه عبد آبق معيوب است به عيبى كه سابق بر عقد\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nمىباشد ( زيرا عيب حادث بعد از عقد ربطى به بايع ندارد و خود مشترى ضامن است و ضرر به او مىخورد . ) حال پس از قدرت بر عبد و اخذ آن متوجّه عيب شد يا قبل از قدرت و دسترسى ، از طرق معتبر فهميد كه عبد معيوب است ، چه حكمى دارد ؟ مرحوم شيخ سر بسته اشاره مىكنند به اين كه : بعضىها گفته‌اند : مشترى حقّ دارد به بايع رجوع كرده و ارش بگيرد يعنى تفاوت صحيح و معيب را پس بگيرد . و مطلب را دنبال نمىكنند كه آيا با وجود دليل تعبّدى و نبودن ارش مىتوان اين فتوى را داد ؟ و بر فرض كه ارش معقول باشد آيا قبل از دسترسى هم حق دارد ارش بگيرد با اينكه هنوز ثمن در مقابل عبد واقع نشده ؟\r\n\r\n","description":"","footnote":"","page_name":" 281 ","page_number":281},
  {"content":"\r\n\r\n\r\nمسألهء معلوميّت ثمن\r\nكلام در شروط عوضين بود : مسألهء ماليّت و ملكيّت و قدرت بر تسليم ، عنوان شد و اينك شرط چهارم از شروط عوضين ، معلوميّت هر يك از ثمن و مثمن است : در متن عقد دقيقاً بايد ثمن و مثمن را تعيين و مشخص نموده و ذكر كنند و هر گونه جهالت و تردّدى بخشيده نيست ، البته شيخ اعظم علم به ثمن و مثمن را طىّ دو مسألهء جدا مطرح كرده‌اند :\r\nو فعلًا در اين مسأله سخن از معلوميّت ثمن است . ثمن بايد از جهات گوناگون معلوم باشد : از لحاظ جنس معلوم باشد كه آيا نقدرايج بلد است يا كالا ؟ نقدرائج هم آيا در هم است يا دينار ؟ كالا هم آيا گندم است ؟ يا پارچه ؟ و . . . و از لحاظ وصف نيز بايد معلوم باشد كه آيا درهم عراقى است يا درهم بلاد ديگر ؟ آيا گندم خوب است يا متوسّط ؟ و . . .\r\nو از لحاظ قدر و اندازه نيز بايد معلوم باشد كه صد تومان است يا هزار دينار ؟ يا ده من گندم ؟ و . . . ولى آنكه فعلًا در اين مسأله عنوان شده عبارتست از تعيين مقدار ثمن و علم به اندازهء آن ، متفرع بر شرط مزبور بيع بدون تعيين ثمن باطل است . ( و از آن به بيع به حكم احد هما تعبير مىشود يعنى بيع به حكم مشترى يا بايع : گاهى فروشنده به خريدار اعتماد دارد و مىگويد : اين جنس را به شما فروختم و هر اندازه مايل بوديد و صلاح ديديد پولش را برايم بفرستيد كه اين را بيع به حكم مشترى گويند چون تعيين ثمن به حكم و رأى و قضاوت مشترى موكول شده است و گاهى هم خريدار به فروشنده اين سخن را مىگويد كه من اين پارچه را خريدم به هر مبلغى كه شما تعيين كنيد و بعداً به من اطلاع بدهيد ، كه اين را بيع به حكم بايع گويند چون تعيين ثمن به رأى بايع واگذارشده است . )\r\nدلائل بطلان بيع مزبور :\r\n1 - اجماعات : در كلام عدّه‌اى ادّعاى اجماع شده ، از قبيل : علّامه در مختلف « 1 » و تذكره « 2 » و در كلام عده‌اى از قبيل : شهيد ثانى در شرح لمعه « 3 » و سلطان العلماء در حاشيهء من لا يحضره الفقيه « 4 » ادّعاى اتفاّق شده است . ابن ادريس در سرائر ادّعا كرده كه : اجماع\r\n\r\n\r\n","description":"","footnote":"\r\n( 1 ) . مختلف ج 5 ، شص 243 .\r\n( 2 ) . تذكرة ج 1 ، ص 472 .\r\n( 3 ) . شرح لمعه ، ج 3 ، ص 264 .\r\n( 4 ) . به نقل حدائق ج ، 18 ، ص 461 .\r\n","page_name":" 282 ","page_number":282},
  {"content":"\r\n\r\nمسلمين بر بطلان چنين بيعى قائم است « 1 »\r\n2 - اجماعات مذكور تماماً مستند و مدرك دارد و آن حديث نبوى است و لذا مرحوم شيخ مىفرمايد : اصل و اساس و مدرك اصلى در اين باب حديث مشهور نبوى صلى الله عليه و آله است كه از بيع غررى نهى فرموده و اظهر مصاديق غرر همين فرض جهل به عوضين يا يكى از آن دو مىباشد ، زيرا در بحث قدرت بر تسليم غرر معنا شد و بنابر جميع احتمالات ، جهالت در معناى آن اخذ شده بود آن هم اعّم از اينكه جهل به اصل وجود عوضين باشد يا جهل به وصف آنها يا جهل به قدرت بر تسليم و يا جهل به مقدار آنها باشد . پس بيع بدون علم به مقدار ثمن غررى است « صغرى » و بيع غررى هم باطل است « كبرى » پس بيع مزبور باطل است . ضمناً شهرت حديث نبوى صلى الله عليه و آله در ميان عموم مسلمانان ، ضعف سند آن را جبران مىكند و از لحاظ سند و حجيّت هم مشكلى هم ندارد .\r\n\r\nقوله : و يؤيّده :\r\nمضافاً به دو دليل اصلى ( اجماع و حديث نبوى ) مؤيّدى هم بر بطلان بيع بدون علم به ثمن ، داريم و آن تعليلى است كه در ذيل روايت حمّاد بن ميسره از امام صادق از پدرش باقر العلوم عليه السلام رسيده است « 2 » حضرت فرمود : من كراهت دارم يا مكروه است كسى پارچه‌اى به اين نحو خريدارى كند : پارچه را به يك دينار مگر يك درهم خريدم ، يعنى يك درهم كمتر از يك دينار باشد . و علّت كراهت آن است كه مشترى نمىداند كه دينار چه نسبتى با درهم دارد ؟ آيا 5 / 1 است ؟ يا 10 / 1 ؟ يا 20 / 1 ؟ و . . . بحسب امكنه و از منه و دراهم و دنانيز متفاوت است : چه بسا در بعض شرائط يك دينار مساوى با يك درهم باشد كه استثناء مذكور بىجا است و ممكن است يك دينار معادل پنج درهم باشد كه يك درهم نسبتش به دينار 5 / 1 است ممكن است 10 / 1 باشد و . . . و چون دقيقاً معلوم نيست و دوران ميان اقلّ و اكثر است لذا معاملهء مذكور صلاح نيست . پس بايد ثمن معلوم باشد .\r\nوجه تعبير به مؤيّد آن است كه در صدر حديث تعبير به كراهت شده و دالّ بر\r\n\r\n\r\n","description":"","footnote":"\r\n( 1 ) . سرائر ج 2 ، ص 286 .\r\n( 2 ) . وسائل الشيعه ، ج 12 ، ص 389 ، حديث 4 ، باب 23 .\r\n","page_name":" 283 ","page_number":283},
  {"content":"\r\n\r\nتحريم و بطلان نيست و گرنه ذيل كلام و تعليل دليل جدائى است ولى چون در صدر تعبير مذكور هست اين را مؤيد قرار مىدهيم .\r\n\r\nقوله : لكن فى صحيحة :\r\nما گفتيم بيع به حكم يكى از طرفين معامله بدون تعيين ثمن در متن عقد ، باطل است . و لكن روايتى داريم كه ظاهرش با مطلب مذكور منافى است و دالّ بر صحّت معاملهء مذكور است و آن روايت صحيحهء رفاعه است : به امام صادق عليه السلام عرض كردم مردى جاريه‌اى داشت من با او مساومه مىكردم ( يعنى در تعيين قيمت آن بحث مىكرديم و گفتگوى قبل از معامله داشتيم . ) آن مرد جاريه‌اش را به من فروخت و تعيين ثمن را به حكم و رأى من واگذار كرد ( بيع به حكم مشترى ) و من هم جاريه را از او گرفتم و بردم ، سپس هزار درهم براى او فرستادم و به او گفتم : تو تعيين ثمن را به من واگذار كردى و حكم من اين است كه هزار درهم باشد و تو بايد آن را از من قبول كنى . آن مرد امتناع كرد و هزار درهم را قبول نكرد ، و اين در حالى بود كه پيش از ارسال دراهم به سوى او من با جاريه تماس پيدا كرده بودم ، حال چه كنم ؟\r\nحضرت فرمود : به نظر من بايد جاريه را به قيمت عادلانه قيمت كنيد ، آنگاه اگر قيمت واقعى بيش از هزار درهم بود تو بايد جبران كنى و مبلغى را كه كم دارد به او بدهى تا قيمت واقعى پرداخت شود . و اگر قيمت واقعى كمتر از هزار درهم بود ، تماماً مال بايع است و تو حق ندارى آن را كم كنى ( چون خودت تعيين كردى و راضى شدى كه ثمن اين باشد . ) به امام عليه السلام عرض كردم : اگر در جاريه عيبى يافتم چه كنم ؟ فرمود : حقّ ردّ ندارى ( چون وطى مانع از ردّ است ) و فقط مىتوانى ارش بگيرى يعنى قيمت صحيح و معيب و نسبت آن دو را بدست آورى و به همان نسبت از ثمن المسمّى كسر كنى و از فروشنده بگيرى . « 1 »\r\nحال اگر بيع به حكم احدهما باطل بود نوبت نمىرسيد به تفصيلات امام كه اگر كمتر از قيمت واقعى دادى بايد جبران كنى و . . . اينها با فرض صحت مىسازد ، پس حديث مزبور دليل بر صحّت بيع بدون تعيين ثمن است .\r\n\r\n\r\n","description":"","footnote":"\r\n( 1 ) . الكافى ، ج 5 ، ص 209 ، حديث 4 .\r\n","page_name":" 284 ","page_number":284},
  {"content":"\r\n\r\n\r\nقوله : لكن التأويل :\r\nمرحوم شيخ مىفرمايد : ما چه بيع به حكم مشترى را صحيح بدانيم و چه باطل بدانيم در هر حال نمىتوانيم به ظاهر صحيحه عمل كنيم و ناچار بايد تأويل ببريم و وقتى به ظاهرش نتوانستيم عمل كنيم پس قابل استدلال هم نخواهد بود تا در مقابل ادلّهء قبلى مقاومت كند . بيان مطلب : اگر بيع به حكم مشترى صحيح باشد بايد ثمن همان هزار درهم باشد ( ثمن المسمّى ) نه چيز ديگر ، آنگاه چرا امام عليه السلام طرف را ملزم كرده به اينكه عادلانه قيمت كنند و ثمن واقعى ( ثمن المثل ) را به بايع بدهد ؟ اين سخن با حكم به صحّت نمىسازد .\r\nو لذا ناگريز از توجيه هستيم به اينكه بيع مزبور شرعاً صحيح است و حكم مشترى هم به قيمت عادلانه تنزيل مىشود نه اينكه هرطور مايل بود قيمت كند بلكه منصرف به قيمت واقعى يعنى ثمن المثل مىشود . و اگر بيع به حكم مشترى فاسد باشد پس اين دستورات چيست كه دوباره قيمت شود و اگر كمتر داده جبران كند و . . . كه اينها با فرض صحّت مىسازد نه فساد ؟ باز ناچاريم از تأويل در روايت ، ضمناً تاويلات بر مبناى فساد بيع مزبور ، خيلى بيشتر از مبناى صحّت است : بر فرض صحّت تنها در بخش اوّل جواب امام تصرّفى كرديم . ولى بر فرض فساد بايد در سه فراز از صحيحه تصرّف كنيم :\r\n1 - اينكه راوى گفت : « فبا عنيها بحكمى » منظور اين نيست كه واقعاً بيعى صورت گرفته و از نوع بيع به حكم مشترى بوده بلكه منظور اين است كه : مشترى كه رفاعه باشد نخّاس بوده ( عرب مىگويد : نخست الدابّة نخساً اى طعنتها بعودٍ او غيره فهاج و الفاعل نخّاس مبالغة و منه قيل لدلّال الدوابّ و نحوها نخّاس « 1 » چهار پا را نخس كردم نخس كردنى يعنى او را با چوب دستى يا چيز ديگر طعن زدم و با سر چوب دستى به بدن او اشاره كردم و حيوان به هيجان در آمد و اسم فاعل نخّاس است از باب مبالغه و از همين جا به دلّال چهار پايان و مانند آنها نخّاس گويند . پس نخّاس يعنى كسى كه كارش خريد و فروش بزرگان است . ) و اهل خبره بوده و بايع به او اعتماد كرده و مساومه و بحثهاى قبل از معامله را تمام كرده و امر قيمت گذارى را به او واگذار كرده نه اينكه بيع به حكم انجام\r\n\r\n\r\n","description":"","footnote":"\r\n( 1 ) . مصباح المنير ج 2 ، ص 300 ، مادّهء نخس .\r\n","page_name":" 285 ","page_number":285},
  {"content":"\r\n\r\nداده باشد بلكه تعيين ثمن را به مشترى واگذار كرده تا او عادلانه قيمت كند و پس از تعيين ثمن معامله را خود مشترى تمام كند يا به نحو معاطات كه داد و ستد عملى است يعنى جاريه را به نيّت معامله خود اخذ كند و هزار درهم را به بايع بدهد . و يا به نحو بيع به صيغه باشد كه پس از تعيين قيمت از سوى مالك جاريه ، به وكالت ، انشاء ايجاب كند و خودش هم اصالتاً و براى خودش انشاء قبول كند . طبق اين توجيه حديث مذكور از بيع به حكم مشترى كلًاّ اجنبى است و دليل بر صحّت آن نيست پس بيع به حكم مشترى باطل است و روايت هم مربوط به فرض معاطات يا بيع به صيغه‌اى است كه ذكر شد .\r\n2 -\r\n\r\nاين كه راوى گفت : فلم يقبلها ،\r\nاگر منظور از « باعنيها بحكمى » آن باشد كه ذكر شد بايد بگوييم معامله به نحو مذكور مشروع و تمام است و صاحب جاريه هم بايد ثمن را قبول كند پس چرا سخن از « لم يقبلها . . . » مطرح شده ؟ توجيهش اين است كه : يا بعداً مالك جاريه متوّجه شد كه مشترى در قيمت گذارى خطا كرده و قيمت جاريه خيلى بيش از هزار درهم است و بايع مغبون شده و لذا حق الخيار غبن دارد و عدم قبول ثمن براى اين است كه شايد معامله را فسخ كند و جاريه را بگيرد . و يا مغبون هم نشده ولى مبيع جاريه است كه موجود حىّ است و در باب خيار حيوان خواهد آمد كه به قولى فروشندهء حيوان هم تا سه روز حقّ الخيار حيوان دارد ( البته شيخ اعظم اين را قبول ندارد و خيار حيوان را مخصوص مشترى مىداند . ) روى اين مبنا مالك اصلى حق دارد ثمن را قبول نكند ، نه اينكه معامله باطل باشد يا چيز ديگر .\r\n3 - اينكه امام عليه السلام فرمودند : « تقّوم الجارية بقيمةٍ عادلة فان كان قيمتها اكثر مّما بعتها اليه كان عليك ان تردّ مانقص من القيمه . . . » كه كلمهء عليك ظهور در وجوب دارد يعنى بر تو واجب است كه آنچه از قيمت واقعى كمتر است بپردازى اين براى چيست ؟ اگر معامله بر نحو مذكور توجيه شد و از بيع به حكم مشترى اجنبى بود و حكم به صحّت آن شد بايد به همان ثمن المسَّى صحيح باشد پس چرا مىفرمايد : « كان عليك . . . » ؟ شيخ مىفرمايد :\r\nاينهم سه توجيه دارد :\r\n1 - يا حكم امام ارشادى است يعنى تو مىدانى كه بايع و مالك اصلى حقّ الخيار دارد و ممكن است معامله را فسخ كند و جاريه را يگيرد و تو نياز به جاريه دارى ، لذا اگر مىخواهى جاريه را از دست ندهى بايد بنوعى مالك را راضى كنى و مبلغ كمبود را\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nجبران كنى تا او از اعمال خيار منصرف شود و خيارش را ساقط كن .\r\n2 - و يا حكم به لزوم ردّ ما نَقَصَ از اين باب باشد كه جاريه در دست مشترى حامله شده و امّ ولد گرديده و قابل نقل و انتقال نيست و به منزلهء تلف محسوب مىشود ، از طرفى هم صاحب اصلى روى خيار غبن يا حيوان حقّ دارد فسخ كند و اگر فسخ كرد چون نمىتواند جاريه را بگيرد پس بايد ثمن واقعى آن را بپردازى و حكم امام به وجوب ردّ بر اين فرض محمول است .\r\n3 - بعضىها حكم امام را به صورت تلف جاريه حمل كرده‌اند يعنى گفته‌اند : امام كه فرمود : كان عليك ردّ ما نقص ، در فرضى است كه صاحب جاريه حق الخيار داشته و اعمال خيار كرده و از طرفى جاريه تلف شده ، در اين موارد حكم اين است كه چون خود عين قابل برگشت نيست بايد قيمت واقعى آن را بپردازد . شيخ اعظم اين توجيه را قبول ندارد زيرا در آخر روايت سؤال از اين است كه : حالا كه جاريه معيوب است مشترى مىتواند جاريه را ردّ كند و معامله را به سبب خيار عيب فسخ كند يا نه ؟ امام فرمود : ليس عليك ان تردّها يعنى حق ردّ ندارى . و اين حرفها در صورتى است كه جاريه موجود باشد . پس فرض تلف باطل است .\r\n\r\nقوله : و كيف كان :\r\nفراز مزبور راهر طور كه توجيه كنيم ، بايد بدانيم كه : فتواى محدّث بحرانى صاحب حدائق در اين مسأله ناتمام است : ايشان فرموده : بيع به حكم مشترى صحيح است به استناد صحيحهء رفاعه سپس فرموده : در اين گونه موارد ثمن المسّى داده نمىشود و به ثمن المثل منصرف مىشود « 1 » ( اين همان توجيه كلام امام بر فرض صحّت است ) شيخ مىفرمايد : اين ضعيف است زيرا بيع به حكم مشترى را صحيح هم بدانيم بايد تأويل مذكور را مرتكب شويم ، فاسد هم بدانيم بايد تأويل باشد و متعيّن نيست كه احتمال اوّل را بگيريم ، و به ظاهر حديث در هر حال نتوانستيم عمل كنيم .\r\n\r\nقوله : و اضعف :\r\nضعيفتر از كلام حدائق كلام ابن جنيد اسكافى است كه گفته : اگر فروشنده‌اى به خريدار\r\n\r\n\r\n","description":"","footnote":"\r\n( 1 ) . حدائق ج 18 ، ص 461 .\r\n","page_name":" 287 ","page_number":287},
  {"content":"\r\n\r\nبگويد : اين متاع را به شما فروختم به همان قيمتى كه به ديگران فروخته‌ام ( كه خود مشترى از آن قيمت كه‌به ديگران فروخته بىخبر است . ) اين بيع صحيح است و بعداً اگر مشترى مطلّع شد كه به ديگران به قيمت گزافى فروخته ، حقّ الخيار پيدا مىكند . « 1 » و جه اضعف بودن آن است كه : مضافاً به غررى و باطل بودن ، روايتى هم بر آن نيست در حالى كه براى كلام حدائق روايتى پيدا شد و لو تأويل برده شد . ولى اين فتوى هيچ مدركى ندارد و بيع به حكم احد هما هم نيست . و فتواى به خيار داشتن هم ناتمام است زيرا حق الخيار فرع بر صحّت بيع است و بيع غررى از ريشه باطل است و نوبت به اين حرفها نمىرسد .\r\n\r\nقوله : و امّا :\r\nاگر كسى بگويد : پس چرا در باب خيار رؤيت اين حرف را نمىزنيد ؟ بيان مطلب :\r\nفروشنده متاعى را كه به رؤيت مشترى نرسيده ، توصيف مىكند و با ذكر او صاف مىفروشد ، در اينجا اگر بعد از رؤيت ، آن او صاف بود كه بحثى نيست و اگر متاعى فاقد او صاف بود ، مشترى خيار رؤيت دارد . حال چرا اينجا حكم به بطلان نكرده‌اند ؟ شيخ اعظم مىفرمايد : قياس مع الفارق است زيرا در مسألهء بيع متاع غايب با ذكر او صاف ، غررى نيست و ذكر او صاف به منزلهء اشتراط او صاف است و گويا بايع ملتزم شده و به عهده گرفته و تضمين كرده كه متاع داراى اين اوصاف باشد و اين التزام ، رافع غرر است و خطرى مشترى را تهديد نمىكند ، و لذا شرط ضمان را در بيع آبق كافى دانستيم چون رافع غرر بود . ولى در ما نحن فيه كه بيع به حكم احدهما باشد يا بيع به همان قيمتى كه به ديگران فروخته‌ام باشد ، معامله غررى و باطل است .\r\nنتيجه : ثمن بايد از حيث مقدار معلوم باشد و جهل به آن قادح و بيع به حكم احدهما باطل است .\r\n\r\n\r\n","description":"","footnote":"\r\n( 1 ) . به نقل علامه در مختلف ج 5 ، ص 244 .\r\n","page_name":" 288 ","page_number":288},
  {"content":"\r\n\r\n\r\nمسألهء علم به مثمن\r\nهمانگونه كه ثمن بايد از حيث جنس و وصف و مقدار كاملًا معلوم باشد ، همچنين مثمن نيز بايد از حيث جنس و وصف و قدر ، معلوم باشد و طرفين بدانند كه جنس مبيع مثلًا گندم است ، وصف آن گندم جيّد است و مقدارش مثلًا ده پيمانه يا صد من است . بنابراين بيع متاعى كه از جهات مذكور و بويژه از حيث مقدار ( كه مدّ نظر است در اين مسأله ) مجهول باشد باطل است و دليل شرط مذكور عبارتست از اجماع : علّامه در تذكرة فرمود : علماء ما اجماع دارند « 1 » . و ابن زهره در غنيه ادّعاى نفى خلاف كرده « 2 » و شيخ طوسى در كتاب خلاف در خصوص اجناسى كه مكيل هستند يعنى به كيل و پيمانه معامله مىشوند ادّعاى اجماع كرده كه بايد كيل شوند و از اين حيث مقدارشان معلوم شود و بيع آنها به نحو گزاف ( حدسى و تخمينى ) جايز نيست حتّى مشاهده و ديدن هم كفايت نمىكند « 3 » ابن ادريس هم در سرائر ادّعاى نفى خلاف كرده بر اينكه : اموالى كه موزون هستند يعنى به وزن كردن و كشيدن معامله مىشوند حتماً بايد وزن شوند و كيل در آنها كفايت نمىكند « 4 » .\r\nمضافاً به مسألهء اجماع ، حديث مشهور نبوى صلى الله عليه و آله را داريم كه نهى النبى صلى الله عليه و آله عن بيع الغرر باشد « 5 » و بيع مجهول ( متاعى كه مقدارش معلوم نباشد ) غررى و باطل است . و اجماعات مذكور هم به استناد اين حديث است و دليل مستقّلى نيستند . و مضافاً به حديث نبوى ، در خصوص مكيل و موزون اخبار فراوانى داريم كه از لحاظ سند هم معتبر هستند و دلالت مىكنند كه حتماً بايد به كيل و وزن معامله شوند و به نحو حدس و گمان و تخمين معالمه نشوند ، اينك پنج روايت را ذكر مىكنيم :\r\nروايت اوّل : صحيحهء حلبى : مردى دو لنگه ( دو كيسه ، دو ترازو ، دو كندو و . . . ) طعام دارد و مرد ديگرى يكى از آن دو لنگه را با كيل و پيمانه كردن از او كه خريدارى مىكند ، سپس فروشنده به مشترى مىگويد : آن لنگهء ديگر هم به اندازهء همين لنگه‌اى است كه\r\n\r\n\r\n","description":"","footnote":"\r\n( 1 ) . تذكرة ، ج 1 ، ص 467 .\r\n( 2 ) . غنيه ، ص 211 .\r\n( 3 ) . خلاف ، ج 3 ، ص 162 .\r\n( 4 ) . سرائر ، ج 2 ، ص 321 .\r\n( 5 ) . سنن بيهقى ، ج 5 ، ص 338 .\r\n","page_name":" 289 ","page_number":289},
  {"content":"\r\n\r\nخريدارى كردى ، پس بيا و آن ديگرى را بدون كيل كردن به همان قيمت خريدارى كن ( تا زحمت كيل كردن را متحمّل نشويم ) آيا چنين معامله‌اى جايز است ؟ امام در جواب سه جمله فرمود :\r\n1 -\r\nلا يصلح الّا بكيل :\r\nيعنى فقط بايد به كيل معامله شود و جز اين صلاح نيست .\r\n2 -\r\nو ما كان ما من طعامٍ سميّته فيه كيلًا فانّه لايصلح مجازفةً\r\n( و در نسخهء من لا يحضره الافقيه : لايصحّ دارد ) .\r\n3 -\r\nهذا ممّا يكره من بيع الطعام :\r\nيعنى بدون كيل و به نحو جزاف و گتره فروختن در بيع طعام مكروه است . « 1 »\r\nهر سه جمله به نوعى دلالت دارند كه طعام را بايد به كيل فروخت و به نحو حدس و گمان و به صرف مشاهده نمىتوان فروخت و معامله باطل است . ولى سه اشكال در رابطه با سه جملهء حديث مطرح است :\r\nاشكال اوّل به جملهء وسطى است : در اين جمله دو احتمال وجود دارد و لذا سبب اجمال حديث مىگردد :\r\n1 - منظور اين باشد كه در هر معاملهء شخصيّه و شخص طعامى كه فروشنده و خريدار نام كيل را به زبان آورده‌اند حتماً بايد به كيل معامله كنند و بدون آن صحيح نيست . و در هر شخص معامله‌اى كه روى طعامى انجام گرفته و طرفين ذكرى و اسمى از كيل نكرده‌اند ، بدون كيل هم معامله صحيح است . پس اين جمله ضابطهء كلّى نيست و به درد مدّعاى ما نمىخورد كه مكيل حتماً بايد به كيل معامله شود و راه ديگرى ندارد ، خير منوط به تسميهء كيل شده است .\r\n2 - جملهء مذكور در مقام ضابطه باشد و منظور اين باشد كه : طعام اين خصوصيت را دارد كه معمولًا با كيل معامله مىشود و عادتاً چنين است و اگر هم شماى فروشنده يا خريدار اسمى از كيل برديد براى آن است كه در واقع طعام اين گونه معامله مىشود و بر حسب عادت آن را به زبان آورده‌ايد و قيد توضيحى است . بنابراين ضابطهء كلّى مىشود كه در طعام عادت بر اين است كه با كيل معامله مىشود و بدون آن صحيح نيست . و به\r\n\r\n\r\n","description":"","footnote":"\r\n( 1 ) . وسائل الشيعه ، ج 12 ، ص 254 ، باب 4 ، حديث دوّم .\r\n","page_name":" 290 ","page_number":290},
  {"content":"\r\n\r\nدرد ما نمىخورد . ولى از آنجا كه دو احتمال وجود دارد كلام مجمل مىشود و از قابليّت استدلال مىافتد .\r\nمرحوم شيخ در پاسخ اين اشكال مىفرمايد : احتمال دوّم مطابق ظاهر حديث است زيرا جملهء مذكور در مقام اعطاء ضابطه است كه هر طعامى چنين است و كنايه از مكيل بودن طعام در ميان عرف و بر اساس عادت است و بنابراين قابل استدلال است . اللهم الا ان يقال كه : از طرفى در خارج هيچ طعامى نيست مگر اينكه مكيل يا موزون است ( مگر زراعتى كه هنوز در روى زمين بر پا است و جمع آورى نشده كه به آن هم طعام گفته نمىشود . ) از طرفى هم اصل در قيد احترازى بودن و اصل در توصيف تنويع است يعنى اگر وصفى را ذكر مىكنند براى بيان آن است كه دو نوع وجود دارد و نوع واجد وصف حكمى و نوع فاقد حكم ديگرى دارد . آنگاه با اينكه طعام هميشه مكيل يا موزون است معذلك وصف مذكور را آورده حتماً اشاره به احتمال اوّل است و ارادهء احتمال ثانى را بعيد مىنمايد . ولى مرحوم شيخ با « فتأمّل » به سر وقت « اللّهم » مىرود و اشاره به اين است كه : درست است كه اصل در قيد احترازى بودن است ولى قرينه بر خلافش داريم و آن ظهور جمله مذكور در اعطاء ضابطهء كلّى است به بيانى كه گذشت و اين باعث مىشود كه وصف مذكور را توضيحى و بيان عادت بدانيم نه احترازى . پس اشكال اوّل دفع شد و اجمالى نيست .\r\nاشكال دوّم به جملهء اوّل است : طبق نصوص فراوان ( روايات بعدى ) و به حكم فتاواى فقهاء ، اگر بايع اخبار به كيل يا وزن كند مشترى مىتواند بدان اعتماد كند و فروشنده را تصديق نمايد و نيازى به كيل يا وزن ديگر نباشد ، در حالى كه جملهء اوّل مشتمل بر حكم خلاف مشهور است و دلالت دارد بر اينكه : منحصراً بايد با كيل معامله كنند و حق ندارد به گفتهء بايع بسنده كند .\r\nمرحوم شيخ در جواب مىفرمايد : در فرض اخبار بايع به وزن يا كيل طعام ، دو صورت متصوّر است :\r\n1 - گاهى مشترى بدان اعتماد نمىكند و تصديق ندارد و مىگويد اين طعام ديگر را هم خريدم چه همان اندازه باشد كه تو مىگوئى و چه بيشتر يا كمتر از آن باشد كه در واقع به صورت گزاف معامله را تمام مىكند .\r\n\r\n","description":"","footnote":"","page_name":" 291 ","page_number":291},
  {"content":"\r\n\r\n2 - و گاهى با تصديق بايع و اعتماد به اخبار او معامله مىكند . و منظور حديث از\r\n« لا يصلح الّا بكيلٍ »\r\nصورت اوّل است و گرنه در فرض دوّم مجازفه و گزاف صدق نمىكند ، در حالى كه منظور ساير نصوص و نيز فتاواى قوم صورت دوّم است پس روايت مشتمل بر حكم خلاف مشهور نيست .\r\nسپس كلامى از علّامه در تذكره نقل مىكنند كه با صورت دوّم از دو صورت مذكور مىسازد « 1 » و كلامى از علّامه در تحرير نقل مىكنند كه با صورت اوّل تطبيق مىكند « 2 » و نيازى به بيان ندارد .\r\nاشكال سوّم : در پايان حديث امام عليه السلام فرمود : هذا يكره . . . يعنى بيع طعام به نحو گزاف ( بدون كيل و وزن ) مكروه است و كراهت دليل بر بطلان نيست زيرا هر مكروهى جايز و قابل ارتكاب است ، در حالى كه مدّعاى شما بطلان بيع مورد روايت است ، پس اين صحيحه به درد آن مُدّعا نمىخورد .\r\nمرحوم شيخ مىفرمايد : كلمهء كراهت در صدر اوّل و در لسان ائمه عليه السلام به معناى مصطلح امروزىاش نبوده كه در مقابل حرمت باشد بلكه به معناى لغوىِ كلمه يعنى مبغوضيّت بود كه اعمّ از حرمت و كراهت مصطلح است و چون اعمّ است و دو احتمالى است با ظهور كلمهء لا يصلح ( طبق يك نسخه ) و يا كلمهء لا يصّح ( طبق نسخهء من لا يحضر ) قدرت معارضه ندارد و ظهور آنها در فساد و بطلان بيع مذكور مقدم است .\r\nپس صحيحهء حلبى دليل بر مطلب ما شد كه مكيل و موزون را فقط بايد به كيل و وزن فروخت و بدون آن معامله‌اش باطل است . ( چون تنها راه رفع غرر همان كيل و وزن است . )\r\nروايت دوّم : روايت ابن محبوب از زرعه از سماعه : از امام عليه السلام راجع به خريدن طعام و مطلق مكيل و موزون ( عطف عام بر خاص است ) پرسيدم كه آيا اينها را بدون كيل و وزن مىتوان خريد ؟ حضرت فرمود : اگر آنها را از مردى خريدارى كنى كه خودش كيل و وزن كرده و مقدار مبيع از پيش معلوم شده و خودش با كيل و وزن از مالك اصلى خريده و به شما مىفروشد و اخبار به كيل و وزن مىكند اشكالى ندارد كه به نحو مرابحه‌اى با او\r\n\r\n\r\n","description":"","footnote":"\r\n( 1 ) . تذكرة ، ج 1 ، ص 470 .\r\n( 2 ) . تحرير ، ج 1 ص 177 .\r\n","page_name":" 292 ","page_number":292},
  {"content":"\r\n\r\nمعامله كنى و بگوئى : فلان مبلغ به شما سود مىدهم اين طعامها را به من به فروش و راضى به كيل يا وزن او باشى . « 1 » ( پس يا بايد با كيل و وزن خريدارى كنى و يا به كيل و وزن فروشنده اعتماد كنى و او را امين شمرده و تصديقش كنى تا رفع غرر شود و جز اين راه ديگرى نيست . )\r\nشيخ مىفرمايد : دلالت اين روايت بر اينكه در مكيل و موزون كيل و وزن لازم است و از اين طريق بايد علم به مثمن پيدا شود ، از حديث قبلى دلالتش واضح‌تر است . ( زيرا اشكالهاى حديث قبل را ندارد . )\r\nروايت سوّم : روايت ابان از محمد بن حمران : به امام صادق عليه السلام عرض كردم : ما طعامى را خريدارى كرديم و صاحب طعام معتقد است كه كيل كرده و ما او را بر اين اخبارش تصديق كرديم و به كيل او اخذ كرديم ( آيا اين صحيح است ؟ ) امام فرمود : مانعى ندارد . عرض كردم : خود من كه به اخبار بايع قبلى اعتماد كرده‌ام آيا مىتوانم به مشترىِ ديگر بدون كيل و با اعتماد بر كيل اسبق بفروشم ؟ حضرت فرمود : خير تو حق ندارى بفروشى مگر كيل كنى و با كيل بفروشى « 2 »\r\n( دلالت اين روايت هم مثل روايت قبل است كه يا بايد با كيل معامله شود و يا با اعتماد بر كيل فروشنده تا غرر مرتفع شود . )\r\nروايت چهارم : فحوا و اولويّت مفهوم روايت ابى العطارد : عرض كردم : يك كرّ يا دوكرّ ( هر كرّ شصت قفيز و هر قفير هشت كيل و هر كيل يك و نيم من مىباشد كه در مجموع به هفتصد و بيست من بالغ مىشود . ) از انبار خارج مىكنم ( پس خودم كيل و پيمانه كرده‌ام و مقدار را مىدانيم كه يك يا دو كرّ است . ) آنگاه مردى به من مىگويد : اين طعام را با همان كيل و پيمانه به من به فروش ، ( چه حكمى دارد ؟ امام عليه السلام فرمود : اگر مشترى تو را امين شمرده و به تو اعتماد كند مانعى ندارد . « 3 »\r\n( اين يك جملهء شرطيّه است كه منظوقش ذكر شد و مفهوم شرط آن است كه : اگر مشترى به وكيل تو اعتماد ندارد و تو را امين نمىداند معامله اشكال دارد . و فحواى اين\r\n\r\n\r\n","description":"","footnote":"\r\n( 1 ) . وسائل الشيعه ، ج 12 ، ص 257 ، باب 5 ، حديث 7 .\r\n( 2 ) . وسائل الشيعه ، ج 12 ، ص 256 ، باب 5 ، حديث 4 .\r\n( 3 ) . وسائل الشيعه ج 12 ، ص 257 ، باب 5 حديث 6 .\r\n","page_name":" 293 ","page_number":293},
  {"content":"\r\n\r\nمفهوم شرط يعنى مفهوم موافقت آن عبارتست از اين كه : پس اگر در موردى اصلًا كيلى از بايع صورت نگرفته به طريق اولى معامله اشكال دارد ، و اين فرض اولى به بطلان است از آن فرضى كه كيلى باشد و مشترى اعتماد نكند . )\r\nروايت پنجم : مرسلهء ابن بكير : از امام صادق عليه السلام پرسيدم : مردى مقدراى گچ خريدارى مىكند آنگاه بخشى از آن را كيل مىكند و بقيّه را بدون كيل اخذ مىكند ( اين چه حكمى دارد ؟ ) حضرت فرمود : يا تمام گچها را به وسيلهء تصديق كردن فروشنده اخذ مىكند ( و هيچ قسمتى را كيل نمىكند ) و يا تمام آن را كيل مىكند « 1 » ( اگر اعتماد ندارد . )\r\nكيفيت استدلال : در روايت نهى و منع صريح نبود ولى از طرز بيان امام كه يا اين و يا آن ، استفاده مىشود كه : تبعيض ممنوع است و اين منع هم ارشادى است ( و گرنه اينجا جاى حكم تعبّدى نيست . ) و ارشاد به اين است كه : تو اگر به كيل بايع اعتماد دارى پس آن بخش را كه كيل مىكنى و خود را به كلفت و زحمت مىاندازى بيهوده است و عقلت هم اين را مىفهمد ، و اگر اعتماد ندارى پس كلّ گچها را بايد كيل كنى و كيل بعضى كافى نيست .\r\n\r\nقوله : و يحتمل :\r\nما دو نوع كيل و وزن داريم :\r\n1 - كيل و وزنى كه در متن معامله ذكر مىشود كه كلّى است مثلًا مشترى مىگويد :\r\nصد پيمانه طعام خريدم ، يا صدمن برنج خريدم و . . . .\r\n2 - كيل و وزن پس از معامله و در ظرف استيفاء و اخذ مبيع : وقتى مىخواهد جنس را تحويل بدهد مرتّب پيمانه مىكند يا مىكشد و تحويل مىدهد . و بحث ما در كيل و وزن اوّلى است در حالى كه شايد منظور روايت كيل و وزن دوّمى باشد كه مربوط به مقام تسليم و تسلّم است و از بحث ما خارج است . و اذا الاحتمال بطل الاستدلال .\r\n\r\nقوله : و كيف كان :\r\nروايت اخير به درد مدعّاى ما بخورد يا نه ، مجموع دلائل و شواهد زير ما را بس است و مطلب ما را كه علم به مثمن باشد ثابت مىكند :\r\n\r\n\r\n","description":"","footnote":"\r\n( 1 ) . وسائل الشيعه ج 12 ، ص 256 ، باب 5 حديث 3 / .\r\n","page_name":" 294 ","page_number":294},
  {"content":"\r\n\r\n1 - چهار روايت ديگر كه ذكر شد و خالى از اشكال بود .\r\n2 - حديث نبوى مشهور .\r\n3 - روايات ديگرى كه ما نياورديم ولى مشير به مطلب ما است چون در آن روايات سائل اصل اين حكم را ( علم به مثمن ) مسلّم و مفروغ عنه گرفته و سراغ كمّ و كيف قضيّه رفته است « 1 »\r\n4 - تقرير امام عليه السلام : روايتى است كه بعداً خواهد آمد و در مورد خريد و فروش گردو است كه ذاتاً معدود است و با شمردن بايد معامله شود ولى چون گردوها زياد است و شمارش آنها مقدور نيست را وى گويد : ما اين كار را مىكنيم : ظرفى را پراز گردو كرده آن را مىشماريم و سپس با همان ظرف پيمانه حساب مىكنيم و هر پيمانه را به تعداد اوّلى حساب مىكنيم . امام فرمود : اشكال ندارد . « 2 » كه سائل اصل لزوم شمارش را در معدودات مسلّم گرفته و سؤال از فرض تعذّر كرد و امام عليه السلام هم ردع نكره و با سكوتش آن فرض مرتكز در ذهن سائل را امضاء كرد . پس يا بايد شمردن باشد و يا اگر متعذّر شد بايد با پيمانه كردن باشد تا رفع غرر شود و گرنه معامله اشكال دارد .\r\n5 - شهرت محصَّله كه خود ما تحصيل كرده‌ايم و در اوّل مسأله قبل يعنى علم به ثمن ذكر كرديم\r\n6 - اجماعات منقوله‌اى كه در آغاز همين مسأله آورديم . مجموع اينها ما را بس است و اعتبار علم به مقدار مثمن را براى ما ثابت مىكند .\r\n\r\nقوله : ثمّ انّ :\r\nمقدّمه : در موارد مختلفى در فقه و اصول سخن از ظنّ شخصى و ظنّ نوعى در ميان است : مثلًا در اصول در باب حجيّت ظواهر به مناط افادهء ظنّ اين بحث مطرح است كه آيا مناط افادهء ظنّ شخصى و فعلى است يعنى هر خبر ثقه‌اى كه براى شخص فلان مجتهد فعلًا مفيد ظن بود ارزش دارد و هر خبرى اين گونه نبود ارزش ندارد ؟ يا مناط ظنّ نوعى و شأنى است يعنى اگر خبرى شأنيّت آن را داشت كه براى نوع مردم گمان آور باشد\r\n\r\n\r\n","description":"","footnote":"\r\n( 1 ) . وسائل الشيعه ج 12 ، باب 5 ص 254 به بعد .\r\n( 2 ) . وسائل الشيعه ج 12 ، ص 258 . باب 7 حديث اوّل .\r\n","page_name":" 295 ","page_number":295},
  {"content":"\r\n\r\nدر حقّ همگان حجّت است حتى مجتهدى كه فعلًا برايش ظنّ پيدا نشده ؟ ( روى وسواس بودن يا جهات ديگر ) مشهور طرفدار ظنّ نوعى شده‌اند . يا مثلًا در فقه اين مسأله مطرح است كه عسر و حرج رافع تكليف است ولى آيا عسر و حرج نوعى يا شخصى ؟ مشهور طرفدار عسر و حرج شخصى هستند و براى هر فردى از مكلّفين اگر مثلًا وضو يا روزه و . . . حرجى شد واجب نيست و چنان نيست كه اگر براى 99 % حرجى بود از آن يك درصد هم برداشته شود ، خير آنها بايد وضو بگيرند و حق ندارند به تيمّم بسنده كنند .\r\nبا اين مقدّمه مىگوييم : يكى از مواردى كه سخن از نوعى و شخصى مطرح مىباشد ما نحن فيه است : گفتيم معامله بايد غررى نباشد و گرنه باطل است ، حال آيا ملاك غرر نوعى است يعنى معامله‌اى كه براى نوع مردم و در نوع موارد غررى است باطل است ؟ كه اگر اين باشد پس در موارد خاصّى هم كه براى شخصى غررى نباشد باطل خواهد بود چون ملاك نوع است نه شخص ، و در بيع مكيل و موزون نوعاً چنين است كه اگر كيل و وزنى نباشد معامله غررى و باطل است . يا مناط غرر شخصى است يعنى شخص هر معامله را جدا محاسبه مىكنيم ، اگر براى طرفين معامله غررى بود باطل است و كارى به نوع نداريم و اگر غررى نبود باطل نيست ولو كيل و وزنى هم در كار نباشد و جنس هم جنس مكيل يا موزون باشد ؟\r\nثمرهء بحث : فرض كنيد مقدار طعامى در يك پلّهء ترازو است و مقدار طعام ديگرى از جنس او ( هر دو گندم يا يكى گندم و ديگرى جو ، اگر هم جنس باشند . ) يا از جنس ديگر ( يكى گندم و ديگرى برنج يا انگور و . . . باشد . ) كه به اندازهء او است در پلّه ديگر باشد و قيمت هر دو برابر باشد ولى وزن هر كدام را ندانيم ، در اينجا اگر مناط غرر شخصى باشد بايد معامله صحيح باشد بدون نياز به وزن كردن هر كدام و علم به وزن آنها ، چون بدون آن هم خطرى نيست و طرفين خاطر جمع هستند . ولى اگر مناط غرر نوعى باشد بايد حكم به بطلان شود چون به حسب نوع موارد اين معاملات غررى است .\r\nمرحوم شيخ مىفرمايد : مستفاد از اطلاقات اخبار ( كه به طور مطلق حكم به لزوم كيل و وزن يا اعتماد به اخبار بايع فرمود و تفصيل بين موارد نداد ) و از كلمات اصحاب و\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nمعاقد اجماعات ( كه آنها نيز تفصيل نداده‌اند ) اين است كه : غرر نوعى مناط است ، و بنابر اين در كليّهء موارد شخصى بايد كيل و وزن شود تا كاملًا معلوم شود و حتّى در مثال ترازو هم بايد كيل شوند . و حكمت حكم امامان عليهم السلام به كيل يا وزن كردن و رفع غرر ، عبارتست از پيشگيرى از نزاع احتمالى كه معمولًا در اين گونه موارد به سراغ متعاقدين مىآيد كه اگر مسامحه كنند و دقيقاً تعيين نكنند ممكن است در آينده مشكل پيدا كنند . ولى اين حكمت حكم است نه علّتِ آن ، تا حكم دائر مدار آن باشد ، بلكه حكم تابع اطلاقات است كه و مطلقاً حكم به كيل و وزن كرده‌اند حتّى در مواردى كه خطرى نباشد مثل مثال مزبور .\r\nنظير ما نحن فيه موارد ديگرى از قبيل : بيع نسيه ، اجاره و . . . مىباشد كه شرعاً بايد مدّت را در بيع نسيه ، اجرت را در اجاره و . . . دقيقاً معيّن كنند تا نزاع پيش نيايد ، حالا اگر در موردى دو نفر بدون تعيين دقيق مدت يا اجرت هم معامله كنند نزاعى پيش نمىآيد ، اينها موارد خاص و شخصى است و ملاك نيست و چون نوع ملاك ، است همين‌ها هم بايد دقيقاً تعيين كنند .\r\n\r\nقوله : و يحتمل :\r\nتا به حال سخن از اين بود كه غرر نوعى مناط است ، ولى از اينجا ورق بر مىگردد و در تأييد غرر شخصى مطالبى مىآورند : ممكن است كسى بگويد : مناط غرر شخصى است و هر كجا نبود بدون كيل و وزن هم معامله صحيح است مثل مثال مذكور و مثل موارد ديگرى كه ذيلًا مىآوريم ولى اينكه روايات مطلق فرمود ، از باب حمل بر فرد غالب است يعنى غالباً در خارج اموال مكيل و موزون بدون كيل و وزن و تقدير و اندازه‌گيرى ، معلوم نمىشوند و رفع غرر نمىگردد و كم است مواردى كه بدون تقدير هم رفع غرر شود ، لذا روايات اين موارد نادر را كالمعدوم گرفته و به طور مطلق حكم به لزوم كيل و وزن كرده است نه اينكه قاعدهء كلّى باشد . بنابر اين اگر در موارد نادرى بدون تقدير ( كيل و وزن ) هم غرر مندفع شود كفايت مىكند و نيازى به كيل و وزن نيست .\r\nمثلًا در مثال مذكور چون گندم و انگور قيمت مساوى داشتند بدون كيل كردن و دانستن وزن آنها هم خطرى متوجّه طرفين نبود پس تحصيل وزن لازم نيست .\r\nيا مثلًا در مواردى كه متعاقدين داراى حدس قوى هستند و با يك نگاه صبرهء گندم\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nرا دقيقاً حدس مىزنند و معمولًا هم حدس آنها مطابق واقع مىشود و ترديدى ندارند كه اين صبره يك خروار است باز با مشاهده و حدس ، رفع غرر مىشود و نيازى به كيل كردن نيست .\r\nيا مثلًا در مواردى كه جنس مكيل يا موزون خيلى كم است ( دو يا چند حبّهء گندم ) يا خيلى سنگين است ( قطعهء بزرگ آهن كه با امكانات قديم قابل وزن كردن نبود . ) باز نيازى به تقدير نيست و بدون آن هم غرر مندفع است . پس اين شواهد با اين مىسازد كه مناط غرر شخصى باشد و در شخص اين موارد غرر نيست پس معامله صحيح است .\r\n\r\nقوله : و ممّا ذكرنا :\r\nدر باب انواع سكّه‌ها برخى از سكّه‌ها خالص از فلزّى غير از طلا و نقره درست شده‌اند مثل پولهاى سياهى كه قبلًا با آنها معامله مىشد ، اينها گرچه به حسب اصل ( كه نوعى فلزّ هستند . ) موزون بوده و با وزن كردن معامله مىشوند و لذا ربا بردار هستند يعنى بيع هم جنس به هم جنس با زيادى در يك طرف كه ربا و حرام و باطل است ولى حالا كه مسكوك شده و نقد رايج گرديده‌اند و علم به وزن آنها لازم نيست و حتّى اگر طرفين معامله بدانند كه اين پولهاى سياه برخى سبك‌تر از بعضى ديگر است و وزن كمترى دارد باز معامله غررى نيست و اشكالى ندارد تا چه رسد به فرضى كه ندانند كه سبكتر هست يا نيست .\r\nسرّمطلب آن است كه اينها فعلًا از جملهء معدودات هستند و اهل معامله آنها را با شمردن ، ثمن قرار مىدهند و مىگويند : اين كتاب را به چند پول سياه خريدم و كارى با وزن آن ندارند ، و شناخت مقدار ماليت و ارزش آنها به شناخت وزن آنها بستگى ندارد .\r\nو نيز برخى از سكّه‌ها مركّب از مس و نقره است يعنى بدنهء آن از مس است و روكش نقره‌اى دارد ( مثل اكثر نقدهاى رايج در بغداد در زمان شيخ اعظم ) اينها نيز فعلًا كه مسكوك شده‌اند همان حكم پولهاى سياه را دارند و علم به وزنشان لازم نيست .\r\nو نيز برخى از سكّه‌ها درهم يا دينار خالص است يعنى صد درصد از طلا يا نقره درست شده‌اند اينها نيز با اينكه بالاصالة موزون هستند و ربا در آنها مىآيد و زيادى در يك طرف مبطل است ولى فعلًا نقد رايج منطقه‌اى شده و با شمردن ، معامله مىشوند و لازم نيست طرفين علم به وزن آنها داشته باشند و لذا نوع كسانى كه با انواع سكّه‌هاى\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nمختلف معامله مىكنند از وزن آنها دقيقاً خبر ندارند و سيره بر اين است كه معامله مىكنند . آرى از آنجا كه طلا و نقرهء خالص اگر از وزنش كاسته شود از ارزش آن كم مىشود اين مقدار بايد بدانند كه اجمالًا اين درهم يا دينار از آن وضع اصلىاش ( روز اوّل كه سكّه زده شد ( كمتر نباشد و كمتر بودن موجب نقصان قيمت و به منزلهء عيب است و لذا اگر درهم يا دينار ناقص ( سبكتر و يا معيوب را ) در معامله ثمن قرار دهند شرعاً غشّ و خيانت محسوب مىشود و فرق درهم و دينار خالص با پولهاى سياه و يا سكّه‌هاى مركّب در همين است كه در آنها زياده و نقصان وزن در ماليّت دخيل نيست ولى در اينها دخيل است و اگر بدانند معامله نمىكنند ، ولى در هر حال علم به وزن اصلى آنها لازم نيست چون فعلًا شمردنى هستند نه وزن كردنى .\r\nحال اين سه نوع سكّه‌اى كه ذكر شد با احكامى كه برايش بيان شد تماماً بر اساس مطلبى است كه در فراز ( و يحتمل غير بعيد . . . ) گفته شد كه مناط غرر شخصى باشد و اطلاقات هم حمل بر غالب شود و در اين موارد چون بدون وزن يا كيل هم غررى نيست لذا معامله صحيح است در حالى كه اگر مناط غرر نوعى بود در اين سكّه‌ها هم علم به وزن لازم بود .\r\n\r\nقوله : و الى ما ذكرنا :\r\nروايت صحيحهء عبد الرحمن هم ناظر به همين فرق مذكور ميان درهم و دينار خالص با پولهاى سياه يا سكّه‌هاى مركب است : راوى مىگويد : به امام صادق عليه السلام عرض كردم : من متاعى را به چند درهم خريدارى مىكنم و در مقام قبض و اقباض درهم ناقص ( كه در حدود يك يا دو حبّه از وزن معمول سبكتر است ) تحويل مىدهم ( آيا اين صحيح است ؟ ) حضرت فرمود : خير اين كار درست نيست مگر اينكه در مقام تحويل دادن ، به او اعلام كنى و او را از نقص درهم آگاه‌سازى و برايش بيان كنى ( و گرنه غشّ و خيانت است ) بعد حضرت يك مورد را استثنا كردند و فرمودند : مگر دراهمى كه مىدهى شبيه دراهم او ضاحيّه‌اى باشد كه نزد ما است ( در مدينه و حجاز ) كه اين دراهم به عدد و شماره محاسبه مىشوند نه به وزن « 1 » ( كه اعطاء ناقص هم بلامانع است ، امّا درهم و دينار\r\n\r\n\r\n","description":"","footnote":"\r\n( 1 ) . وسائل الشيعه ج 12 ، ص 473 باب 10 حديث 7 .\r\n","page_name":" 299 ","page_number":299},
  {"content":"\r\n\r\nخالص تنها به عدد معامله نمىشود بلكه وزن آن نيز دخيل در ماليّت و ارزش آن است و نبايد ناقص وكم باشد . )\r\n\r\nقوله : و با لجمله :\r\nاز مطالبى كه از فراز و يحتمل غير بعيدٍ . . . تا به حال آورديم و نمونه و مثالهائى كه زديم به اين نتيجه مىرسيم : احتمال اين كه حكم به وجوب معرفت وزن وكيل مبيع ، منوط به غرر شخصى باشد و شخص هر معامله جدا محاسبه شود ، احتمال قريب به حق و واقع است و دور از آبادى نيست . ولى چه كنيم كه مناط بودن غرر شخصى ، بر خلاف ظاهر كلمات اصحاب است . كه در موارد كثيره به طور مطلق فرموده‌اند : مكيل بايد به كيل معامله شود و موزون بايد به وزن داد و ستد شود و فرقى ميان موارد مختلف نگذاشته‌اند .\r\n( نمونه‌هاى مذكور هم قابل جواب است : مسأله مقدارى از طعام در يك طرف ترازو و مقدار ديگر ، در طرف ديگر ، محكوم به بطلان است . بيع با مشاهده و حدس قوى نيز باطل است ، طعام قليل هم كه قابل كيل نيست تا كيل لازم داشته باشد . قطعهء آهن هم در آن زمان قابل وزن نبوده ولى امروز قابل وزن هست ، مضافاً به اينكه آهن را به شاخه خريدارى مىكنند ، مثال سكّه‌هاى گوناگون هم گرچه به حسب اصل آنها كه مس يا نقره يا طلا باشد موزون است ولى فعلًا و پس از مسكوك شدن موزون نيست تا وزن لازم داشته باشد بلكه فعلًا معدود است و با شماره معامله مىشود . )\r\n\r\nقوله : ثمّ انّ :\r\nتا به حال اجناسى كه مكيل يا موزون هستند و با كيل و وزن معامله مىشوند ، بيان شد كه حتماً بايد تقدير و اندازه‌گيرى شوند و دقيقاً معلوم باشند تا بيع غررى نباشد ، حال اجناسى هم هست كه عرفاً از معدودها بشمار مىآيند و با شمردن معامله مىشوند مثل گردو ، تخم مرغ و . . . كه هر عدد قيمتى دارد ، در اينها نيز بايد بوسيلهء عدد تقدير شوند و در متن عقد مشخص باشد كه مثلًا صد عدد گردو ، بيست عدد تخم مرغ و . . . مىفروشم .\r\nو جهل به مقدار آن از لحاظ عدد ، قادح است .\r\nدليل مطلب مضافاً به ادعاى نفى خلاف و حديث نفى غرر ، روايت صحيحهء حلبى است كه از تقرير امام ، ضرورت عدد و شمردن بدست مىآيد : روايت در مورد گردو است كه قبلًا هم اشاره شد و را وى اصل اين مطلب را كه گردو بايد با شمردن معامله\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nشود مسلّم و مفروغ عنه گرفته و لذا از امام عليه السلام مىپرسد : اگر امكان نداشت كه با شمردن معامله كنيم مىتوانيم با كيل معامله كنيم ؟ امام فرمود : لابأس « 1 » .\r\nوجه استدلال اين است كه امام عليه السلام آنچه را در ذهن سائل مرتكز بود ردع نكرد و نفرمود : اصل اينكه بايد به شمردن باشد باطل است بلكه آن را تقرير و امضاء كرد ( با سكوتش ) و صورت ضرورت را جواب دادند كه : مانعى ندارد به كيل اين كار انجام شود .\r\n\r\nقوله : و يظهر :\r\nتنها كسى كه مخالفت كرده و شمردن را در معدودات لازم ندانسته مرحوم مقدّس اردبيلى است كه فرموده : بيع معدودات بدون شمردن و تنها با مشاهده ( كه ببينند و تخمين بزنند ) كافى است . « 2 » ولى سخن محقّق مردود است و روايتى كه بعداً در رابطه با بيع گردو خواهد آمد اين فتوى را ردّ مىكند .\r\n\r\nقوله : و المراد :\r\nمنظور از معدودات چيست ؟ مراد آن اموالى است كه مقدار و اندازهء ماليّت و ارزش و بهاى آنها بوسيلهء شماره كردن معلوم مىشود مثلًا ده گردو چقدر ارزش دارد ؟ پنج عدد تخم مرغ چقدر قيمت دارد ؟ و . . . آيا گوسفند و اسب و گاو و . . . از معدودات است كه بگوييم : يك عدد گوسفند كذا ، يك عدد اسب كذا ، ؟ مىفرمايد : خير ، اينها از معدودات نيستند كه مقدار ماليّت آنها با شمردن معلوم مىشوند بلكه با مشاهده معامله مىشوند ( در نسخه‌اى كلمهء ثوب دارد كه مراد پارچه يا پيراهن است و در نسخه‌اى كلمهء ثور دارد كه مراد گاونر است و با دو مثال قبل اين مناسبتر است . )\r\n\r\nقوله : و عدّ :\r\nعلّامه ره خربزه و بادنجان ( بادمجان ، بادنگان ، باتنگان هم صحيح است ) را در زمرهء معدودها به حساب آورده كه با عدد معامله مىشوند . و در كتاب قواعد در شروط بيع سلف اين مطلب را آورده كه : در بيع سلم در مثل خربزه ، بادنجان و انارى كه پيش فروش مىشوند بايد به وزن معامله شوند و عدد كافى نيست . ولى در بيع معمولى ( بيع حالّ و\r\n\r\n\r\n","description":"","footnote":"\r\n( 1 ) . وسائل الشيعه ج 12 ، ص 258 باب 7 حديث اوّل .\r\n( 2 ) . مجمع الغايده ج 8 ، ص 178 .\r\n","page_name":" 301 ","page_number":301},
  {"content":"\r\n\r\nنقد ) شماره كردن آنها هم كافى است ، چون طرفين آنها را مىبينند و با شمردن معامله مىكنند ( و كوچك يا بزرگ بودن را خودشان ديده و راضى شده‌اند . ) « 1 »\r\n\r\nقوله : و قد صرّح :\r\nهمين علّامه ره در تذكره تصريح كرده به اينكه : ربا در خربزه نمىآيد و در انار هم تا وقتى تر و تازه است نمىآيد چون در اين حالت موزون نيستند و به وزن معامله نمىشوند تا ربا بردار باشند ، بلكه معدودند . ولى همين انار وقتى خشك شد ( دانه‌هايش را در آوردند و در آفتاب خشك كردند . ) ربا بردار است چون با وزن معامله مىشود و نيز از كلام علّامه استفاده مىشود كه : خيار چمبر و هلو و زرد آلو نيز موزون نيستند و با شمارش معامله مىشوند . « 2 »\r\n\r\nقوله : و كل ذلك :\r\nمرحوم شيخ به تمام فرازهاى كلام علّامه معترض است و مىفرمايد : همهء اينها قابل تأمّل است ، چرا كه در همهء آنها اگر وزن نشوند و به شماره معامله شوند گاهى غرر و خطر و جهالت پيش مىآيد . و فتواى خود شيخ اين است كه عرفاً تقدير ماليّت و بدست آوردن مقدار ماليّت آنها با وزن كردن است آرى گرد و ، تخم مرغ و . . . با شمارش است .\r\n( البته اگر مناط عرف شد به لحاظ ازمنه و امكنه متعارفها متفاوت است و چه بسا چيزى در زمانى با شمارش كردن معامله مىشد و امروزه با وزن كردن بيع مىشود ، چيزى در منطقه‌اى موزون و جاى ديگر مكيل است ، در جائى معدود و جاى ديگر موزون است و بايد عرف همان منطقه مراعات شود تا غرر پيش نيايد . )\r\n\r\n\r\n","description":"","footnote":"\r\n( 1 ) . قواعد ، ج 1 ، ص 136 .\r\n( 2 ) . تذكره ، ج 1 ص 484 .\r\n","page_name":" 302 ","page_number":302},
  {"content":"\r\n\r\n\r\nمسألهء تقدير ماليّت به متعارف و غير متعارف\r\nهر يك از اجناسى كه مكيل يا موزون يا معدود هستند داراى دو نوع تقدير هستند :\r\n1 - تقدير متعارف يعنى تقديرى كه نوعاً و تا حدّ امكان ، با آن ، ماليّت چيزى را به دست مىآورند مثلًا متعارف اين است كه مكيل را با كيل تقدير مىكنند ، موزون را به وزن اندازه‌گيرى مىكنند ، معدود را به عدد تعيين مىكنند .\r\n2 - تقدير غير متعارف يعنى مكيل را با وزن كردن تقدير كنند ، موزون را به كيل كردن تعيين كنند ، معدود را به وزن يا كيل كردن مشخّص كنند . حال آيا حتماً بايد تقدير هر چيزى به همان تقدير متعارف باشد و به غير آن كفايت نمىكند ؟ يا فرقى ندارد و تقدير به غير متعارف نيز كافى است ؟ مىفرمايد : اگر مناط در لزوم تقدير و اندازه‌گيرى ، غرر شخصى باشد ( در شخص معامله غرر پيش نيايد و كارى به نوع معاملاتِ آن جنس نداريم ، ) بر اين مبنا بايد گفت : تقدير به متعارف لازم نيست و به غير متعارف هم اگر رافع غرر باشد و طرفين راضى باشند كفايت مىكند و بلكه در مسألهء قبل گفتيم كه اگر بدون تقدير و اندازه‌گيرى و با صرف مشاهده هم رفع غرر شود كفايت مىكند . ولى در همان مسأله گذشت كه غرر شخصى مناط نيست و مقتضاى اطلاقات اخبار و كلمات اصحاب اين بود كه : مطلقاً بايد مكيل يا موزون تقدير و تعيين شوند و علم به مقدار آنها پيدا شود و مشاهده و غيره كافى نيست .\r\nو اينكه تقدير براى رفع تنازع است و اگر در موردى شخصى طرفين راضى بودند و تنازعى نبود بايد جايز باشد . پاسخش اين است كه : رفع نزاع حكمتى از حكمتهاى تقدير است چه اينكه ذكر ساير شروط نيز ( تعيين اجل در بيع نسيه و . . . ) حكمتش همين بود ولى حكم تابع حكمت و دائر مدار آن نيست بلكه تابع نصّ است كه اطلاق داشت و تقدير را لازم مىدانست و تنها نبايد چشم باز كنيم و تراضىِ فعلىِ طرفين را ببينيم بلكه آينده را هم بايد ديد كه مبادا پس از يك سال تنازع كنند و لذا براى دفع هر گونه خطر احتمالى تقدير و تعيين لازم است و مشاهده كافى نيست .\r\n\r\nقوله : و حينئذ :\r\nحال كه تقدير لازم شد اين سؤال مطرح مىشودكه : كه آيا پاره‌اى از اجناس را مىتوان به\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nميزان غير متعارف در آن جنس ، اندازه‌گيرى كرد ؟ مكيل را با وزن كردن تقدير كرد ؟\r\nموزون را با كيل و هكذا ؟ يا شرعاً جايز نيست و هر جنسى به تقدير متعارفش اندازه‌گيرى شود . ؟ در مسأله سه قول وجود دارد :\r\n1 - مطلقاً تقدير به غير متعارف جايز است ( چه مكيل به وزن و چه موزون به كيل و چه معدود به آن دو )\r\n2 - مطلقاً تقدير به غير متعارف جايز نيست و حتماً بايد به متعارف باشد چه در مكيل يا موزون يا معدود .\r\n3 - بيع مكيل به وزن كردن جايز است ولى بيع موزون به كيل كردن جايز نيست ، زيرا كه كيل هم به وزن بر مىگردد و وزن اصل است يعنى در اجناس مكيل هم روز اوّل پيمانه‌اى را وزن كرده و مقدار آن را با قيمت آن بدست مىآورند سپس پيمانه‌هاى بعدى را بر آن قياس محاسبه مىكنند ، پس وزن كردن اصل است و مكيل را به وزن مىتوان فروخت و اگر به كيل تجويز شده براى تسهيل و آسان گرفتن است و گرنه اصل وزن كردن است . ضمن اينكه وزن اضبط است و دقّت بيشترى دارد و خطايش كمتر از كيل كردن است و عدول از آن به كيل براى سهولت امر است .\r\n\r\nقوله : فالمحكّى :\r\nشهيد اوّل در كتاب دروس در باب بيع سلف يا سلم ( بيعى كه ثمن در آن مشخّص باشد و آن را نقداً در مجلس معامله تحويل دهند و مثمن در آن كلّى و مضمون در ذمّه و داراى مدّت معلومى باشد . ) فرمود : بيع به تقدير غير متعارف مطلقاً صحيح است چه جنس مكيل را به وزن معامله كنند و چه جنس موزون را به كيل معامله كنند و براى اين منظور به روايت وهب از امام صادق عليه السلام استناد كرده كه امام عليه السلام از قول پدرش امام باقر عليه السلام از قول امام على عليه السلام چنين نقل كرده‌اند :\r\nلا بأس بسلف ما يوزن فيما يكال و ما يكال فيما يوزن « 1 »\r\nبرداشت شهيد اين است : مانعى ندارد جنسى را كه موزون است و بايد به وزن معامله شود به كيل پيش فروش كنند و بيع سلف روى آن انجام دهند ( يعنى به جاى اينكه موزون را با وزن معامله كنند با كيل پيش فروش مىكنند . ) و نيز مانعى ندارد كه جنس مكيل را به\r\n\r\n\r\n","description":"","footnote":"\r\n( 1 ) . وسائل الشيعه ، ج 13 ، ص 63 ، باب 7 ، حديث اوّل .\r\n","page_name":" 304 ","page_number":304},
  {"content":"\r\n\r\nوزن معامله كنند . پس به تقدير غير متعارف هم صحيح است . « 1 »\r\n\r\nقوله : و لا يخفى :\r\nمرحوم شيخ مىفرمايد : روايت مزبور هم از لحاظ سند مشكل دارد چون راوىِ آن وَهَبْ است و او مجهول الحال است . و هم به لحاظ دلالت بر مطلب شهيد دلالت نمىكند زيرا اگر منظور آن بود كه شهيد فرمود ، خوب بود امام عليه السلام بفرمايد :\r\nلا بأس بسلف ما يوزن كيلًا او بالكيل و ما يكال و زناً او بالوزن ،\r\nكه در تعبير خود شهيد هم اين گونه آمده بود ولى تعبير روايت كه اين نيست ، روايت ما يكال فيما يوزن و ما يوزن فيما يكال دارد و منظور آن است كه در بيع سلف يكى از عوضين ما يوزن يعنى موزون باشد ( جنسى كه به وزن تقدير مىشود . ) و ديگرى ما يكال يعنى مكيل باشد ( جنسى كه به كيل تقدير مىشود ) و امام مىخواهد بفرمايد : لازم نيست ثمن مكيل هم مكيل باشد ، ثمن موزون هم موزون باشد ، يا ثمن مكيل و موزون نقد رائج باشد بلكه مىتوان ثمن مكيل را موزون قرار داد و بالعكس ، و لا بأس به پيشكى دادن ما يوزن يعنى ثمنى كه موزون است در مقابل ما يكال يعنى مبيعى كه مكيل است و يا بالعكس ( مثلًا صد من ميوه مىدهد كه موزون است و در مقابل ده پيمانه گندم پيش خريد مىكند كه مكيل است و يا بالعكس ) و روايت متعرض نشده كه : حالا اين ما يكال را كه مبيع قرار داديد به كيل معامله كرده باشيد يا به وزن ، اين ما يوزن را كه ثمن قرار داد به وزن معامله شده يا به كيل و غيره ، پس حديث مزبور به درد شما نمىخورد .\r\n\r\nقوله : و يعضده :\r\nعملكرد شيخ طوسى ره نيز برداشت ما را تقويت مىكند چه ايشان هم روايت وهب را در باب « اسلاف الزيت فى السمن » ( پيشكى دادن روغن زيتون در مقابل روغن حيوانى ) آورده كه ثمن زيتون است و مثمن روغن حيوانى ، و امّا اينكه اينها را با وزن معامله كنند يا با كيل هم مىشود مطرح نيست . « 2 » ( البته به شيخ طوسى مىتوان اعتراض كرد كه زيتون در مقابل روغن حيوانى با روايت مزبور دمساز نيست چون روايت سخن از مبادلهء مكيل و موزون مطرح كرده و در فرع شيخ هر يك از زيتون و روغن حيوانى موزون هستند و مبادلهء موزون به موزون است . )\r\n\r\n\r\n","description":"","footnote":"\r\n( 1 ) . دروس ، ج 3 ، ص 253 .\r\n( 2 ) . استبصار ، ج 3 ص 79 .\r\n","page_name":" 305 ","page_number":305},
  {"content":"\r\n\r\n\r\nقوله : فالّذى ينبغى :\r\nشيخ اعظم در رابطه با جواز بيع كالا به غير تقدير متعارف نخست يك تقسيم كلّى و سپس احكام آن را بيان مىكنند : به طور كلّى گاهى تقدير غير متعارف را طريق به سوى تقدير متعارف قرار مىدهيم ( يعنى در جنس مكيل هدف اصلى به دست آوردنِ كيلِ آن است ولى بنا به دلائلى مستقيماً از كيل استفاده نمىكنيم بلكه از وزن استفاده مىكنيم و آن را كاشف از كيل قرار مىدهيم و بدين وسيله كيل واقعى را به دست مىآوريم ، يا كيل را طريق به سوى وزن قرار مىدهيم كه اين بيشتر رائج است يا كيل و وزن را طريق به سوى معدود قرار داده و شمارهء گردوها را به دست مىآوريم . )\r\nو گاهى براى تقدير غير متعارف اصالت و استقلال قائليم يعنى آن را طريق به سوى تقدير متعارف قرار نمىدهيم يعنى مثلًا كالاى موزون را بايد به وزن تقدير كنيم و اندازه‌اش را به دست آوريم ولى به كيل تقدير مىكنيم و كارى نداريم كه آن وزن معيّن بدست مىآيد يا نه ؟ آن عدد مشخّص تحصيل مىشود يا نه ؟ و . . . .\r\n\r\nقوله : امّا الاوّل :\r\nدر صورت اوّل كه تقدير غير متعارف ظرفيّت و كاشفيّت دارد و هدف رسيدن به مقدار متعارف كالاى مورد معامله است آيا تقدير به غير متعارف جايز است يا نه ؟ سه فرض قابل طرح است :\r\n1 - عملًا در خارج هيچ تفاوتى ميان تقدير متعارف و غير متعارف نباشد يعنى گندم را كه مكيل است چه به كيل بفروشيم مثلًا بگوييم : صد پيمانه گندم فروختم و چه به وزن تقدير كنيم و بگوييم : هزار من گندم فروختم ، در هر حال هزار من هم دقيقاً همان صد كيل مىشود نه كمتر و نه بيشتر ، در اينجا كه تقدير به غير متعارف قطعاً جايز است چون به هر حال مقدار مثمن تعيين شده و غررى نيست .\r\n2 - ميان دو تقدير تفاوتى هست ولى بقدرى ناچيز است كه عرف و اهل بازار مسامحه كرده و آن را نديده مىگيرند مثلًا بجاى صد كيل سخن از هزار من به ميان آمده ولى اين هزار من را اگر كيل كنيم مقدار بسيار ناچيزى از صد كيل كم يا زياد مىشود ( مشتى گندم يا يك كيلو مثلًا ) كه در مقام معامله به اين اعتنا نمىشود . در اين فرض هم ( مثل فرض اوّل كه شيخ طرح نكرده بود ) حكم اين است كه : تقدير به غير متعارف جايز\r\n\r\n","description":"","footnote":"","page_name":" 306 ","page_number":306},
  {"content":"\r\n\r\nاست ( به ويژه در صورتى كه تقدير به متعارف عسر و حرج داشته باشد مثل صدها هزار گردو كه شمردنش جدّاً مشكل است و بجاى آن از كيل يا وزن استفاده مىكنند . ) و سرّ مطلب آن است كه : در واقع اين جا تقدير به متعارف صورت گرفته و ما اندازهء واقعى را به دست آورده‌ايم ، زيرا غير متعارف موضوعيّتى ندارد ، بلكه طريق محض به سوى مقدار متعارف است پس گويا به خود تقدير متعارف اندازه‌گيرى شده و معامله غررى نيست ، و وجهى براى بطلان ندارد .\r\n\r\nقوله : و يؤيّد :\r\nروايتى هم مؤيّد حكم به جواز است و آن روايت عبد الملك از امام صادق عليه السلام است : به امام عرض كردم : من يك جا صد ظرف روغن يتون خريدارى مىكنم آنگاه يكى يا دو تا از اين روغنها را وزن مىكنم و اندازه دستم مىآيد سپس باقى ظرفها را به همين قياس و به همين اندازه حساب مىكنم و از فروشند اخذه مىنمايم ( و آنها را جداگانه وزن نمىكنم ، آيا صحيح است ؟ ) امام فرمود : لابأس « 1 » يعنى اشكالى ندارد . حال اين حديث مؤيّد مطلب ما است كه لازم نيست موزون را به وزن كردن و تقدير متعارف خريد و فروش كنيد ، به غير آن نيز جايز است .\r\nسؤال : چرا اين حديث را مؤيّد قرار داد نه دليل ؟ پاسخ : يا بخاطر اين كه روايت دو احتمالى است : الف : منظور اين باشد كه بقّيهء ظرفها را به دو ظرف وزن شده قياس مىكردم و خود پيمانه‌ها برايم مطرح بوده كه اينهم به اندازهء آن ظرف است پس موزون را به كيل حساب كرده .\r\nب : منظور اين باشد كه جنس موجود در بقّيه را از حيث وزن به متاع موجود در اين دو ظرف قياس كرده و وزنى را طريق به سوى وزنى قرار داده نه وزن ، طريق كيل يا كيل ، طريق وزن باشد و اذا جاء الاحتمال بطل الاستلال .\r\nو يا بخاطر اينكه روايت دو احتمال ديگر دارد : الف : منظور وزن كردن در متن معامله باشد كه بايد ذكر شود و تعيين شود و در اينجا امام مىفرمايد : اشكال ندارد كه موزون را به غير وزن خريدارى كنيد .\r\n\r\n\r\n","description":"","footnote":"\r\n( 1 ) . وسائل الشيعه ج 12 ، ص 255 باب 5 حديث اوّل .\r\n","page_name":" 307 ","page_number":307},
  {"content":"\r\n\r\nب : منظور وزن كردن در مقام اخذ و استيفاء باشد كه پس از معامله انجام مىگيرد و در اين مرحله آن طور عمل مىشود كه اگر اين باشد باز به درد ما نمىخورد ، و اذا جاء الاحتمال بطل الاستدلال ، اين است كه مؤيد قرار داد نه دليل .\r\n\r\nقوله : استّدل بها :\r\nعلّامه در تذكره فرموده : متاع موزون را مىتوان اين گونه معامله كرد كه يكى از چند جنس ( مثلًا روغن ) را وزن كرده و بقّيه را با مقايسهء به اين معامله كنند و وزن كردن جداگانه لازم نيست ولى در صورتى كه وزن كردن متعذّر باشد ( پس اگر متعّذر نبود بلكه ميسور بود نوبت به مقايسه نمىرسد و بايد وزن كنند . ) سپس بر اين فتوى دو دليل آورده : الف : همان روايت عبد الملك كه نقل شد . ب : چون بدين وسيله هم مطلوب حاصل مىشود زيرا غرض علم به مقدار مبيع بود و با مقايسهء مزبور اين علم حاصل مىشود و معامله غررى نيست . « 1 »\r\nشيخ اعظم مىفرمايد : دليل دوّم علّامه كه عّام است چون هدف تحصيل علم و رفع غرر است خواه با وزن كردن باشد يا با كيل ، ( با تقدير متعارف باشد يا غير متعارف ) با غير متعارف هم كه بود خواه تقدير متعارف ميسور باشد ولى طرفين از آن استفاده نكنند يا معسور و متعذّر باشد ، پس حكم به جواز ، مخصوص فرض تعذّر نيست . و دليل اوّل ايشان هم كه روايت باشد اطلاق داشت و امام عليه السلام ترك استفصال كرد و نپرسيد كه آيا وزن كردن روغنها متعذّر است يا خير ؟ پس به عمومش فرض تيسّر را نيز شامل است ، و معذلك كلّه چرا جناب علّامه آن قيد را ( عند تعذّر وزنه ) آوردند ؟ شيخ اعظم نخست در مقام توجيه كلام علّامه هستند و مىفرمايد : شايد علّامه ره روايت مزبور را حمل بر غالب كرده و اين طور استنباط كرده كه منظور امام فرد غالب است كه غالباً در امثال صد ظرف روغن ( آن هم با امكانات آن عصر ) وزن كردن متعذّر است و روى اين حمل بر غالب آن قيد را آورده است .\r\n\r\nقوله : و لا يخفى :\r\nپس از توجيه ، كلام علّامه را ردّ مىكنند : اوّلًا از كجا كه وصف مزبور غالبى باشد و غالباً\r\n\r\n\r\n","description":"","footnote":"\r\n( 1 ) . تذكره ج 1 ، ص 469 .\r\n","page_name":" 308 ","page_number":308},
  {"content":"\r\n\r\nمتعذّر باشد ؟ ثانياً بر فرض غلبه ، وصف غالبى مفهوم ندارد و معنايش اين نيست كه حكم به جواز ، منحصر به فرد غالب باشد ، بلكه فرد نادر را هم شامل است و از اطلاق و عموم خطاب استفاده مىكنيم . و ثالثاً بر فرض كه غلبه در حدّى باشدكه جلو عموم يا اطلاق را بگيرد و به ترك استفصال صدمه بزند ( يعنى تعذّر در امثال مورد روايت خيلى خيلى زياد باشد . ) ولى باز هم نتيجه آن نيست كه به مورد وصف ( فرض تعذّر ) اكتفا شود و بگوييم : تنها در صورت تعذّر ، تقدير به غير متعارف صحيح است ، زيرا در صورتى به مورد وصف منحصر مىشويم و قدر متيقّن را مىگيريم كه حكم به تقدير به غير متعارف ، مخالف با عمومات و اطلاقات تقدير به متعارف باشد ولى حكم مزبور در مورد بحث ما مخالف با عمومات نيست چرا كه تقدير غير متعارف را طريق به سوى متعارف قرار داده و در حقيقت از اين راه اندازه و تقدير مرسوم آن جنس را به دست آورده‌ايم و اين است كه چنين موردى عرفاً از موارد تقدير به متعارف محسوب مىشود ( منتها با واسطه تقدير غير متعارف ) و گزاف محسوب نمىشود تا به حكم روايات صدر مسألهء قبل ، باطل باشد .\r\n\r\nقوله ، نعم :\r\nپس به عقيدهء ما در فرض ندرت تفاوت ، تقدير به متعارف ضرورت نيافت و به غير متعارف نيز جايز شد آن هم مطلقا يعنى حتى در فرض عدم تعذّر تقدير به متعارف ، حال ممكن است كسى بگويد : تقرير امام در صحيحهء حلبى دربارهء بيع گردو ، منافى با اين مطلب است چون سائل اين طور فرض كرد كه شمردن اين همه گردو براى ما متعذّر است لذا كيل مىكنيم و امام عليه السلام در اين فرض فرمودند : لابأس « 1 » و نسبت به سائل سكوت كردند و نفرمودند كه اساساً تعذّر لازم نيست ، حال كسى بگويد : اين سكوت امام عليه السلام نشانهء رضايت و قبول اين مطلب است كه تنها عند التعذّر به سراغ تقدير غير متعارف بايد رفت و در فرض تمكّن حق نداريم از تقدير ديگر استفاده كنيم . ولى اين حديث هم بعداً تكليفش روشن خواهد شد .\r\n\r\n\r\n","description":"","footnote":"\r\n( 1 ) . وسائل الشيعه ، ج 12 ، ص 258 ، باب 7 حديث اوّل .\r\n","page_name":" 309 ","page_number":309},
  {"content":"\r\n\r\n\r\n3 - قوله : و امّا لو كان :\r\nفرض سوّم اين است كه : ميان تقدير متعارف و غير متعارف ، تفاوت وجود دارد آن هم به مقدارى كه قابل اغماض نيست و عرف نسبت به آن مسامحه نمىكند ( مثلًا پيچ خروار گندم معامله كرده و خروار يا من راكه وزن است طريق به سوى كيل قرار داده و هدف اين است كه صد پيمانه باشد ولى پس از كيل مشاهده مىشود كه مقدار قابل توجّهى كم يا زياد مىشود يعنى پنج خروار گندم ، نود پيمانه يا صد و ده پيمانه مىشود . ) آيا چنين بيعى جايز است ؟\r\nشيخ مىفرمايد با بناگذارى طرفين بر آن مقدار معيّن ( يعنى در مثل مذكور بنابر اين است كه پنج خروار صد پيمانه باشد . ) معامله صحيح است زيرا بايع ملتزم شده كه اين گندمها صد كيل باشد و با اين اشتراط و التزام ، معامله كرده‌ايم و وزن مذكور را طريق معيّن قرار داده و از راه وزن ، آن را كشف مىكنند و گرنه وزن كردن موضوعيّتى ندارد .\r\nآنگاه با بناگذارى مذكور معامله گزافى و حدسى و تخمينى نيست بلكه كاملًا مثمن معيّن است ( صد كيل باشد ) و غرر و خطرى هم در ميان نيست و بعداً اگر پنج خروار گندم معادل صد كيل در نيامد حقّ الخيار مىآيد ( چنانچه كمتر از آن بود مشترى حقّ الخيار دارد و اگر بيشتر شد بايع حق الخيار دارد و زيادى را بايد به او مسترد داريم . )\r\nتنظير : ما نحن فيه كه وزن را طريق به كيل قرار داده و با بناگذارى بر آن معامله كرده‌اند ، نظير موردى است كه بايع از كيل يا وزن معيّن متاع خبر مىدهد و مشترى هم به اخبار او اعتماد كرده و با بناگذارى بر آن معامله مىكند كه نزد مشهور اين معامله غررى و گزافه نيست بلكه كاملًا مبيع معيّن است و اگر كمتر يا زيادتر از حدّ مورد اخبار بايع بود حقّ الخيار درست مىشود و گرنه معامله باطل است .\r\n\r\nقوله : و ما تقدّم :\r\nاگر كسى بگويد : مفاد صحيحهء حلبى ( اوّلين روايت در مسألهء قبل ) اين بود كه به اخبار بايع نبايد اعتماد كرد و حتماً بايد مكيل را با كيل معامله كنند ( لايصلح الّا بكيلٍ ) و بدون آن جايز نيست پس نتوان مكيل را با وزن كردن معامله كرد و لو وزن طريق به سوى كيل باشد . در جواب مىگوييم : سابقاً در همان مسأله اين روايت را توجيه كرديم كه : بدون بناگذارى بر اخبار بايع ، خريدن و شراء به اين عنوان كه « زاد او نَقَصَ » يعنى كمتر از مورد\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nخبر بايع باشد يا بيشتر ، باطل است چون صد در صد گزاف و تخمينى است و مقدار معلوم نيست ، و گرنه با بناگذارى خريدن كه مانعى ندارد و فتواى مشهور و مدلول ساير نصوص هم همين بود .\r\n\r\nقوله : هذا كلّه :\r\nسه فرض كه تا به حال حكمش بيان شد تماماً مربوط به صورت اوّل بود كه تقدير غير متعارف طريق و كاشف از تقدير متعارف باشد و بدان وسيله بخواهيم به متعارف برسيم ( منتها بنا به دلائلى مستقيماً از تقدير متعارف استفاده نشده مثلًا تقدير غير متعارف آسانتر بوده و تقدير متعارف مشكلاتى داشته لذا از آن استفاده نشده ) .\r\nحال صورت دوّم اين است كه : براى تقدير غير متعارف اصالت و استقلال قائل باشيم و مستقّلًا معامله را روى اين تقدير انجام دهيم بدون اين كه آن را طريق قرار دهيم .\r\n( مثلًا گندم را با اين كه مكيل است ، به وزن معامله كنيم و كارى هم نداشته باشيم كه آيا اين وزن معيّن فلان مقدار كيل مىشود يا نه ؟ وزن براى ما هدف و مهّم است و كيل مهّم نيست . ) آيا بيع مكيل يا موزون با تقدير غير متعارف آن هم بگونه‌اى كه اين تقدير اصالت داشته باشد ، جايز است يا خير ؟\r\nمرحوم شيخ در اين صورت تفصيل داده و مىفرمايد : بيع مكيل به وزن جايز است ( و رأى مشهور همين است ) زيرا مقتضى موجود است ( عمومات صحت و لزوم اينجا را شامل مىباشند ) و مانع مفقود است چون مانع جزاف و گتره و با حدس و تخمين و بدون علم به مقدار ، معامله كردن است كه اين مانع در ما نحن فيه مرتفع است و با وزن تقدير شده و غرر و جهالتى نيست ، و بلكه اگر با كيل جايز است بايد به طريق اولى با وزن جايز باشد چون وزن مضبوطتر و دقيقتر است و بلكه اصل در كيل هم وزن است و مقدار ماليّت و ازرش اموال مكيل هم روز اوّل با وزن تعيين مىشود ( پيمانه‌اى را پر از گندم كرده و وزن مىكنيم و سپس باقى گندمها را با آن پيمانه محاسبه و مىخريم ، پس وزن اصل است . ) و آنچه از ديگران حكايت شده با آنچه خود انسان از تتبّع در اجناس مورد معامله بدست مىآورد همين است كه وزن اصل بوده و اگر از وزن به كيل عدول كرده‌اند براى تسهيل كار بوده است . بنابر اين هيچ محذورى از تقدير مكيل به وزن وجود ندارد .\r\nدر پايان شاهدى براى اصالت وزن ( اينكه روز اوّل همهء اين متاعهائى كه امروز با\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nكيل معامله مىشوند و متعارف اين است ، با وزن معامله مىشوند . ) اقامه مىكنند و آن اينكه : ما در عالم يك كيل و پيمانهء منضبط و معلوم و مشخّصى نداريم تا بگوييم : روز اوّل اين كيل اصل بوده و بعد وزن را اختراع كردند براى تسهيل در امر ، بر خلاف وزن كه واحد معلوم و مشخّصى داشته و مثلًا سير يا مثقال يا گرم يا كيلو گرم و . . . معلوم است و مىتواند معيار باشد . پس تقدير مكيل با وزن جايز است . ولى تقدير موزون به كيل ( مثلًا روغن را با پيمانه كردن خريدارى كنيم و كارى نداشته باشيم كه دو پيمانه معادل با ده كيلو مثلًا ، مىشود يا خير ؟ ) و موزون را كيل كردن فروختن ( بگونه‌اى كه كيل اصلى باشد نه طريق به سوى وزن ) محّل اشكال است .\r\nبلكه جايز نيست و ابن ادريس هم در سرائر ادعّاى نفى خلاف مبنى بر اينكه :\r\nمايُباع وزناً لا يباع كيلًا ، و علّت عدم جواز آن است كه چنين بيعى صد در صد بيع گزاف و حدسى و تخمينى است و مشمول روايات نهى از بيع مجازفه است و علّت جزافى بودن آن است كه : كيل يك ظرف معيّن و منضبطى ندارد كه ملاك باشد و رفع غرر شود بلكه در هر منطقه‌اى كيل خاصّى مطرح است و دقيقاً به همين دليل حضرات فقهاء گفته‌اند :\r\nبيع به قصعهء حاضرة ( يعنى ظرف يا جام يا پياله‌اى كه در آنجا موجود است ولى طرفين وزن و ظرفيّت آن را نمىدانند ) و ملاأاليد يعنى دو دست را پر كردن و آن راپيمانه قرار دادن و فروختن باطل است ، چرا كه كيل من حيث هو ( بدون ارجاع به وزن و شناختن وزن آن ) هيچ معرفت و علمى مازاد بر مشاهده نمىآورد يعنى به همان اندازه كه از ديدن و تحمين زدن آگاهى به مقدار پيدا مىكنيم با كيل هم همان اندازه است و لذا بر مىگردد به جواز بيع موزون به صرف مشاهد و ديديم كه به حكم روايات و معاقد اجماعات ، اين بيع باطل است . پس بيع مكيل به وزن صحيح است ولى بيع موزون به كيل باطل است .\r\n\r\nقوله : ثم انّه :\r\nاگر معامله روى كيل يا وزنى انجام بگيرد كه مقدار آن نزد يكى از طرفين معامله معلوم و مشخّص است و نزد ديگرى مجهول است ( مثل حُقّهء عراق كه پيمانه‌اى در عراق بود و معادل 933 مثقال و يك سّوم مثقال بوده ، يا رطل كه پيمانهء ديگرى بوده و معادل 90 مثقال يا صد و بيست و هشت درهم و اندى بوده ، و مثل وَزْنَة كه سنگ معيّنى بوده و داراى وزن خاصّى بوده و اهل عراق با اينها آشنا بودند ولى ديگران و مخصوصاً عجم‌ها\r\n\r\n","description":"","footnote":"","page_name":" 312 ","page_number":312},
  {"content":"\r\n\r\nبا اينها آشنا نبودند . ) آيا به صرف اينكه نزد يك طرف اين اوزان و مقادير معلوم باشد معامله با آنها صحيح است و لو نزد ديگرى مجهول است ؟ مىفرمايد : اين نيز مثل بيع موزون به كيل ، باطل است زير براى طرف مقابل غررى است و آن مقدار كه از مشاهدهء اين متاع حدس و تخمين مىزند ، همان مقدار از اين كيل و وزن معرفت پيدا مىكند و دقيقاً نمىداند و لذا غررى و باطل است .\r\n\r\nقوله : و امّا المعدود :\r\nتا به حال اجناس مكيل و موزون حكمش روشن شد كه به غير تقدير متعارف ، قابل بيع هستند يا نه ؟ و امّا اجناسى كه به شمارش معامله مىشوند مثل گردو ، و تخم مرغ و . . . :\r\nمعامله اينها به تقدير متعارف يعنى شماره كردن قطعاً جايز است ولى كلام در بيع معدود به تقدير غير متعارف است يعنى معدود را به كيل يا وزن فروختن جايز است يا نه ؟ مثلًا بجاى هزار گردو بگويد : يك پيمانه گردو مىفروشم يا بجاى صد گردو بگويد : يك كيلو گردو مىفروشم به فلان مبلغ ، شيخ مىفرمايد : اگر تقدير غير متعارف ( كيل يا وزن ) را طريق به سوى تقدير متعارف ( عدد ) قرار دهد و هدف اين باشد كه با كيل يا وزن به آن عدد مورد نظر برسند مثلًا صد كيل را طريق به سوى صد هزار گردو قرار داده باشد ، همان سه فرض مذكور در مكيل و موزون در اينجا هم مىآيد : ( تفاوتى نباشد ، تفاوت نا چيز باشد ، تفاوت فاحش باشد ) و در هر سه فرض ما گفتيم اين بيع جايز است ، در اينجا هم مطلب همان است . ضمناً فرقى ندارد كه تقدير متعارف يعنى شمردن متعذّر باشد يا ميسور باشد .\r\n\r\nقوله : و ربّما ينا فيه :\r\nممكن است كسى بگويد : تقرير امام در صحيحهء حلبى با اين اطلاق ( متعذّر باشد يا ميسور ) منافى است ، بيان مطلب : سائل اين مطلب را مسلّم و مفروغ عنه گرفته كه اگر شمردن ميسور باشد نوبت به كيل يا وزن نمىرسد و به اين امر معتقد بوده و لذا فرض كلام را برده روى عدم قدرت و گفته : چون نمىتوانيم بشماريم با كيل معامله مىكنيم ( پس تا بتوانيم بشماريم نوبت به كيل نمىرسد . ) و امام عليه السلام در مقام جواب از اين فرض سكوت كردند و سائل را ردع و منع نكردند و نفرمودند كه اصلًا قدرت نداشتن ملاك\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nنيست و مطلقاً جايز است بلكه از اين بخش سكوت كرده و سر بسته فرموند : لا بأس « 1 » پس تنها در فرض اضطرار ، تقدير به غير متعارف جايز است .\r\nولى خوشبختانه اين تقرير و اضح نيست زيرا جملهء لقبيّه يا وصفّيه مفهوم ندارد ( به ويژه اگر وصف غالبى باشد . ) و دلالت ندارد كه حكم به جواز كيل ، مخصوص فرض تعذّر و اضطرار باشد ، و لذا از اين حيث جملهء مذكور ساكت است و حكم صورت عدم تعذّر را از اطلاقات و عمومات صحّت و لزوم بيع استفاده كرده و مىگوييم : اين نيز صحيح است به همان دلائلى كه در طريقيّت كيل به وزن يا وزن به كيل بود .\r\n\r\nقوله : و امّا كفاية :\r\nاگر كيل يا وزن را طريق به سوى عدد قرار نداديم و اصالتاً و استقلالًا آن را لحاظ كرديم يعنى گفتيم : صد كيلو گردو مىفروشم ( چه معادل با ده هزار باشد يا نه ) يا صد پيمانه گردو مىفروشم ( صد هزار عدد باشد يا نه ) آيا بيع معدود به اين صورت صحيح است ؟\r\nمرحوم شيخ همان تفصيل مذكور در مكيل و موزون را آورده و مىفرمايد : امّا بيع به كيل جاير نيست چون كيل يك حدّ مضبوطى ندارد و با پر كردن و خالى كردن ظرف ، چيزى عائد نمىشود و معرفتى بيش از آن‌چه با مشاهده و تخمين عائد مىشد ، و اصل نمىشود و لذا معامله غررى و باطل است ،\r\nو امّا بيع به وزن : اوّل مىفرمايد : بيع معدود به وزن جايز است و وزن از عدد كفايت مىكند ( چون اضبط و دقيق‌تر است و بلكه از كلمات فقهاء در بيع سلف مستفاد مىشود كه در بيع نقد و حاّل معدود را به عدد مىتوان معامله كرد ولى در بيع سلف حتماً بايد با وزن معامله شود ، و از اينكه همگى اين گونه فتوى داده‌اند مىفهميم كه بلاخلاف وزن اضبط از عدد است و ما را از عدد بىنياز مىكند . ولى فقهاء در باب شروط عوضين دو جمله دارند كه قدرى كار را مشكل مىكند :\r\nجمله اوّل اين است كه : « لابّد من العدّفى المعدودات » يعنى در اموالى كه معدود هستند\r\n\r\n\r\n","description":"","footnote":"\r\n( 1 ) . وسائل الشيعه ج 12 ، ص 258 ، باب 7 حديث اوّل .\r\n","page_name":" 314 ","page_number":314},
  {"content":"\r\n\r\nحتماً بايد شمردن باشد و اين با جمله قبلى در بيع سلف نمىسازد كه بلاخلاف وزن را كافى مىدانست ، ولى قابل جمع است به اين كه : منظورشان از لابّد من العّد . . . اين است كه لا اقّل بايد عدد باشد و اين طور نباشد كه مجازفه‌اى معامله كنند ، نه اينكه منحصراً عدد لازم باشد ( البته توجيه است و گرنه ظاهر لابّد من العّد اين است كه حتماً بايد عدد باشد و جز آن كفايت نمىكند . )\r\nجمله دوّم اين است كه : « يكفى الوزن عن العدّ » اين جمله موهم آن است كه : در معدود ، شمردن اصل است و وزن فرع است و از شمارش كفايت مىكند و جايگزين آن مىشود و اين بر خلاف مطلبى است كه ما گفتيم كه وزن اضبط است و از اين جهت اصالت دارد . ولى اين نيز قابل توجيه است كه : منظورشان اصالت و فرعيّت بر حسب متعارف باشد ( كه مرسوم شده كه معدود را با عدد معامله مىكنند و به اين اعتبار عدد اصل است ) و گرنه به حسب حقيقت و واقع همان وزن اصالت دارد .\r\n\r\nقوله : فافهم :\r\nشايد اشاره به اين باشد كه : گيرم در باب كيل و وزن با شواهدى ثابت كرديم كه وزن اصالت دارد و كيل فرع و تابع و جايگزين آن است و جهت سهولت امر اختراع شده ( گرچه هما نجاهم برخى از محشيّن اعتراض كرده‌اند كه : از كجا معلوم وزن اصل باشد وكيل اصل نباشد يا هر دو در عرض هم نباشند ؟ « 1 » ) ولى در باب معدود و موزون نتوان گفت وزن اصل است و روز اوّل گردو و تخم مرغ و مانند آن را با وزن معامله مىكردند و بعداً عدد مطرح شده و متعارف گرديده ، شايد از آغاز هم در معدودها ، عدد اصالت داشته ، در نتيجه بيع آن به وزن هم به نحوى كه وزن موضوعيّت داشته باشد صحيح نيست .\r\n\r\nقوله : بقى الكلام :\r\nتا به حال كاملًا واضح شد كه مكيل را بايد به كيل معامله كرد و موزون را به وزن ، و معناى لغوى و عرفى مكيل و موزون و كيل و وزن كاملًا روشن است ولى سخن در اين است كه :\r\nمناط و معيار و ضابطه و ملاك در مكيل و موزون بودن ، شرعاً كدام است ؟ آيا هر زمانى حكم جدائى دارد و در هر زمانى هر چه متعارف بود ( كيل يا وزن ) همان ملاك است ؟ آيا هر مكانى حكم جدائى دارد و بايد به متعارف در آن منطقه عمل شود ؟ يا مناط عصر\r\n\r\n\r\n","description":"","footnote":"\r\n( 1 ) . ارشاد الطالب ج 3 ، ص 202 ، و حاشيهء مرحوم ايروانى ص 198 .\r\n","page_name":" 315 ","page_number":315},
  {"content":"\r\n\r\nپيامبر اكرم و مكيل و موزون در آن عصر است ؟ يا ضابطهء خاصّى ندارد و به تراضى طرفين بستگى دارد كه چه چيزى را مكيل حساب كنند و با كيل معامله كنند و چه چيزى را موزون بدانند و به وزن معامله كنند ؟ قدر مسلّم اين است كه روايت روى كالاهاى خاصّى انگشت نگذاشته و تعيين نكرده كه فلان و فلان و فلان كالا ، مكيل است و فلان و فلان متاع ، موزون است و گرنه مشكل نبود و لذا بايد به سراغ ضابطهء كلّى برويم و حكم مصاديق را از آن بدست آوريم . بعضى از فقهاء « 1 » گفته‌اند : آنچه در فتاواى اصحاب ( فقهاء شيعه ) موجود است ، عبارتست از اينكه ، ملاك زمان شارع مقدّس است : آنچه در عصر پيامبر ( در حجاز يعنى مدينه و مكّه كه محّل رفت و آمد و داد و ستد پيامبر صلى الله عليه و آله بوده و معاملات در منظر معصوم انجام مىشده و خبر داشته يا خودش هم انجام مىداده و ردعى صورت نگرفته ) مكيل بوده و با كيل معامله مىشده براى هميشه و در همهء اعصار و امصار ( زمانها و مكانها ) مكيل محسوب مىشود و بايد با كيل معامله شود ( حتّى اگر در مناطق ديگر موزون باشد و به وزن معامله شود ، يا در آينده چنين باشد كه محّل اشكال است و بايد به كيل معاوضه شود . ) و آنچه در آن زمان موزون بوده براى هميشه موزون است و كسى حق ندارد بدون وزن آن را بفروشد . و آنچه در آن زمان در محيط زندگى پيامبر مورد معامله نبوده و در مناطق ديگر عالم معامله مىشده و يا اصلًا در آن زمان نبوده و بعدها اين جنس اختراع شده و مورد معامله واقع مىشود ، ملاك عرف همان منطقه و زمان است : اگر در منطقه‌اى به كيل معامله مىشود حق ندارند به وزن معامله كنند و لو در جاى ديگر به وزن معامله شود و اگر موزون است به وزن بايد معامله كنند و لو در مكان ديگر مكيل باشد . و مرحوم محقّق اردبيلى در مجمع « 2 » و محدّث بحرانى در حدائق « 3 » اين معيار را به اصحاب نسبت داده‌اند كه ظهور در اجماع دارد .\r\n\r\nقوله : و ربمّا منع :\r\nولى صاحب جواهر ره اين مطلب را به شدّت انكار كرده و فرموده : اين ادعّاى اجماع خيلى عجيب و غريب است زيرا احدى از بزرگان در ما نحن فيه ( شروط عوضين )\r\n\r\n\r\n","description":"","footnote":"\r\n( 1 ) . مفتاح الكرامه ج 4 ، ص 228 .\r\n( 2 ) . مجمع الفايده ج 8 ، ص 177 .\r\n( 3 ) . حدايق ج 18 ، ص 471 .\r\n","page_name":" 316 ","page_number":316},
  {"content":"\r\n\r\nضابطهء مذكور را متعرّض نشده ، مع الوصف چگونه كسى ادعّاى اجماع مىكند ؟ چيزى را كه احدى نگفته به همه نسبت دادن و ادعّاى اجماع كردن شگفت آور است . آرى فقهاء در باب بيع ربوى كه از شروط دخول ربا در معامله آن است كه جنس مكيل يا موزون را با يكديگر معامله كند و در يك طرف تفاضل باشد يعنى صد من گندم بدهد و صد و ده من گندم يا جو خريدارى كند . ) به مناسبت ضابطهء مكيل و موزون را ذكر كرده‌اند ولى آن ضابطه مخصوص باب ربا است و ربطى به ما نحن فيه ندارد ، چون در ما نحن فيه هدف رفع غرر و جهالت است و در وجود و عدم غرر و جهالت ، عصر پيامبر صلى الله عليه و آله دخالت ندارد تا ملاك را آن زمان بدانيم . « 1 »\r\n\r\nقوله : اقول :\r\nمرحوم شيخ مىفرمايد : درست است كه فقهاء در باب شروط عوضين ضابطهء مكيل و موزون را نگفته‌اند و در باب بيع ربوى آن را ذكر كره‌اند ولى معيار مذكور ، اختصاص به آن باب ندارد و مربوط به ما نحن فيه هم هست و دليل اين عموميّت سه امر است :\r\nاوّلًا كلمات بزرگان كلّى و عاّم است و اختصاص به آن باب ندارد ، براى نمونه كلامى از مبسوط مىآوريم : شيخ طوسى در مبسوط در باب ربا فرموده : اگر عادت اهل حجاز در عصر پيامبر صلى الله عليه و آله ( نه عادت حجاز در اعصار و قرون قبل از اسلام يا بعد از دوران معصومين الى يومنا هذا كه ارزشى ندارد . ) بر اين بوده كه چيزى را به كيل معامله مىكردند ، آن چيز مكيل است و براى هميشه بايد به كيل معامله شود و منا طق ديگر هم بايد پيروى كنند و اگر چيزى در آن عهد و در ميان آن قوم موزون بوده و به وزن معامله مىشد ، براى هميشه موزون است و در مناطق ديگر نيز بايد به وزن معامله شود . سپس فرموده : مكيال و پيمانه ، مكيال اهل مدينه است و ميزان هم ميزان اهل مكّه است [ اختلاف تعبير براى اين است كه : مدينه در ميان كلّ حجاز داراى مكيال خاصى بوده و لذا مكيال مكيال آنها حساب شده و گرنه از نظر ميزان وزن خاصى نداشته لذا ميزان همان ميزان اهل مكّه است 
  ] و بر اين امر ادّعاى نفى خلاف كرده ، سپس فرموده : اگر چيزى در آن عصر وضعش روشن نبوده و عادت اهل حجاز در آن معلوم نيست كه به كيل معامله\r\n\r\n\r\n","description":"","footnote":"\r\n( 1 ) . جواهر الكلام ج 22 ، ص 425 به بعد .\r\n","page_name":" 317 ","page_number":317},
  {"content":"\r\n\r\nمىكردند يا به وزن ، ملاك عرف و عادت منطقه‌اى است كه آن كالا در آنجا رواج داشته يا دارد : آنچه در آن منطقه معامله‌اش به كيل ، عادت و معروف شده حتماً بايد به كيل معامله شود و آنچه موزون بوده فقط به وزن معامله مىشود . « 1 »\r\nهمانطور كه ملاحظه فرموديد : در كلام شيخ طوسى ره سخن از بيع هم جنس به هم جنس با تفاضل نبود تا مخصوص ربا باشد بلكه سخن از بيع مكيل و موزون و بيان ضابطهء آن دو بود ، خواه بيع به هم جنس باشد يا به غير مجانس ، كلام علّامه در تذكره نيز مطلق است . « 2 »\r\nو ثانياً : مكيل و موزون موضوع واحدى است كه در هر دو باب ( باب ربا و باب شروط عوضين كه فعلًا مورد بحث ما است . ) ذكر شده و روايات هر دو باب هم با عنوان :\r\nما يكال و ما يوزن « 3 » آمده و براى اين موضوع دو حكم جداگانه ذكر شده :\r\n1 - ربا بردار است و بيع بعض از آن به بعض ديگر از جنس آن با تفاضل در يك طرف ، ربا و باطل است .\r\n2 - مكيل و موزون را نبايد به نحو گزاف و بدون تقدير معامله كنيم . آنگاه در باب ربا ضابطهء اين موضوع را هم گفته‌اند ( چنان كه در كلام مبسوط گذشت . ) و در ما نحن فيه آن را مطرح نكرده‌اند و ما به اين نتيجه مىرسيم كه ضابطهء مكيل و موزون در ما نحن فيه ( شروط عوضين ) با ضابطهء آن در بيع ربوى يكى است و همان ضابطه در هر دو مسأله مراعات شده ( و گرنه حضرات فقهاء تنبيه مىكردند كه منظور از اين مكيل و موزون با آنچه در باب ربا طرح شده ، متفاوت است . چنان كه در باب زكات و ربا اين مطلب هست كه در ربا گندم و جو ، هم جنس محسوب شده و بيع يكى به ديگرى با تفاضل ربا است ولى در باب زكات كه هر مالى بايد به حدّ نصاب برسد تا زكات به آن تعلّق بگيرد ، آن دو را هم جنس ندانسته و گفته‌اند : هر كدام بايد جداگانه به حدّ نصاب برسد و چون متفاوت بوده تذكّر داده و تعرّض كرده‌اند ، ولى در ما نحن فيه ابداً اشاره‌اى نشد كه مكيل و موزون اينجا با باب ربا فرق دارد ، پس معلوم مىشود هيچ تفاوتى نيست و ضرورتى هم ندارد كه\r\n\r\n\r\n","description":"","footnote":"\r\n( 1 ) . مبسوط ، ج 3 ، ص 90 .\r\n( 2 ) . تذكره ، ج 1 ، ص 483 .\r\n( 3 ) . همان رواياتى كه در مسألهء قبل در علم به مقدار ثمن ذكر شد : صحيحهء حلبى ، مرسلهء ابن بكير و . . . .\r\n","page_name":" 318 ","page_number":318},
  {"content":"\r\n\r\nموضوع واحد را كه در مسائل مختلف مطرح مىشود و احكام گوناگونى دارد ، در هر بابى مناطش را بياورند ، تعريفش را ذكر كنند و . . . بلكه يك جا مطرح مىكنند و در جاهاى ديگر همان ضابطه مراعات مىشود . )\r\nو ثالثاً : از ظاهر كلام گروهى يا صريح كلام آنان اين مطلب استفاده مىشود كه :\r\nشرط راه يافتن ربا در معامله‌اى آن است كه : كيل يا وزن در صحّت آن معامله دخيل و معتبر باشد يعنى مكيل يا موزون باشد ( پس متاعى كه مكيل يا موزون نيست و شرط صحّت بيعش ، كيل يا وزن نيست بلكه معدود است يا به نحو گزاف و حدسى و مشاهده‌اى معامله مىشود ، ربا در آن نمىآيد و بيع به هم جنس با تفاضل ربا نيست . )\r\nمرحوم محقّق در شرايع « 1 » اوّل شرط مزبور را براى دخول ربا در معاوضه ذكر كرده سپس متفرّع بر آن فرموده : پس در معاملهء آب ربا راه ندارد چون كيل يا وزن شرط صحّت بيع آب نيست . شهيد اوّل نيز در دروس « 2 » همين فرمايشات را دارد با اضافهء يك كلمه كه :\r\n« نقداً » باشد يعنى اگر آب را بخواهند نقداً معامله كنند كيل و وزن معتبر نيست ولى اگر بخواهند به صورت مدّت دار و به بيع سلف بفروشند حتماً بايد تقدير كنند و به وزن يا كيل تعيين كنند ( چون مشاهده ندارد . ) سپس فرموده : سنگ و خاك و هيزم نيز ربا بردار نيست و اگر احياناً در بعض مناطق هيزم را وزن مىكنند و به وزن معامله مىكنند ، ارزشى ندارد زيرا كه وزن ، شرط صحّت بيع هيزم نيست و بدون آن نيز معامله صحيح است . و اگر شما به كلمات ديگر فقهاء هم مراجعه كنيد همين مطالب را مىيابيد ، منجمله به مسالك در باب شروط عوضين مراجعه كنيد « 3 » و قواعد علّامه مراجعه كنيد ، به شرح قواعد محقق ثانى ( جامع المقاصد ) « 4 » و حاشيه بر قواعد شهيد اوّل مراجعه كنيد كه در ذيل قول علّامه در قواعد ( كه فرموده : و المراد بالمكيل و الموزون . . . ) شارح و محشّى مطالبى دارند كه مثل مطالب شرايع و دروس و ديگران است .\r\nآنگاه لازمهء اشتراط مزبور ( يعنى مشروط بودن دخول ربا در معاوضه به اينكه شرط صحّت آن معامله كيل و وزن باشد ) آن است كه : اگر ربا در زمان ما در جنسى ثابت شد به خاطر اينكه در زمان پيامبر مكيل يا موزون بوده ، لازمه‌اش آن است كه به صورت\r\n\r\n\r\n","description":"","footnote":"\r\n( 1 ) . شرائع الاسلام ، ج 2 ، ص 45 .\r\n( 2 ) . دروس ، ج 3 ، ص 297 .\r\n( 3 ) . مسالك ، ج 3 ، ص 323 .\r\n( 4 ) . جامع المقاصد ، ج 4 ، ص 271 .\r\n","page_name":" 319 ","page_number":319},
  {"content":"\r\n\r\nجزاف قابل بيع نباشد و گرنه اشتراط مزبور ( مشروط بودن ربا به . . . ) صادق نخواهند بود .\r\nو بالجمله تلازم دو حكم ( 1 - دخول ربا در جنسى 2 - مشروط بودن صحّت بيع آن به كيل يا وزن ) از واضحات است و اگر كسى در كتب اصحاب تتبع كند بدان مىرسد . ( باطن فرمايشات مرحوم شيخ در و امّا ثالثاً به يك قياس استثنائى بر مىگردد كه از راه وضع مقدم وضح تالى را نتيجه مىدهد : هرگاه ربا در معامله‌اى جارى شد و راه پيدا كرد لازمه‌اش آن است كه در بيع آن چيز كيل و وزن شرط باشد در همهء زمانها و مكانها ، دليل اين ملازمه اجماع است كه شرط ربا مكيل و موزون بودن است و در كلام شيخ مكرّر بيان شد . و از جملهء چيزهائى كه ربا در آن جارى است مكيل و موزونِ عصر شارع است لذا در كبراى قياس مىگوييم : لكن مكيل و موزون در عصر شارع ربا در آن جارى مىشود .\r\nنتيجه مىگيريم : پس هر چيزى كه در عصر شارع مكيل و موزون بود حتماً در صحّت بيعش كيل و وزن معتبر است آن هم براى هميشه . و مطلوب ما هم همين است كه چيزى كه در عصر شارع مكيل و موزون بود هميشه چنين است . و باز براى سهولت امر مرحوم ايروانى اين قياس استثنائى را به يك قياس اقترانى به صورت شكل اوّل ارجاع داده و آن اينكه :\r\nكلّ ما كان مكيلًا او موزوناً فى عصر الشارع يجرى فيه الربا « صغرى »\r\nو كلّ ما يجرى فيه الربا يشترط ان يباع بالكيل او الوزن « كبرى »\r\nفكّل ما كان مكيلًا و موزوناً فى عصره يشترط ان يباع با لكيل او الوزن ابداً « نتيجه » « 1 »\r\n\r\nقوله : و حينئذٍ :\r\nحال كه به سه بيان سخن جواهر ردّ شد و ملازمه ميان باب ربا و مانحن فيه ثابت شد مىگوييم : هر متاعى كه ثابت شد كه در عصر پيامبر صلى الله عليه و آله مكيل يا موزون بوده در زمان ما هم آن جنس ربوى است و معامله در آن با تفاضل ربا است و بيع آن هم به صورت مكيل يا موزون بايد باشد و به صورت جزاف صحيح نيست حتّى اگر فرض كنيم كه در زمان ما بيع آن به نحو حدس و تخمين و مشاهده متعارف هم شده باشد باطل است و فرقى ندارد كه بيع آن بدون كيل يا وزن موجب غرر و خطر باشد يا نه .\r\n\r\n\r\n","description":"","footnote":"\r\n( 1 ) . حاشيه بر مكاسب ص 199 .\r\n","page_name":" 320 ","page_number":320},
  {"content":"\r\n\r\nدليل بطلان يكى اجماع است و ديگرى اين است كه مكرّر گفتيم كه غرر نوعى ملاك است و لزوم مراعات عدم غرر ، حكمت حكم است كه غالباً اگر كيل نشود و رفع غرر نشود سراز تنازع در مىآورد و حكم دائر مدارحكمت نيست بلكه تابع نصّ است ، و بر مناط مشهور چيزى كه مكيل بود بايد به كيل معامله شود مطلقاً ( براى هميشه ) غررى لازم بيايد يا نه ،\r\nتنظير : مشرع مقدس از معامله ميوه‌ها قبل از ظهورشان ( هنوز درخت ميوه شكوفه كرده و ميوه ظاهر نشده ) منع كرده و اين معامله باطل است و حكمت نهى رفع تنازع است كه بعداً ميان طرفين معامله پيدا مىشود ، ولى اين حكمت است نه علّت و كسى نمىتواند بگويد : پس در جائى كه نزاعى نيست معامله صحيح است ، خير معامله مذكور مطلقاً باطل است . و نيز در معامله سلم بايد مسلم فيه ( جنسى كه پيش فروش مىشود ) كاملًا منضبط و معلوم باشد ( به وزن ) مثلًا صد من گندم را بفروشد و حكمت اشتراط انضباط آن است كه بعداً تنازعى پيش نيايد ولى حكم كلّى است و مطلقاً تعيين لازم است و هكذا در بيع نسيه نسبت به مدّت ، در اجاره نسبت به اجرت و . . .\r\n\r\nقوله : و امّا ما :\r\nامّا چيزهائى كه در عصر شارع مقدس به صورت جزاف و بدون تقدير معامله مىشد در زمانهاى بعدى هم بيعش به اين نحو جايز است البته به شرط اينكه معامله غررى نباشد و گرنه مشكل دارد كه بعداً در فراز « و اشكل من ذلك . . . » خواهد آمد . و اين جواز در فرض نبود غرر ، اجماعى است زيرا بعضىها در باب ربا ادعّاى احماع كرده‌اند كه اين بيع ربوى نيست ( و به ضميمه تلازمى كه در و امّا ثالثاً گذشت ، در ما نحن فيه هم با لاجماع جزافاً جايز خواهد بود . ) مضافاً به شهرت محقّقه كه خود تحقيق كرده‌ايم و اجماع منقول به كمك شهرت ارزش دارد .\r\n\r\nقوله : نعم :\r\nمقدّمه : ميان عصر شارع و عصرهاى بعدى ( عصر امامان و پس از آنان ) از اين جهت كه چه چيزى مكيل و موزون هست و چه چيزى اين گونه نيست ؟ عموم و خصوص من وجه است : چه بسا چيزى در عصر شارع مكيل يا موزون بوده و در عصر امامان و . . . مكيل و موزون نباشد و به نحو جزاف و حدس معامله شود . و چه بسا به عكس باشد و چه بسا\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nدر هر دو زمان مكيل و موزون يا غير مكيل و موزون باشد . با اين مقدّمه مىگوييم :\r\nتا به حال اصرار داشتيم بر اينكه مناط عصر شارع مقدّس است و آنچه در آن عصر مكيل يا موزون بوده براى هميشه چنين است و معاملهء آن بدون كيل و وزن باطل است و لو در ازمنهء بعدى متعارف چيز ديگرى باشد . ولى حالا مىگوييم : اطلاقات صدر مسألهء مكيل و موزون ( صحيحهء حلبى ، و ابن محبوب و . . . ) كه مىفرمود : لا يصلح الّا بالكيل و . . . و از بيع مكيل يا موزون به نحو جزاف منع مىكرد ظاهرشان اين است كه : چيزى كه در زمان سؤال سائل از امام عليه السلام مكيل و موزون بود . ( مشتقّات ظهور در فعليّت دارند ) حالا يا در عرف خود امام عليه السلام مكيل و موزون بوده ، يا در عرف سائل چنين بوده ، يا در عرف متعاملين يا در عرف يكى از آن دو چنين بوده ، و چنانچه در مقدّمه آورديم ، مكيل و موزون بودن در زمان امام صادق عليه السلام اعمّ از اين است كه در زمان پيامبر چنين بوده يا نه ، و نيز در صحيحهء حلبى فرمود : « ما كان من طعام سميّت فيه كيلًا فلا يصلح مجازفةً » كه ظاهرش اين بود كه متعارف چنين است و توهم اين كه نام كيل و مكيال را به روى روى همين متعارف است و فعلًا اين گونه متعارف شده كه به كيل معامله مىشود ولو در زمان شارع مقدس اين گونه نبوده ( چون عامّين من وجه بودند . ) آنگاه مستفاد از اخبار ، عرف زمان امام صادق عليه السلام يا ساير ائمه است و حتّى آن هم خصوصيّتى ندارد و ملاك عرف هر زمان است پس هر زمانى چيزى مكيل شد بايد به كيل معامله شود و موزون هم كذلك و اين منافات دارد با كلام مشهور كه ملاك را عصر شارع مقدّس مىدانستند .\r\n\r\nقوله : اللّهم :\r\nمگر كسى تنافىِ مذكور را به اين نحو حلّ كند كه : روايات مكيل و موزون ، زمان امامان را مىگويد كه بايد به كيل و وزن معامله شود ولى ما يقين داريم كه زمان شارع جور ديگرى بوده و آن جنس مكيل و موزون نبوده و بعداً چنين شده تا منافات پيدا شود ، شايد در زمان شارع همچنين بوده و تا زمان امام صادق عليه السلام ادامه داشته و امام هم چون ميدانسته كه اين همان مكيل زمان پيامبر صلى الله عليه و آله است حكم به لزوم كيل يا وزن كرده نه اين كه غير از آن باشد ، پس منافاتى پيدا نشد كه معيار عصر شارع نباشد و عرف امام يا عرف هر زمان باشد . سپس به زير بناى جواب مذكور اشاره كرده و مىفرمايد : در روايت سخن از ما يكال و ما يوزن يا مكيل و موزون است و اين عنوان موضوع براى حكم واقع شده كه « لا\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nيصلح بيعه جزافاً » باشد حال اگر اين خطابات به نحو قضيّهء حقيقّه باشد ( كه موضوعش اعّم از افراد محقّقة الوجود و مقدّرة الوجود است مثل « كلّ انسانٍ حيوانٌ ناطق » اى « كلّ ما وجد فى الخارج فى اىّ زمان و مكان الى يوم القيامة و اتصّف به وصف الانسانيّة فهو حيوان ناطق » و مخصوص انسانهاى موجود با لفعل نيست . ) معنا اين مىشود كه هر متاعى كه در خارج يافت شود در هر زمانى و مكانى و در همان وقت موصوف به « مكيل يا موزون » باشد بايد به كيل معامله شود و لو در عصر شارع مكيل يا موزون نبود ، بنابر اين منافات دارد با مناط مشهور . ولى ما اين خطابات را به نحو قضيّهء خارجيّه مىگيريم ( كه موضوعش خصوص افراد محقّقة الوجود است مثل كلّ من فى العسكر قتل ) معناى روايات اين مىشود كه : آنچه در زمان متكّلم ( امام عليه السلام و سائل ) مصداق فعلى مكيل يا موزون بود بايد به كيل و وزن معامله شود و كارى به عرف هر زمانى ندارد ، و وقتى مراد مصاديق فعلى زمان امام بود مىگوييم : از كجا كه در زمان شارع چنين نبوده تا منافات پيدا شود شايد زمان شارع همچنين بوده و امام مىدانسته كه اين مكيل فعلى در زمان شارع هم مكيل بوده لذا حكم به كيل يا وزن كرده پس باز مناط عصر شارع شد و اطلاقات منافاتى با معيار مشهور ندارد .\r\n\r\nقوله : و لكن يرد على ذلك :\r\nاستداك از « اللّهم » و ردّ زير بناى مزبور و اشكالهاى عديده بر ضابطهء مشهور است :\r\n1 - حمل ما يكال و ما يوزن در اين اخبار بر خصوص مكيل و موزون فعلى و قضيّه را خارجيّه گرفتن خلاف ظاهر است ، زيرا همه جا خطابات شرعى ( الدم نجس ، الخمر حرام ، الغصب حرام ، الحجّ واجب على المستطيع و . . . ) از نوع قضيّهء حقيقيّه است ( يعنى هر آنچه در خارج يافت شود و متصفّ به خون ، شراب ، غصب و . . . باشد حرام و نجس است و مخصوص مصاديق فعلى عصر شارع يا امام عليه السلام نيست . ) چگونه در ما نحن فيه خطاب را از نوع قضيّهء خارجيّه مىدانيد ؟ ظاهر امر اين است كه اينها نيز قضاياى حقيقيّه باشند و ملاك عرف هر زمان باشد نه فقط عرف زمان شارع و بلد شارع ( مخصوصاً كه به صورت مضارع آمده و داّل بر تجّدد و حدوث است يعنى هر چيزى در هر زمان حادث شود و موصوف به مكيل يا موزون باشد اين حكم را دارد ، و اختصاص به عصرى و بلدى ندارد . )\r\n\r\n","description":"","footnote":"","page_name":" 323 ","page_number":323},
  {"content":"\r\n\r\n( 2 - بر فرض مراد مصاديق فعلى زمان امام باشد ولى از كجا زمان شارع هم همين بوده ؟ و اين كه گفتيد : شايد در آن عصر همچنين بوده اين يك احتمال است و شايد همچنين نبوده ، يا اين كه بگوييم : شايد امام مىدانست كه در عصر شارع همچنين بوده يك احتمال است و شايد هم امام عليه السلام روى اين جهت كه آن عصر ملاك نيست و عصر خود امام ملاك است چنين فرموده است . پس احراز نشد كه ملاك عصر شارع باشد و ضابطه بايد محرز شود . )\r\n\r\n3 - قوله : انّه لا دليل :\r\nبر فرض مراد مصداق فعلى در زمان امام باشد و زمان شارع هم همين بوده ولى اگر در موردى شك كرديم كه فلان متاع در زمان ائمه عليه السلام آيا مكيل يا موزون بوده يا خير ؟ ولى نسبت به ازمنهء متأخّر يقين داريم كه فعلًا مكيل يا موزون است و متعارف شده كه به كيل يا وزن معامله مىكنند ، باز نسبت به اين گونه موارد دليلى بر اعتبار كيل يا وزن نخواهيم داشت زيرا درست است كه فعلًا فلان جنس مكيل يا موزون است و مفهوم مكيل و موزون بر آن صادق است ولى اين كافى نيست و بايد از مصاديق فعلىِ مكيل يا موزون در زمان صدور اخبار و در عصر امام عليه السلام باشد كه نيست يا نمىدانيم كه آن زمان مكيل بوده يا نه ؟ نسبت به اينها نبايد به اخبار تمسّك كنيم ، در حالى كه مشهور حكم اين فرض را هم از اخبار استفاده كرده و مناط را عرف عامّ همان زمان مىگيرند و مىگويند : بايد به كيل يا وزن معامله شود .\r\n\r\n4 - قوله : و لا دليل ايضاً :\r\nمقدّمه : چنان كه از فرازهاى مختلف كلام شيخ و ديگران ( كه قبلًا نقل شد و بعداً نقل خواهد شد استفاده مىشود مشهور سه مسأله را از اخبار استفاده مىكنند : الف : در قدم اوّل ملاك عرف شارع است و اگر چيزى در عصر شارع مكيل يا موزون بود هميشه بايد چنين باشد و عصر شارع طريق به سوى ساير اعصار است . ب : و در قدم بعد اگر عرف شارع براى ما معلوم نبود مناط عرف عام است و اگر باد مختلف بر مكيل يا موزون بودن امرى متفق شدند حكم به كيل يا وزن مىشود . ج : در قدم سوّم اگر عرف عامّ هم معلوم نبود و مناطق مختلف اختلاف داشتند ملاك عرف خاصّ است يعنى هر بلدى حكم خودش را دارد هر كجا مكيل است به كيل ، هر كجا موزون است به وزن و هر كجا جزافى\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nمعامله مىشود به جزاف و مشاهده معامله مىكنند .\r\nبا حفظ اين مقدّمه مرحوم شيخ به همين بخش اخير اشكال دارند كه : به چه دليل در فرض اختلاف بلاد ملاك اين باشد كه هر بلدى حكم خودش را دارد ؟ دليلى بر اين مطلب نداريم .\r\n5 - اصولًا استفاده كردن سه مسأله از اخبار آن هم به ترتيب خاصّى كه ذكر شد قابل قبول نيست زيرا روايات يك موضوع دارد ( ما يكال و ما يوزن ) و يك حكم دارد ( لا يصلح بيعه جزافاً و حتماً بايد به كيل يا وزن باشد ) آنگاه يا ملاك فقط عرف شارع است يا فقط عرف عام است يا فقط عرف خاص است و اينكه اخبار هر سه را شامل شود ، هرگز اخبار چنين دلالتى ندارد و استعمال لفظ در اكثر از معناى واحد هم جايز نيست .\r\nپس چه كنيم ؟ : قضيّه را حقيقيّه گرفته و اخبار را بر عرف متبايعين حمل مىكنيم كه همان عرف خاص باشد و مىگوييم : هر چيزى در هر زمانى كه يافت شود و در عرف همان زمان و مكان ، مكيل يا موزون باشد به كيل يا وزن معامله مىشود و عرف هر زمان و مكان ملاك است و تا دامنهء قيامت هم اگر چيزى يافت شد و در منطقه‌اى مكيل بود به كيل معامله مىشود . آنگاه اگر حكمى بر خلاف اين مطلب بود ( مثلًا مكيل يا موزون عصر شارع هميشه بايد به كيل و وزن معامله شود و جزافاً جايز نيست . يا جزاف در آن عصر هميشه بيعش جزافاً جايز است ولو بعداً مكيل شود و . . . ) بايد گفت : اجماع منقول به ضميمه شهرت محصّله دليل خاص است و حكم بر خلاف قاعده و تعبّدى را دلالت دارد ( ولى خوشبختانه چنين اجماعى هم نداريم چون مدركش اخبار است كه تكليف آنها هم روشن شد . )\r\n\r\n6 - قوله : و كذا :\r\nاشكال ديگرى كه به مشهور داريم آن است كه : بر مسلك شما اگر علم تفصيلى به تقدر عصر شارع داشته باشيم ملاك همان عصر است و اگر جهل به آن عصر داشته باشيم ملاك عرف عام يا خاص است ولى حالا اگر علم اجمالى داريم كه فلان جنس در عصر شارع ، مقدّر و داراى تقدير بوده ولى نمىدانيم كه آيا مكيل بوده و به كيل تقدير مىشد يا موزون بوده و به وزن تقدير مىشد در اينجا چه بايد كرد ؟ كدام را ملاك بگيريم ؟ وجوهى در كار است كه بعداً در فرازى تحت عنوان : « ثم انّه يشكل الامر » خواهد آمد .\r\n\r\n","description":"","footnote":"","page_name":" 325 ","page_number":325},
  {"content":"\r\n\r\n\r\nقوله : و ممّا ذكرنا :\r\nجماعتى از فقهاء روش مشهور را در پيش گرفته و به ترتيب عرف شرع و عرف عام و عرف خاص را ملاك قرار داده‌اند و براى هر كدام جداگانه استدلال كرده‌اند : امّا اينكه ملاك عرف و عادت شارع باشد دليلش آن است كه اگر لفظى و عنوانى در لسان شارع وارد شد بايد بر معناى متعارف نزد شارع حمل شود و تا آن معنا باشد نوبت به معانى ديگر نمىرسد .\r\nو امّا اينكه اگر عادت شرع محرز نبود ملاك عرف عام است دليلش آن است كه :\r\nطبق قواعد مذهب اماميّه وقتى حقيقت شرعيّه در موردى منتفى شد مرجع ما حقيقت عرفيّهء عامّه است .\r\nو امّا اينكه اگر عرف عام هم نبود و بلاد مختلف ملاكهاى گوناگون داشتند ، مناط عرف خاص هر بلد است ، دليلش آن است كه : وقتى عرف عام متعذّر شد عرف خاص قائم مقام آن مىشود .\r\nمرحوم شيخ مىفرمايد : از اشكالات متعدّدى كه به مشهور داشتيم ضعف اين فرمايشات ظاهر شد .\r\n\r\nقوله : و ذكر المحقّق :\r\nمحقّق ثانى هم در اين رابطه عبارتى دارد كه خيلى مجمل است و ما با استفاده از حاشيهء مرحوم شهيدى آن را توضيح مىدهيم :\r\nدر قدم اوّل اگر در لسان آيات و روايات حكمى براى موضوعى ثابت شد بايد ببينيم خود شارع يا امامان عليهما السلام چه معنا و مفهومى براى آن ذكر كرده‌اند و اگر آنها موضوع را بيان كردند و چيزى را مكيل يا موزون دانستند و حقيقت شرعيّه درست شد براى هميشه همان ملاك است و اگر بعداً آن حقيقت تغيير هم بكند و چيزى كه مكيل بود به جزاف معامله شود يا چيزى كه در عصر شارع مجازفه‌اى معامله مىشد حالا به كيل يا وزن معامله شود همان عرف سابق معتبر است و به اين تغييرات عارضى اعتنا نمىشود به دو دليل : 1 - استصحاب بقاء همان حكم سابق\r\n\r\n","description":"","footnote":"","page_name":" 326 ","page_number":326},
  {"content":"\r\n\r\n2 - روايت نبوى : حكمى على الواحد حكمى على الجماعة « 1 » پس حكمى كه براى مسلمين زمان شارع بود براى همگان است و تا قيامت بايد پيروى كنند و تغيير و تحوّل عرفها ارزشى ندارد .\r\nو در قدم دوّم اگر حقيقت شرعيّه‌اى ثابت نشد نوبت به حقيقت عرفيّه مىرسد و آنچه در حقيقت شرعيّه معتبر بود در عرفيّه هم معتبر است و اگر عرف عام بر چيزى مستقرّ شد همان ملاك است و تغيير و تحوّل زمان بعدى ارزشى ندارد و استصحاب بقاء جارى مىشود . و اگر حقيقت عرفيّه هم معلوم نشد نوبت به حقيقت عرفيّهء خاصّه مىرسد .\r\nسپس فرموده : امّا در باب اقرار ، و قسم ، نذر ، وصيّت و مانند آنها اگر كسى به چند پيمانه يا چند من گندم مثلًا اقرار كرد يا نذر كرد و . . . ملاك عصر خود مُقّرِ و موصى و ناذر است كه با آن كيل يا وزن مأنوس است و بر عرف عام يا عرف شرع حمل نمىشود بلكه بر معنائى كه خود انشاء كننده مىفهمد حمل مىشود . « 2 »\r\n\r\nقوله : اقول :\r\nمضافاً به اين كه اشكالات وارده بر مشهور بر محقّق ثانى هم وارد است ، اشكال ديگرى هم دارد و آن اين كه : اصولًا بحث ما در معنا و مفهوم مكيل و موزون نيست تا شما بفرمائيد : اگر حقيقت شرعيّه دارد كذا و اگر حقيقت عرفيّه دارد . . . ، بحث در اصطلاح است يعنى مكيل و موزون به حمل شايع مطرح است كه مناط و ضابطهء مكيل و موزون چيست ؟ چه چيزهائى را مكيل يا موزون مىدانيم ؟ و روايات كه مىگويد :\r\n« ما كان مكيلًا لا يباع جزافاً و لا يباع بعضه ببعضٍ الّا متساوياً »\r\n( تا ربا نباشد ) مناطش چيست ؟ بالاخره از روايات يك مناط بدست مىآيد : يا مناط فقط عصر شارع است و لا غير و يا مناط فقط عرف عام است و يا فقط عرف خاص است و امّا اين كه هر سه مناط را دلالت كند و مخصوصاً با ترتيب خاصّى كه مشهور قائلند و مخصوصاً با عنايت به اين كه هر مرتبهء بعدى را بر عدم علم به مرتبه قبل مترتّب مىكنند نه بر عدم واقعى آن ( بعداً در پاسخ\r\n\r\n\r\n","description":"","footnote":"\r\n( 1 ) . بحار الانوار ، ج 2 ، ص 272 ، حديث 2 .\r\n( 2 ) . جامع المقاصد ج 4 ، ص 270 .\r\n","page_name":" 327 ","page_number":327},
  {"content":"\r\n\r\nصاحب حدائق اين نكته روشن خواهد شد . ) صحيح نيست و از روايات هر سه مسأله استفاده نمىشود و استعمال در اكثر از معناى واحد نشايد ( مضافاً به اشكالهاى ديگرى كه در فراز و « ابْعَدُ شيئى . . . » خواهد آمد .\r\n\r\nقوله : و لعّل :\r\nمقدّس اردبيلى هم مثل ما به مشهور اشكال كرده و فرموده اين كه مشهور به ترتيب ، عرف شارع سپس عرف عام و سپس عرف خاص را از روايات استفاده مىكنند قابل تأمل است و از روايات وارده يك معيار بيشتر مستفاد نيست يا ملاك را عرف عام گرفته‌اند و يا عرف اكثر بلاد يا عرف بلاد فى الجمله يعنى و لو در اقّل بلاد مكيل باشد كه براى همهء بلاد ملاك است و مطلقاً يعنى همين و يا مراد اخبار ، عرف خاص است يعنى هر شهرى و منطقه‌اى حكم خود را دارد ( نظير باب سجده در نماز كه به مأكول و ملبوس يعنى خوراكى و پوشاكى سجده جايز نيست و ملاك در مأكول و ملبوس بودن ، عرف هر منطقه است هر كجا چيزى از نبات الارض مأكول يا ملبوس باشد سجده ندارد و در هر منطقه‌اى چنين نباشد سجده دارد . ) و خود مقدّس ره عرف خاص را اختيار كرده است « 1 » ( كه نظر شيخ اعظم نيز همين بود و با قضيّهء حقيقيّه بودن خطابات هم اين سازگارتر است . )\r\n\r\nقوله : و قدر دهّ :\r\nمرحوم محدّث بحرانى در حدائق از سخن مقدّس ره پاسخ داده و آن را رد كرده كه تقريباً همان سخنان محقّق ثانى است ولى سخن از استدلال به استصحاب و مانند آن ندارد بلكه اجمالًا فرموده : اگر موضوع و عنوانى در لسان دليل داراى حكمى بود نخست بايد موضوع‌شناسى را از شارع بگيريم و معناى منظور نظر شارع را بدست آوريم و در ما نحن فيه در اخبار وارده از ائمه عليه السلام سخن از ما يكال و مايوزن مطرح شده و بايد ديد كه در عرف ائمه عليه السلام مكيل و موزون به چه معنا بوده ؟ هر چه در آن عرف وزمان ، مكيل و موزون بوده احكامش بر آن مترتب است حتّى در ازمنهء متأخره ، و اگر در موردى عرف معصومين عليه السلام معلوم نشد طبق قواعد خود آنان ، مرجع ، عرف عام است و بايد ديد حقيقت عرفيّه چيست ؟ . . .\r\n\r\n\r\n","description":"","footnote":"\r\n( 1 ) . مجمع الفايده ج 8 ، ص 177 .\r\n","page_name":" 328 ","page_number":328},
  {"content":"\r\n\r\nسپس فرموده : ممكن است مناط عرف عام باشد ( نه آن ترتيب مشهور ) بدليل صحيحهء حلبى كه فرمود : « ما كان من طعامٍ سميّت كيلًا . . . » كه منظور اين بود : تسميهء كيل عادت شده و شخص مخاطب خصوصيّتى ندارد بلكه او هم كه نام كيل را مىبرد به مقتضاى عادت است كه چنين چيزى متعارف شده و اين ملاك است . سپس گويا تنافى ميان دو كلام محدِّث پيدا مىشود كه اوّل سلسلهء مراتب درست كرد سپس با و يمكن فقط عرف عام را مناط قرار داد ، لذا براى دفع تنافى مىفرمايد : و يمكن . . . يعنى مىتوان اين مناط را كه عرف عام باشد مقيّد كنيم به صورتى كه عرف زمان ائمه عليه السلام معلوم نباشد و گرنه نوبت به عرف عام نمىرسد و عرف شرع مقدم است « 1 » ( فلا منافاة ) .\r\n\r\nقوله : اقول :\r\nمرحوم شيخ در ردّ كلام محدّث بحرانى مىفرمايد : اوّلًا همان ايرادى كه به محقّق ثانى داشتيم به حدائق هم داريم كه بحث ما در معنا و مفهوم مكيل و موزون نيست چرا كه مفهوم كيل و وزن و مكيل و موزون كاملًا روشن شده و سخن در مصاديق آن است كه مناط را مكيل و موزون چه عصرى بدانيم ؟ و ثانياً بر فرض نزاع در مفهوم مكيل و موزون باشد شما فرموديد : اگر عرف شرع معلوم نبود نوبت به عرف عام مىرسد ما مىگوييم :\r\nاينجا دو صورت وجود دارد :\r\n1 - اصلًا عرف شرعى وجود ندارد و شارع مقدّس و ائمه عليه السلام موضوع را تعريف و تفسير نكرده‌اند و حقيقت شرعيّه نداريم .\r\n2 - ما علم به عرف شرع نداريم و نسبت به آن جاهليم نه اينكه در واقع هم نباشد .\r\nحال رجوع به عرف عام و موضوع را از عرف گرفتن در صورت اوّل است كه اصلًا شارع موضوع را تعريف نكرده و حواله به عرف كرده ولى در صورت دوّم كه در كلام شما و محقّق مطرح بود ، نوبت به عرف عام نمىرسد بلكه وظيفه داريم جستجو كرده و معناى شرعى را بيابيم و اگر نيافتيم خطاب مجمل مىشود و احكام خودش را دارد نه اينكه مرجع ما عرف عام باشد كه احدى از علماء در اين فرض حكم به رجوع به عرف نكرده است .\r\n\r\n\r\n","description":"","footnote":"\r\n( 1 ) . حدائق ، ج 18 ، ص 471 - 472 .\r\n","page_name":" 329 ","page_number":329},
  {"content":"\r\n\r\n\r\n7 - قوله : هذا كلّه :\r\nاين فراز در واقع اشكال هفتمى به مشهور است نه به صاحب حدائق : به مشهور عرض مىكنيم اگر شما مناط را عرف شرع مىدانيد و اخبار را بر قضيّهء خارجيّه حمل مىكنيد اين اخبار از امام صادق عليه السلام و ساير ائمه عليه السلام صادر شده نه از پيامبر ، پس بايد شما عرف زمان ائمه و مكيل و موزون آن عصر را ملاك بگيرند نه عرف زمان شارع را ، چرا روى عرف بلد شارع و عصر او تكيه كرديد ؟ اينكه دليل ندارد ؟\r\n\r\nقوله : و امّا ما :\r\nصاحب حدائق در فرازى مناط را عرف عام گرفت و به فرازى از صحيحهء حلبى ( ما كان من طعام سميّت فيه كيلًا . . . ) استناد كرد ، ما مىگوييم : اين فراز فقط مىگويد : در طعام ، تسميهء كيل عادت شده و متعارف است امّا اينكه نزد همه عادت شده و عرف عام ملاك است يا نزد متبايعين و در منطقهء آنها عادت شده و عرف خاصى ملاك است ؟ با هر دو سازگار است و دليل بر مناط بودنِ عرف عامّ نيست .\r\n\r\nقوله : نعم :\r\nتنها يك روايت مقطوعه داريم از علّى بن ابراهيم بن هاشم كه بعداً خواهيم آورد و دلالت دارد كه مناط عرف عام است و عرف خاص را ردّ مىكند « 1 » ولى آن حديث هم اوّلًا از لحاظ سندى مقطوعه و مرسله است و ارزشى ندارد و ثانياً از لحاظ دلالى هم مشكل دارد زيرا شايد فتواى ابراهيم بن هاشم باشد نه متن روايت و لذا اين هم مانع از عرف خاص نشد پس ما ملاك را عرف خاص هر منطقه و زمان و مكان مىدانيم و با قضيّه حقيّقيه بودن هم همين انَسَبْ است .\r\n\r\nقوله : و ابعدُ شيئى :\r\nمرحوم شيخ مىفرمايد : كلام محقّق در اين رابطه دورترين كلام از حقيقت است و خيلى سست و بىپايه است . ) قبلًا فرمايش محقّق را به كمك حاشيهء مرحوم شهيدى توضيح داديم و اشكالات آن را هم گفتيم ) و وجه ابْعَد بودن آن است كه مضافاً به اشكالهاى وارد بر مشهور و ايشان ، اشكالهاى اختصاصى هم دارد :\r\n\r\n\r\n","description":"","footnote":"\r\n( 1 ) . اصول كافى ، ج 5 ، ص 192 ، باب معاوضات حديث اوّل .\r\n","page_name":" 330 ","page_number":330},
  {"content":"\r\n\r\n1 - حقيقت عرفيه را به شرعيّه قياس كرد و گفت : آنچه در شرعيه معتبر است در عرفيه هم معتبر است و اين دليل ندارد زيرا شايد عرف عام در هر زمانى بگونه‌اى باشد و نتوان عرف عام يك زمان را بر عرف زمان ديگر ترجيح داد .\r\n2 - استصحاب بقاء هم مشكل دارد زيرا پس از تغيير مكيل و موزون به جزافى يا بالعكس ، موضوع عوض شده و جاى استصحاب حكم نيست .\r\n3 - تفصيل دارد و باب اقرار وصيّت و . . . را بر عرف خاص حمل كرد و خطابات شارع را بر عرف شرع يا عرف عام حمل كرد و اين هم دليل ندارد . شايد به اين جهات ابْعَدْ باشد .\r\n\r\nقوله : و با لجمله :\r\nاتمام و تكميل سه مسأله ( عرف شرع - عرف عام - عرف خاص ) و اثبات آنها به ترتيب خاص ، از اخبار و روايات در غايت اشكال است و روايات هر سه را دلالت نمىكند .\r\n\r\nقوله : لكن :\r\nگرچه با اخبار ، اثبات آن سه مشكل است ولى ظاهراً هر سه مسأله مورد اتفاّق نظر فقهاء است و از راه اجماع مىتوان اثبات كرد . ( ولى اجماع هم دليل تعبّدى نيست و به استناد اخبار است كه مدركى بوده و حجّت نيست . )\r\n\r\nقوله : نعم :\r\nفقهاء در باب ربا اختلاف كرده‌اند كه : اگر بلاد ، مختلف بود و هر بلدى حكمى داشت مثلًا در منطقه‌اى فلان جنس مكيل است و ربا بردار است و در جاى ديگرى موزون است و ربا در آن جارى مىشود ولى در جاى سوّم معدود است كه ربا ندراد ، در جاى چهارم جزاف معامله مىشود كه ربا بردار نيست ، حال اينجا چه بايد كرد ؟\r\nعدّه‌اى گفته‌اند : هر شهرى حكم خودش را دارد يعنى آنجا كه مكيل يا موزون است ربا مىآيد و آن‌جا كه چنين نيست ، ربا نمىآيد .\r\nوعدّه‌اى گفته‌اند : به محض اين كه در شهرى مكيل و موزون بود و ربا راه پيدا كرد مناطق ديگر هم همين حكم را دارد و ربا مىآيد و جانب حرمت ربا را غلبه داده‌اند ( نظير باب عتق كه جانب عتق را غلبه داده‌اند ) ولى اين نزاع مخصوص باب ربا و حكم آن است و گرنه در ما نحن فيه كه سخن از شروط عوضين است نزاعى نيست كه اگر بلاد اختلاف\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nداشت هر بلدى حكم خود را دارد پس در ما نحن فيه هر سه مسأله اتفاّقى است . ( ولى اجماع تعبّدى نيست تا حجّت باشد . )\r\n\r\nقوله : ثم انّه :\r\nقبلًا در اشكال ششم به مشهور ، اشاره‌اى به اين فراز شد و اينك قدرى بازتر مىكنيم : اگر اجمالا مىدانيم كه فلان كالا در عصر شارع داراى تقدير بوده و به نحو جزاف معامله نمىشود ولى تفصيلًا نمىدانيم كه : مكيل بوده يا موزون ؟ چه بايد كرد ؟ وجوهى در مسأله وجود دارد :\r\n1 - بايد به كيل معامله شود چون بيشتر معاملات در آن عصر به كيل بوده و فرد مشكوك هم به فرد غالب ملحق مىشود ، الظن يلحق الشيئى بالاعم الاغلب .\r\n2 - بايد به وزن معامله شود چون وزن اصل است\r\n3 - مخيّر هستيم بين وزن و كيل چون رجحانى در ميان نيست .\r\n4 - در حكم مجهول مطلق دانسته و عرف وقت و عصر خود را محاسبه مىكنيم .\r\n5 - بوسيلهء هبهء معوضه يا صلح يا معاطات و . . . معامله مىكنيم كه جهالت در آنها قادح نيست . ) از اين وجوه قويتر و احوط آن وجهى است كه دور تر از غرر و جهالت و خطر باشد . ( شايد به نحو ديگر معامله كردن احوط باشد ، و به وزن معامله كردن اقوى باشد . )\r\n\r\nقوله : و اشكل من ذلك :\r\nبطور كلّى از لحاظ علم و جهل به عرف شارع چهار فرض مطرح شده :\r\n1 - علم تفصيلى داريم كه فلان متاع در عصر شارع يا بطور عامتر در عصر معصوم عليه السلام مكيل يا موزون بوده و داراى تقدير بوده ، در اين فرض بر مسلك مشهور مناط عصر شارع است و آيندگان هم تا دامنهء قيامت بايد از آن پيروى كنند .\r\n2 - علم اجمالى داريم كه فلان متاع در عصر شارع داراى تقدير بوده ولى تفصيلًا نمىدانيم كه به كيل بوده يا به وزن ؟ حكم اين فرض در فراز قبلى ( ثم انّه يشكل . . . ) بيان شد كه وجوهى بود . . . .\r\n3 - عدم العلم يعنى عصر شارع و عرف شرع را اصلًا نمىدانيم و جاهل هستيم ، در اين فرض هم بر مسلك مشهور ، مناط ، عرف عام و سپس عرف خاص بود كه در كلمات\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nقوم گذشت .\r\n4 - علم به عدم : يعنى مىدانيم كه فلان متاع در عصر شارع مقدّر نبوده و به نحو جزاف معامله مىشد و در عرف عامّ همچنين است يعنى در نوع بلاد تقدير ندارد و با مشاهده معامله مىشود ولى نزد قوم خاصّى ( بخاطر شرائطى كه بر آنها حاكم است ) اگر آن متاع را تقدير نكنند و به حدس و جزاف معامله كنند مستلزم غرر و خطر است در اينجا چه بايد كرد ؟ از طرفى دليل ترخيص مىگويد : شارع مقدس رخصت داده كه اين معامله به نحو جزاف و بدون تقدير انجام شود ، از طرفى عمومات نفى غرر مىگويد : اين معامله غررى و باطل است و حتماً بايد با تقدير و اندازه‌گيرى معامله شود ، آيا مىتوانيم دليل ترخيص را مخصِّص عمومات نفى غرر دانسته و بگوييم : همه جا معاوضهء غررى باطل است مگر در خصوص اين مورد كه شرع ترخيص كرده ؟\r\nشيخ اعظم مىفرمايد : امكان تخصيص وجود ندارد زيرا احتمال دارد مناط ترخيص شارع و حكمش به جواز بيع به نحو حدس و تخمين ، اين بوده كه در آن عصر فلان جنس مبتذل و پيش پا افتاده بوده و در اثر فراوانى و ارزانى ، ارزشى نداشته و لذا اهل معامله مسامحه كرده و با مشاهده مىخريدند و كيل يا وزن نمىكردند و به تفاوت محتمل ( كه شايد در واقع حدس آنها درست نباشد و كم يا زياد باشد ) اعتنا نمىكردند . و به اين دليل حكم به جواز بيع جزافى شده است ولى اين مناط در مورد فلان قوم خاصّ نيست و آنها در شرائطى زندگى مىكنند كه اين متاع نزد آنان ناياب و كمياب است و خيلى عزيز الوجود و ارزشمند است و مسامحه روا نمىدارند و لذا بدون تقدير معامله كنند حتماً غرر پيش مىآيد ، پس وجهى براى تخصيص پيدا نشد و عمومات نفى غرر اين فرض را شامل است و در نتيجه اقوى اين است كه : براى قوم مذكور تقدير لازم است بگونه‌اى كه كه رافع غرر باشد ، كيل باشد يا وزن يا عدد .\r\n\r\nقوله : و بالجمله :\r\nدر حقيقت ضابطه‌اى كه شيخ اعظم در باب مكيل و موزون عرضه مىكنند اين فراز از كلامشان است : در مواردى كه اجماع قائم است كه فلان كالاها در عصر شارع و ائمه عليه السلام مكيل يا موزون بوده و الان هم در عرف اهل معامله چنان است حتماً بايد به كيل معامله شود . و در مواردى كه اجماعى است كه از عصر شارع تا به امروز به نحو جزاف و با\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nمشاهده معامله مىشد باز تكليف روشن است كه تقدير لازم نيست . ولى در مواردى كه يك طرف اجماعى نيست و ما نمىدانيم كه فلان كالا در عرف شرع با تقدير معامله مىشد يا به نحو جزاف ؟ معيار اين است كه از عرف و اهل معامله استعلام شود و ببينيم آنها در مقام بيان ماليّت و ارزش چيزى روى چه چيز تكيه مىكنند ؟ مثلًا اگر بپرسيم اين گردوها چقدر است ؟ پاسخ مىدهند : صد هزار است كه با عدد جواب مىدهند و تعداد كه مشخّص شد قيمت هم معلوم مىشود پس تقدير گردو به عدد است . و اگر بپرسيم :\r\nانار يا خربزه‌ها چقدر است ؟ پاسخ مىدهند : صد من يا هزار كيلو است و با وزن جواب مىدهند پس تقدير آنها به وزن است . و اگر بپرسيم : گندم داخل انبار چقدر است ؟ هم به وزن جواب مىدهند و هم به كيل . حال اينكه در اخبار فرموده : « ما يكال و ما يوزن » حكمش اين است كه : ربا در آن راه دارد و بايد تقدير شود و جزاف معامله نشود ، منظور مكيل و موزون بر حسب استعلام مذكور است . و البته در اشيائى هم كه مقدار ماليّتش را با تقديرات ثلاث ( عدد - كيل - وزن - ) بيان نمىكنند بلكه حدسى و مشاهده‌اى معامله مىكنند ( مثل آب ، سنگ ، خاك ، هيزم ، كاه ، سبزيجات ) بيعشان به نحو مشاهده‌اى كافى است .\r\n\r\nقوله : فان اختلف :\r\nاينكه در فراز قبل به عنوان معيار و مدار آورديم كه از ماليّت استعلام شود . . . در فرضى بود كه بلاد متفقّ باشند و در همه جا به كيل يا وزن يا عدد پاسخ دهند كه در نتيجه عرف عام و عرف خاص يكى مىشود و ثمره‌اى ندارد و هر كدام را ملاك بگيريم يكى است .\r\nامّا اگر بلاد مختلف ، از لحاظ تقدير و عدم تقدير اختلاف داشتند يعنى در برخى مناطق فلان كالا را با تقدير و كيل و وزن مىفروشند و در جاى ديگر بدون تقدير و به صرف مشاهده معامله مىكنند ، چه بايد كرد ؟\r\nمىفرمايد : در آن مناطقى كه تقدير دارد حتماً بايد با تقدير معامله كنند و مجازفه‌اى صحيح نيست ولى در مناطقى كه بدون تقدير معامله مىكنند بايد ديد كه چرا به صورت جزاف معامله مىكنند ؟ اگر به خاطر ابتذال كالا ( ارزانى و فراوانى ) باشد كه بنابر دقّت نيست و اهميّتى نمىدهند و بنا را بر مسامحه مىگذارند ، بيع به صورت مشاهده هم صحيح است و تقدير لازم نيست . امّا اگر به خاطر بىمبالاتى به امر دين و حرص بر\r\n\r\n","description":"","footnote":"","page_name":" 334 ","page_number":334},
  {"content":"\r\n\r\nمعامله بدون تقدير و با مشاهده و حدس معامله مىكنند ( فرض كنيد تقدير يا كيل و وزن را نوعى وقت كشى مىدانند و مىخواهند هر چه زودتر جنس را به بازار ببرند و سود كلانى بدست آورند و يا به هر دليل ديگر ، تن به تقدير نمىدهند ) چنين عادتى ارزش ندارد و ملاك نيست و بلكه بايد با آن مخالفت كرد زيرا آن همه نواهىِ شرعيّه كه از بيعهاى غررى و جزافى منع كرده منظورش همينگونه موارد است و ردّ بر اين گونه افراد است و براى جلوگيرى از هر گونه نزاعى از اين بيوع منع كرده است و براى نمونه چند مورد را مىآوريم :\r\n1 - در شرع مقدّس از بيع ملا قيح يعنى حملى كه در شكم گوسفند يا گاو و شتر است منع شده چون غررى و خطرى است .\r\n2 - از بيع مضامين يعنى نطفهء حيوان نَر و آنچه در صلب او است منع شده چون جهالت دارد .\r\n3 و 4 و 5 - از بيع ملامسه و منابذه و حصات نهى شده چون بنابر يك تفسير ، اين معاملات غررى است و آن اين است كه در متن معامله مبيع را تعيين نكنند و پس از معامله با لمس كردن يا پرتاب كردن يا اصابت سنگريزه تعيين كنند . ( تفسير ديگر هم اين است كه به نفس لمس كردن يا پرتاب كردن يا القاء سنگريزه معامله كنند « مثل معاطات كه به نفس داد و ستد معامله مىكنند » كه اين فرض از بحث ما خارج است و غررى نيست ولى خود اين معامله اشكال دارد . )\r\n6 - ميوهء درختان قبل از آنكه بروز و ظهور پيدا كنند ، از بيع آنها منع شده چون غررى است ،\r\n7 - از بيع سلم بدون تعيين وزن نهى شده .\r\n8 - از بيع نسيه بدون تعيين مدّت نهى شده و . . . كه تمام اينها براى جلوگيرى از معاملات غررى و جزافى است كه نوعاً منجر به اختلاف و كشمكش مىشود .\r\n\r\nقوله : و الى بعض :\r\nروايت مفصلى از على بن ابراهيم بن هاشم نقل شده كه در فرازى مىگويد : در مكيل و موزون فقط عرف عام ملاك است و عرف خاص ارزشى ندارد . سپس توضيح مىدهد :\r\nاگر گروهى گوشت را با كيل معامله مىكنند ، گردو را با كيل معامله مىكنند اين ملاك\r\n\r\n","description":"","footnote":"","page_name":" 335 ","page_number":335},
  {"content":"\r\n\r\nنيست زيرا كه گوشت در فرض عام به وزن معامله مىشود و اصلش وزن است و گردو هم اصلش به عدد است نه كيل . « 1 »\r\nشيخ مىفرمايد : به بخشى از معيار ما در اين روايت اشاره شده ( شايد منظوره همان بخش وسطى باشد كه عرف عام و خاص متفّق بودند و گرنه در ساير بخشها اين روايت به ضرر ما است كه ما مناط را عرف خاص هر بلد دانستيم و اين روايت مناط را عرف عام دانسته و لذا سابقاً « فتأمّل » داشتيم و سنداً و دلالةً در آن خدشه كرديم . )\r\n\r\nقوله : و على ما ذكرنا :\r\nحال كه معيار عرف خاص شد و در فرض اختلاف بلاد هر بلدى حكم خودش را دارد مىگوييم : اگر فرض كنيم دو نفر اهل تهران هستند ( بلد متعاقدين ) و در كاشان معامله مىكنند ( بلد عقد ) و گندم قم را معامله مىكنند ( بلد مبيع ) و عرف اين بلاد هم مختلف بود يعنى مثلًا در تهران گندم را به كيل معامله مىكنند و در قم به وزن و در كاشان به مشاهده ، ملاك كدام بلد است ؟\r\nشيخ مىفرمايد ؟ ملاك بلد وجود مبيع است كه قم باشد و عرف اين بلد را بايد در نظر بگيرند و به وزن معامله كنند چون اين جنس مال قم است و در قم هم به وزن مىفروشند .\r\nولى كاشف الغطاء در شرح قواعدش فرموده : اگر عادت و عرف بلاد متفّق و هماهنگ بود اجماعى است كه عرف و عادت عامّه ملاك است ولى اگر مختلف بود مشهور بر آنند كه : هر بلدى حكم خودش را دارد و عرف هر بلدى براى خودش ملاك است سپس همان فرع ما را عنوان كرده كه مناط بلد عقد است يا بلد متعاقدين ( و احتمال سوّم را كه بلد مبيع باشد عنوان نكرده ) و خودش احتمال اوّل را تقويت كرده كه بلد عقد باشد . سپس فرموده : اگر طرفين معامله در شهرى معامله نكنند بلكه در بيابان معامله كنند چه بايد كرد ؟ ملاك بلد خود متعاملين است و به عرف آنجا بايد رجوع كنند . و اگر بلدها مختلف بود يعنى در بلد بايع بگونه‌اى و در بلد مشترى بگونه ديگر معامله مىشود احتمالاتى وجود دارد :\r\n1 - هر بلدى كه به محل معامله ( صحراء ) نزديكتر است عرف آن بلد ملاك باشد .\r\n\r\n\r\n","description":"","footnote":"\r\n( 1 ) . الكافى ج 5 ، ص 192 ، باب معاوضه حديث اوّل .\r\n","page_name":" 336 ","page_number":336},
  {"content":"\r\n\r\n2 - هر بلدى كه بزرگتر است عرف آنجا ملاك باشد .\r\n3 - اگر در يكى از دو بلد به تقدير و در بلد ديگر به جزاف معامله مىشود آن كه تقدير دارد مقدّم است و عرف آنجا ملاك است .\r\n4 - هر كدام به عرف بلد خود عمل كند يعنى بايع در مبيعش و مشترى در ثمنش به عرف خود رجوع كنند و اگر مبيع در بلد بايع مكيل است بايد به كيل محاسبه شود و اگر ثمن در بلد مشترى به وزن محاسبه مىشود بايد با وزن ثمن واقع شود .\r\n5 - اگر طرفين اختلاف نظر دارند و هر كدام عرف بلد خود را مطرح مىكند بايد با قرعه تكليف روشن شود و اگر اختلاف ندارند و متفّقاً يكى از دو بلد را مطرح مىكنند همان ملاك است .\r\n6 - و يا از اوّل بنا را بر تخيير گذاشته و بگوييم : طرفين در انتخاب و تعيين بلد مخيّرند . سپس فرموده همين تخيير اقوى است ( چون دليلى بر رجحان به اقربيّت و اعظم بودن و . . . نداريم . ) سپس فرموده : همين احتمالات در معاملهء غُرباء هم در صحرا جارى و سارى است ( منظور از غُرباء يا ساكنان صحرا يعنى باديه نشينان هستند كه وطن خاصّى ندارند و يا مسافران و رهگذران هستند كه از آنجا عبور مىكنند . ) كه اگر عرف بلاد مختلف شد ملاك اقرب البلاد به صحراباشد يا اعظم البلاد باشد و . . . همان احتمالات مىآيد . سپس فرموده اولى و احوط اين است كه در فرض اختلاف عرفها و عادت‌ها بيع قولى انجام ندهند كه مشكل دارد و غررى مىشود بلكه معامله را به نحو مصالحه يا هبهء معوضه و يا معاطات ( بنابر اينكه شروط بيع قولى در معاطات نباشد ) انجام دهند تا مشكلى پيش نيايد .\r\nسپس فرموده : اگر اختلاف عرفها در بلد واحد بود يعنى عدّه‌اى از مردم شهر با كيل معامله مىكنند و عدّه‌اى به نحو جزاف ، چه بايد كرد ؟ اگر بر وجه تساوى باشد يعنى نصف مردم شهر عادتى و نصف ديگر عادت ديگر دارند حكم تخيير است كه به عرف هر كدام حساب كنند و اگر اكثر مردم به جزاف معامله مىكنند و قليلى از مردم اختصاص به كيل يا وزنى دارند ، اين عرف جمع قليل آيا مىتواند ملاك باشد و بقيّه هم بايد به كيل معامله كنند ؟ مىفرمايد مشكل است كه به رسم جمع قليل اعتنا شود . « 1 »\r\n\r\n\r\n","description":"","footnote":"\r\n( 1 ) . شرح قواعد ( خطى ) ، ص 76 .\r\n","page_name":" 337 ","page_number":337},
  {"content":"\r\n\r\n\r\nمسألهء اخبار بايع به مقدار مبيع\r\nدر مواردى كه ثمن يا مثمن يا هر دو داراى تقدير ( وزن ، كيل ، عدد ) مىباشند معاوضهء آنها به كيل يا وزن يا عدد صحيح است و تا به حال بحث شد ولى آيا معاوضهء اينها بدون تقدير و صرفاً با اعتماد بر خبر دادن بايع ( فروشنده مىگويد : من اين طعام يا غيره را تقدير كرده‌ام و مقدارش مثلًا صد پيمانه يا ده خروار يا صد هزار است . ) و خريدار با اعتماد بر آن معامله مىكند ، آيا چنين معامله‌اى صحيح است ؟ آيا اعتماد بر اخبار فروشنده از مقدار و اندازهء مبيع ، جايز است يا خير ؟ مشهور فقهاء فتوى به جواز داده‌اند ، و عبارت علّامه در تذكره مُشعِر به اجماع بر جواز است « 1 » و بسيارى از روايات مكيل و موزون هم كه در دو مسألهء قبل بيان شد ، بر جواز اعتماد بر اخبار بايع دلالت مىكرد ( صحيحهء ابن محبوب ، روايت ابان ، فحواى روايت ابو العطارد و . . . ) پس بجاى كيل و وزن مىتوان به اخبار طرف اعتماد كرد و معامله را با بناگذارى بر اخبار طرف انجام داد .\r\n\r\nقوله : و ما تقدّم :\r\nتنها فرازى از صحيحهء حلبى بر خلاف فتواى مشهور و ساير روايات بود ( آنجا كه راوى گفت : ثم ان صاحبه قال للمشترى ابتع منّى هذا العِدل الآخر به غير كيل فانّ فيه مثل ما فى الآخر الذى ابتعته ، حضرت فرمود :\r\nلا يصلح الّا بكيل .\r\n) ظاهر اين فراز آن است كه : به اخبار بايع نتوان اعتماد كرد و مكيل را فقط بايد به كيل معامله كرد . ولى اين فراز هم توجيه شد و حمل كرديم بر فرضى كه طرفين ، معامله را بدون بناگذارى بر اخبار بايع انجام مىدهند و مشترى عِدل ديگر را خريدارى مىكند چه زيادتر از مقدار مُخبَربه باشد و چه كمتر باشد يا به اندازه ، و چون نمىداند معامله جزافى است و امام عليه السلام در مقابل جزاف فرمودند :\r\nحتماً بايد به كيل باشد .\r\n\r\nقوله : و ان كان :\r\nگاهى اخبار بايع وجودش كالعدم است و هيچ نقشى در معامله ندارد و صد درصد شراء جزافى است و گاهى اخبار بايع داعويّت دارد يعنى بر انگيزندهء مشترى به شراء است ولى وقتى وارد معامله مىشود انشاء بيع را با بناگذارى بر آن انجام نمىدهند ، فرقى ندارد\r\n\r\n\r\n","description":"","footnote":"\r\n( 1 ) . تذكره ، ج 1 ، ص 470 .\r\n","page_name":" 338 ","page_number":338},
  {"content":"\r\n\r\nدر اين فرض هم رفع غرر نشده و اشكال دارد و تنها در فرض بناگذارى معامله صحيح است .\r\n\r\nقوله : ثم انّ :\r\nآيا خبر دادن بايع از مقدار مبيع ، طريقيّت دارد و هدف اين است كه بدين وسيله براى مشترى اطمينان و وثوق به مقدار مبيع پيدا شود و لااقلّ مظنّه و گمان پيدا شود ؟ يا موضوعيّت دارد يعنى به محض اخبار بايع تعبّداً بدان اعتماد مىشود ولو مفيد اطمينان و حتّى مفيد ظنّ هم نباشد ؟\r\nمىفرمايد : ظاهراً اخبار بايع طريقيّت عرفيّه دارد ( و اصولًا خبر ثقه يا هر مخبرى چه در احكام شرعيّه و چه از موضوعات خارجيّه ، طريق به سوى واقع است و گرنه موضوعيّتى ندارد ) و هدف آن است كه شنونده ظنّ به مراد و واقع پيدا كند و لذا اگر از خبر بايع براى مشترى مظنّه يا وثوقى حاصل شد اين ظنّ به منزلهء علم است و گويا به كيل يا وزن معامله كرده و اعتماد بر اين خبر جايز است . ولى اگر چنين ظنّى حاصل نشد و خبر بايع تغييرى در عقيدهء مشترى ايجاد نكرد و رفع جهل و شك ننمود آيا به صرفِ اخبار بايع مىشود اعتماد كرد ؟ ( يعنى موضوعيّت دارد ؟ ) يا نمىشود ؟\r\nمىفرمايد : مسأله محلّ اشكال است يعنى دو احتمال وجود دارد :\r\n1 - نتوان اعتماد كرد چون بدين وسيله غرر و جهالت برداشته نشد و معاملهء كذائى غررى و باطل است .\r\n2 - مىتوان اعتماد كرد چون بعض روايات باب اطلاق دارد و بيع با اخبار بايع را تجويز كرده چه از خبر او اطمينانى حاصل بشود يا نه ( وثوق خبرى ) و چه مُخبر يعنى بايع فرد عادل و مورد وثوقى باشد يا نه ( وثوق مُخبرى ) .\r\n\r\nقوله : و الا قوى :\r\nمرحوم شيخ مىفرمايد : در همين فرض عدم افادهء ظنّ بايد تفصيل داد : مناط لزوم كيل و وزن ( و در يك كلام تقدير كردن ) چيست ؟ اگر مناط ، رفع غرر نوعى و شأنى باشد در ما نحن فيه ولو غرر فعلى لازم نيايد ( روى بناگذارىِ طرفين بر اخبار بايع ، براى مشترى خطرى نيست زيرا اگر از مقدار مورد توافق كمتر باشد از بايع مىگيرد . ) امّا غرر شأنى و نوعى هست يعنى معامله بگونه‌اى است كه شأنيّت آن را دارد كه خطرى باشد و اگر فعلًا\r\n\r\n","description":"","footnote":"","page_name":" 339 ","page_number":339},
  {"content":"\r\n\r\nبه خبر بايع بناگذارى نشود صد درصد غررى است ، پس معاملهء كذائى باطل است و تقدير لازم است .\r\nآرى اگر مناط غرر فعلى و شخصى باشد و حكم به لزوم كيل و وزن دائر مدار اين غرر باشد و اين غرر علّت تامّهء لزوم كيل و وزن باشد ، بايد گفت : معاملهء كذائى صحيح است زيرا گرچه مقدار مبيع واقعاً مجهول است ولى با بناگذارى طرفين بر مقدار مُخْبَر به ، غرر مندفع است و هيچ خطرى مشترى را تهديد نمىكند و بايد حكم به صحّت شود .\r\n\r\nقوله : فانّ ذلك :\r\nتنظير : ما نحن فيه كمتر از بيع متاع غائب با توصيف نيست كه مشترى آن را نديده و بايع با وصف كردن و ذكر اوصاف آن را به مشترى مىفروشد و فرض هم بكنيم كه توصيف بايع براى مشترى اطمينان آور نيست معذلك به محض توصيف ، حكم به رفع غرر مىشود و معامله صحيح است ، پس در ما نحن فيه كه طعام مورد مشاهدهء مشترى است و چه بسا حدس مىزند و بايع هم اخبار مىكند ، به طريق اولى بايد صحيح باشد چون غرر فعلى و شخصى در كار نيست .\r\n\r\nقوله : و على كلّ تقدير :\r\nچه با بناگذارىِ طرفين بر مقدار مورد اخبار ، رفع غرر بشود يا نشود معامله صحيح است ( امّا اگر موجب اندفاع غرر بشود كه پر واضح است زيرا مقتضى موجود و مانع هم مفقود است و چرا صحيح نباشد ؟ ! و امّا بر فرض عدم دفع غرر هم حكم به صحّت مىشود چرا كه دو دسته دليل داريم :\r\n1 - رواياتى كه اعتماد بر اخبار بايع را تجويز كرده و قيدى هم ندارد كه خبرش وثوق بياورد يا خودش عادل باشد .\r\n2 - روايات نهى از بيع غررى ، و ميان ايندو دسته عموم و خصوص من وجه است :\r\nچه بسا اخبار بايع باشد ولى غررى نباشد چون اطمينان آور است و چه بسا غررى باشد ولى اخبارى در ميان نباشد . و چه بسا هم اخبار است و هم غرر چون اين اخبار اطمينان نياورد و رفع غرر نشد ، در اينجا كه مادّه اجتماع است دو دسته دليل تعارض و تساقط مىكنند ، نوبت به ادلّه و عمومات و اطلاقات صحّت و لزوم بيع ( احلّ اللّه البيع و . . . ) مىرسد و به بركت آنها حكم به صحّت مىشود .\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nآرى اگر اين عمومات هم نتواند جارى شود . نوبت به اصل اوّلى در معاملات ( اصالة الفساد ) مىرسد و حكم به بطلان معامله مىشود .\r\n\r\nقوله : فلو تبيّن :\r\nحال بايع از مقدار مبيع خبر داد و بعداً كشف خلاف شد و مشترى وقتى مبيع را تحويل گرفت و وزن يا كيل كرد ديد كه آن مقدار مخبر به نيست ، چه بايد كرد ؟ مىفرمايد : گاهى اختلاف و تفاوت به نقيصه است يعنى بعداً معلوم شد كه : مبيع كمتر از مقدار مخبر به است ( بايع گفته بود : صد پيمانه يا صد من است ولى حالا مىبينيم نود پيمانه يا نود مَن بيشتر نيست . ) و گاهى تفاوت به زياده است ( يعنى مبيع بيش از صد من است مثلًا صد و ده پيمانه يا صد و ده من است . )\r\nدر صورت اوّل كه تفاوت به نقيصه باشد مشترى وقتى فهميد كه مبيع ناقص است حق الخيار تخلّف ( وصف يا شرط يا جزء ) دارد و مىتواند معامله را فسخ كند و ثمن را بر گرداند و يا معامله را امضاء كند ( مجّانى يا با اخذ تفاوت ؟ خواهد آمد . )\r\nمحقّق ثانى در جامع المقاصد « 1 » احتمال بطلان داده و تشبيه كرده به آنجائى كه فروشنده ، پارچه را به عنوان اين كه از جنس كتان است مىفروشد ولى بعداً معلوم مىشود كه از جنس پنبه است اين بيع باطل است ( ما قصد لم يقع و ما وقع لم يقصد ) در ما نحن فيه هم مقدار صد من را فروخته و حالا معلوم شد كه نود من است و اين غير از آن است ، پس باطل است .\r\nسپس خود محقّق بطلان را در ما نحن فيه ردّ كرده و قياس را به باب بيع پارچه مردود شمرده زيرا پارچهء پنبه‌اى از جنس پارچه كتانى نيست و مبيع غير از موجود است ، ولى گندم ناقص از جنس همان مقدار معيّن است و تفاوت به اين است كه وصف كمّى را فاقد است يعنى بايد صد من مىبود و حالا عنوان صد من ندارد و كمتر است و حكم تخلّف وصف ، بطلان نيست بلكه خيار تخّلف وصف است .\r\nشيخ اعظم مىفرمايد : ما نحن فيه از باب وصف و موصوف نيست ( مثل عبد و كتابت يا خياطت كه عبد يك جنس است ولى گاهى و اجد وصف و گاهى فاقد وصف\r\n\r\n\r\n","description":"","footnote":"\r\n( 1 ) . جامع المقاصد ، ج 4 ، 427 .\r\n","page_name":" 341 ","page_number":341},
  {"content":"\r\n\r\nمذكور است و اگر با وصف معامله شد و فاقد وصف بود حقّ الخيار مىآيد . ) بلكه از باب جزء و كلّ است ( صد من كلّ و نود من كه در ضمن او مىباشد جزء است . ) و جزء و كل مخايرت حقيقى دارند ( و لذا هيچ جزئى بر كلّ قابل حمل نيست و بالعكس . ) پس مثل بيع كتان و ظهور پنبه است كه بايد حكم به بطلان كرد .\r\nولى بلافاصله مىفرمايد : « فتأمّل : » اشاره به اين كه : جزء و كلّ مثل وصف و موصوف است زيرا ذات مبيع همين‌صبرهء گندم است و فقط كميّت فرق دارد و وصف گاهى كيفى است و گاهى كمّى و لذا بايد گفت : وقتى نقصان پديدار گشت مشترى حق الخيار تخلّف وصف دارد ، نه اين كه معامله باطل باشد . و متفرع بر « فتأمل » مىفرمايد : بيع مذكور صحيح است و مشترى حق الخيار دارد .\r\n\r\nقوله : ثمّ انّه :\r\nآيا خيار مزبور : خيار تخلّف وصف يا جزء است ؟ يا خيار غبن ؟ و آيا حقّ الخيار مخصوص مشترى و صورت نقيصه است ؟ يا براى بايع هم در صورت ظهور زياده همين حقّ موجود است ؟ از كلام علّامه در قوعد اين طور استفاده مىشود كه : خيار مخصوص مشترى نيست بلكه در صورت نقيصه ، مشترى و در صورت زياده ، بايع حق الخيار دارد ، و از اين مطلب علّامه تعبير كرده به اين كه : « تخيّر المغبون » يعنى آن كس كه مغبون شده حق الخيار دارد ( بايع باشد يا مشترى . ) « 1 »\r\nبعضى از فقهاء به پيروى از بعض ديگر خيال كرده‌اند كه : حقّ الخيار كه در ما نحن فيه مطرح است از نوع خيار تخلّف وصف يا جزء نيست ( بلكه از نوع خيار غبن است كه حكمشان فرق دارد و در ادامه خواهد آمد . ) و اين گونه دليل آورده‌اند كه : خيار تخلّف وصف ، مخصوص او صافى است كه در ضمن عقد تصريح به آنها مىشود ( از قبيل خياطت عبد ، چاقى گوسفند و . . . ) و شامل وصف صحّت و سلامت مبيع و نيز او صافى كه در اصل صحّت معامله دخالت دارند نمىشود . پس خيار تخلّف وصف مربوط به وصف صحّت است .\r\n\r\n\r\n","description":"","footnote":"\r\n( 1 ) . قواعد ، ج 1 ، ص 143 .\r\n","page_name":" 342 ","page_number":342},
  {"content":"\r\n\r\n\r\nقوله : و يدفعه :\r\nشيخ اعظم در ردّ تخيّل مذكور سه شاهد از عبارات علّامه و محقّق ثانى ذكر مىكنند كه هر سه نشانگر آنست كه خيار مزبور ، خيار غبن نيست بلكه خيار تخلّف وصف يا جزء است :\r\n1 - خود علّامه در تذكرة در همين مسألهء مورد بحث ( اخبار بايع ) صريحاً فرموده :\r\nاگر بعداً معلوم شد كه مبيع ناقص است مشترى حق دارد به مقدار نقص به بايع رجوع كند و ثمن آن مقدار را بگيرد . « 1 » ( اين باخيار تخلّف مىسازد و گرنه در خيار غبن چنين حكمى وجود ندارد بلكه يا فسخ فى الكّل و يا امضاء فى الكل بدون رجوع به مقدار ناقص است . )\r\n2 - همين علّامه در باب بيع صرف از كتاب قواعد فرموده : اگر مبيع بر خلاف آنچه كه بايع خبر داده بود ، در آمد مشترى مخير است كه معامله را فسخ كند و پولش را بگيرد و يا آن را امضاء كند به حصّهء معيّنى از ثمن « 2 » ( و آن مقدار از ثمن كه در مقابل ناقص است پس بگيرد . باز اين فتوى با خيار تخلّف مىسازد نه با خيار غبن . )\r\n3 - محقّق هم در جامع المقاصد در بيع صرف تصريح كرده به اين كه : اين مسأله ( لو تبيّن المبيع على خلاف ما اخبر البايع تخير المشترى . . . ) مبتنى بر يك مسألهء معروفه‌اى است :\r\nاگر كسى متاع متساوى الاحزاء ( مثل گندم كه هر جزئش با جزء ديگر قيمت مساوى دارد . ) را بفروشد بنابر اين كه فلان مقدار باشد ( صد من ) سپس معلوم شود كه كمتر بوده ( نود من ) رجوع به نقيصه مىكند « 3 » ( باز سخن از اخذ مقدارى از ثمن در مقابل نقيصه است كه با خيار غبن نمىسازد . ) شيخ اعظم هم مىفرمايد : همه قبول داريم كه خيار در آن مسألهء معروفه ( بيع متساوى الاجزاء . . . ) از نوع خيار تخّلف وصف يا جزء است نه از نوع خيار غبن ، پس سخنان بعض ، تخيّلى بيش نبود .\r\n\r\nقوله و امّا التعبير :\r\nاگر منظور علّامه خيار غبن نيست بلكه خيار تخلّف وصف يا جزء است ، پس چرا تعبير\r\n\r\n\r\n","description":"","footnote":"\r\n( 1 ) . تذكرة ، ج 1 ، ص 470 .\r\n( 2 ) . قواعد ، ج 1 ، ص 133 .\r\n( 3 ) . جامع المقاصد ، ج 4 ، ص 198 .\r\n","page_name":" 343 ","page_number":343},
  {"content":"\r\n\r\nبه مغبون كرد و فرمود : تخيّر المغبون منهما ؟ پاسخ اين است كه : منظور علّامه از غبن ، غبن اصطلاحى نيست ( كه اختلاف و تفاوت قيمت بازار باشد يعنى كالاى صد تومانى را به هزار تومان فروخته و مشترى را مغبون ساخته يا به عكس ) بلكه مراد غبن لغوى يعنى تضّرر است و مغبون يعنى متضّرر ، و علّامه خواسته عبارتى بياورد كه جامع باشد و هر يك از بايع و مشترى را شامل شود و كسى خيال نكند كه فقط مشترى در فرض نقيصه حق الخيار دارد ، بلكه بايع هم در فرض زياده حق الخيار دارد ، در اين صدد ، سليقهء علّامه آن طور اقتضا كرده كه كلمهء مغبون را بكاربندد .\r\nنظيرش را از شهيد در لمعه داريم كه در مورد متاعى كه مدتّى قبل مشترى آن را ديده بود ( كه آن موقع گوسفندها مثلًا چاق بودند و الان لاغر شده‌اند و يا به عكس ) و الان بناگذارى بر همان رؤيت سابق اقدام به معامله مىكند ولى بعد كه تحويل مىگيرد و رؤيت مىكند و مىبيند كه اينها خلى لاغر شده‌اند يا فروشنده و صاحب گوسفندان مىبيند كه خيلى چاق شده‌اند ، در چنين فرضى حقّ الخيار رؤيت ثابت است ولى شهيد در لمعه اين گونه تعبير كرده : تخيّر المغبون منهما « 1 » و انسان خيال مىكند منظور شهيد خيار غبن است در حالى كه مراد غبن مصطلح نيست و منظور تضّرر مشترى يا بايع است .\r\n\r\nقوله : و امّا ما ذكره :\r\nبعض الفقهاء كه از كلام علّامه خيار غبن را فهميده بود ، كلامى ديگرى هم داشت كه :\r\nخيار تخلّف وصف ، در خصوص اوصافى است كه صريحاً در متن عقد ذكر شوند ( مثل بعتك العبد الكاتب او الخياّط و . . . ) و بعد از معامله معلوم شود كه عبد مبيع ، خياط و كاتب نيست . امّا در اوصافى كه در متن عقد تصريح نشوند ( ولو در نيّت باشند و بناى طرفين بر وجود آن اوصاف باشد . ) تخلّف اين اوصاف ، موجب خيار تخلّف نيست .\r\nشيخ اعظم در ردّ اين سخن مىفرمايد : اوصافى كه لازم به ذكر هستند ، اوصافى است كه زايد بر وصف صحّت بيع ( وصفى كه در اصل صحّت معامله دخيل است . ) و وصف سلامت مبيع ( وصفى كه در لزوم معامله دخيل است ) باشد ، نظير كتابت و خياطت و . . . كه اگر ذكر نشوند نبودشان تأثيرى ندارد و اگر قيد شوند تخلّفشان حق الخيار\r\n\r\n\r\n","description":"","footnote":"\r\n( 1 ) . اللمعة الدمشقيّه ، ص 113 .\r\n","page_name":" 344 ","page_number":344},
  {"content":"\r\n\r\nمىآورد . امّا اوصافى كه در اصل صحّت معامله دخيل هستند نيازى به ذكر و تصريح ندارند و كافى است كه طرفين بناگذارى قلبى بر وجود آنها داشته باشند . و ما نحن فيه از اين قبيل است زيرا وصف صد كيل يا صد من بودن عنوان مبيع است و بدون لحاظ آن معامله باطل است ، چنين وصفى چه ذكر بشود يا نه ، تخلّف آن موجب خيار تخلّف است و بلكه در مقايسه با وصف سلامت مبيع ، به طريق اولى موجب خيار است ، بيان ذلك :\r\nمعمولًا طرفين معامله بنا را بر سلامت مبيع گذاشته و معامله مىكنند و در متن عقد قيد نمىكنند كه سالم باشد چون همان بناگذارى قبلى و قلبى كافى است و اگر بعد از معامله ديدند كه متاع معيوب بوده مشترى خيار عيب دارد و مىتواند ارش بگيرد ، حال اگر در وصف سلامت بناگذارى قلبى كافى باشد و تخلّفش سبب خيار باشد ، پس در ما نحن فيه كه وصف كيل و وزن در اصل صحّت معامله دخيل است به طريق اولى بناگذارى قلبى كافى است و تخلّفش موجب خيار است . پس خيار تخلّف وصف يا جزء ، مخصوص اوصافى نيست كه در متن عقد ذكر مىشود بلكه اوصافى را هم كه بناى عقد بر آنها باشد ، شامل مىشود . در نتيجه خيارى كه در ما نحن فيه مطرح مىباشد ، خيار تخلّف است .\r\n\r\nقوله : انّما الاشكال :\r\nامّا اينكه آيا خيار تخلّفِ جزء است يا خيار تخلّف وصف ؟ مورد اختلاف است : عدّه‌اى و بلكه مشهور آن را خيار تخلّف جزء دانسته‌اند و نقيصه يا زياده را جزء مبيع دانسته‌اند . و عدّه‌اى آن را خيار تخلّف وصف دانسته‌اند ولى وصف كمّى نه كيفى . و طرح اين بحث در باب خيارات است و فعلًا به ثمرهء اين نزاع اشاره‌اى داريم : مقدّمه :\r\nويژگىِ اوصاف اين است كه : « لا يقسّط الثمن عليها و لا يُقابَل بالثمن » يعنى تمام ثمن در برابر عين واقع مىشود و حصّه‌اى در قبال وصف واقع نمىشود چه وصف از اوصافى باشد كه در ماليّت شيئى دخيل نيست و چه از اوصافى باشد كه دخيل در ماليّت است ولى قيمت عين بالا مىرود نه اينكه بخشى از پول در برابر وصف باشد . ولى خصيصهء اجزاء اين است كه : ثمن بر آنها توزيع مىشود و هر جزئى مقدارى از ثمن در برابر او است و اگر صد من گندم باشد در برابر هر يك من مثلًا ده تومان قرار دارد ، و در واقع بيوع متعدّد به تعداد اجزاء ، صورت گرفته ولو در ظاهر يك بيع است .\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nبا اين مقدّمه مىگوييم : اگر خيار مزبور ، خيار تخلّف وصف باشد مشترى مخيّر است كه به كلّى فسخ و يا امضاء كند مجاّناً يعنى ارشى و تفاوتى از بايع نگيرد . ولى اگر خيار تخلّف جزء باشد به همان نسبت از مبيع كه كم شده ( مثلًا 10 / 1 ) از ثمن هم كسر مىشود و به مشترى بر مىگردد .\r\n\r\nقوله : ثم انّ :\r\nتا به حال سخن از اخبار بايع از كيل و وزن بود و گفتيم : اخبار بايع طريقيّت دارد . حال مىگوييم : اگر اخبار طريق است ، پس احكام مزبور مخصوص اخبار بايع نيست بلكه هر طريق ديگرى هم به جاى اخبار بايع بنشيند و طريق به سوى مقدار واقعىِ مبيع باشد و معامله را با بناگذارى بر آن انجام دهند ، همين احكام را دارد كه اگر بعداً كشف خلاف شد و نقيصه‌اى آشكار شد ، مشترى حق الخيار دارد و اگر زياده‌اى پيدا شد بايع حق الخيار دارد مثال : در معدود و موزون ، تقدير متعارف به وزن يا شمردن است حال اگر كسى از كيل استفاده كرده و آن را طريق به سوى تحصيل وزن واقعى يا عدد واقعىِ مبيع قرار دهد و بعد كشف خلاف شود و صد پيمانه گردو ، صد هزار عدد نشود بلكه نود هزار يا صد و ده هزار شود باز حقّ الخيار مطرح مىشود . و هكذا .\r\n\r\n","description":"","footnote":"","page_name":" 346 ","page_number":346},
  {"content":"\r\n\r\n\r\nمسألهء بيع ثوب و ارض\r\nمرحوم محقّق اوّل در شرايع فرموده : خريد و فروش پارچه و زمين بدون مساحت كردن و بدست آوردن اندازهء واقعى آنها جايز و بلامانع است و لازم نيست مساحت و متر كنند ، بلكه با مشاهده كردن و حدس و تخمين زدن ، معامله مىكنند . سپس فرموده : البتّه اگر مساحت كنند احوط است ( اين را اصطلاحاً احوط استحبابى گويند ، چون مسبوق به فتوى بر خلاف است . ) زيرا غرضها متفاوت است و بدست آوردن مساحت هم به صرف مشاهده متعذّر است « 1 » لذا بهتر آن است كه متر كنند .\r\nمرحوم علّامه هم در تذكره فرموده : اگر جنس مختلف الاجزاء ( يعنى متاعى كه همهء اجزاء آن قيمت يكسان ندارند بلكه قيمت اجزاء متفاوت است مثل عبد ، خانه و . . .\r\nدر مقابل متساوى الاجزاء مثل گندم كه اگر صد خروار هم باشد قيمت هر خروار با خروار ديگر مثل هم است . ) را بدون اندازه‌گيرى و تنها با مشاهده و ديدن خريدارى كنند مثلًا پارچه ، منزل ، گوسفند را با ديدن معامله كنند ، بالاجماع اين بيع صحيح است . « 2 » و همين علّامه در تحرير فرموده : خريد و فروش گله گوسفند جايز است چه تعداد آنها را طرفين بدانند و چه ندانند « 3 »\r\nمرحوم شيخ مىفرمايد : در بيشتر مثالهاى مزبور حكم به صحّت بيع اشكال دارد ، زيرا در نوع آنها جهالت و غرر وجود دارد فى المثل نمىداند كه اين پارچه چند متر است ؟ اين گلهء گوسفند چند رأس است ؟ و با مشاهده و حدس ، تعداد گوسفندان را بدست آوردن ، عين مجازفه و بيع گزافى است كه در روايات از آن نهى كرده بود . خلاصه اينكه اگر گوسفند از اموالى باشد كه معدود هستند و به عدد معامله مىشوند حتماً بايد عدد آنها معلوم باشد و گرنه بيع باطل است و جهل به عدد مثل جهل به كيل يا وزن در مكيل و موزون است كه موجب غررى و باطل شدنِ بيع بود . همچنين در مثال پارچه نوعاً معلوم نيست كه اين توپ يا طاقهء كرباس چند متر است ؟ و لذا بيع غررى است . در بيع زمين با مشاهده هم نوعاً معلوم نيست كه چند جريب ( هكتار / ده هزار متر مربّع ) است و لذا معامله باطل است .\r\n\r\n\r\n","description":"","footnote":"\r\n( 1 ) . شرايع ، ج 1 ، ص 18 .\r\n( 2 ) . تذكره ، ج 1 ، ص 470 .\r\n( 3 ) . تحرير ، ج 1 ، ص 177 .\r\n","page_name":" 347 ","page_number":347},
  {"content":"\r\n\r\nالبته ممكن است در مواردى عدد خاصّى متعارف باشد مثلًا بعضى از طاقه‌هاى كرباس مشخّص است كه چند متر است ( مخصوصاً در زمان ما كه دقيقاً از كارخانهء نساّجى تعيين و اندازه دارد . ) در اينجا متر كردن لازم نيست ولى در اينجا هم مشاهده موضوعيّت ندارد بلكه چون متعارف دارد و آن متعارف طريق عرفى به سوى مقدار معيّن واقعى است لذا ارزش دارد و قابل اعتماد است نظير اخبار بايع كه طريق به سوى كيل يا وزن معيّن بود .\r\n\r\nقوله : و تظهر :\r\nثمرهء اين بحث كجا ظاهر مىشود كه : در بيع زمين . پارچه و . . . مشاهده و تخميمن كافى باشد يا نه ؟ ثمره در جائى ظاهر مىشود كه مقدار از آنچه تخمين زده بودند ، كم يا زياد شود و مثلًا يك متر پارچه كم شود يا حدس مىزدند زمين يك هكتار باشد ولى بيست متر كمتر است و . . . در اينجا اگر مشاهده كافى باشد بايد گفت : مشترى حقّ الخيار ندارد و معامله تمام است ( آرى در همين فرض كفايت مشاهده هم اگر بعداً مقدارى از گوسفندها يا پارچه معيوب بود حق الخيار عيب جارى است يا اگر صريحاً شرط كردند كه صدمتر يا صد عدد باشد و كمتر بود باز خيار تخلّف شرط دارد . ولى اينها از بحث خارج است و اگر اينها نبود و با مشاهده معامله كرد خيارى نيست . ) ولى اگر مشاهده كافى نباشد معاملهء مذكور يا كلًاّ باطل است چون غررى است و يا اگر حكم به صحّت هم بشود و متعارف را طريق قرار دهيم و بعد كشف خلاف شود ، حق الخيار تخلّف ثابت است .\r\n\r\nقوله : و بالجمله :\r\nدر باب مكيل و موزون نصّ خاص ( رواياتى كه قبلًا نقل شد ) داشتيم مبنى بر اين كه :\r\nمكيل فقط به كيل بايد معامله شود و موزون فقط به وزن و به طور جزاف و مشاهده و حدس جايز نيست ، و حكمت حكم هم عبارت بود از اين كه جلو نزاع و اختلاف گرفته شود ، ولى حكم دائر مدار اين نبود تا كسى بگويد : هر جا نزاعى نبود بدون كيل و وزن هم بيع صحيح است ، بلكه تابع نصّ بود كه آن هم اطلاق داشت و به عبارت ديگر غرر :\r\nنوعى ملاك لزوم كيل يا وزن بود نه شخصى ، ولى در ما نحن فيه ( بيع پارچه و زمين و گوسفندان و . . . ) نصّ خاصى نداريم مبنى بر اينكه مساحت كردن و بدست آوردن طول\r\n\r\n","description":"","footnote":"","page_name":" 348 ","page_number":348},
  {"content":"\r\n\r\nعرض لازم است تا حكم تابع نص باشد و مطلقاً مساحت و تقدير لازم باشد و لذا بايد ديد عمومات غرر اينجا را مىگيرد يا نه ؟ هر كجا غررى بود مشمول آن عمومات و باطل است و گرنه نه ، در نتيجه مناط غرر شخصى و فعلى خواهد بود .\r\n\r\nقوله : فافهم :\r\nشايد اشاره باشد به اينكه نصوص باب معدودات روايت گردو ) ما نحن فيه را شامل است زيرا پارچه و زمين هم به نحوى معدود است چون با متر و جريب و ذرع و . . . معامله مىشود و مىگوييم : يك متر پارچه ، يك هكتار زمين ، صد رأس گوسفند و . . . ( با اين تفاوت كه گردو ، كمّ منفصل و پارچه و ارض ، كمّ متصّل است ) از اين حيث اخبار اعتبار عدد اينها را بگيرد و مساحت مطلقاً لازم باشد چه غرر فعلى باشد يا نه ،\r\n\r\n","description":"","footnote":"","page_name":" 349 ","page_number":349},
  {"content":"\r\n\r\n\r\nمسألهء بيع بعضى از مجموعهء متساوى الاجزاء\r\nعنوان مسأله آن است كه : فروش بخشى از يك مجموع مركبّى كه متساوى الاجزاء است چه حكمى دارد ؟ [ ولى ابتدا بايد بدانيم كه بيع مجموعهء كذائى به سه صورت قابل فرض است :\r\n1 - كلّ آن متاع را يك جا معامله كنيم اين كه مانعى ندارد .\r\n2 - بعض معيّن از آن را مورد معامله قرار دهيم مثلًا يك من از گندم را تفكيك كرده و بفروشيم يا يك متر پارچه را بريده و بفروشيم اين نيز قطعاً صحيح است و بيع بعض از كلّ نيست چون اين جزء جدا شده و استقلالًا معامله مىشود 
  ]\r\n3 - بعض غير معيّن از مجموع را معامله كنيم كه اين فرض مطرح است ، مثال : صُبره گندمى داريم كه مثلًا صد من است و در مقام معامله يك صاع از آن صُبرهء را مىفروشيم ، يا طاقهء كرباسى داريم كه مثلًا پنجاه متر است و در مقام معامله يك متر از آن طاقه را معامله مىكنيم ، يا مجموع دو عبد را ضميمه كرده و با هم يك واحد اعتبار كرده و در مقام معامله يك عبد از دو عبد را مىفروشيم ، و اشباه موارد مذكور ( مثل يك گوسفند از دو گوسفند ، يك متر از زمينى كه صدها متر است و . . . ) آيا اين معامله صحيح است ؟\r\nمرحوم شيخ مىفرمايد : بيع بعضى از مجموع مركّب به سه نحو متصوّر است :\r\n1 - منظور طرفين از آن بعض ( يك صاع از يك صبره ، يك متر از پارچه و . . . ) عبارت باشد از كسر واقعىاى كه در ميان مجموع وجود دارد ( كسر يعنى شكستن و خورد كردن و وقتى ما يك واحد مركّبى را به چند جزء قسمت مىكنيم ، هر جزئى را نسبت به كل كسر آن گويد و كسور واقعى عبارتند از نصف و ثلث و ربع و 10 / 1 و 20 / 1 و 100 / 1 و 1000 / 1 و . . .\r\nكه واقعى هستند يعنى ما بازاء خارجى دارند و در خارج در ضمن مجموع ، بالقوّه موجودند و اگر تقسيم شود بالفعل اين كسرها محقّق مىشوند . ) منتها به جاى اين كه از خود آن كسر واقعى استفاده كنيم و مثلًا بگوييم : 10 / 1 اين گندمها را فروختم ، مىگوييم :\r\nيك صاع ( مَنّ ) از يك صبره را فروختم و منظورمان همان كسر واقعى است و صاع را طريق به سوى كسر واقعى قرار داده‌ايم . يا مثلًا به جاى اين كه بگوييم : نصف مجموع دو عبد را فروختم ( يعنى نصف از هر كدام را ) گفته‌ايم يكى از دو عبد را فروختم يا يكى از\r\n\r\n","description":"","footnote":"","page_name":" 350 ","page_number":350},
  {"content":"\r\n\r\nدو گوسفند را فروختم و . . . و منظورمان همان كسر واقعى يعنى نصف مشاع است .\r\nفتواى مرحوم شيخ آن است كه : چنين معامله‌اى صحيح است و عمومات ادلّهء صحّت و لزوم ، اين معامله را شامل مىشود و مانعى هم نيست زيرا غررى و خطرى نيست بلكه كاملًا مقدار مبيع به صاع يا متر و . . . معلوم و مشخّص است و پس از اتمام معامله نتيجه شركت است يعنى مشترى به نسبت سهمش كه مثلًا 10 / 1 مشاع يا 2 / 1 مشاع باشد با فروشنده شريك است و نامش كسر مشاع است . ضمناً فرق ندارد كه يك صاع از يك صبره يا يك متر از طاقهء پارچه‌اى باشد كه مجموع صبره و پارچه متّصل به هم و مجتمع در وجود باشند و تفريق نشده‌اند و يا متفرّق در وجود باشند ،\r\nو نيز فرق ندارد كه اجزاء از حيث قيمت متساوى باشند ( مثل صاعهاى گندم ) يا مختلف باشند مثل دو عبد و دو گوسفند كه هر عبدى قيمتى دارد ولى ما كارى به اينها نداريم ، ما نصف مشاع از دو عبد را خريده‌ايم و معاملهء ما مشكلى ندارد .\r\nو نيز فرقى ندارد كه نسبت يك صاع يا يك متر را به مجموع صبره و طاقه بدانيم ( كه مثلًا 10 / 1 يا 5 / 1 است ) و يا ندانيم زيرا جهل به اينكه مجموع صبره چند صاع است ، موجب جهل به مبيع نمىشود ، مبيع به صاع يا ذراع تعيين شده و ابهام و جهالتى ندارد ، و نسبت به مجموع چه نسبتى دارد هم مهّم نيست .\r\nفقط مرحوم علّامه در مثال بيع عبدى از دو عبد يا گوسفندى از دو گوسفندى اشكال كرده و گفته : و لو طرفين به قصد اشاعه ( نصف مشاع از مجموع ) معامله مىكنند ولى باطل است امّا بيع يك متر از زمين صحيح است . « 1 »\r\nشيخ اعظم مىفرمايد : فرقى ميان يك ذراع از زمين با عبدى يا گوسفندى از دو گوسفند ، نيست جز اين كه : در مثال عبد و گوسفند كلمهء عبد يا غنم ظهور در كسر مشاع ندارد ( از كلمهء عبد ، نصف مشاع از اين و نصف مشاع از آن ، تبادر نمىكند بلكه به ذهن مىآيد كه يا تمام اين عبد را فروخته و يا تمام آن را و چون معلوم نيست غررى و باطل است و در صورت دوّم خواهد آمد . ) ولى ما كارى به ظهور نداريم بلكه مهم قصد اشاعه است كه دارند و در الفاظ بيع هم خود صيغهء بيع و شراء بايد ظهورى باشند و متعلّقات\r\n\r\n\r\n","description":"","footnote":"\r\n( 1 ) . تذكره ، ج 1 ، ص 470 .\r\n","page_name":" 351 ","page_number":351},
  {"content":"\r\n\r\nآنها با نيّت و قصد هم قابل تصحيح است و لازم نيست با همهء متعلّقات ظهورى باشد .\r\n\r\n2 - قوله : الثانى :\r\nمنظور طرفين از بعض ( صاعى از صبره ) بعض مردّد يا فرد مردّد و يا فرد منتشر باشد ( نظير بخثى كه در اصول در باب مطلق و مقيّد در اسم نكره مثل رجلًا مطرح است كه آيا مفاد رجلًا فرد مردّد است ؟ كه صاحب فصول گفته ، يا طبيعت مقيّد به وحدت است ؟ كه آخوند خراسانى فرموده « 1 » و فعلًا بر مسلك فصول و مشهور بحث مىشود . ) و يا حصّهء مردّد باشد يعنى احدالامرين يا احد الامور كه يك عنوان صد در صد انتزاعى است و از دو يا چند شيئى معيّن خارجى انتزاع مىشود و گرنه يك عنوان واقعى نيست كه ما بازاء خارجى داشته باشد . بر خلاف قسم اوّل كه كسر مشاع واقعى بود . ( طبق صورت اوّل در مثال عبدى از عبدين نتيجه نصف مشاع از مجموع به نحو شراكت است و طبق صورت دوّم نتيجه يك عبد از دو عبد است كه معلوم نيست و مردّد است كه اين يا آن )\r\nحال آيا بيع فرد مردّد به گونه‌اى كه ذكر شد يعنى يكى از دو عبد ، يكى از چند صاع و . . . كه قابل صدق بر هر صاعى از صاعها و عبدى از عبدها است صحيح است ؟ گاهى صاعها مجتمع هستند كه فعلًا دو يا چند صاع در خارج نيست تا يكى از چند صاع صدق كند آرى بالقوّه موجود است و پس از تقسيم فعلى مىشود ولى در فرض تفرّق صاعها كه بالفعل در خارج گندم را به ده من تقسيم كرده و جدا جدا موجودند و مىگويد يكى از اينها با يكى از عبدها را فروختم ، اينجا مثال صورت ثانى و اضحتراست و حكمش اين است كه : اگر مصاديق خارجى فرد مردّد و منتشر ، از لحاظ قيمت متفاوت باشند مثل دو عبد كه يكى قيمتش بيشتر از ديگرى است در اينجا فروش يكى از آن دو به نحو مردّد و مبهم باطل است زيرا معامله غررى و خطرى است چون مشترى نمىداند كه آيا عبدى را مىگيرد كه قيمتش بالا است ؟ يا آن را كه نازلتر است ؟ ولى اگر مصاديق از لحاظ قسمت مساوى باشند مثل ده من گندم كه هر منى با من ديگر برابر است و يكى از آنها را مىفروشد ( اختيار تحويل كدام صاع بدست بايع است بر خلاف صورت اوّل كه كسر مشاع بود و شريك مىشدند و بايد با رضايت دو شريك گندم قسمت مىشد و . . . ) در\r\n\r\n\r\n","description":"","footnote":"\r\n( 1 ) . كفاية الاصول ، ج 1 ، ص 382 .\r\n","page_name":" 352 ","page_number":352},
  {"content":"\r\n\r\nاينجا هم از نظر مشهور معامله باطل است و بلكه صاحب رياض و مقّدس اردبيلى اين مطلب را به اصحاب نسبت داده‌اند « 1 » كه بوى اجماع مىدهد . و از سوى مشهور چهار دليل هم بر بطلان بيع فرد مردّد و منتشر اقامه شده كه هر دليلى از آن گروهى است :\r\n1 - بعضىها گفته‌اند : در فرض مزبور مبيع مجهول است ( صغرى ) و جهالت بالا جماع مبطل بيع است ( كبرى ) پس معامله مزبور باطل است « نتيجه »\r\n2 - بعضىها گفته‌اند : بطلان بيع مزبور از لحاظ مبهم و مردّد بودن مبيع است نه از حيث جهالت ( فرق جهل و ابهام به زودى از زبان شيخ اعظم بيان خواهد شد . )\r\n3 - بعضى گفته‌اند : بيع مزبور غررى است و مشمول عمومات نهى از بيع غررى است .\r\n4 - بعضى گفته‌اند : ملك بودن يك صفت وجودى است و همانند ديگر صفات وجودى و حقيقى ( مثل سفيدى ، سياهى و . . . ) موصوف و محّل حقيقى و واقعى و موجود ، مىطلبد و عنوان احد الامرين يا احد الامور يعنى فرد مردّد يك عنوان واقعى نيست كه محل وصف ملكيّت باشد و بگوييم : مشترى مالك احد الامرين يا احد الامور است ، بلكه عنوان مزبور صد در صد انتزاعى است و از دو امر واقعى و خارجى و معيّن انتزاع مىشود كه خود آنها در خارج هستند ولى فرد مردد در خارج نيست ( لّان الشيئى مالم يتشخّص لم يوجد ) و لدا ملكّيت معقول نيست و وقتى ملكى نبود پس معامله هم نيست .\r\n\r\nقوله : و يضعّف :\r\nمرحوم شيخ از هر چهار وجه مذكور پاسخ مىدهند :\r\nامّا وجه اوّل : اين وجه هر دو مقدمّه‌اش ( صغرى و كبرى ) باطل و مردود است : امّا مقدّمهء اوّل : در بيع فرد مردّد : مبيع مجهول نيست بلكه مبهم و مردّد است و فرقشان در اين است كه : جهالت در جائى صدق مىكند كه واقعى هست و ما نسبت به آن جاهليم ، ولى در فرد مردّد يا احد الامرين اصلًا واقع و مطابقى نيست و احد الامرين ما بازاء خارجى ندارد ، پس جهالت صدق نمىكند .\r\n\r\n\r\n","description":"","footnote":"\r\n( 1 ) . رياض المسائل ، ج 1 ، ص 515 .\r\n","page_name":" 353 ","page_number":353},
  {"content":"\r\n\r\nو امّا مقدّمهء دوّم : بر فرض جهالت صدق كند ولى هر جهالتى قادح نيست هر بيع مجهولى بطلانش اجماعى نيست بلكه اگر جهالت موجب غرر و خطر و ضرر باشد و مشترى از اين جهت ايمن نباشد ، قادح است و گرنه ضربه به بيع نمىزند ، و در ما نحن فيه غررى نيست زيرا هر صاعى را كه به مشترى بدهد قيمتش با صاعهاى ديگرى يكى است و فرقى ندارد .\r\n\r\nقوله : نعم :\r\nدر عين حال كه هر دو مقدّمه على القاعده و منطقاً تضعيف شد ولى برخى از بزرگان بر صدق و صحّت هر دو مقدّمه ادّعاى اجماع كرده‌اند ، و ذيلًا عبارات اين بزرگان را مىآوريم :\r\nابن ادريس در سرائر : ابتدا روايتى را ( كه شيخ طوسى در رابطه با جواز بيع عبدى از دو عبد نقل كرد ، ) آورده سپس فرموده محتواى روايت بر خلاف اجماع امّت اسلامى است و نيز با اصول مذهب فقهاء اماميّه و فتاوى و تصانيف آنان مخالف است ، زيرا در بيع عبدى از دو عبد ، مبيع مجهول است و قاعده اين است كه : هر گاه مبيع مجهول بود معامله باطل باشد . « 1 »\r\nشيخ طوسى هم در كتاب خلاف در باب بيع سلم فرموده : اگر مشترى به فروشنده بگويد : يكى از اين دو يا چند عبد را خريدم ، معامله صحيح نيست ، دليل ما اين است كه :\r\nاوّلًا چنين معامله‌اى از نوع معاملهء مبيع مجهول است و بيع مجهول هم حتماً صحيح نيست . و ثانياً بيع غررى و باطل است و وجه غررى بودن آن است كه قيمت واقعىِ دو عبد مختلف است و مشترى نمىداند كه كدام عبد به دستش خواهد رسيد ؟ و لذا براى او ، خطرى است . و ثانياً معامله دليل بر صحّت لازم دارد و در مورد بيع عبدى از عبدين شرعاً دليلى بر صحّت آن نداريم پس بايد حكم به فساد كنيم ( چون اصل اوّلى در معاملات فساد است ، ولى بايد گفت : الاصل دليل حيث لادليل ، و وقتى عمومات صحّت و لزوم اينجا را شامل شد ، نوبت به اصالة الفساد نمىرسد . )\r\nسپس فرموده : ما اين مسأله را در باب بيوع از كتاب خلاف آورده‌ايم و در همانجا\r\n\r\n\r\n","description":"","footnote":"\r\n( 1 ) . سرائر ، ج 2 ، ص 350 .\r\n","page_name":" 354 ","page_number":354},
  {"content":"\r\n\r\nگفته‌ايم كه : علماى اماميّه در رابطه با بيع عبدى از دو عبد روايتى آورده‌اند كه بر جواز آن دلالت مىكند ، آن گاه اگر هم ما فتوا به جواز بيع عبدى از دو عبد بدهيم از روايت پيروى كرديم ولى بايد بدانيم كه غير از عبد ، چيزهاى ديگر را نبايد به آن قياس كرده و حكم به صحّت بيع ( پارچه‌اى از دو پارچه مثلًا ) بنمائيم . « 1 »\r\nو امّا عبارت شيخ طوسى در باب بيوع اين است : علماى ما روايت كرده‌اند كه : هر گاه مشترى عبدى از دو عبد را خريدارى كند آن هم با اين شرط كه اختيار دست مشترى باشد و هر يك را خواست اختيار كند ، معامله جايز است ولى در باب دو پارچه روايتى ندارند .\r\nسپس فرموده : دليل ما بر جواز بيع عبدى از دو عبد با شرط مذكور عبارتست از :\r\n1 - اجماع فرقه\r\n2 - عموم المؤمنون عند شروطهم كه شرط مزبور را مىگيرد . « 2 »\r\nكلام فخر الدين هم در فرازهاى بعدى خواهد آمد و اجمالش اين است كه :\r\nمشخّص نبودن مبيع ( يعنى ابهام و تردّدِ آن كه مورد بحث است ) موجب غرر است « صغرى » و معاملهء غررى بالاجماع باطل است « كبرى » پس بيع فرد مردّد باطل است « 3 »\r\nشيخ اعظم مىفرمايد : ظاهر چند عبارت مذكور اين است كه : بيع فرد مردّد هم از نوع معاملهء مبيع مجهول است و همچنين جهالتى قادح است ( هر دو مقدمّهء وجه اوّل را تصديق مىكنند . ) البته بيشتر عبارات مىگفت : جائى كه نص خاص نباشد باطل است ( در عبدى از دو عبد ، نص بود ولى در غير آن نبود . ) و برخى عبارات ( كلام ابن ادريس ) اين بود كه مطلقاً باطل است و نص خاص را هم به خاطر اينكه مخالف با اجماع امّت بود ردّ كرد نه اينكه تخصيص بزند . ولى به عقيدهء ما وجه اوّل هر دو مقدمّه‌اش ردّ شد و كسى از اين راه نمىتواند بطلان بيع فرد مرددّ را ثابت كند .\r\n\r\nقوله : و ممّا ذكرنا :\r\nوجه دوّم مشهور نيز صغرى و كبرائى داشت ( در بيع فرد مردّد ، مبيع ابهام دارد و ابهام هم\r\n\r\n\r\n","description":"","footnote":"\r\n( 1 ) . خلاف ، ج 3 ، ص 217 .\r\n( 2 ) . همان ، ص 38 .\r\n( 3 ) . ايضاح الفوائد ، ج 1 ، ص 430 .\r\n","page_name":" 355 ","page_number":355},
  {"content":"\r\n\r\nموجب بطلان است . ) مرحوم شيخ به اين وجه اشكال صغروى ندارد زيرا ابهام و ترديد واقعيّت دارد و قابل انكار نيست ولى اشكال كبروى دارند كه نظير اشكال كبروى به وجه اوّل است : هر ابهامى كه قادح نيست ، اگر ابهام باعث غررى بودنِ معامله شود قادح است و گرنه قادح نيست و در پاسخ وجه ثالث روشن خواهد شد كه غررى نيست .\r\n\r\nقوله : و امّا الوجه الثالث :\r\nوجه سوّم نيز صغرى و كبرائى داشت ( بيع مزبور غررى است و بيع غررى باطل است . ) به اين وجه اشكال كبروى نداريم چون كبرى مسلّم است ولى اشكال صغروى داريم و بيع مزبور اصلًا غررى نيست تا باطل باشد زيرا فرض ما در موردى است كه مصاديق متعدّد در قيمت اتفاق داشته باشند و صفاتى كه در قيمت و ماليّت دخيل است در آنها مثل هم باشد مثل صد صاع از يك صبره كه قيمت هر صاعى با صاعهاى ديگر مثل هم است و لذا هر كدام را تحويل مشترى دهد ، خطر و احتمال ضرر نيست ( آرى اگر مثال را عبدى از عبدين حساب كنيم كه شيخ طوسى فرض كرد در آنجا احتمال خطر و ضرر هست چون مشترى نمىداند كه آيا اين عبد پر ارزش را تحويل خواهد گرفت ؟ يا آن عبد كم ارزش را ؟ ) سپس دو شاهد مىآورند بر غررى نبودن :\r\n1 - در بيع سلم كه خيلى تأكيد شده كه مبيع كاملًا منضبط و معلوم باشد ، معذلك پيش فروش كلّى منتزع از افراد متساوى القيمه ( صد صاع گندم كذائى ) جايز است با اينكه مشترى نمىداند بايع كدام صد صاع را تحويل خواهد داد ؟ !\r\n2 - در بيع صاع كلّى از صبره ( كلّىِ فى المعيّن كه صورت سوّم از سه صورت اصل مسأله است و به زودى خواهد آمد . ) مشهور فتوى به صحّت داده‌اند با اين كه در آنجا هم مشترى نمىداند كدام مصداق طبيعت و كلّى به دستش خواهد رسيد ؟ حال ميان اين دو شاهد با ما نحن فيه ( بيع فرد مردّد ) از لحاظ غررى بودن و نبودن فرقى نيست . ( اگر غررى است بايد آن دو مورد هم باطل باشد و اگر غررى نيست پس بايد ما نحن فيه هم صحيح باشد . ) و شاهد عدم فرق كلام فخر الدين در ايضاح است كه بيع صاعى از صبره را به نحو كلّىِ فى المعيّن باطل دانسته چون موجب عدم تعيين مبيع مىشود و عدم تعيين موجب غرر است و غرر بالاجماع مُفسِد است . ( ايشان هر دور را غررى مىداند و حكم به بطلان هر دو كرده و فرق نگذاشته است ولى مشهور كه دو شاهد مزبور را جايز\r\n\r\n","description":"","footnote":"","page_name":" 356 ","page_number":356},
  {"content":"\r\n\r\nدانسته‌اند بايد در ما نحن فيه هم حكم به جواز كنند . )\r\n\r\nقوله : و امّا الرابع :\r\nوجه چهارم مشهور كه ملك صفت وجودى است . . . : مرحوم شيخ دو جواب مىدهند :\r\n1 - جواب نقضى : فقهاء بيع كلّى را ( مبيع كلى در مقابل مبيع شخصى ) چه به صورت بيع سلم و چه به صورت نقد جايز مىدانند در حالى كه آنجا هم همين مشكل وجود دارد كه وصف ملكيّت روى كلّى آمده و مشترى مالك كلّى شده در حالى كه كلّى واقعيّت خارجى ندارد ، پس چگونه است كه وصف وجودى ( ملك ) موصوف حقيقى و خارجى ندارد ؟ !\r\n2 - جواب حلّى : سرّ مطلب آن است كه ملكيّت از اوصاف حقيقى و اصيل نيست كه ما بازاء خارجى داشته باشد بلكه صرفاً يك امر اعتبارى است ( يا شرع و عرف هر دو در موردى اعتبار ملك مىكنند و يا شرع تنها اعتبار ملكيّت مىكند و يا عرف تنها . ) و امر اعتبارى زمام امرش بدست اعتبار كننده است و براى آن موصوف اعتبارى درست مىكند كه كلّى باشد در مادّهء نقض ، يا احد الامرين باشد در ما نحن فيه ، و ملكيّت مثل ترشى ، سياهى و . . . نيست كه در خارج موجود است و محّل و موصوف خارجى هم دارد .\r\nپس مانعى ندارد ملكيّت وصف عارض بر احد الامرين باشد ، شاهد مطلب باب وصيّت است كه :\r\nگاهى موصى اين گونه وصيّت مىكند كه : پس از مرگش يكى از دو ماشين يا دو منزل او را به فلانى بدهند كه وصيّت تمليكى است و موصى له مالك مىشود ولى مالك يكى از دو وسيله نه معيّناً اين يا آن ، پس وصف ملكيّت عارض بر احد الامرين شده و محذورى ندارد ، و بلكه مىتواند متاع معيّنى را بر يكى از دو شخص وصيّت كند كه مالك‌ها مردّد باشد و بگويد : پس از مرگم كتابم را يا به فلانى بدهيد يا به بهمانى .\r\n\r\nقوله : فالانصاف :\r\nپس از نقد و بررسى چهار دليل مشهور ، مىفرمايد : انصاف اين است كه : هيچ دليل قابل قبولى بر بطلان بيع فرد مردّد نداريم . و قبل از ما هم عدّه‌اى به اين مطلب اعتراف كرده‌اند كه در رأس آنها مقدّس اردبيلى در مجمع الفائده و البرهان است : وى نخست فتواى اصحاب را در بيع يك متر از يك طاقهء كرباس آن هم بدون تعيين اينكه اين متر از كدام\r\n\r\n","description":"","footnote":"","page_name":" 357 ","page_number":357},
  {"content":"\r\n\r\nطرف پارچه باشد ( اوّل يا وسط يا آخر طاقه ) نقل كرده كه فتوى به منع داده‌اند : سپس فرموده : اين حكم محّل تأمّل است زيرا بيش از علم به اصل مقدار مبيع ( يك متر ) و تراضى طرفين به آن لازم نيست و اينكه معيّن نيست كه از سر پارچه يا آخر آن باشد ، از طرف شمال زمين يا جنوب آن و . . . باشد ، مانعى از صحّت نيست « 1 » پس تنها دليل بر بطلان بيع فرد مردّد ، اجماع است آن هم اگر ثابت شود . ( يعنى ثابت نيست ، زيرا گرچه غير واحدى اين فتوى را به اصحاب نسبت دادند ولى اجماع تعبّدى ثابت نيست چون شايد اجماع مدركى باشد و همگان به استناد چهار وجه مزبور فتوى داده‌اند و ديديم كه آن وجوه اعتبارى نداشت . )\r\n\r\nقوله : قال بعض :\r\nمرحوم كاشف الغطاء در شرح قواعدش در ذيل فتواى علّامه به صحّت بيع يك متر از پارچه يا زمين ، فرموده : اين بيع سه صورت دارد :\r\n1 - به نحو بيع كسر مشاع واقعى باشد ( همان صورت اوّل از سه صورت اصلى كه ما هم بيان كرديم ) كه معامله صحيح است و فتواى علّامه بر اين فرض حمل شده و نتيجهء بيع اشاعه و شركت بود كه گذشت .\r\n2 - به نحو فرد مردّد باشد ( در كلام كاشف الغطاء از فرد مردّد تعبير شده به : معيّناً من عينٍ يعنى فردى از عين كلّى كه مردّد بين اين فرد و افراد ديگر است . )\r\n3 - به نحو كلّى نه بر وجه اشاعه باشد ( كه صورت اوّل بود ، بلكه بر وجه كلّى در معيّن كه صورت سوّم است و خواهد آمد . ) و در اين صورت حكم به بطلان كرده : امّا در صورت دوّم به دو دليل حكم به بطلان كرده :\r\n1 - مبيع ابهام دارد و ابهام باعث غررى شدن معامله و مبطل است ( ولى ما اين دليل را ردّ كرديم : ضمناً ايشان وجه دوّم و سوّم از چهار وجه مشهور را يكى كرده ) .\r\n2 - اصلًا احد الامرين وجود ندارد و معدوم است و بيع معدوم باطل است . ( جواب داديم كه اعتبارى و تابع اعتبار است . ) و امّا در صورت سوّم هم به دو دليل حكم به بطلان كرده :\r\n\r\n\r\n","description":"","footnote":"\r\n( 1 ) . مجمع الفايدة ، ج 8 ، ص 182 .\r\n","page_name":" 358 ","page_number":358},
  {"content":"\r\n\r\n1 - غالباً غرضها مختلف است ( مثلًا مشترى مىخواهد از اين طرف پارچه يا زمين و . . . تحويل بگيرد و هدف دارد . ) و موارد نادرى هم كه مشكوك باشد در حكم غالب است ( الظنّ يلحق الشيئى بالاعمّ الاغلب ) و چون معلوم نكرده از كدام طرف باشد و كلّى گفته معامله باطل است .\r\n2 - اجماع منقول هم دالّ بر بطلان است ( اجماعى كه فخر الدين قبلًا در فرازى ادّعا كرد . ) سپس كاشف الغطاء مطالبى دارد تا به اينجا كه مىفرمايد : ( اگر كسى بگويد : در فرض بيع فرد مردّد با تساوىِ قيمت همهء افراد در قيمت ، غرر عرفى لازم نمىآيد و عقلاء اين معامله را براى مشترى خطرى نمىدانند ، پس چگونه شما به دليل نفى غرر استناد كرديد ؟ كاشف الغطاء مىگويد : غرر در مورد بحث از نوع غرر شرعى است نه عرفى . و اگر كسى بگويد : مگر شرعى با عرفى فرق دارد ؟ كاشف الغطاء مىگويد : ) آرى غرر شرعى غير از غرر عرفى است و ميان آن دو از نسب اربع عموم و خصوص من وجه است :\r\nاى چه بسا غرر شرعى باشد و عرفى نباشد و چنين نيست كه غرر شرعى مستلزم غرر عرفى باشد ، مثال : در موردى كه گندم و برنج مثلًا يا گوشت و روغن مثلًا قيمت مساوى دارند و مقدارى برنج در يك طرف ترازو و مقدارى گندم در طرف ديگر گذاشته و دقيقاً به اندازهء هم معامله مىكنند ، عرفاً غررى نيست ولى شرعاً بايد مقدار هر يك دقيقاً معلوم باشد و چون معلوم نيست كه هر دو طرف چند كيلو برنج يا گندم است ، غررى و باطل است . مثال ديگر : در ما نحن فيه بنابراينكه بيع فرد مردّد ( يكى از دو عبد متساوى القيمة ، يا يكى از صد صاع و . . . ) باطل باشد كه مشهور مىگويند : غرر شرعى هست ( البته به قول مشهور و كاشف الغطاء و گرنه شيخ قبول نكرد . ) ولى غرر عرفى نيست زيرا هر عبدى را تحويل دهد فرقى ندارد و مشترى ضرر نكرده است . متقابلًا گاهى امر به عكس است يعنى غرر عرفى هست ولى شرعى نيست . ( مثل بيع عبد آبق با ضميمهء كه شرعاً صحيح بود و به قول سيّد مرتضى غرر شرعى نبود ولى نزد عقلاء غررى است زيرا ضميمه كردن يك معلوم به يك مجهول باعث نمىشود كه آن مجهول تبديل به معلوم شود . )\r\n\r\n","description":"","footnote":"","page_name":" 359 ","page_number":359},
  {"content":"\r\n\r\n\r\nقوله : و ارتفاع :\r\nبرخى از محشيّن اين فراز را به بيع كلّى لاعلى وجه الاشاعه ( كه در فراز قبلىِ كلام كاشف الغطاء بود ، زده‌اند و چنين معنا كرده‌اند : و ارتفاع الجهالة فى الخصوصيّة الشخصيّه للمبيع فى بيع الكلى لاعلى وجه الاشاعه من جهة عدم اعتبار الخصوصيّة الخارجيّه و التشخّص الخارجى فى المبيع فى الفرض المذكور لا يثمر فى رفع الغرر فى البيع المذكور و ذلك لحصول الجهالة فى الماهيّة و الكلّى لاعلى وجه الاشاعة من جهة اختلاف الاغراض بين افراد هذا الكلّى . . . « 1 » )\r\nولى به نظر مىرسد نيازى به اين توجيهات نيست و اين بخش هم مثال ديگرى است براى آنجا كه غررش شرعى باشد و عرفى نباشد و آن در موردى است كه متاعى مقدارش معلوم است ( صد من ) و قيمت آن هم معلوم است ( هزار تومان ) ولى جنس و ماهيّت آن معلوم نيست كه گندم است يا برنج ؟ و فرض هم بر اين است كه هر كدام باشد قيمت مساوى دارند . در چنين فرضى باز شرعاً غررى است زيرا گرچه در خصوصيّات ( مقدار ، قيمت و . . . ) جهالتى نيست ولى در اصل ماهيّت ( برنج يا گندم ) جهالت هست و شرعاً نبايد باشد ولى عرفاً غررى نيست زيرا فرقى ندارد و قيمت‌ها برابر است و فرض هم اين است كه غرض به خصوص احدهما بار نشده بلكه غرض به طعام بار شده و هر كدام باشد فرقى ندارد و يا قابل تعويض است .\r\n\r\nقوله : و لعّل :\r\nدر عاميّن من وجه چنان نيست كه هميشه مادّهء افتراق اين و آن برابر باشند بلكه چه بسا يكى دائره‌اش از ديگرى وسيعتر باشد و افراد بيشترى را مخصوص به خود دارد مثل ابيض و انسان كه مادّهء افتراق ابيض به مراتب از مادّهء افتراق انسان بيشتر است . در ما نحن فيه هم با اينكه غرر عرفى و شرعى ، عام و خاص من وجه هستند ولى دائره در شرع اضيق است يعنى مواردى كه شرعاً غرر نباشد و بيع صحيح باشد كمتر است از مواردى كه عرفاً غررى نباشد و بيع صحيح باشد و به عبارت بهتر : مواردى كه شرعاً غرر باشد بيشتر از مواردى است كه عرفاً غرر باشد و دائرهء غرر شرعى اوسع است و در نوع موارد\r\n\r\n\r\n","description":"","footnote":"\r\n( 1 ) . هدايتة الطالب الى اسرار المكاسب ، ص 384 .\r\n","page_name":" 360 ","page_number":360},
  {"content":"\r\n\r\nغرر عرفى ، شرعى هم هست و كم است كه نباشد ولى در خيلى جاها غرر شرعى هست و عرفى نيست و سه مثال را ضمن بحث آورديم .\r\nدر پايان كاشف الغطاء فرموده : اصحاب ، بيع فرد مردّد را باطل دانسته‌اند و فهم آنها مقدم است زيرا آنان به مذاق شارع داناتر بوده‌اند ( و دليل بطلان هم ناتمام باشد فتواى اصحاب را نتوان ناديده گرفت و احوط همين است . پس بالاخره ايشان هم روى اجماع و رأى اصحاب تكيه كرد . )\r\n\r\nقوله : و لقد اجاد :\r\nشيخ انصارى هم جملهء اخير كلام كاشف را تاييد مىكند و مىفرمايد : از آنجا كه حكم به بطلان بيع فرد مردّد بر خلاف عمومات و اطلاقات صحّت و لزوم است و دليل قانع كننده‌اى هم بر بطلان نيافتيم ، ناچار به فهم اصحاب پناهنده مىشويم و احتياط را از دست نمىدهيم .\r\n\r\nقوله : فرع :\r\nبر مسلك مشهور كه بيع فرد مردّد را منع كردند ، اگر بايع و مشترى متفّقاً اقرار كردند كه :\r\nمنظورشان از بيع عبدى از دو عبد ، صاعى از صاعها ، به نحو فرد مردّد بوده و به شكل باطل انشاء بيع كرده‌اند ، در اين صورت آن دو را تصديق كرده و حكم به بطلان بيع مىكنيم . ولى اگر اختلاف كردند و مشترى گفت : قصدمان از بيع اشاعه ( كسر مشاع ) بوده پس معامله صحيح است ( و من با فروشنده به نسبت سهم خود شريك هستم ) ولى بايع مىگويد : منظور من بيع فرد معيّن بوده ( منظور همان فرد مردّد است كه جزئى و شخصى است ولى نمىدانيم اين است يا آن ) پس معامله باطل است ( و مشترى سهمى در اين متاع ندارد . ) در اينجا چه بايد كرد ؟\r\nعلّامه در تذكره فرموده : قول مشترى پذيرفته مىشود و حكم به صحّت معامله مىشود و دو دليل اقامه كرده :\r\n1 - اصالة الصّحة در فعل مسلم : معاملهء مذكور كار دو مسلمان است و فعل مسلمان را بايد حمل بر صحّت كنيم و نوبت به بطلان نمىرسد و حمل بر صحت به اين است كه حمل بر اشاعه شود كه مشترى مدعّى است .\r\n2 - اصالة عدم التعيين : شك داريم كه آيا بايع فرد معيّن را قصد كرده يا نه تعيين\r\n\r\n","description":"","footnote":"","page_name":" 361 ","page_number":361},
  {"content":"\r\n\r\nنبوده و اشاعه بوده ؟ از اصل عدم تعيين استفاده كرده و حكم به اشاعه و سپس صحّت معامله مىكنيم . « 1 »\r\nشيخ اعظم مىفرمايد : اصل فتوى فى الجمله پسنديده است و دليل اوّل هم كه اصالة الصحّة باشد بجا است ولى ما يك حاشيه‌اى بر آن مىزنيم و آن اينكه : اگر صيغه‌اى كه طرفين بيع را با آن انشاء كرده‌اند و مورد قبول هر دو هست ظهور در تعيين يا اشاعه داشت همان ظهور حجّت است و نوبت به اصالة الصحّة نمىرسد زيرا ظهور اماره است و اصالة الصحّة اصل عملى است والاصل دليل حيث لا دليل و با وجود اماره نوبت به اصل نمىرسد و اماره حاكم و مقدم است . آرى اگر چنين ظهورى ثابت نشد نوبت به اصالة الصحّة مىرسد .\r\nو امّا دليل دوّم علّامه ( اصل عدم تعيين ) براى ما مفهوم نيست ( زيرا اگر منظور از اصل عدم تعيين اين است كه : فرد و جزئى اراده نشده است پس كلّى و اشاعه ثابت مىشود ، مىگوييم اوّلًا مثبت است و ثانياً با اصل عدم ارادهء اشاعه معارض است . و اگر منظور چيز ديگرى است بر مدعّى است كه بيان كند تا ما تصديق يا ردّ كنيم . )\r\n\r\nقوله : و ذكر :\r\nمرحوم محقّق تسترى فرموده : بر فرض هم صيغهء بيع ظهور در تعيين و عدم اشاعه داشته باشد ، اصالة الصحّة قرينهء صارفه مىشود و به وسليهء آن از خير ظهور مزبور مىگذريم .\r\nمرحوم شيخ مىفرمايد : و فيه نظر : زيرا اصالة الصحة اصل عملى است و ظهور ، اماره است و اصل مزبور در عرض ظهور مزبور نيست تا قرينهء صارفه شود و اصولًا با وجود ظهور نوبت به اصل نمىرسد و موضوع ندارد تا قرينه صارفه بشود يا خير .\r\n\r\nقوله : الثالث :\r\nدر اوّل مسأله فرمودند : بيعُ بعضٍ من جملةٍ متساوية الاجزاء ، كصاعٍ من صبرة و . . . ، به سه وجه متصوّر است : وجه اوّل به نحو كسر مشاع بود و حكم به صحّت شد و نتيجه‌اش اشاعهء اجزائى بود يعنى جزء جزء صبره مورد شركت طرفين بود و هر كدام به نسبت سهم خويش شريك بودند . و وجه دوّم به نحو فرد مرد مردّد بود كه مشهور حكم به بطلان آن\r\n\r\n\r\n","description":"","footnote":"\r\n( 1 ) . تذكرة ج ، 1 ، ص 470 .\r\n","page_name":" 362 ","page_number":362},
  {"content":"\r\n\r\nكردند . حال وجه سوّم به نحو كلّىِ فى المعيّن است يعنى مبيع كلّى است نه فرد و جزئى ولى كلّى دو گونه است :\r\n1 - گاهى كلّىِ محض و در ذمّهء فروشنده است و اضافه به عينى در خارج ندارد نامش كلّى فى الذمّه است مثلًا مىگويد : يك صاع گندم فروختم و تعيين نمىكند كه از اين صبره يا از صبرهء ديگر ، در اينجا يك صاع به ذمّهء فروشنده مىآيد و از هر كجا كه بخواهد تفريغ ذمّه مىنمايد . و معامله صحيح است .\r\n2 - و گاهى كلّىِ محض و طبيعت كلّيه و مطلقه نيست بلكه مقيّد و مضاف به عين خارجى است و نامش كلّىِ فى المعيّن است مثلًا مىگويد : صاعى از اين صبره را فروختم كه در آن صبره صد صاع وجود دارد و مبيع بر هر كدام از آنها قابل صدق و انطباق است و لذا كلّى است ، بحث ما در اين قسم است .\r\n\r\nقوله : و الفرق :\r\nاگر كسى بگويد : ميان صورت دوّم ( فرد مردّد ) با صورت سوّم ( كلّى فى المعيّن ) چه فرق است ؟ هر دو كلّى هستند و هر دو قابل صدق بر افراد كثيرهء موجود در صبره هستند پس چرا فرد مردّد را از قسم ثالث جدا كرديد ؟ شيخ در جواب به كلامى از محقّق ثانى در جامع المقاصد متوسّل مىشوند و منظور محقّق از اوّل تا به آخر اين است كه :\r\nاگر صبرهء گندم را تقسيم كنيم و صد صاع فعلى و شخصى در خارج داشته باشيم و سپس بگوييم : يكى از اين صاعها را فروختم ، اين نامش فرد مردّد است و شبيه امر كلّى است و گرنه كلّىِ واقعى نيست چون در خارج هر فردى جداى از افراد ديگر موجود است و گاهى معينّاً روى يكى انگشت مىگذاريم كه بحثى نيست و گاهى در ظاهر صيغه به صورت مبهم مىگوييم : يكى از اينها ، ولى در باطن منظورمان فرد معيّنى است ( مثل نكره در جمله خبريّه كه متكلم مىگويد : جائنى رجل ، و مخاطب احتمال مىدهد كه زيد باشد يا بكر يا خالد و . . . و در ظاهر كلام تعيين نشده ولى در واقع معيّن است چون خبر مىدهد از آمدن در گذشته و اين حكم براى شخص معيّنى ثابت بوده نه براى كلّى يا فرد مردّد . ) و گاهى هم ظاهراً و باطناً مبهم است و تعيّنى نيست نه نزد فروشنده و نه خريدار ( مثل نكره در جملهء انشائيّه كه وقتى مىگويد : « جئنى برجلٍ » غرض به اصل آوردن فردى از افراد تعلّق گرفته ، و امّا اين كه كدام فرد را بياورد مد نظر خود متكلم هم نبوده چون\r\n\r\n","description":"","footnote":"","page_name":" 363 ","page_number":363},
  {"content":"\r\n\r\nفرقى ندارد و دخيل در غرض نيست . ) و ما نحن فيه از اين قسم است كه مبيع جزئى و شخصى و فردى از افراد موجود در خارج است ولى معيّن نيست كه كدام باشد و احتمال مىدهيم اين صاع باشد يا آن صاع و . . . و لذا باطل است چون غررى است . ( البته شيخ اعظم اين دليل را نپذيرفت )\r\nولى اگر صبرهء گندم را تقسيم نكنيم و مجتمع باشد و بگوييم : صاعى از اين صبره را فروختم اين همان كلّىِ فى المعيّن است چون مبيع در خارج معيّن نيست ، نه متشخّص به تشخيص طرفين است و نه به خودى خود تشخّص دارد بلكه كلّى و قابل صدق بر هر صاعى از صاعهاى موجود در ضمن صبره است و اختيار با بايع است و اگر شرط كرده‌اند ، به حكم « المؤمنون عند شروطهم » ، با مشترى است . ( اين را اشاعه افرادى گويند كه يك فرد مشاع مال مشترى است و شركتى نيست بلكه مالك يك صاع بر ذمّهء بايع است ولى با اين تضييق كه بايد ذمّه را از همين صبره تفريغ كند . )\r\nمثال ديگرى هم محقّق ثانى آورده مبنى بر اين كه : اگر كسى مالش را ارباعاً تقسيم كند و پس از تربيع ، يك چهارم آن را بفروشد اين همان فرد مردّد است و اگر پيش از تقسيم يك چهارم را بفروشد نامش كلّى فى المعيّن است . پس مناط فرد و كلّى بودن ، تفريق و تقسيم صاعها و پارچه‌ها است . « 1 »\r\nمرحوم شيخ مىفرمايد : حاصل كلام محقق ثانى اين است كه : مبيع در صورت ترديد ( فرد مردّد بودن ) جزئى حقيقى است و يكى از صاعهاى موجود يا گوسفندان موجود است ولى تعيين نشده كه اين يا آن ؟ و در صورت سوّم كلّى و قابل صدق بر كثيرين است ولى در محدودهء همان صبره نه بيش از آن .\r\n\r\nقوله : و فى الايضاح :\r\nمقدّمه در اصول خوانديم كه رجل مثلًا اگر بدون تنوين و الف و لام باشد اسم جنس است و بر اصل جنس و طبيعت با قطع نظر از هر خصوصيّتى دلالت دارد ، رجل يعنى ذاتى كه رجوليّت براى او ثابت است . و اگر با الف و لام باشد بستگى دارد كه الف و لامش براى عهد باشد يا جنس يا استغراق ، و هر كجا به تناسب مفادى دارد . و اگر بدون\r\n\r\n\r\n","description":"","footnote":"\r\n( 1 ) . جامع المقاصد ، ج 4 ، ص 103 .\r\n","page_name":" 364 ","page_number":364},
  {"content":"\r\n\r\nالف و لام ولى با و تنوين ( رجلٌ مثلًا ) باشد تنوين آن براى تنكير باشد در اين صورت اسم نكره است و در اسم نكره دو مسلك وجود دارد :\r\n1 - موضوع لهِ آن ، فرد و شخص و جزئىِ خارجى است ولى معيّن نيست و مردّد است كه اين فرد باشد يا آن فرد ، و گاهى از آن به فرد منتشر تعبير مىشود .\r\n2 - موضوع لهِ آن ، مثل اسم جنس ، كلّى و طبيعت است ولى با قيدى كه همان قيد و حدت باشد و تنوين تنكير دالّ بر وحدت است و گويا به جاى رجلًا گفته است رجلًا واحداً كه از باب تعدّد دالّ و مدلول است يعنى رجل بر جنس و تنوين بر وحدت دلالت دارد و چون مقيّد به وحدت و شرط شيئى است پس بر عتق اوّلين رقبه امتثال صدق مىكند ولى دوّمى و مازاد لغو است . امّا اصل طبيعت ، كلّىِ بدون قيد است و اگر ده نفر با هم اكرام كند بر تمام آنها اكرام صدق مىكند .\r\nبا حفظ اين مقدّمه ، فخر الدين در ايضاح فرموده : فرق ميان قسم ثانى و ثالث در ما نحن فيه ( بيع صاعى از صبره ) همان فرق ميان كلّىِ مقيّد به قيد وحدت و فرد منتشر است « 1 » يعنى قسم ثانى از نوع فرد منتشر است كه مبيع جزئى است ولى مبهم است و قسم ثالث از نوع كلى مقيّد به وحدت است كه مبيع كلّى است ولى در محدودهء صبرهء خارجى و در نتيجه اشاعهء افرادى دارد .\r\n\r\nقوله : ثمّ انّ :\r\nحال بيع صاعى از صبرهء معيّنى به نحو قسم ثالث يعنى به نوع كلّى فى المعيّن و به اين قصد كه نتيجه‌اش اشاعهء افرادى بود ، صحيح است يا خير ؟ مىفرمايد : به نظر ما اين بيع صحيح است و عدّه‌اى از بزرگان نيز تصريح به صحّت نموده‌اند ( شيخ طوسى « 2 » شهيد اول « 3 » شهيد ثانى « 4 » و ديگران « 5 » ) و بلكه به نظر مىآيد كه در اصل جواز خلافى نباشد .\r\n\r\nقوله : و ان اختلفوا :\r\nبحث ما فعلًا در موردى است كه صاعى از صبره را معامله كرده‌اند ولى مراد طرفين روشن است كه آيا اشاعه و كسر مشاع را اراده كرده‌اند ؟ يا كلّى فى المعيّن را ؟ ولى در\r\n\r\n\r\n","description":"","footnote":"\r\n( 1 ) . ايضاح الفوائد ، ج 1 ، ص 430 .\r\n( 2 ) . مبسوط ، ج 2 ، ص 152 .\r\n( 3 ) . شرح لمعه ، ج 3 ، ص 267 .\r\n( 4 ) . همان .\r\n( 5 ) . جامع المقاصد ، ج 4 ، ص 103 .\r\n","page_name":" 365 ","page_number":365},
  {"content":"\r\n\r\nموردى كه طرفين از « بعتُ صاعاً من صبرةٍ » فقط مفهوم همين كلام را ( صاعى را از صبره‌اى فروختم ) قصد كنند و خصوص اشاعه و غيره را قصد نكنند ، اختلاف است كه آيا كلام بر اشاعه حمل مىشود ؟ يا بر كلّى فى المعيّن ؟ حال گرچه در آن مسأله نزاع دارند و در مسألهء بعدى تفصيلًا خواهد است ، ولى در ما نحن فيه كه ارادهء طرفين معلوم است نزاعى نيست كه بيع كلّى فى المعيّن صحيح است .\r\n\r\nقوله : لكن :\r\nبه نظر ما مخالفى نبود ولى فخر الدين در ايضاح كلامى دارد كه ظهور در وجود مخالف دارد و چنين استظهار مىشود كه در صحّت بيع كلّى فى المعيّن مخالف وجود دارد ، و آن كلام اين است : در همان مسأله مورد نزاع كه « بعتُ صاعاً من صبرة » بر اشاعه حمل شود يا بر كّلى فى المعيّن كسانى كه حمل بر اشاعه مىكنند منشأ قولشان اين است كه بيع كلّىِ فى المعيّن را باطل مىدانند ( اين جمله موجب استظهار شيخ اعظم شده ) و آن كلّى كه بيعش صحيح است ، كلّى در ذمّه است كه اضافه‌اى به خارج ندارد و معيّن نيست . سپس خود فخرالدين در مسأله آتيه حمل بر اشاعه را ترجيح داده و دو دليل هم اقامه كرده :\r\n1 - اگر حمل بر اشاعه نشود لازم مىآيد مبيع معلوم العين نباشد و شخص آن براى ما مجهول باشد و چنين بيعى غررى است و بالا جماع باطل است .\r\n2 - اگر حمل بر اشاعه نشود و كلّى باشد از دو حال خارج نيست يا يكى از افراد معيّناً مبيع واقع مىشود كه ترجيح بلامرجّح است و در انشاء بيع قرينه‌اى بر آن نيست و يا يكى از آنها بدون تعيين ، مبيع مىشود كه موجب ابهام است و ابهام هم مبطل است . « 1 »\r\n\r\nقوله : و تبعه :\r\nمرحوم صاحب جواهر نيز از فخر الدين پيروى كرده و بيع كلّى فى المعيّن را باطل دانسته و علاوه بر استدلال فخر الدين به غرر و ابهام ، دو دليل ديگر هم اقامه كرده :\r\n1 - بيع كلّى به دو نحو معهود و شناخته شده است : الف به نحو كلّى در ذمّه نه كلّى در خارج ، ب : اگر هم كلّى در خارج است به نحو اشاعه باشد . و امّا قسم سوّم كه بيع كلّى در خارج آن هم نه به نحو اشاعه و شركت بلكه از نوع كلّىِ فى المعيّن باشد ، براى ما معهود\r\n\r\n\r\n","description":"","footnote":"\r\n( 1 ) . ايضاح الفوائد ، ج 1 ، ص 430 .\r\n","page_name":" 366 ","page_number":366},
  {"content":"\r\n\r\nنيست و ما قبول نداريم .\r\n2 - در مسألهء بيع ميوه‌هاى باغ ، اگر فروشنده بگويد : تمام اين ميوه‌ها را به استثناء مثلًا 50 رطل به شما فروختم و اين استثناء هم قابليت دارد بر اشاعه حمل شود كه فروشنده به نسبت اين سهم با خريدار شريك باشد : و هم بر مالكيّت كلّى فى المعيّن حمل شود و اختيار به دست مشترى باشد كه 50 رطل بايع را بدهد ولى فقهاء به اتفّاق آراء ، بر اشاعه حمل كرده‌اند نه بر كلّى فى المعيّن و اگر چنين چيزى شرعاًصحيح بود وجهى براى آن اتفّاق نظر نبود ، پس معلوم مىشود چنين بيعى باطل است « 1 »\r\n\r\nقوله : و يردّه :\r\nمرحوم شيخ از تمام ادلّهء فخر الدين و صاحب جواهر پاسخ مىدهند :\r\nامّا مسألهء غرر : سابقاً در بيع فرد مردّد هم غررى بودن را نپذيرفتيم تا چه رسد به ما نحن فيه كه مبيع كلّى است و خطر و جهالتى ندراد .\r\nو امّا مسألهء ابهام : قبلًا گفتيم كه هر ابهامى قادح نيست .\r\nو امّا عدم معهوديّت : اوّلًا چه كسى گفته : بيع كلى فى المعين معهود و شناخته شده نيست ؟ اتفاقاً كاملًا معهود است و نمونه‌اش را در باب وصيّت و صداق داريم : اگر شخصى وصيّت كند كه يكى از ده فرش مرا به فلانى بدهيد همه فتوى داده‌اند : موصى له پس از مرگ موصى يكى از اين فرشها را مالك مىشود و اختيار به دست ورثه است كه هر كدام را بدهند و اين با كلّىِ فى المعيّن مىسازد نه با اشاعه كه شركت مىآورد و رضايت شركا در تقيسم لازم است و به اختيار وارث نيست . و نه با فرد مردّد كه مشهور آن را ردّ مىكردند . و نيز اگر مردى ده خروار گندم از گندمهاى موجود در انبار را مهريّه زوجه‌اش كند باز فتوى همان است كه زوجه مالك كلّى فى المعين مىشود و زوج مخيّر است كه هر كدام از آن ده خروارهاى موجود را به او بپردازد .\r\nو ثانياً منظورتان از اينكه ملك كلّى به دو نحو معهود است و به نحو سوّم معهود نيست ، چيست ؟ اگر مرادتان اين است كه : اين نوع سوم نمىتواند به جاى آن دو باشد و معهود نيست كه در مورد ملك كلّى به جاى آن دو بنشيند ، اين صحيح است و اختصاصى\r\n\r\n\r\n","description":"","footnote":"\r\n( 1 ) . جواهر الكلام ، ج 23 ، ص 222 - 223 .\r\n","page_name":" 367 ","page_number":367},
  {"content":"\r\n\r\nبه اينجا ندارد ، اصولًا در هر كجا كه جنسى باشد و انواعى ، هر نوعى حكمى دارد و معهود نيست كه نوعى به جاى نوع ديگر محقّق شود و ملك هم يكى از آن اجناس است كه انواعى دارد . و اگر مرادتان اين است كه : چنين چيزى فرد و مصداق يقينى ندارد و مثال ندارد تا ما نحن فيه به آن قياس شود ، خواهيم گفت : خوشبختانه نمونه‌هاى مسلّم داشت كه باب وصيّت و صداق را آورديم و ما نحن فيه مصداق سوّمِ ملك كلّى فى المعيّن مىباشد .\r\nو ثالثاً صحيحهء بريد بن معاويه كه در رابطه با بيع و دسته‌هاى نى وارد شده قطعاً با اشاعهء اجزائى سازگار نيست و بيع فرد مردّد هم كه بالاجماع مردود است و مراد نيست و بيع كلّى فى المعيّن تعيّن مىيابد پس چنين نيست كه اين بيع معهود نباشد . و امّا استثناء چند رطل از ميوهء فروخته شده : بحث مبسوطى دارد كه در ادامهء مسأله بعدى خواهد آمد و آن نيز به درد صاحب جواهر نمىخورد .\r\nنتيجه : به عقيدهء شيخ اعظم بيع صاعى از صبره به سه نحو متصوّر شد و هر سه نحو از نظر قاعده بلامانع و صحيح هستند و تنها در صورت فرد مردّد قدرى گير داشتند و مانعشان اجماع بود كه ثابت نشد و گرنه مانع ديگرى وجود نداشت .\r\n\r\n","description":"","footnote":"","page_name":" 368 ","page_number":368},
  {"content":"\r\n\r\n\r\nمسألهء باز هم بيع صاعى از صبرهء طعام\r\nوقتى كه فروشنده مىگويد : « بعتُ صاعاً من صبرةٍ » گاهى مراد طرفين معلوم است و هر دو متفقّ هستند بر اين كه اشاعه يا فرد مردّد يا كلّىِ فى المعيّن را قصد كرده‌اند ، حكمش همان است كه در مسألهء قبل گذشت ولى گاهى مراد طرفين معلوم نيست يا به اين نحو كه در واقع يكى از اين خصوصيّات را اراده كرده‌اند ولى فعلًا يادشان رفته كه آيا مرادشان اشاعه بوده ؟ يا كلّى ؟ و يا به اين نحو كه در واقع خصوصيّتى را اراده نكرده‌اند و فقط مفاد صاعى از صبره‌اى را در نظر گرفته‌اند ، سخن در اين است كه : چنين بيعى بر صورت دوّم از سه صورت مسأله قبل حمل نمىشود زيرا آن صورت عند المشهور باطل بود و فعل مسلم حمل بر صحّت مىشود ، ولى آيا بر وجه اوّل ( اشاعه و كسر مشاع ) حمل مىشود ؟\r\nيا بر وجه سوّم ( كلّى فى المعيّن ) حمل مىشود ؟ در اين رابطه دو وجه بلكه دو قول است :\r\n1 - عدّه‌اى بر وجه اوّل حمل كرده‌اند و عدّه‌اى بر وجه دوّم و اين قول از شيخ طوسى « 1 » شهيد اول « 2 » شهيد ثانى « 3 » محقق ثانى « 4 » و گروهى حكايت شده و محقق ثانى در جامع المقاصد دو دليل هم بر اين قول اقامه كرده :\r\n1 - از عبارت مذكور ( بعتُ صاعاً من صبرة ) كلى فى المعين به فهم و ذهن سبقت مىگيرد يعنى وجه ثالث متبادر است و نزد عرف اين معنا فهميده مىشود ، پس كلام ظهور در اين پيدا مىكند .\r\n2 - روايت بُريد بن معاويه : شخصى سى هزار دستهء نى از يك نيزار در انبارى روى هم انباشته كرده و مرد ديگرى ده هزار دسته از آنها را خريده و فروشنده در مقام فروش گفته : از اين نىها ده هزار دسته را فروختم ( مثل اينكه : از اين صبرهء گندم ده صاع را فروختم ) و خريدار گفته : خريدم و راضى شدم و قبول كردم ، سپس هزار درهم از بابت ثمن داده و كسى را وكيل نموده تا نىها را تحويل بگيرد ، و قبل از قبض و اقباض صبح كردند در حالى كه آتشى در خرمنِ نىها افتاده و بيست هزار دسته سوخته و تنها ده هزار دسته باقى مانده ، حكم چيست ؟ امام عليه السلام فرمود : اين ده هزار تا كه باقى مانده از آنِ\r\n\r\n\r\n","description":"","footnote":"\r\n( 1 ) . مبسوط ، ج 2 ، ص 152 .\r\n( 2 ) . دروس ، ج 3 ، ص 201 .\r\n( 3 ) . مسالك ، ج 3 ، ص 176 .\r\n( 4 ) . جامع المقاصد ، ج 4 ، ص 105 .\r\n","page_name":" 369 ","page_number":369},
  {"content":"\r\n\r\nمشترى است و آن بيست هزار كه سوخته از مال بايع تلف شده است . « 1 »\r\nكيفيّت استدلال : اگر اشاعه بود كه امام عليه السلام نمىفرمود : تمام ده هزار مال مشترى است بلكه اثلاثاً تقسيم مىكرد و مىفرمود : 3 / 2 مال بايع و 3 / 1 مال مشترى است ، اين حكم با كلّى فى المعيّن مىسازد كه قانونش اين است : تا كلّى افراد و مصاديق مختلف دارد هر كدام را مىشود تحويل مشترى داد ولى وقتى كه بالعرض منحصر در يك فرد شد همان فرد متعيّن مىشود .\r\n\r\nقوله : و يمكن :\r\nمرحوم شيخ هر دو دليل محقّق ثانى را دفع مىكنند :\r\nامّا دليل اوّل : منظور شما از تبادر كلّى به ذهن چيست ؟ اگر تبادر لغوى و وضعى را مىگوئيد يعنى معتقديد كه از كلمهء « صاعاً من صبرةٍ » كه نكره است كلّى فى المعيّن متبادر است ، خواهيم گفت : اسم نكره براى فرد منتشر و مردّد وضع شده نه براى كلّى فى المعيّن ( البته اين بر مسلك شيخ و فصول است و گرنه بر مسلك آخوند و ديگران موضوع له كلّى مقيّد به وحدت است كه در مسأله قبل اشاره شد . ) و اگر تبادر عرفى و متفاهم عرفى را مىگوئيد يعنى عرف و عقلاء از « صاعاً من صبرةٍ » كلّى را مىفهمند ، خواهيم گفت : متفاهم فرعى عبارتست از مقدار و حصّه‌اى از صبره كه به صاع تقدير و اندازه‌گيرى شده ( و به جاى 10 / 1 گفته : صاعى از اين صبره را فروختم ) و اين معنا با اشاعه سازگارتر است تا كلّىِ فى المعيّن ، و ظهور در اشاعه دارد ( و بر فرض ظهور در اشاعه نباشد ولى اين نيز محتمل است زيرا صاعى از صبره اگر طريق به سوى كسر واقعى باشد نتيجه‌اش اشاعه است و اگر موضوعيّت داشته باشد نتيجه‌اش كلّى فى المعيّن است و در انشاء بيع ، قرينه‌اى بر هيچ كدام نيست . ) پس از دليل اوّل نتيجه‌اى نگرفتيم .\r\nو امّا دليل دوّم : همانطور كه سيّد در رياض المسائل « 2 » مدّعى شده ، اين حديث ظهور در فرد مردّد و منتشر دارد نه در كلّى فى المعيّن . ( شايد بدين سبب كه ملاك فرد مردّد و كلّى فى المعيّن بودن قبلًا از قول محقق ثانى نقل شد كه پس از تفريق و تقسيم اگر بفروشد ،\r\n\r\n\r\n","description":"","footnote":"\r\n( 1 ) . وسائل الشيعه ، ج 12 ، ص 272 ، باب 19 ، حديث اوّل .\r\n( 2 ) . رياض المسائل ، ج 1 ، ص 515 .\r\n","page_name":" 370 ","page_number":370},
  {"content":"\r\n\r\nاز نوع فرد مردّد است ، و در مورد روايت دسته‌هاى نى جدا جدا هستند و مثل چند گوسفند از يك گله است كه حمل بر فرد مردّد مىشد . )\r\n\r\nقوله : لكنّ الانصاف :\r\nگرچه در هر دو دليل مناقشه كرديم ولى انصاف اين است كه هر دو قابل دفاع است :\r\nامّا دليل اوّل : متفاهم عرفى همان كلّى فى المعيّن مىباشد و امارهء اين مطلب آن است كه : در اين گونه معاملات ، اهل عرف ، اختيار را به دست فروشنده مىدهند و او هر فردى را خواست به مشترى تحويل مىدهد و اگر اشاعه بود كه چنين حكمى نبود . پس عند العرف ظهور در كلّى فى المعيّن دارد .\r\nو امّا دليل دوّم : اوّلًا اصل ظهور روايت در فرد مردّد را قبول نداريم ( شايد به اين دليل كه : درست است كه نىها دسته بندى شده ولى صرف اين كافى نيست براى تفكيك ، بلكه وقتى تفريق حاصل مىشود كه سه تا ده هزار دسته درست كنند و گرنه تا روى هم انباشته است حكم صبرهء مجتمع را دارد و با كلّى فى المعيّن سازگارتر است . ) و ثانياً بر فرض قبول ظهور مذكور ، قرينهء منفصله مانع مىشود از حمل حديث بر ظهورش ( منظور شهرت محصّله و اجماع منقول است كه دالّ بر بطلانِ بيع به نحوفرد مردّد بود و اين جلو حمل حديث را بر فرد مردّد مىگيرد . ) ولى هنوز دو احتمال ديگر باقى است : 1 - بر اشاعه حمل شود .\r\n2 - بر كلّى فى المعيّن ، حكم امام عليه السلام ( به اين كه : تمام ده هزار دستهء باقى مانده به مشترى مىرسد ) با اشاعه نمىسازد ، در نتيجه ما كلام مزبور ( بعتُ صاعاً من صبرةٍ ) را بر كلّى فى المعيّن حمل مىكنيم ، نه بر اشاعه . و گرچه در اوّل مسأله گفتيم : دو قول است ولى بايد بدانيم كه : فردى كه جزم به قول اوّل پيدا كرده باشد پيدا نكرديم ولو از كلام فخر الدين در مسألهء قبل مستفاد مىشد كه چنين قائلى داريم .\r\n\r\nقوله : ثم انّه :\r\nثمرات تنزيل و حمل كلام مذكور بر اشاعه يا بر كلّى فى المعين كه مختار ما است ، كجاها ظاهر مىشود ؟ مرحوم شيخ سه ثمره براى اين اختلاف نظر ذكر مىكنند :\r\n1 - بر مختار ما ( كلّى فى المعيّن ) اختيار يكى از افراد و مصاديقِ كلّى به دست بايع است ، زيرا فرض ما اين است كه خصوصيّت ، در متن انشاء معيّن نشده و فروشنده\r\n\r\n","description":"","footnote":"","page_name":" 371 ","page_number":371},
  {"content":"\r\n\r\nطبيعى و كلّى را عارى از هر نوع خصوصيّتى فروخته و خريدار هم اصل فردى از طبيعى را مالك شده و امّا خصوصيّات ( اين صاع باشد يا آن ديگرى ، اين گوسفند يا گوسفند ديگر و . . . ) را مالك نيست و اگر مطالبه هم بكند ، چيزى را كه حقّ او نيست مطالبه كرده است و اصولًا در هر كجا كه مبيع كلّى باشد و مشترى مالك كلّى بشود ( چه كلّى در ذمّه كه محدود نيست و چه كلّى در خارج كه محدود به افراد موجود در همين صبره است . ) مطلب از اين قرار است كه هر فردى را بايع اختيار نمود و به مشترى تحويل داد بايد قبول كند و حقّ ندارد كه پيشنهاد فرد ديگر و خصوصيّت ديگر را بدهد . و لذا در باب وصيّت هم اگر موصى داراى غلامان متعدّد ، فرشهاى مختلف و . . . مىباشد و وصيّت مىكند كه يكى از آنها را به فلانى بدهند ، باز فقهاء فرموده‌اند : ورثهء ميّت مختارند كه هر عبدى از عبيد ميّت را به موصى له بدهند و سخن از اشاعه و شراكت در ميان نيست .\r\nالبته ميرزاى قمى ره در اجوبهء مسائلش مدّعى شده كه : اختيار با مشترى است و هر فردى را كه او تعيين كرد همان را بايع بايد بدهد . ولى جناب ايشان هيچ دليل موّجه يا قابل توجيهى ارائه نكر ده‌اند ( ضمن اين كه سخن ايشان خلاف متفاهم عرفى است . ) و اى كاش ( ايشان كه يك اصولىِ بسيار قوىّ هستند ) ما نحن فيه را به باب امر به طبيعت مقايسه مىكردند كه اگر مولائى به عبدش گفت : نماز بخوان ، يا بنده‌اى آزاد كن و خصوصيّات را كه اين مكان مباح باشد يا آن مكان ، اين عبد باشد يا آن عبد ، تعيين نكرد ، فقط حق دارد برابر ترك طبيعت عبد را مؤاخذه كند امّا در برابر ترك خصوصيّات كه چرا در اين مسجد نخواندى و در مسجد ديگر خواندى ؟ و . . . حقّ مؤاخذه ندارد . مسأله تمليك كلّى مثل امر به كلّى و طلب طبيعت است و اختيار با بايع است .\r\nامّا بر مسلك اشاعه ( عبارت مذكور حمل بر اشاعه شود . ) نتيجه تخيير يك طرف نيست و اختيار به دست بايع تنها يا مشترىِ تنها نيست بلكه نتيجه شركت است و در باب شركت بايد با تراضىِ طرفين تقسيم انجام بگيرد و رضايت يك طرف كافى نيست و اختيار مطلق به دست او نمىباشد .\r\n\r\n2 - قوله : و منها :\r\nاگر چنانچه پيش از قبض و اقباض ، بخش عمدهء مجموع صُبره تلف شد و تنها به اندازه يكى از افراد و مصاديقِ مبيع كلّى و طبيعى باقى ماند ( يك صاع ) در اينجا بنابر مختار ما\r\n\r\n","description":"","footnote":"","page_name":" 372 ","page_number":372},
  {"content":"\r\n\r\n( مبيع كلّى فى المعيّن باشد ) همين صاع باقى مانده ملك مشترى مىشود و حقّ مشترى منحصر به همين فرد مىشود و تماماً به مشترى تعلق مىگيرد زيرا درست است كه قبل از تلف و قبل از قبض و اقباض هر صاعى صبره قابليت دارد كه ملك مشترى شود . ولى تا از سوى بايع تعيين نشود و به مشترى تحويل نشود فعلًا ملك او نيست و ملك او به كلّى تعلّق دارد و اگر تمام مصاديق كلّى تلف شد و تنها يك مصداق ماند ، بالعرض مبيح هم منحصر در آن مىشود و بايد به مشترى تحويل شود و قانون كلى هر فرد همين است كه تا دو يا چند فرد دارد ميان افراد مخيريم ولى همين كه منحصر به فرد شد بايد معيناً همان فردايتان شود امّا بر مسلك اشاعه و شركت ، مقدارى كه تلف شده به نسبت از هر دو تلف شده و مقدارى هم كه باقيمانده به نسبت ملك هر دو است ( 10 / 9 صاع مال بايع و 10 / 1 آن مال مشترى است ) منتها چون تلف قبل القبض بوده ضمانت به عهدهء بايع است و بايد بابت 10 / 9 صاع كه حقّ مشترى تلف شده ، ثمن را به مشترى بر گرداند و از عهده برآيد .\r\n\r\n3 - قوله : و منها :\r\nاگر چنانچه بايع ، اوّل يك من از ده من گندم را به شخص بفروشد و سپس يك من ديگر از ده من را هم به شخص ديگرى بفروشد و پس از معامله و قبل از قبض و اقباص ، نه من تلف شد و تنها يك من باقى بماند حكم چيست ؟ بر مسلك ما ( كلّى فى المعيّن ) تمام باقيمانده ملك مشترى اوّل است كه قبل از تلف ، مالك كلّى سارى و جارى در هر صاع بود و پس از تلف مالك كلّى منحصر به فرد است و چيزى به مشترى دوّم نمىرسد و بايد پول او را بپردازد و تمام خسارت به بايع مىرسد ،\r\nسرّ مطلب آن است كه : وقتى يك من كلّى را به اوّلى فروخت دايرهء مالكيّت بايع محدودتر شد يعنى به استثناى يك صاع از صبره را مالك است و در اين محدوده سريان دارد و فرض اين است كه اين محدوده كلًا تلف شده پس چيزى به مشترى دوم تعلق نمىگيرد ولى بر مسلك اشاعه مقدار ملك هر سه نفر ( بايع و دو مشترى ) تلف شده و مقدار باقى هم به نسبت ملك هر سه نفر است ( 10 / 8 مال بايع و 10 / 1 مال مشترى اوّل و 10 / 1 مال دوّمى ) و التبه بابت مقدار تالف هم چون قبل از قبض و اقباض بوده بايع ضامن است و بايد ثمن دو مشترى را بر گرداند .\r\n\r\n","description":"","footnote":"","page_name":" 373 ","page_number":373},
  {"content":"\r\n\r\n\r\nقوله : ثم اعلم :\r\nاين كه بر مسلك ما در بيع صاعى از صبره ، مبيع كلّى فى المعيّن شد ( صاع واحد از اين صبره كه بر هر صاعى از صاعهاى آن قابل صدق است . ) آيا از اوّل تا آخر ، مبيع همچنان كلّى است ؟ يا حدّى دارد ؟ مىفرمايد : كلّيّتِ مبيع تا زمانى است كه قبض نشده و به دست مشترى نرسيده است ولى هنگامى كه قبض و اقباض حاصل شد ، از دو حال خارج نيست :\r\n1 - يا خصوص مقدار مبيع به تنهائى به قبض مشترى مىرسد كه بحثى نيست زيرا پس از قبض ، همان مقدار ملك فعلى مشترى مىشود و اختصاص به او پيدا مىكند و بقّيهء صبره ربطى به او ندارد ، و در هر طرف تلفى حاصل شود مالك فعلىِ همان طرف ضامن است و ربطى به ديگرى ندارد .\r\n2 - و يا مقدار مبيع در ضمن مجموع صبره به مشترى تحويل مىگردد ، خود اين قبض مجموع به سه نحو متصّور است :\r\n1 - هدف از قبض مجموع اين است كه به مقدار يك صاع از آن به عنوان وفاى به عقد بيع باشد و باقيمانده به عنوان امانت نزد مشترى باشد ، در اين صورت حكم آن است كه : ميان بايع و مشترى شركت حاصل مىشود زيرا قبض و اقباض حاصل شده و لازم نيست ، و قبض خصوص مقدار مبيع به تنهائى باشد بلكه در ضمن مجموع نيز قبض و اقباض صدق مىكند .\r\n( ميان تعيين و اقباض عموم و خصوص من وجه است : گاهى تعيين هست ولى اقباض نيست يعنى يك صاع مشترى را از صبره جدا كرده ولى هنوز به مشترى تحويل نداده ، و گاهى اقباض هست بدون تعيين كه فعلًا مفروض بحث ما است و گاهى هم تعيين است و هم اقباض . )\r\nو وقتى اقباض صدق كرد پس مالكيّت فعلى براى مشترى حاصل شده و از اين پس خود او ضامن است و چون تعيين در كار نيست ، نتيجه ، چيزى جز شركت نخواهد بود و اگر تلف شد از مال هر دو حساب مىشود و اين كه تنها از مال بايع حساب شود ترجيح بلامرجح است . سپس همين مطالب را در و الحاصل ذكر كرده‌اند كه نيازى به توضيح ندارد و تنها به ترجمهء آن بسنده مىكنيم :\r\n\r\n","description":"","footnote":"","page_name":" 374 ","page_number":374},
  {"content":"\r\n\r\nحاصل اين كه : هر جزء معيّنى ( از اجزاء صبره ) قبل از اقباض و تحويل به مشترى قابليّت دارد كه كلًاّ ( اگر آن جزء معيّن به اندازهء مبيع يعنى مثلًا يك صاع است ) يا بعضاً ( اگر آن جزءِ معين بيش از مقدار مبيع است يعنى مثلًا دو يا چند صاع است ) ملك فعلىِ مشترى شود ، ولى تا تحويل نشده ملك فعلى همان كلّى است كه جارى و سارى در هر جزء است . و در اين فرض اگر جزء معيّنى تلف شد ، نتوان آن را بر ضرر مشترى حساب كرد زيرا مشترى مالك كلّى است نه مالك جزء معيّن ، مالكيّت او نسبت به جزء معيّن موقوف است به اينكه بايع جزئى را انتخاب كند و آن را به قبض مشترى هم برساند كه هنوز اين كار صورت نگرفته ، پس هر تلفى قبل از قبض و اقباض از ملك بايع محسوب مىشود ولى پس از قبض و اقباض مسأله فرق مىكند ، زيرا مشترى هم فعلًا حصّه‌اى از صبره را مالك شده و تلف از مال او محسوب مىشود و چون آن حصّه تعيين نشده حمل بر اشاعه مىشود . ( پس قبل از قبض كذائى حمل بر كلّى فى المعيّن مىشد ولى پس از آن ، حمل بر اشاعه مىشود . )\r\n\r\n2 و 3 - قوله : نعم :\r\nاگر اقباض مجموع به قصد وفا به عقد نباشد بلكه به قصد اين باشد كه فروشنده خريدار را وكيل مىكند كه خود او اختيار كند و صاعى را از ميان صاعها تعيين كند ، يا به صورت امانت به او داده كه بعداً خود بايع سهم مشترى را تعيين كند و به او بدهد ، در اين دو صورت حكم چنين مبيعى همانند حكم قبل از قبض و اقباض است يعنى تا مشترى تعيين نكرده يا تا بايع نيامده و تعيين نكرده و تحويل نداده گويا قبضى صورت نگرفته و تلف از مال بايع است و به مشترى ضررى وارد نمىشود و يك فرد هم كه بماند بايد تحويل مشترى شود و صد درصد كلّى فى المعيّن است .\r\n\r\nقوله : و انّما الاشكال :\r\nآنچه تا به حال باز گو شد جاى اشكال نيست ، انّما الاشكال در فرق ميان دو مسأله است :\r\n1 - مسأله بيع ميوه‌هاى باغ و استثنا كردن رطل‌هاى معيّن\r\n2 - مسأله بيع صاعى از صبره‌اى ، بيان اشكال : هر دو مسأله از نوع كلّى فى المعيّن است ، در مسألهء استثناء ارطال هم فرض اين است كه صدها رطل ميوه در باغ هست و مالك ، تمام آنها را فروخته و تنها بيست رطل را ( مثلًا ) استثناء كرده و بيست رطل در ميان\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nمجموع هزار رطل ( مثلًا ) كلّىِ فى المعيّن است و قابل صدق بر پنجاه تا بيست رطل است كه مشترى مىتواند هر يك از آنها را به بايع تحويل دهد . در مسألهء صاعى از صبره‌اى نيز فرض اين است كه پنجاه صاع در اين صبره وجود دارد و صاع واحد ، كلّى و قابل صدق بر هر يك از اين افراد است .\r\nو وقتى هر دو مسأله از يك وادى بودند ( كلىّ فى المعيّن ) على القاعده بايد حكم هر دو يكى باشد ، يا در هر دو اشاعه و شركت صحيح است و در نتيجه به هر نسبت كه از ميوه‌ها يا صاعها تلف شود از هر دو تلف شده و يا در هر دو بايد غير اشاعه صحيح باشد و مبيع كلّى باشد و در نتيجه تا زمانى كه يك مصداق طبيعت ( مقدار يك صاع يا مقدار بيست رطل ) وجود دارد بايد به مشترى يا مالك تحويل شود و خسارتها تماماً به بايع و مالك كلّ وارد شود ، ولى فقهاء فرق گذاشته‌اند و در مسألهء استثناء ارطال به اشاعه و شركت فتوى داده‌اند و هر آفتى بيايد و ميوه‌ها تلف شود به نسبت از هر دو تلف شده ولى در مسألهء صاعى از صبره ، كلّى فى المعيّن گفته‌اند و تلف به عهدهء بايع است و ربطى به مشترى ندارد . . . .\r\nسؤال اين است كه : فرق اين دو مسأله در چيست ؟ چرا يك جا اشاعه و يك جا عدم اشاعه باشد ؟ در جواب اين سؤال بايد گفت : وجوهى از فرق ميان دو مسأله در كلمات بزرگان ذكر شده كه در مجموع پنج وجه را مرحوم شيخ مورد بحث قرار مىدهند :\r\n\r\n1 - قوله : و ربّما يفرق :\r\nوجه الفرق اوّل : بعضىها گفته‌اند : مقتضاى قاعده و متفاهم عرفى در هر دو مسأله اشاعه است ولى اينكه مشهور در مسأله « صاعٍ من صبرةٍ » اشاعه را نگفته‌اند و حمل بر كلّى فى المعين كرده‌اند به خاطر نصّ خاص است كه همان صحيحهء بريد بن معاويه در مورد فروش نىهاى يك نيزار بود . پس فارق نصّ خاص است .\r\n\r\nقوله : و فيه :\r\nمرحوم شيخ در ردّ اين وجه مىفرمايد : نصّ در مورد خاص بود ( بيع اطنان القصب . . . ) آنگاه يا مورد خاص را حمل بر مثال و قاعده كرده ، كلىّ از روايت مىفهميم ( يعنى روى متفاهم عرفى امام عليه السلام آن حكم را صادر كرده نه روى خصوصيّت مورد ) در اين صورت بايد مسأله استثناء ارطال نيز حكمش همين باشد و به آن باب هم تعدّى كنيم ( مناط و\r\n\r\n","description":"","footnote":"","page_name":" 376 ","page_number":376},
  {"content":"\r\n\r\nعلّت موجب تعميم است ) و در آنجا هم اشاعه و شركت را نگوييم و يا دليل خاصّى بياوريم مبنى بر استثناء آن مسأله از قاعدهء مزبور و بگوييم : به اين دليل آن مسأله از قاعدهء مورد نظر خارج است . ( مثلًا به دليل اجماع كه در وجه بعدى خواهد آيد . ) و يا از آن روايت قاعدهء كلّى نمىفهميم و از باب قضيّه‌اى در واقعه‌اى بوده و مخصوص مورد خودش مىباشد ، در اين صورت حتى به باب بيع صاعى از صبره‌اى هم حق نداريم تعدّى كنيم ، ( چون مورد حديث ده هزار دسته نى است نه صاعى از صبره‌اى ) مگر دليل بياوريم كه به فلان دليل به باب صاعى از صبره مىشود تعدّى كرد و به باب استثناء ارطال نمىشود تعدّى كرد . و چون حضرت از مورد روايت به باب صاعى از صبره تعدّى كرده‌اند پس معلوم مىشود از آن قاعدهء كلّى فهميده‌اند پس به باب استثناء ارطال هم بايد تعدّى كنيم و وجهى براى فرق بيان نشده ، پس نصّ نمىتواند به تنهائى فارق دو مسأله باشد .\r\n\r\n2 - قوله : و اضعف من ذلك :\r\nوجه الفرق دوّم : بعضى گفته‌اند : مقتضاى قاعده در هر دو باب عدم اشاعه و حمل بر كلّىِ فى المعيّن است ولى اين كه در مسأله ارطال حمل بر اشاعه شده به خاطر دليل خاص است كه اجماع باشد و فارق ميان دو باب ، اجماع است ولو لا الاجماع در هر دو حكم به عدم اشاعه مىكرديم .\r\n\r\nقوله : لانّا :\r\nمرحوم شيخ در ردّ اين وجه مىفرمايد : اين از وجه قبلى ضعيف‌تر است زيرا ما يقين داريم كه اجماع كنندگان به توقيف و مدرك خاصّى استناد نكرده‌اند و اجماع هم كه در مكتب اماميّه اصالت ندارد بلكه طريق و كاشف است و به مناط كشف از دليل معتبر ، حجّت است و با يقين به نبود چنين مدركى ، اجماع ، ارزش ندارد . ( البته چنين ادعائى مشكل است كه يقين كنيم كه آنها همگى به مدرك فتوى داده‌اند ، چون به قول مرحوم شهيدى اگر اين ادعّا را كرديم بايد بگوييم : آنان روى اشتها و ميل خود و دل خواه فتواه داده‌اند نه روى مدرك « 1 » پس بهتر است بگوييم : مدرك آنان را نمىدانيم ، نه اين كه علم به عدم داريم و مىدانيم كه نيست بلكه عدم العلم است . )\r\n\r\n\r\n","description":"","footnote":"\r\n( 1 ) . هداية الطالب الى اسرار المكاسب ص 387 .\r\n","page_name":" 377 ","page_number":377},
  {"content":"\r\n\r\n\r\n3 - قوله : و اضعف :\r\nوجه الفرق سوّم : مرحوم صاحب جواهر فرموده : مسألهء استثناء ارطال و مسألهء زكات و خمس و . . . كه همگى از نوع كلّىِ فى المعيّن هستند يك طرف ، و مسأله بيع صاعى از صبره هم يك طرف ، در موارد اوّلى جاى اشاعه است و كلّى ( 20 رطل ، 10 / 1 يا 20 / 1 زكات ، 5 / 1 در خمس ) بر اشاعه و شركت حمل شده و مالك باغ با مشترى شريك است ، مستحقّين زكات با مالك گندم شريكند و . . . ولى در مورد صاعى از صبره ، كلّى حمل بر اشاعه نمىشود و فرقشان به اين است كه :\r\nاوّلًا در بيع ، قبض مبيع شرط لزوم است و در لزوم بيع معتبر و دخيل است ولى در آن موارد چنين نيست . و ثانياً در بيع تسليم مبيع به مشترى واجب است ( اوفو بالعقود ) و وجوب تسليم يا اقباض مادامى است كه تسليم ممكن باشد و تا زمانى كه يك صاع هم موجود است تسليم ممكن است و بر بايع واجب است و بايد تمام آن صاع را به مشترى بدهد ( همانطور كه در كلّىِ فى الذمّه مطلب از اين قرار است . ) و اين با كلّى فى المعيّن بودن مىسازد نه با اشاعه و گرنه مقدار تالف از هر دو تلف شده و مقدار باقيمانده نيز به نسبت بايد ميان هر دو قسمت مىشد نه اينكه تمام آن به مشترى تعلّق بگيرد . ( امّا در مسأله زكات و ارطال و . . . چنين ايجاب تسليمى وجود ندارد تا نتيجه‌اش عدم اشاعه باشد . ) اين بود وجه الفرق صاحب جواهر ره « 1 »\r\n\r\nقوله : و فيه :\r\nمرحوم شيخ مىفرمايد : وجه الفرق ايشان از دو وجه قبلى هم ضعيف‌تر است ( شايد به خاطر استحالهء عقلى كه در اين وجه پيش مىآيد . ) زيرا اوّلًا وجوب تسليم ، مخصوص باب بيع نيست بلكه در مسأله ارطال و زكات و . . . نيز تسليم واجب است يعنى مشترى بايد بيست رطلِ بايع را جدا كرده و به وى تحويل دهد ، مالك گندم بايد سهم زكات را جدا كرده و به اهلش ( مستحقّين زكات ) برساند و هكذا ، پس اين حكم تكليفى ميان دو باب مشترك است و اگر نتيجه‌اش اشاعه است بايد در هر دو چنين باشد و اگر عدم اشاعه است بايد در هر دو چنين باشد و تفريق بى وجه است ( جواب نقضى . )\r\n\r\n\r\n","description":"","footnote":"\r\n( 1 ) . جواهر الكلام ، ج 22 ، ص 423 .\r\n","page_name":" 378 ","page_number":378},
  {"content":"\r\n\r\nو ثانياً از راه وجوب تسليم عدم اشاعه را ثابت كردن مصادره به مطلوب است ( و به قول مرحوم شهيدى : دور مضمر است « 1 » و به قول مرحوم ايروانى : دور مصرّح است « 2 » ) به اين بيان : ايجاب تسليم فرع بر بقاء كلّ مبيع ( يك صاع ) است زيرا اگر مبيع كلًاّ يا بعضاً تلف شده باشد ، ديگر امكان تسليم وجود ندارد تا بدنبالش وجوب تسليم بيايد ، بلكه معامله خود به خود منفسخ مىشود . پس بايد مبيع به نحو تمام و كمال موجود باشد تا تسليم واجب باشد ، و بقاء مبيع هم فرع بر عدم اشاعه است زيرا على الاشاعه به هر نسبت كه تلف شد از مبيع هم كم شده و معامله منفسخ شده و ايجاب تسليم هم نخواهد بود ، آنگاه اگر بخواهيم مثل صاحب جواهر ، عدم اشاعه را هم از راه ايجاب تسليم ثابت كنيم . اين مصادره به مطلوب است يعنى هنوز عدم اشاعه ثابت نشده ، مدرك بقاء مبيع و ايجاب تسليم واقع شده و دليل عين مدّعا است .\r\n( و دور مضمر است كه وجوب تسليم وابسته به بقاء مبيع و بقاء وابسته به عدم اشاعه و عدم اشاعه وابسته به وجوب تسليم است . پس واسطه برداشت و يا دور مصرّح است كه وساطت بقاء را برداريم و وجوب تسليم را فرع بر عدم اشاعه و عدم اشاعه را فرع بر وجوب تسليم بدانيم . ) و تمام اينها عقلى است و قابل قبول نيست .\r\nو ثالثاً مسألهء شرط لزوم بودن قبض در باب بيع را قبول داريم ولى ربطى به ما نحن فيه ندارد و دخالتى در اينكه از باب اشاعه باشد يا كلّى فى المعيّن ، ندارد . پس ذكر آن در اينجا زيادى است .\r\n\r\n4 - قوله : و مثله فى الضعف :\r\nوجه الفرق چهارم از صاحب مفتاح الكرامة است : ( در مسألهء بيع ثمره و استثناء ارطال ، فقهاء قائل به اشاعه و شركت شده‌اند كه نتيجه‌اش اين است كه اگر تلفى پيش آمد از مال هر دو به نسبت تلف شده و ضرر به هر دو مىرسد . ولى در مسألهء صاعى از صبره ، كلّىِ فى المعيّن را گفته‌اند كه در نتيجه اگر بخشى هم تلف شد ضرر به بايع مىخورد نه مشترى ، حال مفتاح الكرامه مىگويد : سرّ مطلب آن است كه : ) در مسألهء صبره تلف قبل از قبض و اقباض مبيع است ( مفروض بحث ما است و قاعده اين است كه كلّ مبيعٍ تلف\r\n\r\n\r\n","description":"","footnote":"\r\n( 1 ) . هداية الطالب ، ص 387 .\r\n( 2 ) . حاشيه بر مكاسب ، ص 204 .\r\n","page_name":" 379 ","page_number":379},
  {"content":"\r\n\r\nقبل قبضه فهو من مال بايعه ، و لذا بايع ضامن است و بايد از عهده بر آيد و ضررى به مشترى نمىرسد پس تا زمانى كه حدّاقل يك صاع باقى مانده باشد امكان تسليم مبيع وجود دارد و بدنبال امكان و مقدوريّت ، وجوب تسليم ثابت مىشود و بر بايع واجب است كه مبيع را به مشترى تحويل دهد و چيزى از مبيع كم نمىشود .\r\nامّا در مسألهء استثناء ارطال ، تلف بعد از قبض است ( منظور چه قبضى است ؟ بعداً در پاسخ شيخ اعظم روشن خواهد شد ) و مستثنى ( ارطال معلومه ) در دست مشترى امانت است ( البته بنابر اشاعه و شركت ، و الّا بنابر كلّى فى المعيّن حقّ بايع به ذمّه تعلّق مىگيرد و در عين خارجى نيست تا سخن از امانت مطرح شود . ) و وقتى امانت بود پس تلف و نقصى اگر پيش آمد بر هر دو ( بايع و مشترى ) توزيع مىشود و ضرر به هر دو وارد مىشود ( البته اگر مشترى تفريط نكرده باشد و گرنه ضامن است و بايد سهم تالف بايع را تأمين كند . ) و شاهد امانت بودن آن است كه در مسأله اشاعه فقهاء حكم به ضمان مشترى نكرده‌اند ( چون امين است و ما على المحسن من سبيل ، ليس على الامين الّا اليمين ، البّته اگر افراط و تفريط نباشد . ) ولى در مسأله صبره حكم به ضمان بايع كرده‌اند . « 1 »\r\n\r\nقوله : و فيه :\r\nمرحوم شيخ مىفرمايد : اين وجه الفرق يا عين وجه الفرق قبلى و يا مثل آن است : در كلام مفتاح صغرى و كبرائى مطرح بود ، صغرى اين بود كه تلف قبل از قبض است يا بعد از آن ، كبرى اين بود كه حال كه قبل از قبض است پس بر بايع تسليم واجب است . . . و از اين راه عدم اشاعه را نتيجه گرفتند ، حال اگر هدف مفتاح الكرامة تكيه روى كبراى كلّى باشد عين كلام جواهر است و اگر تكيه روى صغرى باشد مثل آن است در ضعف و بطلان و در هر حال اوّلًا همان اشكالى كه به جواهر وارد شد بر ايشان هم وارد است كه : از راه وجوب تسليم بخواهيم عدم اشاعه را نتيجه بگيريم دور يا مصادره به مطلوب است است .\r\nو ثانياً اين كه گفتيد : در مسألهء ارطال ، تلف بعدى از قبض است . مرادتان چيست ؟ دو احتمال دارد كه هر دو مبتلا به اشكال است :\r\n\r\n\r\n","description":"","footnote":"\r\n( 1 ) . مفتاح الكرامة ج 4 ، ص 382 .\r\n","page_name":" 380 ","page_number":380},
  {"content":"\r\n\r\n1 - اگر منظورتان قبض مشترى باشد يعنى بايع ميوه‌ها را تحويل مشترى داده و بعداً تلفى پيش آمده ، خواهيم گفت : در اين صورت اين كه گفتيد : بايع ضامن نيست ، ما هم قبول داريم و قاعدهء معامله همين است كه اگر پس از تحويل مبيع ، تلفى پيش آمد ربطى به بايع نداشته باشد ولى اين از بحث ما خارج است ، بحث از حالا به بعد است كه مشترى ثمره را تحويل گرفته و مالك كلّ گرديده و بايع هم رطلهاى معيّنى ( مثلًا 20 رطل ) در اين ثمرات سهم دارد و مسألهء ارطال مثل مسألهء صبره است ، منتهى در صبره ، مشترى ، مالك كلّى فى المعيّن بود يعنى يك صاع از ده صاع و در ارطال ، بايع ، مالك كلّى فى المعيّن است يعنى 20 رطل از مثلًا هزار رطل ، و هر دو مالك كلّى هستند ، هيچ كدام هم قبض نكرده‌اند ، آنگاه چگونه است كه در يكى اگر تلفى پيش آمد به حساب مالك كلّ گذاشته مىشود ؟ ( در صبره كه به حساب بايع است ) و در ديگرى به حساب مالك كلّ گذاشته نمىشود ؟ ( در ارطال كه به حساب مشترى نمىگذاريد . )\r\n2 - و اگر منظورتان قبض بايع است بدين معنى كه فروشنده وقتى ثمرات باغ را فروخت براى مدّتى پس از عقد هم هنوز ميوه‌ها در اختيار او است و به مشترى تحويل نشده ، حال همين حصول المبيع فى يد البايع قبل اقباضه الى المشترى را نوعى قبض ارطال معلوم حساب كنيم و بگوييم : بايع سهم خويش را قبض كرد ، بعداً كه مجموع را به مشترى مىدهد قسمت عمدهء آن به عنوان وفاء به بيع و بخشى هم به عنوان امانت است ( نظير فرضى كه سابقاً در صبره درست كرديم كه بايع مجموع صبره را تحويل مشترى مىدهد بعضى به عنوان امانت و بعضى بابت وفاى به عقد ) و قانون امانت اين است كه :\r\nاگر افراط و تفريطى نبود و تلف شد ضرر به هر دو مالك وارد مىشود نه به يكى از آن دو ، اگر منظورتان اين است مىگوييم : اوّلًا اين قبض فايده‌اى ندارد و بايد از دست مالك كلّ يعنى مشترى ، ارطال را قبض كند و گرنه سهم بايع كماكان كلّى است و تعيّن پيدا نمىكند .\r\nو ثانياً قوله : مع انّه لم يعلم :\r\nيعنى اصولًا معلوم نيست كه اصحاب در مسألهء ارطال فتوى داده باشند به اشاعه و شركت از اوّل امر و بلافاصله پس از معامله تا حصول در دست بايع را قبض حساب كنيم . . . و شاهد اين عدم معلوميّت دو امر است :\r\n1 - اگر شراكت باشد كه مشترى حق ندارد بدون اذن و رضايت بايع تصرّفى بنمايد و گمان ندارم احدى بدين امر راضى باشد .\r\n\r\n","description":"","footnote":"","page_name":" 381 ","page_number":381},
  {"content":"\r\n\r\n2 - عدّه‌اى از فقهاء منجمله شهيد اول « 1 » شهيد ثانى « 2 » محقق ثانى « 3 » چنين فتوى داده‌اند : اگر مشترى كوتاهى كرد و مقدارى از ثمرات تلف شد بايد مقدار مستثنى ( 20 رطل ) را از باقيمانده بپردازد ( و اين با شراكت نمىسازد زيرا اگر شريك باشند در باقيمانده هم شريك هستند و مشترى حق ندارد و يا بايد پس از تقسيم از سهم خودش بدهد يا از جاى ديگر بپردازد . ) پس اصحاب از چه زمانى و نسبت به چه مقدارى قائل به اشاعه هستند ؟ در فراز بعدى روشن خواهد شد .\r\n\r\n5 - قوله : و يمكن :\r\nوجه الفرق پنجم از خود شيخ اعظم است كه مىفرمايد : اينكه بناى مشهور بر اشاعه و شركت در مسألهء ارطال ، از چه زمانى است ؟ دو احتمال دارد :\r\n1 - در اين مسأله هم تا قبل از تلف بخشى از ثمرات ، بنا را بر عدم اشاعه گذاشته‌اند و از نوع كلّى فى المعيّن حساب كرده‌اند و تنها نسبت به مقدار تالف قائل به شركت شده‌اند نه نسبت به مقدار موجود . ( نتيجهء اين احتمال خواهد آمد ولى قبل از بيان نتيجه ، دو شاهد بر اين احتمال مىآورند : )\r\nالف : چنان كه در فراز قبلى ديديم عدّه‌اى از بزرگان فرمودند : اگر بعض ثمره با تفريط و كوتاهىِ مشترى تلف شود حصّهء بايع در ميان باقيمانده است ( و اگر شراكت نسبت به تالف نبود و نسبت به موجود هم بود جاى اين فتوى نبود كه قبلًا توضيح داديم . ) آرى اگر بدون تفريط تلف شد ، مقدار تالف از مال هر دو تلف شده و به هر دو ضرر مىرسد .\r\nب : در اين گونه معاملات كه شخصى تمام ميوه‌ها يا محصولات و غلّاتش را مىفروشد و مقدارى را استثناء مىكند ، سيرهء مستمره بر اين است كه : خريدار را مالك كل مىدانند و حق تصرّف دارد و نيازى به اذن و اجازه ندارد و چنين نيست كه بايع را شريك او بدانند و قواعد شركت را پياده كنند و اذن بگيرند .\r\nو امّا نتيجهء احتمال مزبور : مسألهء استثناء ارطال و صُبره هر دو از يك وادى مىشوند و بر كلّى فى المعين حمل مىشوند نه بر اشاعه و تنها فرقشان در بعض ثمرات و فوائد\r\n\r\n\r\n","description":"","footnote":"\r\n( 1 ) . دروس ، ج 3 ، ص 239 .\r\n( 2 ) . شرح لمعه ، ج 3 ، ص 360 .\r\n( 3 ) . جامع المقاصد ، ج 4 ، ج 168 .\r\n","page_name":" 382 ","page_number":382},
  {"content":"\r\n\r\nتنزيل بر كلّى است و آن در مورد بحش تالف است كه در مسأله ارطال بر هر دو حساب شد و از مال هر دو تلف شده بود ولى در مسألهء صبرة از مال بايع تلف شد .\r\nولى وجه اين فرق هم فعلًا براى ما روشن نيست و شايد وجه اين باشد كه : در عرف وقتى كسى مىگويد : همهء ميوه‌هاى باغ را فروختم به استثناى مثلًا پنجاه رطل ، متبادر اين است كه : من كارى ندارم كه آفتى پيدا مىكند و بخشى تلف مىشود يا نه ، من مالك پنجاه رطل هستم ، و متبادر كلّى اى است كه شايع است در آن بخشى كه براى مشترى سالم مىماند نه شايع بودن در مطلق ثمرات موجود در وقت بيع ، تا از نوع كلّى فى المعيّن باشد .\r\n( اين جمله از مرحوم شيخ كه از « الّا دعوى » شروع مىشود خيلى مجمل است و لذا محشيّن را وادار كرده كه هر كدام توجيهى بكنند و ما در اينجا دو توجيه را مىآوريم :\r\n1 - مرحوم شهيدى فرموده : فحاصل الفرق بين المسألتين دعوى تبادر الكلى الشايع فى الموجود بعد العقد بالمعنى المذكور « از نوع شيوع كلى در افراد » فى مسألة بيع الصاع و مقتضاه اختصاص التالف بالبايع و دعوى تبادر الكلّى المشاع بمعنى اشاعة الجزء فى الكل بالنسبة الى التالف و الكلى الشايع بالمعنى المذكور « كل و جزء » بالنسبة الى المقدار الباقى بيد المشترى بعد تلف ما تلف و مقتضاه من الجهة الاولى حساب التالف عليهما لو كان التلف به غير تفريط المشترى لفرض الا شاعة و الشركة بالنسبة اليه و من الجهة الثانية عدم الحاجة الى اذن البايع فى جواز تصرف المشترى فى الثمرة لفرض كليّة حقّه و عدم اشاعته فى الثمرة اشاعة الجزء فى الكلّ ، بعد هم فرمود : فتأمّل فلعلّك تظفر على توجيه آخر و گرنه ظاهر عبارت شيخ ، مفيد خلاف مقصود او است . « 1 »\r\n2 - مرحوم ايروانى فرموده : عبارة الكتاب قاصرةٌ جدّاً عن افادة المقصود بل مؤدّية لخلاف المقصود و ضد المطلوب و لعلّ المراد منها انّ المستثنى ليس هو الكلى الشايع فى المجموع به قول مطلق تا از نوع صاعى از صبره باشد بل المستثنى هو الارطال الكلّى الشايع فى المجموع بقيد سلامةالمجموع للمشترى . . . « 2 » )\r\n\r\n\r\n","description":"","footnote":"\r\n( 1 ) . هداية الطالب الى اسرار المكاسب ، ص 388 .\r\n( 2 ) . حاشية المكاسب ، ص 205 .\r\n","page_name":" 383 ","page_number":383},
  {"content":"\r\n\r\n\r\n2 - قوله : و ان كان :\r\nاحتمال دوّم : بناى مشهور در مسألهء استثناء ارطال بر اشاعه و شركت از اوّل امر باشد ، آنگاه اين سؤال مطرح مىشود كه : چرا در صاعى از صبره قائل به كلّى فى المعيّن شده‌اند و در مسألهء ارطال قائل به اشاعه شده‌اند ؟ مىفرمايد : وجه الفرق آن است كه :\r\nدر مسأله استثناء ارطال ، هر يك از بايع و مشترى مالك كلّى فى المعين هستند ، بايع مالك بيست رطل معلوم است كه كلّى است و در ميان ميوه‌ها دهها بيست رطل موجود است . مشترى هم مالك مجموع ميوه‌ها به استثناى بيست رطل است ، و در ميان ميوه‌ها دهها بيست رطل موجود است . مشترى هم مالك مجموع ميوه‌ها به استثناى بيست رطل است كه هر بيست رطلى را كم كنيم يك مجموع به استثناء بيست رطل درست مىشود و هر دو عنوان مملوك ، كلّىو قابل صدق بر كثيرين هستند و هيچ كدام مستيقماً مالك عين خارجى نيستند و لذا اگر جزئى از عين خارجى تلف شد نمىتوان گفت : اين تلف از مال مشترى يا از مال بايع است چون به هر كدام نسبت دهيم ترجيح بلا مرحجّ است .\r\nو در نتيجه تالف پاى هر دو حساب مىشود و معناى شركت همين است . ولى در مسأله صاع : مشترى مالك كلّى است ( صاعى از صبره ) ولى بايع مالك شخصى و جزئى و عين خارجى است كه همان صبرهء معيّن باشد و لذا اگر جزئى از صبره تلف شد ، از مال بايع تلف شده و اسناد به او ترجيح بلا مرجّح نيست بلكه مع المرجّح است پس تالف به حساب بايع گذاشته مىشود و سهم مشترى در موجود تعيّن مىيابد . اين است فرق دو مسأله كه يكى را از باب اشاعه و شركت كرد و ديگرى را از باب كلّى فى المعيّن .\r\nان قلت : در مسأله صبره هم وقتى يك صاع را فروخت ملك بايع از قبيل كلّى مىشود يعنى مجموع صبره به استثناى يك صاع كه هر صاعى را استثناء كنيم يك مجموع به استثناى صاع درست مىشود و هر دو ، كلّى فى المعيّن هستند و از اين حيث فرق ندارند .\r\nقلت : در پاسخ مىگوييم : آرى اين نيز كلّى است ولى عرف در مقام معامله اينطور حساب نمىكند و ماليّت و ملكيّت بايع را به كلّى نسبت نمىدهد بلكه به عين خارجى ( صُبره ) نسبت مىدهد و لذا مزاحم با عنوان كلّىِ صاع نيست . پس اسناد تالف به بايع ترجيح بلا مرجح نيست .\r\n\r\n","description":"","footnote":"","page_name":" 384 ","page_number":384},
  {"content":"\r\n\r\n\r\nقوله : فتأمّل :\r\nاشاره به اينكه عنوان جارى در لفظ و ظاهر ، ارزشى ندارد مگر به خاطر اينكه طريق به سوى واقع است و در واقع هم پس از بيع صاع ، مال بايع ، كلّى است يعنى مجموع ما عداى يك صاع ، پس هر دو مالك كلّى هستند و از اين حيث ميان دو مسأله فرقى نيست .\r\nدر پايان مرحوم شيخ مىفرمايد : فعلًا بيش از اين وجه الفرق بهترى به ذهن ما نرسيده و لذا مسأله را واگذار مىكنيم به نظر فقيهان بصير و خبير و ماهر كه آنها اين وجه را روشن كنند . ( اين تنها موردى است در مكاسب كه شيخ اعظم به اين نحو اظهار عجز مىكنند و از حلّ مسأله استعفا مىدهند و آن را به ديگران واگذار مىكنند . )\r\n\r\nقوله : قال فى الروضة :\r\nاقسام بيع صاعى از صبره : مرحوم شهيد ثانى در شرح لمعه « 1 » به پيروى از شهيد اوّل در برخى حواشى ، بيع صُبره را به ده قسم تقسيم كرده‌اند : بطور كلّى يا صُبره معلوم المقدار است ( مثلًا هزار پيمانه يا ده هزار خروار ) و يا مجهول‌المقدار ، هر يك از دو صورت پنج قسم مىشود كه مجموعاً ده قسم مىگردد :\r\n1 - يا مجموع صُبره را من حيث المجموع به ثمن معيّنى مىفروشد .\r\n2 - و يا كسر مشاعى از آن را مىفروشد ( مثلًا 10 / 1 يا 20 / 1 و . . . ) كه نتيجه اشاعه و شركت است .\r\n3 - و يا مقدار معيّنى را مىفروشد ( مثلًا يك قفيز از صبره را كه مشتمل بر چند قفيز است ، و قفيز حدود دوازده من است و نام اين كلّى فى المعيّن است و بحث‌هاى صاعى از صبره مربوط به همين فرض بود .\r\n4 - مجموع صبره را به اين نحو مىفروشد كه : از قرار هر پيمانه‌اى به فلان مبلغ .\r\n5 - سخن از مجموع نيست بلكه مىگويد : هر پيمانه‌اى را به فلان مبلغ مىفروشم ( مثل اينكه بگويد : خانه‌ام را هر ماهى به فلان مبلغ اجاره مىدهم و تعيين نكند كه چند ماه يا چند كيل مرادش مىباشد . )\r\nامّا پنج صورت معلوم‌المقدار : در چهار صورت اوّل معامله صحيح است زيرا كاملًا\r\n\r\n\r\n","description":"","footnote":"\r\n( 1 ) . لمعهء دمشقيّه ، ج 3 ، ص 268 .\r\n","page_name":" 385 ","page_number":385},
  {"content":"\r\n\r\nمقدار مبيع مشخّص است و مقدار ثمن نيز معلوم است و در حين انشاء هيچ غرر و ابهامى نيست تا معامله باطل باشد . و تنها صورت پنجم اشكال دارد از اين جهت كه فقط گفته : هر پيمانه‌اى را به فلان مبلغ مىفروشم و معلوم نكرده كه چند پيمانه را مىفروشد .\r\nو امّا پنج صورت مجهول‌المقدار : صورت اوّل و دوّم و پنجم قطعاً معامله باطل است زيرا در صورت اوّل مىگويد : كلّ اين صبره را فروختم در حالى كه مقدارش را نمىداند و بيع مكيل و موزون به نحو جزاف باطل است و در صورت دوّم هم كه سخن از كسر مشاع بود باز مقدار كلّ را نمىداند تا نسبت اين كسر مشاع را با كلّ بدست آورد ، به عبارت ديگر : نمىداند كه آيا 20 / 1 ده پيمانه مىشود يا بيست پيمانه و . . . ، و صورت پنجم كه در فرض معلوم‌المقدار هم باطل است تا چه رسد به مجهول‌المقدار .\r\nو امّا صورت سوّم : پيمانه‌اى از صبره را مىفروشد در حالى كه مقدار كلّ صبره را نمىداند ، اين دو فرض دارد :\r\n1 - يقين دارد كه صبره مشتمل بر يك پيمانه مىباشد ولى نمىداند كه آيا دقيقاً يك پيمانه است يا بيشتر ، در اين فرض بيع صحيح است زيرا از نوع كلّى فى المعيّن است و يقيناً مقدار مبيع در صبره موجود است و هيچ غرر و جهالتى مشترى را تهديد نمىكند .\r\n2 - يقين ندارد به اشتمال صبره بر مقدار مبيع ( يك پيمانه ) در اينجا ظاهر علّامه در قواعد « 1 » و شهيد در حواشى « 2 » و ديگران اين است كه بيع مزبور باطل است . شهيد ثانى هم در شرح لمعه آن را پسنديده و فرموده : اگر كسى بگويد : مظنّه به اشتمال هم كافى است ( و علم لازم نيست ) سخن وجيهى گفته است ( و تنها فرض شك است كه موجب بطلان معامله است ) و ظاهر شهيد اوّل در دروس « 3 » و لمعه « 4 » آن است كه اين بيع صحيح است . و ايشان در لمعه فرموده‌اند : اگر بعداً كيل كردند و ديدند صبره كمتر از يك پيمانه است نسبت به ما نَقَصَ ، مشترى ، حق الخيار دارد كه معامله در فسخ كند و يا ا مضاء كند و به هر نسبت كه كم در آمده از مثمن استرداد كند و اين حق الخيار تبعّض متاع است . از شيخ طوسى در دو كتاب مبسوط « 5 » و خلافش « 6 » قول به بطلان حكايت شده كه خلاف قول به\r\n\r\n\r\n","description":"","footnote":"\r\n( 1 ) . قواعد ، ج 1 ، ص 127 .\r\n( 2 ) . به نقل مفتاح الكرامه ، ج 4 ، ص 274 .\r\n( 3 ) . دروس ، ج 3 ، ص 201 .\r\n( 4 ) . شرح لمعه ، ج 3 ، ص 267 .\r\n( 5 ) . مبسوط ، ج 2 ، ص 152 .\r\n( 6 ) . به نقل مفتاح الكرامة ، ج 4 ، ص 274 .\r\n","page_name":" 386 ","page_number":386},
  {"content":"\r\n\r\nصحّت است .\r\n\r\nقوله : و لا يخلو :\r\nمرحوم شيخ قول به صحّت را تقويت مىكنند و مىفرمايد : اگر چه تعيين اين وجه محلّ نظر است ( چون احتمال بطلان هم وجود دارد . ) ولى ما صحت را تقويت مىكنيم ، وجه تقويت اين نيست كه برخى گفته‌اند : مشترى حق الخيار دارد و بدين وسيله غرر جبران مىشود ، زيرا سابقاً گفتيم كه بوسيلهء حق الخيار نتوان غرر را جبران كرد چون حق الخيار از احكام بيع صحيح است و اگر غررى شد از ريشه باطل است و نوبت به خيار نمىرسد ( قبلًا اين را به صورت دورى بيان كرديم ) بلكه وجه قوّت آن است كه اينجا اصلًا غرر و خطرى نيست . ( زيرا كسى كه مىگويد : يك صاع يا كيل از اين صبره را فروختم ، بدان معنى است كه من ملتزم هستم كه اين صبره مشتمل بر يك پيمانه است و وقتى بايع تعهّد كرد ، خطرى مشترى را تهديد نمىكند و نگرانى ندارد و اگر نقص و كمبودى داشت حق‌ّالخيار دارد . )\r\n\r\nقوله : و ان قيل :\r\nاگر كسى بگويد : چه غررى بالاتر از اين كه : مشترى نمىداند كه آيا يك پيمانه در اين صبره موجود است يا خير ؟\r\nشيخ مىفرمايد : آرى نمىداند ولى معاملهء مزبور به دو نحو انجام مىگيرد :\r\n1 - بنابر معامله بر موجود مىگذارند ( مطلقاً يعنى چه به اندازهء يك پيمانه باشد يا نه ) اين باطل است .\r\n2 - بنا را بر توزيع ثمن بر مجموع مبيع مىگذارند ( كه در ظاهر يك بيع است ولى در باطن به ده بيع مثلًا منحلّ مىشود . ) اين بلامانع است و به نسبتى كه موجود است معامله صحيح است و نسبت به مقدار ناقص ، ثمن بر مىگردد به مشترى .\r\n\r\nقوله : و ربّما يحتمل :\r\nبعضى هم گفته‌اند : بيع مزبور صحيح مراعائى و مشروط است ( مثل بيع فضولى كه مشروط به اجازهء بعدى بود و اگر مالك اجازه مىكرد صحيح بود و گرنه نه ) يعنى اگر بعداً كيل كرديم و به اندازهء يك پيمانه بود صحيح و الّا باطل است .\r\nشيخ مىفرمايد : اين فايده‌اى ندارد زيرا ثمن و مثمن بايد در هنگام انشاء بيع ، معلوم\r\n\r\n","description":"","footnote":"","page_name":" 387 ","page_number":387},
  {"content":"\r\n\r\nباشد و معلوميّت بعدى موجب نمىشود كه بيع از غررى بودن درآيد .\r\n\r\nقوله : و لكن :\r\nدر عين حال كه ما صحّت را تقويت كرديم و لكن انصاف اين است كه : وقتى كلمات فقهاء را در باب غرر ملاحظه مىكنيم به اين نتيجه مىرسيم كه : اگر علم به اشتمال صبره بر يك پيمانه داشته باشيم . معامله صحيح است و نيز اگر ظنّ به اشتمال داشته باشيم ، آن هم ظنىّ كه عرف و عقلاء بر آن اعتماد مىكنند و لو از راه استصحاب اشتمال ( قبلًا مشتمل بود و حالا هم انشاء الّه مشتمل است ) بدست آيد ارزش دارد و گرنه معامله باطل است .\r\n\r\nقوله : و امّا الرابع :\r\nصورت چهارم كه مجموع صبره را از قرار هر پيمانه‌اى به فلان مبلغ مىفروشد ، در معلوم المقدار صحيح بود ولى با فرض جهالت چطور ؟ عدّه‌اى گفته‌اند . صحيح نيست . ولى ظاهر عبارت مبسوط « 1 » و خلاف « 2 » صحّت است زيرا شيخ طوسى در آن دو كتاب فرموده :\r\nاگر فروشنده بگويد : اين صبره را از قرار هر پيمانه‌اى به يك درهم فروختم معامله صحيح است و در كتاب خلاف استدلال هم كرده به اينكه مانعى از جواز اين بيع نيست و اصل هم بر جواز و صحّت است و عبارت شيخ طوسى از اين حيث اطلاق دارد كه : بعتك هذه الصبره . . . علم به اشتمال صبره بر يك كيل داشته باشيم يا نه ،\r\nمحقق سبزوارى در كفاية الاحكام « 3 » فرموده : بعيد نيست كه صحيح باشد زيرا صبره را مىبينيم و مبيع بوسيلهء مشاهده معلوم است ، و ثمن هم كه بعداً با كيل كردن و معلوم شدنِ مقدار مبيع ، معلوم مىشود و بر قفيزها توزيع مىشود ( يعنى انحلالى است . ) سپس فرموده : اين مورد نظائرى هم دارد كه علّامه در تذكره آورده است . ( مثل اينكه گله گوسفند را از قرار هر رأس به فلان مبلغ مىفروشد ، طاقهء پارچه‌اى را از قرار هر مترى به فلان قيمت مىفروشد و . . . ) .\r\n\r\nقوله : و فيه نظر :\r\nمرحوم شيخ در صحت بيع و سخنان سبزوارى نظر دارند زيرا اوّلًا در مكيل و موزون\r\n\r\n\r\n","description":"","footnote":"\r\n( 1 ) . مبسوط ، ج 2 ، ص 152 .\r\n( 2 ) . خلاف ، ج 3 ، ص 162 .\r\n( 3 ) . كفاية الاحكام ، ص 90 .\r\n","page_name":" 388 ","page_number":388},
  {"content":"\r\n\r\nمشاهده كافى نيست و ثانياً ثمن بايد در هنگام انشاء معلوم باشد نه بعد از معامله و كيل كردن كه فايده‌اى ندارد و بيع را از غررى بودن خارج نمىسازد .\r\n\r\n","description":"","footnote":"","page_name":" 389 ","page_number":389},
  {"content":"\r\n\r\n\r\nمسأله بيع به رؤيت سابقه\r\nبطور كلّى مبيع يا كلّى است ( چه كلّى در ذمّه و چه كلّى در معيّن ، مثل صاعى از صبره ) و يا شخص و عين خارجى است ، مبيع شخصى هم يا حاضر است و جلو چشمان طرفين معامله است ( كه احكام خود را دارد : در بعض كالاها مجرّد مشاهده كفايت مىكند و در برخى موارد علاوه بر مشاهده نياز به كيل يا وزن يا عدد داريم . ) و يا غايب است ، مبيع غايب را به دو نحو مىتوان معامله كرد : يا به نحو توصيف كه عبارتست از اينكه :\r\nفروشنده متاع غايب را به گونه‌اى توصيف نمايد كه رافع غرر و جهالت باشد . و يا به وسيلهء رؤيت سابق كه مورد بحث ما در اين مسأله مىباشد : فروشند يا خريدار پيش از معامله كالا را مشاهده كرده‌اند و الان كه معامله مىكنند متاع نزد آنان نيست ( مثلًا ده سال پيش جاريه را ديده ، يك سال قبل گوسفند را مشاهده كرده ، يك ماه قبل منزل را ديده و . . . ) سؤال اين است كه : آيا به صرف مشاهدهء قبلى ، الان مىتوانند معامله را با بناگذارى بر آن انجام دهند بدون اينكه نيازى به ذكر اوصاف در متن عقد داشته باشند ؟ يا چنين معامله‌اى صحيح نيست ؟ ابتدا سه فرض را مطرح مىكنند :\r\n1 - متاع يك نوع كالائى است كه عادتاً تغيير كرده يعنى بر حسب عادت علم داريم كه از آن صفات سابقى كه ما رؤيت كرده بوديم ، تغيير كرده ( مثل ميوه‌اى كه ديروز با طراوت و تازه بود ولى امروز معمولًا و در نوع ميوه‌ها آن طراوت را از دست داده و قدرى پژمرده شده ، يا جاريه‌اى كه بيست سال قبل جوان و با نشاط و پر كار بود ولى الان بيست سال از آن تاريخ گذشته و جوانى و شادابى و فعاليّت او كم شده يا به حدّ صفر رسيده و . . . ) و صفات ديگرى پيدا كرده كه خود اين دو شعبه دارد : گاهى صفات جديد نزد طرفين معلوم است ( در مثالهاى قبل چنين بود . ) از بحث ما خارج است ، زيرا با علم به صفات جديد معامله غررى نيست . و گاهى صفات جديد نزد دو طرف مجهول است كه مورد بحث ما است و حكم اين صورت آن است كه معامله با بناگذارى بر صفات سابق باطل است ، چون يقين داريم كه آن اوصاف از بين رفته است و تنها راه اين است كه متاع را با ذكر صفات و خصوصيّات مجوّز بيع غايب ، معامله كنند و به رؤيت قبلى اكتفا نكنند زيرا ديدن پيشين نافع نيست و رفع غرر و جهالت نمىكند .\r\n\r\n","description":"","footnote":"","page_name":" 390 ","page_number":390},
  {"content":"\r\n\r\n2 - متاع از اجناسى است كه عادتاً تغيير نيافته و بر همان صفات سابق باقى است و اطمينان داريم كه عوض نشده ( مثل زمين ، فرش ، منزل ، تير آهن و . . . كه چه بسا ساليان دراز به همان حالت اصلى و اوّلى باقى بمانند ، و مثل جاريه‌اى كه يك ماه قبرل جوان و فعّال بود و عادتاً ظرف يك ماه اين صفات را از دست نمىدهد مگر اتّفاق خاصى براى او پيش بيايد و او را بشكند . ) حكم اين صورت هم روشن است كه : معامله با بناگذارى بر اوصاف قبلى صحيح است و جز بعضى از شافعىها ، كسى در اين حكم مخالفت نكرده است .\r\n3 - به حسب عادت نه يقين يا اطمينان به تغيير صفات داريم و نه به عدم تغيير صفات ، بلكه هر دو امر محتمل است ( مثلًا گوسفندى را يك ماه قبل ديده‌ايم كه چاق يا لاغر بود و پس از يك ماه الان كه قصد معامله داريم احتمال مىدهيم كه همانند يك ماه قبل باشد و تغيير نكرده باشد و يا تغيير كرده و چاق‌تر يا لاغرتر شده باشد . ) در اين فرض هم از اصالة عدم التغيّر ( استصحاب عدم تغيّر ) استفاده مىكنيم و بنا را بر بقاء صفات قبلى و عدم تغيّر آنها گذاشته و معامله با اين بناگذارى صحيح است . ( نظير اعتماد مشترى به اخبار بايع به كيل يا وزن كه قبلًا مطرح شد و مشترى شرعاً مىتوانست به اخبار بايع اعتماد كند و معامله را انجام دهد . )\r\nعلّت جواز اعتماد بر اصل مذكور آن است كه : اصل از طرق و اماراتى است كه عرف و عقلاء بر آن اعتماد مىكنند ( البتّه بنابراين كه استصحاب مذكور از باب ظنّ نوعى و به حكم بناء عقلاء حجت باشد و الّا اگر به بركت اخبار لاتنقض حجّت باشد كه از طرق و امارات نخواهد بود و از اصول عمليّه است . ) و با بناگذارى بر آن معامله مىكنند و لذا باز هم صحيح است .\r\nالبتّه اصل مذكور مادامى ارزش دارد كه اماره‌اى بر خلاف آن نباشد و الّا با وجود اماره بر خلاف ( مثلًا بينّه شهادت داد كه صفات مبيع تغيير كرده است ) از دو حال خارج نيست : گاهى اماره خيلى قوّى است و موجب ظنّ قوى به تغيير صفات مىشود به درجه‌اى كه اطمينان به تغيير مىآورد ، در اين صورت ملحق به قسم اوّل ( صورتى كه عادتاً يقين به تغيير صفات داشتيم ) مىشود و همان احكام را دارد كه بيع جايز نيست . و گاهى اماره در آن حدّ از قوت نيست كه اطمينان به تغيير صفات بياورد ، در اين فرض\r\n\r\n","description":"","footnote":"","page_name":" 391 ","page_number":391},
  {"content":"\r\n\r\nمعامله با ذكر صفات سابق در متن عقد صحيح است ولى بدون آن صحيح نيست .\r\nدليل صحّت آن است كه : اگر مبيع را اصلًا مشاهده نكرده و صرفاً با توصيف معامله كند ، فقهاء فتوى به صحّت آن مىدهند ، در ما نحن فيه كه مشاهدهء سابقى هم داشته و حالا اوصاف را هم ذكر مىكند ، كمتر از فرض قبلى نيست و بلكه به طريق اولى بايد صحيح باشد . بلكه در حال اوّل هم كه ظنّ قوى به تغيير داشت مادامى كه ذكر صفات ، لغو و بيهوده محسوب نشود ، معامله با ذكر اوصاف صحيح است آرى اگر در سايهء علم عادى به نبود صفات ، ذكر آنها لغو باشد ، فايده‌اى ندارد و معامله چه با ذكر اوصاف و چه بدون آن صحيح نيست .\r\n\r\nقوله : لكنّ هذا :\r\nتمام بحثهائى كه تا به حال داشتيم از ما نحن فيه خارج است زيرا كه با وجود يقين يا اطمينان يا اماره معتبره به بقاء يا ارتفاع صفات سابق ، طبق اماره و قرينه و اطمينان عمل مىشود و تكليف روشن است ، سخن در جائى است كه صرفاً بر اساس رؤيت سابق معامله كند و چون يك ماه قبل ( مثلًا ) متاع را ديده الان هم با بناگذارى بر آن خريدارى كند بدون مشاهدهء جديد و بدون ذكر اوصاف ، آيا چنين معامله‌اى صحيح است يا خير ؟\r\nاگر بعداً در حال قبض و اقباض مبيع را واجد همان اوصاف سابق يافت كه معامله صحيح است ولى اگر كشف خلاف شد و معلوم شد كه آن اوصاف تغيير كرده ، اينجا معركهء آراء است : و در مجموع سه وجه يا قول از عبارت مستفاد مىشود :\r\n1 - مختار شيخ اعظم : معاملهء مزبور صحيح است و هر طرف كه مغبون ( مراد غبن به معناى مصطلح نيست بلكه غبن لغوى است يعنى فرد متضرّر و نظير اين اطلاق را در چهار مسألهء قبل در رابطه با اخبار بايع به مقدار مبيع بيان كرديم . ) شده حقّ الخيار دارد :\r\nاگر بعداً معلوم شد كه گوسفند ( مثلًا ) چاقتر شده بايع حقّ الخيار دارد ، و اگر معلوم شد كه لاغرتر شده مشترى حق الخيار دارد .\r\nدليل حقّ الخيار دو امر است :\r\n1 - قاعدهء لاضرر كه نفى ضرر و ضرار مىكند و هر طرف متضرّر شود مشمول اين قاعده است و جهت دفع ضرر ، اعمال خيار مىكند .\r\n2 - همان طورى كه اگر صفاتى را براى مبيع در متن عقد صريحاً شرط كنند و بعداً\r\n\r\n","description":"","footnote":"","page_name":" 392 ","page_number":392},
  {"content":"\r\n\r\nكشف خلاف شود و معلوم شود كه گوسفند چاق نبوده ، عبد كاتب نيست ، و . . . ، مشترى حق الخيار تخلّف شرط دارد ، همين طور اگر اين صفات را ذكر نكنند ولى بناگذارىِ قبلى داشته باشند و عقد را مبتنى بر آن كنند ، باز اگر كشف خلاف شد و تغيير كرده بود ، طرف مغبون حقّ الخيار دارد . علّامه ره در نهاية الاحكام « 1 » و شهيد ثانى ره در مسالك « 2 » به اين امر اشاره كرده‌اند و رؤيت سابق را به مثابهء شرط مذكور در عقد دانسته‌اند .\r\n\r\n2 - قوله : و توهّم :\r\nدر مقابل شيخ اعظم توهّمى شده مبنى بر اين كه : معاملهء مذكور صحيح و لازم است و حقّ الخيار هم ندارد زيرا شروطى ارزش دارند و تخّلف آنها موجب خيار مىشود كه در متن عقد آورده شوند و شروطى كه در متن عقد ذكر نشوند ارزشى ندارند و تخلّف آنها موجب خيار نمىشود ( مثلًا اگر قيد نكرده‌اند كه عبد كاتب باشد و كاتب نبود مشترى حق ندارد معامله را فسخ كند . ) و ما نحن فيه هم از اين قبيل است يعنى صفات سابق در متن عقد ذكر نشده است و صرفاً بناگذارى قبلى بر آن بوده ، و وجود و عدم آنها يكسان است و لطمه‌اى به لزوم معامله نمىزنند .\r\n\r\nقوله : مدفوع :\r\nمرحوم شيخ در دفع اين توهم مىفرمايد : غرض از ذكر شروط در متن عقد اين است كه :\r\nاين خصوصيّات هم در عقد اخذ شده و بايد به مجموع شرط و مشروط و قيد و مقيّد ، وفا شود ، وفاى به عقد بدون وفاى به شرط اصلًا وفاء به عقد نيست ( البتّه بنابر وحدت مطلوب نه تعدّد آن كه در جاى خود خواهد آمد . ) آنگاه اگر شروطى از قبيل كتابت ، خياطتِ عبد و . . . در عقد دخيل باشند پس صفات سابق به طريق اولى در عقد داخل هستند و بدون آنها وفا واجب نيست .\r\nشاهد اولويّت اين است كه : عقد بدون شرط خياطت ، كتابت و . . . هم صحيح است ولى بدون بناگذارى بر صفات سابق و لحاظ آنها در معامله اصلًا بيع باطل است پس اينها اولويت دارد كه در بيع دخيل باشند و بدون آنها وفا واجب نباشد و نيازى به هر ذكر نيست ذكر لفظى و آوردن شروط در متن عقد نسبت به شروطى است كه خارج از عقد\r\n\r\n\r\n","description":"","footnote":"\r\n( 1 ) . نهاية الاحكام ، ج 2 ، ص 501 .\r\n( 2 ) . مسالك الافهام ، ج 3 ، ص 178 .\r\n","page_name":" 393 ","page_number":393},
  {"content":"\r\n\r\nهستند و لحاظ آنها خود عقد ، واجب و لازم نيست ( مثل خياطت و كتابت و . . . براى عبد ) و اگر بدون صفات سابق ، وجوب وفا نيست پس لزوم بيع هم منتفى است و بيع متزلزل و خيارى است .\r\n\r\n3 - قوله : و احتمل :\r\nعلّامه در نهاية الاحكام احتمال بطلان چنين معامله‌اى را داده است « 1 » مرحوم شيخ وجه احتمال مزبور را به دو بيان ذكر مىكنند ،\r\nالف : مضىّ و ادامهء چنين معامله‌اى و عدم نقص آن ( با فرض تخلّف وصف ) از دو حال خارج نيست : يا عرفاً وفاى به عقد بيع محسوب مىشود كه به حكم « اوفوا بالعقود » وفا به بيع واجب است و نوبت به حق الخيار نمىرسد . و يا وفا به عقد محسوب نمىشود كه در اين صورت نه تنها بقاء عقد واجب نيست بلكه اصلًا جايز نيست و باطل است . و در هر حال جاى تزلزل و اعمال خيار نيست .\r\nب : هر گاه عقدى بر موصوف به وصفى تعلّق گرفت ( كه در ما نحن فيه بر گوسفندى كه چاق بود تعلّق گرفته ) و بعد از معامله و در حال قبض و اقباض معلوم شد كه آن وصف نبوده باز از دو حال خارج نيست : يا اين است كه با انتفاء وصف متعلّق عقد هم منتفى است ( كه از عبارت ، تقويت همين وجه مستفاد مىشود . ) پس كلًاّ باطل است و وجهى براى صحّت و خيار نيست . و يا متعلّق عقد باقى است در اين صورت بايد حكم به صحّت و لزوم بكنيم و نوبت به خيارى بودن نمىرسد ، مخصوصاً اينكه اصالة اللزوم هم كه اصل اوّلى در معاملات صحيح است ، در اينجا حكم به لزوم مىكند . باز نوبت به تزلزل و خيارى بودن نمىرسد . ( به ديگر سخن : ما وقع عليه العقد و هو الواجد للصفات ليس موجوداً و ما كان موجوداً و هو الفاقد للصفات لم يقع عليها العقد . )\r\n\r\nقوله : و يضعّفه :\r\nمرحوم شيخ در تضعيف احتمال بطلان ، مىفرمايد : او صاف و شروطى كه در متن عقد ذكر مىشوند يا طرفين با بناگذاىِ قلبى بر آنها معامله را انجام مىدهند ، دو دسته‌اند .\r\n1 - او صافى كه مقوّم مبيع هستند و داخل در ذات مبيع مىباشند ، مثلًا مىگويد :\r\n\r\n\r\n","description":"","footnote":"\r\n( 1 ) . نهاية الاحكام ، ج 2 ، ص 501 .\r\n","page_name":" 394 ","page_number":394},
  {"content":"\r\n\r\n« يعتك هذا المال على ان يكون ارزاً » كه به عنوان برنج بودن مىفروشد ولى بعداً معلوم مىشود كه گندم است ، يا به عنوان عبد جشى بودن مىفروشد ولى بعداً معلوم مىشود كه حمار وحشى است و وصف برنج بودن ذاتىِ برنج است چه اين كه عبد جشى بودن مقوّم عبد ، است در اين فرض ، تخلّف وصف يا شرط موجب بطلان مبيع است زيرا عرفاً معقود عليه ( برنج و عبد حبشى ( غير از مال موجود در خارج ( گندم‌و حمار وحشى ) است ، پس آنچه متعلّق عقد است اصلًا وجود خارجى ندارد تا وفاى به آن لازم باشد و لذا مىتوان گفت : « ما قصد لم يقع و ما وقع لم يقصد » و عقود هم تابع قصود است .\r\n2 - او صافى كه از اعراض مفارقه هستند و خارج از ذات و حقيقتِ مبيع هستند و مقوّم مبيع نيستند ، مثل وصف خياطت ، كتابت و . . . براى عبد ، يا وصف چاقى ، لاغرى و . . . براى گوسفند ، اين گونه از او صاف اگر در متن عقد ذكر شوند و شرط مذكور باشند و يا معامله را با بناگذارى بر آنها انجام دهند و بعداً كشف خلاف شود ، معامله باطل نيست زيرا عرفاً معقود عليه همين عبد يا غنم خارجى است و وفاى به عقد صدق مىكند و البته على القاعده بايد حكم به وجوب وفا مىكرديم ( چنان كه علّامه گفت ) ولى از آنجا كه فوات اين او صاف ، براى مشترى ضررى است و خودش هم عالماً عامداً به اين ضرر اقدام نكرده لذا به حكم قاعدهء لاضرر ، حق‌الخيار دارد ، پس حكم به صحّت معامله بجا است و حقّ الخيار داشتن هم بجا است .\r\n\r\n","description":"","footnote":"","page_name":" 395 ","page_number":395},
  {"content":"\r\n\r\n\r\nفرعان\r\nفرع اولّ : عقيدهء مرحوم شيخ در مسألهء بيع بر اساس مشاهدهء قبلى و سپس تخلّف وصف ، اين شد كه معامله صحيح و خيارى است به بيانى كه گذشت ، حال ذيل اين مسأله دو فرع مهم را عنوان كرده‌اند :\r\nفرع اوّل : معامله را بر اساس رؤيت سابق انجام دادند و بعداً قبض و اقباض شد ، در اينجا سه حال پيدا مىشود :\r\n1 - هر دو متفّق بودند بر اين كه مبيع ، بر او صاف سابق بر بيع باقى است و چيزى عوض نشده است در اين فرض به اتفّاق كلمه حكم به صحّت و لزوم بيع شده است .\r\n2 - هر دو متفّق بودند بر اينكه مبيع تغيير كرده ( مثلًا چاق بود و الان لاغر شده يا به عكس ، ) حكم اين فرض هم قبل از ورود به اين دو فرع ، مبسوطاً بيان شد و سه وجه بود .\r\n3 - اختلاف نظر دارند ، يا به اين نحو كه بايع مدعّىِ تغيير است و مىگويد : قبلًا لاغر بود و حالا چاق شده پس من متضرّر مىشوم و حقّ الخيار دارم و مشترى منكر تغيير است . ( فعلًا مرحوم شيخ اين فرض را طرح نكرده ) و يا به عكس آن يعنى مشترى مدعّى است كه مبيع تغيير كرده و قبلًا كه مشاهده كرده بودم واجد چاقى ( مثلًا ) بود و الان فاقد آن است پس من متضّرر مىشوم و حقّ دارم معامله را فسخ كنم و بايع منكر تغيير است و مدعّىِ بقاء بر حالت سابقه است و مشترى حق فسخ ندارد . ( ضمناً جاى استصحاب بقاء و عدم تغيير نيست چون استصحاب قهقرائى حجّت نيست ) در اينجا قول كداميك مقدّم است ؟\r\nغير واحدى از بزرگان از قبيل : شيخ طوسى در مبسوط « 1 » علّامه در تذكرة « 2 » فخر الدين در ايضاح « 3 » شهيد اول در دروس « 4 » محقق ثانى در جامع المقاصد « 5 » و شهيد ثانى در مسالك « 6 » فرموده‌اند : قول مشترى مقدّم است و براى اين مطلب سه دليل آورده‌اند :\r\nدليل اوّل : شهيد در دروس فرموده : يد مشترى بر ثمن است ولى چون اين كلام\r\n\r\n\r\n","description":"","footnote":"\r\n( 1 ) . مبسوط ، ج 2 ، ص 77 .\r\n( 2 ) . تذكرة ، ج 1 ، ص 468 .\r\n( 3 ) . ايضاح الفوائد ، ج 1 ، ص 432 .\r\n( 4 ) . دروس ، ج 3 ، ص 199 .\r\n( 5 ) . جامع المقاصد ، ج 4 ، ص 109 .\r\n( 6 ) . مسالك ، ج 3 ، ص 178 .\r\n","page_name":" 396 ","page_number":396},
  {"content":"\r\n\r\nمجمل است از كلام شيخ طوسى در مبسوط و ابن ادريس در سرائر « 1 » كمك گرفته و به توضيح آن مىپردازيم : مشترى است كه ثمن از او انتزاع و كنده مىشود و بايع ثمن را از چنگ او در مىآورد چه راضى باشد و چه نباشد ، و چون او بر ثمن يَدْ و سلطه دارد و يد امارهء ملكيّت است پس كسى حق ندارد به زور از چنگ او خارج كند مگر اينكه خودش اقرار كند به استحقاق ديگرى يا ديگرى ، ( بايع ) بينّه اقامه كند و فرض اين است كه در ما نحن فيه ( اختلاف طرفين در تغيير ) نه اقرارى هست و نه بينّه‌اى ، پس بايع سلطنت ندارد و نمىتواند ثمن را از مشترى انتزاع كند . ( اين بدان معنى است كه قول مشترى مقدّم است و اختيار با او است ، اگر خواست معامله را امضاء مىكند و بعداً بايد ثمن را بدهد . و اگر نخواست معامله را فسخ مىكند . )\r\nعلّامه هم در تذكرة « 2 » در مسألهء ديگر ( كه شبيه مسأله ما است ) همين استدلال را دارد و آن مسألهء بيع متاع غايب است بدون رؤيت سابقه و صرفاً با ذكر اوصاف ، كه اگر بعد از قبض و اقباض ميان طرفين نزاعى در گرفت و مشترى مدّعى شد كه : شما فلان وصف ( مثلًا چاق ) را هم ذكر كرده بوديد و الان در مبيع نيست و بايع اين امر را انكار كرد و مدّعى شد كه معامله لازم است و مشترى حق الخيار ندارد ، علّامه فرموده : شك مىكنيم كه ذمّهء مشترى مشغول به ثمن است و بايد ثمن را به بايع بدهد يا نه ؟ اصل برائت ذمّه جارى مىكنيم و مىگوييم : بر مشترى تسليم ثمن واجب نيست مگر اقرار به استحقاق بايع بنمايد و يا بينّه‌اى از سوى بايع اقامه شود . و هيچ كدام نيست ، پس مشترى آزاد و مختار است كه معامله را امضاء يا فسخ كند . ( باز قول مشترى مقدم است . )\r\nدليل دوّم : فرض اين است كه قبلًا مشترى اين مبيع را رؤيت كرده بود و الان كه نزاع دارند و بايع مىگويد : تغييرى نكرد ، در حقيقت منظورش اين است كه : از اوّل هم همينطور بوده و خود مشترى ديده بود و در واقع ادّعا مىكند كه مشترى علم به اين مطلب داشته و مىدانست كه مبيع از اوّل داراى وصف لاغرى است و معذلك راضى شد و اقدام كرد و حقّ الخيار ندارد و مشترى منكر اين امر است و مىگويد : كى من علم به وصف موجود داشتم ؟ من علم به وصف مفقود داشتم و وقتى ديدم چاق بود و خيال\r\n\r\n\r\n","description":"","footnote":"\r\n( 1 ) . تذكرة ، ج 1 ، ص 468 .\r\n( 2 ) . سرائر ، ج 2 ، ص 243 .\r\n","page_name":" 397 ","page_number":397},
  {"content":"\r\n\r\nنمىكردم لاغر شده باشد و گرنه راضى نمىشدم ، پس مشترى منكر علم و مدّعى عدم علم است و در شك در علم ، اصل عدم علم مشترى جارى مىشود و چون بدون علم اقدام كرده پس حق الخيار دارد و قول او مقدم است .\r\nدليل سوّم : شك داريم كه حقّ مشترى ( متاعى را كه در سايهء شراء ، استحقاق پيدا كرده ) از طرف بايع به او و اصل شده و او به حقّ خود رسيده تا بايع هم سلطنت بر مطالبهء ثمن و استحقاق مطالبه پيدا كند يا نه ؟ اصل عدم وصول حقّ مشترى به مشترى است ، پس بايع استحقاق مطالبه ندارد . ( باز هم قول مشترى مقدّم است . ) از دو دليل اخير ، دليل دوّم را علّامه در تذكرة و دليل سوّم را محقق ثانى در جامع المقاصد آورده است .\r\n\r\nقوله : و يمكن ان :\r\nمرحوم شيخ هر سه دليل را تضعيف مىكنند و قابل خدشه مىدانند :\r\nامّا تضعيف دليل اوّل : فرض اين است كه يك معاملهء صحيحى ميان طرفين ، بوقوع پيوسته و خود مشترى هم اين امر را قبول دارد آنگاه از اين پس دست مشترى بر ثمن ، دست مالكانه نيست تا شما بگوئيد : كسى حق ندارد آن را از چنگ مشترى در آورد و . . . ، بلكه يد امانى است يعنى به مجرّد وقوع معاملهء صحيح ، ثمن ملك بايع شد و مادامى كه نزد مشترى است امانت است و قانون امانت هم آن است كه عند المطالبه بايد پرداخت شود پس بايع سلطنت بر ثمن دارد و حق مطالبه دارد ، آرى مشترى با ادّعائى كه دارد ( كه مبيع تغيير كرده ) مىخواهد براى خود سلطنت بر فسخ دست و پا كند و مدّعى است كه حق دارد معامله را فسخ كرده و مجدّداً ثمن را به ملك خود برگرداند و براى اين منظور تمسّك به قاعدهء يد فايده‌اى ندارد بلكه بايد سلطنت مزبور را اثبات كند و راهى براى اثبات ندارد . پس اينجا جاى استناد به قاعدهء يد و استناد به آن نيست .\r\n\r\nقوله الّا ان يقال :\r\nمگر كسى بگويد : صرف وجود معاملهء صحيح كافى نيست براى اينكه بايع سلطنت بر ثمن پيدا كند بلكه بايد مدّت خيار هم بگذرد و گرنه در مدّت خيار آن طرفى كه داراى خيار است ولو عوض را از رفيقش گرفته باشد و لى تسليم ما فى يده بر رفيق و طرف\r\n\r\n","description":"","footnote":"","page_name":" 398 ","page_number":398},
  {"content":"\r\n\r\nمعامله واجب نيست ( كه علّامه ره در تذكره « 1 » همين مطلب را آورده و مدّعى شده كه جز گروهى از شافعيّه ، كسى با اين مسلك مخالف نيست . ) بر اين مسلك ، شك در ثبوت خيار براى مشترى ( چون مورد نزاع است و مشترى مدّعىِ حق الخيار و بايع منكر آن است ) موجب شك در سلطنت بايع است بر اخذ ثمن و عند الشك در سلطنت بايع ، اصل عدم جارى مىشود و نتيجه به نفع مشترى تمام مىشود ،\r\nآنگاه طبق اين مبنا كه از علّامه نقل كرديم ، هيچ راهى براى پاسخ از وجه اوّل وجود ندارد جز اينكه كسى از اصل عدم سبب خيار استفاده كند و بگويد : شك در ثبوت خيار مسبّب است از شكّ در سبب خيار كه آيا سببى از اسباب خيار موجود است يا نه ؟ اصل ، عدم تحقّق موجِب و سبب خيار است و بدنبال آن بنا را بر عدم ثبوت خيار مىگذاريم و نتيجه به نفع بايع است كه سلطنت بر ثمن دارد و مىتواند انتزاع كند . ولى اين راه هم مشكل دارد و به زودى در « والحاصل » خواهد آمد ( كه در يك صورت جارى نمىشود و در يك فرض هم جارى مىشود ولى فايده ندارد ) و اگر آن مشكل حلّ مىشد و اين اصل تمام بود ، پاسخ وجه اوّل حتّى بر مسلك علّامه هم داده مىشد .\r\n\r\nقوله و الثانى :\r\nو امّا تضعيف وجه ثانى يا اصل عدم علم مشترى به وصف موجود : مرحوم شيخ به دو بيان از اين وجه پاسخ داده‌اند :\r\n1 - اين اصل معارض دارد زيرا دو وصف در كار است : يكى وصف موجود كه مثلًا لاغرىِ حيوان باشد و ديگرى وصف مفقود كه چاق باشد و علم اجمالى داريم كه در سابق كه ديده بود بر يكى از دو وصف بوده حال كسى بگويد : اصل اين است كه علم به اين وصف ( لاغرى ) نداشته ، در مقابل جا دارد كسى بگويد : اصل اين است كه علم به وصف ديگر ( چاق ) نداشته و اين دو اصل تعارض و تساقط مىكنند ، منشأ معارضه هم وجود علم اجمالى است .\r\n\r\n\r\n","description":"","footnote":"\r\n( 1 ) . تذكره ، ج 1 ، ص 537 .\r\n","page_name":" 399 ","page_number":399},
  {"content":"\r\n\r\n2 - اصولًا شكّ در اينكه مشترى سابقاً و در وقت رؤيت علم به اين وصف داشته و يا علم به وصف ديگر داشته ، مسبّب است از شكّ در اينكه آيا اساساً در زمان سابق وصف ديگر ( چاقى ) وجود داشته تا مشترى بدان علم پيدا كند يا اصلًا چنين وصفى از اوّل هم نبوده ؟ شك در اصل وجود اين وصف داريم و قانون اين است كه :\r\n« كلّ امر حادثٍ شكُّ فى وجوه و عدمه ، الاصل عدمه » بنا را بر عدم اين وصف مىگذاريم و نتيجه به نفع بايع تمام مىشود و نوبت به اصل عدم علم مشترى به وصف موجود هم نمىرسد زيرا با وجود اصل سببى جاى اصل مسبّبى نيست . در ضمن ، اصل عدم تغيّر مبيع هم به همين اصل عدم بر مىگردد . ( منظور اين است كه : ممكن است كسى بگويد :\r\nوقتى در تغيير نزاع دارند چه مانعى دارد كه ما استصحاب عدم تغيير جارى كنيم ؟ ولى پاسخ اين است كه اين استصحاب قهقرائى است چون حال حاضر را مىدانيم كه وصف موجود باشد و حال سابق مشكوك است و بنا را بر عدم تغيير گذاشتن يعنى حكم حال حاضر را به حال سابق كشاندن و چنين استصحابى دليل بر اعتبار ندارد و در علم اصول تبيين شده ، ولى به اصل عدم مزبور كه بر گردد مشكلى ندارد و اصل مذكور جارى است . )\r\n\r\nقوله : و الثالث :\r\nو امّا تضعيف وجه ثالث يا اصل عدم وصول حق مشترى به او : مرحوم شيخ مىفرمايد :\r\nحقّ مشترى از خود عين مبيع قطعاً به او رسيده است و طرفين هم قبول دارند و شاهد مطلب هم اين است كه : مشترى مىتواند اين را امضاء كند و به همين راضى شود و بدنبال وصف چاقى نباشد . ( در حالى كه اگر حقّ به او نرسيده بود امضاء و رضايت معنى نداشت ) آرى مشترى خواهان حقّ بيشترى است و مدّعى است كه از ناحيهء وصف مفقود هم ذى حقّ است و مىتواند معامله را فسخ كند و صد البتّه كسى كه مدّعىِ حق زايد است بايد اثبات كند و گرنه از اصالة اللزوم كه اصل اوّلى در معاملات صحيحه است استفاده مىكنيم و حكم به لزوم معامله مىكنيم .\r\n\r\nقوله : و لا جل ما ذكرنا :\r\nمرحوم صاحب جواهر به خاطر همين وجه ضعفها قول بايع را مقدّم داشته و فرموده :\r\nحق با بايع است كه منكر تغيير و مدّعىِ لزوم معامله است . « 1 »\r\n\r\n\r\n","description":"","footnote":"\r\n( 1 ) . جواهر الكلام ، ج 22 ، ص 431 .\r\n","page_name":" 400 ","page_number":400},
  {"content":"\r\n\r\n\r\nقوله : و يمكن :\r\nدر علم اصول بحثى مطرح است كه هر گاه حكمى روى موضوع مقيّدى برود مثلًا نماز را در فلان وقت بايد انجام دهى ، آيا در اين گونه موارد وحدت مطلوب است يعنى مجموع قيد و مقيّد ( نماز در فلان وقت ) يك مطلوب است و اگر كسى در آن وقت انجام نداد كلًاّ معصيت كرده و مطلوب مولى در سايه عصيان ساقط شده ؟ يا به نحو تعدّد مطلوب است يعنى اصل نماز مستقّلًا مطلوب است چه در اين وقت و بودن در اين وقت چه در خارج اين وقت هم جداگانه مطلوب است و اگر كسى در اين وقت نماز نخواند ، مطلوب دوّم فوت شده ولى مطلوب اوّل كه ذات صلوة باشد به قوّت خود باقى است و بايد در خارج وقت انجام دهد ؟\r\nيا بحث ديگرى است كه آيا فلان عام به نحو استغراقى و انحلالى است كه حكم به تعداد افراد منحل مىشود و در حقيقت دهها حكم است يا به نحو مجموعى است كه مجموع افراد من حيث المجموع يك موضوع هستند و يك حكم دارند ؟ يا بحث ديگرى است كه فلان مورد كه دوران امر ميان اقّل و اكثر است آيا از قبيل اقل و اكثر استقلالى است كه هر كدام استقلالًا مطلوب و موجب امتثال هستند ؟ يا از نوع اقل و اكثر ارتباطى است كه اگر در واقع اكثر واجب باشد اقّل اصلًا مطلوب نيست و به تنهائى موجب امتثال نيست ؟\r\nحال ما نحن فيه را بر هر يك از مباحث مىشود مبتنى كرد ولى مرحوم شيخ بر بحث اوّل مبتنى كرده و آن اين كه : شروطى كه در ضمن عقد ذكر مىشوند مثلًا مىگويد :\r\n« بعتك هذاالعبد على ان يكون كاتباً » يا « و اشْتَرِطُ ان يكون كاتباً » ، كاملًا پيدا است كه از اين تعبير تعدّد مطلوب متبادر است و هر عاقلى اين معنا به ذهنش مىآيد كه در اينجا دو التزام وجود دارد : التزامى به اصل عقد و مبيع كه عبد باشد و التزام ديگرى به وصف يا شرط مزبور كه كتابت باشد و اگر بعداً اين شرط تخلّف كرد و نبود ، معامله باطل نيست و مشترى حقّ الخيار دارد .\r\nولى گاهى به صورت وصف موصوف مىآورد و مىگويد : « بعتك عبداً كاتباً » يعنى يك عبد كاتب به شما فروختم كه متفاهم عرفى وحدت مطلوب است يعنى يك التزام بيشتر نيست و آن التزام به مجموع است و به ديگر سخن : متعلّق عقد ، مقيّد بما هو مقيّد ،\r\n\r\n","description":"","footnote":"","page_name":" 401 ","page_number":401},
  {"content":"\r\n\r\nاست در اين گونه موارد اگر وصف تخلّف كرد على القاعده بايد معامله باطل باشد زيرا عبد كاتب غير از عبد بدون كتابت است ( و ما قُصد لم يقع ) ولى اجماع قائم است كه معامله باطل نيست و مشترى حق الخيار دارد .\r\nحال ما نحن فيه كه سابقاً مبيع را رؤيت كرده و الان آن اوصاف سابقه در عقد ملحوظ است ولى به زبان نيامده و تنها در نيّت و نفس طرفين منظور نظر است و معامله را بانياً بر رؤيت سابقه انجام مىدهند ، آيا چنين موردى از قبيل شروط مذكور در ضمن عقد است و به نحو تعدّد مطلوب است ( آنگونه كه از كلام علّامه در نهايه و شهيد ثانى در مسالك همين معنا مستفاد بود و قبلًا در اصل مسأله بدان اشاره شد كه : الرؤية بمثابة الشرط . . . ) تا در نتيجه با فقد وصفِ سابق و نبودن چاقى ( مثلًا ) معامله صحيح باشد و تنها حق الخيار تخلّف وصف يا شرط براى مغبون ثابت باشد ؟ يا از قبيل وصف و موصوف است و اوصاف مزبور در خود معقود عليه اخذ و اعتبار شده و متعلّق عقد مجموع من حيث المجموع و مقيّد بما هو مقيّد است ، تا در نتيجه با فقد وصف على القاعده معامله باطل باشد و اگر حكم به صحت شود بدليل خاص است كه اجماع باشد ؟\r\n\r\nقوله : فعلى الاوّل :\r\nاگر ما نحن فيه از قبيل قسم اوّل و به نحو تعدّد مطلوب يا تعدّد التزام باشد نتيجه آن است كه نزاع طرفين در اينكه مبيع تغيير كرده يا خير ؟ بر مىگردد به اينكه آيا در كنار التزام به بيع اصل گوسفند ، التزام ديگرى هم به وصف چاقى بوده يا نه ؟ آيا اين را هم كه خلاف وصف موجود است ، شرط كرده‌اند يا خير ؟ كه بنابر اين ، مطلب به نفع بايع تمام مىشود و اصل با بايع است كه اصل عدم التزام ديگر و شرط ضمنىِ ديگر باشد و مشترى كه مدّعىِ التزام ديگر از سوى بايع است بايد اثبات كند .\r\n\r\nقوله : و بعبارةٍ اخرى :\r\nبه قول مرحوم شهيدى اينجا سهو القلمى پيش آمده و جاى اين تعبير اينجا نيست و مربوط به قسم ثانى است كه بعداً تبيين خواهد شد و به هر حال در اين جا زيادى است .\r\n\r\nقوله : لكن الانصاف :\r\nاين فراز استدراك از « فعلى الاوّل » است : ما نحن فيه از جهتى مثل شرط ضمن العقد است و آن جهتِ ثبوت خيار است يعنى چه در شروط ضمن العقدى و چه در ما نحن فيه كه بنا\r\n\r\n","description":"","footnote":"","page_name":" 402 ","page_number":402},
  {"content":"\r\n\r\nگذارى قلبى دارند در هر حال اگر شرط يا وصف مورد نظر ، تخلّف كرد معامله باطل نمىشود و تنها حقّ الخيار براى طرف پيدا مىشود . ولى از جهت ديگر مثل آن باب نيست و آن‌اينكه اينجا از باب تعدّد مطلوب نيست و چنين نيست كه به اصل مبيع ، يك التزام و به وصف چاقى ، التزام ديگر باشد بلكه يك معامله و انشاء بر مقيّد بما هو مقيّد واقع شده و نظير اجزاء است ( كه صد من گندم كه مورد معامله است يك معامله و التزام بر مجموع است نه اينكه هر جزئى جدا باشد . ) نه نظير شرط ضمن العقدى ، و اگر ما نحن فيه از قبيل وصف و موصوف و قيد و مقيّد شد ، نزاع طرفين در تغيير بر مىگردد به اينكه : آيا معامله بر مطلق ( يعنى عنوان غنم مثلًا كه هم شامل غنم با وصف موجود مىشود و هم قابل انطباق بر عنم با وصف مفقود است ) واقع شده يا بر مقيّد به وصفى كه الان نيست ( چاقى ) ؟ بايع مدّعى است كه بر مطلق واقع شد ، و مشترى حق الخيار ندارد و مشترى مدّعى است كه بر مقيّد واقع شده و الان قيدش نيست و من حقّ الخيار دارم ، در اين فرض اصل عدم وقوع معامله بر مطلق جارى مىشود و نتيجهاش عدم وجوب وفا و ثبوت الخيار است و به نفع مشترى تمام مىشود .\r\nان قلت : اصل مزبور معارضى دارد و آن اصل عدم وقوع عقد بر مقيّد است كه نتيجه‌اش وجوب وفا و عدم ثبوت خيار است و به نفع بايع تمام مىشود .\r\nقلت : اين اصل جارى نيست زيرا وجوب وفا بر عدم وقوع عقد بر مقيّد مترتب نمىشود بلكه بر وقوع عقد بر مطلق مترتب مىشود و لذا اوّل بايد با اصل مزبور ثابت كنيم كه پس عقد بر مطلق واقع شده ، سپس مىگوييم پس وفا واجب است و چنين اصلى مثبِت مىشود و در علم اصول خوانديم كه اصل مثبت حجّت نيست . در نتيجه اصل اوّل جارى مىشود و معارضى هم ندارد و به نفع مشترى تمام مىشود .\r\n\r\nقوله : و على الثانى :\r\nكه ما نحن فيه از قبيل وحدت مطلوب و به تعبير بهتر وحدت التزام باشد ، نزاع مذكور ( ميان بايع و مشترى در تغيير ) در حقيقت به اين بر مىگردد كه آيا معاملهء طرفين بر مطلق واقع شده ( يعنى اصل غنم مورد معامله است قطع نظر از اينكه چاق باشد يا لاغر ، واجد فلان وصف باشد يا نه ) يا بر مقيّد واقع شده ( يعنى خصوص غنم سمين و گوسفند چاق ) ؟ در چنين نزاعى اصل به نفع مشترى است زيرا اصل اين است كه معامله بر مطلق\r\n\r\n","description":"","footnote":"","page_name":" 403 ","page_number":403},
  {"content":"\r\n\r\nواقع نشده تا نتيجه‌اش وجوب وفا به عقد بر مشترى باشد و اثر مستقيم اصل عدم وقوع عقد بر مطلق ، آن است كه پس وفاى به عقد بر مشترى واجب نيست و وى داراى خيار فسخ است . پس قول مشترى مقدّم است .\r\n\r\nقوله : و دعوى :\r\nاگر شما بگوئيد : مورد نزاع دو طرف داشت ( مطلق و مقيّد ) و همانطورى كه اصل عدم وقوع معامله بر مطلق است و نتيجه‌اش به نفع مشترى تمام مىشود ، همچنين اصل عدم وقوع عقد بر مقيّد بما هو مقيّد به وصف چاقى است كه نتيجه‌اش به نفع بايع تمام مىشود و وفا واجب و حق الخيار منتفى است آنگاه دو اصل مذكور تعارض و تساقط مىكنند .\r\n\r\nقوله : مدفوعة :\r\nادّعاى مزبور باطل است و اصل عدم وقوع عقد بر مقيّد ، جارى نمىشود زيرا مستقيماً اثر شرعى ندارد ( وجوب وفا بر عدم وقوع عقد بر مقيّد مترتب نمىشود بلكه بر وجود عقد بر مطلق مترتب است . ) و اوّل بايد با اصل مذكور ثابت كنيم كه عقد بر مطلق واقع شده ، سپس نتيجه بگيريم كه وفا واجب است و مشترى حق خيار ندارد و چنين اصلى مثبِت است و ارزش ندارد و لذا اصل اوّل معارض ندارد تا ساقط شود . ضمناً اصل مثبِت انواعى دارد كه ما نحن فيه از نوع اثبات يكى از دو ضدّ با نفى ضدّ ديگر است يعنى با اصل عدم وقوع عقد بر مقيّد ( كه ضدّ مطلق است ) مىخواهيم وجود عقد را بر مطلق ( ضدّ مقيّد ) ثابت كنيم و اثبات احد الضدّين بوسيلهء نفى ضدّ ديگر قطعاً جايز نيست .\r\n\r\nقوله : و ممّا ذكرنا :\r\nگروهى از فقهاء در نزاع مذكور ( ميان بايع و مشترى در تغيير ) قول بايع را مقدّم داشته و به لزوم معامله و عدم حق الخيار براى مشترى ، حكم كرده‌اند ، اينان نيز دلايلى دارند :\r\nيكى از آن ادلّه عبارتست از : اصالة اللزّوم ، بيان مطلب : اجماعى است كه عقد بيعى ميان طرفين واقع شده ، معاملهء صحيح هم بوده ، و اجماعى است كه نقل و انتقال هم حاصل شده يعنى بايع مالك ثمن شده و مشترى مالك مثمن شده و اختلاف فقهاء در اين است كه آيا مشترى حق دارد معامله را فسخ كند و ثمن را به ملك خود بر گرداند و چنين سلطنتى دارد يا نه ؟ اصالة اللزوم ( استصحاب بقاء ملك بايع بر ثمن ) حكم مىكند به لزوم معامله و عدم سلطنت مشترى بر فسخ و نتيجه به نفع بايع است .\r\n\r\n","description":"","footnote":"","page_name":" 404 ","page_number":404},
  {"content":"\r\n\r\n\r\nقوله : توضيح الفساد :\r\nمرحوم شيخ اين دليل را ردّ مىكنند و مىفرمايند : شك در لزوم معامله و عدم لزوم آن ، مسبّب است از شك در متعلّق عقد كه آيا عقد بر مطلق واقع شده تا معامله لازم باشد يا بر مقيّد واقع شده تا لازم نباشد ، و وقتى در ناحيه سبب ، اصل عدم وقوع عقد بر مطلق جارى كرده و به نفع مشترى حكم كرديم نوبت به اصالة الزوم نمىرسد زيرا اصل سببى مقدّم بر اصل مسبّبى است .\r\n\r\nقوله : و الحاصل :\r\nمقدّمه : در ادبيّات آموختيم كه در اثبات ، كان تامّه داريم كه بر اصل وجود چيزى دلالت دارد و كان ناقصه داريم كه بر ثبوت چيزى براى چيز ديگر دلالت دارد ، متقابلًا در نفى ، ليس تامّه داريم كه بر سلب وجود دلالت مىكند و ليس ناقصه كه بر سلب وصفى از ذاتى دلالت دارد ، با حفظ اين مقدّمه مىگوييم : در ما نحن فيه دو اصل وجود دارد :\r\n1 - به نحو ليس ناقصه : اصل ، عدم تقيّد مبيع يا معقود عليه يا متعلّق عقد است به وصفى كه فعلًا مفقود است ( مثل وصف چاقى ) اين اصل سودمند است زيرا فرض را بر اين گذاشته كه مبيع و متعلّق عقدى هست ولى تقييد آن به وصف كذائى مشكوك است و اصل عدم تقييد جارى مىشود كه عبارةٌ اخراى اطلاق است ( اطلاق امر عدمى است كه عدم تقييد باشد ) و اثر مستقيم آن عبارتست از وجوب وفا و عدم خيار ، ولى چنين اصلى جارى نيست چون حالت سابقه ندارد ، چه زمان عقدى بود و معامله بر چيزى واقع شده بود و مقيّد هم نبود و حالا شك در تقييد داريم تا اصل عدم تقييد جارى شود ؟ ! از اوّل وقوع ، يا مقيّد بوده به وصف كذائى و يا مقيّد نبوده .\r\n2 - به نحو ليس تامّه : اصل ، عدم وجود و وقوع عقد است بر مبيع موصوف به وصف مفقود ( چاقى مثلًا ) اين اصل جارى مىشود چون حالت سابقه دارد و آن اينكه قبل از اينكه اصلًا طرفين معامله‌اى بكنند ، وجود بيع به وصف كذائى نبود و عدم وجودش محرز بود و الان پس از معامله شك در بقاء عدم وقوع بيع خاص داريم ، استصحاب عدم جارى مىكنيم ولى اشكالش اين است كه اين اصل نافع نيست زيرا وجوب وفا مستقيماً بر عدم وجود عقد كذائى مترتب نيست بلكه بايد اوّل ثابت كنيم كه عقد بر مطلق واقع شده سپس نتيجه بگيريم كه وفا واجب است و چنين اصلى مثبت خواهد بود كه جارى نيست .\r\n\r\n","description":"","footnote":"","page_name":" 405 ","page_number":405},
  {"content":"\r\n\r\n\r\nقوله : نظير :\r\nما نحن فيه نظير اين باب است كه يك دفعه در گودالى مقدار آبى موجود شد و نمىدانيم كه آيا به قدر كرّ هست تا آثار و احكام آب كرّ بر آن مترتّب شود يا به اين اندازه نيست تا آثار آب قليل مترتب شود ؟ در اينجا هم دو اصل مطرح است :\r\n1 - اصل عدم كريّت آب به نحو ليس ناقصه : يعنى فرض كرديم كه آبى هست و نمىدانيم كريّت دارد يا خير ؟ از اصل مزبور استفاده كنيم . اين اصل نافع است چون وقتى آبى بود و كرّ هم نبود يعنى قليل است ( قلّت همين عدم كرّ و كثير بودن است ) و مستقيماًاثر شرعى دارد كه به مجرّد ملاقات با نجس متنجّس مىشود . ولى جارى نمىشود زيرا حالت سابقه ندارد ، كى بود كه آبى بود و كر نبود و الان شك در كريّت آن داريم تا استصحاب عدم جارى شود ؟ ! از اوّل تحقّق ، مشكوك است كه كثير است يا قليل ؟\r\n2 - اصل عدم وجود كرّ : اين اصل جارى مىشود چون حالت سابقه دارد يك زمانى وجود كرّ قطعاً منتفى بود و آن وقتى بود كه اصلًا آبى هم نبود ولى الان وجود كرّ مشكوك است از اصل عدم وجود كرّ به نحو ليس تامّه استفاده مىكنيم ولى اين اصل نافع نيست زيرا مستقيماً اثر شرعى ندارد و بدنبال آن بايد ثابت كنيم كه پس اين آب قليل است پس منفعل مىشود و به محض ملاقات با نجس ، متنجّس مىشود و اصل مثبت حجّت نيست .\r\n\r\nقوله : و مّما ذكرنا :\r\nيكى ديگر از ادّله تقديم قول بايع و حكم به لزوم معامله ، استناد به عمومات و اطلاقاتِ لزوم بيع است كه به عمومشان فرع مورد بحث ما را نيز شامل مىشوند و بر لزوم معاملهء مزبور و عدم جواز فسخ آن دلالت مىكنند و چون اين عمومات ، دليلهاى اجتهادى هستند بر اصول عمليّه‌اى كه به نفع مشترى حكم مىكردند ( اصالة بقاء يد المشترى ، اصل عدم علم مشترى ، اصالة عدم وصول حقّ مشترى به او ) و بر عدم لزوم معامله و جواز فسخ آن دلالت داشتند ، مقدّم و حاكم هستند و با وجود دليل اجتهادى نوبت به اصل نمىرسد .\r\nو آن عمومات عبارتند از : عموم آيهء اكل مال به باطل : لا تأكلوا اموالكم بينكم بالباطل الّا\r\n\r\n","description":"","footnote":"","page_name":" 406 ","page_number":406},
  {"content":"\r\n\r\nان تكون تجارةً عن تراض « 1 » اين آيه تصرف در اموال يكديگر را بدون مجوّز شرعى تحريم كرديم و تنها يك صورت ( كه تجارت بر اساس رضايت طرفين باشد ) را استثناء كرده ، و در ما نحن فيه پس از معامله ، ثمن ملك بايع شده و فسخ مشترى تجارت از روى تراضى كه نيست تا داخل در مستثنى باشد و حلال و جايز باشد ، پس داخل در مستثنى منه و حرام است و مشترى حقّ تصرّف ندارد پس معلوم مىشود حق فسخ ندارد پس معامله لازم است .\r\nو يكى از عمومات ، رواياتى است كه مىگويد :\r\nلا يحلّ مال امرءٍ مسلم الّا بطيب نفسه يا لا يجوز لِاحَدٍ ان يتصرّف فى مال اخيه الّا بطيب نفسه « 2 »\r\nو در ما نحن فيه ثمن ، مال بايع است و تا خود بايع راضى نشود و طيب نفس پيدا نكند براى هيچكس ( و از جمله مشترى ) حلال نيست و تصرف در آن جايز نيست ، پس مشترى حق ندارد بدون اجازه و رضايت بايع در آن تصرّف كند و اگر معامله جايز و خيارى بود كه حق تصرف و فسخ داشت و چه بسا تصرّفش به قصد فسخ ، فسخ فعلى محسوب مىشد .\r\nو از جملهء عمومات عموم الناس مسلطون على اموالهم « 3 » است و ثمن مال بايع است و مردم بر مال خودشان مسلّط هستند و اختيار مال دست آنها است و ديگرى حق مزاحمت و دخل و تصرف ندارد پس مشترى حق ندارد در آن تصرّف كند و اگر خيارى بود كه حق تصرف و فسخ داشت . پس به حكم اين عمومات ، معامله لازم است و بر طرفين وفاى به آن واجب است و مشترى حق ندارد فسخ كند .\r\n\r\nقوله : اذ لا يخفى :\r\nمرحوم شيخ مىفرمايد : اين استدلال نيز ناتمام است زيرا اين مطلب مسلّم است كه عمومات لزوم ، به باب خيارات تخصيص خورده‌اند و ادلّة الخيارات موجب تخصيص آنها شده‌اند و موضوع خيارات عبارتست از : مالى كه عوض آن ( همان عوضى كه معاوضه بر آن واقع شده ) به صاحب اين مال دفع نشده باشد يعنى دو نفر معاوضه‌اى انجام داده‌اند و يك طرف عوضى را كه در اختيار دارد به ديگرى تحويل نمىدهد و\r\n\r\n\r\n","description":"","footnote":"\r\n( 1 ) . سورهء نساء / 29 .\r\n( 2 ) . عوالى اللآلى ، ج 2 ، ص 113 ، حديث 99 .\r\n( 3 ) . همان ، ج 1 ، ص 222 ، حديث 99 .\r\n","page_name":" 407 ","page_number":407},
  {"content":"\r\n\r\nديگرى به حقّش نمىرسد در اين فرض ، ديگرى حق الخيار دارد و مىتواند معامله رافسخ كند مثلًا مشترى ثمن را به بايع داده ولى بايع از تسليم مثمن امتناع مىكند ، در چنين فرضى مشترى حق خيار فسخ دارد . يا معامله بر متاع سالم صورت گرفته و حالا متاع معيوب را به مشترى مىدهد باز خيار فسخ دارد . پس موضوع ادلّهء خيار ، عبارتست از : المال الذى لم يدفع عوضه . . . . . . الى المشترى ، و اين عدم دفع عوض كه موضوع خيار است گاهى وجداناً محرز است و يقين به عدم دفع داريم ، و گاهى به حكم بيّنه و دو شاهد عادل احراز مىشود و گاهى هم شك در دفع داريم ( كه ما نحن فيه از اين قبيل است ) و با اصل عدم دفع عوض ، آن موضوع را احراز مىكنيم و همين كه موضوع محرز شد حكم هم كه حقّ الخيار و جواز فسخ باشد ، مىآيد . پس اينجا جاى عمومات لزوم نيست بلكه جاى استصاب حكم خاص است .\r\n\r\nقوله : و هذا هو :\r\nسابقاً از زبان محقّق ثانى دليلى به نفع مشترى آورديم كه اصل عدم وصول حق بود و در آن خدشه كرديم ، ولى حالا با بياناتى كه داشتيم مىگوييم : اصل عدم دفع عوض . همان اصل عدم وصول حق است و مورد قبول ما است ( البتّه آن خدشه بر مبناى تعدّد التزام بود و اين قبول بر مبناى وحدت التزام است ) و اين اصل ، موضوع خيار تخلّف وصف را اثبات مىكند . ( اين جمله موهِم آن است كه پس اصل مذكور ، مثبِت است و نبايد جارى شود ، ولى منظور از اثبات در اينجا همان احراز موضوع است كه گاهى وجدانى و گاهى تعبّدى و تنزيلى و يا بينّه يا اصل است و واسطه‌اى در كار نيست و نفس همين عدم وصول حق موضوع حق الخيار است و با اصل عدم وصول حق مستقيماً حكم خيار مترتّب مىشود و هرگز اصل مثبت نيست . )\r\n\r\nقوله : فان قلت :\r\nمستشكل مىگويد : از كجا موضوع ادّلهء خيار ، عنوان مذكور ( المال الذى لم يدفع . . . ) باشد ؟ چه مانعى دارد كه ما موضوع ادّلهء خيار را عنوان ديگرى بدانيم و آن اينكه : ( المال الذى وقع المعاوضة بينه و بين مالم ينطبق على المدفوع ) يعنى مالى كه ( مثلًا ثمن ) معاوضة واقع شده ميان آن مال و ميان مالى كه ( مثمن مثلًا ) منطبق بر اين مدفوع و دفع شده به مشترى نيست ( فرضاً گوسفند لاغر را به مشترى داده كه اگر معاوضه بر گوسفند\r\n\r\n","description":"","footnote":"","page_name":" 408 ","page_number":408},
  {"content":"\r\n\r\nچاق بوده قطعاً منطبق بر اين مال دفع شده نيست و اگر بر مطلق گوسفند بوده منطبق بر مدفوع هست . ) آنگاه مالى كه معاوضه ميان او و ميان ما لم ينطبق على المدفوع واقع شده موجب خيار است و به تعبير ديگر معاملهء خاصى يعنى معامله بر ما لا ينطبق على المدفوع موجب خيار است و اينجا شك داريم كه اين معاملهء خاص صورت گرفته تا مشترى حق الخيار داشته باشد يا صورت نگرفته تا خيار نداشته باشد ؟ اصل عدم وقوع اين معاملهء خاصّ را جارى مىكنيم و در نتيجه حكم به عدم خيار مىكنيم و باز عمومات لزوم ، زنده مىشوند و نوبت به استصاب حكم خاصّ و ادّلهء خيار نمىرسد .\r\n\r\nقوله : قلت :\r\nبايد ديد چه عاملى سبب خيار است ؟ و چه عاملى موجب لزوم است ؟ شيخ مىفرمايد :\r\nبه عقيدهء ما وقوع معامله بر فلان عنوان ، موجب خيار يا لزوم نيست بلكه مهمّ پس از معاوضه و در مقام قبض و اقباض است : اگر متاعى را كه در خارج و در مقام تسليم و تسلّم ، بايع به مشترى داد منطبق باشد با آنچه عقد بر او واقع شده و همهء آن خصوصيات را داشته باشد ، در اينجا عرفاً صدق مىكند كه بايع به عقد و عهد و التزام خويش وفا كرد و وفاى به عقد موجب لزوم عقد است و مشترى حق فسخ ندارد و اگر عين مدفوع ، واجد خصوصيّات معتبره در عقد نباشد ، بايع به عقدش وفا نكرده و معامله لازم نيست و مشترى حق فسخ دارد .\r\nپس خيار كه عبارتست از مالكيّت و سلطنت مشترى بر فسخ عقد و عدم وجوب وفا به عقد ، سبب و موجِبش آن است كه عين خارجى كه به قبض مشترى رسيده تطابق نكند با آنچه عقد بر او واقع شده ، و به ديگر سخن سببش آن است كه بايع به عقد خويش وفا نكند چه اينكه سبب لزوم ، انطباق و وفا است . و در چنين موردى اصل به نفع مشترى و به ضرر بايع است زيرا در شكّ در انطباق عين خارجى با متعلّق عقد ، اصل عدم انطباق جارى مىشود ، اصل عدم انتقال جارى مىشود ، اصل عدم دفع عوض و اصل عدم وصول حق مشترى و اصل عدم وفاى بايع به عقد ، جارى مىشود و در نتيجه مشترى حق الخيار پيدا مىكند .\r\n\r\nقوله : مثلًا :\r\nمطلب را با مثالى توضيح مىدهند : فرض كنيم عقد بر گوسفند چاق به عنوان اينكه چاق\r\n\r\n","description":"","footnote":"","page_name":" 409 ","page_number":409},
  {"content":"\r\n\r\nاست واقع شده ( و اين را در متن عقد قيد كرده‌اند ) و بعد كه تحويل مىدهد ملاحظه مىكنند كه گوسفند لاغر است نه چاق ، در اينجا مشترى خيار تخلّف وصف دارد امّا سبب خيار چيست ؟ سبب خيار آن است كه در خارج و در مقام قبض و اقباض آنچه متعلّق عقد واقع شده بود يعنى گوسفند چاق ، به مشترى منتقل نشده و اين عين با آن متعلّق عقد مطابقت ندارد و وفا نشده پس مشترى هم وفا نمىكند و فسخ مىكند ، امّا وقوع عقد بر مبيع خاص ( گوسفندچاق ) موجب خيار نيست و اصلًا موجب جواز عقد نيست ( چون ممكن است عقد بر گوسفند چاق باشد و خيارى هم نباشد ، در مثل مبيع كلّى كه به ذمّه آمده و در خارج صد بار هم گوسفند لاغر تحويل دهد مشترى قبول نمىكند و خواهان گوسفند چاق است و معامله كما كان لازم است ، ) و چنان كه قبل از مثال مزبور بيان شد ، در شك در انطباق و عدم انتقال ، و عدم انتقال ، وصول حق و عدم آن و . . . .\r\nاصل عدم جارى مىشود و به نفع مشترى تمام مىشود نه بايع .\r\n\r\nقوله : فقد تحقّق :\r\nبا توضيحاتى كه قبل از ان قلت و پس از آن در جواب ان قلت ، ذكر شد كاملًا آن اصلى كه محقّق ثانى بدان استناد كرده بود ( اصل عدم وصول حق ) تثبيت شد ، چه اينكه اصل ديگر هم كه از زبان علّامه در تذكره « 1 » آمده مورد قبول ما است و نظر به همين مطلب دارد و آن اينكه : آيا مشترى ملتزم به تملّك همين عين موجود ( گوسفند لاغر ) شده و به عهده گرفته كه ثمن را در قبال اين بدهد تا بايع بتواند او را ملزم بسازد ؟ يا چنين التزام و تعهّدى نداده ؟ اصل عدم التزام مذكور است و وقتى التزامى نبود وجوب وفائى هم بر مشترى نيست پس حقّ الخيار دارد .\r\n\r\nقوله : نعم :\r\nگويا كسى مىگويد : اصولى كه به نفع مشترى به آنهااستدلال شد ( در اوّلِ فرع اوّل ) تنها اصل عدم وصول حق كه نبود اصل ديگر هم بود كه اصالة بقاء يد المشترى على الثمن باشد ، چرا شما روى اين اصل تكيه نمىكنيد ؟ مرحوم شيخ مىفرمايد : گرچه بزرگانى از قبيل شيخ طوسى در مبسوط ، ابن ادريس در سرائر و شهيد اوّل در دروس روى آن تكيه\r\n\r\n\r\n","description":"","footnote":"\r\n( 1 ) . تذكره ، ج 1 ، ص 537 .\r\n","page_name":" 410 ","page_number":410},
  {"content":"\r\n\r\nكردند ولى ما روى نكته‌اى بدان تكيه نداريم : و آن اينكه بحثى است كه اصل اوّلى در معاملات چيست ؟ آيا اصل در هر معامله‌اى لزوم است مگر مواردى كه به دليل خاص استثناء شده و جواز آنها ثابت شده است مثل هبه ، وكالت و . . . ؟ يا اصل اوّلى در هر معامله جواز است مگر معاملاتى كه به دليل خاص لزوم آنها ثابت شده مثل بيع ، اجاره و . . . ؟ و ثمرهء اين اصل عند الشك ظاهر مىشود . آنگاه گروهى اصالة الجواز را اختيار كرده‌اند چه اينكه از مختلف علّامه در باب سبق و رمايه همين مستفاد مىشود و اكثريت اصالة اللزوم را اختيار كرده‌اند و بحثش در اوّل خيارات خواهد آمد . حال استناد به اصالةُ بقاء يد المشترى با مبناى اصالة الجواز دمساز است و گرنه با اصالة اللزوم نوبت به استصحاب بقاء يد و سلطنت نمىرسد . و ما مبناى اصالة اللزوم را قبول داريم ، از اين روى به اصل مذكور ( اصل بقاء يد . . . ) استناد نكرديم .\r\n\r\nقوله : و امّا دعوى :\r\nدر واقع اين ادّعا ، دليل سوّمى به نفع بايع است كه نتيجه‌اش تقديم قول بايع است : شكّ در اينكه عين خارجى منطبق بر معقود عليه هست يا نه ؟ عين با صفاتى كه مورد عقد بود به مشترى منتقل شد يا خير ؟ حقّ مشترى به او و اصل شد يا نه ؟ بايع به عقدش وفاء كرد يا نه ؟ مشترى ملتزم به تملّك همين عين موجود در قبال ثمن شده يا خير ؟ ( كه نتيجهء اين شكوك يك سلسله اصول بود : اصل عدم انطباق ، اصل عدم انتقال ، اصل عدم وصول حق ، اصل عدم وفاء ، اصل عدم التزام مشترى ) ولى اين شكوك مسبّب هستند از شك در تغيّر و عدم تغيّر كه آيا تغييرى در مبيع پيش آمده يا خير ؟ اگر تغيّرى حادث شده باشد نوبت به اصول مذكور مىرسد ولى اگر تغيّرى حادث نشده باشد جاى اصول مزبور نيست ، و ما در خود تغيّر و عدم تغيّر اصل عدمى جارى مىكنيم و مىگوييم : الاصل عدم التغيّر و در نتيجه نوبت به اصول مزبور نمىرسد ، چون با وجود اصل سببى جاى اصلهاى مسبّبى نيست . و اثر اصل عدم تغيّر عبارتست از لزوم معامله و وجوب وفا مشترى به آن و عدم جواز و تزلزل معامله .\r\n\r\nقوله : فهى مدفوعة :\r\nاصل مذكور به سه بيان قابل جريان نيست :\r\nاوّلًا از نوع استصحاب قهقرائى است زيرا زمان حال ( بعد از قبض و اقباض ) معلوم\r\n\r\n","description":"","footnote":"","page_name":" 411 ","page_number":411},
  {"content":"\r\n\r\nاست كه گوسفند لاغر است و زمان سابق ( حال مشاهدة ) مشكوك است كه از اوّل لاغر بوده يا بعداً لاغر شده ؟ و حكم حال را به گذشته سرايت دادن و بنا را بر عدم تغيّر گذاشتن ، استصحاب قهقرائى است و دليلى بر اعتبار آن نداريم و در علم اصول به ثبت رسيده كه ادلّهء حجيّت استصحاب ، شامل چنين استصحابى نمىشود ( اين اشكال را شيخ اعظم مطرح نكرده )\r\nثانياً دليل شما اخصّ از مدّعا است زيرا برخى از فروض مورد بحث را شامل نيست ، بيان مطلب : فرض كنيم دو ماه قبل يقيناً گوسفند چاق بوده و مورد اتّفاق هر دو است و يك ماه قبل مشاهده كرده‌اند و الان معامله كردند و قبض و اقباض هم حاصل شد و باز هر دو قبول دارند كه فعلًا تغيير كرده و آن خصوصيّت دو ماه قبل را ندارد ( يعنى چاق نيست و لاغر است ) ولى اختلافشان در اين است كه آيا اين تغيّر پيش از مشاهده حادث شده بود و در نتيجه مشترى هم بعداً مشاهده كرده و اقدام كرده و حقّ الخيار ندارد ؟ يا پس از مشاهده بوده و مشترى مغبون شده و حق الخيار دارد ؟ در اينجا على القاعده بايد از استصحاب بقاء وصف چاقى ، استفاده كرده و بگوييم : حين المشاهده هم وصف مزبور بوده و بعداً لاغر شده پس مشترى حق الخيار دارد يا بگوييم : لاغر شدن كه امر حادثى است و شك در تقدم و تأخرش داريم اصل تأخّر آن است ( الاصل فى كل امر حادثٍ شكّ فى تقدّمه او تأخره ، الاصل تأخّره ) آنگاه با وجود علم به تغيّر و شك در تقدم و تأخّر آن ، جاى اصل عدم تغيّر نيست بلكه جاى اصل تأخّر تغيّر است كه نتيجه‌اش به نفع مشترى است و دليل شما اين فرض را شامل نيست .\r\nو ثالثاً : اصل عدم تغيّر مبيع كه مدّعى روى آن تكيه كرده ، در حقيقت بر مىگردد به اينكه : مبيع در هنگام مشاهده چاق نبوده ( تغيير نكرده يعنى از اوّل هم لاغر بوده و روزى هم كه مشاهده كردند چاق نبوده ) ولى اين امر به تنهائى كافى نيست و نتيجه نمىدهد كه پس معامله لازم و وفا واجب است ( نظير آنچه قبلًا در مطلق و مقيّد گفتيم كه اصل عدم وقوع عقد بر مقيّد مستقيماً نتيجه‌اش وجوب وفا نبود بلكه نتيجه‌اش وقوع عقد بر مطلق بود و سپس وجوب وفا ) بلكه اوّل بايد ثابت كنيم كه : پس مبيع در هنگام مشاهده لاغر بوده ، سپس بگوييم : پس عقد بر گوسفند لاغر واقع شده ، سپس نتيجه بگيريم : پس معامله لازم است . و مكرّر گفتيم كه اصل مُثبت حجّت نيست مخصوصاً اينكه بخواهيم با\r\n\r\n","description":"","footnote":"","page_name":" 412 ","page_number":412},
  {"content":"\r\n\r\nنفى يكى از دو ضدّ ( مثل چاقى ) ضدّ ديگر ( مثل لاغرى ) را اثبات كنيم كه اصول عدميّه قادر به اثبات آن نيستند .\r\n\r\nقوله : هذا كلّه :\r\nدر فرع اوّل يعنى اختلاف در تغيّر دو فرض مطرح است :\r\n1 - مشترى مدّعىِ تغيير بود و بايع مدّعى عدم تغيّر ، كه تا به حال بحث شد و قول مشترى مقدّم شد ، به دليل اصل عدم وصول حق .\r\n2 - عكس فرض مذكور : يعنى بايع مدّعىِ تغيير است و مىگويد : وقتى متاع را مشاهده كرديم لاغر بود و بعداً چاق شده و من خيال مىكردم كماكان لاغر بوده پس من مغبون و متضرّر شده و حقّ دارم فسخ كنم و مشترى منكر تغيير است و مىگويد : از روز اوّل هم همين چاقى را داشته و تو هم ديده بودى و مىدانستى و اقدام كردى پس معامله لازم است و تو حق فسخ ندارى . آنچه راجع به مشترى ، در فرض قبل گفتيم در اين فرض در حق بايع ، جارى و سارى است و قول بايع مقدّم است بدليل اصل عدم وصول حق يا اصل عدم وقوع عقد بر همين موجود كه نتيجه‌اش عدم وجوب وفا و ثبوت خيار است .\r\nولى از ظاهر عبارت شهيد اول در لمعه مستفاد مىشود كه در اين فرض هم قول مشترى مقدم است « 1 » مرحوم شيخ مىفرمايد : ما وجهى براى اين فتوى نيافتيم ( اگر وجه همان اصالة اللزوم ، عمومات لزوم ، اصل عدم تغيّر باشد كه در فرض قبل بود جوابش را داديم و همه را ردّ كرديم و اگر وجه ديگرى منظور شهيد است كه ما نمىدانيم و خود ايشان بايد بيان كند . )\r\nفرع دوّم : در فرع اوّل در اصل تغيّر مبيع اختلاف داشتند ، ولى در فرع دوّم هر دو قبول دارند كه مبيع در هنگام مشاهده داراى فلان وصف بود ( و معامله هم بر همان وصف خاص منعقد شد و هر دو قبول دارند كه تغيّرى هم حادث شده ( و فعلًا كه قبض و اقباض شده و در اختيار مشترى است نسبت به گذشته فرق كرده ) ولى اختلافشان در اين است كه : از اين دو امر حادث ( بيع ، تغيّر ) كدام تقدّم داشته و زودتر حادث شده و كدام تأخّر دارد ؟ آيا تغيّر متقدّم بر بيع است و پيش از بيع حادث شده و بيع بعداً آمده ؟ تا در\r\n\r\n\r\n","description":"","footnote":"\r\n( 1 ) . لمعهء دمشقيّه ، ج 4 ، ص 270 .\r\n","page_name":" 413 ","page_number":413},
  {"content":"\r\n\r\nنتيجه فرد مغبون ، حقّ الخيار داشته باشد . يا بيع متقدّم بر تغيّر است و تغيّر بعداً آمده ؟ تا معامله لازم باشد و فرد متضرّر ، داراى خيار نباشد . در اينجا چه بايد كرد ؟ اين فرع نيز دو فرض دارد :\r\n1 - اختلاف به اين نحو است كه در حين مشاهده چاق بوده و حالا لاغر شده و مشترى مدّعى است كه تغيّر پيش از بيع بوده پس من حق الخيار دارم و بايع مىگويد : بيع پيش از تغيّر بوده و تغيّر بعد از معامله آن هم على وجهٍ لا يوجب الخيار : يعنى گاهى بعد از بيع و قبل از قبض و اقباض است در اينجا هر نقصى پيش آيد بايع ضامن است و مشترى خيار دارد . و گاهى بعد از بيع و قبض ولى در مدّت خيار است باز هر خللى پيش آيد بايع ضامن است لذا بايد بعد از بيع و بعد از قبض و اقباض و بعد از انقضاء مدّت خيار باشد تا ربطى به بايع نداشته باشد . اين است منظور عبارت مذكور ) حادث شده پس مشترى حقّ الخيار ندارد و معامله لازم است . در اينجا چه بايد كرد ؟ ابتدا مىفرمايد : دو اصل قابل جريان است :\r\n1 - الاصل عدم تقدّم بيع بر تغيّر است كه نتيجه‌اش ثبوت خيار براى مشترى است .\r\n2 - اصل عدم تقدّم تغيّر بر بيع است كه نتيجه‌اش لزوم بيع است . ولى بعد مىفرمايد : به سه دليل اين دو اصل جارى نمىشوند :\r\n1 - دو اصل مذكور تعارض و تساقط مىكنند و جاى هيچكدام نيست .\r\n( 2 - دو اصل مزبور مُثبت هستند زيرا اصل عدم تقدم بيع نتيجه مىدهد تأخر بيع و تقدم تغيّر را و بدنبالش موجب خيار مىشود و اصل عدم تقدم تغيّر هم نتيجه‌اش تأخر تغيّر و تقدم بيع است و بدنبالش موجب لزوم است و اصل مثبت حجّت نيست . )\r\n3 - دو اصل مزبور مرجعشان به دو استصحاب است :\r\n1 - يك زمانى بيع در حال چاقى نبود و الان شك در وقوع بيع در حال مذكور داريم ، استصحاب عدم جارى مىشود . ( قوله : مثلًا : يعنى كلمهء سمن ، چاقى از باب مثال است شما هر وصفى را مىتوانيد فرض كنيد و مثال بزنيد . ) و نتيجه‌اش ثبوت خيار است .\r\n2 - يك زمانى وصف چاقى مسلّم بود ( حال مشاهده ) ولى بعداً در حال انشاء بيع شك در بقاء آن داريم ، استصحاب بقاء چاقى مىكنيم ( استصحاب وجودى ) يا استصحاب عدم وجود لاغرى مىكنيم ( استصحاب عدمى ) و نتيجه‌اش لزوم و عدم خيار\r\n\r\n","description":"","footnote":"","page_name":" 414 ","page_number":414},
  {"content":"\r\n\r\nاست .\r\nولى مرحوم شيخ مىفرمايد : حكم به جواز و خيار داشتن يا لزوم و وجوب وفا بر استصحابهاى مزبور مترتب نيست زيرا همانطورى كه در فرع اوّل گفته آمد : لزوم ، از احكام وفاى به عقد و دفع معقود عليه و همهء خصوصيات به مشترى است كه پس از آن ، وى حقّ فسخ ندارد و جواز ، از احكام عدم وفاى به عقد و عدم دفع متعلّق بيع است و در اينجا به تعبير ديگر مىگوييم : لزوم اثر و حكمى است كه بر وصول معقود عليه و انتقال آن به مشترى ، مترتب مىشود و جواز و خيار بر عدم وصول مترتب است و دو استصحاب مزبور ، اين وصول و عدم وصول را نتيجه نمىدهند تا بدنبالش لزوم و جواز مترتب شود زيرا وصول يا عدم وصول كه اثر شرعى نيست بلكه لازم خارجى است و استصحاب‌هاى مذكور اصل مثبت مىشوند كه حجّت نيست .\r\n\r\nقوله : فالمرجع :\r\nوقتى از استصحاب‌هاى مذكور طرفى نبستيم نوبت به اصل عدم وصول حق مىرسد كه آيا حقّ مشترى به او رسيده يا نه ؟ اصل عدم وصول جارى مىشود و در نتيجه حق الخيار دارد . البتّه در فرع قبل هم از اين اصل استفاده كرديم ولى با اين فرق كه : آنجا شك در وصول حقّ مشترى ، ناشى از شك در خود حقّ بود كه اصلًا معامله بر گوسفند چاق بوده يا لاغر ؟ ولى اينجا شك در وصول ، ناشى از شك در وصول حق معلوم و مسلّم است كه معامله را با بناگذارى بر آن واقع ساخته‌اند ( چون هر دو قبول دارند كه در حال مشاهده چاق بوده و بيع را بابناگذارى بر آن واقع ساخته‌اند . ) ولى در هر دو فرع اصل وصول حق و به دنبالش اصل عدم لزوم معامله جارى مىشود و به نفع مشترى است .\r\n\r\nقوله : و من ذلك :\r\nفرض دوّم كه عكس فرض اوّل است : هر دو قبول دارند كه در زمان مشاهده گوسفند لاغر بوده و بيع هم بر مبيع با همين وصف واقع شده و الان هم هر دو قبول دارند كه گوسفند تغيير كرده و چاق شده ولى اختلافشان در اين است كه : آيا اين تغيير پيش از بيع حاصل شده يا بعد از بيع ؟ بايع مدّعى است كه قبل از بيع بوده و من مغبون و متضّرر شده‌ام و خيال مىكردم چاق نشده و پول گوسفند لاغر را گرفته‌ام غافل از اينكه چاق شده بود و من به حقّ خودم از ثمن نرسيده‌ام پس حق‌الخيار دارم . و مشترى مىگويد :\r\n\r\n","description":"","footnote":"","page_name":" 415 ","page_number":415},
  {"content":"\r\n\r\nچاقى پس از معامله و در ملك من حادث شده و ربطى به بايع ندارد و او به مقدارى كه استحقاق داشت ، ثمن را دريافت كرده و معامله صحيح و لازم است و حق فسخ ندارد . در اينجا هم دو اصل عدم تقدّم بيع بر تغيّر و عدم تقدم تغيّر بر بيع جارى مىشود و يا در اثر تعارض تساقط مىكنند و يا در اثر مثبِت بودن حجّت نيستند و نوبت مىرسد به اصل عدم وصول حقّ بايع به بايع و به حكم اين اصل ، به نفع بايع حكم مىشود و وى حق الخيار پيدا مىكند .\r\n\r\nقوله : و لو وُجد المبيع تالفاً :\r\nمقدّمه : در اينكه قبض مبيع به چى محقّق مىشود ؟ در اواخر خيارات به تفصيل خواهد آمد ولى اجمال مطلب اينكه : در اموال منقول ، اقوالى وجود دارد ولى در غير منقول ( منزل ، باغ و . . . ) نوعاً گفته‌اند : قبض به تخليهء سبيل و رفع يد است يعنى همين اندازه كه فروشنده از ملك دست بر دارد و مانع از دخل و تصرّف مشترى نشود قبض محقّق شده ،\r\nبا اين مقدّمه مىگوييم : دو نفر بر اساس رؤيت سابقه معامله كردند سپس ديدند كه مبيع تلف شده آن هم بعد از قبض و اقباض ( گويا كسى مىگويد : جمع ايندو چگونه است كه هم تلف شده و هم قبض شده ؟ شيخ اعظم مىفرمايد : اين در مواردى است كه در قبض ، مجرّد تخليه و رفع يد كافى است كه در اموال غير منقول بود البتّه محشّين در مورد مال منقول هم اين مطلب را فرض كره و مثال زده‌اند ولى ما فعلًا كارى به آن فرض نداريم « 1 » ) و فعلًا ميان مشترى و بايع اختلاف است كه آيا تلف قبل از بيع بوده ؟ تا خسارت به بايع وارد شود و معامله باطل باشد و ثمن هم كماكان به ملك مشترى باقى باشد . و يا پس از بيع بوده تا از ملك مشترى تلف شده باشد و ربطى به اصل صحّت معامله نداشته باشد ؟ مشترى مدّعىِ تقدّم تلف بر بيع است تا خسارت و ضرر را از خود دور كند ، و بايع هم مدّعىِ تأخر تلف از بيع است تا لطمه به مشترى وارد شود و خسارت را از خود دور كند . در اينجا چه بايد كرد ؟ شيخ اعظم از دو اصل استفاده كرده و به نفع مشترى حكم مىكنند :\r\n1 - اصل مسبّبى : قبل از معامله ، ثمن ملك مشترى است و پس از معاملهء مذكور در\r\n\r\n\r\n","description":"","footnote":"\r\n( 1 ) . مصباح الفقاهة ، ج 5 ، ص 426 ، و ارشاد الطالب ، ج 3 ، ص 238 .\r\n","page_name":" 416 ","page_number":416},
  {"content":"\r\n\r\nبقاء ثمن به ملك مشترى شك داريم ، استصحاب بقاء ثمن بر ملك مشترى يا بقاء مالكيت مشترى بر ثمن جارى مىكنيم .\r\n2 - اصل سببى بقاء ملك مشترى بر ثمن مسبّب از تأثير عقد بيع است و وقتى شك در تأثير عقدى كرديم از اصل عدم تأثير ( كه همان اصالة الفساد در معاملات است ) استفاده مىكنيم . ( البته شك در تأثير عقد هم مسبّب از شكّ در وجود و عدم مبيع در حال بيع است ولى مرحوم شيخ اينها را دنبال نكرده )\r\n\r\nقوله : و قد يتوهّم :\r\nمتوهّم مىگويد : ما نحن فيه جاى دو استصحاب نيست بلكه جاى اصالة الصحّة در فعل مسلم است كه هر گاه فعلى از مسلمانى صادر شود و ما شك در صحّت و فساد آن بكنيم كه آيا كار صحيح و مؤثرى انجام داد يا كار لغو و فاسد و قبيحى ؟ از باب تنزيه فعل مسلمان از قبيح و زشت ، بنارا بر صحّت آن مىگذاريم ( مثلًا گوسفندى را مسلمانى ذبح كرد ولى نمىدانيم آيا تسميه و نام خدا برد يا نه ؟ اصالة الصحة جارى مىكنيم ، نمازى بر ميّت خواند و ما در صحّت آن ترديد كرديم ، بنا بر صحّت گذاشته و لزوم اعاده را از دوش خود بر مىداريم . ) در ما نحن فيه هم معامله‌اى واقع شده و وجود مبيع از شروط صحّت آن است و ما شك در وجود داريم كه اگر موجود بوده پس بيعشان صحيح و مؤثر است و گرنه فاسد و باطل و لغو است ، در اينجا فعل دو مسلمان را حمل بر صحّت مىكنيم و نتيجه به نفع بايع تمام مىشود و تلف از مال مشترى خواهد شد . و اين را مىدانيم كه اصالة الصحّة بر استصحاب تقدم دارد ( چون يا اماره است و بر اصل مقدم است و يا اصل است ولى اخّص از استصحاب است و خاص مقدم است « 1 » ) .\r\n\r\nقوله : و فيه :\r\nمرحوم شيخ در جواب از توهّم مذكور ابتدا مقدّمه‌اى دارند : معناى صحّت عقد عبارتست از اين كه : عقد بگونه‌اى باشد كه شرعاً اثر بر آن مترتب شود ( يعنى اگر بيع است موجب ملكيّت و نقل و انتقال شود . ) آنگاه اگر عقد ، بر مبيع موجود باشد ، قابليّت صحّت و ترتّب اثر را دارد ولى اگر بر شيئى معدوم باشد چنين عقدى به حكم عقل ،\r\n\r\n\r\n","description":"","footnote":"\r\n( 1 ) . فوائد الاصول ، ص 421 .\r\n","page_name":" 417 ","page_number":417},
  {"content":"\r\n\r\nتأثيرى در تمليك معدوم ندارد و محال است چنين تأثيرى بكند زيرا نزد عقلاء هم بيع تمليك موجود به عوض است ( البيع مبادلة مالٍ بمالٍ و تا چيزى موجود نباشد ماليّت هم ندارد . ) نه تمليك معدوم ( البته به يكى از دو صورت تمليك معدوم بلامانع است :\r\n1 - به قصد تمليك معدوم در زمان وجودش معامله كنند مثل ثمره‌اى كه فعلًا معدوم است و بعداً موجود مىشود ، الان ثمرهء معدوم را به قصد آينده و حال وجود معامله مىكنند . نظير تمليك واقف به بطون بعدى كه فعلًا بالقوّه است و در زمان وجود آنها ، فعلى مىشود .\r\n2 - به قصد تمليك بدلِ معدوم معامله مىكند يعنى مال كسى را ديگرى تلف كرد و مثل يا قيمتِ آن را ضامن است آنگاه مالك مال تالف مىگويد : اين مالى را كه زيد تلف كرده به شما فروختم يا با شما مصالحه كردم به فلان مبلغ و منظورش اين است كه بدل آن را كه مثل يا قيمت باشد به شما تمليك كردم ، كه اين دو نحو صحيح و معقول است . ) ولى تمليك معدوم بدون يكى از دو قصد مذكور معقول نيست .\r\nبا حفظ اين مقدّمه مىگوييم : در ما نحن فيه كه شك در تمليك معدوم يا موجود داريم ( اگر مبيع قبل از بيع تلف شده بود تمليك و بيع مزبور بيع معدوم بود و اگر پس از آن تلف شده بود ، تمليك موجود بود . ) جاى اصالة الصحّة نيست چون اصالة الصحة در جاى است كه تمليك حقيقى صورت گرفته و معامله‌اى محقق شده و شك در فلان خصوصيّت داريم كه آيا رعايت كردند تا صحيح باشد يا نكردند تا فاسد باشد ؟ از اصالةالصحّة استفاده مىكنيم و در مورد شك چنين تمليكى مشكوك است و اصلا معامله‌اى محقق نشده و معلوم نيست تا اصالة الصحة جارى شود .\r\nآرى تمليك صورى ( صورت بيع ) محقّق شده ولى اين كه شرعاً فاسد و قبيح نيست تا فعل مسلم از آن تنزيه شود زيرا وقتى فعل ، قبيح است كه با علم و عمد باشد و در ما نحن فيه طرفين ، جاهل به تلف مبيع بودند و با فرض جهل اصلًا صدق نمىكند كه كار قبيحى انجام داده‌اند و بايد فعل مسلم را تنزيه كرد و تمليك حقيقى هم كه مشكوك است ( خلاصه : اصالة الصحة در معاملات وقتى جارى مىشود كه اصل تحقّق معامله محرز باشد و شك ما در خصوصيتى و شرطى از شروط صحّت آن باشد و در ما نحن فيه اصل تحقّق معامله و تمليك حقيقى مشكوك است . )\r\n\r\n","description":"","footnote":"","page_name":" 418 ","page_number":418},
  {"content":"\r\n\r\n\r\nقوله : فاّنه قد غفل :\r\nمرحوم صاحب جواهر در مسأله‌اى كه نظير ما نحن فيه است از اصالة الصحّة استفاده كرده : در باب رهن ، شخصى فرشى را نزد ديگرى يك ساله گرو گذاشته و وامى گرفته پس از مدتى مرتهن به راهن اذن داد كه مال مورد رهن را بفروشد ، سپس دو امر حادث شد :\r\n1 - بيع راهن كه عين مرهونه را فروخت 2 - رجوع مرتهن از اذن در بيع ، آنگاه اگر اين رجوع قبل از بيع باشد ، كاملًا صحيح و مؤثر است ولى اگر پس از بيع باشد لغو و بىاثر است چون محل قابليّت تأثير را ندارد و فروخته شده و به ملك مشترى داخل شده و از رهن در آمده ، و در دوران امر ميان صحّت رجوع يا فساد و لغويّت آن از اصالةالصحّة استفاده مىكنيم و بنارا بر تحقّق رجوع ، قبل از بيع مىگذاريم . « 1 »\r\nمرحوم شيخ مىفرمايد : ايشان از همان نكته كه ما گفتيم غفلت كرده كه اصالةالصحّة در موردى است كه كارى شده و در خصوصيّت آن شك داريم ، مثلًا رجوعى قبل از بيع محقّق شده و در عربى يا فارسى بودنِ آن ترديد داريم اينجا جاى اصالةالصحّة است ولى در مورد مزبور اصل تحقّق رجوع معتبر ، مشكوك است و پس از بيع هم باشد قبيح نيست زيرا مرتهن از بيع خبر نداشته و خيال مىكرده هنوز نفروخته آرى اگر با علم به بيع رجوع كند لغو و قبيح است .\r\n\r\nقوله : نعم :\r\nدر مثال رجوع مذكور ، قابليّت تأثير عقلًا منتفى است امّا اگر اين قابليّت محقّق باشد ( رجوع قبل از بيع باشد ) و در مثال بيع مذكور هم انشاء حقيقى عرفاً منتفى است امّا اگر انشاء تمليك حقيقى محقّق شد ( و لو در مثل مثالهاى ذيل : بيع بلا ثمن كه مبيع موجود است و تمليك حقيقى ممكن است ، بيع خمر و خيزير كه عرفاً تمليك حقيقى متحقّق است ، بيع چيزى كه شرعاً تالف محسوب مىشود و لو عقلًا و عرفاً نباشد مثل مالى كه به دريا افتاده و غرق شده يا دزيده شده كه باز عرفاً تمليك حقيقى آن ميسور است ، بيع يا مصالحهء مال معدوم به يكى از دو قصدى كه قبلًا ذكر شد يعنى به قصد تمليك در زمان وجودش يا به قصد تمليك بدل آن ، در تمام اينها صحّت و فساد مورد دارد چون يك\r\n\r\n\r\n","description":"","footnote":"\r\n( 1 ) . جواهر الكلام ، ج 25 ، ص 267 .\r\n","page_name":" 419 ","page_number":419},
  {"content":"\r\n\r\nمعاوضهء حقيقى عرفاً محقّق شده است . ) آنگاه اگر شارع مقدس فرمود فلان بيع خاص باطل است ( مثلًا بيع بلاثمن باطل است ، بيع خمر باطل است و . . . ) و ما در مورد عقدى شك داريم كه آيا از نوع صحيح است كه بيع با ثمن باشد ؟ يا از نوع باطل است كه بيع بلاثمن باشد ؟ اينجا جاى حمل بر صحّت است نه موردى كه صاحب جواهر فرض كرد كه اصل و قوع تمليك حقيقى متحقّق نبود .\r\n\r\n","description":"","footnote":"","page_name":" 420 ","page_number":420},
  {"content":"\r\n\r\n\r\nمسألهء لزوم اختبار رنگ و بو و مزه\r\nقاعدهء كلّى در معامله : دو طرف معامله بايد علم به ثمن و مثمن با همهء او صاف و خصوصيّات آنها ( او صافى كه دخيل در قيمت هستند و مقصود عقلاء از اقدام به معامله باشند . ) داشته باشد تا معامله غررى نباشد و گرنه باطل است ، آنگاه رفع غرر در بعضى از اجناس به كيل يا وزن يا شماره است ( در اموالى كه مكيل ، موزون يا معدود مىباشند ) و به تفصيل اين بخش گذشت . و در برخى از اجناس به اختبار و امتحان است به اين كه مشترى متاع مورد نظر را آزمايش كند و ببيند كه واجد فلان خصوصيّت هست يا نيست .\r\nفى المثل در مطعومات كه هدف اصلى طعم و مزهء آنها است ( انواع خوراكيها و ميوه‌جات ) با چشيدن امتحان مىكند يعنى مقدار كمى از طعام يا ميوه را ميل مىكند تا بفهمد كه شيره واجد فلان مقدار شيرينى هست يا نه ؟ جعبهء انگور شيرين است يا خير ؟\r\nو . . . و در مشمومات كه هدف اصلى بوئيدن آنها است ( انواع عطريّات با بوئيدن و استشمام امتحان مىكند كه فلان بوى خوش را دارد يا نه ؟ يا اگر هدف اصلى رنگ مبيع است با ديدن و نگاه كردن امتحان مىكند و البته اين سه مورد از باب نمونه است و قاعدهء كلّى اين است : هر وصفى كه در زياده و نقصان قيمت دخالت دارد و موجب تفاوت قيمت مىشود و متعلّق غرض عقلاء از معامله است بايد با اخبار و آزمايش معلوم شود .\r\n( مثلًا اگر هدف اصلى صوت اين دستگاه است بايد با شنيدن آزمايش كند . اگر هدف اصلى لطافت و نرمىِ پارچه است بايد بالمس كردن امتحان كند و . . . ) و هدف از امتحان هم رفع غرر و جهالت است همانگونه كه غرض از كيل يا وزن كردن ، رفع غرر بود .\r\n\r\nقوله : و يُغنى :\r\nآيا توصيف خود بايع ( كه اين طعام داراى فلان طعم است ، اين عطر داراى فلان بو است و . . . ) كفايت مىكند و جانشين اختبار و آزمايشِ مشترى مىشود ؟ يا حتماً امتحان لازم است و وصف كردن كافى نيست ؟\r\nسخن در اين باب زياد است كه تدريجاً در ضمن مسأله خواهد آمد ، ولى فعلًا رأى شيخ اعظم تفصيل است : اگر وصف از اوصافى باشد كه منضبط هستند ( وصفى كه دائماً با مبيع هست و يا غالباً وجود دارد و كاملًا حدودش معلوم است . ) ذكر وصف كافى است\r\n\r\n","description":"","footnote":"","page_name":" 421 ","page_number":421},
  {"content":"\r\n\r\nو نيازى به امتحان نيست . زيرا هدف رفع غرر است و با توصيف كذائى هم رفع غرر مىشود امّا اگر از او صافى باشد كه منضبط نيستند و حدود معيّنى ندارند مثل كميّت و مقدار مزه يا رنگ يا بو كه مقول به تشكيك هستند و فرضاً فروشنده بگويد : ميوهء خيلى شيرين را به شما فروختم ، عطر خيلى خوشبو را به شما فروختم يا از دور هم بوى اين عطر قابل استشمام است . ولى باز هم رفع غرر نمىشود زيرا معلوم نيست كه خيلى شيرين است يا زيادى خوشبو است يعنى چقدر ؟ چند درجه ؟ ممكن است هر كدام از دو طرف معامله آن را بگونه‌اى تفسير كنند . و مثل كيفيّت رنگ يا مزه يا بو كه باز هم مقول به تشكيك است و چگونه بوى خوشى منظور است ؟ گونه‌هاى مختلفى دارد . در اين قسم از او صاف ، ذكر وصف كفايت نمىكند و جايگزين اختبار نيست زيرا رفع غرر نمىكند و حتماً بايد مقدار نا چيزى از همان جنس را امتحان كند و سپس بقيّه را به قياس به آن خريدارى كند . ( شبيه نابينائى كه سال قبل گوهر درخشنده‌اى را از فروشنده خريده و آن وقت بينا بود و ديد و خصوصيّات در ذهن او است و امسال كه نابينا شده فروشنده مىگويد : اين گوهر مثل آن گوهر سال قبل است . و هكذا نسبت به كسى كه فاقد حسّ چشائى و بويائى شده )\r\n\r\nقوله : نعم :\r\nامتحان و آزمايش مبيع به دو منظور قابل تحقّق است :\r\n1 - گاهى هدف مشترى از امتحان اين است كه : بفهمد كه اين متاع سالم است يا فاسد ؟ سالم است يا فاسد و فاقد ماليّت است ؟ مثلًا مقدارى از شيره را مىچشد تا بفهمد كه طعم شيره را دارد يا فاسد شده و متعفّن شده و ارزشى ندارد ؟ يا روغن را مىبويد تا بفهمد سالم است يا فاسد شده و از ارزش افتاده ؟ و . . . در اين گونه موارد كه سخن از وصف صحّت و سلامت مبيع است به يكى از سه نحو ذيل معامله صحيح است : الف : به نحو اختبار و امتحان : مشترى جنس را آمايش مىكند و اگر از سلامتى آن مطمئن شد معامله مىكند\r\nب : به نحو توصيف : فروشنده اوصاف صحّت و سلامت را ذكر مىكند و مىگويد :\r\nاين شيره يا روغن را به شرط سالم بودن مىفروشم و ضمانت مىكند كه سالم باشد . به نحو شرط بگويد يا وصف فرقى ندارد .\r\n\r\n","description":"","footnote":"","page_name":" 422 ","page_number":422},
  {"content":"\r\n\r\nج : نه امتحان كرده و نه در متن عقد وصفى ذكر شده و صرفاً بناگذارى قلبى بر اصل صحّت و سلامت مبيع گذاشته و با اين بناگذارى خريدارى كرده كه باز هم حمل بر متاع سالم مىشود و اگر فاسد بود حق الخيار دارد .\r\n2 - و گاهى هدف مشترى فهميدن سلامتى مبيع نيست زيرا يقين دارد كه سالم است ولى غرض از امتحان اين است كه به يك مسلسله او صاف و خصوصيات زائد بر وصف صحّت و سلامت دسترسى پيدا كند كه در زيادى قيمت دخيل هستند مثلًا بدست آورد كه اين ميوه خيلى شيرين و خوشمزه است يا اين عطر خيلى خوشبو است و . . . در اين گونه موارد است كه اختبار يا توصيف ( با تفصيلى كه داديم ) لازم است و بناگذارى قلبى كافى نيست .\r\n\r\nقوله : و اطلاق :\r\nفقهاء به طور مطلق فرموده‌اند : هر آنچه كه هدف اصلى ، مزه يا بوى آن است خريد و فروش آن با وصف كردن جايز است ( و اختبار لازم نيست ) و قيد نكرده‌اند كه مراد چه نوع او صافى است ؟ او صافى كه دخيل در صحّت و سلامت‌اند ؟ يا او صاف زائده را هم مىگيرد ؟ ولى اين اطلاق را بايد بر دستهء اوّل ( وصف صحّت و سلامت ) حمل كرد و شامل دستهء دوّم نمىشود شاهد اين حمل : همين فقهاء بلافاصله پس از سخن مذكور :\r\n« يجوز شراء ما يراد طعمه او ريحه بالوصف » فرموده‌اند : شراء مطعومات و مشمومات بدون اختبار و بدون توصيف هم جايز است اگر قلباً بنارا بر صحّت و سلامت بگذارند و اين در خصوص وصف صحّت است و گرنه او صاف زائد بر وصف صحّت را با بناگذارى قلبى نتوان خريدارى كرد و حتماً اختبار يا وصف كردن لازم است . ( منتهى در وصف منضبط نه وصف غير منضبط )\r\n\r\nقوله : و كيف كان :\r\nبه عقيدهء مشهور و بلكه به قول ابن زهره « 1 » به فتواى همهء فقهاء ، بيع مطعومات و مشمومات و . . . با توصيف كردن هم حايز است و مخصوصاً نسبت به وصف صحّت و سلامت كه همه گفته‌اند جايز است . ولى از كلام ابن ادريس خلاف آن مستفاد است : وى\r\n\r\n\r\n","description":"","footnote":"\r\n( 1 ) . غنيه ص 211 .\r\n","page_name":" 423 ","page_number":423},
  {"content":"\r\n\r\nدر كتاب سرائر « 1 » نخست فتوى به جواز داده و از مشهور پيروى كرده ولى در پايان فرموده : اگر مبيع عين غائب از نظر باشد با توصيف مىتوان معامله كرد ولى اگر حاضر و پيش چشم مشترى باشد با توصيف معامله نمىشود و حتماً بايد با ديدن و اختبار باشد و توصيف لغو است . ( و ظاهرش وصف صحّت و سلامت را هم مىگيرد كه نسبت به آن نيز توصيف كافى نيست و اختبار لازم است . )\r\n\r\nقوله : و يضعّفه :\r\nمرحوم شيخ در مقام ردّ سخن ابن ادريس مىفرمايد : هدف از امتحان كردن ، رفع غرر و جهالت است . حال اگر به جاى امتحان ، با توصيف كردن رفع غرر شود چرا با توصيف صحيح نباشد ؟ مناطشان كه يكى است ، پس فرق گذارى باطل است و فرقى ميان حاضر و غائب نيست و هر دو را با توصيف مىتوان معامله كرد . مخصوصاً نسبت به وصف صحّت و سلامت كه حتّى ذكر اوصاف هم در متن عقد لازم نيست و صرف بناگذارى قلبى كفايت مىكند و اين معنى را علّامه « 2 » و محقّق « 3 » و متأخرين از آن دو فرموده‌اند : تنها در يك فرض بناگذارى بر سلامت جا ندارد و سالبه به انتفاء موضوع است و آن در فرضى است كه فروشنده در متن عقد از هر عيبى صريحاً تبرّى بجويد و بگويد : هر عيبى داشت من ضامن نيستم كه جايى براى بناگذارى بر صحّت نخواهد بود .\r\n\r\nقوله : و امّا رواية :\r\nمحمد بن عيص از امام عليه السلام مىپرسد : مردى متاعى را كه چشيدنى است خريدارى مىكند آيا حق دارد قبل از خريدارى كردن مقدار كمى از آن را بچشد ؟ حضرت فرمود :\r\nآرى حق دارد بچشد ، امّا اگر قصد خريدارى ندارد حق ندارد بچشد و مؤكداً اين چشيدن حرام است « 4 » ( تصرّف در مال مردم بدون رضاى مالك است . ) حال ممكن است كسى بگويد : در اين حديث امام عليه السلام امر به چشيدن كرد ( فليذقه ) و امر دالّ بر وجوب است پس چشيدن ( يعنى امتحان كردن ) واجب است و بايد باشد و بدون آن صحيح نيست .\r\nشيخ اعظم در جواب مىفرمايد : اين امر دالّ بر وجوب نيست زيرا بدنبال توهّم\r\n\r\n\r\n","description":"","footnote":"\r\n( 1 ) . سرائر ، ج 2 ، ص 331 .\r\n( 2 ) . قواعد ، ج 1 ، ص 126 .\r\n( 3 ) . شرايع ، ج 2 ، ص 19 .\r\n( 4 ) . وسائل الشيعه ، ج 12 ، ص 279 .\r\n","page_name":" 424 ","page_number":424},
  {"content":"\r\n\r\nخطر است : سائل از اصل جواز پرسيد ، و چون خيال مىكرد كه اين چشيدن به قصد شراء هم اشكال دارد و ممنوع است امام عليه السلام در جواب امر كرد تا توهّم خطر و منع را بر دارد و چنين امرى حدّ اكثر برتر خيص و رفع منع دلالت مىكند نه بر وجوب چشيدن ، پس بدون اختبار هم معامله راه دارد كه با توصيف باشد .\r\n\r\nقوله : ثمّ انّه :\r\nبه گروهى از فقهاء ( شيخ مفيد ره ، قاضى ابن براّج ، سلّار ، ابو صلاح حلبى ، ابن حمزهء طوسى ) نسبت داده شده كه اينها در مسأله ما با مشهور مخالفت كرده و مدّعى شده‌اند كه حتماً بايد با امتحان خريدارى كند و توصيف كافى نيست . و قبل از نقل گفتار آنان مقدّمه‌اى مىآورديم : اموال از نظرى دو قسم مىباشند :\r\n1 - اموالى كه امتحان كردن ، موجب فساد و تباهى و از ماليّت افتادنِ آنها نمىشود ، مثل استشمام شيشهء عطر كه از ماليّت او نمىكاهد ، خوردن حبّهء انگور براى درك شيرينىِ آن و . . . كه باعث اضمحلال ماليّت جعبهء انگور نمىشود .\r\n2 - اموالى كه امتحان كردن ، سبب فساد و خروج آنها از ماليّت مىشود ، مثلًا خربزه‌اى را پاره كنند تا بفهمند شيرين است يا نه كه پس از پاره كردن از ارزش آن كاسته مىشود و اگر مدّتى بماند كلّا فاسد و خراب مىشود . فعلًا عباراتى كه نقل مىشود راجع به قسم اوّل است كه اختبار مُفْسِد نيست . با اين مقدّمه مىگوييم :\r\nشيخ مفيد در مقنعه « 1 » فرموده : هر آنچه از خوراكيها و بوئيدنيها از قبيل روغن و عطر كه با استشمام امتحان مىشوند و شيرينيجات كه با چشيدن امتحان مىشود و . . . ضمناً امتحان كردن آنها موجب فساد ، خراب شدنِ آن و سقوطشان از ماليّت چنين نمىشود ، چنين حتماً بايد با اختبار معامله شوند و بدون آن بيع صحيح نيست و اگر بدون اختبار خريدارى شوند معامله باطل است و طرفين داراى خيار هستند و اگر هر دو راضى به اين بيع شوند اشكالى ندارد . « ميان صدر و ذيل كلام شيخ مفيد تنافى مشاهده مىشود : صدر كلام دوبار سخن از بطلان و عدم صحّت بيع بدون اختبار بود و ذيل كلام دوبار سخن از حقّ الخيار و عدم بأس به ميان آوردند كه معنايش اين است كه معامله صحيح است ولى\r\n\r\n\r\n","description":"","footnote":"\r\n( 1 ) . مقنعه ، ص 609 .\r\n","page_name":" 425 ","page_number":425},
  {"content":"\r\n\r\nلازم نيست و خيارى است . لذا براى حلّ تنافى دو راه وجود دارد :\r\n1 - يا كلمهء باطل را بر معناى خودش حمل مىكنيم كه بطلان و فساد معامله باشد ، آنگاه كلمهء خيار را در فراز بعدى بر خيار مصطلح حمل نمىكنيم بلكه مىگوييم : مراد اين است كه : طرفين مختارند كه به عقد جديد معامله كنند و تراضى هم به همين عقد جديد باشد .\r\n2 - مراد از خيار ، خيار مصطلح باشد و طرفين حقّ الخيار دارند ولى از باطلٌ معناى مصطلح آن اراده نشده و به معناى عدم لزوم است ( باطلٌ اى ليس بلازمٍ ) ولى احتمال اوّل متناسب با بحث است كه شيخ مفيد مخالف مشهور است و طرفدار بطلان بيع مزبور است نه صحّت و جواز آن . »\r\nقاضى ابن برّاج « 1 » فرموده : مطعومات و مشمومات و . . . بدون اختبار بيعشان جايز و نافذ نيست و اگر بدون امتحان فروخته شد ، مشترى حقّ الخيار دارد و مىتواند مبيع را به بايع ردّ كند . ( همان تنافى كه در كلام مفيد بود اينجا نيز هست و راه حلّ همان است . )\r\nابوالصلاح حلبى « 2 » و سلّار « 3 » و ابن حمزه « 4 » نيز همان فتوى را دارند كه بيع اشياء مزبور بدون اختبار صحيح نيست و ضمناً سخن از حقّ الخيار و مخيّر بودن طرفين يا مشترى هم به ميان نياورده‌اند تا تنافى پيدا شود و عبارت اينها روشن‌تر است در اينكه بدون اختبار اصلًا معامله صحيح نيست .\r\n\r\nقوله : ثمّ المحكى :\r\nو امّا عباراتى راجع به بخش دوّم كه اختبار مُفْسِد باشد :\r\nشيخ مفيد ره و مرحوم سلّار فرموده‌اند : چيزهايى كه اختبار و آزمايش موجب فساد و تباهىِ آنها مىشود ( مثل تخم مرغ ، هندوانه ، خربزه ، پرتقال و . . . ) بيع اينها با شرط صحّت ( در متن عقد فروشنده شرط كند كه اين متاع صحيح و سالم باشد ، البته فرقى ندارد كه به نحو شرط بگويد يا به نحو وصف ، آرى از حيث وحدت و تعدّد التزام فرق مىكنند . ) جايز است . ( و لازم نيست با اختبار باشد چون موجب فساد مال مىشود . )\r\n\r\n\r\n","description":"","footnote":"\r\n( 1 ) . به نقل علّامه در مختلف ، ج 5 ، ص 260 .\r\n( 2 ) . همان ، الكافى فى الفقه ، ص 354 .\r\n( 3 ) . المراسم ، ص 180 .\r\n( 4 ) . الوسيله ، ص 246 .\r\n","page_name":" 426 ","page_number":426},
  {"content":"\r\n\r\nشيخ طوسى در نهايه و ابوالصلاح حلبى در كافى فرموده‌اند : چيزهايى كه آزمايش موجب فساد آنها مىشود بيعشان بر يكى از دو نحو جايز است :\r\n1 - بر نحو شرط صحّت ( كه در كلام مفيد هم بود ) .\r\n2 - با برائت از عيوب . ( اين جمله دو احتمال دارد :\r\n1 - مراد تبرّى جُستن بايع از عيوب باشد يعنى صريحاً به مشترى بگويد : اين متاع هر عيبى دارد به من مربوط نيست و من ضامن نيستم ، برداشت علّامه ره همين است .\r\n2 - مراد تبرئه كردن جنس باشد يعنى فروشنده به مشترى گويد : خاطر جمع باش ، اين جنس كاملًا سالم است و عيبى ندارد ، برداشت شيخ اعظم همين است . و هر كدام كه باشد مورد اشكال بعض از محشيّن واقع شده به اينكه : هدف از اين شرط صحت يا برائت از عيوب ، رفع غرر است در حالى كه به معناى اوّل كه رافع غرر نيست و بلكه موجب غرر و جهل بيشتر است و به معناى دوّم هم كه شرط جدايى نيست و به شرط اوّل بر مىگردد . )\r\nمرحوم قاضى فرموده : چيزهايى كه امتحان كردن مُفْسِد آنها است ، بيع آنها با يكى از دو شرط جايز است و بدون آنها جايز نيست :\r\n1 - شرط صحّت كردن .\r\n2 - برائت از عيوب جُستن .\r\nمرحوم علّامه در مختلف پس از نقل كلام قاضى فرموده : عبارت قاضى موُهِم اين معنا است كه يكى از دو امر در جواز بيع شرط است : يا شرط صحّت و ذكر سلامت نمودن و يا برائت از عيوب ( به نحو مانعة الخلّو ) ولى به عقيدهء ما ( علّامه ) اين فتوى پسنديده نيست و بهتر آن است كه چنين بگوييم : بيع چيزهائى كه اختبار مُفْسِد آنها است به يكى از سه صورت جايز است :\r\n1 - يكى از دو امر مذكور را شرط كنند\r\n2 - معامله خالى از هر دو شرط باشد و مطلق بياورند ( با بنا گذارى بر سلامت )\r\n3 - صريحاً در متن عقد شرط عيب كنند ( يعنى فروشنده بگويد : اين متاع معيوب است و با اين خصوصيّت به شما مىفروشم و ارزان هم مىفروشم . ) سپس فرموده : علّت اشتباه قاضى آن است كه : عبارت شيخ مفيد و طوسى ره را ديده كه فرموده‌اند : بيع ما\r\n\r\n","description":"","footnote":"","page_name":" 427 ","page_number":427},
  {"content":"\r\n\r\nيُفسده الاختبار جايز است به شرط الصحة ( كلام مفيد ) يا على شرط الصحة ( كلام شيخ ) و خيال كرده كه اينها شرط صحّت و ذكر وصف سلامت را شرط بيع و لازم و واجب مىدانند و لذا فرموده : لايجوز بيعه الّا به شرط . . . غافل از اينكه : منظور شيخ مفيد و طوسى ره اين است كه : چنين اموالى حتماً لازم نيست به اختبار معامله شوند بلكه با توصيف هم جايز است امّا نه اينكه توصيف لازم و واجب و شرط صحّت معامله باشد و بدون آن معامله باطل باشد « 1 » ( بلكه با بناگذارى هم صحيح است ) .\r\n\r\nقوله : اقول :\r\nمرحوم شيخ مىفرمايد : هدف علّامه از توجيه مذكور آن است كه خودش در قواعد فرموده : در ما يفسده الاختبار شرط صحّت كردن جايز است ( نه واجب ) و خواسته بدين وسيله شيخ مفيد و شيخ طوسى را نيز موافق با خود معرّفى كند . ولى انصاف اين است كه كه صدر و ذيل عبارت شيخ مفيد در مقنعه « 2 » و شيخ طوسى در نهاية « 3 » كه عين عبارت مفيد است ، به وضوح دلالت مىكنند كه ذكر وصف را در متن عقد شرط و لازم مىدانند نه اينكه صرفاً جايز بدانند ، بلكه ضرورى مىدانند ( و بنابراين به بناگذارى بر اصالت سلامت اكتفا نمىكنند ) .\r\n\r\nقوله : و ظاهر الكّل :\r\nاصل بحث در اين بود كه : در مثل مطعومات و مشمومات و . . . آيا حتماً اختبار لازم است و توصيف كافى نيست ؟ يا وصف كردن هم كافى است ؟ ظاهر عبارات ابن ادريس و شيخ مفيد و ابو الصّلاح و ديگران اين شد كه : در خصوص اشيائى كه اختبار موجب فساد و خرابى آنها نمىشود حتماً و معيّناً اختبار لازم است و بدون آن معامله صحيح نيست .\r\nبنابراين توصيف و ذكر اوصاف هم كفايت نمىكند تا چه رسد به بناگذارى بر اصالت سلامت كه به طريق اولى كافى نيست .\r\nو دليل عدم كفايت توصيف و بناگذارى آن است كه : همين جماعت در مورد اشيائى كه اختبار مُفسِد آنها است گفته‌اند : توصيف و ذكر اوصاف كفايت مىكند ( كلمهء\r\n\r\n\r\n","description":"","footnote":"\r\n( 1 ) . مختلف ، ج 5 ، ص 263 .\r\n( 2 ) . النهاية ، ص 404 .\r\n( 3 ) . مقنعه ، ص 609 و 610 .\r\n","page_name":" 428 ","page_number":428},
  {"content":"\r\n\r\nاشتراط الوصف او السلامة من العيوب اشاره به برداشت شيخ اعظم از كلمهء برائت از عيوب است كه قبلًا ذكر شد . ) مفهوم كلام اين است كه : در ما لايفسده الاختبار ذكر اوصاف كافى نيست و حتماً بايد اختبار صورت بگيرد . ( به ديگر سخن : اصل اوّلى در اين گونه از اشياء كه طعم و رائحهء آنها مقصود مىباشد ، اختبار است و اگر ميسور نبود نوبت به ذكر اوصاف مىرسد و در لا ما يفسده الاختبار چنين چيزى ممكن است پس جاى ذكر اوصاف نيست .\r\n\r\nقوله : فينبغى :\r\nحال چه بايد كرد ؟ اين جماعت بر خلاف مشهور مىگويند : اختبار لازم است و ذكر اوصاف كافى نيست در حالى كه به عقيدهء ما فرقى ميان اختبار و ذكر اوصاف وجود ندارد زيرا هدف رفع غرر است كه با هر دو حاصل مىشود پس چرا اين حضرات از ذكر اوصاف فرارى هستند و معيّناً امتحان كردن را شرط صحّت بيع مىدانند ؟ شيخ اعظم براى توجيه كلام بزرگان مىفرمايد : سزاوار است گفتار آنان را بر اشيائى كه داراى اوصاف منضبط نيستند حمل كنيم و بگوييم : در اين دسته از اشياء اينان اختبار را شرط مىدانند زيرا كه ذكر اوصاف رافع غرر ( امّا در اوصاف منضبط اين حرف را نمىزنند . ) و ظاهر اين است كه اين كلام را در خصوص اوصافى كه زايد بر وصف صحّت باشد مطرح مىكنند و گرنه نسبت به اوصافى كه سلامت جنس بر آنها مبتنى است ( شيرينىِ شيره ، ترشىِ سركه ، معطّر بودن گلاب و . . . ) اين حرف را نمىزنند كه اختبار لازم است و ذكر اوصاف كافى نيست . زيرا در اين بخش نوعاً به بنا گذارى بر سلامت هم قناعت مىشود تا چه رسد به توصيف و ذكر اوصاف .\r\n\r\nقوله : الّا انّ :\r\nاستثناى از والظاهر . . . است : گرچه ظاهر اين شد كه مراد ، اوصاف زايد بر وصف صحّت باشد ولى اينكه جماعت مزبور حكم به لزوم اختبار را اختصاص داده‌اند به اشيائى كه اختبار مفسد آنها نيست ، به منزلهء شاهدى است بر اينكه مراد به اوصافى كه اختبار مفسد آنها نيست ، وصف صحّت و سلامت است چنان كه در مقابلش مراد از ما يُفسده الاختبار ( مثل تخم مرغ ، خربزه و . . . ) نيز همين اوصاف است غالباً ( و نادراً ممكن است غير آن باشد ) و مؤيد مطلب ، فتواى قاضى ابن براّج است كه فرمود : مشترى حق الخيار دارد ( و\r\n\r\n","description":"","footnote":"","page_name":" 429 ","page_number":429},
  {"content":"\r\n\r\nاگر مراد اوصاف زايد بر وصف صحّت بود كه خيار مخصوص مشترى نبود بلكه گاهى براى مشترى و گاهى براى بايع بود ولى نسبت به وصف صحّت معمولًا خيار مخصوص مشترى است . )\r\n\r\nقوله : و كيف كان :\r\nاين جماعت كه شرط صحّت بيع را در مطعومات و شمومات و . . . منحصر در اختبار مىدانند منظورشان چيست ؟ سه احتمال وجود دارد :\r\n1 - منظورشان تعيين اختبار است نسبت به اوصافى كه منضبط نيست ( مثل مقدار و كميّت يا كيفيّت طعم يا بود و . . . ) ما نيز با آنان همراهيم و در اين اوصاف اختبار را لازم مىدانيم زيرا بدون آن رفع غرر نمىشود .\r\n2 - اگر منظورشان همان سخن ابن ادريس حلّى است كه حتّى نسبت به اوصاف صحّت و سلامت هم اختبار را لازم مىدانند ما قبول نداريم و در جواب ابن ادريس ديديم كه توصيف هم در اين موارد كافى است و بلكه بنا گذارى بر اصل سلامت هم كفايت مىكند .\r\n3 - و اگر منظورشان حصر اضافى است يعنى اختبار كه مىگويند هدفشان اين نيست كه توصيف كافى نباشد بلكه هدفشان اين است كه بنا گذارى بر اصالت سلامت كافى است و نسبت به اين ، حصر را مىگويند . اين نيز ناتمام است و گمان نمىكنم خود اين جماعت ملتزم باشند به ذكر اوصاف سلامت و اصالت سلامت را كافى ندانند .\r\n\r\nقوله : و يمكن :\r\nتا به حال تفصيل مرحوم شيخ اين بود كه نسبت به اوصاف منضبط اختبار لازم نيست و توصيف هم كافى است و نسبت به اوصاف غير منضبط اختبار لازم است ، و حالا مىخواهند به بيان ديگر تفصيل بدهند و قبل از آن مىفرمايند : ممكن است كسى در اصالت سلامت مناقشه كند و بگويد : بنا گذارى بر اصالت سلامت در مبيع كلّى ، صحيح است ولى در اعيان خارجيّه صحيح نيست زيرا اصل مذكور نه دليل شرعى دارد كه آيه يا روايتى آن را تأييد كند و نه دليلى از عرف و بناى عقلاء دارد زيرا بناى عقلاء دليل لبّى است و قدر متيقّن در مواردى است كه متاع قبلًا سالم بوده و حالا شكّ در عروض مفسد پيدا كرده‌ايم اينجا بنارا بر سلامت مىگذارند ولى بحث ما اعّم از اين است كه چيزى قبلًا\r\n\r\n","description":"","footnote":"","page_name":" 430 ","page_number":430},
  {"content":"\r\n\r\nسالم بود و حالا مفسد عارض شده يا از اوّل امر مشكوك بود كه آيا فاسد است يا خير ؟\r\nپس خود اصالت سلامت قابل مناقشه است . ( البته در جاى خود در خيار عيب خواهد آمد كه مرحوم شيخ اين اصل را قبول دارند و در آغاز و انجام مسألهء بعدى هم بدان اشاره‌اى مىكنند . ) حال پس از مناقشه در اصل مذكور ، تفصيل مرحوم شيخ به بيان ديگرى اين است :\r\nگاهى عيب از عبوبى است كه سلامت مبيع از آنها هدف اصلى و مقصود ركنى است و اگر متاع از آن عيب سالم نباشد معظم ماليتّش از بين مىرود و ديگر ارزشى ندارد ، مثلًا ارزش شيره به شيرينىِ آن است ، ارزش گلاب به بوى معطّر آن است ، ارزش سر كه به ترشىِ آن است و . . . و اگر اين اوصاف نباشد اين اشياء ارزشى ندارند ( مگر فردى براى اغراض شخصى آنها را خريدارى كند و گرنه نوعاً به سراغ آنها نمىروند ) نسبت به اين گونه از او صاف احراز لازم است و بايد در هنگام معامله وجود اين او صاف در آن اشياء براى مشترى محرز باشد و بداند كه مبيع ، از فقد اين او صاف كه عيب اساسى است ، سالم و بدور است و پس از اين كه اصالة السلامه را از اعتبار ساقط كرديم راه احراز بناگذارى بر آن نخواهد بود و چاره‌اى نداريم كه از طرق ديگر اين معنى را احراز كنيم : يا از راه اختبار و امتحان ، يا از راه ذكر او صاف مذكور از سوى بايع يا مشترى و يا از راه اعتقاد به وجود اين او صاف بخاطر امارات و قرائن عرفيّه‌اى كه اطمينان بخش بوده و ما را از توصيف و اختبار مستغنى سازند و رافع غرر باشند .\r\nولى گاهى عيب از عيوبى نيست كه سلامت از آنها ركن ركين معامله و هدف اصلى باشد و با وجود آن عيب هم معظم ماليّت محفوظ است در اين گونه موارد احراز لازم نيست و بدون احراز هم معامله صحيح است\r\n\r\nقوله : نعم :\r\nگرچه در بخش دوّم احراز لازم نبود ولى از آنجا كه اطلاق صيغهء بيع به فرد سالم منصرف است ( منشاً منطرف يا غلبهء وجود فرد سالم است يا غلبهء استعمال لفظ فلان متاع در متاع سالم است . ) لذا اگر معيوب در آمد مشترى حق الخيار دارد و منشأ ، خيار عيب بناگذارى يا تخلّف وصف نيست بلكه انصراف اطلاق صيغه به فرد سالم است .\r\nنظير اين كه ما دو نوع بيع داريم : بيع نقد و بيع نسيه ولى اطلاق صغيه به بيع نقد\r\n\r\n","description":"","footnote":"","page_name":" 431 ","page_number":431},
  {"content":"\r\n\r\nانصراف پيدا مىكند نه بيع نسيه و لذا احكام بيع نقد مترتب مىشود و مشترى بايد نقداً ثمن را بپردازد . و نظير اطلاق ملك كه به غير مسلوب المنفعة انصراف دارد يعنى اگر فروشنده‌اى منزلى را به شما تمليك كرد و قيد نكرد كه تا چند سال منافعش در اختيار خود بايع باشد يا نگفت كه به اجاره داده است ، اطلاق بيع انصرف پيدا مىكند به اين كه منزل از حالا مال مشترى است با تمام منافعى كه دارد . و اگر بعداً معلوم شد كه چند ساله اجاره داده و فعلًا مشترى از منافع محروم است حقّ الخيار براى مشترى درست مىشود ، آن هم نه از باب بناگذارى بر اصالت سلامت بلكه از باب انصراف اطلاق صيغهء بيع به فرد سالم و غير مسلوب المنفعة\r\n\r\nقوله : و بعبارةٍ اخرى :\r\nتفصيل مزبور را به ديگر سخن هم بيان مىكنيم :\r\nگاهى عيب از عيوبى است كه محرز نبودن آن يا شك در آن مستلزم غررى بودن معامله نيست مثلًا اين كه نمىداند كه در يك كتاب پانصد صفحه‌اى آيا يك صفحهء سفيد وجود دارد يا نه ؟ چند سطر افتاده يا نه ؟ كه اين عيب است ولى ندانستن آن مهمّ نيست يا مثلًا نمىداند كه اين كنيز با اين كه در سنّ بلوغ است و بايد حيض ببيند ولى آيا عادت مىشود يا نه ؟ كه اين هم عيب است و نوعى مريضى است كه زنى در سنّ حيض باشد و حائض نشود ولى عيبى نيست كه مخّل به معامله باشد و شكّ در آن موجب غررى بودن بيع شود ( زيرا از ساير منافع جاريه كه استمتاع و خدمات و . . . باشد مستفيض مىشود و تنها از فرزند دار شدن جاريه مأيوس است كه نوعاً هم براى موالى اين جهت مقصود نيست كه از كنيزش صاحب فرزند شود . ) احراز سلامت مبيع از اين گونه عيوب لازم نيست و عدم احرازش خللى به معامله نمىزند .\r\nولى گاهى عيب يك عيب اساسى و بزرگى است كه شكّ در آن باعث غررى شدن معامله مىگردد مثلًا اگر جاريه در واقع خنثى باشد عيب بزرگى است ، اگر دابّه در واقع قدرت باربرى نداشته باشد ، توان راه رفتن و سوارى دادن نداشته باشد ارزشى ندارد نسبت به اين گونه از عيوب احراز لازم است و عدم احراز سبب غررى بودن معامله است و راه احراز هم با اصل سلامت نشد پس بايد با اختبار يا توصيف و امثال اينها باشد .\r\n\r\n","description":"","footnote":"","page_name":" 432 ","page_number":432},
  {"content":"\r\n\r\n\r\nقوله : و يؤيّد :\r\nمؤيّد تفصيل ما اين است كه برخى از بزرگان از قبيل محقّق در مختصر النافع « 1 » و علّامه در قواعد « 2 » مسألهء مورد بحث را به اين عنوان طرح كرده‌اند : ما كان المراد طعمه او ريحه . . . يعنى چيزهائى كه هدف اصلى بو يا طعم آنها است و اينها ركنيّت دارند و اگر نباشند معظم ماليّت از بين مىرود و در اينها اختبار را لازم دانسته‌اند پس چيزهائى كه اين جهت در آنها ركن نباشد احراز اين اوصاف در آنها لازم نيست اين همان تفصيل ما است .\r\n\r\nقوله : و لكنّ :\r\nگرچه تا به حال به سه بيان سخن از تفصيل مطرح مىكرديم ولى حالا مىگوييم : انصاف اين است كه : مطلق العيب ( چه عيبى باشد كه سلامت از آن ركن است يا نه ، چه عيبى باشد كه ندانستن آن مستلزم غرر باشد يا نه ) اگر در حين معامله مورد التفات و توجّه مشترى واقع شد و پس از توجّه به آن شكّ در آن پيدا كرد ، حتماً بايد سلامتى مبيع را از آن احراز كند و گرنه غررى خواهد بود و باطل ، و راه احراز سلامت هم يا اختبار است ، يا توصيف و يا اطلاق صيغه كفايت مىكند و قائم مقام توصيف مىشود آن هم به يكى از دو مبنا : يا بر مبناى بناگذارى بر اصالة السلامة ( نزد كسانى كه اين را قبول دارند ) و يا بر مبناى انصراف اطلاق صيغه به فرد سالم ( بر مسلك مناقشه در اصالة السلامة ) و هيچ فرقى ميان عيوب نيست يا نسبت به همهء آنها اطلاق صيغه روى يكى از دو مبناى مذكور ( بناگذارى بر اصالت سلامت يا انصراف به فرد سالم ) كفايت مىكند و يا نسبت به هيچكدام از اوصاف ، اطلاق صيغه كافى نيست و اختبار يا توصيف لازم است .\r\n\r\nقوله : و هذا :\r\nمطلبى كه از و لكنّ الانصاف تا اينجا گفتيم و مطلق عيوب را يكسان دانستيم گرچه به عقيدهء ما خالى از وجه نيست ( زيرا تفصيل دليل مىطلبد و دليل نداريم ) ولى چه كنيم كه با كلام قوم در جاهاى مختلف مخالفت دارد كه صريحاً مىگويند : چيزهائى كه طعم يا ريح آنها مطرح است حتماً بايد اختبار شوند ولى چيزهاى ديگر احتياج به اختبار ندارند و با توصيف و اطلاق صيغه برگذار مىشوند . پس حضرات فرق قائل شده‌اند .\r\n\r\n\r\n","description":"","footnote":"\r\n( 1 ) . المختصر النافع ، ص 119 .\r\n( 2 ) . القواعد ، ج 1 ، ص 126 .\r\n","page_name":" 433 ","page_number":433},
  {"content":"\r\n\r\n\r\nمسألهء ابتياع ما يُفسده الاختبار\r\nاشيائى كه اختبار و امتحان موجب فساد آنها نمىشد ، تكليفش در مسألهء قبل روشن شد كه بايد با اختبار معامله شود تا رفع غرر گردد و سپس مسألهء توصيف و شرط صحّت كردن و مسألهء بناگذارى بر اصل سلامت نيز به تفصيل مطرح شد . اينك بحث ما راجع به اشيائى است كه امتحان كردن آنها موجب فساد آنها ( يعنى باعث نقصان ماليّت آنها است هر چند به كلّى از ارزش نيفتد . ) مثلًا امتحان تخم مرغ و گردو و . . . براى درك و شناخت سالم يا معيوب بودنِ آن ، به شكستن آن است كه سبب معيوب شدن و نقصان ارزش مىگردد . و هكذا بريدن و پاره كردنِ هندوانه و خربزه و . . . در اين گونه از اشياء اجماع قائم است بر اينكه اختبار لازم نيست و در صحّت معامله از آن ناگريز نيستيم ( زيرا مُضرّ و مفسد است . ) ولى سخن در اين است كه آيا حتماً بايد در ضمن عقد ، شرط صحّت و سلامت نموده و مثلًا خريدار بگويد : به اين شرط خريدارى مىكنم كه متاع سالم باشد يا فروشنده بگويد : متاع سالم را فروختم و . . . ؟ يا ذكر وصف و شرط صحّت نمودن لازم نيست و اطلاق صيغهء عقد هم كفايت مىكند ؟\r\nمرحوم شيخ وجه ثانى را تقويت كرده و مىفرمايند : ذكر وصف صحّت معتبر نيست و با بناگذارى بر صحّت و سلامت ( كه همان اصل عقلائى يعنى اصالة السلامة باشد ) هم معامله صحيح است . ( چه اينكه در مسألهء قبلى يعنى اشيائى كه اختبار مفسد آنها هم نبود همين عقيده را داشتند . ) ولى ظاهر گروهى از فقهاء كه در مسأله قبل عبارات آنها نقل شد ( شيخ طوسى ، شيخ مفيد ، قاضى ، ابو الصلاح و . . . ) اين است كه : حتماً يا بايد خصوص شرط صحّت و سلامت را در ضمن عقد بياورند ، و يا يكى از دو شرط ( شرط صحت ، برائت از عيوب ) را مطرح مىكردند و برخى هم با واو جمع هر دو را با هم عنوان كردند ، و بالاخره آنچه از ديدگاه اين جماعت مطرح بود اين شد كه به اطلاق صيغه و به بناگذارىِ قلبى بر اصالة السلامة نتوان اكتفا كرد . و باز در همان مسأله ديديم كه علّامه در مختلف در صدد توجيه كلام شيخ طوسى و شيخ مفيد ره بود و مىخواست كلام آنها را به آنچه خودش در كتاب قواعد اختيار كرده بود ، ارجاع دهد كه با ظهور صحّت و سلامت مبيع پس از اختبار ، معامله ، ماضى يعنى نافذ و لازم است و بدون ظهور صحّت\r\n\r\n","description":"","footnote":"","page_name":" 434 ","page_number":434},
  {"content":"\r\n\r\nهم مشترى مخيّر است ( خيار عيب ) و سخن از بطلان نبود . البته ما در همان مسأله تأويل علّامه را نپذيرفتيم و گفتيم : انصافاً ظاهر كلام آنان لزوم اشتراط وصف صحّت است و بدون ذكر آن معامله را باطل مىدانند و اينجا مىافزائيم كه : حتّى كلام خود علّامه ره در قواعد ( جاز بيعه به شرط الصحة ) هم ظاهرش اعتبار شرط صحّت است . ( چون فرموده : با اين شرط معامله نافذ و ماضى است مفهومش آن است كه بدون اين شرط فاسد است . ) و لذا محقق ثانى در شرح قواعدش كلام علّامه را تكميل كرده و فرموده : همانگونه كه با شرط صحّت كردن معامله صحيح است ، بدون شرط صحّت و با اطلاق صيغه نيز صحيح است . « 1 »\r\n\r\nقوله : و كيف كان :\r\nمقصد جماعت مزبور هرچه كه باشد ، بحث اصلى ما اين است كه : مشترى متاعى را كه اختبار مُفسد آن است بدون اختبار و با بناگذارى بر سلامت ، خريدارى كرد و بعداً معلوم شد كه مبيع فاسد ( خراب و معيوب ) بوده چه بايد كرد ؟ مرحوم شيخ دو قسم كلّى ذكر مىكنند كه هر قسمى هم دو شعبه دارد :\r\nقسم اوّل : قبل از هر گونه دخل و تصرّفى ( شكستن تخم مرغ و گردو و . . . پاره كردن خربزه و . . . ) معلوم شد كه مبيع فاسد است و اين معنى براى مشترى محرز شد ، خود اين قسم دو شعبه دارد :\r\nالف : مبيع مالى است كه فاسد و معيوبش هم داراى قيمت و ماليّت و ارزش مىباشد ( ولو به نسبت صحيح و سالم خيلى ارزشش كم شده ) مثل تخم مرغ شتر مرغ كه فاسد و خرابش هم ماليّت دارد ( لابدّ در دارو و غيره مصرف دارد و به هر حال عُهدهء اثبات اين مطلب بر مُدّعىِ آن يعنى شيخ اعظم است . ) و مثل گردوئى كه مقدارى كرم خورده شده يا مغزش سياه شده و . . . ولى هنوز هم قابل استفاده هست يعنى روغن آن را مىگيرند و . . . ،\r\nحكم اين بخش : پس از ظهور عيب مشترى خيار عيب دارد و مخيّر است كه معامله را فسخ كند و پولش را بگيرد و يا امضاء كند مجاّناً و يا امضاء كند و ارش ( ما به التفاوتِ\r\n\r\n\r\n","description":"","footnote":"\r\n( 1 ) . جامع المقاصد ، ج 4 ، ص 95 .\r\n","page_name":" 435 ","page_number":435},
  {"content":"\r\n\r\nصحيح و معيب كه در فرازهاى بعدى تشريح خواهيم كرد . ) بگيرد .\r\n\r\nقوله : ولو فرض :\r\nالبته اگر در همين جا فرض كنيم كه فساد مبيع در حدّى است كه عرفاً او را از افراد و مصاديق جنس خودش نمىشمارند ( مثل گردوى پوك و ميان تهى كه فقط پوست آن به درد سوزاندن و آتش درست كردن مىخورد ولى منفعت اصلىِ آن كه خوردن مغزش باشد منتفى است . ) چنين بيعى فاسد است ( زيرا منفعت غالب و اصلىِ آن منتفى است . )\r\nب : مبيع از اشيائى است كه فاسد و خرابشان هيچ ماليّت و ارزشى ندارد و صفر است ( مثل تخم مرغ فاسد ) چنين بيعى قانوناً باطل است و اصلًا منعقد نشده چرا كه از شروط صحّت بيع ماليّت داشتنِ ثمن و مثمن است و اينجا مثمن ماليّت نداشته و معامله بر چيزى كه داراى ماليّت نبوده واقع شده پس فاقد شرط صحّت است و اذا انتفى الشرط انتفى المشروط يعنى معامله هم باطل است .\r\nقسم دوّم : پس از تصرّف در مبيع ( شكستن تخم مرغ پاره كردن هندوانه و . . . ) معلوم شد كه مبيع فاسد و خراب بوده ، در اينجا چه بايد كرد ؟ باز همان دو شعبه را مطرح مىكنند :\r\nالف : مبيع ، متاعى است كه فاسدش هم داراى قيمت است ( مثل تخم شترمرغ و . . . كه مثل زديم ) حكم اين قسم آن است كه پس از ظهور و تبيّن عيب و فساد ، مشترى خيار عيب دارد و منتهى به اين نحو كه يا امضاء مىكند مجاّناً و يا فقط حقّ دارد ارش بگيرد امّا حقّ ردّ ندارد ، زيرا كه در مبيع تصرّف كرده و پس از تصرّف قابل ردّ نيست و از اين حيث معامله لازم است .\r\n\r\nقوله : و يظهر :\r\nالبته از كلام شيخ طوسى در مبسوط « 1 » استفاده مىشود كه قولى هم به اين صورت داريم :\r\nاگر تصرّفش در مبيع به مقدار استعلام حالِ مبيع باشد يعنى در حدّى كه بفهمد كه سالم يا معيوب است ، اين تصرّف مانع از ردّ نيست . ( امّا اگر بيش از مقدار مزبور تصرّف كرده حقّ ردّ ندارد . )\r\n\r\n\r\n","description":"","footnote":"\r\n( 1 ) . مبسوط ، ج 2 ، ص 135 .\r\n","page_name":" 436 ","page_number":436},
  {"content":"\r\n\r\n\r\nقوله : و المراد بالارش :\r\nمنظور از ارش عبارتست از ما به التفاوت صحيح و فاسد غير مكسور ( فاسدى كه شكسته نشده ، پاره نشده ، تصرّفى در آن نشده ) نه فاسد مكسور و بعد الكسر ، بيان مطلب : فرض كنيد تخم شتر مرغ اگر سالم بود صد تومان ارزش داشت و حالا كه فاسد است قبل از شكستن پنجاه تومان ارزش دارد و پس از شكستن بيست تومان ارزش دارد كه اگر تفاوت صحيح و معيب بعدالكسر را ملاك بگيريم بايد 5 / 1 ثمن دست بايع بماند و 5 / 4 به مشترى عودت داده شود ولى اگر تفاوت صحيح و معيب قبل الكسر ملاك باشد بايد نصف ثمن المسمّى را به مشترى داد و نصف ديگر دست بايع بماند و همين صحيح است زيرا شكستن كه موجب نقصان بيشترى ارزشِ متاع مىگردد ، عملى است كه بدست خود مشترى حاصل شده و وى چنين تصرّفى كرده و ضرر به خود او مىخورد .\r\n\r\nقوله : و منه يعلم :\r\nفرض مزبور در جائى بود كه مبيع فاسد پس از تصرّف و شكستن هم قدرى ارزش دارد ، حال مىفرمايد : از حكم اين فرض ، حكم فرض ديگر هم دانسته مىشود كه مبيع فاسد پس از تصرّف ، به كلّى از ماليّت ساقط مىشود كه اگر ملاك را بعدالكسر بگيريم بايد تمام ثمن را بايع به مشترى بدهد ولى اگر قبل الكسر باشد بايد 2 / 1 ثمن را برگرداند و همين صحيح است زيرا ملاك ، ماليّت قبل از كسر است و كارى به بعد از كسر و خارج شدن از ماليّت و ارزش نداريم .\r\nب : مبيع ، متاعى است كه فاسدش داراى قيمت نيست ( مثل تخم مرغى كه پس از شكستن معلوم شد كه خراب بوده و خرابش هم هيچ ارزشى ندارد . ) در اينجا حكم چيست ؟ مىفرمايد : عدّه‌اى از بزرگان ( شيخ طوسى « 1 » ابن ادريس حلّى « 2 » علّامه « 3 » و . . . ) فتوى داده‌اند به اين كه : چنين معامله‌اى از اوّل در واقع فاسد و باطل بوده و اصلًا منعقد نشده ، و تنها كسى كه مخالفت نموده جناب شهيد اوّل در لمعه است « 4 » كه فرموده : چنين بيعى رأساً و از اوّل امر باطل نيست بلكه از هنگامى كه مشترى تصرف مىكند و معلوم\r\n\r\n\r\n","description":"","footnote":"\r\n( 1 ) . مبسوط ج 2 ، ص 135 .\r\n( 2 ) . سرائر ، ج 2 . ص 332 .\r\n( 3 ) . تذكره ، ج 1 ، ص 467 .\r\n( 4 ) . دروس ، ج 3 ، ص 198 .\r\n","page_name":" 437 ","page_number":437},
  {"content":"\r\n\r\nمىشود كه مبيع فاسد بوده ، از حالا معامله منفسخ مىشود و خود به خود بهم مىخورد و ثمن به مشترى بر مىگردد ( ثمرهء اين دو قول در ادامه خواهد آمد . ) و جناب شهيد قول اوّل را هم به صورت يك احتمال نقل كرده و به جماعت فقهاء ( كه نامشان برده شد ) نسبت داده است .\r\nولى به عقيدهء ما هيچ دليلى بر اين فتوى وجود ندارد ولذا شهيد ثانى هم در شرح لمعه « 1 » صريحاً فرموده : خلاف اين قول ، ظاهر و آشكار است . و به عقيدهء ما همچنين است ، زيرا از سه حال خارج نيست :\r\n1 - يا متاعى كه فاسد واقعى است ( و در واقع از اوّل فاسد و خراب بوده ) اصلًا از اموال واقعى ( چيزهايى كه در واقع داراى ماليّت هستند ، چه ما بدانيم يا ندانيم ) نيست ، در اين صورت معامله بر چنين متاعى از اوّل فاسد است و منعقد نشده ، زيرا تموّل و ارزشمند بودن ثمن و مثمن از شروط واقعى در صحّت معامله است ( يعنى در واقع و نفس الامر بايد باشد چه ما بدانيم يا نه ) و از شروط علمى و ذكرى نيست ( تا كسى بگويد : مشترى خيال مىكند متاع سالم است و آگاهانه اقدام كرده و تا زمانى كه كشف خلاف نشده معامله باطل نيست ) و چون در واقع فاقد شرط صحّت بوده پس معامله باطل است .\r\n2 - و يا متاعى كه فاسد واقعى است داراى ماليّت و ارزش واقعى است و از اموال واقعى است آن هم بدين نحو كه هيچ تفاوتى ميان سالم و معيوب آن از لحاظ قيمت وجود ندارد ، در اين فرض هم بايد گفت معامله صحيح و لازم است و جاى ارش گرفتن يا ردّ و فسخ كردن نيست و تلف مبيع هم كه پس از قبض و اقباض و با تصرّف مشترى حاصل شده پس بايع مسؤليّتى ندارد و ضامن نيست .\r\n3 - و يا متاع فاسد داراى ارزشى است كه ميان آن و سالم تفاوت وجود دارد ، در اين صورت هم بايد گفت : چون تصرّف حاصل شده حقّ ردّ ندارد و تنها تفاوت ما بين صحيح و فاسد را از ثمن المسمّى به مشترى ارجاع مىدهند نه كلّ ثمن را . ( پس سه صورت بيشتر نداريم و در هيچ صورتى جاى انفساخ بيع از هنگام ظهور فساد و پس از\r\n\r\n\r\n","description":"","footnote":"\r\n( 1 ) . شرح لمعه ، ج 3 ، ص 277 .\r\n","page_name":" 438 ","page_number":438},
  {"content":"\r\n\r\nتصرّف نيست و سخن شهيد اوّل ناتمام است . )\r\n\r\nقوله : اللّهم :\r\nدر اين فراز در صدد توجيه كلام شهيد بر مىآيند : مگر شهيد معتقد باشد به اينكه : مبيع فاسد واقعى تا زمانى كه فساد و خراب بودنش معلوم نگشته ( در اثر اختبار ) واقعاً ماليّت دارد ( نه ظاهرى و صورى ) و پس از ظهور و تبيّن فساد از ماليّت مىافتد و تا به حال واقعاً مال مشترى بوده ( و على القاعده بايد تلف هم از مال خود مشترى به حساب آيد و بايع ضامن نباشد ولى ) از آنجا كه منشأ اين سقوط از ماليّت چيزى بوده كه سابق بر عقد و معامله بوده ( يعنى فساد واقعى كه از اوّل بوده ) لذا بايع ضامن است و بايد خسارت را بدهد و لذا از حالا كه فساد معلوم شد و مبيع از ماليّت خارج شد و بايع ضامن شد معامله خود به خود منفسخ مىشود .\r\n\r\nقوله : بل :\r\nدر اين فراز قدم را از مدّعاى شهيد هم فراتر گذاشته و مىگوييم : ممكن است حتّى بعد از ظهور فساد هم حكم به انفساخ بيع نكنيم و نگوييم : معامله خود به خود باطل مىشود بلكه اختيار دست مشترى است و اگر خواست معامله را فسخ مىكند و ثمن را مىگيرد و يا امضاء مىكند و بدنبال آن مالك مبيع فاسد شكسته شده مىشود ( البتّه اگر قابل تملّك باشد ) هر چند كه از ماليّت خارج شده ، ولى از آنجا كه منشأ خروج از ماليّت ، فساد واقعى بوده كه آن هم از سابق و قبل از عقد و در دست بايع وجود داشته لذا ضامن است و بايد تدارك كند و تدارك چنين عيبى ( فوات تمام ماليّت مبيع ) به اين است كه كلّ ثمن را بايع به مشترى بدهد . ( البته اشكال جمع بيع عوض و معوّض در ملك واحد مىشود كه جايز نيست . )\r\n\r\nقوله : لكن :\r\nپس از توجيه مزبور ، در اين فراز مجموعاً پنج اشكال به توجيه مزبور دارند :\r\n1 - به زودى در باب خيارات خواهد آمد كه : اين توجيه بر خلاف قواعد و فتاوى است . ( خلاف فتاوى بودنش روشن است زيرا جز شهيد اوّل كسى چنين فتوائى نداده و همه مىگويند : معامله رأساً باطل است . و خلاف قواعد بودنش شايد مراد قاعدهء كلّ مبيع تلف بعد قبضه فهو من مال المشترى باشد كه خواهد آمد . )\r\n\r\n","description":"","footnote":"","page_name":" 439 ","page_number":439},
  {"content":"\r\n\r\n2 - مبيع فاسد قبل از اختبار و كسر ، شرعاً و عرفاً داراى ماليّت ظاهرى بود و طرفين خيال مىكردند كه ماليّت دارد ولى پس از اختبار معلوم شد كه در واقع از اوّل هم ماليّت نداشته پس قول به اينكه مبيع تا لحظهء تبيّن فساد واقعاً ماليّت داشته ، نادرست است .\r\n3 - بر فرض قبول كنيم كه مبيع واقعاً ماليّت داشته و معامله تا لحظهء تصرّف و تبيّن فساد صحيح بوده ، بايد بگوييم : اين عيب ( فوات ماليّت و خروج از ارزش ) يك عيب حادثى است كه در ملك مشترى پيدا شده نه عيب قديم كه تازه كشف و ظاهر شده است ( زيرا بر مسلك شهيد علم به عيب ، سبب خروج از ماليّت است و موضوعيّت دارد نه اينكه كاشف از عيب سابق و عدم ماليّت سابق باشد . ) و هر عيبى كه بعد از معامله و قبض و اقباض حادث شود خود مشترى ضامن است و وجهى براى انفساخ بيع و ضمان بايع نسبت به ثمن نيست .\r\n4 - بر فرض كه بايع ضامن باشد و عيب مزبور عيب مجهولى باشد كه تازه كشف شده مىگوييم : ما نحن فيه از قبيل ارْمَدى است كه كور مىشود ( مشترى عبدى را خريده كه در واقع چشم درد دارد ولى نمىدانست و بعداً در دست مشترى تدريجاً چشم درد قوىتر شد تا كور شد ، اينجا تفاوت سالم و ارمد را مىتواند از بايع بگيرد نه سالم و نابينا را ) و از قبيل مريضى است كه مىميرد ( كه مشترى حق دارد تفاوت سالم و مريض را بگيرد نه زنده و مرده را ) و در ما نحن فيه تفاوت صحيح و معيب قبل از شكستن را بايد بگيرد نه تمام ثمن را .\r\n5 - فوات ماليّت كه عيب نيست تا مشترى خيار عيب داشته باشد ( عيب مصطلح يعنى نقصان ماليّت نه سقوط از ماليّت بطور كلّى ) بلكه تلف مبيع محسوب مىشود و قانون تلف اين است كه : قبل از قبض باشد بايع ضامن است و پس از قبض باشد خود مشترى ضامن است و ربطى به بايع ندارد و ما نحن فيه از اين قبيل است ، پس وجهى براى انفساخ نيست . در نتيجه : كلام شهيد ناتمام است ( و معامله از ابتدا باطل بوده و اصلًا منعقد نشده ) و قابل توجيه هم نيست .\r\n\r\nقوله : ثم انّ :\r\nگويا كسى مىپرسد : ثمره دو قول ( 1 - قول مشهور كه قائل به بطلان بيع از اوّل امر هستند .\r\n2 - قول شهيد كه طرفدار بطلان بيع است از لحظهء تبيّن فساد و علم به خراب بودن در\r\n\r\n","description":"","footnote":"","page_name":" 440 ","page_number":440},
  {"content":"\r\n\r\nسايهء اختبار . ) در كجاها ظاهر مىشود ؟\r\nمرحوم شيخ در پاسخ دو ثمره ذكر مىكنند :\r\n1 - ثمرهء خود شيخ اعظم : نسبت به ترتّب آثار مالكيّت مشترى بر ثمن ، ثمره ظاهر مىشود ( مشترى متاع فاسدى خريد و بعد از مدّتى كه تصرّف كرد و تخم مرغ را مثلًا شكست فهميد كه فاسد است در اين فاصله فروشنده با پولى كه از مشترى گرفته بود متاعى خريد و خيلى سود برد ، سپس مشترى فهميد كه مبيع فاسد بوده در اينجا بنابر قول مشهور معامله از اوّل باطل بوده و ثمن در ملك مشترى باقى مانده بود و بايع كه با آن متاعى خريده معامله‌اش فضولى است و منوط به اجازهء مالك اصلى يعنى مشترى است كه اگر اجازه كرد متاع با همهء سودش به مشترى مىرسد و اگر ردّ كرد باطل مىشود . ولى بنابر قول شهيد معامله تا لحظهء تبيّن فساد صحيح بوده و ثمن ملك بايع شده بود و با پول خودش متاعى خريده و لذا سودى كه برده ملك خود او است و ربطى به مشترى ندارد .\r\nالبته به شكل ديگر هم اين ثمره را مىتوان بيان كرد و آن در فرضى است كه ثمن نقد رايج نباشد بلكه جنس باشد مثلًا گوسفندى داده و مبيع فاسدى گرفته و تا زمان اختبار مدّتى گذشته و بايع از حيوان استفاده كرده و شيرش را خورده و . . . كه بنابر قول اوّل بايد از عهدهء منافع و نمائات برآيد و بدل آنها را به مشترى بدهد و بنابر قول دوّم مال خودش بوده و استفاده كرده و ضامن نيست .\r\n2 - ثمره‌اى كه شهيد اوّل در دروس « 1 » و لعمه « 2 » بيان كرده : اگر فرض كنيم كه مشترى پس از معامله ، مبيع فاسد را از مكان معامله به مكان ديگرى منتقل كرده و در آنجا اختبار و تصرّف كرده و به خراب بودن آن پى برده ولى بابت اين نقل و انتقال مخارجى را متحّمل شده و كرايه پرداخت كرده است ، در اينجا بنابر قول مشهور اين مخارج به عهدهء بايع است و مشترى حق دارد به او رجوع كند و از او مطالبه كند ولى بنابر قول شهيد حقّ رجوع به بايع ندارد چرا كه مبيع ملك خودش بوده و مال خود را منتقل كرده و براى نقل متاع خويش كرايه داده و به ديگرى مربوط نيست . ( مرحوم شيخ هم اين ثمره را قبول دارند ولى دو قول ديگر هم در رابطه با اين ثمره نقل مىكنند : )\r\n\r\n\r\n","description":"","footnote":"\r\n( 1 ) . دروس ، ج 3 ، ص 198 .\r\n( 2 ) . لمعهء دمشقيّه ، ص 114 .\r\n","page_name":" 441 ","page_number":441},
  {"content":"\r\n\r\nالف : مختار محقّق ثانى در جامع المقاصد « 1 » و شهيد ثانى « 2 » : اين دو فرموده‌اند : بنابر هر دو قول مخارج نقل و انتقال به عهدهء مشترى است و ربطى به بايع ندارد : بنابر قول شهيد كه روشن است ، بنابر قول مشهور هم چون بدون امر بايع منتقل كرده پس بايع ضامن نيست و خود مشترى بايد از عهده بر آيد .\r\n\r\nقوله : و كون :\r\nگويا كسى مىگويد : سابقاً مسأله‌اى داشتيم تحت اين عنوان كه : فروشنده وسيله‌اى را غصب كرده و به شخصى مىفروشد و مشترى خيال مىكند مال خود بايع است غافل از اين كه مال غير است ، خريدارى مىكند و مدّتى هم استفاده مىكند و تازه مالك اصلى پيدا مىشود و اصل مبيع و قيمت منافع آن را از مشترى مىگيرد ، و مشترى چون جاهل بود و مغرور شده ، به غاصب مراجعه كرده و پول و بدل منافع را از او مىگيرد ( المغرور يرجع الى من غرّه ) حال چه مانعى دارد كه در ما نحن فيه هم مشترى كه مبيع فاسد خريده مثل آن مشترى باب غصب باشد و پس از ظهور فساد به بايع مراجعه كند و مخارجى هم كه متحّمل شده از او بستاند ؟\r\nدر جواب مىگوييم : رجوع مشترى در فرضى است كه بايع موجب غرور مشترى شود و در ما نحن فيه غرور صدق نمىكند زير هر دو جاهل اند و خود بايع هم خبر نداشت كه تخم مرغهايش خراب است ولذا سخن از غرور و فريب دادن در ميان نبوده تا مغرور به غّار رجوع كند .\r\n\r\nقوله : و اعترض :\r\nبر پاسخ مزبور اعتراض شده به اين كه : غرور مخصوص صورت علم غّار نيست بلكه چه عالم باشد يا جاهل اگر متاع او سبب غرور مشترى شد ، عنوان عارّ بر او صدق مىكند .\r\nب : مختار بعض الاساطين يعنى كاشف العظاء : مخارج نقل و انتقال به عهدهء بايع است و فرقى ميان دو قول مشهور و شهيد نيست و ثمره‌اى ظاهر نمىشود « 3 » مرحوم شيخ مىفرمايد : بر مسلك مشهور آرى ، ولى بر مسلك شهيد وجهى ندارد كه بايع ضامن\r\n\r\n\r\n","description":"","footnote":"\r\n( 1 ) . جامع المقاصد ، ج 4 ، ص 96 .\r\n( 2 ) . شرح لمعه ، ج 3 ، ص 278 .\r\n( 3 ) . شرح واعد ( خطى ) ص 79 .\r\n","page_name":" 442 ","page_number":442},
  {"content":"\r\n\r\nمخارج نقل و انتقال باشد به بيانى كه در قول اوّل از زبان شهيد گذشت .\r\n\r\nقوله : هذا كلّه :\r\nمطالبى كه بيان شد مربوط به مخارجى بود كه مشترى متحّمل شده بود براى اين كه مبيع را از مكان معامله به مكان اختبار منتقل كند ، حال اگر مشترى ملزم شد كه مبيع فاسد ( و شكسته‌هاى تخم مرغ ) را از مكان اختبار هم به جاى ديگر منتقل كند . ( و وجه الزام و ايجاب هم يا اين است كه مكان اختبار ملك غيره بوده و مالك زمين مىگويد : بايد اين آشغالها را از ملك من خارج كنى ، يا مكان مزبور مسجد يا حرم امام ( ع ) است و مبيع فاسد ، تخم مرغ خونى است كه مايه آلوده شدن مكان است و بايد حرمت مكان را حفظ كند و آنها را از مكان مزبور خارج كند ولى بابت اين نقل و انتقال هم بايدمخارجى متحمّل شود ، حال اين مخارج به عهدهء چه كسى است ؟\r\nمىفرمايد : اگر مبيع فاسد شكسته شده ولو ماليّت ندارد ولى ملكيّت دارد و قابل تملّك هست ( نظير دانهء گندم كه به تنهائى ارزش ندارد ولى ملك مالك است و احكام ملك را دارد . ) در اينجا ملك بايع است و او بايد متحّمل مخارج نقل شود زيرا پس از فسخ يا از اوّل كه معامله به هم خورد ، مبيع ملك بايع است . ولى اگر قابل تملّك نيست ، بعيد نيست كه مشترى مؤاخذه شود و مخارج نقل را بايد متحمل شود ( چون او اين مبيع را به آن مكانها منتقل كرده و در آنجا اختبار كرده است ) ولى آيا حق دارد به بايع رجوع كرده و مخارج نقل را بگيرد يا نه ؟ مطلب همان است كه قبلًا در نقل و انتقال از مكان معامله به مكان اختبار گفتيم . ( اگر غرور صدق كند حق رجوع دارد و گرنه ندارد . )\r\n\r\nقوله : ثمّ انّ المحكّى :\r\nاگر فروشنده در متن عقد از عيوب مبيع تبرّى بجويد و خود را بريئى الذمّه بگرداند يعنى صريحاً بگويد : اين متاع ( تخم مرغ مثلًا ) را به شما فروختم و شرط مىكنم كه هر عيبى داشت به من مربوط نباشد و ضامن نباشم ، و مشترى هم با شرط مزبور معامله را قبول كند ، حكم چيست ؟ سه صورت قابل تصوير است :\r\n1 - پس از معامله مبيع صد در صد سالم بود و هيچ عيبى نداشت : حكمش صحّت و لزوم معامله است و ترديدى در آن نيست\r\n2 - پس از معامله معلوم شد كه مبيع عيبى دارد كه باعث نقصان ماليّت او است ،\r\n\r\n","description":"","footnote":"","page_name":" 443 ","page_number":443},
  {"content":"\r\n\r\nباز حكمش صحّت و لزوم است و مشترى خودش بدان راضى شده و مبيع هم ماليّت واقعى دارد و المؤمنون عند شروطهم .\r\n3 - پس از معامله معلوم شد كه مبيع معيوب است آن هم عيبى كه موجب فوات ماليّت آن است و صد در صد بىارزش مىكند فعلًا بحث ما در اين صورت است كه مشترى متاعى را كه يفسده الاختبار خريدارى كرد و بايع هم شرط برائت نمود و بعد از تصرّف در آن و شكستن تخم مرغ يا گردو و . . . معلوم شد كه به كلّى فاسد است و هيچ ارزشى ندارد ، حكم اين معامله چيست ؟ شهيد اوّل در دروس « 1 » به شيخ طوسى « 2 » و پيروان او « 3 » نسبت داده كه آنان چنين بيعى را صحيح مىدانند . ( و على القاعده بايد حكم به لزومش بنمايند به حكم المؤمنون عند شروطهم ) ولى خود شهيد اوّل در دروس و به تبع ايشان جناب شهيد ثانى « 4 » و محقّق ثانى « 5 » به فتواى مذكور اشكال و اعتراض كرده‌اند ، به اين دليل كه چنين معامله‌اى اكل مال به باطل است ( زيرا در واقع بايع بدون عوض و مجّاناً مىخواهد مالك ثمن شود و در آن تصرّف كند و اين اكل مال بدون مجوّز شرعى است . ) و مشمول لا تأكلوا اموالكم بينكم بالباطل است و بايد حكم به بطلان كرد .\r\nولى مرحوم صاحب جواهر « 6 » در صدد توجيه فتواى شيخ طوسى و پيروان او بر آمده و خواسته براى حكم به صحّت اين بيع وجهى درست كند . قبل از بيان ايشان مقدّمه‌اى را از متن كلامشان كه مورد قبول شيخ اعظم نيز هست ، تقديم مىداريم : ارش كه عبارتست از ما به التفاوت صحيح و معيب ، آيا جزئى از ثمن ( اگر از مبيع قسمتى معيوب باشد و باقى سالم و ارزشمند باشد ) يا تمام ثمن ( اگر كلّ مبيع فاسد و بى ارزش باشد ) است كه در معامله در مقابل مثمن واقع شده ؟ يا يك غرامت شرعى و خسارتى است كه به دليل خاص ، شارع مقدّس آن را مقرّر كرده تا جلو ضرر مشترى را بگيرد و ربطى به ثمن المسَّمى ندارد ؟ ( نظير اين بحث در باب ديه نيز مطرح است و نوعاً آن را غرامت شرعى مىدانند . ) صاحب جواهر فرموده : ارش يك غرامت شرعى است كه شارع حكم به ايجاب آن كرده و منشأش هم وجود عيب در مبيع است كه موجب تضّرر\r\n\r\n\r\n","description":"","footnote":"\r\n( 1 ) . دروس ، ج 3 ، ص 198 .\r\n( 2 ) . النهايد ص 404 .\r\n( 3 ) . الوسيله ص 247 .\r\n( 4 ) . مسالك ، ج 3 ، ص 179 .\r\n( 5 ) . جامع المقاصد ج 4 ، ص 95 - 96 .\r\n( 6 ) . جواهر الكلام ج 22 ، ص 439 - 440 .\r\n","page_name":" 444 ","page_number":444},
  {"content":"\r\n\r\nمشترى مىگردد و دو شاهد آورده :\r\n1 - اگر مشترى ارش را اسقاط كند ، شرعاً ساقط مىشود و اين با غرامت شرعى بودن مىسازد كه شارع براى مشترى اين حق را قائل شده و وى از حقّ خود گذشت ، در حالى كه اگر جزء ثمن بود با اسقاط ساقط نمىشد ، صد بار هم مشترى بگويد : جزء ثمن را اسقاط كردم ، ساقط نمىشود مگر هبه كند يا مصالحه كند و يا يكى ديگر از اسباب مملِكّه مطرح شود .\r\n2 - اگر ارش جزء ثمن بود بر بايع واجب بود كه عند المطالبه از خود ثمن مبلغى را ( كلًاّ يا بعضاً ) به مشترى بدهد و حق نداشت از جاى ديگر خسارت مشترى را تأمين كند در حالى كه قطعاً چنين چيزى متعيّن نيست و بايع مىتواند از جاى ديگر هم بپردازد . با حفظ اين مقدّمه ، صاحب جواهر مىگويد :\r\nمعامله با شرط مزبور ( تبرّى از عيب ) باطل نيست حتّى اگر بگونه‌اى باشد كه مشترى مجموع ثمن را به عنوان ارش مستوعب و فراگير استحقاق پيدا كند ( مثل ما نحن فيه ) سرّ مطلب را در مقدّمه دانستى كه ارش مستوعب كارى به خود ثمن ندارد و يك غرامت شرعى است . . . .\r\n\r\nقوله : و ليس هذا :\r\nسپس صاحب جواهر دفع توهم كرده و فرموده : كسى ما نحن فيه را به باب بيع بدون مبيع ( فروشنده بگويد : فروختم به شرط اينكه مبيعى نباشد ) كه قطعاً باطل است ، قياس نكند و نگويد كه اينجا هم كه فاسد در آمده و كلًاّ از ماليّت ساقط شده مثل آنجا است كه از اوّل مبيعى نباشد . خير قابل قياس نيست زيرا در ما نحن فيه مبيع موجود و متحقّق است و آن مقدار از ماليّتى را هم كه بايد داشته باشد تا عقلاى عالم مورد معامله قرار بدهند ، واجد است . ( زيرا طرفين خيال مىكنند تخم مرغها سالم است و از لحاظ ارزش معاملى كمبودى ندارند . ) و مشترى هم با طيب نفس اقدام كرده و شرط برائت بايع را هم پذيرفته پس چرا معامله باطل باشد ؟ آرى اگر بايع شرط برائت نمىكرد و مبيع فاسد بود ، مشترى حق داشت رجوع كند و تمام ثمن را به عنوان ارش مستوعب بگيرد . ( ولى حالا كه شرط تبرّى كرده حقّ رجوع ندارد و معامله صحيح و لازم است . ) و شايد به خاطر همين كه ارش مستوعب موجب بطلان بيع نيست ، احدى از فقهاء تعبير به بطلان نكرده ، البته\r\n\r\n","description":"","footnote":"","page_name":" 445 ","page_number":445},
  {"content":"\r\n\r\nمحقّق اوّل « 1 » و ديگران « 2 » تعبير به رجوع به ثمن ( اينكه مشترى حق دارد به بايع مراجعه كند و كل ثمن را بگيرد ) كرده‌اند و عدّه‌اى هم از اين تعبير بطلان را فهميده‌اند ولى ما قبول نداريم و مىگوييم ملازمه‌اى ما بين قيمت نداشتن با خروج از ماليّت ( ملكيّت ) نيست و ممكن است چيزى قيمت نداشته باشد و معذلك باقى بر ماليّت ( ملكيّت ) باشد .\r\nو رجوع به ثمن اعمّ از بطلان است و با صحّت بيع و ارش مستوعب هم مىسازد ( و از اثبات اعمّ اثبات اخصّ لازم نمىآيد . ) اين بود خلاصهء توجيه صاحب جواهر .\r\n\r\nقوله : و فيه مواقع :\r\nمرحوم شيخ در مجموع چهار ايراد به توجيه صاحب جواهر از فتواى شيخ طوسى به صحّت ، وارد كرده‌اند :\r\n\r\nايراد اول :\r\nصاحب جواهر فرمود : فقهاء تعبير به بطلان نكرده‌اند . شيخ اعظم مىفرمايد : شگفتا ! عدّه‌اى از فقهاء صريحاً فتوى به بطلانِ چنين بيعى ( مبيع در واقع كلًا فاسد است و ماليت ندارد ) داده‌اند از قبيل شيخ طوسى در مبسوط « 3 » و ابن ادريس در سرائر « 4 » و علّامه در تذكره « 5 » و در مقام تعليل بطلان فرموده‌اند : معاملهء متاعى كه اصلًا قيمت و ارزش ندارد شرعاً جايز نيست ( اكل مال به باطل است ، شرط واقعى را كه ماليّت واقعيّه باشد فاقد است . ) و عدّه‌اى صريحاً گفته‌اند : در چنين معامله‌اى مشترى حق دارد به بايع مراجعه كند و كلّ ثمن را استرداد كند ، كه لازم اين سخن بطلان بيع است زيرا اگر بيع صحيح بود كه سخن از تعيين اخذ خود ثمن نبود ، ارش را از جاى ديگر هم مىتوان گرفت ، رجوع به عين ثمن بدون حكم به بطلان معقول نيست ، پس اين حكم كاشف از بطلان است . حتّى جناب شهيد اوّل كه مىفرمود : معامله از هنگام ظهور فساد باطل و منفسخ مىشود نه از اوّل ، فرموده : ظاهر عدّه‌اى از فقهاء بطلان بيع است از اوّل امر و بطلان را به جماعت فقهاء نسبت داده است . پس هيچ فقيهى سخن از صحّت بيع مذكور و سپس ارش مستوعب گرفتن ، به ميان نياورده است .\r\n\r\n\r\n","description":"","footnote":"\r\n( 1 ) . شرايع ، ج 1 ، ص 19 .\r\n( 2 ) . علّامه در قواعد ، ج 1 ، ص 126 .\r\n( 3 ) . مبسوط ، ج 2 ، ص 135 .\r\n( 4 ) . سرائر ، ج 2 ، ص 332 .\r\n( 5 ) . تذكرة ، ج 1 ، ص 467 .\r\n","page_name":" 446 ","page_number":446},
  {"content":"\r\n\r\nبلكه از ظاهر كلام علّامه در تذكره ( در فروع خيار عيب و احكام آن ) استفاده مىشود كه احدى از مسلمين ( نه تنها اماميّه ) قائل به صحّت نشده : علّامه نخست فتوى به بطلان بيع مزبور داده و بر آن اين گونه استدلال كرده كه : معامله بر چيزى واقع شده كه در واقع ماليّت ندارد و چنين معامله‌اى باطل است ( ماليّت واقعى شرط صحّت است و در اينجا منتفى است ) سپس فرموده : امّا اهل سنّت ، عدّه‌اى از شافعىها به همين دليل كه ما آورديم ، استناد كرده‌اند : و عدّه‌اى هم به دليل ديگر استناد كرده‌اند كه مسألهء استدراك ظُلامه باشد يعنى به مشترى ظلم شده و مظلمه‌اى نزد بايع دارد و مىتواند آن را بر گرداند ، پس همه مىگويند باطل است ولى هر كدام به دليلى .\r\nسپس علّامه فرموده : اگر جزء مبيع ناقص باشد مشترى جزء ثمن را از بايع مىگيرد و اگر كلّ مبيع فاسد باشد كلّ ثمن را پس مىگيرد . سپس فرموده : فايدهء اين اختلاف ( از اوّل معامله باطل باشد و ثمن بر گردد يا صحيح باشد و از باب ارش مستوعب بر گردد . ) در مثل پوسته و قشرهاى باقيمانده بعد الكسر ، ظاهر مىشود كه اگر قابل تملك و حق الاختصاص باشند ، بنابر بطلان معامله از اوّل امر ، ملك بايع مىشوند و اختصاص به او مىيابند و بايد از مكان اختبار عند الوجوب ، خارج كند و مخارج كرايه را متحمّل شود . و اگر صحّت و ارش باشد ، ملك مشترى هستند و وى بايد اينها را منتقل كند و كرايهء نقل را بپردازد . پايان كلام علّامه . عمده در اين ايراد آن شد كه خيلىها تعبير به بطلان دارند .\r\n\r\nايراد دوّم :\r\nبا توجّه به مطلبى كه قبلًا گفته آمد كه مبيع بايد داراى ماليّت واقعى باشد و تموّلِ عوضين شرط واقعى است نه علمى ، در اينجا قطع به بطلان پيدا مىكنيم ، و وجهى براى كلام صاحب جواهر ( آن مقدار ماليّتى كه بايد باشد در حال معامله هست . . . ) نخواهد بود زيرا آن مقدار ماليّت ، شرعاً و عرفاً ظاهرى بود و خيال مىكردند كه مبيع سالم و داراى ماليّت است ولى بعد از تصرّف كشف خلاف شد و معلوم شد كه چنين نبوده و حتماً معامله باطل است . و لذا هيچ عاقلى در نمونه‌هاى ذيل ترديد در بطلان نمىكند :\r\n1 - انسانى را فروخت به عنوان اين كه عبد باشد سپس معلوم شد كه حرّ است و ماليّت ندارد كه قطعاً معامله باطل است\r\n2 - مايعى را فروخت به عنوان اينكه سركه است سپس معلوم شد كه شراب است و شرعاً ماليّت ندارد ، باز قطعاً باطل است .\r\n\r\n","description":"","footnote":"","page_name":" 447 ","page_number":447},
  {"content":"\r\n\r\n3 - حيوانى را فروخت به عنوان اينكه گوسفند است سپس معلوم شد خوك بوده باز قطعاً باطل است .\r\nو ما نحن فيه هم مورد چهارمى براى اين قبيل است كه تخم مرغى را فروخته و خيال مىكرد ماليّت دارد بعداً معلوم شد كه ماليّت ندارد كه باز هم قطعاً باطل است .\r\n\r\nايراد سوّم :\r\nدر پايان كلام جواهر آمده بود : « لكنّه قد يمنع بعدم خروجه عن الماليّة و ان لم يكن له قيمة » يعنى مبيع فاسد ماليّت دارد و از ماليّت خارج نشده امّا قيمت و ارزش ندارد ، شيخ مىفرمايد : جمع ميان ايندو را من نفهميدم ! اين جمع ميان متناقضين است ، مگر مراد جواهر از ماليّت همان ملكيّت باشد كه با قيمت نداشتن هم جمع مىشود به بيانى كه مكرّر گذشت .\r\n\r\nايراد چهارم :\r\nدر كلام صاحب جواهر سخن از ارش مستوعب ( ارشى كه تمام ثمن را در بر مىگيرد ) بود و فرمودند : صحّت معامله منافاتى با اخذ جميع ثمن به عنوان ارش ندارد . مرحوم شيخ مىفرمايد : تصوّر ارش مستوعب خالى از اشكال نيست زيرا ارش ( كما سيأتى فى الخيارات ) تفاوت قيمت صحيح و معيب را مىگويند ، يعنى متاع اگر سالم باشد قيمتى دارد و اگر معيوب باشد قيمت كمترى دارد و ما به التفاوت آن دو را ارش گويند . و اين در فرضى است كه معيوبش هم داراى قيمتى باشد و بخشى از ثمن براى بايع بماند و بقيّه را به مشترى برگرداند . و ارش مستوب خلاف اصطلاح است و قبولش مشكل است .\r\nتنها در كلام علّامه در سه كتاب تذكره « 1 » و تحرير « 2 » و قواعد « 3 » سخن از ارش مستوعب به ميان آمده آن هم در رابطه با اين فرع كه : عبدى بر كسى جنايتى وارد كرده و بدنبال آن مولاى عبد او را به مشترى فروخته و وى نسبت به جنايت عبد جاهل بوده سپس متوجّه شد كه اين عبد متعلّق حقّ مجنىٌّ عليه است و آنان مىتوانند اين عبد را استرقاق كنند در اينجا مشترى مىتواند معامله را فسخ كرده و كلّ ثمن را استرداد كند و يا\r\n\r\n\r\n","description":"","footnote":"\r\n( 1 ) . تذكرة ، ج 1 ، ص 540 .\r\n( 2 ) . تحرير ، ج 1 ، ص 185 .\r\n( 3 ) . قواعد ، ج 1 ، ص 146 .\r\n","page_name":" 448 ","page_number":448},
  {"content":"\r\n\r\nامضاء كرده و ارش مطالبه كند و در اين فرض هم اگر جنايت در حدّى بود كه تمام قيمت عبد را فرا مىگرفت و تمام آن متعلّق حقّ مجنىٌّ عليه بود ، ارشى كه مشترى مىگيرد باز تمام ثمن ( مثل فرض فسخ ) خواهد بود . ( اين همان ارش مستوعب است ) .\r\nولى از آنجا كه ارش مستوعب خلاف اصطلاح است محقّق ثانى در شرح قواعدش در صدد توجيه كلام علّامه در قواعد بر آمده و فرمود : منظور علّامه از ثمن قيمت واقعىِ عبد است ولى از آنجا كه غالباً جنس را به قيمت واقعى مىفروشند و ثمن با قيمت واقعى معادل است لذا بجاى قيمت تعبير به ثمن كرده « 1 » و لو اين توجيه هم بعيد است زيرا علّامه فرد عادى كه نبوده و اگر مرادش قيمت بود به همين تعبير مىكرد نه به ثمن كه ظهور در ثمن المسمَّى دارد خواه معادل قيمت واقعى باشد يا بيشتر و كمتر . به هر حال وجهى براى كلام جواهر يا كلام علّامه يا توجيه محقق ثانى نيافتم .\r\n\r\nقوله : و اضعف :\r\nبعضىها كه در مدّعا با ما موافق اند و بيع مزبور را باطل مىدانند ادعّا كرده‌اند كه شيخ طوسى و اتباع او هم نگفته‌اند كه بيع با شرط برائت بايع از عيوب ( آن هم بگونه‌اى كه اصلًا ماليّت نداشته باشد ) صحيح است و منظور آنها هم از شرط برائت اين نيست كه بايع بگويد : هر عيبى در متاع باشد به من ربطى ندارد و من ضامن نيستم . بلكه منظور شرط برائت از سوى مشترى است يعنى مشترى با بايع شرط مىكند كه اين متاع را از تو خريدم مشروط بر اين كه سالم باشد و از هر عيبى خالى باشد كه بنابر اين شرط برائت به شرط صحّت بر مىگردد و گويا مشترى گفته : اشتريت منك به شرط السلامة . « 2 »\r\nمرحوم آخوند مىفرمايد : ظاهر يا صريح عبارت شيخ و اتباع شيخ اين است كه بايع تبرّى از عيب بجويد نه مشترى البته در خصوص فرع مورد بحث ( لا قيمة لمكسوره ) نگفته‌اند ولى در كلّى و قدر جامع گفته‌اند و با وجود اين ظاهر يا نصّ چگونه بعض مزبور به آنها نسبت دادند كه مرادشان برائت مشترى است ؟ اين انتساب باطل است ( و شبيه آن است كه كسى بگويد : الان روز است و ديگرى بگويد : مرادش اين است كه الان شب است . )\r\n\r\n\r\n","description":"","footnote":"\r\n( 1 ) . جامع المقاصد ، ج 4 ، ص 344 .\r\n( 2 ) . مفتاح الكرامة ، ج 4 ، ص 236 .\r\n","page_name":" 449 ","page_number":449},
  {"content":"\r\n\r\n\r\nقوله : ثم انّه ربّما :\r\nدر فرض بيع با شرط تبرّى از عيب ، يك صورت اين بود كه بعداً معلوم شد مبيع فاسد بوده و ضمناًبگونه‌اى بود كه اصلًا قيمت نداشته و تا به حال حكم اين صورت بيان شد كه معامله باطل بود . و صورت ديگر اين است كه بعداً معلوم مىشود كه مبيع معيوب بوده ولى نه در حدّى كه كلًاّ از ماليّت خارج باشد بلكه عيب سبب نقصان ماليّت آن است . حال در اين فرض هم مثل صورت قبلى بعضىها در صحّت چنين معامله اشكال كرده‌اند به اين دليل كه معامله غررى مىشود زيرا مشترى در هنگام معامله نمىداند كه واقعاً مبيع سالم است يا معيوب و خراب ضمناً جاى بناگذارى بر اصل سلامت هم نيست زيرا با شرط برائت جستن بايع از عيوب ، معناى معامله اين است كه كارى به بود و نبود عيب نداريم ، چه باشد يا نه معامله مىكنيم و اين غررى و باطل است .\r\nو نظيرش را علّامه در بيع عين غائب فرموده كه : اگر بايع جنس غايبى را با توصيف بفروشد و سپس شرط سقوط خيار رؤيت كند و بگويد : اگر هم تخلّف وصف كرد تو حقّ الخيار نداشته باشى ، اين باطل است چون مشترى نمىداند كه آن اوصاف را دارد يا ندارد و معامله غررى است « 1 » و تفصيل اين بحث در خيار عيب و خيار رؤيت خواهد آمد .\r\n\r\n\r\n","description":"","footnote":"\r\n( 1 ) . النهاية ج 2 ، ص 510 ، تذكرة ، ج 1 ، ص 467 ، دروس ، ج 1 ، ص 276 و . . . .\r\n","page_name":" 450 ","page_number":450},
  {"content":"\r\n\r\n\r\nمسألهء بيع مُشك با كيسه‌اش\r\nمُشْك يا مِشْك كه هر دو صحيح است ، مادّه ايست معطّر مأخوذ از كيسه‌اى مشكين با ندازهء تخم مرغى يا نارنجى كوچك ، مستقر در زير پوست شكم و مجاور عضو تناسلى جنس نراز آهوى ختن ( به قول عربها : عزال المسك ) مشك تازه در موقع ترشّح ، مادّه ايست روغنى و بسيار معطر و برنگ شكلات و لزج مىباشد و در حالت خشك شده سخت و شكننده است و رنگش قهوه‌يى تيره مايل به سياه و طعم آن كمى تلخ است و بويى تند دارد . در تجارت به دو صورت عرضه مىشود ، يكى مشكى كه در كيسهء مشك ( نافه ) است ، يعنى مشكى است كه از نافه خارج نشده و پس از شكار و ذبح آهوى ختنى نافهء آن را با مشك محتويش به بازار عرضه مىكنند و ديگر مشكى است كه از نافه خارج شده و كم و بيش امكان دارد با مواد خارجى آميخته باشد . بديهى است ارزش نوع دوّم بسيار كمتر از نوع اولى است . « 1 »\r\nحال مشكى كه در كيسه‌اش قرار دارد و از آن خارج نكرده‌اند آيا خريد و فروشش جايز است ؟ ( كلمهء فَأرة مفرد و كلمهء فأر جمع آن است مثل تمر و تمره و به قول ابن اثير در نهاية : گاهى بدون همزه يعنى فارْ خوانده مىشود . « 2 » ) مشهور فتوى به جواز بيع داده‌اند و مخالف قابل ذكرى وجود ندارد و دليل صحّت و جواز عبارتست از : مقتضى موجود و مانع مفقود است :\r\nامّا وجود مقتضى : عمومات و اطلاقاتِ صحّت و لزوم بيع ( احلّ الله البيع ، تجارةً عن تراضٍ و . . . ) ما نحن فيه را مىگيرد زيرا مشك مزبور ماليّت و ارزش دارد و . . . ( مضافاً به روايات خاصّى كه بر صحّت بيع مشك دلالت دارد ) .\r\nو امّا فقد مانع . دو مانع توهّم شده كه هر دو قابل جواب است :\r\n1 - مشك مزبور خون بسته است و خون نجس است و بيع اعيان نجسه باطل است .\r\nمرحوم شيخ مىفرمايد : به حكم نصّ خاص « 3 » و به حكم اجماع ، بيع مشك جايز است و\r\n\r\n\r\n","description":"","footnote":"\r\n( 1 ) . فرهنگ معين ، ج 3 ، ص 4147 - 4148 ، حرف ميم مادهء مشك .\r\n( 2 ) . النهاية ، ج 3 ، ص 405 .\r\n( 3 ) . وسائل الشيعه ، ج 3 ، ص 314 ، باب 41 ، از ابواب لباس مصلّى ، حديث 1 و 2 .\r\n","page_name":" 451 ","page_number":451},
  {"content":"\r\n\r\nادلّهء حرمت بيع اعيان نجسه به اين مورد تخصيص خورده‌اند . ( مضافاً به اينكه اعيان نجسه اگر داراى منفعت محلّلهء معتّده باشند بيعشان جايز است و نجاست هم مانع نيست . و مضافاً به اينكه مادّه مزبور در داخل كيسه استحاله شده و به مادّهء معطّر تبديل شده و لذا پاك گرديده و مانعى از بيعش نيست . )\r\n2 - مشترى جاهل به سالم يا معيوب بودن آن است و از اين حيث معامله غررى و باطل است . جوابش اين است كه : بر مسلك كسانى كه اصالة السلامه را اشكال مىكردند اينجا اشكال پيش مىآيد ولى بر مسلك ما كه بناگذارى بر اصالة السلامة را تجويز مىكنيم معامله غررى نخواهد بود و از نظر فقهاء نيز اجماعى است كه نسبت به اوصاف صحّت ، اختبار لازم نيست و بناگذارى كافى است .\r\n\r\nقوله : لكنّك :\r\nالبتّه نسبت به وصف صحّت از اصل سلامت استفاده مىشود ولى نسبت به اوصاف زائد بر صحّت يعنى اين كه بر فرض سالم باشد خود افراد مبيع سالم مراتب مختلف دارد و برخى خوشبوتر و مرغوب تر هستند و نسبت به اين خصوصيات مشكل به قوّت خود باقى است كه غررى است . البتّه علّامه در تذكره روايت مرسلى از امام صادق عليه السلام مبنى بر جواز بيع مشك در كيسه نقل كرده « 1 » ولى اجمال دارد و معلوم نيست كه به وصف در كيسه بودن تجويز كرده باشد . و لذا نسبت به اين خصوصيّات راه رفع غرر اين است كه :\r\nاگر با او صاف خارجيّه ( رنگ كيسه ، مقدار و حجم آن و . . . ) بتوانيم رفع غرر كنيم همين كافى است و گرنه تنها راه ، اختبار است و نحوهء اختبار اين است كه نخى را داخل سوزن كرده و سوزن را در كيسهء مشك فرو ببرد و از طرف ديگر بيرون بكشد و قهراً نخ مقدارى از مادّهء داخل كيسه را جذب مىكند سپس آن را ببويد و بدين وسيله از مرغوبيّت آن مطلّع گردد . و اگر با سوراخ كردن كيسه ، نقص و عيبى در آن پديد آيد چه اين سوراخ كردن علّت تاّمهء نقص باشد و چه جزء اخير علّت تاّمه باشد يعنى قبلًا هم مشتريان ديگر\r\n\r\n\r\n","description":"","footnote":"\r\n( 1 ) . تذكرة ، ج 1 ، ص 471 .\r\n","page_name":" 452 ","page_number":452},
  {"content":"\r\n\r\nچند بار سوراخ كرده‌اند ولى هنوز موجب نقصان ماليّت نشده ولى اين مشترى اخير كه سوراخ كرد سبب نقصان ماليّت شد ، در هر حال چه كسى ضامن اين نقص و عيب است ؟\r\nمىفرمايد :\r\nمسأله مبتنى بر ضمان مقبوض با لسوم است يعنى كسى كه جنسى را از صاحبش مىگيرد و براى بررسى آن در اطرافش دقّت مىكند و از دست او مىافتد و مىشكند آيا مشترى ضامن است يا بايع ؟ ما نحن فيه مبتنى بر اين بحث است هر كسى در اين مسأله مشترى را ضامن دانست در ما نحن فيه هم مشترى ضامن است و هر كس بايع را ضامن دانست اينجا هم نقص و ضرر به بايع مىخورد البته بهتر آن است كه خود بايع كيسه را سوراخ كند و سوزن را فرو ببرد و . . . سپس نخ را به مشترى دهد تا او استشمام كند و صحبت از ضمان مشترى هم نباشد .\r\nعلّامه ره فرموده : مرواريد داخل صدف را نمىشود فروخت « 1 » ( زيرا غررى است و اصل وجود آن محرز نيست ، و بر فرض اصل وجود ، صحّت و عيب آن محرز نيست و بر فرض احراز ، خصوصيّات زايد بر وصف صحّت مجهول است ) و شيخ هم تصديق مىكند . و نيز علّامه صريحاً فرموده : تخم مرغى كه هنوز در شكم مرغ است نتوان فروخت چون معامله غررى است ( مشترى علم به صحت و فساد آن ندارد و بر فرض احراز آن علم به خصوصيات تخم مرغ از لحاظ كوچكى و بزرگى ندارد ) مرحوم شيخ هم تحسين مىكند و يك حاشيه مىزند كه اگر مرغ داراى عادت است و معمولًا تخمهاى بزرگ مىگذارد ، همين كافى است و بدين وسيله رفع غرر مىشود و بيش از آن لزوم ندارد .\r\n\r\n\r\n","description":"","footnote":"\r\n( 1 ) . همان .\r\n","page_name":" 453 ","page_number":453},
  {"content":"\r\n\r\n\r\nمسألهء بيع مجهول با ضمّ معلوم\r\nاز شروط صحّت معامله عبارت شد از علم به عوضين و متفرّع بر آن جهل به عوضين موجب بطلان بود زيرا معامله غررى و مشمول نهى از بيع غررى مىگرديد . آن‌گاه جهل به عوضين و مخصوصاً جهل به مثمن كه معمولًا عينى از اعيان خارجى است ، گاهى جهل به اصل وجود مبيع بود كه حتماً مبطل بود و گاهى جهل به حصول مبيع در دست مشترى بود كه تحت عنوان قدرت بر تسليم مطرح بود ، و گاهى جهل به او صاف كيفى و كمّىِ مبيع بود يعنى مشترى نمىدانست كه آيا مبيع داراى فلان وصف كيفى هست يا نه ؟\r\nخيلى شيرين است يا نه ؟ گندم خوب است يا متوسّط يا پست ؟ عبد خياط است يا نه ؟ يا داراى فلان او صاف كمّى هست يا نه ؟ مثلًا اگر مكيل است چند كيل مىباشد ؟ يا اگر موزون است و زنش چقدر باشد ؟ يا اگر معدود است عددش چقدر است ؟ در تمام اينها جهالت مبطل معامله بود .\r\nحال مسأله‌اى كه الان مطرح است اين است كه بيع مجهول ( از حيث وصف و قدر ) منفرداً و به تنهائى صحيح نبود چون معامله غررى مىشد ، امّا آيا بيع مجهول به ضميمهء معلوم صحيح است يا خير ؟ مثلًا صُبرهء گندمى است كه نمىدانيم چند پيمانه است ولى دو پيمانه از خود اين صبره جدا مىكنيم يا از خارج ضميمه مىكنيم و اين مقدار معلوم را با آن مقدار مجهول ( بقيّهء صُبره ) ضميمه كرده و مجموع را به بيع واحد مىفروشيم ، يا مثلًا ماهيان داخل نى زار مقدارشان براى ما مجهول است ولى نىهاى نيزار معلوم است يا چند ماهى از آنها را صيد مىكنيم و مقدارش معلوم است و ماهىهاى نيزار را كه مجهول است به ضميمه اين نىها يا ماهىهاى صيد شده مجموعاً به قيمت معيّنى مىفروشيم ، يا مثلًا شير موجود در پستان چهار پايان مقدارش مجهول است ولى مقدارى از آن را در كاسه‌اى دوشيده يا مقدارى يا مقدارى شير ديگر كه به هر حال مقدارش معلوم است ضميمه كرده و با هم مىفروشيم ، و هكذا مثالهاى ديگر . . . آيا بيع مجهول به ضميمهء معلوم جايز است يا خير ؟ در مجموع سه نظريّه مطرح است :\r\n1 - شهيد ثانى در شرح لمعه « 1 » و محدّث بحرانى در حدائق « 2 » به مشهور نسبت\r\n\r\n\r\n","description":"","footnote":"\r\n( 1 ) . لمعهء دمشقيّه ، ج 3 ، ص 282 .\r\n( 2 ) . حدائق ، ج 18 ، ص 487 .\r\n","page_name":" 454 ","page_number":454},
  {"content":"\r\n\r\nداده‌اند كه : بيع مجهول مطلقاً جايز نيست و لا فرق كه معلومى بدان ضميمه بشود يا نه ، مرحوم شيخ اعظم هم مسأله را با همين بيان شروع مىكنند و مىفرمايد : لا فرق فى عدم جواز . . . دليل مطلب هم روشن است كه : ضميمه كردن معلومى به مجهولى باعث نمىشود كه مجهول تبديل به معلوم شود و مقدار صبره يا ماهيان نيزار يا شيرهاى در پستان معلوم و معيّن گردد بلكه پس از ضميمه هم نسبت به مجموع جهالت باقى است و معامله غررى بوده و باطل است . و اگر بگوئيد : بخشى از مبيع ( ضميمه ) كه معلوم است چگونه حكم به جهالت مىكنيد ؟ خواهيم گفت : مراد ما از مجهول اين نيست كه تمام جزء جزء آن مجهول باشد تا شما ايراد كنيد كه در ما نحن فيه همهء اجزاء مجهول نيست و بعضى معلوم است ، بلكه منظور ما اين است كه مجموع مبيع روى هم مجهول است و عرفاً چنين معامله‌اى حتماً غررى و باطل است .\r\n2 - عدّه‌اى از بزرگان از قبيل : علّامه در مختلف « 1 » فخر الدين در شرح ارشاد « 2 » ابن فهد حلّى در مقتصر « 3 » محقّق ثانى « 4 » و شهيد ثانى « 5 » طرفدار تفصيل شده و سه قسم تصوير كرده‌اند :\r\nالف : اگر مجهول مقصود اصلى باشد و معلوم كه ضميمه مىشود مقصود بالتبع باشد ( مثل حيله‌هاى شرعى كه يك كبريت را ممكن است به ميلياردها ضميمه كنند كه كبريت مقصود تبعى است ) چنين معامله‌اى باطل است زيرا بيع غررى عرفاً بر آن صدق مىكند و ضميمه هم باعث نمىشود كه از غررى بودن در آيد .\r\nب : هم مجهول و هم معلوم مقصود اصلى باشند و هر كدام جزء مقصود باشد ( مثل چند پيمانهء معلوم به ضميمهء صبرهء مجهول يا چندين ماهى به ضميمهء ماهيهاى نيزار و . . . ) باز معامله باطل است زيرا نسبت به مجموع جاهل است و عرفاً غرر صدق مىكند و وجهى براى صحّت آن نيست .\r\n\r\n\r\n","description":"","footnote":"\r\n( 1 ) . مختلف ، ج 5 ، ص 248 .\r\n( 2 ) . خطى است و در اختيار ما نيست .\r\n( 3 ) . المقتصر ، ص 167 .\r\n( 4 ) . جامع المقاصد ، ج 4 ، ص 110 .\r\n( 5 ) . شرح لمعه ، ج 3 ، ص 282 .\r\n","page_name":" 455 ","page_number":455},
  {"content":"\r\n\r\nج : و اگر مجهول مقصود تبعى باشد و معلوم مقصود اصلى باشد ( مثل اساس و پايهء ديوار كه در دل زمين است و مشترى نمىداند از چه چيزى پى ريزى شده ولى خود ديوار و ساختمان كه روى زمين است معلوم و مشاهد است ) در اين فرض معامله صحيح است و جهالتِ تابع ، قادح نيست و موجب نمىشود كه معامله غررى باشد و گرنه نوع معاملات بايد غررى و باطل باشد زيرا نوع متاعهاى معلوم كه عرفاً مىگويند مشترى علم به آنها دارد ، معذلك برخى از اجزاء غير اصلىِ آنها معلوم نيست و احَدى هم اشكال نكرده كه بايد جميع زواياى منزل يا ماشين يا فرش و . . . معلوم باشد و گرنه باطل است .\r\nمرحوم شيخ مىفرمايد : شايد ما نعين ( گروه اوّل كه مطلقاً بيع مجهول را با ضميمه باطل دانستند ) هم منظورشان همين باشد كه در فرضى كه مجهول مقصود اصلى يا جزء مقصود اصلى باشد معامله باطل است و ضميمه نقشى ندارد ، و گرنه در فرض سوّم كه مجهول تبعى باشد معامله اشكال ندارد به همان بيانى كه ذكر شد .\r\n3 - شيخ طوسى در نهاية « 1 » و ابن حمزه در وسيله « 2 » و ابن جنيد اسكافى و قاضى ابن براّج طبق آنچه از آن دو حكايت شده « 3 » طرفدار صحّت شده و بيع مجهول را به ضميمهء معلوم تجويز كرده‌اند ( و ظاهرشان جواز است مطلقاً يعنى در هر سه فرض مذكور ) بلكه مفتاح الكرامه گفته : حاصل تتبع و تفحّص در كلمات بزرگان اين است كه مشهور متقدّمان فتوى به صحّت داده‌اند « 4 » و بلكه شيخ در خلاف و ابن زهره در غنيه « 5 » در خصوص مسأله بيع ماهيهاى نيزار ادعاى اجماع نموده‌اند عدّه‌اى از متأخرين نيز صحّت را برگزيده‌اند از قبيل : مقدّس اردبيلى در مجمع « 6 » فاضل سبزوارى در كفايه « 7 » شيخ حرّ عاملى « 8 » فيض كاشانى در مفاتيح « 9 » ، از غاية المراد شهيد اوّل و حواشىِ شهيد بر قواعد نيز اين رأى حكايت شده پس در مسأله سه قول مطرح شد .\r\n\r\nادلّهء قول سوّم :\r\nطرفداران صحّت بيع مجهول به ضميمهء معلوم به رواياتى چند استناد كرده‌اند كه در مجموع 7 روايت است :\r\n\r\n\r\n","description":"","footnote":"\r\n( 1 ) . النهاية ، ص 400 - 401 .\r\n( 2 ) . الوسيله ، ص 246 .\r\n( 3 ) . به نقل مختلف ، ج 5 ، ص 248 .\r\n( 4 ) . مفتاح الكرامة ، ج 4 ، ص 282 .\r\n( 5 ) . الغنيه ، ص 212 .\r\n( 6 ) . مجمع الفايده ، ج 8 ، ص 185 .\r\n( 7 ) . كفاية الاحكام ، ص 91 .\r\n( 8 ) . بداية الهداية ، ج 1 ، ص 129 .\r\n( 9 ) . مفاتيح الشرايع ، ج 3 ، ص 56 .\r\n","page_name":" 456 ","page_number":456},
  {"content":"\r\n\r\nروايت اوّل : مرسلهء بزنطى از امام صادق عليه السلام : هرگاه نيزارى باشد كه در آن نى وجود ندارد ( تا ضميمهء ماهيهاى نيزار شود ) مقدارى از ماهيان نيزار را بيرون آورده و آنها را ( كه معلوم شده‌اند ) به ماهيان نيزار ضميمه كرده و مجموع را با هم بفروشد « 1 » ( دلالت روايت بر مدعّاى گروه سوّم روشن است ولى دو اشكال سندى دارد :\r\n1 - مرسله است و سلسلهء سند تا امام ذكر نشده 2 - حديث از قول سهل بن زياد نقل شده كه مورد بحث است ولى مرحوم شيخ مىفرمايد : هر دو اشكال سهل و آسان و قابل جواب است : امّا مرسله بودن : مُرْسِلِ آن احمد بن ابى نصر بزنطى است كه از اصحاب اجماع است و نيز از كسانى است كه بزرگان با مرسلهء آنان به مثل مُسْندهء ديگران معامله مىكنند . و امّا سهل اين زياد : او از مشايخ اجازه است و مشايخ حديث اماميّه يعنى كلينى و صدوق و شيخ طوسى ره از او نقل حديث مىكنند و شيخ در رجالش توثيق كرده و . . . و لذا حديث قابل اعتماد است . )\r\nروايت دوّم : روايت معاوية بن عمار از امام صادق عليه السلام : خريدن آجام و نيزارها در صورتى كه در آنها قَصَبْ و نى باشد بلا مانع است . « 2 » البته ظاهر حديث مربوط به خريد و فروش خود نيزار است ( آب آنجا يا زمين آن يا آب و زمين آن ) ولى به قرينه حديث قبل و حديث بعد كه خواهد آمد ، مراد خريدن خود نيزار نيست بلكه معاملهء چيزهائى است كه در نيزار است يعنى ماهيان آنجا .\r\nروايت سوّم : روايت ابو بصير از امام صادق عليه السلام : سؤال از خريدن نيزارى است كه در آن نى وجود ندارد و تنها آب وجود دارد ، امام عليه السلام فرموده : مُشتى ماهى از آن آب صيد مىكند سپس مشترى مىگويد : اين ماهيهاى صيد شده را ( كه معلوم است ) با آنچه در نيزار وجود دارد ( كه مجهول است ) به فلان مبلغ خريدارى مىكنم « 3 » باز سخن از جواز بيع مجهول با ضميمه است .\r\nروايت چهارم : موثّقهء سماعه از امام صادق عليه السلام : از امام راجع به خريدن شيرى كه در پستان است ( و هنوز دوشيده نشده تا مقدارش معلوم شود ) سؤال كردم ؟ حضرت\r\n\r\n\r\n","description":"","footnote":"\r\n( 1 ) . وسائل الشيعه ، ج 12 ، ص 263 ، حديث اوّل از باب 12 .\r\n( 2 ) . وسائل الشيعه ، ج 12 ، ص 264 ، حديث پنجم از باب 12 .\r\n( 3 ) . وسائل الشيعه ، ج 12 ، ص 264 ، حديث پنجم از باب 12 .\r\n","page_name":" 457 ","page_number":457},
  {"content":"\r\n\r\nفرمود : معامله‌اش جايز نيست مگر اينكه مقدارى از آنها رادر پياله‌اى بدوشد سپس بگويد اين شيرى كه داخل ظرف است ( ضميمهء معلوم ) با آنچه در پستان حيوان است ( مجهول ) به فلان مبلغ مىفروشم آنگاه اگر بعداً معلوم شد كه چيزى در پستان نبوده تمام ثمن در مقابل همين شير موجود در پياله خواهد بود . « 1 »\r\nروايت پنجم : روايت عيص بن قاسم : از امام صادق عليه السلام پرسيدم مردى داراى انعام و چهار پايانى است و شير آنها را بدون پيمانه كردن مىفروشد ( كه همين قرينه است كه هنوز ندوشيده است ) امام عليه السلام فرمود : نَعَمْ حتّى تنقطع او شيئى منها ، يعنى اگر همهء آنها را فروخته بايد تمام آنها انقطاع و انفصال و تخلّص پيدا كند و چيزى در پستان نماند و اگر بخشى از آنها را فروخته بايد همراه باشد با مقدارى شير دوشيده شده كه ضميمه شود و معامله درست بشود « 2 » ( احتمال ديگر هم هست كه حتى تنقطع يعنى تا زمانى كه شيرها تمام شود كه كلّى و از بحث خارج مىشود . )\r\nرويات ششم : صحيح ابن محبوب كه تا ابراهيم كرخى همهء روايت امامىِ عدل هستند ، كرخى مىگويد : از امام صادق عليه السلام پرسيدم : مردى از مرد ديگر پشم صد گوسفند را به ضميمهء آنچه در شكم گوسفندان است به فلان مبلغ خريدارى كرده است امام فرمود : اشكالى ندارد و اگر حيوانات حامله نبودند و چيزى در بطن آنها نبود سرمايهء مشترى در پشم تنها خلاصه مىشود و پولش در مقابل پشمهاخواهد بود . « 3 »\r\nروايت هفتم : روايت اسماعيل‌ها شمى از امام صادق عليه السلام : امام مسلمين از كفار ذمّى جزيه مىگيرد چه جزيهء سرانه كه سالانه از هر سرى مىگيرد و چه خراج و ماليات باغات مزارع و نيزارها و صيدگاهها و . . . حال مردى از حاكم مسلمين تمام اين خراجها را تقبّل مىكند و مىگويد : فلان مبلغ مىدهم و خراج اين منطقه را امسال به من واگذار كنيد اين معامله چه حكمى دارد ؟ امام فرمود : همين كه يكى از آن خراجها معلوم باشد و بداند كه به دستش برسد مىتواند كلّ آنها را تقبّل كند و لو نسبت به بقيّه نمىداند كه بدست او\r\n\r\n\r\n","description":"","footnote":"\r\n( 1 ) . وسائل الشيعه ، ج 12 ، ص 259 ، حديث دوّم از باب 8 .\r\n( 2 ) . وسالئ الشيعه ، ج 12 ، ص 259 ، حديث اوّل از باب 12 .\r\n( 3 ) . وسائل الشيعه ، ج 12 ، ص 261 ، حديث اوّل از باب 10 .\r\n","page_name":" 458 ","page_number":458},
  {"content":"\r\n\r\nخواهد رسيد يا نه « 1 » باز سخن از انضمام معلوم به مجهول است .\r\n\r\nقوله : و ظاهر الاخيرين :\r\nمرحوم شيخ به مجموع روايات مذكور چهار اشكال دارند و بر همين اساس قول سوّم را ردّ مىكنند :\r\n1 - برخى از روايات مذكور از مسألهء ما اجنبى است ، بيان مطلب : چنان كه در آغاز اين مسأله عنوان شد دو مسأله داريم : يكى انضمام معلوم الوجود و الحصول ( كه يقين به وجود و حصول آن داريم ) به مجهول التحقّق و الحصول ( كه وثوق به حصول آن نداريم ) است نظير عبد آبق كه مجهول الحصول بود و به ضميمهء چيزى كه معلوم الحصول باشد بيعش جايز بود . و ديگرى انضمام معلوم المقدار و الوصف به مجهول المقدار و الوصف است ( پس از اين كه هر دو معلوم الوجود هستند . ) حال مورد بحث ما از نوع ثانى است در حالى كه سه روايت از هفت روايت مربوط به مسألهء اوّل است و از ما نحن فيه خارج است .\r\nبيان مطلب : در روايت موثّقهء سماعه فرمود : مقدارى شير را در پيالهء مخصوصى دوشيده و آن را ضميمهء شير در پستان كرده و مىفروشد و اگر شير در پستان نبود ( كه سخن از نبودن و جهل به حصول و عدم و ثوق به وجود است ) ثمن در قبال همان شير موجود در ظرف خواهد بود ، و در روايت كرخى هم سخن از ضميمه پشم‌ها به حمل بود كه بعدش فرمود : اگر حملى نبود ( باز سخن از جهل به اصل وجود است ) تمام ثمن در قبال پشم است . و در روايت اسماعيل هاشمى هم سخن از ادراك و معلوم الوجود بودنِ يكى از خراجها بود ولو بقيّه معلوم الحصول نباشند . و اينها از بحث ما خارج است .\r\n2 - در خصوص روايت كرخى كسى به ظاهرش عمل نكرده است زيرا عدّه‌اى كه اصلًا بيع پشم گوسفند قبل از چيدن آن را تجويز نكرده‌اند و عدّه‌اى هم كه جايز دانسته‌اند با ضميمهء به حمل كه مورد حديث بود تجويز نكرده‌اند پس احدى از فقهاء به ظاهر حديث فتوى نداده است « و كلّما ازداد صحّة ازداد وهناً »\r\n\r\n\r\n","description":"","footnote":"\r\n( 1 ) . وسائل الشيعه ، ج 12 ، ص 264 حديث چهارم از باب 12 .\r\n","page_name":" 459 ","page_number":459},
  {"content":"\r\n\r\n3 - نوع روايات از جهت ديگرى از ما نحن فيه اجنبى هستند زيرا بحث ما در ضميمهء معلوم المقدار به مجهول المقدار است و نوع روايات موردش از نوع ضميمهء مجهول به مجهول است ، بيان مطلب : در روايت سماعه كه سخن از ضميمهء شير در پياله بود خود شير مكيل يا موزون است و مقدار شير موجود در پياله معلوم نيست و وقتى مجهول بود بيع خود ضميمه جايز نيست تا چه رسد به ضميمه كردن آن به مجهول ديگر كه مجوّز بيع مجهول ديگر باشد . و روايت كرخى هم كه سخن از ضميمه پشم به حمل بود خود پشم‌ها مقدارش مجهول است و بيعش فى نفسه جايز نيست پس چگونه مصحّح بيع مجهول ديگرى باشد ؟ و روايت اسماعيل هاشمى همچنين بود زيرا آن خراجى كه معلوم الحصول است مقدارش چقدر است ؟ نمىدانيم و باز ضمّ مجهول به مجهول است .\r\nو مثل سه حديث مذكور است سه روايت ديگر يعنى دو روايت بزنطى و ابو بصير و روايت معاوية بن عمّار : امّا دو حديث : در يكى سخن از ضميمهء چيزى از ماهى نيزار بود و در ديگرى سخن از ضميمه كفّى از ماهى بود در حالى كه مقدار خود اين كفّ معلوم نيست زيرا ماهى موزون است و بايد وزنش معلوم باشد كه نيست و ضمّ مجهول است ( و لذا كه موزون است ربا بردار است و بيع ماهى به ماهى با زياده ربا است ) و اگر بگوئيد :\r\nپس چگونه امام عليه السلام بيع ماهيهاى نيزار را با اين ضميمه و بدون وزن كردن تجويز كرده ؟\r\nآيا اين دليل بر موزون نبودن نيست ؟ جوابش اين است كه خير منافاتى ندارد كه اصالةً موزون باشد ولى در اثر كثرت و زيادى ، وزن لازم نباشد و مشاهده و حدس كافى باشد همانگونه كه قبلًا در قطعهء بزرگ آهن گفتيم كه چون وزن كردنش دشوار است ساقط مىشود و مشاهده كافى است ولى آهن كم و ناچيز را بايد وزن كرد و روايت معاويه هم كه ظاهرش بيع خود نيزار بود و به وسيله دو روايت مذكور توجيه شد و حكم آن دو را دارد .\r\n\r\nقوله : فتأمل :\r\nشايد اشاره به اين باشد كه : ماهى پيش از زهاق روح موزون نيست و پس از آن از لحوم مىشود و موزون است نه قبل از آن تا بگوئيد مجهول المقدار است . ولى پاسخ اين است كه بالاخره قبل از مردن ولو موزون نباشد ولى معدود كه هست و عددش را نمىدانيم و از اين حيث مشكل داريم .\r\n\r\n","description":"","footnote":"","page_name":" 460 ","page_number":460},
  {"content":"\r\n\r\nو روايت عيص بن قاسم هم كه ذاتاً مجمل بود و قابل استناد نبود .\r\n\r\n4 - قوله : ثم :\r\nبر فرض از اشكالهاى قبلى صرفنظر كرده و دلالت روايات را بر ضم معلوم المقدار به مجهول المقدار بپذيريم ولى مىگوييم : هدف عمل كنندگان به اين روايات چيست ؟ اگر منظورشان اين است كه از اين اخبار يك قاعدهء كلّى انتزاع و اقتباس كنند همه جا ضميمه معلوم به مجهول مجوّز بيع است چه در موارد روايات و چه در ساير موارد ، آن هم چه معلوم مقصود اصلى باشد و چه حتّى هدف تبعى و حيلهء شرعى براى انتقال مجهول باشد ، خواهيم گفت : نه خود روايات چنين اطلاقى دارد و نه خود عاملين به اين روايات چنين التزامى دارند و در جاهاى ديگر كه كلماتشان را ديده‌ايم خلاف اين مطلب را گفته‌اند .\r\nو اگر منظورشان اين است كه در خصوص مورد نصوص ( ماهيهاى نيزار ، شير در پستان ، حمل چهار پايان ) ضمّ معلوم به مجهول مجوّز بيع است ، مطلب آسان است زيرا اينها نصّ خاص دارند ، البته ما يك قاعدهء مسلّم و مجمع عليها داريم كه بيع مجهول مطلقاً جايز نيست چون غررى است و اگر از اين قاعده اغماض كنيم حكم به سهولت مطلب مذكور كرده و موارد نصوص را تجويز مىكنيم و الّا اگر اغماض نكنيم بايد بگوييم : مورد روايات از ما نحن فيه اجنبى است و همان جوابهاى قبلى را بدهيم . ( البته نيازى به اغماض نيست زيرا با حفظ قاعدهء مزبور هم مىتوان موارد مذكور را استثناء كرد زيرا هر عامّى قابل تخصيص است و عموم يا اطلاق نهى نبوى از بيع غرر هم قابل استثناء است و اخبار مزبور مخصَّص اين عموم هستند و مانعى هم ندارد . )\r\n\r\nقوله : بقى الكلام : در\r\nاصل مسأله يعنى بيع مجهول به ضميمهء معلوم سه قول عنوان شد ، تا به حال قول سوّم بررسى شد و نتيجه گرفتيم كه قول به صحّت مطلقاً به استناد هفت روايت ، مردود است و روايات مزبور ، قول سوّم را دلالت نكرد . و اينك به بررسىِ قول دوّم در مسأله مىپردازيم و آن قول به تفصيل است : پايه گذار اين تفصيل علّامه ره مىباشد ، وى در باب شروط عوضين فرموده : هر مجهولى كه مقصود اصلى از معامله باشد بيعش غررى بوده و صحيح نيست مطلقاً يعنى چه مجهول را مستقلًاّ و منفرداً بفروشد و چه به ضميمه\r\n\r\n","description":"","footnote":"","page_name":" 461 ","page_number":461},
  {"content":"\r\n\r\nمعلوم بفروشد ( اين فراز دو قسمت از تفصيل مذكور را دلالت دارد . ) ولى اگر مجهول مقصود اصلى نباشد بلكه تابع معلوم باشد به انضمام معلوم بيعش جايز است « 1 » ( اينهم قسمت سوّم تفصيل ) عدّه‌اى از متأخّران ( فخر الدين ، شهيد اوّل ، شهيد ثانى ، محقّق ثانى و . . . ) نيز اين تفصيل را پسنديده‌اند . ولى مراد حضرات از مقصود اصلى بودن و تابع بودن ، روشن نيست كه در چه صورت مجهول مقصود اصلى از معامله است ؟ و در چه صورت تبعى است ؟ معيار اصلى و تابع بودن چيست ؟ در مجموع چهار احتمال اصلى وجود دارد :\r\n1 - از كلمات خود علّامه در جاهاى مختلف از قواعد و تذكره استفاده مىشود كه منظور از مقصود اصلى بودن آن است كه مجهول يا تمام مبيع و يا لااقل جزء مبيع باشد ( بگونه‌اى كه بخشى از ثمن در مقابل آن قرار بگيرد . ) و مراد از تابع بودن آن است كه مجهول به صورت شرط ضمن عقد مطرح شود ( كه ثمن در مقابل آن قرار نمىگيرد و آن چيز به تبع مبيع به مشترى منتقل مىشود . ) و عباراتى كه گوياى اين مطلب باشد از قواعد و تذكره عبارتند از :\r\nالف : در قواعد در باب شرط ضمن العقد فرموده : اگر شرط كند كه جاريه حامله باشد يا چهار پا حامله باشد معامله صحيح است ( يعنى بگويد : اشتريت منك هذه الجارية بكذا و اشترط ان تكون حاملًا ) ولى اگر جاريه و حمل يا چهار پا و حملش را با هم بفروشد ( كه حمل هم جزء مبيع باشد و بگويد : بعتك هذه الجارية و حملها و . . . ) معامله باطل است زيرا قاعدهء كلّى اين است : هر چيزى كه منفرداً و مستقلًاّ بيعش جايز نيست ( مثل حمل و بچّه در شكم دابّه يا جاريه ) به ضميمه هم كه جزء مبيع باشد بيعش جايز نيست ولى به نحو تابع صحيح است ( كه هدف اصلى خود جاريه باشد و ثمن در قبال خود جاريه باشد و حمل هم به تبع به مشترى منتقل شود . )\r\nب : باز در كتاب قواعد در بيان چيزهايى كه به تبع داخل در مبيع هستند ولو طرفين از آنها غافل باشند ، فرموده : ششم از امورى كه بالتبع مندرج در مبيع مىباشند اموال عبد است : مولائى چيزى را به عبدش هبه كرده و به ملك او در مىآورد در اينجا بحثى است\r\n\r\n\r\n","description":"","footnote":"\r\n( 1 ) . قواعد ، ج 1 ، ص 127 .\r\n","page_name":" 462 ","page_number":462},
  {"content":"\r\n\r\nكه آيا عبد قابليّت مالك شدن دارد يا نه ؟ اگر دارد كه اموال مزبور به ملك عبد داخل مىشود ولو محجور از تصرّف است و بايد با اذن مولى باشد و اگر قابليّت ندارد كه اموال مذكور كماكان ملك مولى است حال مولى چنين عبدى را مىفروشد آيا اموال مذكور به تبع به مشترى منتقل مىشود يا خير ؟ علّامه فرموده : اين اموال جزء ما يندرج فى المبيع نيست . مگر مشترى اينها را استثناء كند ( از ما لا يندرج فى اطلاق البيع ، و منظور از استثناء هم شرط دخول كردن است ) يعنى بگويد : عبد را به فلان قيمت خريدارم به شرط اينكه اموالى هم كه به او تمليك كرده‌اى به من منتقل شود ، كه با اين استثناء و اشتراط دخول ، آن اموال هم به مشترى منتقل مىشود ، البته نه به اين معنى كه علقهء ملكيّت عبد منقطع مىشود و آن اموال حقيقتاً مال مشترى مىشود بلكه بدين معنى كه : به همان نحوى كه اين اموال ملك عبد بود در دست مالك و مولاى اوّلى به همان نحو باقى مىماند و ملك عبد است ولى با اذن مولاى دوّم بايد تصرّف كند . حال اگر مشترى چنين شرطى كرد معامله صحيح است و لازم هم نيست علم به آن اموال و مقدارش داشته باشد يا مُشاهده كند بلكه مجهول ياغائب هم باشد بلا مانع است ( چون اينها جزء مبيع نيستند و مقصود به بيع نمىباشند ، همه اينها بر مسلك قابليّت عبد براى مالك شدن بود و امّا اگر مالك شدن عبد را محال دانستيم و چيزهائى همراه عبد بود ( مثل ساعت و انگشتر و . . . يا با جاريه بود مثل گردنبند و . . . ) و فروشنده عبد را با هر آنچه با او است فروخت در اين صورت اموالى كه با عبد است جزء مبيع مىشود و قسمتى از ثمن در قبال آنها واقع مىشود و بايد شرائط بيع را ( معلوم و مشاهد بودن ) داشته باشد و گرنه غررى و باطل خواهد بود . « 1 » پس علّامه در قواعد فرق گذشت ميان اينكه : اموالى كه با عبد است جزء مبيع باشند يا شرط ضمن عقد باشند . . . .\r\nج : حال مثل فرق مذكور را در كتاب تذكره در باب فروع تملّك عبد يا عدم تملّكش ذكر كرده و فرموده : اموالى كه با عبد است با شرط دخول آنها در ملك مشترى مثل آب چاهها و چوبهاى سقفها است كه به تبع چاه و سقف به مشترى منتقل مىشود « 2 » ( ولى اگر خود چوبها يا آهنها ضميمه شد و به صورت جزء در آمد بايد مقدارش معلوم باشد . )\r\n\r\n\r\n","description":"","footnote":"\r\n( 1 ) . قواعد ، ج 1 ، ص 150 .\r\n( 2 ) . تذكرة ، ج 1 ، ص 499 .\r\n","page_name":" 463 ","page_number":463},
  {"content":"\r\n\r\nد : و چندين عبارت ديگر هم از تذكره مرحوم شيخ نقل كرده كه نيازى به توضيح ندارند ، و مطلب همان است كه هر چه به صورت جزء ذكر شود داخل در مبيع است و مقصود اصلى است و شروط بيع را لازم دارد كه منجمله علم به مقدار باشد و هر چه به صورت شرط ذكر شد تابع بوده و شروط مزبور را لازم ندارد .\r\n\r\nقوله : و قد ذكر هذا :\r\nعدّه‌اى از بزرگان معيار علّامه را در رابطه با اصالت و تبعيّت ردّ كرده‌اند ، يكى از آنها محقّق ثانى است كه در مسأله اشتراط دخول زراعت در بيع ارض ( كسى زمينى را مىفروشد كه فعلًا داراى زراعت است و مشترى مىگويد : اين زمين را به فلان قيمت خريدارم به شرط اينكه زراعت آن هم به من منتقل شود . ) فرمود : اينكه در پاره‌اى از كلمات ( كلام علّامه در تذكره و قواعد كه قبلًا اشاره شد ) آمده كه : مجهول اگر جزء مبيع باشد معامله باطل است ( چون جزء اصالت دارد و بخشى از ثمن در قبال او قرار مىگيرد و فرض اين است كه اين جزء مبيع ، مجهول است پس معامله غررى و باطل است ) و اگر به صورت شرط ضمن عقد ذكر شود معامله صحيح است ( چون مجهول تابع مبيع مىشود و جهالت تابع قادح نيست ) مطلب ناتمامى است و ملاك اين نيست به دو دليل :\r\nالف : مجهول اگر واقعاً و حقيقتاً و عند العرف تابع است كه جهل به او نبايد قادح باشد چه در ظاهر و در عبارت عقد به صورت جزء ذكر شود يا به نحو شرط ، و اگر واقعاً تابع نيست به او قادح است خواه به نحو فرد ذكر شود يا به نحو شرط ، پس در ظاهر تعبير جزء يا شرط قرار دادن تأثيرى ندارد و باعث نمىشود كه يكى اصيل و ديگرى تابع باشد .\r\nب : همه فتوى داده‌اند كه فروش گوسفند با حمل آن صحيح است و لازم نيست حتماً به نحو اشتراط ذكر شود و حمل را شرط ضمن عقد قرار دهد بلكه مىتواند بگويد :\r\nگوسفند حامله را فروختم يا بگويد : گوسفند و حملش را فروختم كه در هر حال ولو به نحو جزء ذكر شود ولى در واقع حمل تابع مادر است و جهالت او قادح نيست . « 1 »\r\nاز سخنان شهيد اوّل در متن لمعه و شهيد ثانى در شرح لمعه « 2 » نيز همين مطلب\r\n\r\n\r\n","description":"","footnote":"\r\n( 1 ) . جامع المقاصد ، ج 4 ، ص 385 .\r\n( 2 ) . لمعه و شرح لمعه ، ج 3 ، ص 313 .\r\n","page_name":" 464 ","page_number":464},
  {"content":"\r\n\r\nمستفاد مىشود كه معيار در اصالت و تبعيّت ، شرطيّت و جزئيّت در ذكر و عبارت نيست ، اين دو بزرگوار در مسأله بيع عبد با اموالش ( يا كنيز با زيور آلاتش ) كه مشترى مىگويد :\r\nاين عبد را به فلان قيمت خريدم به شرط اينكه اموالش هم به من منتقل شود ( به همان نحوى كه نزد مولاى اوّل بود . ) فرموده‌اند : بايد مال عبد هم جامع شروط بيع باشد ( يعنى معلوم باشد و ربوى نباشد و . . . ) ملاحظه مىفرمائيد كه : با اينكه مال عبد به صورت شرط ذكر شده معذلك معلوميّت را شرط كرده‌اند پس لا فرق كه به نحو شرط بيايد يا به نحو جزء و چنان نيست كه اگر شرطاً ذكر شد جهالتِ آن قادح نباشد .\r\nشيخ طوسى نيز در مسألهء اشتراط دخول مال عبد همين مطلب را فرموده كه بايد مال عبد هم معلوم باشد . « 1 » شهيد اوّل فرموده : اگر كسى عبد را با اموالش خريدارى كند معامله صحيح است ( ظاهر تعبير هم كه با واو آمده آن است كه به نحو جزئيّت ذكر شود و بگويد : عبد و مالش را خريدم . . . ) و علم به مال عبد شرط نيست و اگر ربوى است تفصّى از ربا هم شرط نيست . ( البته سخن شهيد در دروس مخالف سخن او در لمعه است ولى از اين جهت شاهد بحث ما است كه فرقى ميان جزء و شرط بودن نيست و در هر صورت يا جهالت قادح است طبق ظاهر لمعه و يا قادح نيست طبق ظاهر دروس ) البته اين در فرض آن است كه : ما عبد را مالك بدانيم ولى قادر بر تصرّف ندانيم ( كه مال عبد عرفاً تابع او است و به هر صورت ذكر شود جهل به او قادح نيست . ) امّا اگر مالكيّت عبد وامه را محال بدانيم و معذلك مشترى عبد را با آنچه با او است ( ساعت و انگشترى و . . . ) ( يا جاريه را با طلا و جواهرش ) خريدارى كند حتماً علم به مال عبد يا جاريه لازم است « 2 » ( چون در اين فرض تبعيّتى نيست . )\r\nو باز از همين شهيد اوّل در دروس نقل شده كه : اگر حمل را در ظاهر تعبير حتّى جزء مبيع هم قرار بدهد معامله صحيح است زيرا باطناً شرط و به منزله اشتراط است و جهالت به حمل قادح نيست چون در حقيقت تابع است « 3 » ( باز ملاحظه مىكنيد كه ملاك\r\n\r\n\r\n","description":"","footnote":"\r\n( 1 ) . مبسوط ، ج 2 ، ص 137 .\r\n( 2 ) . دروس ، ج 3 ، ص 226 .\r\n( 3 ) . همان ، ص 216 .\r\n","page_name":" 465 ","page_number":465},
  {"content":"\r\n\r\nجزء يا شرط بودن نيست بلكه تبعيّت عرفى و واقعى يا بر حسب قصد متعاقدين است گرچه در ظاهر به صورت جزء ذكر شود . ) محقّق ثانى هم در جامع المقاصد همين را اختيار كرده است . « 1 »\r\nنتيجه : معيار اوّل كه از علّامه ره نقل شد مردود است .\r\n\r\n2 - قوله : ثم التابع :\r\nبزرگان مزبور يعنى محقّق ثانى و شهيد اوّل ، شهيد ثانى معيار علّامه را در اصالت و تبعيّت ردّ كردند ، حال مىپرسيم : خود اينها ملاك را در تبعيّت چه چيزى مىدانند ؟ شيخ اعظم دو احتمال ذكر مىكنند :\r\nالف : به نظر اينان ملاك مراجعه به عرف باشد و آنچه عرفاً تابع محسوب مىشود جهل به او قادح نباشد ، مثال : حمل عرفاً تابع مادر است ، شير تابع گوسفند است ، تخم مرغ تابع مرغ است ، مال عبد تابع عبد است ، باغچه‌اى كه در منزل است و داراى درختان انگور است تابع منزل است ، ويلائى كه داخل باغ است تابع باغ است ، و مانند اينها از چيزهايى كه عرفاً در آنها بيع به خود متبوع ( مادر ، گوسفند ، مرغ و . . . ) نسبت داده مىشود و مىگويد : بعتك هذا الدجاج ، او الدار و . . . نه اينكه به هر دو با هم ( هم متبوع و هم تابع ) نسبت داده شود البته گاهى غرض شخص خاصّى از معامله هر دو است و معامله به هر دو نسبت داده مىشود و بلكه چه بسا غرض شخصى از معامله خصوص تابع باشد مثلًا فلان اسب حامله را خريدارى مىكند به منظور اينكه به حمل او كه از نسل اسب اصيل و عربى است برسد . ولى اينها موارد خاصّى است و نوع موارد اينها تابع هستند و بيع به اينها نسبت داده نمىشود ، در نتيجه جهل به آنها قادح نيست و لا فرق كه به نحو جزء ذكر شوند يا به صورت شرط در متن عقد بيايند .\r\n\r\nقوله : و هذا :\r\nاز برخى عبارات و كلمات جماعت مذكور استفاده مىشود كه ملاك در اصالت و تبعيّت همين است ( عرف ) منجمله از كلام شهيد در دروس و محقق ثانى در جامع المقاصد اين مستفاد است كه در فراز قبلى اشاره شد كه بيع حمل با مادرش صحيح است حتّى اگر به صورت جزء ذكر شود و جهل به آن قادح نيست زيرا عرفاً حمل تابع است .\r\n\r\n\r\n","description":"","footnote":"\r\n( 1 ) . جامع المقاصد ، ج 4 ، ص 427 .\r\n","page_name":" 466 ","page_number":466},
  {"content":"\r\n\r\n\r\nقوله : قال :\r\nمحقّق ثانى در جامع المقاصد در شرح اين جملهء علّامه در قواعد ( و يجوز بيع الحمل مع الانضمام الى معلوم اذا كان تابعاً ) فرموده : اين عبارت اطلاق دارد و شامل انضمام حمل به حيوان ديگر غير از مادرش هم مىشود زيرا به صورت كلّى فرموده : مع الانضمام الى معلومٍ و قيد نكرده كه آن معلوم چه چيزى باشد ؟ مادر حمل ؟ يا حيوان ديگر ؟ پس هر دو را شامل است . مگر كسى بگويد : در آخر كلام سخن از تبعيّت بود و عرفاً حمل تابع مادر است نه تابع حيوان ديگر و اين جمله آن اطلاق را تحديد مىكند سپس دليل آورده بر تبعيّت حمل از مادر ، به اينكه حمل به منزلهء بعض اجزاء مادر است ( و هر جزئى تابع كلّ است . ) سپس فرموده : و مثل حمل است تزئينات ديوارهاى منزل ( آئينه كارى ، طلا كارى ، كاشى كارى و . . . ) « 1 »\r\nشيخ اعظم مىفرمايد ما اين تمثيل را قبول نداريم و تزئينات ديوار از تابع مورد بحث ما خارج است ( تابع دو گونه است : يكى تابع به حسب جعل متعاقدين كه فعلًا مدّ نظر ما است . و ديگرى تابع واقعى كه قيد كنند يا نه ، به صورت شرط بياورند يا نه ، اصلًا در متن عقد بدان ملتفت باشند يا نه ، او تابع است و در آخر اين مسأله خواهد آمد و مثال مزبور از قسم دوّم است . ) مگر منظور ايشان از تمثيل به زُخرفة الجدران مثالى براى جزء آوردن باشد كه در پايان فرمودند : بمنزلة بعض اجزائها ، و اين تزئينات هم جزء ديوار شده است نه مثالى براى تابع مورد بحث كه قطعاً زخرفهء مزبور مثال تابع كذائى نيست .\r\n\r\nقوله : و لكن :\r\nمعيار دوّم كه عرف بود نمىتواند منظور جماعت مزبور باشد زيرا خود اينان در مسأله بيع عبد و مالش تصريح كردند كه علم به مقدار مال عبد لازم است با اينكه عرفاً مال عبد تابع عبد است و جهالت نبايد قادح باشد ولى حضرات جهل را قادح دانستند و ديديم كه رأى شهيدين همين بود ، رأى شيخ طوسى همين بود ، رأى علّامه هم در مختلف همين است .\r\n\r\n\r\n","description":"","footnote":"\r\n( 1 ) . جامع المقاصد ، ج 4 ، ص 112 .\r\n","page_name":" 467 ","page_number":467},
  {"content":"\r\n\r\n\r\n3 - و يحتمل :\r\nمعيار سوّم در تبعيت و اصالت ، قصد متعاقدين است : آنچه كه در معامله مقصود اصلىِ طرفين همان است اصالت دارد و آنچه كه مقصود طرفين غير آن است تبعيّت دارد چه به صورت جزء بيايد يا شرط ، عرفاً و واقعاً تابع باشد يا خير ، و خود اين دو شعبه دارد :\r\nالف : به حسب قصد نوع متعاقدين چنين باشد مثل اينكه شخصى نيزارى را مىخرد و هدف اصلى نىهاى نيزار است ولى ضمناً در ميان آبهاى نيزار چند تا ماهى هم وجود دارد ولى مقصد اصلى اينها نيست و جز اينها است يعنى خود نيزار است . و مثل اينكه شخص نيزار پر از ماهى را خريدارى مىكند و هدف اصلى ماهيان نيزار است ولى ضمناً تعدادى نى هم نصيب او مىشود كه مقصود اصلى نيست . در مثال اوّل بر حسب قصد طرفين ، ماهيها تابع بودند و جهل به آنها قادح نبود و در مثال دوّم طبق غرض متعاقدين ، نىها تابع بودند .\r\nب : به حسب قصد شخص متعاقدين در اين معامله چيزى اصل و چيز ديگر تابع باشد گرچه به حسب نوع چنين نباشد ، مثلًا شخصى براى نياز ويژه‌اى مجبور مىشود كلّ نيزار را با همهء نىهايش خريدارى كند تا به چند تا ماهى برسد ، كه نوعاً چنين نمىكنند ولى اين مشترى مضطر است و فروشنده هم ماهى را تنها نمىفروشد و لذا ناگزير كلّ آنجا را خريدارى مىكند ولى غرض شخصى به ماهى تعلّق دارد در اينجا بايد ماهى معلوم باشد ولى نيها معلوم نباشد مهّم نيست و طبق قصد شخصى اينها تابع هستند .\r\n\r\nقوله : و الاوّل :\r\nاز كلمات علّامه در مختلف استظهار مىشود كه غرض نوعى ملاك است و بايد مراعات شود ، و براى نمونه دو جمله از علّامه نقل مىكنيم : جملهء اوّل : دربارهء بيع شير در پستان با شير دوشيده شده است كه در روايت سماعه مطرح بود و امام عليه السلام فرمود : ما فى الضّرع را به شير در پياله ضميمه كرده و بفروشد و اگر بعداً معلوم شد كه شير در پستان نبوده رأس المال همان شير در پياله خواهد بود و كلّ ثمن در مقابل آن قرار مىگيرد . علّامه فرموده :\r\nاين فرمايش امام مربوط به فرضى است كه مقدارى كه دوشيده شده و معلوم است نزديك به ثمن المسمَّى باشد ( اگر فرضاً مجموع را به ده درهم فروخته‌اند ، مقدار معلوم\r\n\r\n","description":"","footnote":"","page_name":" 468 ","page_number":468},
  {"content":"\r\n\r\nيا همين اندازه ارزش دارد و ما فى الضّرع صد در صد تابع است و يا قريب به ده درهم ارزش دارد . ) در نتيجه مقدار معلوم ، اصل و مقدار در پستان كه مجهول است فرع خواهد بود . « 1 » ( و نوع مردم و اهل معامله اقدام بر چنين بيعى مىكنند و به مجهول اعتنائى ندارند .\r\nو ضمناً تعبير به يصير اصلًا ظهورش اين است كه به حسب نوع اهل معامله و غرض نوعى اصل مىشود . )\r\nجملهء دوّم در مسأله بيع حمل به ضميمهء امّ است كه علّامه فرموده : آن‌كه ما بدان اعتماد داريم اين است كه : اگر حمل تابع باشد معامله صحيح است و گرنه باطل است ، سپس دو مثال براى تابع بودن حمل زده : ما در و حملش را با هم بفروشند و بگويند يك گوسفند حامله به شما فروختم ، حمل تابع است يا كسر مشاعى از گوسفند را به مبلغى بفروشند كه نوعاً مثل اين كسر مشاع ( نصف مثلًا ) به مثل آن ثمن تعيين شده ، ارزش دارد و ضمناً حمل را هم به آن كسر مشاع ضميمه كنند . ( باز سخن از يُقْصَدُ مثله . . . است كه متبا در قصد نوعى است يعنى نوعاً چنين مىكنند و « يا كان الحمل تابعاً » يعنى واقعاً و به حسب قصد نوعى و غالباً تابع است . ) باز مانعى ندارد . « 2 »\r\n\r\nقوله : و امّا :\r\nبراى احتمال اوّل ( مراعات غرض نوعى ) شواهدى از كلام علّامه نقل شد ولى براى مراعات احتمال دوّم ( غرض شخصى ) هيچ دليلى نداريم جز مسأله غرر كه كسى بگويد :\r\nاگر غرض شخصى به مجهول ( ماهيان نيزار كه مقدار يا عددش معلوم نيست . ) تعلّق بگيرد غررى و باطل است . و اگر غرض شخصى به معلوم تعلّق بگيرد معامله صحيح است . ( ولى به زودى خواهد آمد و سابقاً مبسوطاً گفته آمد كه : غرر شخصى ملاك نيست و نوعى ملاك است . ) پس وجهى براى مراعات قصد متعاملين به حسب شخص ، نداريم .\r\nالبته ممكن است اطلاق عبارات علّامه را بر غرض شخصى هم حمل كنيم ( چون علّامه صريحاً نفرمود : و يصير اصلًا بر حسب نوع يا كان الحمل تابعاً غالباً ، يا و يقصد مثله نوعاً و . . . تا قابل حمل بر غرض شخصى نباشد بلكه بطور مطلق فرمود و گرچه ظهور در نوعى داشت ولى امكان حمل بر غرض شخصى هم منتفى نيست كه مراد اين باشد كه : يصير اصلًا نزد شخصى مشترى و هكذا . . .\r\n\r\n\r\n","description":"","footnote":"\r\n( 1 ) . مختلف ، ج 5 ، ص 248 .\r\n( 2 ) . همان ، ص 251 .\r\n","page_name":" 469 ","page_number":469},
  {"content":"\r\n\r\n\r\n4 - قوله : ربّما :\r\nمرحوم صاحب جواهر از كلمات جماعت مزبور ( علّامه ، محقق ثانى ، شهيدان ) اين معنى را استظهار كرده كه ملاك در تبعيت و اصالت ، عرف نيست ، قصد و غرض باطنى و اصلىِ متعاقدين هم نيست بلكه مناط ، قصد و غرض عقدىِ آنان است بدين معنى كه متعاقدين پيش از بيع با يكديگر توافق مىكنند كه بجاى غرض اصلىِ باطنى چيز ديگرى را مورد معامله قرار دهند و بر بيع آن اقدام كنند و چيزى را كه مقصد اصلى است ضميمه كرده و تابع قرار دهند ولو عرفاً تبع نيست ، بر حسب غرض اصلىِ باطنى هم همين چيز اصل است ولى در ظاهر و عبارتِ عقد ، آن را تابع قرار داده‌اند .\r\n\r\nقوله : و لا ينافيه :\r\nگويا كسى مىگويد : آيا ايندو متنافيان نيستند كه چيزى را كه بر حسب غرض اصلى ، مقصود طرفين است و بايد معلوم باشد ، آن را تابع قرار داده و جهالت را قادح ندانند ؟ اين نسبت به مورد توافق و تبانى ، غررى نيست ولى نسبت به غرض اصلى ، غررى است و اشكال دارد ، اين را چگونه حلّ كنيم ؟\r\nصاحب جواهر مىگويد : منافاتى وجود ندارد و براى نفى تنافى تنظيرى مىآورد كه : در ميان عرف اهل بازار اين شيوه رايج است كه گاهى شيئى گرانبهايى را مىخواهد بفروشد و مقصد اصلى همين است ولى بنا به دلائلى در ظاهر توافق مىكنند كه مبيع ، فلان شيئى معلوم و كم ارزش باشد و آن شيئى گرانبها را ضميمه قرار مىدهند تا مبادا فردا مشترى نادم شود و با ادّعاى جهل به مبيع ، معامله را فسخ كند يا فردا قيمت بازار تنزّل كرده و وى با ادّعاى جهالت مبيع ، در صدد ردّ و فسخ معامله بر آيد ، اين كار با تراضى صورت مىگيرد آنگاه اگر آن امر مجهول بعداً باشد يا نباشد ضررى به معامله نمىزند چرا كه معامله روى شيئى معلوم انشاء شده است .\r\nسپس چند مثال آورده : در ضميمه شيئى معلوم به عبد آبق كه غرض اصلى عبد آبق است ولى چون جهل به حصول آن در دست مشترى داريم در ظاهر عقد ، شيئى معلوم را مطرح مىكنيم . و نظير ضميمهء شيئى معلوم به ميوه‌اى كه بر درخت است كه مجهول الحصول است و هدف اصلى است . و مانند ضميمهء شيئى معلوم به شير در پستان كه هدف اصلى ما فى الضروع است ، و مانند ضميمهء شيئى معلوم به ماهيان نيزار كه با ز\r\n\r\n","description":"","footnote":"","page_name":" 470 ","page_number":470},
  {"content":"\r\n\r\nهدف اصلى ماهى است ولى در ظاهر ضميمه مىكنيم تا اگر هم مقصود اصلى نبود ، معامله باطل نباشد . پس نظائرى هم براى ما نحن فيه هست . « 1 »\r\n\r\nقوله : و لا يخفى :\r\nمرحوم شيخ در مقام نقد معيار صاجب جواهر مىفرمايد : هيچ عبارتى از عبارات جماعت مزبور ، تاب تحمّل اين تفسير را ندارد و قابل حمل بر آن نيست . مگر مراد صاحب جواهر همان شرط و مشروط باشد كه شيئى معيّنى را مشروط و آن شيئى اصلى را شرط قرار دهند كه به كلام علّامه در قواعد و تذكره عود مىكند كه اوّلًا فى نفسه باطل بود و ثانياً گمان ندارم كه منظور صاحب جواهر اين باشد چرا كه وى در جاهاى مختلف به اخبار ضميمه تمسّك كرده ( در حالى كه در اخبار ضميمه سخن از شرط و مشروط نيست بلكه سخن از اصل ضميمه است كه با جزء بودن بيشتر مىسازد تا شرط بودن . )\r\n\r\nقوله : و الا وفق :\r\nپس از ذكر معيارهاى چهار گانه در صدد جمع بندى و انتخاب هستيم : معيار چهارم كه ردّ شد و جاى بحث ندارد . معيار علّامه هم كه سخن از شرط و جزء بود قبلًا از زبان محقّق ثانى و شهيدان ردّ شد و ما نيز تأكيد مىكنيم كه : فرق ميان جزء و شرط نيست ، چه مجهول را جزء قرار دهد يا شرط بايد معلوم باشد و غررى نباشد ( و در مبحث خيارات ، باب شروط خواهد آمد كه يكى از شروط صحّتِ شرط ضمن عقد آن است كه : امر معلومى باشد و ابهام و اجمال نداشته باشد و گرنه فاسد و مُفسد خواهد بود . )\r\nو معيار سوّم هم كه سخن از قصد متعاقدين بود ، باز ملاك را غرض شخصى بگيريم مدركى نداشت مگر مسأله غرر كه گفته شد كه ملاك غرر شخصى نيست و نوع ملاك است . و غرض نوعى هم به معنائى كه از كلام علّامه در مختلف بر آن استشهاد كرديم ( قيمت معلوم قريب به ثمن واقعى باشد . . . ) ناتمام است ( زيرا تقارب قيمت ، دخالتى در رفع غرر حاصل از ضمّ مجهول به معلوم ، ندارد و رافع آن نيست . )\r\nو امّا معيار دوّم يعنى مسألهء عرف : البته اگر چيزى عرفاً تابع بود جهل به او موجب غرر نيست ولى بايد توجّه داشت كه همين تابع عرفى را ( حمل ، باغچهء منزل و . . . ) اگر در\r\n\r\n\r\n","description":"","footnote":"\r\n( 1 ) . جواهر الكلام ، ج 22 ، ص 455 .\r\n","page_name":" 471 ","page_number":471},
  {"content":"\r\n\r\nمتن عقد به صورت جزء ذكر كرديم و ثمن در مقابل مجموع واقع شده حتماً بايد معلوم باشد و گرنه غررى و باطل است ، بلى اگر دو چيز با هم باشد يعنى هم چيزى عرفاً تابع باشد و هم در متن عقد به صورت شرط ذكر شود نه جزء ، اينجا جهالت آن قادح نيست .\r\nپس شيخ اعظم دو چيز را با هم ملاك تبعيّت مىداند و در حقيقت معيار پنجمى را عرضه مىكنند .\r\n\r\nقوله : هذا كلّه :\r\nتابع گاهى تابع جعلى است كه با جعل متعاقدين تابع مىشود مثل تبعيت نى از ماهى يا بالعكس ، تبعيّت دو پيمانه گندم از صبرهء گندم و . . . كه بدون جعل تبعيّت ، اينها تابع ديگرى نيستند و بحث ما در باب تبعيّت راجع به اين قسم بود . ولى گاهى تابع يك امر واقعى است كه خود به خود داخل در مبيع است چه در متن عقد ذكر شود يا نه ، به صورت شرط باشد يا جزء ، طرفين معامله بدان ملتفت باشند يا از آن غافل باشند ( مثل كليد منزل ، اساس ديوار ، زخرفة الجدران ، ميخ ديوار و . . . ) نسبت به اين گونه از توابع ترديدى نيست كه جهل به آنها ، يا غفلت از آنها قادح نيست مگر بگونه‌اى باشد كه جهل به آن موجب غررى شدن مبيع باشد ( مثل اساس ديوار كه در دل زمين است كه اگر مستحكم نباشد به كلّ ساختمان لطمه مىزند و مشترى نمىداند كه اين ساختمان استحكام لازم را دارد يا نه ؟ ) در اين صورت بايد معلوم باشد ولى اين از بحث خارج است زيرا سخن در مسأله ضميمه از اين زاويه نيست كه جهل به آن سرايت كند و مبيع را هم مجهول كند ، بلكه از اين زاويه است كه مجموع من حيث المجموع مجهول مىشود و گرنه جزء معلوم باز هم به معلوميّت خود باقى است و مجهول نشده است .\r\n\r\nقوله : فافهم :\r\nامر به دقّت مطلب است .\r\n\r\n","description":"","footnote":"","page_name":" 472 ","page_number":472},
  {"content":"\r\n\r\n\r\nمسألهء انْدارْ\r\nمسألهء ديگرى كه بدنبال مباحث تعيين عوضين و علم به ثمن و مثمن طرح مىشود ، مسألهء اندار است ، اندار مصدر باب افعال و از مادّهء نُدْرَتْ به معناى كمى است و اندار يعنى كم كردن ، منها كردن ، استثنا نمودن ، اسقاط كردن . و از نظر اصطلاحى عبارتست از كم كردن مقدار معيّنى از مبيع به خاطر ظرفِ مبيع ، در مواردى كه ظرف و مظروفى در كار است و متاع داخل ظرف خاصّى قرار دارد مثل روغنى كه داخل حلب يا كوزه است ، شيره يا عسلى كه داخل ظرفهاى مخصوص خودشان جاسازى مىشوند و سپس فروشنده آنها را با ظرفش به بازار عرضه مىكند و ظرف و مظروف را با هم وزن مىكنند ، آنگاه گاهى هر دو را با هم مىفروشد اين مربوط به مسألهء بعدى است و گاهى مظروف تنها را مىفروشد اينجا است كه وزن خاصّى و مقدار معيّنى براى ظرف كم مىكنند ، مثلًا از مجموع بيست كيلو روغن يك كيلو يا نيم كيلو يا كمتر و بيشتر براى ظرف آن كم مىكنند و بقيّه را معامله مىكنند ( اندار قبلى ) يا پول بقيّه را به مشترى مىدهند ( اندار بعدى . )\r\nو اندار گاهى به مقدارى است كه طرفين يقين دارند كه زيادتر از وزن واقعىِ ظرف يا كمتر از آن است در اينجا بايد طرفين راضى باشند و گاهى به مقدارى است كه يقين به زياده يا نقصان آن ندارد و صرفاً احتمال مىدهند كه شايد زيادتر از وزن واقعىِ ظرف اسقاط كرده‌اند ( مثلًا وزن واقعىِ ظرف يك كيلو است ولى مشترى دو كيلو استثناء كرده ) و شايد كمتر از وزن واقعى باشد ( وزن واقعى يك كيلو است ولى نيم كيلو استثناء شده ) و شايد هم به اندازهء وزن واقعى ظرف باشد . فعلًا سخن در اندار مقدار معيّنى است كه محتمل الزيادة و النقصان است ، حال آيا چنين چيزى شرعاً جايز است يا نه ؟\r\nمىفرمايد : مشهور فتوى به جواز اندار داده‌اند ، بلكه فى الجمله ( اصل جواز اندار با قطع نظر از تفصيلات بعدى كه شش قول است ) احدى در جواز اندار مخالفت نكرده است و از شهرت بالاتر است و بلكه از نفى خلاف هم بالاتر است . جناب فخر الدين صريحاً ادعّاى اجماع كرده بر جواز اندار و فرموده : اصحاب ( فقهاى اماميّه ) تصريح كرده‌اند به جواز اندار مقدارى ، بابت ظرفها آن هم به مقدارى كه محتمل الزيادة او النقيصه\r\n\r\n","description":"","footnote":"","page_name":" 473 ","page_number":473},
  {"content":"\r\n\r\nباشد ، سپس فرموده : بنابر اين از مبيع ( مظروف ) امر مجهولى استثناء شده ( منظور از مجهول بودن يعنى مبهم بودن و داراى احتمال زياده و نقصان بودن و گرنه يك كيلو يا دو كيلو را ذكر كرده‌اند كه فى حدّنفسه مجهول نيست . ) و جاهاى ديگر استثناء مجهول موجب بطلان بيع است ( مثلًا بگويد : بعتك هذه الصبره الّا بعضها ، كه بعض ابهام دارد و موجب جهالت مبيع و غررى شدن آن مىگردد و معامله را باطل مىكند . ) ولى در خصوص ما نحن فيه ( مسأله اندار ) بالاجماع استثناء مجهول قادح نيست . « 1 »\r\n\r\nقوله : و الظاهر :\r\nمرحوم شيخ مىفرمايد : اطلاق استثناء بر اندار مزبور ( كه مقدارى بابت ظرف اسقاط كرده‌اند ) اطلاق حقيقى نيست كه مستثنى از جنس متثنى منه باشد و مثل جائنى القوم الّا زيداً باشد بلكه منظور از استثناء كردن خروج اين مقدار ( در واقع خروج ظرف ) است از مبيع از اوّل امر يعنى از اوّل هم ظرف داخل در مبيع نبوده نه اين كه اوّل داخل بود و با استثناء خارج شد . بعد ترقّى كرده و مىفرمايد : حتّى در استثناء حقيقى همچنين است كه مستثنى از اوّل خارج است مثلًا وقتى مىگويد : بعتك هذه الصبرة الّا رطلًا منها ، منظور اين نيست كه اوّل اين پيمانه هم در معامله داخل بود و بعداً خارج شد بلكه منظور اين است كه اين پيمانه از اوّل خارج از دايرهء معامله بود با اين تفاوت كه در اينجا كه مستثنى از جنس مستثنى منه است و موضوعاً داخل است اگر استثناء نمىكرد حكماً هم داخل بود و استثناء موجب خروج آن شد ولى در ظرف و مظروف ، مستثنى يعنى ظرف از اوّل داخل در مستثنى منه نيست و موضوعاً و تخصّصاً خارج است و نيازى به استثناء ندارد و از قبيل : جائنى القوم الّا حماراً يا اكرم العلماء الّا الجهال است .\r\n\r\nقوله : ثمّ انّ :\r\nاصل جواز اندار فى الجمله بيان شد و اينك بيان تفاصيل :\r\nدر مجموع شش قول نقل مىكنند : 1 - عدّه‌اى اندار را با دو شرط جايز دانسته‌اند :\r\nالف : مُنْدَر و مقدار اسقاط شده به اندازه‌اى باشد كه نزد تجّار و بازرگانان متعارف الاندار است يعنى رسم آنها است كه اين مقدار را براى ظرف كم مىكنند . نه بيشتر .\r\n\r\n\r\n","description":"","footnote":"\r\n( 1 ) . به نقل مفتاح الكرامه ج 4 ، ص 294 .\r\n","page_name":" 474 ","page_number":474},
  {"content":"\r\n\r\nب : علم به زياده هم نداشته باشند يعنى طرفين يقين نداشته باشند به اين كه مقدار اسقاط شده بيش از وزن واقعى ظرف است ، با اين دو شرط اندار جايز است . و اين قول را شيخ طوسى در نهايه « 1 » و ابن حمزه در وسيله « 2 » و ديگران در كتابهايشان اختيار كرده‌اند\r\n2 - عدّه‌اى همان قول اوّل را با يك زيادى اختيار كرده‌اند يعنى جانب نقيصه را هم به جانب زياده ملحق كرده و گفته‌اند : علم به نقيصه هم نداشته يعنى ندانند كه مقدار اسقاط شده كمتر از وزن واقعى است . و اين قول را علّامه در تحرير اختيار كرده است « 3 »\r\n3 - عدّه‌اى يكى از دو امر را به نحو ترتّب و طوليّت قائل شده‌اند : در مرحله اوّل اگر اهل بلد و منطقه و اهل معامله عادتى دارند همان ملاك است و به مقدار عادت مىتوانند بابت ظرف كم كنند ، آن هم مطلقا يعنى چه يقين كنند كه مقدار عادت زيادتر از وزن واقعى است يا يقين به نقيصه داشته باشند و يا يقين به هيچ طرف نداشته باشند ، ملاك عادت است و در مرحلهء دوّم اگر عادتى نبود آن مقدارى را كه احتمال زياده يا نقيصه مىدهند حق دارند منها كنند نه مقدارى كه معلوم الزيادة و النقيصه باشد . اين قول از ظاهر متن لمعه و صريح شرح لمعه مستفاد مىشود . « 4 »\r\n4 - راى مشهور : اگر يقين به زياده يا نقيصه ندارند و صرفاً احتمال مىدهند كه مقدار اسقاط شده كمتر از وزن واقعى يا زيادتر از آن باشد اندار مطلقاً جايز است چه تراضى طرفين باشد يا نه ولى اگر يقين دارند كه مقدار مُنْدَر زيادتر از وزن واقعىِ ظرف است بايد تراضى باشد و گرنه اندار اين مقدار تضييع مال است و جايز نيست .\r\n5 - همان قول چهارم است با اضافه‌اى كه عطف جانب نقيصه بر جانب زياده باشد يعنى اگر علم به نقيصه هم داشتند باز تراضى شرط است . محقّق ثانى اين قول را اختيار كرده و به كلّيه كسانى كه فقط جانب زياده را ذكر كردند و جانب نقيصه را نياوردند ( گروه چهارم ) همين قول را نسبت داده است « 5 » ( بنابر اين ذكر جانب زياده در كلام مشهور از باب مثال خواهد بود . )\r\n6 - كاشف الغطاء جواز اندار را به غررى بودن و نبودن منوط كرده و فرموده : اگر\r\n\r\n\r\n","description":"","footnote":"\r\n( 1 ) . النهايد ، ص 401 .\r\n( 2 ) . الوسيله ، ص 246 .\r\n( 3 ) . تحرير ، ج 1 ، ص 179 .\r\n( 4 ) . لمعه و شرح آن ، ج 3 ، ص 284 .\r\n( 5 ) . جامع المقاصد ، ج 4 ، ص .\r\n","page_name":" 475 ","page_number":475},
  {"content":"\r\n\r\nاندار به مقدارى باشد كه سبب غررى شدن معامله شود ( مقدارى كه احتمال زياده يا نقيصه مىدهيم مقدار يسير نيست بلكه كثير است و جاى مساهله نيست ) اين اندار جايز نيست ولى اگر موجب غررى بودن نشود ( مقدار يسيرى احتمال مىدهيم زيادتر يا كمتر باشد ) جايز است « 1 »\r\n\r\nقوله : ثمّ انّ :\r\nمسأله اندار به دو صورت قابل تصوير است :\r\nصورت اوّل : ابتدا مظروف را با ظرفش وزن مىكنيم و وزن يا كيل مجموع را بدست مىآوريم كه مثلًا ده رطل و پيمانه است يا بيست كيلو است سپس اگر خواستيم ظرف و مظروف را با هم بفروشيم حسابى دارد كه در مسأله بعدى خواهد آمد و اگر خواستيم مظروف تنها را بفروشيم كه مفروض همين مسأله است و از طرفى قائل شديم كه علم به وزن مظروف جداگانه لازم نيست و در ضمن مجموع كه معلوم شود كافى است كه باز مفروض مسأله همين كفايت است و اجماع فقهاء بر همين است . آنگاه به دو نحو مىشود مظروف را معامله كرد :\r\n1 - فروشنده مىگويد : اين كوزهء روغن بيست كيلويى را به بيست دينار معامله مىكنم يا مشترى مىگويد : به بيست دينار خريدم ، در اين فرض معامله تمام است و بايد بيست دينار را به ضميمهء ظرف به بايع بدهد و نيازى به اندار و كم كردن هم نيست چرا كه ثمن و مثمن هر دو معلومند و بيش از اين مقدار هم لازم نداريم . خودش راضى شده كه اين روغن موجود را به بيست دينار خريدارى كند .\r\n2 - گاهى مجموع را مورد معامله قرار نمىدهند بلكه به نحو تسعير معامله مىكند يعنى مىگويد : اين روغنها را از قرار هر كيلو يك دينار خريدم باز معامله صحيح است ولى در اين فرض نيازمند اندار هستيم ( اندار پس از معامله ) به منظور تعيين حقّ بايع از ثمن كه آيا نوزده دينار مستحق است ؟ يا هيجده دينار ؟ و . . . ، با اندار مقدار معيّنى بابت ظرف ، مشخّص مىشود كه سهم بايع از ثمن چقدر است و بيش از آن طلبكار نيست ( و بر فرض شك از اصل برائت استفاده مىشود . )\r\n\r\n\r\n","description":"","footnote":"\r\n( 1 ) . شرح قواعد ، ( خطى ) ص 97 .\r\n","page_name":" 476 ","page_number":476},
  {"content":"\r\n\r\nصورت يا وجه دوّم : ممكن است مسأله را به نحو ديگر عنوان كنيم : پس از وزن مجموع و قول به اين كه علم به وزن مظروف جداگانه لازم نيست ( تا اينجا با وجه اوّل مشترك بودند . ) مىگوييم : تعيين وزن مظروف و علم به آن حقيقتاً و وجداناً لازم نيست ( بر خلاف مواردى كه ظرف و مظروفى نبود كه علم به مبيع دقيقاً لازم بود . ) ولى تنزيلًا و حكماً لازم است و بايد مبيع در حكم معلوم باشد ، آنگاه براى تعيين حكمى از اندار كمك مىگيريم و مقدرى را بابت ظرف با تراضى طرفين كم مىكنيم و باقيمانده حدساً معيّن مىشود سپس معامله انجام مىگيرد ، كه اندار در اين فرض پيش از معامله و شرط صحّت معامله است كه تا انجام نشود مبيع ، معيّن نمىشود و معامله از غررى بودن خارج نمىشود .\r\nحال آن مقدارى كه پيشاپيش اندار مىشود آيا به مقدارى بايد باشد كه ميان تجاّر مرسوم و عادت است ؟ يا به مقدارى باشد كه طرفين راضى باشند ؟ يا به مقدارهاى ديگر باشد همان اقوال و اختلاف هست . ضمناً در ما نحن فيه اجماعى است كه تعيين وزن مبيع از طريق تقدير و وزن يا كيل كردن آن جداگانه لازم نيست ، از راه خبر دادن خود بايع لازم نيست ، بلكه به نحو حدس و تخمين ، مقدارى را كم كردن كافى است ( فرق صورت اوّل با دوّم كاملًا روشن شد كه : على الوجه الاوّل يجوز ان يكون الاندار بعد البيع ان احتيج اليه اتعيين الثمن و لا يشترط كونه قبل البيع فبدون الاندار يصحّ البيع و انّما هو لغرض آخر غير تصحيح البيع و على الثانى لابدّ من كونه قبل البيع لاعتباره فى صحة بيع المظروف من جهة ايجابه لكونه فى حكم المعلوم و ان لم يكن معلوماً حقيقةً . )\r\n\r\nقوله : و الى هذا الوجه :\r\nمرحوم كاشف الغطاء كه قول ششم را اختيار كرد و اندار را دائر مدار غرر كرد ، نظر به همين صورت دوّم دارد و اندارى كه قبل از بيع انجام مىشود و شرط صحت معامله است منظور ايشان است . سپس كاشف الغطاء ره به علّامه و ديگران كه در فرض علم به زياده ، تراضى را شرط كردند اعتراض كرده كه تراضى كافى نيست و رافع غرر نيست و بايد معامله فى حدّ ذاته و قطع نظر از تراضىِ طرفين ، ربوى نباشد و گرنه باطل مىشود و\r\n\r\n","description":"","footnote":"","page_name":" 477 ","page_number":477},
  {"content":"\r\n\r\nتراضى هم كارى از پيش نمىبرد . « 1 » برخى از پيروان كاشف الغطاء نيز همين حرفها را زده و از كاشف پيروى كرده « 2 »\r\n\r\nقوله : و يمكن :\r\nاز عبارات فخر الدين در اوائل مسأله نيز همين وجه ثانى قابل استفاده است زيرا ايشان اوّل فرمود : يجوز الاندار . . . سپس با فاء تفريع فرمود : فقد استثنى . . . ، كيفيّت استفاده : اگر مراد ايشان وجه اوّل بود بجا بود مىفرمودند : يجوز بيع المظروف بدون الظرف . . . ثمّ يُستثنى يا فيستثنى . . . كه استثناء مجهول را بر جواز بيع متفرع مىكرد كه پس از بيع است و براى تعيين ثمن است نه اينكه بر جواز اندار متفرع كند كه اوّل اندار و سپس بيع مجهول و . . .\r\nباشد و با وجه ثانى سازگار باشد .\r\n\r\nقوله : فتأمل :\r\nشايد اشاره باشد به اينكه در عبارت فخر كلمهء مبيع داشت و مشتقّ ظهور در فعليّت دارد يعنى مبيع فعلى و چيزى كه فروخته شده آنگاه استثناء از مبيع كذائى با وجه اوّل سازگار است كه اوّل معامله واقع شده و بر مظروف ، عنوان مبيع اطلاق شده و سپس استثناء و اندار صورت گرفته است .\r\n\r\nقوله : و كيف كان :\r\nاز عبارت فخر الدين وجه ثانى قابل استظهار باشد يا نه ، به عقيدهء ما وجه دوّم مخالف با كلمات باقىِ فقهاء ( غير از كاشف و فخر ) است و از كلمات ديگران صورت اوّل مستفاد است و ذيلًا پنج شاهد بر اين مطلب مىآوريم :\r\n1 - عدّه‌اى از فقهاء منجمله فاضلان [ محقّق اوّل و علّامه 
  ] اعتبار تراضى را به صورت علم به زياده يا نقيصه اختصاص دادند و گفتند تنها در اين صورت بايد طرفين راضى باشند يعنى در غير اين صورت تراضى معتبر نيست ، حال اگر مرادشان اندار پيش از معامله و براى تعيين مبيع بود و وجه ثانى منظور بود نبايد تراضى را اختصاص به\r\n\r\n\r\n","description":"","footnote":"\r\n( 1 ) . همان .\r\n( 2 ) . جواهر الكلام ، ج 22 ، ص 449 .\r\n","page_name":" 478 ","page_number":478},
  {"content":"\r\n\r\nفرض علم مىدادند بلكه مطلقاً چه در فرض علم و چه احتمال زياده يا نقيصه تراضى لازم بود و اصولًا تجارت و معامله بدون تراضى معنى ندارد . پس از اختصاص مذكور مستفاد مىشود كه جماعت مزبور به صورت اوّل نظر دارند .\r\n2 - محقق ثانى و شهيد ثانى كه از جماعت مزبور هستند در مقام تعليل اختصاص مزبور ، صريحاً فرموده‌اند : اندار بدون تراضى ، تضييع مال است ( اگر به زياده باشد تضييع مال بايع است و اگر به نقيصه باشد تضييع مال مشترى است ) و تضييع حرام است « 1 » و اگر منظورشان صورت دوّم بود كه اندار مطلقاً تضييع مال نيست چون وقتى طرفين و مالك‌ها راضى شدند به هر مقدار كم كنند مانعى ندارد و كسى نمىگويد : فلانى موجب ضرر ديگرى شد ، خودشان اقدام كرده‌اند .\r\n\r\n3 - قوله : مع انّ :\r\nدر سخنان كاشف الغطاء آمده بود كه به بيش از مقدار متعارف موجب غرر و بطلان بيع است ، ما مىگوييم : اگر اندار قبل از معامله باشد طرفين به هر مقدار كه راضى باشند موجب غرر نيست ( اگر مجمل بگويند كه به جز چند رطل مبيع باشد آرى غررى است ولى فرض اين است كه تعيين مىكنند و غررى نيست و مبيع هم حدساً معلوم مىشود و كفايت مىكند . ) شبيه شرط ضمن العقدى است كه متاعى را با متاعى معاوضه مىكنيم و در ضمن آن شرط مىكنيم كه فلان متاع را فروشنده مجاّنى به ما تمليك كند كه مانعى ندارد ، در اينجا هم يقين داريم كه اندار دو كيلو ، بيش از وزن واقعىِ ظرف است يا اندار نيم كيلو ، كمتر از وزن واقعىِ ظرف است ولى وقتى طرفين راضى بودند به هر مقدار كم يا زياد شود محذورى ندارد و تجارةً عن تراضٍ صادق است . بنابر اين اعتراض كاشف الغطاء به علّامه و ديگران كه تراضى كافى نيست و رافع غرر نيست بى جا است ، چرا كافى نباشد ؟ چرا رافع غرر نباشد ؟ !\r\n\r\nقوله : و كيف كان :\r\nاعتراض مزبور وارد باشد يا نه ، از دو صورت مسأله همان صورت اوّل ظاهر است و اندار پس از معامله و به منظور تعيين ثمن مراد است . آنگاه بحث ما طىّ چندين مسأله در فروعات تعيين عوضين بود ، و ارتباط مسألهء اندار با بحث اصلى ما بنابر وجه اوّل به اين نحو است كه : همه جا تعيين عوضين دقيقاً لازم است مگر در اين مسأله كه علم به وزن\r\n\r\n\r\n","description":"","footnote":"\r\n( 1 ) . جامع المقاصد ، ج 4 ، ص 115 ، و مسالك ، ج 3 ، ص 182 .\r\n","page_name":" 479 ","page_number":479},
  {"content":"\r\n\r\nمظروف تنها لازم نيست و در ضمن مجموع كه باشد كافى است و در حقيقت جهالت مبيع در اينجا قادح نيست و استثنائى از وجوب معرفت وزن مبيع است و ذكر اندار هم پس از معامله از باب استطراد خواهد بود نه اينكه براى ادخال اين مسأله در صغريات مسأله تعيين عوضين باشد ، ولى بنابر وجه دوّم ارتباط از اين باب است كه در اينجا هم تعيين لازم است ولى نه با تقدير كردن يا اخبار بايع و . . . بلكه به طريق اندار قبلى يك تعيين حدسى حاصل مىشود و همان كافى است و استثناء از مسألهء اصلى نخواهد بود .\r\n\r\n4 - قوله : و ذكر المحقّق :\r\nمقدّس اردبيلى در تفسير عنوان مسألهء اندار فرموده : مراد اين است كه شرعاً بيع موزون تنها جايز است به اين نحو كه موزون با ظرفش وزن شود سپس از مجموع به اندازه ظرف را تخمين زده و ( مثلًا به اندازهء يك كيلو كه احتمال بدهيم كه مقدار ظرف است نه بيشتر يا كمتر يا اگر هم بيشتر است خيلى ناچيز است و عادتاً ناديده گرفته مىشود ) اسقاط كنيم و سپس پول بقيّه را با خود ظرف به بايع تحويل دهيم . « 1 » از اين تعبير هم كه اسقاط و سپس تحويل ثمن بود به خوبى استفاده مىشود كه اندار و اسقاط براى تعيين حقّ بايع است و اندار پس از معامله است نه پيش از آن .\r\n5 - مرحوم صاحب حدائق هم در مقام ردّ گفتار كسى كه جانب نقيصه را به جانب زياده ملحق كرده و عدم علم را در آن شرط دانسته ، در اين مقام مطالبى دارد كه گواه وجه اوّل است : اندار حقّ مشترى است زيرا او است كه مثلًا صد من روغن موجود در اين ظروف را خريده ( و مبيع صد من است ) و بايد قيمت صد من را بدهد ضمناً مشترى حق دارد كه بابت ظروف مقدارى از صد من كم كند « 2 » محلّ شاهد همين جملهء اخير است كه اوّل معامله شده و سپس اسقاط و اندار مقدارى مطرح شده است . ولى مرحوم شيخ به دو جمله از كلام محدّث اعتراض دارند :\r\n1 - مبيع كه صد من نيست ، صد من وزن مجموع ظرف و مظروف است و تعبير محدّث بحرانى به اينكه صد من را خريدارى كرده درست نيست .\r\n2 - اندار حقّ مشترى نيست بلكه حقّ بايع است كه به پول متاعش برسد ولى\r\n\r\n\r\n","description":"","footnote":"\r\n( 1 ) . مجمع الفايدة و البرهان ، ج 8 ، ص 190 .\r\n( 2 ) . الحدايق ، ج 18 ، ص 494 .\r\n","page_name":" 480 ","page_number":480},
  {"content":"\r\n\r\nمحدّث صريحاً گفت : حقّ مشترى است . البته در لابلاى دو اعتراض مزبور ، مرحوم شيخ سخنانى دارند كه قبلًا شرح شد و چون تكرارى است از بيان آن صرفنظر مىكنيم .\r\n\r\nقوله : و امّا الاخبار :\r\nتا به حال اصل مسأله طرح شد ، اقوال در مسأله بيان شد ، صور مسأله نيز تبيين شد و امّا اخبار مسأله : سه روايت به مناسبت نقل مىكنند سپس به ابراز نظر خويش مىپردازند :\r\nروايت اوّل : موثّقهء حنّان : راوى گويد : از زبان شخصى به نام مُعمّر كه روغن فروش بود شنيدم كه به امام صادق عرض كرد : ما ( گروهى هستيم كه ) روغن زيتون را در ظرفهاى مخصوصشان ( زِقاقْ جمع زِقّ و به معناى مشك است ) خريدارى مىكنيم ، آنگاه مقدارى بابت ظرفها كم مىشود و به نفع ما حساب مىشود . ( فرضاً اگر يك مشك روغن خريدارى مىكنيم كه ده كيلو وزن دارد مقدار پانصد گرم بابت مشك كم مىكنند . ) امام عليه السلام فرمود :\r\nان كان يزيد و ينقص فلا باس و ان كان يزيد و لا ينقص فلا تقربه « 1 »\r\nيعنى اگر مقدارى كه كم مىشود زايد و ناقص است ( در اين جمله سه احتمال وجود دارد كه خواهد آمد . ) اشكالى ندارد ولى اگر هميشه زيادتر از وزن واقعىِ ظرف است و هيچگاه كمتر نيست پس نزديك اين معامله نرو ( حقّ ندارى چنين معامله‌اى بكنى . )\r\nمرحوم صاحب جواهر مدّعى شده كه : جملهء اوّل امام عليه السلام اطلاق دارد و سخن از تراضىِ طرفين نيست كه آنها هم به اين مقدار نقصان كه يزيد و ينقص ، راضى هستند يا نه ؟ به حكم اطلاق مىگوييم : تراضى معتبر نيست و گرنه در مقام بيان قيد مىشد ، و وقتى به حكم اطلاق اين حديث تراضى شرط نبود با دو حديث بعدى كه صريحاً سخن از تراضى دارند و مفيد حصر هم هستند تعارض مىكند و بايد ميان آنها جمع كنيم و يا اگر آنها از لحاظ سندى اشكال داشتند به اين اطلاق اخذ كنيم . « 2 »\r\nمرحوم شيخ در ردّ سخن صاحب جواهر مطلبى دارند كه نخست به بيانى و سپس با والتحقيق آن را تكميل مىكنند و ما به اين صورت عرضه مىكنيم : در روايت سخن از اين نبود كه تكليف خود مشكها و ظروف روغن چه مىشود ؟ سه احتمال دارد :\r\n\r\n\r\n","description":"","footnote":"\r\n( 1 ) . وسائل الشيعه ، ج 12 ، ص 273 ، باب 20 ، حديث 4 .\r\n( 2 ) . جواهر الكلام ، ج 22 ، ص 448 .\r\n","page_name":" 481 ","page_number":481},
  {"content":"\r\n\r\n1 - آنها هم به مشترى منتقل شوند مجاّناً و بدون ثمن\r\n2 - ملك مشترى شوند به يك ثمن جدايى غير از ثمن مظروف\r\n3 - به بايع بر گردند وملك بايع باشند بدون اينكه وزن شوند و تنها با اندار و كم كردن حدسى ، وضع آنها روشن شود حال هر كدام كه باشد سؤال سائل پس از فراغ از تراضىِ طرفين به آن مقدار است و اين را مفروض گرفته زيرا كه حساب كنندهء نقصان يا بايع است و يا وكيل بايع و هر كدام كه باشند با اختيار و طيب نفس حساب مىكنند و اجبارى مطرح نيست ، طرف ديگر معامله يعنى مشترى هم كه محسوب له است و نقصان به نفع او حساب شده او نيز حتماً راضى است زيرا بشر به مقتضاى فطرت و جبلّتِ خويش به آنچه به سودش باشد خشنود است و چون سؤال از فرض تراضى بوده ، جواب امام هم از همين فرض خواهد بود و اطلاقى نيست تا صاحب جواهر بگويد به حكم اطلاق تراضى معتبر نيست ( و به قول اصوليّن : قدر متيقّن در مقام تخاطب داريم كه جلوى تمسّك به اطلاق را مىگيرد و يكى از مقدمات حكمت نبود چنين قدر متيقّنى است . )\r\n\r\nقوله : و يؤيدّه :\r\nمؤيّد نبود اطلاق آن است كه امام عليه السلام فرمود : و ان كان يزيد و لا ينقص فلا تقربه كه نهى كردند از ارتكاب معامله در فرض علم به زياده و نهى تكليف است و بايد به امر اختيارى باشد و با فرض اراده و اختيار آن چيز تناسب دارد يعنى به اختيار خويش نزديك نشو و به قرينهء مقابله ، در بخش اوّل هم كه فرمود : « ان كان يزيد و نيقص فلا بأس » همين فرض تراضى مراد شان است . پس اطلاقى نيست .\r\n\r\nقوله : فافهم :\r\nشايد اشاره باشد به اين كه اگر حاسب بايع يا وكيل او باشند با رضايت و طيب نفس چنين مىكنند ولى اگر فرد ثالث يعنى دلّال باشد كه چه بسا به مقتضاى عادت بدون اطلاع مالك روغن ، چيزى را كم مىكند ، دليل بر رضايت مالك و فرض تراضى نيست و شايد امر به دقّت باشد چون بدنبالش فرموده : « فحينئذٍ » كه مطلب را مبتنى كرده بر فرض تراضى و احكام آن را گفته .\r\n\r\n","description":"","footnote":"","page_name":" 482 ","page_number":482},
  {"content":"\r\n\r\n\r\nقوله : فحيئذٍ :\r\nحال كه موثّقهء مزبور اطلاقى نداشت پس با روايات ديگر كه سخن از تراضى دارند و اندرا را با تراضى صحيح مىدانند و مقّيد هستند تعارضى ندارد . ( روايت ساكت با روايت ناطق معارض نيست بلكه به ناطق عمل مىشود . ) و روايات ديگر عبارتند از دو حديث :\r\nيكى روايت علّى بن ابى حمزة از امام صادق است كه در جواب معمّر زيّات بيان شده : معّمر مىپرسد : ما در مقام معامله ، ظروف روغن حيوانى و زيتون را طرح و منها مىكنيم و بابت هر ظرف روغن فلان مقدرا رطل كم مىكنيم ، آن‌گاه گاهى اين مقدار زيادتر از وزن واقعى ظروف است و گاهى كمتر است . حضرت فرمود : اگر اين مقدار نقصان كه گاه « يزيد » و گاه ينقص از روى تراضى طرفين باشد اشكالى ندارد « 1 »\r\n\r\nقوله : فاّن :\r\nعلّت معارضه است نه عدم معارضه ، به ديگر سخن : علّت منفى است نه نفى : گويا كسى مىگويد : از كجاميان آن دو معاوضه است در حالى كه هر دو مبثت هستند يكى مىگويد :\r\nمطلقاً جايز است و ديگى مىگويد : مع التراضى جايز است و اثبات شيئى نفى ماعدا نمىكند ؟ مرحوم شيخ مىفرمايد : اصل اندار كه شرعاً جايز است و مقتضى براى جواز موجود است آنگاه عدم تراضى مىتواند ما نع باشد و جلو جواز را بگيرد ، و حديث مزبور در مقام اين است كه بايد تراضى باشد پس مانع هم مرتفع شد و علّت تاّمه شد و جواز اندار آمد آنگاه چون شرط اذا تراضيا جزء اخير علّت تاّمهء حكم است به منزلهء علت تاّمه است كه حالت منتظره ندارد و معلول تابع او است و با آمدن تراضى جواز اندار مىآيد و با رفتن آن هم مىرود و وقتى حصرى شد مفهومش اين است كه بدون تراضى جايز نيست و با اطلاق حديث اوّل تعارض مىكند . اين بود وجه معارضه .\r\n\r\nقوله : و نحوه :\r\nروايت سوّم كه مثل روايت دوّم صريحاً سخن از اشتراط تراضى دارد حديث على بن جعفر از برادرش امام موسى بن جعفر عليه السلام است : مردى متاعى را در ناسية ( يا ناسبة و يا باسنه كه نسخه‌هاى مختلف است و در هر حال مراد جوالهائى است كه از چيزهاى\r\n\r\n\r\n","description":"","footnote":"\r\n( 1 ) . وسائل الشيعه ، ج 12 ، ص 272 ، باب 20 حديث اوّل .\r\n","page_name":" 483 ","page_number":483},
  {"content":"\r\n\r\nخاصّى مىبافتند ) و جوالق ( معرّب جوال در فارسى است ) وزن كرده و خريدارى مىكند سپس مىگويد : بابت ناسية يا جوال يك پيمانه يا بيشتر كم كن ، آيا چنين معامله‌اى جايز است ؟ حضرت فرمود : اگر وزن آن ظروف مخصوص را مىداند بايد همان مقدار كم كند و اگر نمىداند اشكالى ندارد البته اگر تراضى بكنند « 1 » باز سخن از تراضى است و جلوى اطلاق را مىگيرد .\r\n\r\nقوله : ثمّ انّ :\r\nدر موثّقهء حنّان جملهء اوّل اين بود كه : « ان كان يزيد و ينقص فلا بأس ، » در اين اين جمله سه احتمال وجود دارد :\r\n1 - مراد زيادى و نقصان در مقدار مُنْدر و منها شده در شخص معامله باشد يعنى در شخص فلان معامله‌اى كه كردى و ظرفهاى روغنى خريدارى كردى كلّ مقدارى كه تخمين زده و بابت كلّ ظروف و مشكها كم كرديد ، هم زيادتر از وزن واقعى ظروف باشد ( وزن واقعى دو كيلو است ولى چهار كيلو منها شده ) و هم كمتر از آن باشد ( وزن واقعى شش كيلو است و مقدار منها شده چهار كيلو ) و اين تناقض آشكار است كه هم زيادتر باشد و هم همزمان و در شيئى و احد كمتر باشد و لذا ناچار بايد واو را به معناى « اوْ » بگيريم يعنى يزيد او ينقص كه مراد اين است كه علم به زياده و نقصان نداريم و مجرّد احتمال است كه شايد زيادتر از وزن واقعى باشد و شايد كمتر باشد اى يحتمل الزيادة النقصان\r\n2 - مراد زياده و نقصان باشد در مقدار اسقاط شده در شخص معامله منتها نه نسبت به مجموع ظروف بلكه منظور اين است كه مقدرا مُنْدَر نسبت به بعضى از ظروف زيادتر از وزن واقعى آنها است ( ظروف ، كوچكتر و وزنشان كمتر است ) و نسبت به بعضى ديگر از ظروف كمتر از وزن واقعى آنها است ( ظرفها ، بزرگتر و وزنشان بيشتر است ) بنابر اين « واو » به معناى خودش است يعنى مقدار مُندر هم زيادتر است و هم كمتر ولى هر كدام نسبت به بعضى از ظروف .\r\n3 - مراد زياده و نقصان در مقدار استثناء شده در نوع مقدار مُندر و در نوع ظروف\r\n\r\n\r\n","description":"","footnote":"\r\n( 1 ) . وسائل الشيعه ، ج 12 ، ص 273 ، باب 20 . حديث سوّم .\r\n","page_name":" 484 ","page_number":484},
  {"content":"\r\n\r\nباشد يعنى يك معامله نيست بلكه معاملات عديده است كه مرتّب انجام مىدهيم و مشكهاى روغن را خريدارى مىكنيم و بابت ظروف چيزى كم مىشود و در بعضى از معاملات مقدار مُندر زيادتر از وزن واقع ظرف است و در برخى معاملات كمتر است .\r\nشيخ طوسى در نهايه همين احتمال را فهميده و لذا فرموده مايُنْدَرُ براى ظروف يزيد تارةً و ينقص اخرى « 1 » ابن حمزه هم در وسيله همين را فهميده « 2 »\r\n\r\nقوله : و يشهد :\r\nاينك شاهد هر يك از احتمالات مزبور :\r\nامّا شاهد احتمال اوّل : ضمير فاعلى مستتر در يزيد و ينقص به اصل نقصان لمكان الزقاق ( كه در روايت بود ) بر مىگردد و ظاهرش اين است كه كلّ نقصان ( مقدار منها شده ) هم يزيد و هم ينقص و چون تناقض مىشود ناچار بايد و او به معناى او باشد\r\n\r\nو امّا شاهد احتمال دوّم :\r\nدر ظاهر حديث ، نقصان را با و او عاطفه بر زياده عطف كرده و فرموده : يزيد و ينقص و او براى جمع است يعنى متعاطفين ( زياده و نقيصه ) هر دو هستند نه اين كه احتمال وجود يكى از آن دو باشد و هر دو بودن به اين است كه هر كدام نسبت به برخى از ظروف باشند نه نسبت به مجموع تا تنافى پيش نيايد .\r\n\r\nو امّا شاهد احتمال سوّم :\r\nبرخى روايات مؤيّد اين احتمال است مثل اين روايات كه مىگويد : مردى از اهل سفينه و كشتى طعام خريدارى مىكند سپس آن را كيل مىكند و مىبيند كه زيادتر است ، حضرت پرسيد : آيا پيش مىآيد كه گاهى هم كمتر باشد ؟ عرض شد : آرى گاهى هم كم مىآيد .\r\nحضرت فرمود : وقتى كم در مىآيد آيا اهل سفينه جبران مىكنند و كمى را مىدهند ؟\r\nعرض شد : خير ، فرمودند : پس اشكالى ندارد « 3 » يعنى اگر گاهى زيادتر و گاهى كمتر باشد كه هر كدام مربوط به معامله‌اى باشند مانعى ندارد .\r\n\r\n\r\n","description":"","footnote":"\r\n( 1 ) . النهايه ، ص 401 .\r\n( 2 ) . الوسيله ، ص 246 .\r\n( 3 ) . وسائل الشيعه ، ج 12 ، ص 403 ، باب 27 حديث 2 .\r\n","page_name":" 485 ","page_number":485},
  {"content":"\r\n\r\n\r\nقوله : فيكون :\r\nطبق احتمال سوّم معناى موثّقهء حنّان اين مىشود كه : اگر آنچه كه به نفع شما حساب مىشود و بابت ظروف كم مىشود اين طور است كه گاهى زيادتر از وزن واقعى است و گاهى ( در بعضى معاملات ديگر ) كمتر است اشكالى ندارد . ولى اگر مقدار منُدر هميشه زيادتر از وزن واقعى ظروف است جايز نيست مگر به يكى از سه نحو ذيل :\r\n\r\n1 - به نحو هبه :\r\nيعنى مقدار زيادتر را مالك اصلى كه فروشندهء روغن است به شما هبه كند و ببخشد كه مانعى ندارد .\r\n2 - به نحو ابراء : يعنى خود عين روغن را به مشترى هبه نمىكند ولى بابت مقدار زيادى ثمن را از مشترى نمىگيرد و او را بريئى الذمّه مىكند .\r\n3 - با تراضى طرفين : خود مالك هم وقتى فهميد كه زيادتر است يا از اوّل مىداند كه زيادتر است ولى راضى مىشود باز مانعى ندارد ، البتّه فرض تراضى با دو بناگذارى صحيح است :\r\n1 - بنابر اينكه شقّ اوّل ( ان كان يزيد و لا ينقص فلا بأس ) متوقف بر تراضى نباشد و مطلق باشد آنطور كه صاحب جواهر مدّعى شد زيرا اگر به قول ما آن بخش هم مقيّد به فرض تراضى شد ، در شقّ دوّم جاى بناگذارى بر تراضى نيست زيرا شقّ دوّم قسيم اوّلى و مقابل او است و دو حكم مختلف دارند و اگر هر دو با تراضى باشد كه مقابله معنى ندارد و هر دو جايز است .\r\n2 - و بنابر اينكه محاسبه و مقدارى كم كردن از خود بايع يا وكيل او نباشد بلكه از سمسار و دلّال باشد كه عادت كرده و بدون اينكه به طرفين معامله بگويد از پيش خود چيزى بابت ظروف كم مىكند بدون اينكه روح آنها از اين كار با خبر باشد . و سرّ اين بناگذارى هم آن است كه اگر حاسب خود بايع يا وكيل او باشد با طيب نفس و تراضى چنين مىكنند باز مقابله ميان شقّ اوّل و شقّ دوّم معنا نخواهد داشت .\r\n\r\nقوله : و كيف كان :\r\nيعنى حديث موثّق را هر طورى كه معنى كنيم ( سه احتمال ) بايد ديد كه در مسألهء اندار قول حق كدام است ؟ مرحوم شيخ دو گونه محاسبه و بررسى دارند :\r\n\r\n","description":"","footnote":"","page_name":" 486 ","page_number":486},
  {"content":"\r\n\r\n1 - مقتضاى اصول و قواعد فقهى با قطع نظر از روايات\r\n2 - مقتضاى اخبار باب : امّا مقتضاى قواعد : گاهى مقدارى كه بابت ظرفها اندار و اسقاط مىشود يقين به زياد يا كم بودن آن از وزن واقعىِ ظروف ، نداريم و صرفاً احتمال زياده و نقصان مىدهيم ، حكم آن است كه اندار به مقدارى كه يحتمل الزيادة او النقيصه شرعاً جايز است و در اوّل مسأله نيز از زبان مشهور ذكر شد ، و وجه جواز عبارتست از :\r\n1 - اصل عدم زيادى مبيع و مظروف بر مقدار مُنْدَر است يعنى شك مىكنيم كه مقدارى كه كم شده ، وزن واقعىِ ظرف است و مبيع بيش از آن نيست يا بيش از آن است ؟\r\nاصل عدم زياده جارى كرده و حكم به جواز مىكنيم .\r\n2 - مقدار ظرف را مثلًا دو كيلو حساب كرده‌اند و سپس مشترى بابت مظروف 18 دينار به بايع مىدهد ولى شك داريم كه بايع بيش از اين مقدار استحقاق دارد ( مثلًا 19 دينار ) يا ندارد ؟ اصل عدم استحقاق بايع را جارى مىكنيم و حكم به جواز اندار به مقدار مزبور مىكنيم . البته واضح است كه جواز مزبور يك حكم ظاهرى است ( چون مفاد اصل عملى است ) و حكم ظاهرى مادامى است كه انكشاف حال نشود ، اگر بعداً معلوم شد كه مقدار مزبور بيش از وزن واقعىِ ظرفها بوده حتماً بايد مشترى از عهده بر آيد و نگذارد حق بايع تضييع شود .\r\nو گاهى يقين داريم كه مقدارى كه براى ظرف كم شده بيش از مقدار واقعىِ ظرفها يا كمتر از آنها است در فرض علم چه بايد كرد ؟ سه فرض تصوير مىكنند :\r\n1 - عادتى وجود دارد كه براى ظرف روغن بيست كيلوئى مثلًا به اندازه سه كيلو كم مىكنند و طرفين معامله هم علم به عادت دارند در اين فرض معامله طبق عادت انجام مىگيرد و مقدارى كه كم مىكنند جايز است .\r\n2 - اصلًا عادتى نيست و يا اگر هم هست طرفين از آن بىاطلاع هستند و معذلك مقدار اسقاط شده بيشتر يا كمتر است در اين صورت بايد تراضى طرفين درست شود تا اندار جايز باشد ، چرا كه با تراضى حقّ طرف ساقط مىشود و خودش راضى شده و گرنه تضييع مال است ، حال يا اين تراضى در متن عقد انجام شده و به صورت شرط ضمن عقد قيد كرده‌اند كه براى هر ظرفى فلان مقدار كم مىكنند كه نامش هبه است و يا پس از معامله بر آن توافق مىكنند كه يا به نحو اسقاط مقدارى از ثمن است ( ابراء ذمّه ) يا هبهء مقدارى از عين است .\r\n\r\n","description":"","footnote":"","page_name":" 487 ","page_number":487},
  {"content":"\r\n\r\nو امّا مقتضاى اخبار : مرحوم شيخ روى موثّقه حنّان تكيه مىكنند چرا كه دو روايت بعدى از نظر سند نا تمام است و روايت موثقه جواز اندار را مقيّد به دو قيد كرده و با دو شرط آن را تحويز كرده است :\r\n1 - مقدارى كه تخميناً بابت ظرف كم مىشود به مقدار متعارف باشد يعنى به اندازه‌اى باشد كه عادتاً براى فلان ظرف كم مىكنند نه بيش از حدّ متعارف ، سؤال : از كجاى حديث اين شرط مستفاد مىشود ؟ پاسخ : از اينجا كه سائل به صورت مضارع پرسيد : انا نشترى الزيت فى زقاقه . . . ، و مضارع ظهور در دوام و استمرار دارد يعنى اين كار هميشگى ما است و بعد گفت : فيحسب لنا . . . يعنى باز هميشه نقصان براى ما حساب مىشود و پيدا است كه چيزى كه مستّمراً چنين باشد حتماً مقدار متعار فى خواهد بود و شايد « النقصان » هم اشاره به نقصان معهود و متعارف باشد .\r\n2 - علم به زياد بودن مقدار محسوب از مقدار واقعى ظرف به اندازهء بيش از مقدار تسامح هم نداشته باشيم ، بيان مطلب : گاهى علم به عدم زياده داريم كه روشن است و گاهى علم به زيادى قابل تسامح داريم باز مشكلى نيست ولى علم به زيادى غير قابل اغماض و مسامحه نداشته باشيم كه مُخّل است ، سؤال : اين شرط از كجا مستفاد مىشود ؟ جواب از اينجا كه امام عليه السلام فرمود : ان كان يزيد و ينقص و ما گفتيم :\r\nدر اين جمله سه احتمال وجود دارد و احتمال اوّل اين بود كه « واو » به معناى « او » باشد يعنى احتمال مىدهيم زيادتر باشد يا كمتر ، پس يقين نداريم و عدم علم از اين جمله درست مىشود ، حال با دو شرط مذكور اندار جايز است ضمناً جواز اندارى كه با اصل عدم زياده و عدم استحقاق درست مىشود يك جواز ظاهرى بود كه تكليفش روشن شد ولى جواز اندارى كه اينجا به بركت حديث درست مىشود يك جواز اندار واقعى است و معناى واقعى بودن ، مطلق بودن است يعنى مراعا و مشروط به اين نيست كه بعداً انكشاف حال بشود يا نه ، چه انكشاف زياده و يا نقصان بشود و جه انكشاف عدم زيادى و نقص بشود و چه عدم انكشاف باشد در هر حال حكم جوازا ندار است و ما هم به ظاهر اطلاقى حديث عمل مىكنيم .\r\n\r\nقوله : فيكون :\r\nگويا كسى مىگويد : اگر اطلاق حديث اين است پس چرا امام عليه السلام در جمله دوّم فرمود : « و\r\n\r\n","description":"","footnote":"","page_name":" 488 ","page_number":488},
  {"content":"\r\n\r\nان كان يزيد و لا ينقص فلا تقربه » و در فرض علم به زياده از معاملهء مزبور نهى كرد ؟ در پاسخ مىگوييم : اين نهى ناگزير بر فرض زيادى غير متعارف حمل مىشود كه خيلى بيش از حدّ متعارف زيادتر باشد و گرنه به مقدار متسامح كه طورى نيست . و فرض زيادى از مقدارى متعارف نيازمند هبهء جديد است . و اگر بگوئيد : خود بايع اين مقدار را به قبض مشترى داده آن هم به عنوان اين كه حقّ مشترى است به او داده چرا نياز به هبهء جديد باشد ؟ پاسخ آن است كه اين اقباض كافى نيست چون وى به حساب اين كه به مقدار متعارف است به قبض داده و اگر خبر داشت كه زيادتر است آن هم بمالا يتسامح فيه هرگز چنين نمىكرد .\r\n\r\nقوله : هذا كلّه :\r\nمطالب مذكور بر فرضى بود كه دو شرط مذكور باشد ، حال اگر يكى از آن دو قيد نباشد چه كنيم ؟ اگر قيد دوّم باشد يعنى علم به زياده نداريم ولى قيد اوّل كه عادت باشد نيست يعنى بيش از مقدار متعارف اندار شده و يا اصلًا عادتى نيست ، در اين صورت چون اندار بما يتحمل الزيادة و النقصان است ظاهراً جايز است به حكم اصل عدم زياده كه قبلًا ذكر شد و لكن اين جواز مشروط به اين است كه بعداً انكشاف زياده يا نقيصه نشود و گرنه جاى جواز نخواهد شد . و اگر قيد اوّل يعنى عادت باشد ولى قيد دوّم نباشد يعنى علم به زياده يا نقصان داشته باشيم باز اندار جايز است بنابراين كه اطلاق حديث به همان مقدار عادت منصرف شود .\r\nولى اين انصراف قابل اشكال است زيرا انصراف در جائى است كه مطلقى هست و فرد متعارف دارد و قابل انصراف به آن است ولى در ما نحن فيه چنين اطلاقى نيست زيرا لفظى كه داراى چنين اطلاقى باشد نداريم ، آرى اگر وجود عادت از قبيل شرط ضمن عقد باشد جايز است و همانطورى كه شرط مذكور با تراضى جايز است اين نيز جايز خواهد بود .\r\n\r\nقوله : ثم الظاهر :\r\nحكمى كه از اوّل مسأله تا به حال ذكر كرديم ( جواز اندار مقدارى بابت ظروف ) مخصوص ظروف روغن و زيتون و مانند آن نيست ( گرچه در سؤال سائل عمدتاً از اينها سؤال شد ) بلكه هر ظرفى را شامل است و معاقد اجماعات و تعابير بزرگان هم اطلاق\r\n\r\n","description":"","footnote":"","page_name":" 489 ","page_number":489},
  {"content":"\r\n\r\nدارد ( زيرا فخر الدين در اوّل مسأله فرمود : يجوز الاندار للظروف كه جمع با الف و لام است و مفيد عموم است يعنى هر ظرفى ، ديگران هم تعابيرى مشابه دارند . ) و روايت قرب الاسناد هم مؤيّد همين عموم است ( زيرا در آن روايت سخن از جوالق و ناسيه بود كه مشك و ظرف روغن نيستند بلكه جاى طعام و گندم و . . . هستند . ) و سرّ تعبير به مؤيّد نه دليل ، آن است كه : به عقيدهء شيخ آن حديث از لحاظ سند معتبر نيست .\r\n\r\nقوله : و لكن :\r\nالبته مطلق ظروف منظور شد ولى از اين جهت خاص است كه منظور ظرف به معناى لغوى نيست كه وعاء و جاى چيزى باشد زيرا كارتن هم جاى چنينى است ، جاى طلا است و . . . خيلى چيزها ممكن است داخل وسيلهء ديگر بگذارند ولى بيع آنها با وعائشان متعارف نيست و لذا بايد ظرفى باشد كه بيع مظروف با آن ظرف امر متعارفى باشد مثل شيشهء گلاب ، آب ليمو و . . . و عطرها كه با شيشه‌اش معامله مىشود .\r\n\r\nقوله : نعم :\r\nباز از جهتى مطلب تعميم دارد كه هر چيزى كه مصاحب و همراه چيز ديگرى است ولو ظرف او نيست ولى بيع او با چيز ديگر متعارف است اينها را هم مسأله شامل است مثلًا زرگرى كه انگشتر يا خلخال و . . . درست مىكند مقدارى شمع ( موم عسلى ) به گوشه و كنار نگين و غيره مىچسباند تا كاملًا نگين در داخل انگشتر مستقر شود و بچسبد و . . . كه طلا يا نقره موزون است و با شمع هم وزن مىشود ولى مقدارى بابت شمع كم مىشود .\r\n\r\nقوله : و كذا :\r\nتا به حال هر چه مثال مىزديم از فرضى بود كه مقصد اصلى مظروف بوده و ظرف تابع باشد حال عكس مطلب : گاهى هدف اصلى ظرف است و مشترى طالب كوزه است ولى هر كجا مىرود ظرف تنها را نمىفروشند مگر آنكه مقدارى از شيره يا روغن و . . . نيز داخل ظرف است كه با او مىفروشند در اينجا هم وجود روغن يا شيره تبعى است و جهل به آن اشكالى ندارد و اگر بدون آن خريده بايد مقدارى بابت آن اندار شود .\r\n\r\nقوله : و امّا تعدية :\r\nولى يك مطلب را همه قبول داريم كه ملاك هر ضميمه‌اى نيست بلكه ضميمه‌هائى كه بيع آن‌ها با منضّم اليه متعارف نيست ( مثل ضميمه ماهى به نىها ) از بحث ما خارج است\r\n\r\n","description":"","footnote":"","page_name":" 490 ","page_number":490},
  {"content":"\r\n\r\nو كسى احتمال نداده كه اندار اين فرض را هم بگيرد .\r\n\r\n","description":"","footnote":"","page_name":" 491 ","page_number":491},
  {"content":"\r\n\r\n\r\nمسألهء بيع مظروف با ظرفش\r\nمسألهء قبلى دربارهء بيع مظروف بدون ظرف بود و اين مسأله دربارهء بيع مظروف با ظرفش مىباشد : اگر وزن و قيمت هر يك از ظرف و مظروف جدا جدا معلوم باشد كه قطعاً معامله صحيح است ولى سخن در اين است كه وزن مجموع من حيث المجموع معلوم باشد ولى وزن مظروف به تنهائى معلوم نباشد آيا همين اندازه\r\nكافى است كه بيع مظروف به ضميمهء ظرفش شرعاً جايز باشد ؟ يا كافى نيست ؟\r\nمىفرمايد : از نظر مشهور علماى اسلام جايز است بلكه در ميان دانشمندان شيعه فردى كه با اسم و رسم معلوم باشد و مخالفت بنمايد ، پيدا نشده جز اين كه شهيد ثانى در شرح لمعه فرموده : قيل لا يصّح « 1 » و قائل را نام نبرده است ( منظور از مرسله در عبارت شيخ اعظم همين است كه نام قائل ذكر نشده نه اينكه مرسلهء اصطلاحى باشد و حديثى در اين باب نقل كرده باشد . ) و جز اينكه علّامه تذكره به بعض از اهل سنّت ( بعض از شافعىها و حنابله ) نسبت داده كه آنها نيز با مشهور مخالفت كرده و فتوى به بطلان داده‌اند « 2 » دليل آنها اين است كه : با توجّه به اين كه ظرف معمولًا موزون نيست و يا اگر هم به وزن معامله شود معمولًا قيمت آن با قيمت مظروف متفاوت است لذا به دانستن وزن مجموع نبايد اكتفا شود و لازم است قيمت هر كدام جداگانه معلوم شود و گرنه همان غررى كه در معاملات گزافى ( گندم و جو و ساير مكيل و موزون‌ها را بدون كيل و وزن بفروشند بود در اينجا نيز هست و موجب بطلان مىگردد .\r\n\r\nقوله و الذّى :\r\nعقيدهء شيخ اعظم در مسأله قول به تفصيل است و چهار فرض تصوير مىكنند :\r\n1 - در مواردى كه از قبيل ما نحن فيه است يعنى بيع مظروف با ظرفش متعارف است و ضمناً علم به وزن مظروف به تنهائى لازم نيست بلكه در ضمن مجموع كه معلوم باشد كفايت مىكند ( مثل همهء مواردى كه در مسألهء قبل مطرح شد : از قبيل گلاب ، عطريّات ، روغن و . . . ) و مىتوان مظروف تنها را معامله كرد ، درذ همهء اينها بيع مظروف به ضميمهء ظرف آن هم به شكلى كه علم به وزن مجموع داشته باشيم به طريق اولى كفايت\r\n\r\n\r\n","description":"","footnote":"\r\n( 1 ) . شرح لمعه ، ج 3 ، ص 284 .\r\n( 2 ) . تذكرة ، ج 1 ، ص 471 .\r\n","page_name":" 492 ","page_number":492},
  {"content":"\r\n\r\nمىكند ، چرا كه از ناحيهء انضمام ظرف به مظروف نه مانعى از صحّت بيع ، به وقوع پيوسته ( مثلًا ربوى شود ، غررى شود و . . . ) و نه شرطى از شروط بيع منتفى شده ( مبيع مجهول باشد ، قدرت بر تسليم نباشد و . . . ) پس قاطعانه فتوى به جواز چنين بيعى مىدهيم .\r\n2 - در مواردى كه از قبيل ما نحن فيه نيست يعنى بيع ضميمه با ضميمهء ديگر ( آن هم به نحوى كه علم به وزن مجموع كافى باشد ) متعارف نيست و علم به مجموع براى بيع هر يك به تنهائى كافى نيست بلكه هر يك جدا جدا بايد معلوم باشد ، اگر جهل به وزن هر يك به تنهائى موجب غررى بودن بيع شود قطعاً باطل خواهد بود مثل اينكه مقدارى طلا داريم و نمىدانيم وزن آن چقدر است ؟ صد مثقال ؟ يا هزار مثقال ؟ با مقدارى مس يا چيز ديگر كه در مجموع وزن هر دو به دو هزار مثقال مىرسد و وزن مجموع معلوم است ولى وزن طلا معلوم نيست كه صد مثقال است و بقيّه مس يا روى يا قلع است و يا هزار مثقال ؟ اينجا اقدام به معاملهء غررى است و حتماً باطل است و عقلاى عالم چنين خريدارى را ملامت مىكنند و بيع او را خطرى و غررى مىدانند .\r\n3 - و اگر در فرض مزبور جهل به وزن هر يك جداگانه ، موجب غررى بودن بيع نشود قطعاً صحيح است فى المثل مقدارى نقره و مقدارى مس يا چيز ديگر داريم و وزن مجموع سيصد مثقال مىشود ولى وزن هر يك روشن نيست و نمىدانيم صد مثقال از مجموع نقره است يا دويست مثقال ولى فرض كنيد كه قيمت هر دو برابر است ، در چنين فرضى ولو علم به قيمت نقره به تنهائى نداريم ولى موجب خطر نيست و عقلاء مذمت نمىكنند چون قيمتها برابر است ، پس از ناحيهء غررى بودن مانعى نيست . آرى اگر مانعى باشد از ناحيهء نصوص و اجماعات خواهد بود كه مىگويند : چيزى كه موزون است بايد به وزن معامله شود و نقره موزون است و ما وزن خصوص آن را نمىدانيم ، ولى اينهم مانع نيست چرا كه آنچه دليل داريم عبارتست از علم به وزن مجموع مبيع و در اينجا چنين است كه ما وزن مجموع نقره و ضميمه را مىدانيم و علم به وزن هر جزء جداگانه لازم نيست .\r\n4 - اگر دو امرى كه به يكديگر ضميمه شده و معامله شده بگونه‌اى باشند كه بيع يكى از آن دو با علم به وزن مجموع جايز باشد و آن ديگرى چنين نباشد مثلًا مقدار شمعى ( موم عسلى ) كه در نقره به كار رفته ( تا انگشترى بسازند يا خلخال و . . . ) بيع خود\r\n\r\n","description":"","footnote":"","page_name":" 493 ","page_number":493},
  {"content":"\r\n\r\nنقره به تنهائى با علم به وزن مجموع جايز باشد ولى بيع شمع جايز نباشد و فرض كنيم كه علم به مجموع داريم نه به هر يك جداگانه آيا مىتوان نقره را يا هر دو را معامله كرد ؟\r\nمىفرمايد : اگر شمع تابع نقره باشد و عرف آن را تابع بداند جهل به او قادح نيست و گرنه جهل به او قادح است و بايد هر كدام جدا معلوم باشد .\r\n\r\nقوله : ثمّ انّ :\r\nمطالبى كه تا به حال ذكر شد اقوال در مسأله بود كه سه قول شد :\r\n1 - مشهور فتوى به جواز دادند\r\n2 - بعضى مخالفت كردند\r\n3 - و ما تفصيل داديم .\r\nو اينك طرح صور مسأله : بيع مظروف با ظرفش به سه صورت متصوّر است :\r\n1 - همانطورى كه گاهى دو متاع را به ضميمهء هم ( عبد آبق با ضميمه و . . . ) به يك بيع مورد معامله قرار مىدهيم همچنين ظرف و مظروف را به ضميمهء يكديگر معامله كنيم و مثلًا به ده درهم بفروشيم ، حكم اين است كه : اگر يكى از دو ضميمه ملك غير بود به همان نسبت از ثمن المسمَّى كم مىشود ، در ما نحن فيه هم اگر نياز به تقسيط و توزيع ثمن بود يعنى بعداً معلوم شد كه ظرف ملك بايع نبوده بايد ظرف را جداگانه قيمت كنيم و مظروف را جدا قيمت كنيم و نسبت آن دو را به دست آوريم و از ثمن المسمّى كم كرده به مشترى برگردانيم يا اگر صاحب ظرف راضى شد به او بدهيم ، فى المثل اگر قيمت واقعى ظرف يك درهم بود و قيمت مظروف 9 درهم بود از مجموع ده درهم كه ثمن المسمَّى بود 9 درهم به بايع و مالك مظروف مىرسد و يك درهم به صاحب ظرف و يا به مشترى .\r\n2 - ظرف و مظروف را ضميمه كرده و مجموع را بفروشد به فلان مبلغ ( مثلًا به بيست دينار ) آن هم به اين نحو كه از قرار هر كيل يا وزن معيّنى از مظروف ( مثلًا يك كيلو روغن ) فلان مبلغ از ثمن واقع شود ( مثلًا يك دينار ) در اينجا اگر بعداً معلوم شد كه ظرف مال غير بوده و يا مال خود بايع بوده در هر حال اندار لازم است يعنى مبلغى بابت ظرف از ثمن كم مىشود و بستگى دارد كه ظرف چند كيلو باشد اگر پنچ كيلو باشد پنچ دينار و اگر دو كيلو باشد دو دينار بابت ظرف كم مىشود و باقيمانده قيمت مظروف خواهد بود\r\n\r\n","description":"","footnote":"","page_name":" 494 ","page_number":494},
  {"content":"\r\n\r\nو گويا هر كدام را جداگانه مورد معامله قرار داده است .\r\n3 - ظرف و مظروف را با هم به مبلغى ( 15 دينار مثلًا ) مىفروشد آن هم به اين نحو كه از قرار هر كيلو يا پيمانه‌اى يك دينار باشد و منظورش مظروف تنها نيست بلكه ظرف و مظروف با هم است و در برابر هر رطلى از مجموع دينارى باشد در اينجا اگر بعداً معلوم شد كه ظرف مال ديگرى بوده و نياز به تقسيط ثمن بود شهيد ثانى در مسالك اين گونه فرموده‌اند : ظرف تنها را قيمت مىكنند ( يك دينار مثلًا ) و نسبت آن را به مجموع ( 5 / 1 دينار ) مىسنجند و به همان نسبت از ثمن كم مىشود يعنى 15 / 1 يا در مثال شيخ در متن 5 / 1 مثلًا ، ولى مرحوم شيخ همين فرض را دو صورت درست مىكنند :\r\n1 - گاهى ظرف و مظروف را يكى مىكنند و ظرف را جدا حساب نمىكنند بلكه كّان آن‌هم از جنس مظروف دانسته و به قيمت مظروف حساب مىكنند در اين صورت طريقهء شهيد صحيح است .\r\n2 - و گاهى يك دينار در مقابل مجموع مركب از ظرف و مظروف قرار مىگيرد بگونه‌اى كه مقدارى در برابر مظروف يك كيلو و مقدارى در برابر ظرفش در اينجا وضع فرق مىكند زيرا ممكن است قيمت ظرف همان يك دينار در مثال ما يا 5 / 1 در مثال شهيد باشد و ممكن است قيمت ظرف دقيقاً به اندازه قيمت روغن باشد در اينجا نبايد 5 / 1 ثمن را به صاحب ظرف داد و طريقهء تسقيط اين نيست بلكه بايد 2 / 1 ثمن المسمّى يعنى 5 / 7 دينار از پانزده دينار به او بدهيم . و با اين تفصيل ، صور مسأله چهار صورت مىشود .\r\n\r\n","description":"","footnote":"","page_name":" 495 ","page_number":495},
  {"content":"\r\n\r\n\r\nمسألهء تعلّم مسائل تجارت\r\nمقدّمه : بطور كلّى تعلّم و يادگيرى مسائل دين اعمّ از اعتقادات و اخلاقيّات و احكام ، آن هم اعمّ از عبادات و معاملات و غيره واجب است و ادّلهء اربعه بر آن دلالت دارد كه مرحوم شيخ در رسائل متعرّض شده « 1 » و عمده دليل مطلب حكم عقل است از باب دفع عقاب محتمل . و در سنخ وجوب آن اقوالى است كه آيا نفسى است يا غيرى ؟ طريقى است يا حقيقى و واقعى ؟ به عقيدهء مشهور وجوب تعلّم يك وجوب غيرى و مقدّمى است كه هدف از آن آشنائى با مسائل حلال و حرام دين و سپس امتثال آنها است و در نتيجه خود ترك تعلّم وجوب مؤاخذه ندارد بلكه مخالفت با واقع مؤاخذه دارد . ولى به عقيده مقدّس اردبيلى وجوب تعلّم نفسىِ تهيّؤى است و ترك آن مستقيماً عقاب دارد .\r\nالبتّه وجوب تعلّم به مقدار مسائل مبتلا به است نه بيش از آن ( مگر براى فقيه و مجتهد ) و آن هم به مرور كه مورد ابتلاء او واقع مىشود ياد بگيرد كفايت مىكند ، و لازم نيست همان ابتدا تكليف همهء آنها را فرا بگيرد .\r\nبا حفظ اين مقدّمه اين مسأله دربارهء تفقّه و تعلّم در احكام و مسائل حلال و حرام تجارت و داد و ستد است : شيخ طوسى تعبير به « ينبغى » كرده كه ظاهرش استحباب تعلّم مسائل تجارت است « 2 » و مشهور اصحاب هم از شيخ پيروى كرده و فتوى به استحباب آن داده‌اند ، و هدف از تعلم را شناختن معاملات صحيح از فاسد و اجتناب از معاملهء باطل و مخصوصاً نجات از ربا ذكر كرده‌اند ( كه خود اين غايت با آن فتوى متناسب نيست زيرا غايت ، امر واجبى است و مقدّمهء واجب هم بايد واجب باشد نه مستحب . ) ولى عدّه‌اى هم فتوى به وجوب داده‌اند : از قبيل فاضل قطيفى در ايضاح النافع « 3 » و محدّث بحرانى در حدائق « 4 » و شيخ مفيد هم در مقنعه كلامى دارد كه قابل حمل بر وجوب است : وى پس از ذكر دو آيهء زير :\r\n1 - لا تأكلوا اموالكم بينكم بالباطل الّا ان تكون تجارةً عن تراضٍ « 5 » اكل مال به باطل حرام\r\n\r\n\r\n","description":"","footnote":"\r\n( 1 ) . فوائد الاصول ، ص ، 300 .\r\n( 2 ) . النهايه ، ص ، 371 .\r\n( 3 ) . به نقل مفتاح الكرامه ، ج 4 ، ص 132 .\r\n( 4 ) . حدائق ، ج 18 ، ص 19 .\r\n( 5 ) . سوره نساء ، ص 29 .\r\n","page_name":" 496 ","page_number":496},
  {"content":"\r\n\r\nاست و در اموال يكديگر به باطل تصرّف نكنيد مگر اينكه تجارت همراه با تراضى باشد كه مجوّز اكل است .\r\n2 - يا ايّها الذين آمنوا انفقوا من طيّباتِ ما كسبتم و مّما اخرجنا لكم من الارض و لا يتمَّمُوْ الخبيث منه تنفِقُون « 1 » اى كسانى كه ايمان آورده‌ايد از پاكيزه‌هاى آنچه ( بواسطهء تجارت ) بدست آورده‌ايد انفاق كنيد و نيز از آنچه از دل زمين براى شما بيرون آورديم ( معادن و منابع زير زمين ) انفاق كنيد ، و خبيث و ناپاك را قصد نكنيد و به سراغ قسمتهاى ناپاك نرويد كه ( بخشى از آن را براى معيشت خود مصرف كنيد ) و بخشى از آن را انفاق كنيد .\r\nمفيد رحمهم الله پس از ذكر دو آيه فرموده : خداوند در اين آيه ( آيهء دوّم ) ما را دعوت كرده كه از پاكيزه‌هاى اكتساب انفاق كنيم و از طلب خبائت براى معيشت خودمان و براى انفاق به ديگران نهى كرده است آنگاه كسى كه فرق ميان درآمدهاى حلال و حرام را نشناسد و كسبهاى حلال و حرام را از يكديگر جدا نكند نه از اعمال خبيثه ( معاملات حرام ) اجتناب كرده و نه مطمئن است كه از مال پاكيزه و حلال انفاق كرده است . ( اين فراز شاهد اوّل است كه معرفت تجارت حلال و حرام را مقدّمهء اجتناب از معاملات حرام قرار داده و مقدّمهء واجب ، واجب است . )\r\nسپس فرموده : قرآن از زبان مشركان نقل مىكند كه مىگفتند : انّما البيع مثل الربوا يعنى بيع هم مثل ربا است پس چرا خدا يكى را حلال و ديگرى را حرام كرده ؟ دنبالهء آيهء جواب مىدهد : كه اين دو مثل هم نيستند ، احّل الّه البيع و حرّم الربوا . « 2 »\r\nسپس فرموده : حال كه معاملات ربوى حرام و غير آن حلال است پس سزاوار است كه تاجر ، معاملهء غير ربوى را از ربوى بشناسد تا بداند كه خداوند چه چيزهائى را حلال و چه كسبهائى را حرام كرده ( محّل شاهد ديگر كه هدف اصلى از دانستن اين معاملات آن است كه عملًا از حرامها اجتناب كند و اجتناب از حرام واجب است و معرفت ، مقدّمهء واجب است و مقدّمهء واجب ، واجب است . )\r\nسپس مفيد به روايتى از امام على عليه السلام استناد كرده كه فرموده : هر كس بدون علم و\r\n\r\n\r\n","description":"","footnote":"\r\n( 1 ) . سورهء بقره ، ص 267 .\r\n( 2 ) . سورهء بقرة / 275 .\r\n","page_name":" 497 ","page_number":497},
  {"content":"\r\n\r\nآگاهى وارد تجارت شود در منجلاب ربا غرق شده ، سپس غرق شده « 1 » ( كه بيرون آمدن از آن بسى دشوار است ) سپس به روايتى از امام صادق عليه السلام استناد كرده كه : هر كس قصد تجارت دارد نخست بايد در امر دينش تفقّه كند تا معاملات حرام را از حلال باز شناسد و آنكس كه تفقّه در دين نكرده وارد تجارت مىشود در ورطه شبهات قرار خواهد گرفت « 2 » ( از دو روايت مزبور هم وجوب تعلّم مستفاد است . ) پايان سخن مفيد ره . « 3 »\r\n\r\nقوله : اقول :\r\nمرحوم شيخ مىفرمايد : ظاهر سخنان مفيد ( موارد استشهاد را ضمن نقل كلام مفيد ، آورديم ) آن است كه تعلم و تفقّه در مسائل تجارت واجب است ، فقط يك جا تعبير به ينبغى كرده كه ظهور در استحباب دارد ولى با وجوب هم مىسازد و ظهورش در استحباب به حدّى نيست كه با موارد ديگر كلمات مفيد معارضه كند ، پس به عقيدهء مفيد هم تعلّم مسائل مورد ابتلاء تاجر در تجارت ، واجب است ، از باب مقدّمه واجب .\r\n\r\nقوله : و ليس :\r\nآيا لازم است همان ابتدا كه تاجر مىخواهد وارد تجارت شود يك جا كليّهء مسائل مورد ابتلاء را ياد بگيرد ؟ خير لازم نيست و كافى است كه وارد هر معامله‌اى كه مىشود اگر احتمال حرمت داد قبل از ورود ، حكم آن را ياد بگيرد ، يا اگر علم اجمالى دارد كه در طول روز يكى از معاملاتش ربوى خواهد بود بايد نخست احكام معاملات آن روز را بداند و اگر ياد نگرفت و وارد معامله شد و لو در هنگام معامله بكلّى غافل است و توجّه ندارد كه شايد معاملهء حرامى انجام‌مىدهد ، ولى همين كه قبلًا توجّه داشت و ياد نگرفت كفايت مىكند و وى مستحق مؤاخذه است . و براى اين مطلب سه شاهد مىآورند :\r\nالف : اگر التفات در حال ارتكاب لازم باشد و غفلت در اين حال مانع باشد لازمه‌اش آن است كه : اكثر جهّال كه مقصّرند و مسائل دين خود را ياد نگرفته‌اند مؤاخذه نداشته باشند چون در حال عمل ، توجّه به حرمت دارند ، واحدى به اين لازم ملتزم نيست .\r\nب : به عقيدهء ما كفّار همانطورى كه در برابر اصول دين مؤاخذه دارند ، در برابر فروع هم مؤاخذه دارند در حالى كه در حال ارتكاب حرام و ترك واجب بكلّى غافل است و\r\n\r\n\r\n","description":"","footnote":"\r\n( 1 ) . وسائل الشيعه ، ج 12 ، ص 283 ، حديث 2 .\r\n( 2 ) . وسائل الشيعه ، ج 2 ، ص 283 ، حديث 4 .\r\n( 3 ) . مقنعه ، ص 590 - 591 .\r\n","page_name":" 498 ","page_number":498},
  {"content":"\r\n\r\nاصلًا احتمال نمىدهد چيزى بر او حرام يا واجب باشد . ولى چنين نيست و وى مؤاخذه دارد .\r\nج : در روايات فراوانى وارد شده كه غافلى كه در اين جهت مقصّر است و كوتاهى كرده مؤاخذه دارد و لو در حال انجام كار غافل است . « 1 »\r\n\r\nقوله : ثم لو قلنا :\r\nبه عقيدهء مشهور كسى كه تعلّم احكام را ترك مىكند و بدنبال آن بدون توجّه ، حرامى را مرتكب مىشود يا واجبى را ترك مىكند بر خود اين حرام واقعى عقاب مىشود نه بر ترك تعلّم كه مقدّمى است . ولى به عقيدهء مقدّس اردبيلى ارتكاب حرام واقعى يا ترك واجب واقعى مؤاخذه ندارد ، چرا كه از روى غفلت صادر شده و خطاب غافل و سپس عقاب او قبيح است ، آرى خود وجوب تعلّم يك وجوب نفسى است كه ضمناً زمينه را براى واجبات واقعى فراهم مىسازد ، و ترك تعلّم ترك واجب نفسى است و مستقيماً عقاب دارد . « 2 » ولى به هر حال كسى يافت نشده كه بگويد جاهل مقصّر غافل عقاب ندارد ، نه بر ترك تعلّم و نه بر مخالفت واقع ، چون غافل است و وقتى ترك آن عقاب داشت ، مذمّت و عقاب ، دليل بر وجوب تعلّم است و گرنه ترك مستحب كه مؤاخذه ندارد .\r\n\r\nقوله : ثم انّ :\r\nتعلّم در همه جاى احكام مورد ابتلاى به دين واجب مقدّمى است و به حكم عقل واجب است ( دفع ضرر محتمل ) ولى در خصوص معاملات و تجارات علاوه بر اين جهت مشترى : جهت ويژه‌اى وجود دارد كه مزيد بر علّت است و آن اصلى اوّلى در معاملات است كه اصالة الفساد باشد يعنى اصل عدم انتقال مال بايع به مشترى است ، آنگاه كسى كه بدون اطلاع از دستورات دينى وارد معامله مىشود شك در صحّت و بطلان معامله دارد و به دنبال آن شكّ در جواز تصرّف در اموال ديگران ( مشترى در مبيع و بايع در ثمن ) پيدا مىكند و به حكم استصحاب عدم نقل و انتقال ، در ظاهر ( چون اصل حكم ظاهرى درست مىكند ) حكم به حرمت تصرّف مىكند و تنها فرض علم طرفين به رضايت و امضاء شارع مستثى است . روى اين ويژه‌گى در ساير موارد ، تعلّم ، وجوب عقلى دارد ولى در خصوص معاملات هم عقلا و هم شرعاً واجب است .\r\n\r\n\r\n","description":"","footnote":"\r\n( 1 ) . بحار الانوار ، ج 1 ، ص 177 .\r\n( 2 ) . مجمع الفايده ، ج 8 ، ص 116 .\r\n","page_name":" 499 ","page_number":499},
  {"content":"\r\n\r\n\r\nقوله : و يمكن :\r\nبا توضيحات مزبور ، وجوب تعلّم مسائل تجارت واضح است ولى اين پرسش طرح مىشود كه : پس چرا معروف ميان اصحاب به پيروى از شيخ طوسى استحباب تفقّه بود ؟\r\nمرحوم شيخ در صدد توجيه برآمده و مىفرمايد : اصل تعلّم مسائل تجارت به مقدار مبتلا به كه واجب است پس فتواى آقايان به استحباب لابّد منظورشان تفقّه كامل است يعنى آگهى از مسائل ريز و دقيق معاملات حرام ( مخصوصاً معاملهء ربوى ) را مستحّب مىدانند و گرنه مسائل اصلىِ تجارت كه غالباً مورد ابتلاء است فراگيرىاش واجب است .\r\n\r\nقوله : ثمّ انّ :\r\nآيا يادگيرى مسائل تجارت بايد اجتهادى و از روى دليل باشد ؟ يا تقليد صحيح هم كفايت مىكند ؟ مىفرمايد : از آنجا كه هدف اصلى از تفقّه ، اجتناب از معاملات فاسده و مخصوصاً از معاملهء ربوى است ( كه هم اكل مال به باطل است و هم كبيرهء مُهلِكه است كه در قرآن از آن تعبير به اعلان جنگ با خدا و رسول شده است و اين غرض با يادگيرىِ تقليدى هم حاصل مىشود لذا تقليد كفايت مىكند و تعلّم استدلالى لازم نيست ، بنابر اين يك مشكل حل شد كه كسى بگويد :\r\nاز طرفى ادلّهء تفقّه مىگويد : بايد احكام تجارت را فرا بگيرى و از طرفى ادلّه طلب رزق مىگويد : بايد پيوسته در اين مسير كوشش كنى و جمع اينها نشايد ؟ پاسخ اين است كه وقتى تعلّم تقليدى كافى بود كاملًا قابل جمع است كه هم مشغول تجارت باشد و هم رسالهء عمليّه مرجع تقليدش را در اختيار داشته باشد و بدان مراجعه كند .\r\n\r\nقوله : نعم :\r\nمشكل بزرگترى است كه اختصاص به باب تجارت ندارد ولى به مناسبت در اين مقام ذكر مىشود و آن اين كه : از طرفى ادلّهء وجول طلب علم مىگويد : در مطلق احكام دين ( عقيدتى ، اخلاقى و احكام ، آن هم عبادى و معاملى و غيره ) تفقّه لازم است و ظاهر تعبير به تفقّه هم ياد گيرى اجتهادى است كه هر كس در تمام اين ابواب ، مجتهد و صاحب نظر باشد و فقه يعنى فهم عميق داشته باشد . ( دو جلد اوّل و دوّم بحار تماماً در رابطه با ارزش علم و عالم و تعليم و تعلّم و تفقّه در دين است . ) و از طرفى ادلّهء وجوب طلب روزى\r\n\r\n","description":"","footnote":"","page_name":" 500 ","page_number":500},
  {"content":"\r\n\r\nمىگويد : سعى و كوشش براى اين منظور واجب است و بايد شب و روز كوشش كرد تا زندگى تامين شود و انسان نبايد كلّ بر جامعه باشد و سنگينى اش را بر دوش ديگران بياندازد و اگر بار بردار از دوشى نيست بارى بر دوش ديگرى نباشد و بايد مخارج خويش و افراد تحت تكفّل خويش را تأمين كند ( اين روايات هم بسيار است كه براى نمونه چند روايت مطرح شده :\r\n1 - خداوند به جناب داود عليه السلام و حى كرد : تو بندهء خوبى هستى و همهء كارهايت شايسته است جز اين كه تو از بيت المال تغذيه مىكنى ، وى چهل روز گريه كرد تا خداوند آهن را بدست اونرم ساخت و روزانه يك زره مىساخت و به هزار درهم مىفروخت و سيصد و شصت روز كارش همين بود تا 360 زره ساخت و فروخت و مستغنى شد و از بيت المال تغذيه نكرد . « 1 »\r\n2 - مرسلهء فقيه :\r\nليس منّا من ترك دُنياهُ لاخرته و آخرته لدنياه « 2 »\r\n3 -\r\nالعبادة سبعون جزءاً افضلها طلب الحلال « 3 »\r\n) حال جمع اين دو طائفه چگونه است ، مرحوم صاحب حدائق در كتاب حدائق دو وجه الجمع آورده كه يكى از آن دو اين است كه : عمومات و اطلاقات طلب روزى را با ادلّهء طلب علم تخصيص زده و بگوييم : بر هر كسى واجب است در صدد تحصيل روزى و تأمين معاش باشد مگر طالب علم كه چون تمام وقتش را صرف طلب علم مىكند ، طلب روزى بر او واجب نيست و خداوند كفيل و متكفّل روزىِ او است پس تعارضى نيست ، سپس عبارت مفصّلى از شهيد ثانى از منية المريد « 4 » نقل كرده است ( چون روايت طولانى است و مطلب توضيحى ندارد از ذكر آن صرف نظر مىكنيم . ) سپس خودش هم دو روايت را افزوده : روايتى از امام على عليه السلام « 5 » و روايتى از امام باقر از رسول الّه « 6 » آورده و از همهء اينها و جه الجمع مزبور را استفاده كرده است « 7 »\r\n\r\n\r\n","description":"","footnote":"\r\n( 1 ) . وسائل اشيعه ، ج 12 ، ص 3 .\r\n( 2 ) . من لايحضر ، ج 3 ، ص 156 ، حديث 3568 .\r\n( 3 ) . وسائل لاشيعه ، ج 12 ، ص 11 ، باب 4 ، حديث 6 .\r\n( 4 ) . منية المريد ، ص 62 - 63 .\r\n( 5 ) . الكافى ، ج 1 ، ص 30 ، حديث 4 .\r\n( 6 ) . الكافى ، ج 2 ، ص 335 ، حديث 2 .\r\n( 7 ) . حدايق ، ج 18 ، ص 9 - 12 .\r\n","page_name":" 501 ","page_number":501},
  {"content":"\r\n\r\n\r\nقوله : و انت خبير :\r\nمرحوم شيخ در ردّ اين وجه الجمع مىفرمايد : اين روايات كه شاهد وجه الجمع شما بود دلالت دارند بر اين كه انسان بايد به خداوند توكلّ كند ولى اين منافاتى با وجوب طلب رزق و سعى و تلاش براى رسيدن به روزى ندارد ، چرا كه امام على عليه السلام بزرگترين مؤمن و متوكلّ به خدا بود و در عين حال دشوارترين كارها را انجام مىداد و براى حائط يهودى با شتر آبكش آب مىآورد « 1 » پس مفاد روايات مزبور اين نيست كه طالب علم به خدا توكل كند و بدنبال روزى نرود . پس وجه الجمع مزبور هيچ مدركى ندارد .\r\n\r\nقوله : ثمّ انّه :\r\nهر كدام از طلب علم و طلب روزى شرعاً محكوم به چهار يا پنج حكم هستند ( ترديد براى اين است كه : اگر طلب علم يا طلب روزىِ مباح كه فعل و تركشان مساوى باشد ، داشته باشيم پس داراى پنج حكم هستند و گرنه داراى چهار حكم خواهند بود ) پس طلب علم به چهار قسم تقسيم مىشود :\r\n1 - طلب علمى كه واجب است و آن يادگيرى مسائل ضرورى و مورد ابتلاء است\r\n2 - طلب علمى كه مستحب است و آن يادگيرى زايد بر مسائل ضرورى است\r\n3 - طلب علمى كه مكروه است مثل يادگيرى امورى كه بىفايده است\r\n4 - طلب علمى كه حرام است مثل يادگيرى سحر و جادو و . . . ،\r\nطلب روزى نيز اين اقسام را دارد : طلب روزىاى كه واجب است و آن براى ضروريّات زندگى است . طلب روزىِ مستحب : تحصيل مال براى توسعه و رفاه زندگى ، طلب روزىِ مكروه ، كفن فروشى و . . . ، طلب روزىِ حرام : تجارت شراب و . . . ، آنگاه وقتى طلب علم با طلب مال با يكديگر تزاحم پيدا كرد و قابل جمع نبود كدام مقدّم است ؟\r\nمرحوم شيخ سه فرض درست مىكنند :\r\n1 - يكى از آن دو و واجب و ديگرى مستحب باشد : مثلًا تحصيل علم واجب است چون براى تعلّم مسائل ضرورى دين است ولى طلب مال مستحب است چون به مقدار تأمين نياز ، ثروت دارد و مىخواهد زيادتر داشته باشد و در رفاه باشد . يا به عكس آن\r\n\r\n\r\n","description":"","footnote":"\r\n( 1 ) . شرح نهج البلاغه ابن ابى الحديد ، ج 1 ، ص 22 .\r\n","page_name":" 502 ","page_number":502},
  {"content":"\r\n\r\nيعنى طلب مال واجب و طلب علم از قسم مستحب آن است ، در هر صورت مطلب روشن است كه هيچگاه مستحب با واجب مزاحمتى ندارد و واجب مقدّم است چه طلب علم باشد يا طلب مال .\r\n2 - هر دو واجب باشند : خود اين سه شعبه دارد :\r\nالف : يكى واجب عينى است و بر شخص من واجب است و ديگرى واجب كفائى است و مَنْ به الكفايه هم دارد كه قيام بكند ، بديهى است كه واجب عينى مهمتر و مقدّم است و در حق من همان فعلى مىشود .\r\nب : هر دو واجب عينى هستند باز هر كدام كه شرعاً اهمّ بود همان مقدّم است . ( به قول صاحب حدائق : شرع مقدّس جانب ابدان را بر جانب اديان مقدّم داشته و طلب روزى واجب اهمّ است ، و مثال زده به حرمت وضو و صوم ضررى ، و جواز اكل ميته به قدر رفع اضطرار و . . . )\r\nج : هر دو واجب كفايى هستند و براى هر دو من به الكفايه هست و ظنّ به قيام آنها و اقدامشان بر طلب علم يا مال داريم ، باز بايد ديد كدام اهمّ است و همان مقدّم مىشود . و گاهى كسب كاسب مقدّمهء تحصيل علم ديگرى است كه اگر تحصيل علم واجب باشد مقدّمهء واجب واجب است و اگر مستحب باشد مستحب است .\r\n3 - هر دو مستحبّ باشند چه بايد كرد ؟ مىفرمايد : يك ضابطه كلّى ندارد و بر حسب موارد فرق مىكند : اى چه بسا فرد يا افرادى به هر اندازه كه تلاش و كوشش بكنند به مراتب بالاى علمى نمىرسند و چيزى عائدشان نمىشود ولى در مسير تجارت و طلب روزى خيلى موفّق عمل مىكنند ، چنين كسانى بهتر است دست از تلاش نافرجام علمى كشيده و به تجارت و كسب بپردازند تا از اين راه بتوانند هم به زندگى شخصىِ خود توسعه دهند و هم به حوزه‌هاى علميه كمك كنند و طلّابى را كه آمادگى ترقّى دارند كمك كنند و براى اينها طلب روزى مقدّم است . متقابلًا چه بسا افرادى كه در تجارت توفيقى كسب نمىكنند ولى اساساً ساخته شده‌اند براى طلب علم و طىّ مدارج كمال و حلّ معضلات دينىِ جامعه امثال شهيد مطهرى رحمهم الله براى اينها طلب علم مهمتر است و مجازند كه تمام وقت خود را صرف تحقيق كنند و از راه وجوه خيريّه و سهمين و بيت المال زندگى آنها تأمين شود .\r\n\r\n","description":"","footnote":"","page_name":" 503 ","page_number":503},
  {"content":"\r\n\r\nاگر كسى بگويد : پس چرا به حكم حديث قدسى كه قبلًا ذكر شد ، خداوند حضرت داود را مذمت كرد كه از بيت المال ارتزاق مىكند و كار و كسب ندارد ؟ در جواب مىگوييم : قياس مع الفارق است زيرا داود پيامبر بود و علم اولَدُنّى بود و نيازى به اكتساب و تحصيل و مدرسه نداشت و ضمناً كار و كوشش او هم منافاتى با وظائف و شؤون نبوّت و رياستِ علمىِ او نداشت . ( همين مطلب در مورد امام على عليه السلام هم صادق است ) البته تمام اينها در مورد ملاحظهء نفع طلب علم يا مال براى ديگران بود و امّا نسبت به شخص انسان كه هم مسائل لازم دينش را مىداند و هم به مقدارى كه زندگىاش تأمين باشد امكانات دارد و حالا مردّد است كه بقيّهء وقت خويش را صرف طلب علم كند يا طلب مال ؟ واضح است كه طلب علم مقدّم است و راحتى بيشتر دنيا با تحصيل كمالات علمى قابل قياس نيست .\r\n\r\nقوله : فثبت :\r\nضمناً طلب روزى و طلب علمى كه هر دو مستحب باشند و متنافيان باشند يكى از مصاديقِ دو مستحب مزاحم است و اختصاص به آن دو ندارد بلكه هر كدام از اينها با هر كدام از مستحبات ديگر اگر تزاحم كرد و قابل جمع نبود باز همين اهمّ و مهم مطرح است مثلًا اگر امر دائر شد كه طلب علم كند يا حج مستحبى بجا آورد كدام مقدّم است ؟ طلب علم كند يا زيارت مشاهد مشرّفه برود كدام اهمّ است ؟ طلب علم كند يا در مسير قضاء حوائج برادران دينى قدم بر دارد كدام مهمّ است ؟ يا طلب مال با يكى از اينها و امثال اينها مزاحمت كرد كدام مقدم است ؟ در همه جا بايد اهمّ و مهمّ كرد و روى ملاكات هر كدام اهمّ بود همان را اختيار كرد .\r\n\r\n","description":"","footnote":"","page_name":" 504 ","page_number":504},
  {"content":"\r\n\r\n\r\nمسألهء تلقّىِ رُكْبانْ\r\nرُكبان جمع راكب به معناى كاروان است و تلقّى ركبان در لغت يعنى بر خورد و ملاقات با كاروان به هر انگيزه‌اى و در اصطلاح فقهاء عبارتست از : به استقبال كاروان تجارتى رفتن و ملاقات با آنها در خارج از محدودهء شهر به منظور خريدن كالاهاى آنان ، « در زمانهاى قديم اين گونه مرسوم بوده كه : باديه نشينان و روستائيان اموال و اجناسى از قبيل محصولات مزارع و باغات يا فراورده‌هاى دامىِ و يا صنايع دستىِ خويش و . . . را در اوقات معيّنى به شهر مىآورده و در معرض ديد اهل مدينه و شهر قرار مىدادند و به فروش مىرساندند و كسانى كه به عنوان واسطه و دلّال ( به فروش ) عمل مىكردند ، پيش از رسيدن كاروان به شهر ، به استقبال آنها مىرفتند و بيرون از دروازهء شهر امتعهء آنان را به قيمت ارزانترى خريدارى مىكردند ، نام اين كار تلقّىِ ركبان بوده ، و امروزه به اشكال مدرن‌تر عمل مىشود . »\r\nدر ارتباط با اين معامله و خريدن يك بحث تكليفى است كه آيا مكروه است يا حرام ؟ و يك بحث وضعى است كه آيا معامله فاسد است يا صحيح ؟ از نظر وضعى چندان بحثى نيست و جز ابن جُنيد اسكافى كسى فتوى به بطلان اين شراء نداده و ضمن بحث خواهد آمد . عمده از نظر تكليفى است : اصل مرجوح بودن تلقّىِ ركبان ( البته با شروطى كه دارد و خواهد آمد كه دو شرط مسلّم و يكى مورد اختلاف است . ) جاى بحث نيست و كسى در آن مخالفتى ندارد و اگر اختلافى هست در رابطه با كراهت يا حرمت آن است : عدّه‌اى از قبيل : ابو الصلاح حلبى « 1 » ابن ادريس حلّى « 2 » علّامه در منتهى « 3 » قاضى ابن براّج « 4 » فتوى به حرمت داده‌اند ، و از ظاهر دروس « 5 » و حواشىِ محقّق ثانى « 6 » هم حرمت حكايت شده است . و شيخ طوسى « 7 » و ابن زهرة « 8 » فرموده‌اند : لا يحوز يعنى تلقّى\r\n\r\n\r\n","description":"","footnote":"\r\n( 1 ) . الكافى فى الفقه ، ص 360 .\r\n( 2 ) . سرائر ، ج 2 ، ص 237 .\r\n( 3 ) . منتهى ، ج 2 ، ص 1005 .\r\n( 4 ) . به نقل مختلف .\r\n( 5 ) . دروس ، ج 3 ، ص 179 .\r\n( 6 ) . به نقل مفتاح الكرامة ، ج 4 ، ص 102 .\r\n( 7 ) . مبسوط ، ج 2 ، ص 160 .\r\n( 8 ) . الغنيه ، ص 216 .\r\n","page_name":" 505 ","page_number":505},
  {"content":"\r\n\r\nركبان جايز نيست كه ظاهرش همان حرمت است . ولى علّامه در مختلف « 1 » اين عبارت را حمل بر كراهت كرده است ( چون نهى گاهى در كراهت استعمال مىشود و ادّعاى اجماع بعدىِ شيخ بر عدم تحريم مىتواند قرينه بر اين تأويل باشد . ) در مقابل طرفداران حرمت ، مذهب اكثر فقهاء كراهت است ، بلكه ايضاح النافع « 2 » از قول شيخ طوسى نقل كرده كه وى ادّعاى اجماع كرده بر عدم تحريم ، كه بالاتر از مشهور است . علّامه هم در نهاية الاحكام فرموده : به عقيدهء بيشتر علماى شيعه تلّقىِ ركبان مكروه است و به اتفّاق همگان حرام نيست « 3 » ( خود علّامه در منتهى و جمعى كه قبلًا نام برديم فتوى به تحريم دادند ، پس ادعّاى اجماع بر عدم تحريم چيست ؟ لابّد منظورشان از اجماع بر عدم حرمت ، حرمت وضعى يعنى فساد است كه خواهد آمد و قبلًا اشاره شد ، نه حرمت تكليفى و عقاب داشتن كه فعلًا مورد بحث است . )\r\n\r\nقوله : و مستند :\r\nطرفداران حرمت تلّقىِ ركبان به ظواهر چند روايت استناد كرده‌اند :\r\n1 - روايت منهال قصّاب : امام صادق عليه السلام فرمود :\r\n« لاتَلَقِّ »\r\nيعنى تلّقىِ ركبان نكن ، زيرا رسول خدا ( ص ) از اين كار نهى فرموده است . را وى گويد : پرسيدم : حدّ تلّقى چيست ؟\r\nحضرت فرمود : كمتر از غُدوه يا رَوْحَه است ، پرسيدم غدوه يا روحه چقدر است ؟ فرمود :\r\nچهار فرسخ ، سپس را وى از ابن ابى عمير نقل مىكند كه او گفت : ما فوق چهار فرسخ تلقّىِ ركبان محسوب نمىشود . « 4 » محّل شاهد در نهى امام صادق و رسول اكرم است كه ظهور در تحريم دارد . ضمناً به قول مرحوم ايروانى در حاشيه : و يقال لها الغدوة با عتبار انّها\r\n\r\n\r\n","description":"","footnote":"\r\n( 1 ) . مختلفم ج 5 ، ص 43 .\r\n( 2 ) . به نقل مفتاح الكرامة ، ج 4 ، ص 101 .\r\n( 3 ) . نهاية الاحكام ، ج 2 ، ص 517 .\r\n( 4 ) . وسائل الشيعه ، ج 12 ، 326 .\r\n","page_name":" 506 ","page_number":506},
  {"content":"\r\n\r\nمسيرة نصف النهار من الصبح الى الزوال و روحة باعتبار انها مسيرة ما بين الزوالى الى سقوط الشمس و مجموع مسيرة بياض يوم ثمانيه فراسخ حدّ التقصير » التقصير و راجع به حدّ و مرز تلقّى در فراز بعدى خواهيم بحث كرد .\r\n2 - روايات عروة : احدى از شما حق ندارد تجارتى را در خارج از شهر تلقّى كند ، و نيز حق ندارد حاضر و شهرى براى بادى و بيا بانى متاعى را بفروشد و معامله كند ، ( بگذاريد خود آنها به شهر در آيند و متاع خويش بفروشند ، چرا كه ) خداوند بعضى از مسلمانان را توسّط بعض ديگر روزى مىدهد « 1 » باز صدر حديث از تلقّى نهى كرد و ظهور در تحريم دارد .\r\n3 - در روايت ديگر آمده : نبايد تلقّىِ ركبان نمائى ، و حق ندارى آنچه را تلّقى شده ( ديگران رفته‌اند و تلّقىِ ركبان كرده و خريده‌اند ) از آن‌ها خريداى كنى و حق ندارى در آن متاع تصرّف نمائى « 2 » باز صدر حديث صريحاً از تلقّى نهى كرده و ظاهر نهى حرمت است . و ذيل حديث سخن از نهى از اكل و تصرّف دارد و ظاهرش اين است كه : چنين اكلى مشمول آيهء لا تأكلوا اموالكم بينكم بالباطل است و آن نهى در جاى خود به اثبات رسيد كه داّل بر بطلان است پس بايد فتوى به بطلان داد ولى احدى از فقهاء به غير از ابن جنيد اسكافى فتوى به بطلان نداده « 3 » و علّامه در منتهى ادعاى اجماع كرده بر خلاف بطلان « 4 » ، لذا روايت مذكور ضمن اين كه ضعف سندى دارد مخالف با عمل اصحاب نيز هست و روايت كذائى ارزش ندارد ( كلّما از داد صحّةً از داد و هناً و كلّما از داد و هناً از داد صحّةً ) و قدرت ندارد حرمت تكليفى و فساد وضعى را ثابت كند ( اوّلى بخاطر ضعف سند و دوّمى به خاطر مخالفت اصحاب ) آرى اگر كسى در ميان فقهاء باشد كه اكل و تصرف مزبور را مكروه و مرجوح بداند مىتوان روايت را بر آن حمل كرد ( از باب تسامح در ادلّه مستحبّات و مكروهات ، و باكى بر اين حمل نيست كه شريعت تصرّف در اين مال را مكروه بشمارد تا ريشه اين عادت بد ( تلقّىِ ركبان ) قطع شود .\r\nضمناً از اشكال سندى كه به حديث سوّم كرديم تكليف دو روايت قبلى و امثال آنها هم روشن شد كه نهى در آنها نيز حمل بر كراهت مىشود و تلقّىِ ركبان مكروه است نه حرام ، زيرا اوّلًا كراهت مطابق اصل است ( اصل برائت از حرمت ) و ثانياً روايت ضعف سندى دارند ( منهال قصّاب مجهول الحال است ) و ثالثاً مخالفت با رأى مشهور دارند كه مزيد بر علّت شده و موجب ضعف بيشتر آنها مىشود . ولى كراهت را با خبر ضعيف هم مىتوان اثبات كرد ( روى تسامح در ادلّهء مكروهات ) .\r\n\r\n\r\n","description":"","footnote":"\r\n( 1 ) . وسائل الشيعه ، ج 12 ، ص 326 ، حديث 5 .\r\n( 2 ) . همان ، حديث 3 .\r\n( 3 ) . به نقل علامه در مختلف ، ج 5 ، ص 44 .\r\n( 4 ) . المنتهى ، ج 2 ، ص 1005 .\r\n","page_name":" 507 ","page_number":507},
  {"content":"\r\n\r\n\r\nقوله : ثمّ انّ :\r\nتلقّىِ ركبان كه مكروه يا حرام است حدّ و مرز آن تا كجا است ؟ آيا تا يك فرسخ مانده به شهر تلقّى محسوب مىشود و بيش از آن اگر رفت و ملاقات و معامله نمود ، تلقّى نيست ؟ يا ملاك دو فرسخ است ؟ و . . . مىفرمايد : ملاك و مناط چهار فرسخ است يعنى تا چهار فرسخ محسوب مىشود و پس از آن تلقّى نيست آنگاه كمتر از چهار فرسخ حتماً تلقّىِ ركبان به حساب مىآيد و مرجوح است و بيشتر از چهار فرسخ هم حتماً تلقّى ركبان محسوب نمىشود ( البته شرعاً و گرنه لغتاً باز هم محسوب مىشود . ) و مرجوح نيست بلكه در حكم استجلاب متاع از شهرى به شهر ديگر است كه سفر بدين منظور ممدوح است نه مذموم و مرجوح ، ولى سخن در سر چهار فرسخ است : آيا خود رأس الاربعة داخل در تلقّى است ؟ آيا حدّ ( سر چهار فرسخ ) داخل در محدود ( تلقّى ) است ؟ و در آن نقطه هم اگر معامله كرد نامش تلقّى است و حكمش مرجوحيّت است ؟ يا خارج از محدوده است و نامش تلقّى نيست ؟ مىفرمايد : جمع ميان صدر و ذيل مرسلهء صدوق « 1 » با روايت منهال قصاّب اين نتيجه را ميدهد كه : حدّ ، خارج از محدود است و معامله در سر چهار فرسخ تلقّى به حساب نمىآيد ،\r\nبيان مطلب : صدر مرسله مىگويد : حدّ تلقّى يك روحه ( سفر نيمروزى از عصر تا غروب كه همان چهار فرسخ باشد . ) است و ظاهرش كلّ چهار فرسخ است و ما زاد بر آن تلقّى نيست ولى ذيل مرسله مىگويد : فا ذا بلغ الى اربعة فراسخ كه با كلمهء الى آورده كه براى انتهاء غايت است و در اصول خوانديم كه در جملات غائيّه غايت از مغيّا خارج است ( اتّموا الصيام الى الليل يعنى تا شب روزه واجب است و از خود شب و ما بعد آن وجوب رفع شده ) پس تا چها فرسخ تلقّى است و خود چهار فرسخ يعنى رأس الاربعه كه حدّ و غايت باشد بيرون از تلّقى است و كراهت ندارد . و روايت منهال گفت ، حدّ تلّقى ما دون غدوة او روحه است يعنى كمتر از چهار فرسخ است پس خود چهار فرسخ را شامل نيست و رأس الاربعه يا آخرين جزء چهار فرسخ داخل در تلقّى نيست و بيرون است ، از مجموع دو روايت به بيان مذكور ، استفاده مىكنيم كه در رأس الاربعة معامله مرجوح\r\n\r\n\r\n","description":"","footnote":"\r\n( 1 ) . من لا يحضره الفقيه ، ج 3 ، ص 274 ، حديث 3990 .\r\n","page_name":" 508 ","page_number":508},
  {"content":"\r\n\r\nنيست و تلقّى نمىگويند .\r\n\r\nقوله : لكن :\r\nولى مرحوم علّامه در منتهى « 1 » فرموده : علماى ما تلقّى را به چهار فرسخ محدود كرده‌اند و تا اين حدّو مرز مرجوح دانسته‌اند ، سپس گفته : پس اگر زايد بر اين حدّ بود ( يعنى بيش از چهار فرسخ بود ) تجارت و جلب متاع از منطقه‌اى به منطقهء ديگر است كه اشكال ندارد ( بلكه رحجان هم دارد ) ( ظاهر يا صريح اين تعبير آن است كه بيش از چهار فرسخ تلقّى نيست و خود رأس الاربعة هم تلّقى است . ) سپس در مقام تعليل فان زاد . . . فرموده : زيرا اين شخص با رفت و برگشت ( چهار فرسخ رفته و چهار برگشته ) واقعاً مسافر محسوب مىشود و نمازش قصر است و سفر حقيقى خواهد بود كه براى تجارت سفر كرده و مكرّر گفته آمد كه مذموم نيست . در پايان هم فرموده : كسى در اين مطلب از علماى ما مخالف نيست .\r\n\r\nقوله : و التعليل :\r\nمرحوم شيخ مىفرمايد : ميان صدر و ذيل كلام علّامه تنافى ديده مىشود زيرا صدرش اين بود كه : فان زاد . . . يعنى بيش از چهار فرسخ تلقّى نيست و رأس الاربعه هم تلّقى است ولى ذيلًا تعليل كرد و تعليل اين است كه لازم نيست زايد بر اربعه باشد زيرا سفر حقيقى به اين نيست كه انسان چهار فرسخ و يك متر ( مثلًا ) برود بلكه دقيقاً چهار برود و چهار برگردد سفر حقيقى است و مفادش اين است كه زيادتر لازم نيست و رأس الاربعة هم مسافر حقيقى شمرده مىشود و كارش تلقّى ركبان نيست تا مرجوح باشد . حال چه بايد كرد ؟ روشن است كه تعليل ملاك است و اين را اخذ مىكنيم و رأى علّامه هم با ما يكى است و امّا تعبير به فان زاد . . . از باب مسامحه در تعبير است زيرا خيلى كم اتفاّق مىافتد كه دقيقاً سر چهار فرسخ معامله كند بلكه معمولًا قدم يا قدمهايى زيادتر از آن بر مىدارد و چه بسا يك كيلومتر ديگر هم مىرود تا برخورد با كاروان مىكند ، و چون رأس الاربعه كم اتفّاق مىافتد علّامه ره آن را ذكر نكرد كه مناط را يك امر نادر و قليل الوقوع دانسته باشد . و گرنه اصل مطلب روشن است و همان است كه ما گفتيم .\r\n\r\n\r\n","description":"","footnote":"\r\n( 1 ) . المنتهى ، ج 2 ، ص 1006 .\r\n","page_name":" 509 ","page_number":509},
  {"content":"\r\n\r\n\r\nقوله : ثم انّه :\r\nشروط تلقّىِ ركبان : مطلق تلقّىِ ركبان مرجوح ( حرام يا مكروه ) نيست بلكه شروطى دارد كه اگر فراهم باشند ، مرجوح است و مجموع شروطى كه ذكر شده ، سه شرط است :\r\n1 - قصد تلقّى : انسان متلقّى از آغاز كه از منزل خارج مىشود و سفر مىكند به نيّت تلقّىِ ركبان حركت كند و قصدش ملاقات با كاروان تجارتى باشد ، دليل اعتبار اين شرط آن است : اصولًا بدون قصد تلقّى داشتن ، تلقّى صدق نمىكند ( چون تلقّى باب تفعّل است و در اين باب قصد نهفته است . ) بنابر اين اگر به قصدهاى ديگر ( يافتن گمشده و . . . ) از وطن خارج شود و در رفتن يا برگشتن ، تصادفاً با كاروان برخورد كند و معامله‌اى انجام بدهد ، قطعاً كراهت ندارد چون سالبه به انتفاء موضوع است و عنوان تلقّىِ ركبان صدق نمىكند .\r\n2 - قصد معامله : شخص متلقّى علاوه بر اينكه قصد تلقّى دارد بايد مقصد اصلىِ او از اين تلقّى معامله و خريدن كالا از آنها باشد ، نه اينكه هدفش از ملاقات با كاروان ، زيارت پسر عمو باشد ، صلهء رحم بجا آوردن باشد و . . . ، بنابر اين اگر هدف اصلى چيزهاى ديگر باشد و اتّفاقاً و تصادفاً معامله‌اى هم انجام دهد قطعاً كراهتى و مرجوحيّتى ندارد .\r\n3 - دو شرط قبلى را همه قبول دارند ، ولى بعضىها شرط سوّمى هم ذكر كرده‌اند و آن جهل كاروان به قيمت بازار است ، گفته‌اند : اگر اهل كاروان از قيمت اين كالاها در شهر آگاه‌اند و معذلك با اين متلقّى معامله مىكنند اشكالى ندارد ولى اگر جاهل به قيمت هستند و معامله مىكنند اين معامله براى متلقّى مرجوح ( مكروه يا حرام ) است ، و دليل اين بعض بر شرط مذكور ، جمله‌اى است كه در روايت عروه بود كه فرمود :\r\n« و المسلمون يرزق اللّه بعضهم من بعضٍ ، »\r\nكه ظاهرش اين است كه اهل كاروان از قيمت خبر ندارند و به شهر كه در آمدند قدرى ارزانتر به اهل بازار و مشتريان مىفروشند و خداوند رزق و روزى بعضى را ( اهل بلد ) توسّط بعضى ديگر ( كاروان و اهل باديه ) قرار داده است .\r\nمرحوم شيخ مىفرمايد : در روايت عروه دو جمله بود :\r\n1 - لا يتلقّى . . . 2 - لا يبيع ، و تعليل مزبور هم دو احتمال دارد :\r\n1 - مربوط به هر دو جمله باشد\r\n\r\n","description":"","footnote":"","page_name":" 510 ","page_number":510},
  {"content":"\r\n\r\n2 - مربوط به جملهء دوّم باشد ، آنگاه اشتراط مذكور و سپس استدلال به اين جملهء تعليلى مبتنى بر احتمال اوّل يعنى تعميم و عدم اختصاص است ولى احتمال هم دارد كه مخصوص جملهء دوّم باشد و ربطى به جمله اوّل ندارد پس نمىتوان از اين تعليل ، لزوم جهل به قيمت را در تلقّى ، استفاده كرد .\r\n\r\nقوله : فيحتمل :\r\nحالا بنابر احتمال دوّم كه تعليل مخصوص جملهء دوّم باشد ، اين سؤال مطرح مىشود كه :\r\nفلسفهء نهى پيامبر از تلقّى چيست ؟ چرا در جملهء اوّل فرمود : لا يتلقّى . . . ؟ در پاسخ مىگوييم : علّت نهى تنزيهى و كراهتى ( چون ما معتقد به كراهت شديم . ) يكى از دو امر مىتواند باشد :\r\n1 - نهى براى اين است كه خود اهل كاروان از آنجا كه متاع از خود آنها و فراوردهء زمين و باغ و حيوان آنها است خيلى سخت‌گيرى نمىكنند و در وزن كردن دقيق نمىشوند و آسان مىگيرند و مساهله مىكنند و چيزى هم عائد مشتريان مىشود ولى متلقّى اين گونه عمل نمىكند و دقيق وزن مىكند و سودى نصيب مشتريان و اهل بلد نمىشود ، لذا براى اينكه چيزى نصيب اهل بلد شود از تلقّى نهى شديم .\r\n2 - معمولًا تلقّى كنندگان ( دلّالها و واسطه‌ها ) كالاهائى را كه خريده‌اند انبار مىكنند و از چشم مردم دور نگه مىدارند و اندك اندك مىفروشند و چه بسا سبب گرانى و كمبودهاى كاذب و مصنوعى و ارتفاع كاذب نرخها و قيمتها مىشوند ولى اگر خود كاروان به شهر اندر آيند كالاهاى خويش را خالصانه در بازارها و كاروانسراها گسترانيده و عرضه مىكنند و در معرض ديد عموم قرار مىدهند كه اين كار تأثير بسزائى در پر كردن چشم مردم دارد و مخصوصاً فقراء و تهيدستان كه قدرت خريد طعام يك سال يا يك ماه را ندارند و روزانه مىتوانند چيزى تهيّه كنند ، دلگرم مىشوند و لذا بهتر است ك خود كاروان بيايند و چنين كنند و به واسطه‌ها واگذار نكنند . اين بود فلسفهء نهى از تلقّى ، نه اينكه ، « المسلمون يرزق . . . » مناط باشد پس شرط سوّم را ( جهل كاروان به قيمت بلد ) نپذيرفتيم .\r\n\r\nقوله : ثمّ انّه :\r\nدر اينكه تلقّىِ ركبان كراهت دارد ، فرق نيست كه شخص متلقّى و دلّال به لفظ بيع و شراء\r\n\r\n","description":"","footnote":"","page_name":" 511 ","page_number":511},
  {"content":"\r\n\r\nتلقّى كند و خريد و فروش انجام دهند ، يا به لفظ صلح و مصالحه اين كار را بكنند يا به الفاظ ديگر ، زيرا مناط اين است كه : انتقال اين متاعها به متلقّى و تملّك او مرجوح است و به هر لفظى از الفاظ معاملات باشد فرقى ندارد و شايد مراد از « غير هما » به نحو معاطات باشد كه معاملهء فعلى و عملى است و قول ندارد .\r\n\r\nقوله : نعم :\r\nتنها به يك شكل جايز است و اخبار مانعه او را شامل نيست و آن استيهاب است يعنى تلقّى كننده از صاحب متاع طلب هبه كند و بگويد : اين بار گندم را به من هبه كنيد ، ولو به هبهء معوضه باشد و متقابلًا او نيز چيزى به كاروانى هديه كند ، ولى چون هبه شده و به او بخشيده‌اند از مساق اخبار خارج است و به اصل اوّلى كه اصالة الاباحه در اشياء باشد بر مىگرديم .\r\n\r\nقوله : و لو تلقّاهم :\r\nاگر شخصى از شهر خارج شود و به قصد تلقّى هم برود و با كاروان تلقّى كند امّا نه براى خريدن متاع آنها بلكه به منظور معاملات ديگر به استقبال آنها برود ( مثلًا براى اينكه چيزى به آنها بفروشد ، حركت كرده است يا براى اينكه متاعى از آنها خريدارى كند كه همراه كاروان نيست و در ديار آنها و محلّ سكونت آنها است ، با آنها تلقّى كرده . ) ظاهر روايات عدم مرجوحيّت است ( چون روايت خريدن ما يَتَلقىَّ را منع مىكرد نه هر چيزى را .\r\n\r\nقوله : نعم :\r\nدو تبصره : تبصرهء اوّل : اگر مناط كراهتِ تلقّى ، جملهء المسلمون يرزقهم الّه . . . باشد ( كه قبلًا نپذيرفتيم ) مىتوان گفت كه حكم كراهت تلقّى توسعه دارد و شامل هر نوع معامله‌اى مىشود چه چيزى از آنها خريدارى كنند و چه چيزى به آنها بفروشند و چه حتّى كاروانسرا و مغازه و مسكن به آنها اجاره دهند ، تمام اينها مكروه است زيرا باعث مىشود كه مشتريان و فروشندگان و صاحب كاروانسراها و منازل نتوانند استفاده‌اى ببرند .\r\n\r\nقوله : كما انّه :\r\nتبصرهء دوّم : بعضىها گفته‌اند : مناط مكروه بودنِ تلقّى عبارتست از كراهت غبن جاهل\r\n\r\n","description":"","footnote":"","page_name":" 512 ","page_number":512},
  {"content":"\r\n\r\n( مكروه است كه شخص جاهل را مغبون كنيم و فريبش دهيم ) و استناد كرده‌اند به يك حديث نبوى كه از طريق عامه نقل شده كه\r\n« لا تلقّو الجلب فمن تلقّاه و اشترى منه فاذا اتى السوق فهو بالخيار « 1 » »\r\nحال اگر مناط اين باشد باز بايد گفت : كراهت تلقّى مخصوص خريدن از كاروان نيست بلكه هر معامله‌اى كه موجب غبن آنها شود مكروه است چه شراء از آنها باشد و چه بيع به آنها و چه اجاره دادن مسكن و غيره به آنها باشد . ولى به عقيدهء ما اوّلى اظهر است كه ظاهر روايات فقط شراء را مىگيرد نه چيزهاى ديگر را و در آنها به اصل جواز بر مىگرديم .\r\n\r\nقوله : و كيف كان :\r\nمناط كراهت تلقّى غبن جاهل باشد يا نه ، اگر فرض كرديم كه كاروان جاهل به قيمت بازار بود و بعداً كه وارد شهر شد ديد مغبون شده و خيلى ضرر كرده است حتماً خيار غبن خواهد داشت ( مثل همهء معاملات غبنى ) ابن ادريس حلّى فرموده : چه مغبون شده باشد يا نه همين كه جاهل بود و بعداً عالم شد حقّ الخيار دارد « 2 » مرحوم شيخ مىفرمايد : شايد مدرك ايشان اطلاق حديث نبوى صلى الله عليه و آله باشد كه فرمود :\r\n« فاذا اتى السوق فهو بالخيار »\r\nو مقيّد به غبن نكرد . ولى قطعاً چنين نيست و آن نبوى هم به مقتضاى اخبار باب خيار غبن ، بر فرض جهل به قيمت حمل مىشود كه بعداً ملتفت شدند و ديدند مغبون شده‌اند خيار غبن دارند . ضمناً بحثى است كه خيار غبن فوريّت دارد و تا فهميد بايد اعمال خيار كند و گرنه ساقط مىشود يا با تأخير هم مىتواند اعمال خيار كند ؟ جاى اين بحث در باب خيارات در مبحث خيار غبن است نه اينجا .\r\n\r\nمسألهء حرمت نَجْشْ\r\nاز آنجا كه اين مسأله در مكاسب محرّمه مسأله 23 از مسائل نوع چهارم مطرح شد و ما در جلد دوّم شرح مكاسب ، ص 577 - 579 آن را آورديم ، از ذكر مجدّد خوددارى مىكنيم و طالبين را به آدرس مزبور ارجاع مىدهيم .\r\n\r\n\r\n","description":"","footnote":"\r\n( 1 ) . سنن كبرى ، ج 5 ، ص 348 .\r\n( 2 ) . سرائر ، ج 2 ، ص 238 .\r\n","page_name":" 513 ","page_number":513},
  {"content":"\r\n\r\n\r\nمسألهء دفع مالى براى مصرف در صنفى\r\nهرگاه انسانى مقدارى مال به انسان ديگر بپردازد و او را مأمور سازد كه اين مبلغ را صرف فلان گروه ( طلّاب يا دانشجويان يا سادات و . . . ) نمايد و ضمناً خود اين مأمور هم يكى از افراد همان صنف خاصّ باشد ( طلبه يا دانشجو يا سيّد ) اين مسأله دو فرض دارد :\r\n1 - گاهى پس از دفع اين مال به آن شخص ، ولايت و اختيار و سلطنت مالك ، از اين مال منقطع مىشود و تمام اختياراتِ مال به گيرنده تفويض مىگردد ، مثل سهم مبارك امام عليه السلام يا ردّ مظالم كه به حاكم شرع و مجتهد جامع شرائط داده مىشود تا در راهى كه صلاح مىداند مصرف كند و پس از قبض حاكم ، رابطهء دهنده با اين پول قطع مىشود و حقّ دخالت و نظر دادن ندارد و اين حاكم است كه هر گونه مصلحت بداند خرج مىكند ، اين فرض از بحث ما خارج است .\r\n2 - و گاهى پس از دفع هم اختيار مال با صاحب آن است و هر لحظه بخواهد از دست مأمور مىگيرد و گيرنده فقط مأمور است كه آن را در ميان افراد فلان صنف توزيع كند ، بحث ما در اين فرض است و سؤال اين است كه : آيا خود مأمور حق دارد مبلغى از اين پول را براى خودش كنار بگذارد و در مصارف شخصى مصرف كند يا خير ؟ مسأله سه صورت دارد :\r\n1 - قرائن و امارات نشان مىدهد كه صاحب پول راضى نيست و اذن نداده كه وى مبلغى براى خويش اخذ كند مثلًا پيش از دادن اين مبلغ يا پس از دفع آن ، مقدارى به اندازهء سهم وى به او داده شده و سپس از او تقاضا شده كه اين مبلغ را در راه سادات يا فقراء . . . مصرف نمايد ، در اين فرض قطعاً وى حق ندارد علاوه بر سهمى كه اخذ كرده مقدارى هم از اين مبلغ به حساب شخصىِ خويش واريز كند ، چرا كه تصرّف در اموال ديگران بدون طيب نفس مالكين و اذن و رضايت آنها جايز نيست و اين تصرّف هم مصداق همين امر است .\r\n2 - قرائن حاليّه ( از حال دهنده پيدا است ) و مقاليّه ( به زبان آورده و گفته براى خودت و ديگران ) استفاده مىشود كه مأمور حق دارد مقدارى از اين مبلغ را براى خويش بردارد ( به اندازهء سهم ديگران يا كمتر از آنان يا بيشتر كه بستگى به دلالت قرينه\r\n\r\n","description":"","footnote":"","page_name":" 514 ","page_number":514},
  {"content":"\r\n\r\nدارد . ) در اين صورت قطعاً اخذ كردن جايز است زيرا كه چنين اخذى تصرّف در مال مردم بر وجه مباح و مجاز و با اذن است نه بدون آن تا ممنوع باشد .\r\nفقط در يك مورد دچار مشكل مىشويم و آن اينكه : اگر مقدارى كه مالك تعيين كرده بر حسب عناوين متفاوت باشد مثلًا بگويد : از اين مبلغ به طلّاب نفرى هزار تومان و به مجتهدين نفرى دو هزار تومان بپردازيد ، ملاك در تشخيص مجتهد از غير مجتهد ، رأى كيست ؟ آيا ملاك رأى خود مالك پول است ؟ يا ملاك عقيدهء مأمور است ؟\r\nمىفرمايد : بستگى دارد كه عنوان مجتهد مثلًا كه در كلام مالك اخذ شده ( و گفته : به هر مجتهدى فلان مبلغ بده ) موضوعيت دارد و به ديگر سخن قضيّه قضيّهء حقيقيّه است يعنى به هر مجتهد واقعى مبلغى بده در اينجا ملاك تشخيص مجتهد از غير مجتهد رأى مأمور است زيرا او مكلّف به اعطاء است و هم او بايد احراز كند كه فلانى مجتهد است يا خير ؟ و يا عنوان مزبور طريقيّت داشته باشد و عنوان مشير باشد و به ديگر سخن قضيّهء خارجيّه باشد كه هدف صاحب پول ، از ذكر عنوان مجتهد ، آن است كه اين پول به زيد و بكر و خالد و . . . برسد ولى چون به عقيدهء خودش آنها را مجتهد مىداند لذا اين عنوان را آورده در اين فرض ، ملاك رأى خود صاحب مال است و هر كس به عقيدهء او مجتهد بود بايد دو هزار تومان به او بدهد ، و رأى مأمور يا واقع ملاك نيست .\r\n3 - قرينه‌اى در كلام دهندهء مال نيست و كلامى يا اماره‌اى مبنى بر اينكه مأمور هم حق دارد بگيرد يا نه وجود ندارد و فقط به صورت مطلق گفته : اين مبلغ را در ميان دانشجويان فلان مركز تقسيم كن يا در ميان مديران فلان ارگان تقسيم كن و . . . و خود مأمور هم از همان صنف است ولى قرينه‌اى در كار نيست كه او هم حق اخذ دارد يا نه ؟\r\nاين صورت معركهء آراء است و در مجموع شيخ اعظم پنج نظريّه در اين رابطه نقل مىكنند :\r\n1 - عدّه‌اى گفته‌اند : بر مأمور حرام است كه مبلغى را براى خود بردارد و مطلقاً فتوى به تحريم داده‌اند ( در قبال تفاصيل بعدى ) اين گروه عبارتند از : شيخ طوسى در كتاب مبسوط باب وكالت « 1 » و ابن ادريس در سرائر باب زكات « 2 » و مختصر النافع در باب\r\n\r\n\r\n","description":"","footnote":"\r\n( 1 ) . مبسوط ، ج 2 ، ص 403 .\r\n( 2 ) . سرائر ، ج 1 ، ص 463 .\r\n","page_name":" 515 ","page_number":515},
  {"content":"\r\n\r\nمكاسب « 1 » و كشف الرموز « 2 » و مختلف علامه « 3 » و تذكرهء علّامه « 4 » و جامع المقاصد « 5 »\r\n2 - عدّه‌اى گفته‌اند : بر مأمور اخذ كردن جايز است مطلقاً ( در قبال تفاصيل بعدى ) با اين شرط كه به اندازهء ديگران اخذ كند نه بيش از آنها ، اين گروه عبارتند از : شيخ طوسى « 6 » ابن ادريس در سرائر بحث مكاسب « 7 » محقق در شرايع « 8 » علّامه در تحرير « 9 » و ارشاد « 10 » شهيد ثانى در مسالك « 11 » فاضل سبزوارى در كفايه « 12 » .\r\n3 - عدّه‌اى از قبيل علّامه در نهاية الاحكام « 13 » و فاضل مقداد در تنقيح « 14 » و مرحوم قاضى در مهذب البارع « 15 » و ظاهر مقتصر « 16 » . تنها دو قول قبل را ذكر كرده و اظهار نظر نكرده كه نشان دهندهء توقّف آنها است .\r\n4 - مهذّب البارع « 17 » از قول ديگران اين تفصيل را حكايت كرده كه : اگر مالك بگويد :\r\nضَعْهُ يعنى اين مبلغ را در ميان فلان صنف بگذار و بِنِه و مانند اين تعبيرات ، وى حق دارد براى خودش هم سهمى بردارد ولى اگر به لفظ ادْفَعْهُ و مانند آن بگويد : وى حق ندارد براى خودش چيزى اخذ كند و تمام آن را بايد به ديگران بدهد .\r\n5 - فاضل مقداد در تنقيح « 18 » از قول برخى از فضلاء چنين نقل كرده : اگر مالك بگويد : اين مبلغ مال فقراء « مثلًا » است مأمور هم حق دارد براى خود بردارد ( چون از فقراء است ) ولى اگر بگويد : اين مبلغ را به فقراء بدهيد بايد گفت : اگر مالك مىدانست كه خود مأمور فقير است معذلك ذكرى از او نكرد و گفت : به فقراء بدهيد ، خود مأمور حق اخذ ندارد زيرا پيدا است كه مالك او را قصد نكرده و منظورش ديگران است و گرنه او را اختصاص به ذكر مىداد و نام مىبرد . ولى اگر نمىدانست كه خود مأمور فقير است\r\n\r\n\r\n","description":"","footnote":"\r\n( 1 ) . مختصر النافع ، ص 118 .\r\n( 2 ) . كشف الرموز ، ج 1 ، ص 443 - 444 .\r\n( 3 ) . مختلف ، ج 5 ، ص 24 .\r\n( 4 ) . تذكرة ، ج 1 ، ص 583 .\r\n( 5 ) . جامع المقاصد ، ج 4 ، ص 43 .\r\n( 6 ) . النهاية ، ص 366 .\r\n( 7 ) . سرائر ، ج 2 ، ص 223 .\r\n( 8 ) . شرايع ، ج 2 ، ص 12 .\r\n( 9 ) . تحرير ، ج 1 ، ص 162 .\r\n( 10 ) . ارشاد الاذهان ، ج 1 ، ص 358 .\r\n( 11 ) . مسالك ، ج 3 ، ص 138 .\r\n( 12 ) . كفاية الاحكام ، ص 88 .\r\n( 13 ) . نهاية الاحكام ، ص 88 .\r\n( 14 ) . التنقيح الرائع ، ج 2 ، ص 20 .\r\n( 15 ) . المهذب البارع ، ج 2 ، ص 353 .\r\n( 16 ) . المقتصر ، ص 165 .\r\n( 17 ) . المهذب البارع ، ج 2 ، ص 353 .\r\n( 18 ) . التنقيح ، ج 3 ، ص 21 .\r\n","page_name":" 516 ","page_number":516},
  {"content":"\r\n\r\nو خيال مىكرد غنى است لذا گفت : اين مبلغ را به فقراء بدهيد ، براى مأمور نيز اخذ كردن جايز است . اين بود اقوال در مسئله .\r\n\r\nقوله : اجتّح :\r\nكسانى كه قائل به تحريم اخذ هستند و مىگويند : مأمور حق ندارد مبلغى براى خويش بردارد به دو دليل استناد كرده‌اند :\r\n1 - تبادر : وقتى مىگويد : « اعطا الفقراء » يا « ادفعه » و . . . متبادر از اين لفظها غير مأمور است و ديگران را شامل مىشود نه خود مأمور را پس او حق اخذ ندارد . اين مستدّل دو شاهد هم ذكر كرده است :\r\nالف : اگر زنى به مردى بگويد : تو وكيل من هستى كه مرا به عقد مردى در آوردى ، و وكيل آن زن را به عقد خويش در آورد آيا اين نكاح صحيح است ؟ فرموده‌اند : خير ، باطل است ( سرّ مطلب آن است كه لفظ توكيل شامل خود وكيل نيست و از او منصرف است و غير او به ذهن پيشى مىگيرد نه خودش )\r\nب : اگر فردى به ديگرى بگويد : تو وكيلى كه فلان متاع را براى من خريدارى كنى و وى همان متاع را خودش دارد آيا مىتواند متاع خود را به موكل بفروشد ؟ باز گفته‌اند :\r\nخير ، حق ندارد . ( به همان دليل كه ذكر شد . )\r\n2 - صحيحهء ابن حجّاج كه در تحرير علّامه به صورت مسند از امام صادق عليه السلام نقل شده « 1 » و در كتب ديگر به صورت مضمره آمده كه معلوم نيست اين ضمير مرجعش چه كسى باشد ؟ و روايت اين است : مردى به مرد ديگر مالى را داده تا آن را در ميان نيازمندان و مساكين مصرف كند و خود او هم محتاج است آيا حق دارد بدون اعلام قبلى به صاحب مال ، مبلغى را براى خويش بر دارد ؟ حضرت فرمود : خير حق ندارد ( حتّى يك ريال ) بر دارد مگر با اذن قبلى از اين روايت هم به وضوح مستفاد مىشود كه : مأمور حقّ اخذ كردن ندارد .\r\n\r\nقوله : و احتّج :\r\nكسانى كه طرفدار جواز اخذ هستند مىگويند : از طرفى عنوان مذكور در كلام مالك\r\n\r\n\r\n","description":"","footnote":"\r\n( 1 ) . وسائل الشيعه ، ج 2 ، ص 206 ، حديث 3 .\r\n","page_name":" 517 ","page_number":517},
  {"content":"\r\n\r\n( فقراء ، سادات و . . . ) اين مأمور را هم شامل است و از طرفى غرض مالك هم دفع اين مال به همين عنوان است و براى او خصوصيّتى ندارد كه حتماً به ديگران بپردازد و به خود مأمور ندهد ، پس مناط و عنوان هر دو ، اين فرد را نيز شامل است و حق اخذ دارد و امّا استدلال ما نعين به انصراف لفظ اعطه و مانند آن از خود اين فرد ، پاسخش آن است كه گرچه از لحاظ ظهور وضعى و تبادر لغوى چنين باشد ولى ملاك ظهور عرفى است و عرفاً عنوان فقراء مطرح است و اين فرد را هم شامل است .\r\n\r\nقوله : نعم :\r\nاشاره به همان نكته‌اى است كه قبلًا در صورت دوّم از سه صورت اصلىِ مسأله مطرح شدكه عنوان مذكور در كلام صاحب مال ، موضوعيّت داشته باشد يا طريقيّت ( قضيّهء حقيقيه باشد يا خارجيّه )\r\nو امّا روايتى كه ما نعين آوردند ، پاسخش اين است كه : آن حديث با چندين روايت ديگر كه مجوّز هستند معارض است منجمله روايت صحيحهء سعد بن يسار : به امام صادق عليه السلام عرض كرديم : مردى مأمور مىشود و زكاتى به او اعطاء مىشود تا در ميان اصحابش تقسيم كند ، آيا حق دارد چيزى از آن براى خويش بردارد ؟ حضرت فرمود :\r\nآرى « 1 » و روايت حسين بن عثمان : به مردى مالى داده مىشود كه در ميان صنفى كه بر ايشان حلال شده تقسيم كند ، و ضمناً صاحب مال نامى از خود اين مأمور نمىبرد ، آيا او حق دارد سهمى براى خويش بردارد ؟ حضرت فرمود : همانند مبلغى كه به ديگران مىدهد براى خودش هم حق دارد بردارد « 2 » و روايت صحيحهء ابن حجاج : از امام هفتم پرسيدم : مردى به ديگرى دراهمى مىدهد كه در ميان اهلش تقسيم كند و خود مأمور هم از آنها است آيا حق دارد براى خودش بردارد ؟ فرمود : آرى به اندازهء سهم ديگران براى خودش مىتوان بردارد ولى اگر مأمور شده كه در مواضع خاص نامبرده شده از سوى مالك ، صرف كند براى خودش حق اخذ كردن ندارد .\r\n\r\n\r\n","description":"","footnote":"\r\n( 1 ) . الكافى ، ج 3 ، ص 553 .\r\n( 2 ) . وسائل الشيعه ، ج 6 ، ص 200 ، حديث 2 .\r\n","page_name":" 518 ","page_number":518},
  {"content":"\r\n\r\n\r\nقوله : و الّذى ينبغى :\r\nتا به حال اقوال و ادلّهء طرفين طرح شد و اينك نظريّهء شيخ اعظم در مسأله : دو نوع محاسبه :\r\nالف : مفاد لفظى كه صاحب مال گفته با قطع نظر از روايات : مناط ظهور عرفىِ لفظ است و اينكه عرف عام و اهل محاوره از كلام چه معنائى را مىفهمند ؟ و امّا اينكه موضوع له لغوىِ كلام چيست ؟ مهم نيست و ظهور عرفى بر آن مقدّم است ، البتّه ظهور عرفى هم گاهى ظهور كلام است در معنائى در حالى كه خالى از قرائن باشد و گاهى ظهور همراه با قرينه به بركت قرينه است مثل صورت اول و دوّم از سه صورت مسأله كه ظهور با قرائن و امارات بود و باز ظهور با قرينه بر ظهور مجرّد از قرينه مقدّم است . و ديديم كه در فرض اطلاق و نبود قرائن خاصه ، ظهور عرفى شامل حال خود مأمور هم مىشود و با وجود آن نوبت به موضوع له لغوى نمىرسد .\r\nب : مستفاد از اخبار چيست ؟ روايات دو دسته بود : دسته‌اى به طور كلّى از اخذ خود مأمور منع مىكرد و دسته‌اى آن را اجازه مىداد ، حال آيا اين دو حكم عرفاً تعبّدى است يعنى يكدسته تعبّداً مىگويد : حق ندارد سهمى براى خود بردارد چه صاحب مال راضى باشد يا نه ، دسته‌اى هم تعبّداً مىگويد : حق دارد سهمى بردارد چه مالك راضى باشد يا نه ؟ مىفرمايد : بعيد است كه دو حكم مزبور تعبّدى محض باشد و على القاعده نباشد ( اصولًا در بخش معاملات حكم تعبّدى نداريم و على القائده است ) پس با روايات متعارض چه كنيم ؟ مىفرمايد : ما اخبار مجوّزه را مىگيريم و مىگوييم : غرض متكلم عنوان فقير يا سيّد و . . . مىباشد و غير مأمور بودن موضوعيّت ندارد و شامل مأمور هم مىشود و امّا روايت مانعه را حمل مىكنيم بر فرضى كه مالك نمىدانست كه خود مأمور هم فقير است و لذا نام نبرد و اگر مىدانست او را هم ذكر مىكرد يا اراده مىكرد چون غير او خصوصيتى ندارد .\r\n\r\nقوله : ثم على تقدير :\r\nبر فرض كه روايات مذكور تعبّداً حكم به جواز يا منع بكند و با يكديگر تعارض داشته باشند وظيفه اين است كه : بر مسلك سببيّت ( مسلك عامّه ) جاى تخيير است از باب متزاحمين ، و بر مسلك طريقيّت ( مسلك اماميّه ) مقتضاى قاعدهء ثانويّه اخذ به راجح و\r\n\r\n","description":"","footnote":"","page_name":" 519 ","page_number":519},
  {"content":"\r\n\r\nطرح مرجوح است و اگر مساوى بودند جاى تخيير است و مقتضاى قاعدهء اوّليه اين است كه دو دسته تساقط مىكنند و نوبت مىرسد به مراجعه به ظهور كلام خود صاحب مال كه به چه لفظى گفته باشد و يكى از موارد اخذ به ظاهر كلام موردى است كه شك در و وجود قرينه داشته باشيم و اگر كلام مالك هم ظهورى نداشت نوبت به قاعدهء اوّليه مىرسد كه عدم جواز تصرّف در مال ديگران باشد و مأمور حقّ ندارد اخذ كند مگر با اذن شارع مقدّس و فرض اين است كه در ما نحن فيه اذن نرسيده پس به قاعدهء در اموال ديگران رجوع مىشود كه : « لا يحلّ و لا يجوز لاحدٍ ان يتصرّف فى مال اخيه الّا باذنه . »\r\n\r\n","description":"","footnote":"","page_name":" 520 ","page_number":520},
  {"content":"\r\n\r\n\r\nمسألهء احتكار\r\nاحتكار آنگونه كه در كتب لغت از قبيل : صحاح اللغة جوهرى « 1 » و مصباح المنير فيوّمى « 2 » آمده عبارتست از گرد آورىِ طعام ( هر آنچه قوت و غذاى مردمان است ) و حبس و انبار كردنِ آن به اميد اينكه بدين وسيله طعام گران شود و قيمت آن بالا رود و محتكر در سايهء گران فروشى به سود هنگفتى دست يازد . ( در اصطلاح فقهاء هم احتكار به همين معنى آمده و اصطلاح خاصى ندارند . )\r\nحكم شرعىِ احتكار : احتكار نيز مثل تلقّىِ ركبان اصل مرجوحيّت آن جاى بحث نيست و همه قبول دارند و سخن در كراهت يا حرمتِ آن است كه آيا چنين علم سودجو يانه‌اى مكروه است ؟ يا حرام ؟ عدّه‌اى از فقهاء از قبيل : شيخ طوسى در مبسوط « 3 » و شيخ مفيد در مقنعه « 4 » و ابو لصلاح حلبى در مكاسب « 5 » و محقّق در شرايع « 6 » و علّامه در مختلف « 7 » فتوى به كراهت داده‌اند . و عدّه‌اى از فقهاء از قبيل : شيخ صدوق در كتابهايش « 8 » و شيخ طوسى در استبصار « 9 » و ابن ادريس در سرائر « 10 » و قاضى ابن براّج « 11 » و علّامه در تذكرة « 12 » و تحرير « 13 » و فخر الدين در ايضاح « 14 » و شهيد اوّل در دروس « 15 » و محقق ثانى در جامع المقاصد « 16 » و شهيد ثانى در شرح لمعه « 17 » فتوى به حرمت احتكار داده‌اند ، و فاضل مقداد در تنقيح و شيخ على ميسى در ميسيّه حرمت را تقويت كرده‌اند . مرحوم شيخ اعظم هم حرمت را قوى شمرده و بدان فتوى داده‌اند با يك شرط كه در واقع مىتوان اين فتواى مشروط را قول به تفصيل دانست : اگر كسانى هستند كه به مقدار كفايت مردمان از\r\n\r\n\r\n","description":"","footnote":"\r\n( 1 ) . صحاح اللغة ، ج 2 ، ص 635 .\r\n( 2 ) . مصباح المنير ، ص 145 .\r\n( 3 ) . مبسوط ، ج 2 ، ص 195 .\r\n( 4 ) . مقنعه ، ص 616 .\r\n( 5 ) . الكافى فى الفقه ، ص 283 .\r\n( 6 ) . شرايع ، ج 2 ، ص 21 .\r\n( 7 ) . مختلف ، ج 5 ، ص 38 .\r\n( 8 ) . المقنع ، ص 372 ، و الفقيه ، ج 3 ، ص 265 .\r\n( 9 ) . استبصار ، ج 3 ، ص 115 .\r\n( 10 ) . سرائر ، ج 2 ، ص 218 .\r\n( 11 ) . المهذّب ، ج 1 ، ص 346 .\r\n( 12 ) . تذكرة ، ج 1 ، ص 585 .\r\n( 13 ) . تحرير ، ج 1 ، ص 160 .\r\n( 14 ) . ايضاح الفوايد ، ج 1 ، ص 409 .\r\n( 15 ) . دروس ، ج 3 ، ص 180 .\r\n( 16 ) . جامع المقاصد ، ج 4 ، ص 40 .\r\n( 17 ) . شرح لمعه ، ج 3 ، ص 218 .\r\n","page_name":" 521 ","page_number":521},
  {"content":"\r\n\r\nطعام بذل مىكنند ( و بازار اشباع است و مردمان مشكلى ندارند ) در اين فرض احتكار مكروه است و اگر با ذل الكفاية نباشد احتكار حرام است . سپس مرحوم شيخ هشت روايت ذكر مىكنند كه به پنج روايت استدلال مىكنند و سه روايت را مؤيّد قرار مىدهند :\r\nروايت اوّل : صحيحهء سالمِ گندم فروش : امام صادق عليه السلام به من فرمود : شغل تو چيست ؟ عرض كردم گندم فروشم كه گاهى با رونق بازار روبرو مىشودم ( و تمام گندمهايم را خريدارى مىكنند ) و گاه با كساد بازار روبرو مىشوم ( و كمتر كسى از من گندم مىخرد ) و در اين عرض گندمها را حبس مىكنم ، حضرت فرمود : بزرگترها و پيشينيان درباره اين عمل تو چه مىگويند : فرض كردم : مىگويند : فلانى محتكر است .\r\nفرمودند : آيا جز تو كسانى هستند كه طعام را عرضه كنند و بفروشند ؟ عرض كردم : آنچه من مىفروشم يك هزارم گندمى است كه در بازار هست و ديگران مىفرونشد ( يعنى منحصر به من نيست و با ذل الكفاية وجود دارد ) حضرت فرمود : در اين صورت اشكالى ندارد . ( مفهومش آن است كه اگر منحصر به تو شد و با ذل الكفايه نبود اشكال دارد و حرام است . ) سپس فرمود : در زمان پيامبر مردى بود به نام حكيم بن حذام كه هرگاه طعام وارد مدينه مىشد او تمام طعامها را خريدارى مىكرد و رسول خدا صلى الله عليه و آله به او فرمود : اى حكيم بپرهيز و بترس از اينكه احتكار كنى . « 1 » كيفيت استدلال بيان شد كه علّت عدم بأس وجود با ذل الكفايه بود و به مفهومش استناد كرديم .\r\nروايت دوّم : صحيحهء حلبى از امام صادق عليه السلام : از امام پيرامون احتكار پرسيدند ، حضرت فرمود : منحصراً احتكار اين است كه شما طعامى را خريدارى كنى در حالى كه در شهر طعامى جز آن نباشد و در اين شرائط آن را احتكار نمائى ، پس اگر در شهر طعام ديگرى باشد مانعى ندارد كه تو طعامت را نگهدارى و منتظر زمانى باشى كه به قيمت بهتر بفروشى « 2 » باز مفهوم اين جمله آن است كه اگر طعام ديگرى نيست احتكار نمودن و منتظر كذا بودن اشكال دارد و حرام است .\r\nروايت سوّم : صحيحه‌اى كه در كافى و تهذيب آمده و همان صحيحهء قبلى است با اين زيادى كه راوى گويد : از امام عليه السلام دربارهء روغن زيتون پرسيدم ، حضرت فرمود : اگر نزد\r\n\r\n\r\n","description":"","footnote":"\r\n( 1 ) . وسائل الشيعه ، ج 12 ، ص 316 ، باب 28 ، حديث سوّم .\r\n( 2 ) . وسائل الشيعه ، ج 12 ، ص 315 ، باب 28 ، حديث اوّل .\r\n","page_name":" 522 ","page_number":522},
  {"content":"\r\n\r\nديگران موجود است اشكالى ندارد كه تو امساك كنى « 1 » باز مفهوم كلام آن است كه : اگر منحصر به شما شده و با ذل الكفايه نيست ، احتكار اشكال دارد .\r\nروايت چهارم : امام على عليه السلام در نهج البلاغه در نامهء معروفش به مالك اشتر مىنويسد : از احتكار ممانعت كن و جلو آن را بگير زيرا رسول خدا از آن منع فرموده است و بايد بيع يك بيع آسان و در ميزانها و ترازوهاى عادلانه باشد كه نه به فروشنده اجحاف شود و نه به مشترى ، آنگاه پس از منع و نهى تو اگر باز هم كسى به سراغ احتكار رفت و بدان نزديك شد پس كليد انبار او را بشكن و او را عقاب و كيفر كن البته بدون زياده روى در كيفر « 2 » اين حديث اطلاق دارد و مقيّد به با ذل الكفايه و عدم آن نيست ولى با مقيّدات ديگر تقييد مىخورد .\r\nروايت پنجم : صحيحهء حلبى : از امام عليه السلام راجع به كسى كه طعام احتكار مىكند و منتظر گران شدن آن مىگردد ، سؤال كردم كه آيا اين كار شايسته و صلاح است ؟ حضرت فرمود : اگر طعام در بازار فراوان است و همگان از آن بهره‌مندند اشكالى ندارد ولى اگر طعام كم است و به همه نمىرسد مكروه است كه انسان طعام را احتكار كند و مردم را به امامان خدا رها كند . « 3 » كيفيّت استدلال : گويا كسى مىگويد : مدّعاى شما حرمت بود و در اين حديث سخن از كراهت به ميان آمده و چگونه به درد شما مىخورد ؟ شيخ مىفرمايد : كلمهء كراهت گرچه در عرف ائمه عليه السلام به معناى مطلق مرجوحيّت آمده كه اعمّ از حرمت و كراهت مصطلح است ( در اصطلاح فقهاء به معناى مقابل حرام به كار رفته است ) ولى با توجّه به اينكه : احتكار مطلقاً كراهت دارد و مقيّد به فرض نبود با ذل الكفايه نيست و معذلك امام عليه السلام قيد مذكور را آورده و فرموده : با اين فرض مكروه است ما استفاده مىكنيم كه مراد حرمت است و گرنه كراهت مصطلح كه قيد مذكور را ندارد و آوردنِ آن لغو است . بعضىها خواسته‌اند بگويند : منظور امام از كراهت در فرض مزبور كراهت شديده است ولى به عقيدهء ما اين هم خلاف ظاهر است كه كسى كراهت را بر كراهت شديده حمل كند ( همانطوريكه حمل ما بر حرمت كرديم خلاف ظاهر است ولى\r\n\r\n\r\n","description":"","footnote":"\r\n( 1 ) . وسائل الشيعه ، ج 12 ، ص 315 ، باب 28 ، حديث دوّم .\r\n( 2 ) . نهج البلاغه ، نامهء 53 ، فرازى از نامه .\r\n( 3 ) . وسائل الشيعه ، ج 12 ، ص 313 ، باب 27 ، حديث دوّم .\r\n","page_name":" 523 ","page_number":523},
  {"content":"\r\n\r\nقرينه داشت ) به ديگر سخن جملهء دوم حديث\r\n( و ان كان الطعام قليلًا . . . )\r\nمفهوم شرط جملهء اوّل\r\n( ان كان الطعام كثيراً . . . )\r\nاست و در جملهء اوّل سخن از اين بود كه : لا بأس ، مفهوم شرطش آن است ، « فيه بأس » و بأس ظهور در حرمت دارد و هو المطلوب .\r\nروايت ششم : روايت ابو مريم انصارى از امام باقر عليه السلام : رسول خدا صلى الله عليه و آله فرمود : هر مردى كه طعامى را خريدارى كند و سپس تا چهل روز آن را نگهدارد و منتظر گران شدن بشود و سپس در اوج گرانى بفروشد و تمام پول طعام را صدقه دهد كفاّرهء كار خلاف او نمىشود « 1 »\r\nكيفيت استدلال : اگر احتكار حرام نبود كه سخن از كفاّره در ميان نبود .\r\n\r\nقوله : و فى السند :\r\nبرخى از لحاظ سند به حديث مزبور اشكال كرده‌اند كه : در سلسلهء سند بعضى از پسران فضاّل ( علّى بن فضاّل ) هستند كه واقفى مذهب مىباشند و روايت آنها ارزش ندارد . شيخ اعظم مىفرمايد : روايت مزبور از كتب بنى فضاّل گرفته شده كه امام عسكرى عليه السلام دربارهء كتب آنها فرموده :\r\n« خذوا بما رووا و ذروا مارأو « 2 » »\r\nو اين دليل بر ارزشمندى روايات آنها است و ضمناً نيازى به بررسى وسائطى كه پسران فضاّل از آنها نقل مىكنند هم نداريم . و به عقيدهء ما اين كلام امام عسكرى در اعتبار حديث مزبور بهتر است از اينكه كسى بگويد :\r\nپسران فضاّل از اصحاب اجماع بودند و كسى در رجالش ادعاى اجماع كرده كه آنچه از اينها مىرسد صحيح و معتبر است « 3 » و نيازى به اين سخن نداريم .\r\n( امّا اينكه مؤيد آورد نه دليل : علّت آن است كه كفاّره داشتن ملازم با حرمت نيست بلكه كاشف از قبح كار و بُعد از مولى است كه با كفاّره جبران مىشود ولى حتماً حرام باشد كه مطلوب ما است معلوم نيست . )\r\nروايت هفتم : مرسلهء وراّم از رسول خدا از جبرئيل : بر جهنّم اشراف و اطلاع پيدا كردم و در آنجا وادىاى را ديدم كه در حال غليان و جوشش بود ، پرسيدم : اى مالك اين وادى از آن چه كسانى است ؟ فرمود : متعلّق به سه گروه است :\r\n\r\n\r\n","description":"","footnote":"\r\n( 1 ) . وسائل الشيعه ، ج 12 ، ص 314 ، باب 27 ، حديث ششم .\r\n( 2 ) . وسائل الشيعه ، ج 18 ، ص 103 ، حديث 13 .\r\n( 3 ) . اختيار ، معرفة الرجال ، ج 2 ، ص 673 .\r\n","page_name":" 524 ","page_number":524},
  {"content":"\r\n\r\n1 - احتكار كنندگان\r\n2 - كسانى كه دائم الخمر باشند\r\n3 - كسانى كه از راه حرام زن و مردى را به هم رسانند « 1 » باز دلالت بر حرمت روشن است زيرا اگر احتكار حرام نبود كه عقاب و جهنّم نداشت . ولى وجه مؤيّد بودن آن است كه : مرسله است و به درد دليل بودن بر حرمت نمىخورد .\r\nروايت هشتم : رواياتى كه دالّ بر الزام و اجبار به بيع است كه محتكر را مجبور به بيع مىكنند و واجب است بفروشد و اگر احتكار حرام نبود و ترك آن حتمى نبود كه الزام مذكور معنى نداشت زيرا الزام بر مكروه خلاف قاعده سلطنت مردمان بر اموالشان است پس معلوم مىشود ترك آن واجب است كه الزام بر دار مىباشد .\r\n( وجه مؤيّد بودن آن است كه : كما سيأتى اجماع بر الزام مزبور قائم است چه بنابر حرمت احتكار و چه كراهت آن و الزام دليل بر حرمت احتكار نيست و احتمال خلاف قاعده بودن آن هست پس اين روايات دليل نيست . )\r\n\r\nقوله : ثم ان :\r\nبراى اينكه همهء جوانب مسألهء احتكار روشن شود و هيچ ابهامى نماند پنج نكته را بيان مىكنيم :\r\n\r\nنكتهء اوّل :\r\nمورد احتكار چه چيزهائى است ؟ طبق آنچه از تفسير اهل لغت در صدر مسأله آورديم و به حكم برخى از اخبار مذكور ، احتكار مختصّ به طعام ( موادّ غذائى ) است ولى در اين كه چند قلم كالاى غذائى را شامل مىشود ؟ تعابير مختلف است : طبق روايت غياث بن ابراهيم احتكار فقط در غلّات اربع ( گندم و جو و خرما و كشمش ) حرام يا مكروه است « 2 » طبق نقل من لا يحضر الفقيه مورد پنجمى هم اضافه شده كه روغن زيتون باشد « 3 » از بعضى روايات قبلى هم اين مورد مستفاد مىشود ( روايت سوّم ) و طبق روايت محكّى از قرب الاسناد از امام على عليه السلام : احتكار فقط در پنج چيز است ( گندم ، جو ، خرما ، روغن\r\n\r\n\r\n","description":"","footnote":"\r\n( 1 ) . وسائل الشيعه ، ج 12 ، ص 314 ، حديث 11 .\r\n( 2 ) . همان ، باب 27 ، ص 313 ، حديث 4 .\r\n( 3 ) . من لا يحضر الفقيه ، ج 3 ، ص 265 .\r\n","page_name":" 525 ","page_number":525},
  {"content":"\r\n\r\nزيتون و روغن حيوانى ) « 1 » و طبق روايت سكونى از امام صادق عليه السلام از رسول خدا صلى الله عليه و آله احتكار در شش چيز است : ( 1 - گندم 2 - جو 3 - خرما 4 - روغن زيتون 5 - كشمش 6 - روغن حيوانى « 2 »\r\n\r\nقوله : ثم انّ :\r\nمرحوم شيخ مىفرمايد : در ثبوت احتكار در غلّات اربع به اضافهء روغن جاى بحث نيست و كشف الرموز « 3 » و سرائر « 4 » ادّعاى اجماع كرده‌اند و مجمع الفائده نفى خلاف نموده « 5 » روغن زيتون هم در چند روايت ذكر شد و لذا شيخ صدوق « 6 » و علّامه در تحرير « 7 » فتوى به احتكار بودن آن داده‌اند و نيز شهيدان « 8 » و محقّق ثانى « 9 » و ديگران هم بدان فتوى داده‌اند . و امّا آيا در مورد نمك هم احتكار صدق مىكند ؟ عدّه‌اى از بزرگان از قبيل : شيخ در مبسوط « 10 » و ابن حمزه در وسيله « 11 » و علّامه در تذكره « 12 » و نهاية الاحكام « 13 » و شهيد اوّل در دروس « 14 » و شهيد ثانى در مسالك « 15 » نمك را به طعامهاى مذكور ملحق كرده‌اند ، البته نصّ خاصى در مورد نمك نيست ولى در بعض روايات علّت حرمت احتكار را احتياج مردمان ذكر كرده بود و اين علّت در مورد نمك هم هست و بلكه به طريق اولى وجود دارد زيرا احتياج به نمك از احتياج به بعضى از امور مذكور ( زيتون مثلًا ) بيشتر است . ( البته اگر مناط ، حاجت مردمان باشد خيلى چيزهاى ديگر در هر عصر و زمانى ملحق به امور مذكور مىشود و اختصاص به مواد غذائى نخواهد داشت . )\r\nنكتهء دوّم : آيا به محض اينكه شخصى طعامى را در انبار گذاشت احتكار ناميده\r\n\r\n\r\n","description":"","footnote":"\r\n( 1 ) . قرب الاسناد ، ص 135 .\r\n( 2 ) . وسائل الشيعه ج 12 ، ص 314 ، حديث 10 .\r\n( 3 ) . كشف الرموز ، ج 1 ، ص 455 .\r\n( 4 ) . سرائر ، ج 2 ، ص 238 .\r\n( 5 ) . مجمع الفايده ، ج 8 ، ص 26 .\r\n( 6 ) . المقنع ، ص 372 ، الفقيه ، ج 3 ، ص 265 .\r\n( 7 ) . تحرير ، ج 2 ، ص 160 .\r\n( 8 ) . دروس ، ج 3 ، ص 180 ، مسالك ، ج 3 ، ص 192 .\r\n( 9 ) . جامع المقاصد ، ج 4 ، ص 40 .\r\n( 10 ) . مبسوط ، ج 2 ، ص 195 .\r\n( 11 ) . الوسيلهء ص 260 .\r\n( 12 ) . تذكرة ، ج 1 ، ص 585 .\r\n( 13 ) . نهاية الاحكام ، ج 2 ، ص 514 .\r\n( 14 ) . دروس ، ج 3 ، ص 180 .\r\n( 15 ) . مسالك ، ج 3 ، ص 192 .\r\n","page_name":" 526 ","page_number":526},
  {"content":"\r\n\r\nمىشود ؟ يا حدّ و مرزى دارد ؟ مىفرمايد : طبق روايت سكونى از امام صادق عليه السلام : در اياّم ارزانى و فراوانى پس از چهل روز حبس و نگهدارى احتكار صدق مىكند و در اياّم گرانى و سختى و نايابى پس از سه روز احتكار است و تا 40 يا 3 روز مانعى ندارد و مازاد بر آنها اگر احتكار كرد فرد محتكر ملعون است « 1 » و روايت ششم از روايات صدر بحث نيز مؤيّد اين مطلب است . و شيخ طوسى « 2 » و قاضى ابن براّج « 3 » و ابن حمزه در وسيله « 4 » هم به اين روايات عمل كرده و طبق آن فتوى داده‌اند . ولى شهيد اوّل در دروس فرموده : 3 يا 40 روز مناط نيست بلكه مناط حاجت مردمان است و هرگاه جامعه به اين موادّ غذائى نيازمند شد ولو پس از يك روز يا ده روز يا صد روز باشد ، احتكار حرام است و روايت هم كه سه يا چهل را مطرح كرد چنين نيست كه تعبّداً در اياّم ارزانى تا 40 روز مناط باشد بلكه از باب اينكه در مدّت مزبور ( 3 و 40 ) مظنّهء حاجت است يعنى معمولًا در اياّم گرانى پس از سه روز نياز خودش را نشان مىدهد و در اياّم ارزانى معمولًا پس از چهل روز خود را نشان مىدهد لذا عدد مزبور را امام عليه السلام آورد و گرنه موضوعيّتى ندارند . « 5 » مرحوم شيخ اعظم هم فرمايشات شهيد را مىپذيرند و مناط را حاجة الناس مىگيرند .\r\nنكتهء سوّم : آيا احتكار مخصوص اين است كه انسان طعامى را خريدارى و حبس كند ؟ يا از هر راهى طعامى را مالك شود و حبس كند صدق مىكند ؟ ظاهر صحيحهء حلبى ( روايت دوّم ) احتمال اوّل است كه منحصر به طريق شراء باشد ( چون فرمود : انّما الحكرة ان تشترى . . . يعنى احتكار را شرعاً چنين تعريف كرد . ) ولى به عقيدهء ما احتمال دوّم صحيح است و احتكار تعميم دارد به چند شاهد :\r\nالف : در همان صحيحهء حلبى با فاء تفريع فرمود :\r\nفان كان فى المصر طعاماً . . .\r\nكه سخن از كون و وجود و بودن است از هر راهى كه حاصل شود و مخصوص شراء نيست .\r\nب : در تعريف اهل لغت هم آمده بود : احتكار « جمع الطعام و حبسه » است كه اطلاق دارد يعنى مطلق جمع و حبس طعام احتكار است خواه از راه خريدن باشد يا كاشتن و جمع كردن و انبار كردن باشد و . . . ، احتمال ضعيفى هم دارد كه مراد از جمع الطعام يعنى\r\n\r\n\r\n","description":"","footnote":"\r\n( 1 ) . وسائل الشيعه ، ج 12 ، ص 312 .\r\n( 2 ) . النهاية ، ص 374 .\r\n( 3 ) . به نقل مختلف ، ج 5 ، ص 40 .\r\n( 4 ) . الوسيله ، ص 260 .\r\n( 5 ) . دروس ، ج 3 ، ص 180 .\r\n","page_name":" 527 ","page_number":527},
  {"content":"\r\n\r\nجمع الطعام فى ملكه باشدكه مراد اين است : اوّل در ملك او داخل نبود و بعداً داخل شد و اين طريق ، شراء را مىگيرد نه كاشتن و برداشتن را ، ولى ضعيف است .\r\nج : در بعضى روايات ( روايت پنجم ) حكم به حرمت احتكار را معلّل كرد به اينكه :\r\nمردم را به امان خدا رها كند و نياز آنها را پاسخ نگويد و اين تعليل شامل خريدن و احتكار كردن مىشود ، كاشتن و احتكار كردن مىشود ، به ارث بردن ، هبه شدن و احتكار كردن مىشود پس وجهى براى تخصيص احتكار ( به اينكه حتماً از طريق خريدن و حبس كردن باشد ) وجود ندارد .\r\nنكتهء چهارم : حبس طعام تقسيماتى دارد و از زواياى گوناگون قابل قسمت است :\r\n1 - شخص يا طعام را از ديگرى تحصيل كند ( خريدن ) و يا بدون تحصيل از ديگران براى او خود به خود حاصل مىشود ( كاشتن ، ارث بردن )\r\n2 - در فرض تحصيل و خريدن هم يا به منظور حبس كردن خريدارى مىكند يا به منظور ديگرى ( از قبيل اداء دين ، تجارت كردن و . . . )\r\n3 - هدف از حبس طعام يا اين است كه بدن وسيله طعام در بازار كمياب و ناياب شود و ضرر جانى به مردمان وارد شود ( بيمار يا تلف شوند ) و يا اين است كه طعام گران شود و ضرر مالى به مردمان وارد آيد . و يا هدف اين است كه فروشنده به سرمايه برسد و متضرّر نشود ( كه اگر فى الحال بفروشد ضرر مىكند ولى نگهدارد و بعداً بفروشد به رأس المال مىرسد . )\r\n4 - گاهى گرانى يك امر عارضى است كه موجب متضرّر شدن اهل بلد هم نمىشود مثل اينكه كاروان زيارتى وارد شهر شده يا لشگرى وارد شهر شده و دو سه روزى در آنجا هستند و سبب گرانىِ موقّت مىشوند ولى گذرا است و به مردم شهر هم ضررى وارد نمىشود .\r\n5 - و گاهى هدف از حبس اين است كه گرانتر بفروشد و سپس هدف اصلى اين است كه فلان كار خير را با اين پول زيادى انجام دهد .\r\n6 - گاهى حبس كردن او موجب گرانى مىشود و گاهى فصل يك فصلى است كه خود به خود طعام گران مىشود و او انتظار چنين وقت و فرصتى را مىكشد مثلًا آخر فصل طعام است و خود به خود گران مىشود و او مىخواهد در آخر فصل بفروشد تا\r\n\r\n","description":"","footnote":"","page_name":" 528 ","page_number":528},
  {"content":"\r\n\r\nپول بيشترى پيدا كند .\r\n7 - نياز مردم هم گاهى به خاطر خوردن آنها است و گاهى براى بذر نياز دارند و گاهى براى خوراك دامشان و گاهى براى سود بردن از پولش نياز دارند كه از اين شخص خريدارى كنند و در بلد ديگر بفروشند و سودى بدست آورند تا زندگيشان تأمين شود .\r\nاينها تقسيمات گوناگون قضيّه است و بر شما است كه احكام اين اقسام را استخراج كنيد كه كدام قسم حرام است ؟ و كدام مكروه ؟ و كدام مستحب ؟ و كدام مباح ؟ ( مثلًا اگر موجب ضرر مالى يا جانى شود حرام است ، اگر به منظور گرانتر فروختن باشد مكروه است ، اگر هدف رسيدن به سرمايه باشد مباح است ، اگر هدف كمك به افراد مضطر و گرفتار باشد مستحب است . )\r\nنكتهء پنجم : چه كسانى كه احتكار را مكروه مىدانند و چه آنان كه حرام مىدانند بر آنند كه اگر محتكر خود به ميل خويش اقدام به عرضه و فروش كالا ننمود ، حاكم شرع حق دارد او را ملزم به بيع كند و اين يكى از مواردى است كه بيع اكراهى جايز است و مهذّب البارع ادّعاى اجماع بر الزام كرده « 1 » و فاضل مقداد در تنقيح ادّعاى نفى خلاف كرده « 2 » و همين اجماع دليل بر جواز الزام است ولو بر مسلك كراهت كه بر اين مسلك الزام خلاف قاعده است زيرا قاعده مىگويد : مردمان بر اموال خويش سلطنت دارند و كسى حق ندارد آنان را مجبور بر بيع سازد ولى در ما نحن فيه به دليل خاص كه همان اجماع باشد چنين اجبارى روا است . حال پس از اجبار به بيع ، قيمت گذارى و تعيين نرخ با چه كسى است ؟ ابن ادريس گفته : خودش بايد قيمت تعيين كند و كسى حق ندارد براى او نرخ گذارى كند و بر اين مطلب دو دليل آورده :\r\n1 - اجماع\r\n2 - اخبار متواتر « 3 » شيخ در مبسوط همين را اختيار كرده و ادعاى نفى خلاف نموده « 4 » ولى شيخ مفيد در مقنعه فرموده : تعيين قيمت بدست حاكم شرع است و هرطور صلاح بداند نرخ گذارى مىكند « 5 » عدّه‌اى از قبيل علّامه « 6 » فرزند علّامه « 7 » شهيد اوّل « 8 » تفصيل\r\n\r\n\r\n","description":"","footnote":"\r\n( 1 ) . المهذب البارغ ج 1 ص 346 .\r\n( 2 ) . التنقح الرائع ج 2 ص 42 .\r\n( 3 ) . سرائر ج 2 ص 239 .\r\n( 4 ) . مبسوط ج 2 ص 195 .\r\n( 5 ) . مقنعه ج ص 616 .\r\n( 6 ) . مختلف ج 5 ص 42 .\r\n( 7 ) . ايضاح الفوائد ، ج 1 ، ص 409 .\r\n( 8 ) . دروس ، ج 3 ، ص 180 .\r\n","page_name":" 529 ","page_number":529},
  {"content":"\r\n\r\nداده‌اند : اگر صاحب طعام در قيمت گذارى اجحاف و تعدّى نكند تعيين قيمت با خود او است و اگر اجحاف كند با حاكم است زيرا قاعدهء نفى ضرر مىگويد مسلمان حق ندارد به مسلمانان ديگر اجحاف كند و ضرر برساند . و شيخ على ميسى « 1 » و شهيد ثانى « 2 » فرموده‌اند : اگر خيلى قيمت را بالا مىبرد حاكم شرع مستقيماً تعيين قيمت نمىكند ولى او را امر به نزول و پائين آمدن از قيمت بالا مىكند تا هم خودش تعيين نرخ نكند كه اخبار از آن نهى كرده و هم به ديگران ضررى وارد نشود . پس در مسألهء تسعير و نرخ‌گذارى چهار قول شد :\r\n1 - قول ابن ادريس و مبسوط\r\n2 - قول شيخ مفيد\r\n3 - قول جماعتى\r\n4 - قول ميسى و شهيد ثانى .\r\n\r\n\r\n","description":"","footnote":"\r\n( 1 ) . به نقل مفتاح الكرامه ، ج 4 ، ص 109 .\r\n( 2 ) . شرح لمعه ، ج 3 ، ص 299\r\n","page_name":" 530 ","page_number":530},
  {"content":"\r\n\r\n\r\nخاتمه\r\nدر خاتمهء كتاب البيع پيرامون مهمترين ادب تجارت سخن مىگوييم و آن عبارتست از اجمال و اقتصاد در طلب مال يعنى چه زيبا است كه مسلمان در اين جهت و بخش از زندگى هم مانند ساير بخشها ميانه روى و اعتدال داشته باشد و از افراط و تفريط بپرهيزد و خير الامور اوسطها را نصب العين قرار دهد . اينك رواياتى چند در اين رابطه :\r\n1 - مرسلهء ابن فضّال از مردى ( به همين اعتبار مرسله است كه نام اين مرد ذكر نشده ) از امام صادق عليه السلام : سزاوار است كه در طلب معيشت و زندگانى بالاتر از تلاش انسان مُضَيِّع ( كسى كه عمرش را تضييع مىكند و سستى و سهل انگارى دارد و به امر معاش خويش اهميّت نمىدهد ) و پايين‌تر از طلب آدم حريص و آزمند باشد كه تمام عمرش را صرف دنيا كرده و بدان خشنود و به سوى آن آرام و قرار مىيابد ، و لكن خودت را در منزلت انسان با انصاف عفيف قرار دهد و از مرتبهء پست انسانهاى سست ضعيف بالاتر بيا و مقدارى كه نياز زندگىِ تو است كوشش كن ، آنان كه خداوند به آنان مال و ثروتى عنايت كند سپس سپاس نگويند در حقيقت مالى براى آنان نيست . « 1 »\r\n2 - صحيحهء ثمالى از امام باقر عليه السلام : رسول خدا در حجّة الوداع فرمود : هان اى مردمان بدانيد و آگاه باشيد كه جناب روح الامين ( جبرئيل عليه السلام ) در قلب من دميد ( و اين مطلب را به من القاء و الهام كرد ) كه هرگز كسى نميرد مگر آنكه روزىاش را از دنيا استكمال نمايد ( حال كه چنين است ) پس از خدا بترسيد و در طلب روزى اجمال و اقتصاد و اعتدال پيشه كنيد ، و تأخير افتادن روزى شما را وادار نكند كه از راه حرام و معصيت الهى در طلب آن برآئيد ، زيرا خداوند روزى را از راه حلال در ميان بندگانش قسمت فرموده و به حرام تقسيم نكرده است ، پس هركس تقواى الهى پيشه كند و شكيبا باشد خداوند روزىِ او را از راه حلال خواهد رسانيد و هركس هتك حرمت الهى نمايد و حجاب پوشش را پاره كند و شتاب نمايد و از راه غير حلال روزى را به چنگ آورد ، از روزىِ حلال او كاسته شده و روز قيامت هم عليه او محاسبه خواهد شد . « 2 »\r\n\r\n\r\n","description":"","footnote":"\r\n( 1 ) . وسائل الشيعه ، ج 12 ، ص 30 ، حديث سوم از باب سيزدهم .\r\n( 2 ) . تهذيب الاحكام ، ج 6 ، ص 321 ، باب المكاسب ، حديث اوّل .\r\n","page_name":" 531 ","page_number":531},
  {"content":"\r\n\r\n3 - امام صادق عليه السلام فرمود : اميرالمؤمنين على عليه السلام بارها مىفرمود : يقين بدانيد كه خداوند اينطور مقدر نكرده كه اگر بنده‌اى خيلى زرنگى و جدّ و جهد نمود و زيادى حيله و مكر كرد به بيش از مقدار مقدّر از روزى برسد و نيز اگر بنده‌اى ضعيف و كم حيله بود به كمتر از مقدارى كه در ذكر حكيم ( علم الهى ) مقدّر شده برسد . اى مردم هيچ مردى به خاطر حذاقت و زيركى سر سوزنى بيشتر به چنگ نمىآورد و ديگرى به خاطر سادگى سر سوزنى كمتر از مقدار مقدّر نمىرسد . كسى كه به اين مطلب عالم و عامل باشد راحتى و آسايش بزرگى نصيبش شده است و كسى كه اين را بداند و عمل نكند در گرفتارى بزرگى افتاده است ، چه بسيار انسان‌هايى كه بر آنها انعام شده ولى در حقيقت عذاب تدريجى است ، و چه بسيار انسانهائى كه در ميان مردمان مغرور و ساده و احمق تلقّى مىشود ولى خدا براى آنها ساخته و چاره‌سازى كرده است . پس اى انسان كوششگر از سعى و كوشش خويش بكاه و از بابت شتابى كه دارى بينا باش ، و از خواب غفلت بيدار شو و در آنچه خداوند بر زبان پيامبرش جارى كرده بينديش . « 1 »\r\n4 - روايت عبد الّه بن سليمان : از امام صادق عليه السلام شنيدم كه مىفرمود : خداوند در روزى انسانهاى ساده توسعه داده تا خردمندان و زيركان عبرت گيرند و بدانند كه دنيا با كوشش و نيرنگ و كلاه بردارى بدست نيايد . « 2 »\r\n5 - مرفوعهء سهل بن زياد : چه بسيار كسانى كه خيلى در مسير زندگى كوشش مىكنند و خود را به رنج و تعب مىافكنند ولى روزى آنان كم است و هميشه در مضيقه هستند و چه بسيار كسانى كه در طلب دنيا اقتصاد و حدّ وسط را رعايت مىكنند ولى مقدرات با آنها يار بوده و در وسعت مال هستند . « 3 »\r\n6 - روايت على بن عبد العزيز : امام صادق عليه السلام فرمود : عمر بن مسلم چه مىكند ؟\r\nعرض كردم : تجارت را كنار گذاشت و به عبادت روى آورده است ، حضرت فرمود : واى بر او مگر نمىداند كه كسى كه طلب معيشت را ترك كند دعايش مستجاب نمىشود ؟ !\r\n\r\n\r\n","description":"","footnote":"\r\n( 1 ) . تهذيب الاحكام ، ج 3 ، ص 323 ، حديث چهارم .\r\n( 2 ) . وسائل الشيعه ، ج 12 ، ص 30 ، حديث اوّل ، باب 12 .\r\n( 3 ) . وسائل الشيعه ، ج 12 ، ص 30 ، حديث دوّم ، باب 13 .\r\n","page_name":" 532 ","page_number":532},
  {"content":"\r\n\r\nسپس فرمود : وقتى آيهء و من يتقّ اللّه يجعل له مخرجاً و يرزقه من حيث لا يحتسب . « 1 » نازل شد گروهى از اصحاب رسول خدا صلى الله عليه و آله درها را به روى خويش بستند و كمر بسته عبادت شدند و گفتند : خداوند به حكم آيهء مزبور ما را كفايت كرده است ، اين خبر به رسول خدا صلى الله عليه و آله رسيد ، حضرت آنان را احضار كرد و فرمود : چه چيزى شما را وادار كرد كه چنين كنيد ؟\r\nعرض كردند : خداوند متكفّل روزىِ ما شده و لذا ما به عبادت روى آورديم ، حضرت فرمود : هركس چنين كند دعايش مستجاب نمىشود ، بر شما باد به طلب‌روزى « 2 » .\r\n7 - قبلًا هم در بحث طلب علم و طلب مال رواياتى در رابطه با اهتمام به امر معيشت و طلب دنيا ذكر شد از قبيل : از ما نيست كسى كه آخرتش را فداى دنيا يا دنيايش را فداى آخرت كند . و روايت حضرت داود هم ذكر شد كه اعاده نمىكنيم . در پايان درود مىفرستيم بر همهء پيامبران الهى بويژه بر پيامبر خاتم و اهل بيت معصومين آن حضرت و خداوند را بر نعمتهاى بزرگش سپاس مىگوييم كه يكى از بزرگترين نعمتهاى الهى توفيق مطالعه و تحقيق و نوشتن پيرامون كلمات اولياء دين عليه السلام است . ( در دنيائى كه خيلىها مشغول نشخوار كردن سخنان دانشمندان شرق و غرب هستند و انديشه‌هاى مغزهاى الكلى را با افتخار باز گو مىكنند و به چهار تا اصطلاح دل خوش كرده‌اند ، ما پيرامون كلمات قرآن و روايات كه از مبدأ وحى سر چشمه گرفته است ، طواف مىكنيم و افتخار بحث و تدقيق و تحقيق در اين باب داريم و الحمد للّه الذى هدانا لهذا و له الشكر ابد الآبدين و دهر الداهرين و ما كنّا لنهتدى لو لا ان هدانا اللّه .\r\n( پايان جلد هفتم و پايان مباحث بيع )\r\n\r\n\r\n","description":"","footnote":"\r\n( 1 ) . سورهء طلاق / 2 و 3 .\r\n( 2 ) . تهذيب الاحكام ، ج 6 ؤ ص 323 ، حديث ششم .\r\n","page_name":" 533 ","page_number":533},
  {"content":"\r\n . \r\n\r\n","description":"","footnote":"","page_name":" 534 ","page_number":534}
  ]