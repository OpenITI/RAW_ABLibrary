[
  {"content":"\r\nمجموعه تاريخ ايران\r\n15\r\nتاريخ طبرى\r\nيا\r\n« تاريخ الرسل والملوك »\r\nتأليف\r\nمحمد بن جرير طبري\r\nجلد دهم\r\nترجمهء\r\nابوالقاسم پاينده\r\nانتشارات اساطير\r\n24\r\n","description":"","footnote":"","page_name":" تعريف الكتاب 1 ","page_number":1},
  {"content":"\r\nانتشارات اساطير\r\nتاريخ طبرى ( جلد دهم )\r\nمتن كامل با حذف اسناد و روايت هاى مكرر\r\nنوشتهء محمد بن جرير طبرى\r\nترجمهء ابوالقاسم پاينده\r\nچاپ اول : 1352 ش . بنياد فرهنگ ايران ( مؤسسهء مطالعات و تحقيقات فرهنگى )\r\nچاپ سوم : بهار 1369 ه‍ ش .\r\nچاپ و صحافى : صنوبر\r\nتيراژ : 3000 نسخه\r\nحق چاپ محفوظ است\r\n","description":"","footnote":"","page_name":" تعريف الكتاب 2 ","page_number":2},
  {"content":"\r\nبنام خداوند رحمان رحيم\r\nبراى گفتگو از تاريخ طبرى و ترجمه مجالى بيشتر بايد كه اگر خدا بخواهد ، پس از ختم كار كه اميد هست دور تر از بهار آينده نباشد ، شمه‌اى از اين حكايت نسبةً دراز گفته آيد .\r\nاجمال حسبحال آنكه بنياد فرهنگ ايران از وقت بنياد ، ترجمهء تاريخ طبرى را در دستور كار خويش به رديف اول داشته بود كه دريغ بود اين اثر بزرگ و مفصل و كهن كه ورقى زرين از انبوه مآثرى كه تازان پارسى نژاد در قلمرو فرهنگ مركب اسلامى است ، و بسيارى صفحات و فصول آن او تاريخ سخن دارد با نكته‌هاى اصيل كه در هيچ مرجع ديگر نيست ، چنين اثرى زى تازى نگذرد و جامهء پارسى نگيرد و اين دور افتادهء قديم ، از پس انتظار قرون ، به خانه و كاشانهء خويش نيايد و كتابخانهء پارسى به حاصل كار و شاهكار يكى از فرزندان مخلص و پركار ايران كه به تبعيت از رسم و پندار رايج زمان ، زبان عربى را جولانگاه نبوغ آسمانى وار خويش داشته‌اند آراسته نگردد .\r\nسپاس خدا را كه از پى توفيقات مكرر سالها ، نعمت اين خدمت به من داد . و علاقهء اولياى بنياد ، انگيزهء همت شد و كارى كه در گرو ساليان دراز مىنمود با كوشش پيوستهء شباروز زودتر از وقت مقرر ، ره چاپخانه گرفت و باز شكر خداى .\r\nاينك شما و جلد دهم كه اميد است جلدهاى ديگر با فواصل كوتاه از دنبال آن درآيد ان شاء الله .\r\nابوالقاسم پاينده\r\nنيمه دوم مهر ماه 1353\r\n","description":"","footnote":"","page_name":" مقدمة 1 ","page_number":3},
  {"content":"\r\n\r\nبسم الله الرحمن الرحيم\r\n\r\nسخن از خبر حوادثى كه به سال صد و نوزدهم بود\r\nاز جمله حوادث سال غزاى وليد بن قعقاع عبسى بود به سر زمين روم .\r\nو هم در اين سال اسد بن عبد الله بن غزاى ختلان رفت و قلعهء زعرزك را بگشود و از آنجا سوى خداش رفت و اسير و گوسفند فراوان گرفت كه سپاه سوى چين گريخته بود .\r\nو هم در اين سال اسد با خاقان فرمانرواى تركان مقابل شد و بسيار كس از ياران وى را بكشت ، اسد و مسلمانان سالم ماندند و با غنيمت و اسير بسيار بازگشتند .\r\n\r\nسخن از خبر غزاى اسد در ختلان و خداش\r\nعلى بن محمد به نقل از مشايخ خويش گويد : ابن سائجى به خاقان ، ابو - مزاحم ، نوشت ( كنيهء وى را ابو مزاحم از آن رو گفتند كه مزاحم عربان بود ) و به دو كه\r\n","description":"","footnote":"","page_name":" 4181 ","page_number":4},
  {"content":"\r\nدر نواكث بود خبر داد كه اسد وارد ختلان شده و سپاه وى در آنجا پراكنده است و وضعى آشفته دارد .\r\nگويد : وقتى نامهء ابن سائجى به خاقان رسيد به ياران خويش دستور آمادگى داد .\r\nگويد : خاقان مرغزار و كوهستانى داشت كه قرق بود و هيچكس نزديك آن نمىشد و در آنجا شكار نمىكرد ، بوقت پيكار عرصهء مرغزار را سه روز و كوهستان را سه روز آزاد مىكردند . پس آماده شدند و چرا كردند و پوست شكارها را دباغى كردند و از آن ظرفها و كمان و زه حاضر كردند .\r\nگويد : خاقان يابويى زيندار و لگام دار خواست و بگفت تا بزى را سر بريدند و به قلاب آويختند ، پس از آن مقدارى نمك برگرفت و در كيسه اى نهاد و آن را در كمربند خويش جا داد و به هر يك از تركان گفت چنين كند و گفت : « اين توشهء شماست تا در ختلان با عربان مقابل شويد . » گويد : آنگاه خاقان راه خشوراغ گرفت و چون ابن سائجى بدانست كه خاقان نزديك رسيده كس پيش اسد فرستاد كه از ختلان برون شو كه خاقان نزديك تو است ، اما اسد فرستادهء او را دشنام داد و گفتهء او را باور نكرد .\r\nگويد : فرمانرواى ختلان به دو پيغام داد كه با تو دروغ نگفتم ، من بودم كه ورود تو و\r\nپراكندگى سپاهت را به دو خبر دادم و گفتم كه اين براى او فرصتى است و از او كمك خواستم ، اينك كه ولايت را چرانيده اى و غنيمت گرفته اى اگر در اين حال با تو تلاقى كند ، بر تو ظفر يابد ، و عربان تا وقتى كه من بباشم با من دشمنى كنند و خاقان با من بزرگى كند و زحمت وى سنگين شود و بر من منت نهد و گويد : « عربان را از ولايت تو برون كردم و ملك ترا پس دادم » گويد : اسد بدانست كه او راست گفته و بگفت تا بنه ها را پيش فرستند و ابراهيم بن عاصم عقيلى جزرى را كه بعدها ولايتدار سيستان شد بر آن گماشت و\r\n","description":"","footnote":"","page_name":" 4182 ","page_number":5},
  {"content":"\r\nپيران را با وى فرستاد ، كه كثير بن اميه پدر سليمان بن كثير خزاعى و فضل بن حيان مهرى و سنان بن داود قطعى از آن جمله بودند . سالار مردم بيرون شهر سنان اعرابى سلمى بود و متصدى ضبط عثمان بن شباب همدانى پدر بزرگ قاضى مرو بود .\r\nگويد : بنه ها حركت كرد ، اسد به داود بن شعيب و اصبغ بن ذوالهء كلبى كه آنها را به سويى فرستاده بود نوشت كه خاقان نزديك رسيده و آنها براى حفاظت بنه ها به ابراهيم بن عاصم پيوستند .\r\nگويد : يك مرد دبوسى به نزد داود و اصبغ آمد و شايع كرد كه خاقان مسلمانان را بشكست و اسد را بكشت .\r\nاصبغ گفت : « اگر اسد و كسانى كه با وى بوده‌اند كشته شده باشند ، هشام ميان ما هست كه سوى او مىرويم . » داود بن شعيب گفت : « خداى از پس مردم خراسان زندگى را زشت بدارد . » اصبغ گفت : « چه خوش است زندگى از پس مردم خراسان ، جراح و كسانى كه با وى بودند كشته شدند و مسلمانان را چندان زيانى نزد ، اگر اسد و مردم خراسان هلاك شده باشند ، خدا دين خويش را زبون نمىكند كه خدا زنده و پاينده است و امير مؤمنان زنده است و سپاههاى مسلمانان بسيار است . » داود گفت : « بهتر است بنگريم اسد چه كرده و از روى اطلاع برويم . » پس برفتند تا نزديك اردوى ابراهيم رسيدند و ديدند كه آتشها روشن است .\r\nداود گفت : « اين آتشهاى مسلمانان است كه مىبينيم به هم نزديك است و آتشهاى تركان پراكنده است . » اصبغ گفت : « آنها در جايى تنگ هستند » پس از آن نزديكتر شدند و صداى عرعر خران را شنيدند .\r\n","description":"","footnote":"","page_name":" 4183 ","page_number":6},
  {"content":"\r\nداود گفت : « مگر نمىدانى كه تركان خر ندارند » اصبغ گفت : « ديروز به دست آورده‌اند و نتوانسته‌اند به يك روز و دو روز آن را بخورند . » داود گفت : « دو سوار بفرستيم كه تكبير گويند » گويد : پس دو سوار فرستادند كه تكبير گفتند و اردو به پاسخ آنها تكبير گفت .\r\nپس سوى اردوگاهى رفتند كه بنه ها آنجا بود . مردم صغانيان و صغان خداه همراه ابراهيم بودند و ابراهيم بن عاصم زودتر بيامد .\r\nگويد : اسد از ختلان سوى كوه نمك رفت كه مىخواست از نهر بلخ بگذرد ، ابراهيم بن عاصم با اسيران و آنچه به دست آورده بود ، از نهر گذشته بود . وقتى اسد نزديك نهر رسيد خاقان سوى وى آمد كه هفده روزه از سويات راه پيموده بود .\r\nابو تمام بن زحر و عبد الرحمن بن خنفر ، هر دوان ازدى ، به نزد اسد شدند و گفتند :\r\n« خداى امير را قرين صلاح بدارد در اين غزا در راه خدا تلاشى نكو كردى و غنيمت گرفتى و به سلامت باز آمدى از اين آب بگذر و آن را پشت سر نه » گويد : اسد بگفت تا گردن آنها را بكوفتند و از اردو برونشان كردند و آن روز را بماند و چون روز بعد رسيد ، حركت كرد . در نهر بيست و سه محل گدار بود كه كسان از آن عبور مىكردند . در يك جا چندان آب بود كه به دو طرف زين مىرسيد . مردم در آنجا رفتند ، دستور داد كه هر كس گوسفندى بر دارد ، خود او نيز گوسفندى برداشت .\r\nگويد : عثمان بن عبد الله به اسد گفت : « در اين وضع پر خطر كه هستى بردن گوسفند چه ضرور كه كسان را پراكنده اى و مشغول داشته اى و دشمن نزديك است ، اين گوسفند را كه خدايش لعنت كند بگذار و بگو كسان آماده شوند . » اسد گفت : « به خدا هر كه عبور كند و گوسفندى همراه نداشته باشد كه اين\r\n","description":"","footnote":"","page_name":" 4184 ","page_number":7},
  {"content":"\r\nگوسفندان تمام شود ، دستش را مىبرم » مردم بنا كردند گوسفند مىبردند ، سوار آن را پيش روى خود مىبرد و پياده بر گردن خويش مىبرد و مردم به آب زدند .\r\nگويند : وقتى سم اسبان در نهر فرو رفت بعضى جاهاى زمين سست شد و بعضى كسان كج مىشدند و از اسب مىافتادند . اسد بگفت تا گوسفندان را بيندازند و كسان در آب برفتند و هنوز كاملا عبور نكرده بودند كه گروه تركان نمودار شدند و كسانى را كه عبور نكرده بودند كشتند و كسان سوى نهر هجوم آور شدند .\r\nگويند : محافظان از مردم از دو تميم بودند ، مردم كم توان به جاى مانده بودند ، اسد به نهر زد و بگفت تا شتران را سوى ما وراء النهر برند كه بنه ها را بر آن بار كنند . از سمت ختلان غبارى برخاست كه خاقان بود و چون جمعى از سپاهش به وى رسيدند به ازديان و مردم بنى تميم حمله برد كه پراكنده شدند . اسد به تاخت برفت تا به اردوگاه خويش رسيد و به بنه داران كه از پيش فرستاده بود پيغام داد كه همانجا كه هستند در دل دره فرود آيند و خندق بزنند .\r\nگويد : خاقان بيامد و مسلمانان پنداشتند\r\nكه به طرف آنها عبور نمىكند كه نهر در ميانه بود و چون خاقان نهر را نگريست به اشكند كه در آن وقت اسپهبد نسا بود بگفت تا به صف برود تا به لب آب رسد و از سواران و مردم بصير به كار جنگ مىپرسيد كه آيا عبور از نهر و حمله به اسد ميسر است ؟ كه همه مىگفتند :\r\n« ميسر نيست . » وقتى به اشتيخن رسيد گفت : « آرى ميسر است كه ما پنجاه هزار سواريم و اگر يكباره وارد آب شويم آب را از همديگر بداريم و جريان آن كند شود . » گويد : تركان كوسهايشان [ 1 
  ] را زدند ، اسد و كسانى كه همراه وى بودند پنداشتند كه اين تهديد است اما آنها اسبان خويش را در آب راندند كه به تندى نفس زدن گرفت و چون مسلمانان به آب زدن تركان را بديدند سوى اردوگاه عقب رفتند\r\n\r\n","description":"","footnote":"\r\n[ 1 
  ] كلمهء متن\r\n","page_name":" 4185 ","page_number":8},
  {"content":"\r\nو تركان عبور كردند . غبارى بزرگ برخاست كه كس اسب خويش را نمى ديد و همديگر را نمى شناختند .\r\nمسلمانان وارد اردوگاه خويش شدند و آنچه را بيرون بود فراهم آوردند .\r\nغلامان با پالانها و گرزها برفتند و چهره هاى تركان را زدند كه عقب رفتند . اسد شب را به سر كرد ، از آغاز شب ياران خويش را آراسته بود كه از خدعهء خاقان و حملهء وى بيم داشت و چون صبح شد و چيزى نديد سران قوم را پيش خواند و با آنها مشورت كرد گفتند : « سلامت را بپذير » گفت : « اين سلامت نيست بلكه بليه است ، ديروز خاقان با ما مقابل شد و بر ما ظفر يافت و به سپاه و سلاح دست اندازى كرد ، امروز نيز از ما نمانده مگر از آن رو كه اسيرانى به دست وى افتاده كه به دو خبر داده‌اند كه محل بنه ها پيش روى ماست و به طمع آن از مقابلهء ما چشم پوشيده است . » گويد : پس حركت كرد و طليعه داران فرستاد كه يكيشان پس آمد و به دو گفت كه دسته هاى تركان را ديده با پرچمهاى اشكند با جمعى اندك . پس روان شد ، اسبان وامانده بود ، به دو گفتند : « اى امير فرود آى و سلامت را بپذير . » گفت : « كدام سلامت را بپذيرم ، اين بليه است و از دست رفتن جانها و مالها . » گويد : و چون شب در آمد اسد به منزلگاهى رسيد و با كسان مشورت كرد كه فرود آيند يا بروند .\r\nكسان گفتند : « سلامت را بپذير ، از دست رفتن مال در قبال سلامت ما و سلامت مردم خراسان چه هميت دارد ؟ » گويد : نصر بن سيار خاموش بود . اسد گفت : « اى پسر سيار چرا خاموشى و سخن نمىكنى ؟ » گفت : « خداى امير را قرين صلاح بدارد ، هر دو صورت به سود تو است ،\r\n","description":"","footnote":"","page_name":" 4186 ","page_number":9},
  {"content":"\r\nاگر به روى بنه داران را دريابى و نجاتشان دهى ، اگر وقتى آنجا رسيدى هلاك شده باشند راه سختى را كه بايد پيمود ، پيموده باشى » گويد : اسد رأى او را پذيرفت و همه روز را راه پيمود .\r\nگويد : اسد ، سعيد صغير را كه يكه سوارى بود وابستهء باهله و به سرزمين ختلان آشنا ، پيش خواند و نامه اى براى ابراهيم نوشت كه دستور مىداد آماده باشد كه خاقان به سمت او مىرود به سعيد گفت : « اين نامه را هر كجا باشد پيش از شب به ابراهيم برسان ، اگر نرساندى اسد از اسلام به دور باشد ، اگر ترا نكشد .\r\nاگر پيش حارث رفتى اسد چنان باشد كه گفت اگر دلان [ 1 
  ] ، زنت را با همه اهل خانه ات در بازار بلخ نفروشد . » سعيد گفت : « اسب تيره رنگ دم بلندت را به من ده » گفت : « قسم به دينم تو كه جانت را به خطر مىدهى اگر دربارهء اسب با تو بخيلى كنم ، فرومايه باشم . » گويد : پس اسب را به دو داد . سعيد بر يكى از اسبان يدك روان شد غلامش نيز بر اسبى همراه وى بود و اسب اسد را يدك ميكشيد . وقتى مقابل تركان رسيد كه آهنگ بنه ها داشتند ، طليعه داران ترك به طلب وى آمدند . سعيد بر اسب اسد نشست كه به دو نرسيدند ، پس نامه را پيش ابراهيم برد ، گروهى از طليعه داران به قولى بيست - كس از دنبال وى بودند تا اردوى ابراهيم را بديدند و پيش خاقان بازگشتند و خبر را با وى بگفتند .\r\nگويد : خاقان سوى بنه ها رفت ، ابراهيم خندقى زده بود وقتى خاقان رسيد كسان در محوطهء خندق بودند ، به مردم سغد بگفت تا با آنها نبرد كنند ، وقتى به پادگان مسلمانان نزديك شدند به طرف آنها جستند و سغديان را هزيمت كردند و يكى از آنها را كشتند ، خاقان به آنها گفت : « برنشينيد »\r\n\r\n","description":"","footnote":"\r\n[ 1 
  ] كلمهء متن\r\n","page_name":" 4187 ","page_number":10},
  {"content":"\r\nگويد : آنگاه خاقان بالاى تپه اى رفت كه جاى مناسب براى حمله مىجست و جنگ را راه مىبرد .\r\nگويد : خاقان بدين سان بود و دو يا سه كس با وى بودند و چون جايى را براى حمله مناسب مىيافت سپاهيان خويش را مىگفت تا از آنجا حمله برند . و چون بالاى تپه رفت پشت اردوگاه جزيره اى ديد كه مقابل آن گدارى بود ، يكى از سرداران ترك را خواست و گفت كه از بالا دست اردوگاه از گذرگاهى كه نشان داده بود بروند تا به جزيره رسند و در جزيره سرازير شوند تا از پشت اردوگاه مسلمانان درآيند ، و بگفتشان كه از عجمان و مردم صغانيان آغاز كنند و ديگران را رها كنند كه عربان بودند و آنها را از خيمه ها و پرچمهايشان شناخته بود ، به سرداران گفت : « اگر قوم جلو خندق آمدند و با شما مقابله كردند ما وارد خندقشان مىشويم و اگر در محوطهء خندق ماندند از پشت خندق بر آنها در آييد ، و چون در خندق بماندند ، از سمت عجمان بر آنها در آمدند و صغانخذاه و بيشتر ياران وى را بكشتند و اموالشان را بگرفتند ، و نيز وارد اردوگاه ابراهيم شدند و هر چه را در آنجا بود بگرفتند . مسلمانان آرايش خويش را رها كردند و به يك جا فراهم آمدند و هلاكت را معاينه مىديدند .\r\nناگهان غبارى برخاست و خاكى سياه\r\nو اسد و سپاه وى در رسيدند و تركان از مقابل آنها سوى محلى كه خاقان بود بالا رفتن آغاز كردند . ابراهيم از بىحركت ماندنشان شگفتى كرد كه ظفر يافته بودند و كشتار كرده بودند و غنيمت گرفته بودند زيرا انتظار آمدن اسد را نداشت .\r\nگويد : اسد با شتاب راه پيمود و بيامد تا مقابل تپه اى رسيد كه خاقان بر آن بود ، خاقان به سمت كوه رفت . باقيماندهء بنه داران پيش اسد آمدند كه بسيار كس از آنها كشته شده بود . آن روز بركة بن خولى راسبى كشته شده بود ، با كثير ، ابو اميه ، و پيرانى از خزاعه .\r\nگويد : زن صغانخذاه پيش اسد آمد و بر شوهر خويش گريست ، اسد نيز با وى\r\n","description":"","footnote":"","page_name":" 4188 ","page_number":11},
  {"content":"\r\nگريست چنان كه صدايش بلند شد . خاقان برفت ، اسيران سپاه را در بند مىبرد و شتران را با بار مىراند و كنيز كان را همراه داشت .\r\nگويد : مصعب بن عمرو خزاعى و گروهى از مردم خراسان مصمم بودند راه آنها را بگيرند اما اسد مانعشان شد و گفت : « اين قوم باد موافقى يافتند و چيزى ربودند متعرضشان مشويد » گويد : يكى از ياران حارث بن سريج همراه خاقان بود كه به دو دستور داد كه ندا داد : اى اسد ، مگر از كار ما وراء النهر عبرت نگرفتى ! بسيار حريصى ، مىبايد از ختلان چشم مىپوشيدى كه سرزمين پدران و نياكان منست .\r\nاسد گفت : « چنان بود كه ديدى ، شايد خداى از تو انتقام بگيرد » كور مغانون كه از جمله بزرگان ترك بود گفت : « روزى بهتر از روز بنه ها نديدم » به دو گفتند : « چگونه بود ؟ » گفت : « اموال فراوان به دست آوردم و دشمنى سمج تر از اسيران عرب نديدم كه يكيشان مىدويد اما از جاى نمى رفت . » بعضىها گفته‌اند كه خاقان سوى بنه ها روان شد و چون نزديك نيمروز شد و مسلمانان تركان را بديدند به خندق پناه بردند و چون با مسلمانان به نبرد پرداختند و آنها به خندق پناه بردند سوى عجمانى رفتند كه با مسلمانان بودند و با آنها نبرد كردند و فرزندانشان را اسير گرفتند .\r\nگويد : هر يك از تركان خادم يا خادمه اى را پشت خود سوار كرد و هنگام غروب آفتاب سوى اردوگاه اسد رفتند .\r\nگويد : اسد برفت تا به نزد تپه ها فرود آمد . روز بعد تركان به اسد حمله بردند و اين به روز فطر بود و نزديك بود آنها را از نماز بدارند سپس برفتند ، اسد نيز سوى بلخ رفت و در مرغزار آنجا اردو زد تا زمستان بيامد\r\nآنگاه كسان در خانه ها پراكنده شدند و او وارد شهر شد . در بارهء اين غزا خطاب به وى شعرى\r\n","description":"","footnote":"","page_name":" 4189 ","page_number":12},
  {"content":"\r\nگفتند به پارسى :\r\n« از ختلان آمديد « برو تباه آمديد « ابار باز آمديد « خشك نزار آمديد » گويد : حارث بن سريج كه در ناحيهء طخارستان بود به خاقان پيوست و چون شب قربان رسيد به اسد گفتند كه خاقان در جزه فرود آمده و بگفت تا آتشها را بر - ديوار شهر بالا بردند و كسان از روستاها به شهر بلخ آمدند . صبحگاهان اسد با كسان نماز كرد و با آنها سخن كرد و گفت : « دشمن خدا حارث بن سريج طغيانگر خويش را آورده كه نور خدا را خاموش كند و دين وى را تغيير دهد و خدا او را زبون مىكند ان شاء الله . اين دشمن سگ شما ، از برادرانتان كسان كشته و اگر خدا خواهد كه نصرتتان دهد كمى شما و بسيارى آنها زيانتان نزند ، از خداى نصرت بخواهيد . » و نيز گفت : « شنيده‌ام وقتى بنده به پيشگاه خداى پيشانى نهد از همه وقت به خدا نزديكتر باشد ، من فرود مىآيم و پيشانى مىنهم ، خدا را بخوانيد و براى پروردگار خويش سجده كنيد و او را از سر اخلاص بخوانيد . » گويد : چنان كردند و چون سر برداشتند از فتح خويش ترديد نداشتند . پس از آن اسد از منبر به زير آمد و قربان كرد و با كسان در بارهء حركت به طرف خاقان مشورت كرد . جمعى گفتند : « تو جوانى و از آن كسان نيستى كه از غارت گوسفند و اسب بيم كنى ، با حركت خويش مىخطر كنى » گفت : « به خدا حركت مىكنم ، يا ظفر است يا شهادت » به قولى خاقان كه از مردم ما وراء النهر و مردم طخارستان و جيغويهء طخارى و شاهان و خدمهء آن سرزمين سى هزار كس كمك گرفته بود بيامد و در خلم فرود آمد ، در آنجا\r\n","description":"","footnote":"","page_name":" 4190 ","page_number":13},
  {"content":"\r\nپادگانى بود به سالارى ابو العوجاء بن سعيد عبدى كه با آنها در آويخت و به دو دست نيافتند و با عقبدارانشان از راه فيروز بخشين طخارستان روان شدند ، و ابو العوجاء حركتشان را براى اسد نوشت .\r\nگويد : اسد كسان را فراهم آورد و نامهء ابو العوجاء و نامهء فرافصه سالار پادگان جزه را كه پس از عبور خاقان نوشته بود براى آنها بخواند آنگاه با كسان مشورت كرد . گروهى گفتند : « دروازه هاى شهر بلخ را مىبندى و به خالد و خليفه مىنويسى و كمك مىخواهى . » گروهى ديگر گفتند : « از راه زم مىروى و زودتر از خاقان به مرو مىرسى . » گروهى ديگر گفتند : « به مقابلهء تركان مىروى و از خدا بر ضد آنها نصرت مىطلبى » ، گفتهء اينان با راى اسد مطابقت داشت\r\nكه عزم مقابلهء تركان داشته بود .\r\nگويند : وقتى خاقان از اسد جدايى گرفت برفت تا به سرزمين طخارستان رسيد به نزد جيغويه ، و چون نيمهء زمستان رسيد بيامد و از جزه گذشت و سوى گوزگان رفت و دسته ها فرستاد به تاخت و تاز ، به سبب آنكه حارث بن سريج به دو خبر داده بود كه از جانب اسد حركت نخواهد بود كه چندان سپاهى با وى نمانده است .\r\nبخترى بن مجاهد وابستهء بنى شيبان به اسد گفت : « سپاهيان روانه كن تا به گوزگان برسى » و چون سپاهيان روانه كرد بخترى به دو گفت : « رأى مرا چگونه يافتى ؟ » گفت : « لطف خدا عز و جل را چگونه يافتى كه رأى ترا گرفتم ؟ » گويند : اسد از جبلة بن ابى رواد صد و بيست هزار درم گرفت و بگفت تا كسان را بيست بيست بدهند . سپاه وى از مردم خراسان و مردم شام هفت هزار كس بود . كرمانى ابن على را در بلخ جانشين كرد و گفت كه هيچكس را نگذارد از شهر برون شود\r\n","description":"","footnote":"","page_name":" 4191 ","page_number":14},
  {"content":"\r\nو گر چه تر كان در شهر را بزنند .\r\nنصر بن سيار ليثى و قاسم بن نجيب مراغى ازدى و سليم بن سليمان سلمى و عمرو بن مسلم و محمد بن عبد العزيز عتكى و عيسى اعرج حنظلى و بخترى بن درهم بكرى و سعيد احمر و سعيد صغير وابستهء باهله گفتند : « خداى امير را قرين صلاح بدارد به ما اجازهء برون شدن بده و در اطاعت ما خلل ميار » و اسد به آنها اجازهء برون شدن داد .\r\nگويد : پس از آن برون شد و بر يكى از درهاى بلخ جاى گرفت . دو سراپردهء وسيع براى وى زدند و يكى را به ديگرى پيوستند . با كسان دو ركعت نماز كرد و نماز را طول داد سپس روى به قبله كرد و كسان را ندا داد كه خدا را بخوانيد و دعاى بسيار كرد و فيروزى خواست و كسان از پس دعاى وى آمين گفتند و سه بار گفت :\r\n« قسم به پروردگار كعبه فيروزى مىيابيد ان شاء الله » گويد : پس از آن منادى اسد ندا داد : هر كس از سپاهيان كه زنى همراه بيارد حرمت از او برداشته شود .\r\nگويند : اسد به فرار برون شده بود و ام بكر كنيز فرزنددار خويش را با فرزندش به جا نهاده بود ، كنيزى را ديد كه بر شترى بود ، گفت : « بپرسيد اين كنيز از آن كيست ؟ » يكى از سواران برفت و بپرسيد و باز آمد و گفت : « از آن زياد بن حارث بكرى است » زياد آنجا نشسته بود . اسد روى درهم كشيد و گفت : « بس نمىكنيد تا با يكى از شما كه به نزد من محترم است خشونت آرم و پشتش و شكمش را بزنم . » زياد گفت : « اگر كنيز از آن من است آزاد باشد\r\nنه به خدا اى امير ، زنى همراه من نيست ، اين ، دشمنى حسود است . » گويند : پس اسد حركت كرد و چون به نزد پل عطاء رسيد به مسعود بن عمرو -\r\n","description":"","footnote":"","page_name":" 4192 ","page_number":15},
  {"content":"\r\nكرمانى كه در آن هنگام از جانب كرمانى بر ازديان سالارى داشت گفت : « پنجاه مرد و اسب بجوى كه بر اين پل بگذارمشان و نگذارند هر كه از اين جا گذشت باز - گردد . » مسعود گفت : « پنجاه مرد از كجا توانم يافت ؟ » پس اسد بگفت تا او را از اسبش پايين كشيدند و بگفت تا گردنش را بزنند .\r\nگروهى به پا خاستند و با وى سخن كردند تا دست از او بداشت .\r\nگويد : و چون از پل گذشت به جايگاهى رسيد و آنجا بماند تا صبح شد ، مىخواست آن روز بماند عذافر بن زيد گفت : « امير امروز بماند تا كسان بيايند . » گويد : دستور حركت داد و گفت : « ما را به عقبماندگان نياز نيست » پس حركت كرد ، سالم بن منصور بجلى كه با سيصد كس بر مقدمهء وى بود با سيصد كس از تركان كه طليعه خاقان بودند تلاقى كرد و سالارشان را با هفت كس از آنها اسير كرد و پيش اسد آورد و باقيمانده فرارى شد .\r\nگويد : ترك اسير مىگريست به دو گفت : « چرا مىگريى ؟ » گفت : « براى خودم نمىگريم براى هلاكت خاقان مىگريم . » گفت : « چگونه ؟ » گفت : « وى سپاهيانش را از آنجا كه هست تا مرو پراكنده است . » گويد : اسد برفت تا به سدره رسيد كه يكى از دهكده هاى بلخ بود سالار سپاه بيرون شهريان ريحان بن زياد عامرى عبدلى بود ، از بنى عبد الله بن كعب .\r\nگويد : پس او را معزول كرد و منصور بن سالم را بر مردم بيرون شهر گماشت .\r\nپس از آن از سدره حركت كرد و در خريستان فرود آمد . در آنجا شيههء اسبى شنيد .\r\nگفت : « اين از آن كيست ؟ » گفتند : « از آن عقار بن ذعير » نام وى و نام پدرش را به فال بد گرفت ( كه عقار از عقر است به معنى نازائى و دست و پا بريدن چهارپاى و ذعير از ذعر است به معنى\r\n","description":"","footnote":"","page_name":" 4193 ","page_number":16},
  {"content":"\r\nترس » گفت : « وى را پس بفرستيد . » گفت : « كشته مىشوم ، به تركان مىرسم » اسد گفت : « خدايت بكشد » گويد : آنگاه برفت تا نزديك چشمهء گرم رسيد ، بشر بن رزين ، يا رزين بن بشر به پيشواز وى آمد كه گفت : « بشارت است و رزانت ، اى رزين چه خبر دارى ؟ » گفت : « اگر به فريادمان نرسى شهرمان را مىگيرند » گفت : « به مقدام بن عبد الرحمن بگو نيزه مرا درازتر كند . » پس از آن روان شد و در دو فرسخى شهر گوزگان فرود آمد . صبحگاهان دو سپاه همديگر را مىديدند . خاقان به حارث گفت : « اين كيست ؟ » گفت : « اين محمد بن مثنى است و پرچم وى » گويند : طليعه داران خاقان سوى وى رفتند و به دو خبر دادند\r\nكه غبار بلندى از جانب بلخ نمودار است .\r\nخاقان حارث را خواست و گفت : « مگر نگفته بودى كه از اسد حركتى ساخته نيست ، اينك غبارى است كه از جانب بلخ مىرسد . » حارث گفت : « اين همان دزدى است كه به تو گفته بودم كه از ياران من است . » گويد : خاقان طليعه داران فرستاد و گفت : « بنگريد كه بر شتران تخت و كرسى مىبينيد ؟ » طليعه داران آمدند و گفتند كه تخت و كرسى ديده‌اند .\r\nخاقان گفت : « دزدان تخت و كرسى بر نميدارند ، اين اسد است كه سوى تو مىآيد . » گويد : اسد اندكى راه پيمود ، سالم بن جناح به دو رسيد و گفت : « اى امير مژده كه آنها را تخمين زدم ، به چهار هزار نمىرسند ، اميدوارم خدا خاقان را\r\n","description":"","footnote":"","page_name":" 4194 ","page_number":17},
  {"content":"\r\nبكشد . » مجشر بن مزاحم كه با اسد همراه بود گفت : « اى امير مردان خويش را فرود آر . » اسد چهرهء اسب وى را بزد و گفت : « اى مجشر ، اگر به رأى تو كار شده بود ، اينجا نيامده بوديم » و باز اندكى برفت و گفت : « اى جنگاوران صبحدم پياده شويد » كه پياده شدند و اسبان خويش را نزديك هم آوردند و تير و كمان گرفتند .\r\nگويد : خاقان در مرغزارى بود كه شب را آنجا به سر برده بود .\r\nگويد : عمرو بن موسى مىگفت : « وقتى اسد نماز صبحگاهان بكرد حركت كرد و از گوزگان گذشت كه خاقان آنجا را غارت كرده بود و سپاه وى به شبورقان رسيد . » گويد : در آن هنگام قصرهاى گوزگان به خوارى افتاده بود .\r\nگويد : مقدام بن عبد الرحمن غامدى عامل گوزگان با جنگاوران خويش و مردم گوزگان بيامد و كمك خويش را به او عرضه كردند . گفت : « در شهر خويش بمانيد » به گوزگان پسر گوزگان گفت : « با من بيا » گويد : كار آرايش سپاه با قاسم بن بخيت مراغى بود كه مردم ازد و بنى تميم و گوزگان پسر گوزگان و خدمهء او را بر پهلوى چپ وى نهاد و مردم فلسطين را كه سالارشان مصعب بن عمرو خزاعى بود با مردم قنسرين كه سالارشان صغراء بن احمر بود به پهلوى راست وى نهاد . مردم ربيعه را كه سالارشان يحيى بن حضين بود بر پهلوى چپ نهاد و مردم حمص را كه جعفر بن حنظلهء بهرانى سالارشان بود و مردم ازد را كه سليمان بن عمرو مقرى حميرى سالارشان بود به آنها پيوست . منصور بن مسلم بجلى را بر مقدمه نهاد ، مردم دمشق را كه سالارشان حملة بن نعيم كلبى بود به آنها پيوست و كشيكبانان و نگهبانان و غلامان اسد را بر آنها افزود .\r\n","description":"","footnote":"","page_name":" 4195 ","page_number":18},
  {"content":"\r\nگويد : خاقان نيز آرايش داد . حارث بن سريج و ياران وى و شاه سغد و فرمانرواى چاچ و خرابغره پدر خانا خره جد كاوس ، و فرمانرواى ختلان و جيغويه و همه تركان را بر پهلوى راست نهاد .\r\nو چون تلاقى شد حارث با كسانى از مردم سغد كه با وى بودند و دربنديان و ديگران بر پهلوى چپ حمله برد كه مردم ربيعه و دو سپاه از مردم شام آنجا بودند و آنها را هزيمت كرد كه تا خيمه گاه اسد برفتند .\r\nآنگاه پهلوى راست كه ازديان بودند و بنى تميم و گوزگان ، حمله بردند و همين كه به حريفان رسيدند حارث و تركان هزيمت شدند ، آنگاه كسان همگى حمله بردند .\r\nاسد گفت : « خدايا آنها نافرمانى مىكردند نصرتشان عطا كن . » تركان پراكنده به هر سو همى رفتند و پرواى كس نداشتند . مسلمانان به اندازهء سه فرسنگ به تعقيبشان رفتند و هر كه را به دست آوردند كشتند تا به گوسفندان آنها رسيدند و صد و پنجاه و پنج هزار گوسفند براندند با اسب بسيار . خاقان در كوه راهى پيش گرفت ، بجز راه بزرگ . حارث بن سريج عقبدار وى بود . اسد هنگام نيمروز به آنها رسيد .\r\nگويند : وقتى در جنگ خريستان ، اسد با خاقان مقابل شد ميان آنها نهرى عميق بود ، اسد بگفت تا سراپردهء وى را بالا بردند . يكى از بنى قيس بن - ثعلبه گفت : « اى مردم راى شما چنين است كه وقتى كسان آمدند خيمه به پا كنيد . » گويد : پس اسد بگفت تا سراپرده را فرود آوردند . باد جنگ كه آن را هفافه گويند وزيدن گرفت و خداى هزيمتشان كرد ، مسلمانان روى به قبله كردند و خدا را مىخواندند و تكبير مىگفتند .\r\nگويد : خاقان با نزديك چهار صد سوار بيامد كه پوشش سرخ داشتند و به يكى كه سورى نام داشت گفت : « تو شاه گوزگانى ، اگر عربان تسليم شدند هر كس از مردم گوزگان را كه ديدى پيش وى رفته بكش . » گوزگان به عثمان بن عبد الله بن شخير گفت : « من ولايت خويش و راههاى\r\n","description":"","footnote":"","page_name":" 4196 ","page_number":19},
  {"content":"\r\nآن را بهتر مىشناسم مىخواهى كارى كنى كه مايهء هلاك خاقان شود و تا بباشى مايهء شهرت تو شود ؟ » گفت : « چيست ؟\r\nگفت : « همراه من آيى ؟ » گفت : « آرى » گويد : پس راهى گرفت كه ورادك نام داشت و بالاى علمهاى خاقان رسيد كه غافل بودند . خاقان بگفت تا كوسها بانگ بازگشت زدند و چون جنگ در ميان بود تركان قدرت بازگشت نداشتند . بار ديگر زدند كه قدرت نداشتند آنگاه بار سوم زدند كه قدرت نداشتند و به جنگ سرگرم بودند .\r\nگويد : پس ابن شخير و گوزگان به علمها حمله بردند ، خاقان به فرار روى بگردانيد و مسلمانان اردوگاهشان را تصرف كردند ، ديگهايشان كه قل مىزد به جاى مانده بود با گروهى زن از عرب و وابسته و زنان ترك .\r\nگويد : يابوى خاقان در گل فرو رفت و حارث بن سريج او را حفظ كرد .\r\nگويد : اما كسان ندانستند كه وى خاقان است .\r\nاردوگاه ترك از همه چيز از ظروف نقره و سنجهاى تركى پر بود . خواجه اى مىخواست زن خاقان را ببرد اما فرصت نيافت و با خنجر ضربتى به دو زد ، وقتى به او رسيدند كه هنوز مىجنبيد . پاپوش وى را گرفتند كه از نمد نقش دار بود .\r\nگويد : اسد دختران ترك را پيش دهقانان خراسان فرستاد و مسلمانانى را كه به دست آنها بود بگرفت .\r\nگويد : اسد پنج روز آنجا ببود .\r\nگويد : اسبانى كه پراكنده شده بود ، مىرسيد و اسد آن را مىگرفت و به روز نهم با ظفر سوى بلخ بازگشت .\r\nابن سجف مجاشعى شعرى گفت به اين مضمون :\r\n","description":"","footnote":"","page_name":" 4197 ","page_number":20},
  {"content":"\r\n« اگر در زمين به روى و زمين را بپيمايى « طول زمين را و عرض آن را بپيمايى « كسى را تواناتر و كاربرتر « از امير اسد نخواهى يافت « كه نيكى را به ما رسانيد « و از پراكندگى به فراهمى آورد « خاقان جز با شتاب از او جان نبرد « و گروههاى خاقان را پراكنده كرد « اى ابن سريج علف ترشى ديدى « علف ترشى كه درد سر بيماران را « شفا مىدهد » گويد : اسد حركت كرد و روز بعد در جزهء گوزگان فرود آمد كه خاقان آنجا بود و گريزان روان شد . اسد كسان را براى حركت دعوت كرد بسيار كس از مردم شام و مردم عراق آماده شدند كه جعفر بن حنظلهء بهرانى را سالارشان كرد ، حركت كردند و در شهرى به نام « ورد » از سرزمين جزه فرود آمدند و شب را آنجا به سر كردند .\r\nدچار باد و بارانى سخت شدند ، بقولى دچار برف شدند و بازگشتند . خاقان برفت و پيش جيغويه طخارى جاى گرفت ، بهرانى پيش اسد بازگشت ، اسد سوى بلخ بازگشت و به سپاه تركان كه در مروروذ بوده بود بر خوردند كه براى حمله به بلخ برون آمده بود و هر كس از آنها را كه به دست آوردند كشتند ، تركان به كليساى مروروذ رسيده بودند اسد آن روز چهار هزار زره به دست آورد و چون به بلخ رسيد به مردم گفت روزه بدارند به سبب آنكه خدا فتح به آنها داده بود .\r\nگويد : و چنان بود كه اسد ، كرمانى را با دسته ها مىفرستاد كه يكى و دو و سه و بيشتر از تركان را مىگرفتند ، خاقان سوى طخارستان بالا رفت\r\nو پيش جيغويه\r\n","description":"","footnote":"","page_name":" 4198 ","page_number":21},
  {"content":"\r\nخرلخى اقامت گرفت كه در حفاظ وى باشد ، خاقان بگفت تا كوسها بسازند و چون بخشكيد و صداى آن خوب شد راه ولايت خويش گرفت و چون به اشروسنه رسيد خرابغره ، پدر خانا خره پدر افشين ، همراه بازيگران به پيشواز وى آمد و هديه ها و اسبانى براى وى و سپاهش آماده كرده بود ، روابط ميانشان خوب نبوده بود و چون به هزيمت باز آمده بود مىخواست به نزد وى جايى داشته باشد و هر چه مىتوانست براى وى آورد .\r\nگويد : پس از آن خاقان به ولايت خويش رفت و براى نبرد و محاصرهء سمرقند آماده شدن گرفت . پنج هزار يابو براى سوارى به حارث بن سريج و ياران وى داد ، تعدادى يابو نيز ميان سرداران ترك تقسيم كرد .\r\nگويد : روزى خاقان با كورصول ، بازى نرد مىكرد ، ميانشان نزاع شد و كورصول دست خاقان را بشكست و خاقان سوگند ياد كرد كه دست كورصول را خواهد شكست . خبر به كورصول رسيد كه دورى گرفت و گروهى از ياران خويش را فراهم آورد و به خاقان شبيخون زد و او را بكشت . روز بعد تركان از اطراف وى پراكنده شد و او را برهنه واگذاشتند . زريق بن طفيل كشانى با خاندان حمو كيان كه از بزرگان تركند بيامد و او را ببرد و دفن كرد و دربارهء وى چنان كرد كه دربارهء امثال وى مىبايد كرد .\r\nپس از آن تركان به غارت همديگر پراكنده شدند و بعضىشان سوى چاچ رفتند . در اين هنگام مردم سغد به طمع بازگشت به آنجا افتادند .\r\nگويد : از سواران ترك كه به كار غارت مىپرداختند كسى بجز زر ابن كشى به سلامت نماند كه به سلامت به طخارستان رسيد .\r\nگويد : و چنان بود كه اسد ، منيف بن وصاف عجلى را بر اسبى از بلخ فرستاده بود كه برفت تا به شبورقان رسيد .\r\nگويد : ابراهيم بن هشام پادگان شبورقان بود و سيف را بر اسبان بريد روانه\r\n","description":"","footnote":"","page_name":" 4199 ","page_number":22},
  {"content":"\r\nكرد تا پيش خالد بن عبد الله رسيد و خبر را با وى بگفت .\r\nگويد : اما هشام خبر را حيرتانگيز دانست و باور نكرد و به ربيع حاجب خويش گفت : « واى تو اگر اين پير راست بگويد ، از حادثه اى عظيم خبر آورده اما راستگويش نميدانم ، برو و به او وعده بده ، سپس از او بپرس چه مىگويد و گفتار وى را براى من بيار . » گويد : حاجب پيش وى رفت و آنچه را هشام گفته بود انجام داد كه با وى همان گفت كه به هشام گفته بود .\r\nگويد : هشام به حيرت در شد ، بار ديگر او را بخواست و گفت : « قاسم بن بخيت كيست ؟ » گفت : « سالار سپاه » گفت : « او بيامده » گفت : « اگر آمده باشد\r\nخدا امير مؤمنان را فاتح كرده است . » گويد : اسد وقتى فتح كرده بود قاسم بن بخيت را فرستاده بود . وى بيامد و بر در تكبير گفت ، آنگاه وارد شد و همچنان تكبير مىگفت . هشام نيز به سبب تكبير قاسم تكبير مىگفت ، تا به نزد وى رسيد و گفت : « اى امير مؤمنان فتح ! » و خبر را با وى بگفت .\r\nگويد : هشام از تخت خويش به زير آمد و سجدهء شكر كرد كه به نزد ايشان يك سجده است .\r\nگويد : قيسيان به اسد و خالد حسد بردند و به هشام گفتند به خالد بن عبد الله بنويسد كه به برادرش دستور دهد مقاتل بن حيان را بفرستد .\r\nگويد : هشام به خالد نوشت . اسد ، مقاتل بن حيان را در جمع كسان پيش خواند و گفت : « پيش امير مؤمنان رو و آنچه را ديده اى با وى بگوى و حق را بگوى ان شاء الله جز حق نخواهى گفت ، آنچه نياز دارى از بيت المال بگير »\r\n","description":"","footnote":"","page_name":" 4200 ","page_number":23},
  {"content":"\r\nگفتند : « در اين صورت چيزى نخواهد گرفت » گفت : « فلان و فلان مقدار مال به دو بده و فلان و به همان تعداد جامه به دو بده و لوازم بده » گويد : مقاتل بن حيان روان شد و پيش هشام بن عبد الملك رسيد كه با ابرش نشسته بود و از او پرسش كرد .\r\nمقاتل گفت : « به غزاى ختلان رفتيم و به حادثه اى بزرگ افتاديم ، اسد را از تركان بيم دادند ، اما به آنها اعتنا نكرديم تا به ما رسيدند و چيزى از غنايم ما را بگرفتند و قسمتى از اردوگاهمان را به غارت بردند ، آنگاه به نزديك خلم مارا عقب زدند و كسان به قشلاقگاههاى خويش رفتند آنگاه خبر آمد كه خاقان سوى گوزگان روان شده و ما در همان اوقات با دشمن درگير شده بوديم ، ما را حركت داد و در روستايى ما بين اردوگاهمان و سرزمين گوزگان تلاقى كرديم ، گروهى از فرزندان مسلمانان به چنگشان افتاده بود به پهلوى چپ ما حمله آوردند و آن را عقب راندند .\r\nپس از آن پهلوى راست ما به آنها حمله برد و خدا بر آنها ظفرمان داد كه چند فرسخ به تعقيبشان رفتيم و اردوگاه خاقان را غارت كرديم كه از آنجا برفت » گويد : هشام تكيه داده بود و چون از اردوگاه خاقان سخن آورد بنشست و سه بار گفت : « شما اردوگاه خاقان را غارت كرديد ؟ » گفت : « آرى » گفت : « بعد چه شد ؟ » گفت : « وارد ختلان شدند و برفتند . » هشام گفت : « اسد ضعيف است » گفت : « آرام ، اى امير مؤمنان ، اسد ضعيف نيست ، بيش از آنچه كرد تاب نداشت »\r\n","description":"","footnote":"","page_name":" 4201 ","page_number":24},
  {"content":"\r\nهشام گفت : « حاجت خويش را بگوى » گفت : « يزيد بن مهلب از پدر من ، حيان ، يكصد هزار درم به ناحق گرفته . » هشام گفت : « زحمت شاهد آوردن را به عهدهء تو نمىنهم ، به نام خدا قسم ياد كن كه چنانست كه گفتى . » گويد : مقاتل قسم ياد كرد و آن مبلغ را از\r\nبيت المال خراسان به دو پس داد و به خالد نوشت كه به اسد در بارهء آن بنويسد كه خالد نوشت و اسد يكصد هزار درم به دو داد كه مطابق كتاب خداى و ترتيب ميراث ميان وارثان حيان تقسيم كرد .\r\nبه قولى هشام به اسد نوشت كه در اين باب خبر گيرد ، اگر آنچه گفته حق باشد يكصد هزار به او داده شود . كسى كه خبر فتح خراسان را به مرو رسانيد عبد السلام بن اشهب حنظلى بود .\r\nگويد : اسد در مورد هزيمت خويش در نبرد سان گروهى را پيش خالد بن عبد الله فرستاد كه علمهاى خاقان را با سرهاى مقتولان ترك همراه داشتند كه خالد آنها را پيش هشام فرستاد ، هشام قسمشان داد كه راست گفته‌اند و آنها قسم ياد كردند كه به آنها جايزه داد .\r\nگويد : و چنان بود كه سبل هنگام مرگ وقتى ابن سائجى را جانشين خويش مىكرد سه سفارش به دو كرد گفت : « با مردم ختلان چون من گردنفرازى مكن\r\nكه من پادشاهم و تو پادشاه نيستى ، تو يكى از آنها هستى و آنچه را از شاهان تحمل مىكرده‌اند از تو تحمل نمىكنند . منتظر نمان كه سپاه بخواهد و آن را به ولايتتان پس آرى كه از پس من ملك از آن سپاه است و ملوك را نظام بايد و كسان اگر نظام ندارند اوباش باشند ، با عربان جنگ مكنيد و تا مىتوانيد آنها را به حيله از خويشتن بداريد . »\r\n","description":"","footnote":"","page_name":" 4202 ","page_number":25},
  {"content":"\r\nابن سائجى به دو گفت : « اما اينكه گفتى با مردم ختلان گردنفرازى نكنم ، اين را دانسته‌ام ، آنچه در بارهء پس آوردن سپاه گفتى ، شاه راست گفت ، اينكه گفتى با عربان جنگ مكنيد ، تو كه بيشتر از همهء شاهان با آنها جنگيده اى ، چگونه از جنگشان نهى مىكنى ؟ » گفت : « خوب كردى كه آنچه را نمىدانى پرسيدى . من نيروى شما را با نيروى خودم قياس كردم و چنان يافتم كه نسبت به من چيزى نيستند . و چنان بود كه وقتى من با آنها نبرد مىكردم به زحمت از آنها مىگريختم و شما اگر با آنها نبرد كنيد هلاك مىشويد . » گويد : و چنان بود كه سپاه سوى چين گريخته بود . ابن سائجى همان بود كه حركت خاقان را به اسد بن عبد الله خبر داده بود و نبرد با اسد را ناخوش داشت .\r\nدر اين سال مغيرة بن سعيد و بيان با گروهى قيام كردند و خالد آنها را بگرفت و بكشت .\r\n\r\nسخن از خبر كشته شدن مغيرة ابن سعيد و بيان و يارانشان\r\nمغيرة بن سعيد ، چنان كه گفته‌اند ، جادوگر بود .\r\nاعمش گويد : شنيدم كه مغيرة بن سعيد مىگفت : « اگر بخواهم عاد و ثمود و نسلهاى بسيار ما بين آنها را زنده توانم كرد . » گويد : و چنان بود كه مغيره سوى گورستان مىرفت و سخن مىكرد و بر - گورها همانند ملخان نمودار مىشد ( يا چيزى نظير اين سخن گفت ) .\r\nمحمد بن عبد الرحمن گويد : يكى از مردم بصره پيش ما آمد كه طالب علم\r\n","description":"","footnote":"","page_name":" 4203 ","page_number":26},
  {"content":"\r\nبود [ 1 
  ] و پيش ما بود ، روزى به كنيز خويش گفتم ماهى اى به دو درم براى من بخر ، آنگاه با آن\r\nبصرى پيش مغيرة بن سعيد رفتم كه به من گفت : « اى محمد مىخواهى بگويم چرا ابروانت فاصله دارد ؟ » گفتم : « نه » گفت : « مىخواهى به تو خبر دهم كه چرا كسانت نام ترا محمد كرده‌اند ؟ » گفتم : « نه » گفت : « تو خادم خويش را فرستادى كه ماهىاى به دو درم برايت بخرد . » گويد : و ما از پيش وى برخاستيم .\r\nابو نعيم گويد : و چنان بود كه مغيره با جادو سر و كار داشت ، خالد قسرى او را بگرفت و بكشت و بياويخت .\r\nسعيد بن مردابند وابستهء عمرو بن حريث گويد : وقتى مغيره و بيان را با شش كس پيش خالد آوردند ، او را ديدم كه بگفت تا تختش را به مسجد جامع آوردند و بگفت تا دسته هاى نى بياوردند با نفت ، آنگاه به مغيره گفت كه يك دسته نى برگيرد كه سستى كرد و تأمل كرد ، تازيانه ها بر سر وى فرود آمد كه يك دسته برداشت و به برگرفت كه به دو بستند . سپس نفت بر او و دستهء نى ريختند و آتش در آن افروختند كه وى بانى بسوخت . آن گروه را نيز بگفت كه چنان كردند ، در آخر به بيان گفت كه پيش نى دويد و آن را به برگرفت ، خالد گفت : « واى شما در همه كار احمقيد ، چرا اين را به مغيره ياد نداديد . » پس او را بسوخت .\r\nابو زيد گويد : وقتى خالد ، مغيره و بيان را بكشت كس به طلب مالك بن اعين\r\n\r\n","description":"","footnote":"\r\n[ 1 
  ] نكته اى كه نبايد از خاطر خواننده دور بماند اين است كه در استعمال دوران اول اسلامى هميشه علم به معنى حديث به كار مىرفته ، فى المثل اطلبوا العلم و لو بالصين يا طلب العلم فريضة على كل مسلم ، يا اطلبوا العلم من المهد الى اللحد ، به معنى حديث است و اين قضيه از دقت در موارد به كار رفتن كلمه چنان آشكار است كه محتاج توضيح بيشتر نيست ( م )\r\n","page_name":" 4204 ","page_number":27},
  {"content":"\r\nجهنى فرستاد و از او پرسش كرد ، و او دربارهء خويش راست گفت كه رهايش كرد و چون مالك با معتمدان خويش خلوت كرد كه ابو مسلم خراسانى از آن جمله بود شعرى خواند به اين مضمون :\r\n« ميان دو راه ، براى وى راهى روشن نهادم « و خورشيد را جز و چيزهاى ديگر گلاندود كردم « وقتى از من پرسش كرد وى را به شبهه انداختم « چنان كه سين و شين بهنگام نوشتن مشتبه مىشود » و چون ابو مسلم تسلط يافت گفت : « اگر او را به دست آرم به موجب اقرارى كه بر ضد خويش كرده مىكشمش » على بن محمد گويد : مغيرة بن سعيد با هفت كس قيام كرد ، آنها را خادمان مىناميدند . بيرون كوفه قيام كردند خالد قسرى به منبر بود كه قيامشان را به دو خبر دادند و گفت : « آبم دهيد » و ابن نوفل اين را بر او عيب گرفت و شعرى گفت به اين مضمون :\r\n« اى خالد ، خدايت پاداش خير ندهد « و فلان امير در فلان مادرت [ 1 
  ]\r\n« ميان قيسيان و قسريان « آرزوى تفاخر دارى « گويى از بزرگان بنى جريرى « مادرت يك زن بومى بود « و پدرت سفله اى بود « و اوباش ، همانند سران نباشند « جرير از مردم اصيل يمنى بود\r\n\r\n","description":"","footnote":"\r\n[ 1 
  ] با كلمات صريح\r\n","page_name":" 4205 ","page_number":28},
  {"content":"\r\n« با نسب و الا و مقام معتبر « تو پنداشته اى كه از يزيد آمده اى « اما شما را همانند بزغاله براندند « تو به نزد مغيره بندهء بدى بودى « و از غرش شير از ترس مىشاشيدى « و چون بليه ديدى گفتى آبم دهيد « آنگاه بر تخت شاشيدى « از بيم هشت بومى و پيرى فرتوت « كه ياورى نداشت » در همين سال بهلول بن بشر ، ملقب به كثاره « حكميت خاص خدا است » گفت و كشته شد .\r\n\r\nسخن از خروج بهلول ابن بشر و كشته شدن او\r\nابو عبيده معمر بن مثنى گويد : بهلول دعوى خدايى داشت . وى معادل يك ششم درم ( دانگ ) چيز مىخورد و به نزد هشام بن عبد الملك به دليرى شهره بود . به آهنگ حج برون شد و به غلام خويش گفت مقدارى سركه به يك درم براى او بخرد . غلامش شرابى به نزد وى آورد و بگفت تا پس دهد و درم را بگيرد ، اما از او نپذيرفتند . بهلول پيش عامل دهكده كه جزو سواد بود رفت و با وى سخن كرد ، عامل به دو گفت : « شراب از تو و از قوم تو بهتر است . » گويد : بهلول از پى حج خويش رفت و همين كه آن را به سر برد مصمم شد كه بر ضد حكومت قيام كند ، در مكه كسانى را يافت كه با رأى وى هماهنگ بودند يكى از دهكده هاى موصل را وعده گاه كردند كه چهل كس آنجا فراهم آمدند و بهلول را\r\n","description":"","footnote":"","page_name":" 4206 ","page_number":29},
  {"content":"\r\nسالار خويش كردند و همسخن شدند كه به هر كه گذر كردند بگويند از پيش هشام مىآيند كه آنها را براى بعضى كارها به نزد خالد فرستاده است تا كارهايشان را انجام دهد . به هر عاملى گذشتند با وى چنين گفتند و اسبانى از اسبان بريد گرفتند و چون به دهكده اى رسيدند كه غلام آنجا سركه خريده بود و شراب به دو داده بودند ، بهلول گفت : « از اين عامل آغاز مىكنم كه آن سخنان را گفت . » يارانش گفتند : « ما قصد كشتن خالد داريم\r\nاگر از اين آغاز كنيم كارمان شهره شود و خالد و غير وى از ما حذر كنند ، ترا به خدا اين را مكش كه خالد كه مسجدها را ويران مىكند و كليساها و كنيسه ها مىسازد و گبران را ولايتدار مسلمانان مىكند و زنان مسلمان را به ذميان شوهر مىدهد ، از دست ما بگريزد شايد او را بكشيم و خدا ما را از او آسوده كند . » گفت : « به خدا تكليف خويش را براى كار پس از آن وانمىگذارم ، اميد دارم اين را كه آن سخنان را با من بگفت بكشم ، به خالد نيز دست يابم و او را بكشم .\r\nاگر اين را بگذارم و سوى خالد روم كارمان شهره شود و اين از دستمان برود . در صورتى كه خداى عز و جل گفته :\r\n* ( قاتِلُوا الَّذِينَ يَلُونَكُمْ من الْكُفَّارِ وَلْيَجِدُوا فِيكُمْ غِلْظَةً 9 : 123 ) * [ 1 
  ] يعنى : با آن كسان از كافران كه مجاور شمايند ، كارزار كنيد بايد در شما خشونتى ببينند . » گفتند : « چنان كن كه رأى تو است » گويد : پس بهلول سوى آن كس رفت و او را بكشت ، كسان خبر يافتند و بدانستند كه آنها خارجى هستند و راه فرار پيش گرفتند ، پيكها سوى خالد روان شدند و به او خبر دادند كه كسانى از خارجيان قيام كرده‌اند ، اما در آن وقت نمى دانستند سالارشان كيست .\r\n\r\n","description":"","footnote":"\r\n[ 1 
  ] توبه ، آيهء 124\r\n","page_name":" 4207 ","page_number":30},
  {"content":"\r\nگويد : خالد از واسط برون شد و سوى حيره رفت ، در اين وقت كسانى همراه وى بودند . در همان ايام سردارى از مردم شام ، از بنى قين با سپاهى آمده بود كه آنها را بكمك عامل خالد كه در هند بود فرستاده بودند و در حيره فرود آمده بودند ، به همين جهت خالد آنجا رفته بود .\r\nگويد : خالد سردار سپاه را پيش خواند و گفت : « با اين زدين گشتگان نبرد كن كه هر كه يكى از آنها را بكشد ، من جز آنچه در شام گرفته ، عطايى به او دهم و از رفتن سوى هندوستان معافش دارم » گويد : رفتن سوى هندوستان براى آنها سخت دشوار بود بدين جهت بدين كار شتافتند و گفتند : « اين كسان را مىكشيم و سوى ولايت خويش باز مىرويم . » گويد : پس مرد قيسى با ششصد كس سوى آنها روان شد . خالد نيز دويست كس از نگهبانان كوفه را به آنها پيوست ، بر ساحل فرات تلاقى شد . مرد قيسى ياران خود را بياراست و نگهبانان كوفه را به كنار زد و گفت : « با ما نباشيد » كه مىخواست خود او و يارانش با قوم روبرو شوند و ظفر خاص آنها باشد ، به سبب وعده اى كه خالد به آنها داده بود .\r\nگويد : بهلول سوى آنها آمد و در بارهء سالارشان پرسش كرد و جاى وى را بدانست و به دو پرداخت . پرچم سياهى به دست داشت ، به دو حمله برد و از شكاف زره ضربتى به دو زد كه گفت : « مرا كشتى خدايت بكشد » بهلول گفت : « به جهنم برو ، خدايت لعنت كند » گويد : مردم شام با نگهبانان كوفه فرارى شدند تا به در كوفه رسيدند و بهلول و يارانش همچنان از آنها مىكشتند . شاميان بر اسبان خوب بودند و از وى جان بردند اما به نگهبانان كوفه رسيد كه گفتند : « در بارهء ما از خداى بترس كه ما به اكراه و اجبار آمده‌ايم »\r\nبهلول با نيزه بسرهايشان همى زد و مىگفت : « برويد ، فرار ، فرار »\r\n","description":"","footnote":"","page_name":" 4208 ","page_number":31},
  {"content":"\r\nگويد : بهلول همراه مرد قيسى كيسه اى يافت كه آن را برگرفت .\r\nگويد : در كوفه شش نفر بودند كه عقيدهء بهلول داشتند و برون شدند كه به وى ملحق شوند و كشته شدند . بهلول سوى آنها روان شد و كيسه را پيش روى خويش مىبرد گفت : « اينان را كى كشت كه اين درمها را به او دهم » اين يكى مىگفت : « من بودم » آن يكى مىگفت : « من بودم » تا آنها را بشناخت و آنها مىپنداشتند كه وى از جانب خالد آمده كه مالى به آنها دهد به سبب آنكه خارجيان را كشته‌اند .\r\nگويد : بهلول به مردم دهكده گفت : « اينان راست مىگويند ، اينان آن كسان را كشته‌اند ؟ » گفتند : « آرى » بهلول بيم داشت كه آنها اين دعوى را به طمع مال كرده باشند ، پس به مردم دهكده گفت : « برويد » و بگفت تا آن كسان را بكشتند .\r\nگويد : يارانش اين كار را بر او عيب گرفتند ، با آنها حجت گويى كرد كه به حجت وى تسليم شدند .\r\nگويد : خبر هزيمت قوم و خبر كشته شدن آن كسان از مردم صريفين به خالد رسيد و سر دارى از بنى شيبان را كه يكى از بنى حوشب بن يزيد بود فرستاد كه ما بين موصل و كوفه با خارجيان مقابل شد ، بهلول به آنها حمله برد مرد شيبانى به دو گفت : « ترا به حق خويشاوندى قسم ! حسن كناره گرفته اى پناه جويم » و بهلول دست از او بداشت يارانش هزيمت شدند و پيش خالد رفتند كه در حيره مانده بود و انتظار مىبرد و ناگهان هزيمتيان سوى وى تاختند .\r\nگويد : بهلول همانروز حركت كرد و آهنگ موصل داشت ، عامل موصل از وى بيمناك شد و به هشام نوشت كه گروهى از خارجيان قيام كرده‌اند و تباهى مىكنند و از كار ناحيهء خويش نگران است و سپاهى خواست كه به كمك آنها با خارجيان\r\n","description":"","footnote":"","page_name":" 4209 ","page_number":32},
  {"content":"\r\nنبرد كند .\r\nهشام به دو نوشت كه كثارة بن بشر را سوى آنها فرست . و چنان بود كه هشام ، بهلول را به لقب مىشناخت ، عامل موصل به دو نوشت كه آن كه قيام كرده همان كثاره است .\r\nگويد : پس از آن بهلول به ياران خويش گفت : « به خدا با كشتن پسر زن نصرانى كارى از پيش نمىبريم - منظورش خالد بود - من به خاطر خداى قيام كرده‌ام پس چرا به طلب سرى نباشم كه خالد و كسان خالد را تسلط بخشيده است ؟ » گويد : پس به آهنگ هشام كه در شام بود حركت كرد . عاملان هشام بيمناك شدند كه اگر وى را واگذارند كه از ولايتشان بگذرد و به شام برسد هشام از آنها دل آزرده شود . خالد سپاهى از مردم عراق بر ضد وى فراهم آورد . عامل جزيره نيز سپاهى از مردم جزيره فراهم آورد ، هشام نيز سپاهى از مردم شام فراهم آورد كه در ديرى ما بين جزيره و موصل فراهم آمدند ، بهلول بيامد تا به نزد آنها رسيد .\r\nبه قولى در كحيل نزديك موصل تلاقى شد ، بهلول بيامد و به در دير فرود آمد به دو گفتند : « از در دير به يكسو رو كه ما براى مقابلهء تو برون شويم » گويد : پس بهلول به كنار رفت و سپاه سوى وى آمد و چون كثرت آنها را بديد و خود او هفتاد كس داشت ، ياران خويش را پهلوى راست و چپ كرد ، سپس سوى آنها رفت و گفت : « هر يك از شما اميد دارد كه ما را بكشد و به سلامت سوى ولايت و كسان خويش رود ؟ » گفتند : « چنين اميدواريم ان شاء الله » گويد : بهلول به يكى از آنها حمله برد و او را بكشت و گفت : « اما اين يكى هرگز پيش كسان خود نخواهد رفت » و چنين كرد تا شش كس از آنها را بكشت كه هزيمت شدند و وارد دير شدند و آنها را محاصره كرد ، برايشان كمك آمد كه بيست -\r\n","description":"","footnote":"","page_name":" 4210 ","page_number":33},
  {"content":"\r\nهزار شدند ، ياران بهلول گفتند : « بهتر است اسبان خويش را پى كنيم و يكباره به آنها حمله بريم » بهلول گفت : « چنين مكنيد كه تا وقتى كه بر اسبانمان هستيم خويشتن را نبرد صداى معذور كنيم . » گويد : پس همهء آن روز با سپاه بجنگيدند ، تا به وقت پسين و بسيار كس از آنها را كشتند و زخمى كردند .\r\nگويد : پس از آن بهلول و يارانش اسبان خويش را پى كردند و پياده شدند ، با شمشيرهاى كشيده در آنها افتادند و بدردشان آوردند . بيشتر ياران بهلول كشته شدند ، وى نبرد مىكرد و از ياران خويش دفاع مىكرد ، يكى از مردم جديلهء قيس كه كنيهء ابو الموت داشت به دو حمله برد كه از پاى بيفتاد ، باقيماندهء يارانش پيش وى آمدند و گفتند : « كار ما را از پى خويش به يكى سپار كه بدان قيام كند . » گفت : « اگر من هلاك شدم ، امير مؤمنان دعامهء شيبانى است . اگر دعامه هلاك شد ، امير مؤمنان عمرو يشكرى است . » گويد . و چنان بود كه ابو الموت با بهلول خدعه كرده بود ، بهلول همان شب بمرد ، صبحگاهان دعامه فرارى شد و آنها را واگذاشت و يكى از شاعرانشان ، شعرى گفت به اين مضمون :\r\n« دعامه امير مؤمنان نيست بد « و هنگام جنگ « بدترين تكيه گاه است » ضحاك بن قيس نيز به رثاى بهلول و تذكار ياران وى شعرى دارد به اين مضمون :\r\n« از پى ابو بشر و صحبت وى « دچار قومى شدم كه بر ضد من\r\n","description":"","footnote":"","page_name":" 4211 ","page_number":34},
  {"content":"\r\n« با احزاب همدست بودند « گويى هرگز از ياران ما نبوده‌اند « و از همين پيش با ما دوستى نداشته‌اند « اى ديده اشك فراوان بريز « و بر ياران و دوستان رفتهء ما « زارى كن « كه ظاهر و باطن دنيا را به ما واگذاشتند « و مجاوران بهشت جاويد شدند » ابو عبيده گويد : وقتى بهلول كشته شد عمرو يشكرى به نبرد برون شد و طولى نكشيد كه كشته شد\r\nپس از آن عنزى صاحب اسب سپيد ، كه به اين عنوان شهره بود ، با شصت كس بر ضد خالد قيام كرد . خالد ، سمط بن مسلم بجلى را با چهار هزار كس به مقابلهء وى فرستاد كه بر ساحل فرات تلاقى كردند ، عنزى به سمط حمله برد و ضربتى ميان انگشتان وى زد كه شمشيرش را بينداخت و دستش شل شد .\r\nگويد : قوم حمله آوردند و حروريان هزيمت شدند ، غلامان و اوباش مردم كوفه جلوشان رفتند و با سنگ چندان بزدند كه آنها را كشتند .\r\nابو عبيده گويد : پس از آن وزير سختيانى با گروهى بر ضد خالد قيام كرد قيام وى از حيره بود و به هر دهكده اى مىگذشت آن را مىسوزانيد و هر كه را مىديد مىكشت و بر هر چه آنجا بود و بر بيت المال تسلط مىيافت . خالد سردارى از ياران خويش را فرستاد با گروهى از نگهبانان كوفه كه با وى نبرد كردند .\r\nسختيانى كه با گروهى اندك بود نبرد كرد تا بيشتر يارانش كشته شدند و زخم بسيار خورد . وى را كه از پاى افتاده بود بگرفتند و پيش خالد بردند كه روى به خالد كرد و او را وعظ گفت و آياتى از قرآن را بر او خواند . خالد آنچه را از او شنيد پسنديد و از كشتنش دست بداشت و به نزد خويش بداشت و پيوسته شبانگاه\r\n","description":"","footnote":"","page_name":" 4212 ","page_number":35},
  {"content":"\r\nمىفرستاد كه او را مىآوردند و با وى سخن مىكرد و از او پرسش مىكرد .\r\nگويد : خبر به هشام رسيد و در اين باب به نزد وى از خالد سعايت كردند و گفتند : « يك حرورى را كه كشته و سوخته و اموال به غارت برده ، گرفته و زنده بداشته و او را هم صحبت خويش كرده » گويد : هشام به خشم آمد و به خالد نوشت و او را دشنام داد و گفت : « فاسقى را كه كشته و سوخته و اموال به غارت برده ، زنده مدار » اما خالد مىگفت : « مرگ وى را حيف مىدارم » به سبب سخنان فصيحى كه از او مىشنيد .\r\nگويد : از اين رو به هشام نامه نوشت و كار او را سبك وانمود ، به قولى ، نامه ننوشت بلكه در كار وى تأخير مىكرد و از او دفاع مىكرد تا وقتى كه هشام به دو - نوشت و ملامتش كرد و دستور داد كه او را بكشد و بسوزد .\r\nگويد : و چون دستور قاطع بيامد كه رد آن ميسر نبود ، كس فرستاد و او را با تنى چند از يارانش كه با وى دستگير شده بودند پيش خواند كه به مسجدشان بودند و دسته هاى نى بياوردند ، و آنها در ميان دستهء نى نشستند و نفت بر ايشان ريختند ، آنگاه برونشان آوردند در ميدان بداشتند و آتش در آنها افكندند و كس از ايشان نبود كه اضطراب نياورد و زارى نكرد مگر سختيانى كه نجنبيد و پيوسته قرآن مىخواند تا جان داد .\r\nدر اين سال اسد بن عبد الله غزاى ختلان كرد و در اثناى اين غزا ، بدر طرخان ، شاه ختلان را كشت .\r\n\r\nسخن از غزاى اسد در ختلان و اينكه چرا بدر طرخان را كشت\r\nعلى بن محمد به نقل از مشايخ خويش گويد : اسد بن عبد الله غزاى ختلان كرد و اين غزاى بدر طرخان بود كه مصعب بن عمرو خزاعى را سوى وى فرستاد .\r\n","description":"","footnote":"","page_name":" 4213 ","page_number":36},
  {"content":"\r\nمصعب برفت تا نزديك بدر طرخان فرود آمد و او امان خواست كه پيش اسد رود .\r\nمصعب پذيرفت و او پيش اسد رفت و از او چيزها خواست كه نپذيرفت . پس از آن بدر طرخان از اسد خواست كه يك هزار هزار درم از او بپذيرد .\r\nاسد به دو گفت : « تو مردى بيگانه اى از مردم باميان چنان كه به ختلان آمده اى از آنجا برون شو . » بدر طرخان گفت : « تو با ده اسب دم بريده به خراسان آمده اى و اگر اكنون از آن برون شوى با كمتر از پانصد شتر نخواهى رفت و چيزهاى ديگر ، من با چيزى به ختلان آمده‌ام ، آن را به من باز ده تا چنان كه وارد شده‌ام از آن بيرون شوم . » گفت : « چه بود ؟ » گفت : « جوان بودم كه آمدم و با شمشير مال به دست آوردم و خداى خاندان و فرزند نصيب كرد ، جوانى مرا بده تا از ختلان بروم ، مىگويى از پيش خاندان و فرزندان خويش بروم ، مرا بى خاندان و فرزند زنده بودن چه سود ؟ » گويد : اسد خشمگين شد ، بدر طرخان به امان اطمينان داشت ، اسد به دو گفت :\r\n« مهر به گردن تو مىنهم كه از آسيب سپاهيان بر تو بيمناكم . » گفت : « اين را نمى خواهم همين مرا بس كه يكى از جانب تو مرا پيش مصعب رساند . » گويد : اما اسد اصرار كرد كه مهر به گردن وى نهد . پس مهر به گردن وى نهاد و او را به ابو الاسد وابستهء خويش سپرد . ابو الاسد او را ببرد تا شبانگاه به اردوگاه مصعب رسانيد . سلمة بن ابى عبد الله جزو وابستگان ، همراه مصعب بود ، ابو الاسد به سلمه برخورد كه عرابه را به جا مىنهاد ، سلمه به ابو الاسد گفت : « امير در بارهء بدر - طرخان چه كرد ؟ » ابو الاسد حكايت پيشنهاد بدر طرخان را با وى بگفت كه اسد نپذيرفته بود و\r\n","description":"","footnote":"","page_name":" 4214 ","page_number":37},
  {"content":"\r\nاو را پيش مصعب فرستاده بود كه وارد قلعه كند . سلمه گفت : « امير اين كار را از روى صواب نكرده\r\nبه زودى در اين كار مىنگرد و پشيمان مىشود ، مىبايد آنچه را عرضه مىكرد بگيرد يا او را بدارد و به قلعه اش نفرستد ما به وسيلهء پلها كه ساختيم و تنگه ها كه اصلاح كرديم وارد آنجا شديم مانع بدر طرخان از حمله به ما اين بود كه اميد صلح داشت ، اكنون كه از صلح نوميد شده ، از كوشش باز نخواهد ماند ، امشب او را در خيمهء من واگذار و او را به نزد مصعب مبر كه مصعب وقتى او را ببيند به قلعه اش مىفرستد . » گويد : ابو الاسد با بدر طرخان در خيمهء سلمه بماند .\r\nگويد : اسد در راهى تنگ پيش رفت كه سپاه گروه گروه شد ، اسد برفت تا به شهرى رسيد ، تشنه شده بود و كسى از خادمانش با وى نبود ، آب خواست ، سغدى ابن عبد الرحمن ، ابو طعمهء جرمى با يكى از خادمان خويش همراه بود ، خادم يك شاخ تبتى همراه داشت ، سغدى شاخ تبتى را بگرفت و مقدارى سويق در آن ريخت و از آب نهر روى آن ريخت و تكان داد و اسد را با تنى چند از سران سپاه سيراب كرد . آنگاه اسد در سايهء درختى فرود آمد و يكى از كشيكبانان را خواست و سر خويش را بر زانوى وى نهاد .\r\nگويد : مجشر بن مزاحم سلمى ، كه اسب خويش را مىكشيد بيامد و مقابل اسد نشست و او را مىنگريست .\r\nاسد گفت : « ابو العديس چونى ؟ » گفت : « ديروز نيكحالتر از امروز بودم » گفت : « چرا ؟ » گفت : « بدر طرخان در چنگ ماست ، پيشنهادى كرده كه امير نه پيشنهاد او را پذيرفته و نه او را محكم نگهداشته بلكه رهايش كرده و گفته كه وى را وارد قلعه اش كنند به اين پندار كه او را وفايى هست . »\r\n","description":"","footnote":"","page_name":" 4215 ","page_number":38},
  {"content":"\r\nگويد : در اين هنگام اسد پشيمان شد و بلدى از مردم ختلان را پيش خواند با يكى از مردم شام كه تيز پى بود و اسبى سبك رو داشت و چون آنها را بياوردند به شامى گفت : « اگر پيش از آنكه بدر طرخان وارد قلعه اش شود به او رسيدى هزار درم جايزه دارى » گويد : آن دو كس برفتند تا به اردوگاه مصعب رسيدند ، شامى ندا داد كه اين كافر چه كرد ؟\r\nگفتند : « به نزد سلمه است » گويد : بلد با خبر پيش اسد بازگشت و شامى با بدر طرخان در خيمهء سلمه بماند .\r\nگويد : اسد كس پيش بدر طرخان فرستاد كه وى را ببردند و به دو ناسزا گفت بدر طرخان بدانست كه اسد پيمان وى را شكسته و ريگى برداشت و به طرف آسمان افكند و گفت : « اين پيمان خداست » آنگاه ريگ ديگرى برگرفت و به طرف آسمان افكند و گفت : « اين پيمان محمد است صلى الله عليه و سلم » در بارهء پيمان امير مؤمنان و پيمان مسلمانان نيز چنين كرد ، و اسد بگفت تا دست او را ببرند .\r\nگويد : پس از آن اسد گفت : « از صاحبان خون ابى فديك كى اينجاست ؟ »\r\nگويد : ابو فديك يكى از مردم ازد بود كه بدر طرخان وى را كشته بود .\r\nيكى از ازديان برخاست گفت : « من » .\r\nاسد گفت : « گردنش را بزن » و او چنان كرد .\r\nگويد : پس از آن اسد بر قلعهء بزرگ تسلط يافت و قلعهء كوچكى بالاتر از آن بماند كه فرزندان و اموال بدر طرخان در آن بودند كه به تصرف آنها نيامد ، آنگاه اسد سپاه را در دره هاى ختلان پراكند .\r\nگويد : اسد سوى مرو رفت و ايوب بن ابى حسان تميمى را كه عامل آنجا بود معزول كرد و خالد بن شديد پسر عموى خويش را عامل آنجا كرد ، و چون به بلخ\r\n","description":"","footnote":"","page_name":" 4216 ","page_number":39},
  {"content":"\r\nرسيد خبر يافت كه عمارة بن حريم ، فاضله دختر يزيد بن مهلب را به زنى گرفته و به خالد بن شديد نوشت : « عماره را وادار كن كه دختر يزيد را طلاق دهد و اگر نپذيرفت يكصد تازيانه به او بزن . » گويد : خالد كس به طلب عماره فرستاد كه بيامد ، بوقتى عذافر بن زيد تميمى پيش وى بود . به دو دستور داد فاضله را طلاق دهد ، و از پس آنكه مقاومتى كرد ، چنان كرد .\r\nعذافر گفت : « به خدا عماره جوانمرد و سرور قيس است و ميان قيسيان كسى ابهت او را ندارد . » يعنى معتبر تر از او نيست .\r\nگويد : پس از آن خالد بن شديد درگذشت و اشعث بن جعفر بجلى جانشين وى شد .\r\nدر اين سال صحارى پسر شبيب جان فروش شد و در جبل « حكميت خاص خداست » گفت .\r\n\r\nسخن از خبر صحارى پسر شبيب\r\nابو عبيده ، معمر بن مثنى ، گويد : صحارى بن شبيب پيش خالد آمد و در بارهء ميراث از او پرسيد .\r\nخالد گفت : « پسر شبيب را با ميراث چكار ؟ » گويد : ابن شبيب بدرود گفت و برفت ، خالد پشيمان شد و بيم كرد كه بر ضد وى شكافى پديد آرد و كس فرستاد و او را پيش خواند ، صحارى گفت : « من هم اكنون پيش وى بودم » اما نخواستند او را رها كنند ، صحارى با شمشير خويش به آنها حمله برد كه رهايش كردند و بر نشست و برفت تا از واسط گذشت . آنگاه اسب خويش را پى كرد و بر زورقى نشست كه جاى وى نهان بماند . پس از آن سوى كسانى از بنى تيم اللات بن ثعلبه رفت كه در جبل بودند و خبر خويش و خبر خالد را براى\r\n","description":"","footnote":"","page_name":" 4217 ","page_number":40},
  {"content":"\r\nآنها بگفت .\r\nبه دو گفتند : « از قصهء ميراث چه اميد داشتى ، بهتر بود وقتى پيش زن نصرانى رفتى او را با شمشير خويش مىزدى » گفت : « به خدا منظورم\r\nقصهء ميراث نبود ، مىخواستم به نزد وى رفته باشم تا براى او ناشناس نباشم ، سپس پسر زن نصرانى را به عوض فلانى به غافلگيرى بكشم . » گويد : و چنان بود كه خالد پيش از آن يكى از صفريان از كار افتاده را دست بسته كشته بود .\r\nگويد : پس از آن صحارى ، تيميان را دعوت كرد كه با وى به پا خيزند ، بعضىشان پذيرفتند ، بعضى ديگر گفتند : « منتظر مىمانيم » بعضى نيز نپذيرفتند و گفتند : « اينك قرين سلامتيم » گويد : و چون صحارى چنين ديد در اين باب شعرى گفت به اين مضمون :\r\n« من از او قضيهء ميراث نمى خواستم « طمع داشتم كه به كشتن وى دست يابم « و زمين را از او و كسانى كه در آن « تباهى مىكنند و از حق بگشته‌اند « و هر ستمگر لجوجى « كه ببينم حق را رها كرده « و روش ضلالت گرفته « آسوده كنم « من جان خويش را به پروردگارم مىفروشم « و قيل و قال را به كسان وامىگذارم « خاندان و مالم را مىفروشم\r\n","description":"","footnote":"","page_name":" 4218 ","page_number":41},
  {"content":"\r\n« كه در بهشت جاويد « اميد خاندان و مال دارم . » گويد : پس نزديك سى كس با وى بيعت كردند و در جبل جان فروش شد ، آنگاه برفت تا به مبارك رسيد . خالد خبر يافت و گفت : « از همين بيمناك بودم » پس از آن خالد سپاهى سوى وى فرستاد كه در ناحيهء مناذر با وى تلاقى كردند و با آنها نبردى سخت كرد ، آنگاه وى را در ميان گرفتند و بكشتند ، همه يارانش را نيز بكشتند .\r\nابو جعفر گويد : در اين سال ابو شاكر ، مسلمة بن هشام ، سالار حج بود و ابن شهاب زهرى در اين سال با وى حج كرد .\r\nدر اين سال عامل مدينه و مكه و طايف محمد بن هشام بود . عامل عراق و مشرق خالد بن عبد الله قسرى بود . عامل خالد بر خراسان برادرش اسد بن عبد الله بود . به قولى اسد برادر خالد در اين سال هلاك شد و جعفر بن حنظلهء بهرانى را بر خراسان جانشين كرد . به قولى ديگر اسد بن عبد الله برادر خالد به سال صد و بيستم هلاك شد .\r\nعامل ارمينيه و آذربيجان مروان بن محمد بود .\r\nپس از آن سال يكصد و بيستم در آمد .\r\n\r\nسخن از خبر حوادث سال يكصد و بيستم\r\nاز آن جمله ، غزاى تابستانى سليمان بن هشام بود كه چنان كه گفته‌اند سندره را بگشود . و نيز غزاى اسحاق بن مسلم عقيلى بود كه قلعه هاى - تومانشاه را بگشود و سرزمين آن را ويران كرد . و نيز غزاى مروان بن محمد بود به سرزمين تركان .\r\nبه گفتهء مداينى وفات اسد بن عبد الله در اين سال بود .\r\n","description":"","footnote":"","page_name":" 4219 ","page_number":42},
  {"content":"\r\n\r\nسخن از سبب وفات اسد بن عبد الله\r\nسبب مرگش چنان كه گفته‌اند اين بود كه دملى در اندرون داشت و در مهرگان حضور يافت ، هنگامى كه به بلخ بود ، اميران و دهقانان با هديه ها پيش وى آمدند ، از جمله كسانى كه آمده بود ابراهيم بن عبد الرحمن حنفى عامل هرات و خراسان بود با دهقان هرات و هديه اى آورده بودند كه يك هزار هزار مىارزيد ، از جمله چيزها كه آورده بودند ، دو قصر بود ، يك قصر از نقره و يك قصر از طلا و جامهايى از طلا و جامهايى از نقره و سينىهايى از طلا و سينىهايى از نقره . وقتى آمدند اسد بر تخت بود و بزرگان خراسان بر كرسىها بودند . دو قصر را بنهادند و جامها و سينىها را با ديباى مروى و قهستانى [ 1 
  ] و هراتى و چيزهاى ديگر پشت آن نهادند چنان كه صف پر شد .\r\nاز جمله چيزها كه دهقان به نزد اسد آورده بود يك گوى طلا بود . دهقان به سخن ايستاد و گفت : « خداى امير را قرين صلاح بدارد ، ما گروه عجمان چهار صد سال جهان بخورديم به كمك بردبارى و عقل و وقار . نه كتاب ناطق در ميان ما بود ، نه پيمبر مرسل . به نزد ما مردان سه گونه بودند : فرخنده فال كه هر كجا روى مىكرد خدا به دست او مىگشود . پس از آن مردى بود كه در خانه اش مرد كامل بود و اگر چنين بود خوش آمد و تحيت مىشنيد و تعظيم مىديد و سالار مىشد و پيش مىافتاد .\r\nو نيز مردى كه حوصله اى فراخ داشت و دستى گشاده\r\nكه از او اميد مىداشتند و چون چنين بود سالارى مىيافت و پيش مىافتاد .\r\nاى امير ، خداوند صفات اين سه كس را كه ما به وسيلهء آنها چهار صد سال بخورديم در تو نهاده و هيچكس را نمىشناسيم كه به كدخدايى [ 2 
  ] از تو كاملتر باشد .\r\n\r\n","description":"","footnote":"\r\n[ 1 
  ] كلمهء متن : قهى\r\n[ 2 
  ] كلمهء متن : كتخدانيه\r\n","page_name":" 4220 ","page_number":43},
  {"content":"\r\nتو خاندان و كسان و وابستگان خويش را مضبوط داشتى و هيچكس از آنها قدرت تعدى بر كوچكى يا بزرگى يا توانگرى يا فقيرى ندارد و اين كمال كدخدايى است و نيز ايوانها در بيابانها به پا كرده اى كه آينده اى از مشرق آيد و ديگرى از مغرب ، و عيبى نيابند جز اينكه گويند : سبحان الله چه نيكو بنيان شده . از فرخنده فالى تو بود كه با خاقان مقابل شدى بوقتى كه صد هزار سپاه داشت و حارث بن سريج نيز با وى بود ، اما او را هزيمت كردى و يارانش را بكشتى و اردوگاهش را به غارت دادى . فراخى حوصله و گشادگى دست تو چنانست كه ما ندانيم كدام مال ترا خوشدل تر مىكند ، مالى كه به نزد تو مىآيد يا مالى كه از پيش تو مىرود ، بلكه بدانچه مىرود خوشدلترى . » اسد بخنديد و گفت : « تو بهترين دهقان خراسانى و هديهء تو از همهء آنها بهتر است » و سيبى را كه به دست داشت به دو داد ، دهقان هرات بر او سجده برد ، اسد خاموش بود و هديه ها را مىنگريست . به طرف راست خويش نگريست و گفت : « اى عذافر پسر يزيد ، بگو يكى اين قصر طلا را ببرد . » سپس گفت : « اى معن پسر احمر سر قيس يا گفت سر قنسرين بگو اين قصر را بردارند . » سپس گفت : « اى فلان يك جام برگير ، اى فلان يك جام برگير . » سينىها را نيز بداد تا دو سينى بماند و گفت : « اى پسر صيدا برخيز و يك سينى برگير » گويد : ابن صيدا يكى را برگرفت و آن را سبك و سنگين كرد و بنهاد و ديگرى را برگرفت و سبك سنگين كرد .\r\nاسد گفت : « چه مىكنى ؟ » گفت : « مىخواهم سنگين تر را برگيرم . » گفت : « هر دو را برگير . » گويد : سردستگان و مردم سخت كوش را نيز چيز داد . آنگاه ابو اليعفور به پا خاست - وى در غزاها پيش روى فرمانرواى خراسان راه مىرفت - و بانگ زد كه به راه\r\n","description":"","footnote":"","page_name":" 4221 ","page_number":44},
  {"content":"\r\nبيا .\r\nاسد گفت : « چه خوب خودت را به ياد آوردى ، دو جامهء حرير برگير . » ميمون عذاب برخاست و گفت : « سوى من آييد به طرف چپ ، به طرف جاده » گفت : « چه خوب خودت را به ياد آوردى ، يك جامهء حرير برگير » گويد : همهء آنچه را كه در صف بود ببخشيد .\r\nنهار بن توسعه در اين باب شعرى گفت به اين مضمون :\r\n« وقتى دعوتگرى به هنگام ترس « ندا مىدهد « اندك مىشويد « اما به روز مهرگان بسياريد »\r\nگويد : پس از آن اسد بيمار شد و بعد اندكى بهى يافت . روزى برون شد ، گلابى نوبر براى وى آوردند كه يكى يكى به كسان خورانيد . يك گلابى برگرفت و آن را به طرف خراسان ، دهقان هرات افكند . دمل بشكافت و اسد هلاك شد . جعفر بهرانى پسر حنظله را جانشين خويش كرد ، به سال صد و بيستم ، كه چهار ماه عاملى كرد و در ماه رجب سال صد و بيست و يكم دوران نصر بن سيار آغاز شد .\r\nابن عرس عبدى شعرى گفت به اين مضمون :\r\n« يكى از مرگ اسد بن عبد الله خبر داد « و دل از غم شاه مطاع بلرزيد « در بلخ ، تقدير روان شد « و قضاى پروردگار را دفع نمىتوان كرد « اى ديده اشك روان ساز « مگر از پراكندگى جمعها غمين نشدى\r\n","description":"","footnote":"","page_name":" 4222 ","page_number":45},
  {"content":"\r\n« باران سيرابت كند « كه براى طالبان بخشش « ابرى فيض بخش بودى . » ابو جعفر گويد : در اين سال شيعيان بنى عباس كه در خراسان بودند ، سليمان بن كثير را پيش محمد بن على بن عباس فرستادند كه كار و وضع آنها را به دو خبر دهد .\r\n\r\nسخن از اينكه چرا شيعيان بنى عباس ، سليمان را پيش محمد بن على فرستادند ؟\r\nسبب چنان بود كه محمد بن على از شيعيان خويش كه در خراسان بودند ، آزرده خاطر بود ، از آن رو كه از خداش كه خبر وى را از پيش ياد كرديم اطاعت كرده بودند و دروغى را كه از جانب وى نقل كرده بود پذيرفته بودند ، به همين جهت مكاتبه با آنها را ترك كرد و چون نامهء وى تأخير شد ،\r\nفراهم آمدند و از اين قضيه سخن آوردند و همسخن شدند كه سليمان بن كثير را برگزينند كه وى را ببيند و خبرشان را با وى بگويد و با پاسخ وى باز گردد . چنان كه گفته‌اند سليمان بن كثير پيش محمد بن على رفت كه نسبت به شيعيان خراسانى خويش معترض بود و خبرشان را با وى بگفت محمد بن على به سبب پيروى از خداش و دعوت وى سرزنششان كرد و گفت : « خدا خداش و پيروان دين وى را لعنت كند » راوى گويد : پس از آن سليمان را به خراسان باز فرستاد و همراه وى نامه اى به شيعيان خويش نوشت . سليمان پيش آنها رفت و نامهء سر به مهر را همراه داشت كه مهر آن را گشودند و چيزى جز بسم الله الرحمن الرحيم ، در آن نيافتند و اين بر آنها گران آمد و بدانستند كه آنچه خداش از جانب محمد بن على آورده بود ، مخالف\r\n","description":"","footnote":"","page_name":" 4223 ","page_number":46},
  {"content":"\r\nدستور وى بوده است .\r\nدر همين سال ، محمد بن على از پس بازگشت سليمان بن كثير ، بكير بن ماهان را به نزد شيعيان خويش به خراسان فرستاد و همراه وى به آنها نامه نوشت و خبرشان داد كه خداش شيعيان وى را از راه به در برده است .\r\nگويد : بكير با نامه پيش شيعيان خراسان رسيد اما وى را باور نداشتند و تحقيرش كردند . بكير پيش محمد بن على بازگشت و او چند عصا به بكير داد كه بعضى مغزى آهنى و بعضى مغزى مسين داشت .\r\nبكير برفت و نقيبان و شيعيان را فراهم آورد و به هر يك از آنها عصايى داد و بدانستند كه به خلاف روش محمد بن على بوده‌اند و بازگشتند و توبه آوردند .\r\nدر اين سال هشام بن عبد الملك ، خالد بن عبد الله را از همهء ولايتها كه به دو داده بود معزول كرد .\r\n\r\nسخن از اينكه چرا هشام ، خالد را عزل كرد ؟\r\nدر اين باب سخنانى گفته اند كه از آن جمله آنچه را به نزد ما هست ياد مىكنيم . از جمله گفته‌اند كه فروخ پدر مثنى املاك هشام بن عبد الملك را در روستاى رمان يا نهر رمان عهده كرده بود ، به همين سبب او را فروخ رمانى مىگفتند . اما حضور وى براى خالد گران بود و به حسان نبطى گفت : « واى تو پيش امير مؤمنان برو و چيزى بر فروخ بيفزاى »\r\nراوى گويد : حسان برفت و هزار هزار درم بر آن افزود ، هشام دو كس از صلحاى شام را فرستاد كه املاك را به تصرف آوردند و حسان از فروخ براى خالد گرانتر شد كه بنا كرد او را زيان بزند . حسان مىگفت : « مرا به تباهى مبر كه بر آوردهء توام . »\r\n","description":"","footnote":"","page_name":" 4224 ","page_number":47},
  {"content":"\r\nگويد : اما خالد در كار زيان زدن وى مصر بود و چون پيش خالد آمد بندهاى املاك را شكست . سپس پيش هشام رفت و گفت : « خالد بندهاى املاك تو را شكسته است » گويد : هشام يكى را فرستاد كه آن را بديد و پيش هشام بازگشت و به دو خبر داد .\r\nآنگاه حسان به يكى از خدمهء هشام گفت : « اگر سخنى را كه به تو مىگويم جايى تكرار كنى كه هشام بشنود ، هزار دينار پيش من دارى » گفت : « هزار را بده و من هر چه بخواهى مىگويم » گويد : هزار دينار را بداد و به او گفت : « يكى از كودكان هشام را بگريان و چون به گريه آمد به او بگو : خاموش باش گويى تو پسر خالد قسرى هستى كه دخل وى سيزده هزار هزار است . » گويد : هشام اين را بشنيد اما نشنيده گرفت . پس از آن حسان پيش وى آمد هشام به دو گفت : « نزديك من آى » و حسان به دو نزديك شد .\r\nهشام گفت : « دخل خالد چه مقدار است ؟ » گفت : « سيزده هزار هزار . » گفت : « چطور مرا از اين خبر نداده بودى ؟ » گفت : « مگر از من پرسيده بودى ؟ » گويد : و اين در خاطر هشام نشست و مصمم شد او را عزل كند .\r\nگويد : خالد به پسر خويش يزيد مىگفت : « تو از مسلمة بن هشام كمتر نيستى به سه چيز بر كسان افتخار توانى كرد كه هيچكس به همانند آن افتخار نمىكند : بر - دجله بند زدم و هيچكس چنين نكرد ، آبخورگاهى در مكه دارم و ولايتدارى عراق از آن منست . » به قولى سبب خشم هشام بر خالد آن بود كه يكى از قرشيان پيش خالد آمد كه وى را تحقير كرد و سخن نيشدار با وى گفت . هشام به خالد نوشت :\r\n","description":"","footnote":"","page_name":" 4225 ","page_number":48},
  {"content":"\r\n« اما بعد ، گر چه امير مؤمنان دست و راى ترا در چيزهايى كه رعايت آن را به تو سپرده و به حفاظت تو داده باز گذاشته كه به كفايت و حسن تدبير تو اعتماد داشته ، اما خاصان خاندان خويش را فرش تو نكرده كه پا بر آن نهى و چشم بدان خيره كنى .\r\nچرا در عراق نسبت به سر آنها زبان گشاده اى و توبيخ آورده اى كه قصد كوچك كردن مقام و تحقير او را داشته اى و پنداشته اى از او انصاف مىگيرى\r\nو اين ترا بدانجا كشانيده كه در مجلس عام در سخن با وى خشونت كرده اى و چون او را ديده اى كه مىآمده از صدر مجلس خويش كه خدا به تو داده ، به خاطر وى جا به جا نشده اى ، در صورتى كه در قوم تو كس هست كه به حرمت و تقدم از تو پيش است .\r\nاين مقام از آنجا نصيب تو شد كه پيش از امير مؤمنان خاندان عمرو ، بخصوص ، وضع ناچيز ترا بالا برد و با سران و برجستگان همسنگ كرد كه به مقامى و الا رسيدى و چنان شده اى كه به سبب آن مفتخرانه بر آنها مىنگرى . البته اگر كم سپاسى تو از آنجايت نيفكند و درهم نشكند . اى پسر مشاطهء قوم خويش ، چرا وقتى مرد معتبر آنها بر تو وارد مىشد ، حرمت وى نداشتى و چون او را ديدى كه پيش مىآيد ، جا براى او خالى نكردى و به احترام وى از صدر تشك خويش به كنار نرفتى و به حرمت امير مؤمنان با روى گشاده با او برخورد نكردى و چون به جاى خويش نشست با ادب با وى گفتگو نكردى و حق قربت وى نداشتى و حق او را نشناختى كه نخبه و برجستهء دو خاندان است پسر شيخ خاندان ابى العاص و حرب است و سرور آنها .\r\nامير مؤمنان به خداى قسم ياد مىكند كه اگر سابقهء حرمت تو نبود و اينكه خوش ندارد دشمنت شماتت كند ، آنچه را رفعت داده به پستى مىبرد تا چنان شوى كه مردم حاجتمند را در عراق خويش نبينى و موكب كسان بر درت مزاحم همديگر نباشد و چه زود مىتوانم ترا تابع كسانى كنم كه متبوعت بوده‌اند . به هر حال كه فرستادهء امير مؤمنان با نامهء وى ترا يافت به شب يا به روز به پا خيز و با همه اطرافيان خويش به پاى برو تا به در ابن عمرو بايستى و با تذلل اجازه خواهى و از خطاى خويش\r\n","description":"","footnote":"","page_name":" 4226 ","page_number":49},
  {"content":"\r\nبيزارى كنى . اجازه ات دهد يا ندهد اگر عواطف ، رحمت او را بجنباند ، ترا تحمل كند و اگر حميت و و الا منشى او مانع ورود تو شد ، بر در وى بايست و از آنجا مرو ، پس از آن كار تو با اوست كه عزل كند ، تا بجا نهد ، مكافات دهد ، يا ببخشد ، خدايت لعنت كند كه سزاوار اطمينان و اعتماد نه اى خطاهاى بسيار دارى ، پيوسته كلمات نا رواى تو كه به مردم معتبر گفته اى به امير مؤمنان مىرسد\r\nكسانى كه به كار ولايتدارى دو شهر عراق از تو شايسته ترند و لايقتر و كوشاتر .\r\n« امير مؤمنان آنچه را دربارهء اعتراض به تو نوشته به پسر عموى خويش نيز نوشته تا دربارهء بخشش يا مكافات تو بينديشد و اين كار را به دو تفويض مىكند و دست وى را باز مىگذارد ، كه هر كدام را ان شاء الله تعالى با توفيق در بارهء تو عمل كند به نزد امير مؤمنان پسنديده باشد » گويد : نامهء وى به ابن عمرو چنين بود :\r\n« اما بعد ، نامهء تو به امير مؤمنان رسيد و مضمون آن را بدانست كه نوشته بودى خالد در مجلس عام با تو زبان درازى كرده و حرمت ترا نداشته و قرابت ترا با امير مؤمنان و عواطف خويشاوندى او را نسبت به تو سبك گرفته و تو به بزرگداشت امير مؤمنان و قدرت وى و رعايت حق اطاعت ، از او بازمانده اى . و كلمات زشت و رنج آور و گفتار سرورانه كه با تو داشته بود و تطاول وى به هنگامى كه تو خاموش بوده اى و در اين باب تامل داشته اى كه امير مؤمنان زبان وى را گشوده و عنان وى را رها كرده و از حقارت ، رفعت داده و از گمنامى به شهرت برده و شما خاندان سعيد در اين گونه موارد به هنگام ياوه گويى و كم خردى سفلگان چنينيد ، كه خاموشماندنتان نه از روى واماندگى ، بلكه بسبب وقارى است همسنگ كوه . امير مؤمنان ترا ميستايد كه وى را بزرگ داشته اى و قدرتش را حرمت كرده اى و سپاس داشته اى و كار خالد را به تو وامىگذارد كه معزولش كنى يا به جايش واگذارى . اگر معزولش كنى عزل وى را تأييد مىكند ، اگر به جايش واگذارى منتى است كه بر او نهاده اى و امير مؤمنان در\r\n","description":"","footnote":"","page_name":" 4227 ","page_number":50},
  {"content":"\r\nمورد آن از تو سپاسگزارى نمىكند .\r\nامير مؤمنان به هنگام وصول نامه ، به دو چنان نوشت كه خواب غفلتش را ببرد و دستور داد كه در همان حال كه نامهء امير مؤمنان به دو مىرسد و فرستاده ، وى را مىيابد ، به شب باشد يا به روز ، پياده بيايد و بر در تو بايستد كه اجازه دهى يا بر در بدارى ، به جاى واگذارى ، يا معزول كنى .\r\n« امير مؤمنان به فرستادهء خويش گفته كه پيش روى تو بيست تازيانه به سر او بزند ، مگر آنكه به رعايت حرمت خدمتش نخواهى\r\nكه به سبب تو اين ، به دو رسد و اجراى هر يك از دو طريق را كه خواهى به خاطر نيكى و حرمت و خويشاوندى و رعايت قرابت تو ، موافق راى امير مؤمنان باشد و دلخواه وى كه قصد حقگزارى خاندان ابو العاص و سعيد دارد .\r\n« به امير مؤمنان در بارهء آنچه مايلى نامه نويس به آغازگرى يا پاسخگويى يا حديث گويى يا طلب حوايجى كه كسانت ، از خاندان امير مؤمنان ، پيش تو مىآرند و رعايت حشمت از وصول بدان مانع است كه محلشان از امير مؤمنان دور است و سفر براى عرضهء آن ميسر نيست .\r\n« با امير مؤمنان رعايت حشمت مكن و از تكرار حوائج خاندان ، به ترتيب قرابت و ديندارى و نسبشان ، شرم مدار ، به تقاضا با فرستادن كسان يا طلبيدن و بيشتر طلبيدن ، و خواهى ديد كه امير مؤمنان در كار نيكى با تو كند نيست كه مىخواهد قرابت آنها را رعايت كند و حقوقشان را بگزارد .\r\n« امير مؤمنان در بارهء آنچه نيت دارد از خداى كمك مىخواهد و در كار اداى حق خويشاوندى به يارى او اميد مىدارد و بر او توكل مىكند و به دو اطمينان دارد كه خداى سرپرست و مولاى اوست . و السلام » گويند : خالد مكرر از هشام ياد مىكرد و مىگفت : « پسر زن احمق » كه مادر هشام رفتار احمقانه داشت و پيش از اين خبر وى را ياد كرده‌ايم .\r\n","description":"","footnote":"","page_name":" 4228 ","page_number":51},
  {"content":"\r\nگويند : خالد نامه اى به هشام نوشت كه او را خشمگين كرد و هشام به دو نوشت :\r\n« اى پسر مادر خالد ، شنيده‌ام كه مىگويى ولايتدارى عراق مايهء اعتبار من نيست ، اى پسر زن بوگندو ، تو كه از طايفهء بجيلهء كم شمار ذليلى چگونه امارت عراق مايهء اعتبارت نيست ، به خدا چنان دانم كه نخستين نوسال قريش كه سوى تو آيد دستهايت را به گردنت مىبندد . » و نيز گويند كه هشام به خالد نوشت : « شنيده‌ام گفته اى : من خالد بن عبد الله بن يزيد بن اسد بن كرزم و معتبرترين اين پنج كس نيستم ، به خدا ترا به استرت و آن عباى فيروزى باز مىبرم . » و نيز گويند كه هشام شنيد كه خالد به پسرش مىگويد : « وقتى پسران امير مؤمنان به تو محتاج شوند چه خواهى كرد ؟ » و خشم در چهره اش نمودار شد .\r\nو نيز گويند كه يكى از مردم شام پيش هشام رفت و گفت : « شنيدم كه خالد در بارهء امير مؤمنان چيزها مىگفت كه به زبان نمىآورم . » گفت : « مىگفت لوچ ؟ » گفت : « نه ، بدتر از اين » گفت : « چه بود ؟ » گفت : « هرگز نخواهم گفت »\r\nراوى گويد : و همچنان سخنان ناخوشايند از خالد به دو مىرسيد تا نسبت به وى متغير شد .\r\nگويند : دهقانى به نزد خالد رفت و گفت : « اى امير ، دخل پسرت از ده هزار هزار بيشتر شده بيم دارم اين خبر به امير مؤمنان رسد و آن را بسيار شمارد . كسان پيكر ترا دوست دارند ، اما من پيكر و جان ترا دوست دارم . » گفت : « اسد بن عبد الله نيز با من چنين گفت تو به او گفته بودى ؟ » گفت : « آرى »\r\n","description":"","footnote":"","page_name":" 4229 ","page_number":52},
  {"content":"\r\nگفت : « واى تو ، پسرم را نديده بگير بسا اوقات كه يكدرم مىخواسته و به دست نمىآورده » راوى گويد : وقتى چيزهاى ناخوشايندى كه از خالد به هشام مىرسيد بسيار شد مصمم شد كه او را معزول كند و چون به اين كار مصمم شد ، تصميم خويش را نهان داشت .\r\n\r\nسخن از عمل هشام در بارهء عزل خالد ، وقتى كه به كار عزل وى مصمم شد\r\nعبيد بن جناد به نقل از پدرش و يكى از دبيران گويد : هشام كار عزل خالد را نهان داشت و به خط خويش به يوسف عامل يمن نوشت كه با سى كس از ياران خويش بيايد ، يوسف حركت كرد و چون به كوفه رسيد نزديك آنجا به مراقبت ماند .\r\nگويد : و اين بوقتى بود كه طارق كه در كار خراج جانشين خالد بود پسر خويش را ختنه كرده بود كه هزار اسب و هزار خادم و هزار خادمه ، بجز اموال و جامه ها و چيزهاى ديگر به دو هديه دادند .\r\nگويد : مراقب بر يوسف و ياران وى گذشت . يوسف به نماز بود و بوى خوش از جامه هاى وى بر مىخاست گفت : « شما چه كسانيد ؟ » گفتند : « مسافرانيم » گفت : « قصد كجا داريد ؟ » گفتند : « به جايى مىرويم » گويد : پيش طارق و ياران وى رفتند و گفتند : « جمعى را ديديم كه از آنها بدگمانيم ، راى درست اين است كه آنها را بكشيم تا اگر از خوارج باشند\r\n","description":"","footnote":"","page_name":" 4230 ","page_number":53},
  {"content":"\r\nاز آنها آسوده شويم و اگر قصد شما دارند ، اين را بدانيد و در بارهء آنها آمادگى گيريد . » گويد : اما طارق و يارانش از كشتن آنها منعشان كردند و چون سحرگاه شد يوسف جا به جا شد و به خانه هاى ثقفيان رفت . مراقب بر آنها گذشت و گفت : « شما چه كسانيد ؟ » گفتند : « مسافرانيم ! » گفت : « قصد كجا داريد ؟ » گفتند : « به جايى مىرويم » گويد : پيش طارق و ياران وى رفتند و گفتند : « اينان به خانه هاى ثقفيان رفته‌اند . راى درست اين است كه آنها را بكشيم . » اما منعشان كردند .\r\nيوسف به يكى از ثقفيان گفت : « مضريانى را كه اينجا هستند به نزد من فراهم آر » و او چنان كرد . يوسف سحرگاه وارد مسجد شد\r\nو به مؤذن گفت كه اقامهء نماز گويد .\r\nمؤذن گفت : « تا امام بيايد » اما يوسف با او خشونت كرد كه اقامهء نماز گفت .\r\nيوسف پيش ايستاد و سورهء اذا وقعت الواقعه و سأل سائل را خواند . آنگاه كس سوى خالد و طارق و يارانشان فرستاد كه آنها را گرفتند . در آن وقت ديگها مىجوشيد .\r\nربيع بن شاپور وابستهء بنى حريش كه هشام مهر زنى و كشيكبانى را به او داده بود گويد : نامهء خالد پيش هشام آمد كه او را خشمگين كرد . در آن روز جندب وابستهء يوسف بن عمر با نامهء يوسف پيش وى آمد كه آن را بخواند ، سپس به سالم وابستهء عنبسة بن عبد الملك گفت : « از زبان خودت به او جواب بده « اما به خط خودش نامهء كوچكى نوشت سپس به من گفت : « نامهء سالم را پيش من آر » سالم عهده دار\r\n","description":"","footnote":"","page_name":" 4231 ","page_number":54},
  {"content":"\r\nديوان بود .\r\nگويد : نامهء سالم را بياوردم . نامهء كوچك را در آن نهاد . آنگاه به من گفت :\r\n« آن را مهر بزن » و من چنان كردم . آنگاه فرستادهء يوسف را پيش خواند و گفت :\r\n« يار تو از حد خودش تجاوز كرده و بيش از منزلت خويش تقاضا دارد . » آنگاه به من گفت : « جامه هايش را پاره كن » سپس بگفت تا چند تازيانه به او زدند و گفت : « او را از پيش من بيرون ببر و نامه اش را بده » و من نامه را به او دادم و گفتم : « واى تو فرار كن . » گويد : بشير بن ابى ثلجه كه از مردم اردن بود و نايب سالم بود ، بدگمان شد و گفت : « اين حيله است ، يوسف را ولايتدار عراق كرده‌اند » و به عياض عامل سالم كه عهده دار بيشه زارهاى وى بود نوشت كه كسانت جامهء يمنى براى تو فرستاده‌اند وقتى آمد بپوش و خدا را ستايش كن و اين را به طارق بگوى .\r\nگويد : عياض نامه را پيش طارق بن ابى زياد فرستاد اما بشير از نوشتن نامه پشيمان شد و به عياض نوشت كه كسان تو چنان ديدند كه جامه را نگهدارند ، بدان اعتماد مكن و عياض نامهء ديگر را پيش طارق برد .\r\nطارق گفت خبر درست در نامهء اول است اما يار تو پشيمان شده و بيم كرده كه خبر آشكار شود و اين را نوشته است .\r\nگويد : پس از آن طارق از كوفه به آهنگ خالد برنشست كه در واسط بود .\r\nيك روز و يك شب راه سپرد و صبحگاه آنجا رسيد . داود بربرى كه عهده دار حاجبى و كشيك بانى و ديوان رسايل خالد بود وى را بديد و به خالد خبر داد كه خشمگين شد و گفت : « بى اجازه آمده » و اجازهء ورود داد ، و چون او را بديد گفت : « براى چه آمده اى ؟ » گفت : « براى چيزى كه در بارهء آن خطا كرده‌ام » گفت : « چه بود ؟ » گفت : « وفات اسد كه خدايش رحمت كند ، كه به امير نامه نوشتم و تسليت\r\n","description":"","footnote":"","page_name":" 4232 ","page_number":55},
  {"content":"\r\nگفتم در صورتى كه مىبايد پياده بيايم . » گويد : خالد رقت آورد و چشمانش اشكآلود شد و گفت : « سوى كارت باز گرد . »\r\nگفت : « مىخواهم چيزى را با امير بگويم كه محرمانه است . » گفت : « چيزى از داود محرمانه نيست » گفت : « چيزى است كه مربوط به خود من است » گويد : داود خشمگين شد و برون رفت ، آنگاه طارق خبر را با خالد بگفت .\r\nگفت : « چه بايد كرد ؟ » گفت : « بايد برنشينى و پيش امير مؤمنان روى و اگر خبرى از جانب تو شنيده از او عذر بخواهى » گفت : « مرد بدى خواهم بود اگر بى اجازه اش پيش او روم » گفت : « يك كار ديگر . » گفت : « چه كارى ؟ » گفت : « در قلمرو خويش مىروى ، من زودتر از تو به شام مىروم و براى تو از او اجازه مىگيرم و تو هنوز به انتهاى قلمرو خويش نرسيده اى كه اجازهء وى به تو مىرسد . » گفت : « اين را هم نمىكنم » گفت : « من مىروم و همه كسريهايى را كه در اين سالها بوده براى امير مؤمنان تعهد مىكنم و با فرمانت جلو تو مىرسم » گفت : « مقدار كسريها چيست ؟ » گفت : « صد هزار هزار » گفت : « اين را از كجا بگيرم ، به خدا ده هزار درم نيز نمىتوانم يافت » گفت : « من و سعيد بن راشد چهل هزار هزار درم عهده مىكنيم زينبى و ابان\r\n","description":"","footnote":"","page_name":" 4233 ","page_number":56},
  {"content":"\r\nابن وليد نيز بيست هزار هزار ، و باقى را بر عاملان تقسيم مىكنى » گفت : « در اين صورت مرد لئيمى هستم كه چيزى را بر كسانى روا داشته باشم و بخواهم آن را پس بگيرم » طارق گفت : « ما خويشتن را و ترا با اموالمان حفظ مىكنيم و دنيا را از سر مىگيريم و نعمت بر تو و ما مىماند . اين بهتر از آنست كه كسى بيايد و اين اموال را از ما مطالبه كند كه پيش بازرگانان كوفه باشد و تعلل كنند و منتظر بمانند تا ما كشته شويم و اين اموال را بخورند . » گويد : اما خالد نپذيرفت و طارق با وى وداع گفت و بگريست و گفت : « اين آخرين بار است كه در اين دنيا ملاقات مىكنيم » آنگاه برفت و داود در آمد و خالد گفتار طارق را با وى بگفت .\r\nگفت : « او مىدانست كه تو بى اجازه نمىروى ، خواست با تو خدعه كند و به شام رود و عراق را با برادرزاده اش سعيد بن راشد عهده كند » گويد : طارق به كوفه بازگشت و خالد به حمه رفت .\r\nگويد : فرستادهء يوسف به يمن پيش وى رفت كه به دو گفت : « چه خبر بود ؟ » گفت : « همه شر ، امير مؤمنان بر تو خشمگين بود ، مرا تازيانه زد و جواب نامهء ترا ننوشت . اينك نامهء سالم صاحب ديوان است كتاب را بگشود و بخواند و چون به آخر آن رسيد نامهء هشام را خواند كه به خط خود او بود كه سوى عراق حركت كن كه ترا ولايتدار آنجا كرده‌ام مبادا كسى اين را بداند ، پسر زن نصرانى و عمال وى را بگير و دل مرا از آنها خنك كن . » يوسف گفت :\r\n« بلدى بجوييد كه راه را بشناسد » گويد چند كس را پيش وى آوردند ، از آن جمله يكى را برگزيد و همان روز حركت كرد و پسر خويش ، صلت را در يمن جانشين كرد ، پسرش به بدرقهء وى آمد و چون مىخواست از او جدا شود پرسيد : « آهنگ كجا دارى ؟ » كه يكصد تازيانه به او زد\r\n","description":"","footnote":"","page_name":" 4234 ","page_number":57},
  {"content":"\r\nو گفت : « اى پسر زن بوگندو ! مگر وقتى در جايى اقامت گيرم از تو نهان مىماند ؟ » گويد : پس از آن برفت و چون به دو راهى مىرسيد پرسش مىكرد و چون مىگفتند : « اين راه به عراق مىرود » مىگفت : « به راه عراق برو » تا به كوفه رسيد .\r\nحسان نبطى گويد : « براى هشام بوى خوشى آماده كردم ، پيش روى او بودم » و به بوى خوش مىنگريست كه به من گفت : « اى حسان يكى كه از عراق سوى يمن آيد در چند مدت مىرسد ؟ » گفتم : « ندانم » گويد : و او شعرى خواند به اين مضمون :\r\n« دستورى خردمندانه به تو دادم « اما نافرمانى من كردى « كه اراده ات سلب شد « و به پشيمانى افتادى . » گويد : چيزى نگذشت كه نامهء يوسف از عراق بيامد كه در جمادى الآخر سال صد و بيستم آنجا رسيده بود .\r\nسالم زنبيل گويد : وقتى به نجف رسيديم يوسف به من گفت : « برو و طارق را پيش من آر » كه نتوانستم نپذيرم و با خويشتن گفتم : « با طارق و قدرتش چه توانم كرد ؟ » پس از آن به كوفه رفتم و به غلامان طارق گفتم : « براى من اجازه گيريد كه به نزد طارق درآيم » كه مرا بردند كه به دو بانگ زدم : « واى تو اى طارق . من سالم فرستادهء يوسفم كه به عاملى عراق آمده است . » گويد : پس طارق برون شد و به غلامان بانگ زد و گفت : « من پيش وى مىآيم . » گويد : به روايت ديگر يوسف به كيسان گفت : « برو و طارق را پيش من آر ،\r\n","description":"","footnote":"","page_name":" 4235 ","page_number":58},
  {"content":"\r\nاگر پذيرفت وى را بر پالانى بيار و اگر نپذيرفت او را بكش و بيار » گويد : در حيره به خانهء عبد المسيح رفتم كه سرور اهل حيره بود به دو گفتم :\r\n« يوسف به عاملى عراق آمده و به تو دستور مىدهد كه طارق را به بند كنى و پيش وى آرى » گويد : عبد المسيح با فرزندان و غلامان خويش روان شدند و به منزل طارق رسيدند . طارق غلامى شجاع داشت كه غلامانى دلير با سلاح و لوازم همراه وى بودند ، كه به طارق گفت : « اگر اجازه دهى با همراهان خويش به مقابلهء اينان روم و آنها را بكشم ، آنگاه سر خويش گيرى و به هر كجا خواهى به روى » راوى گويد : به كيسان اجازهء ورود داد و گفت : « در بارهء امير به من بگوى كه آيا مال مىخواهد ؟ » كيسان گويد : « گفتمش آرى » گفت : « من آنچه بخواهد به او مىدهم » راوى گويد : آنها به طرف يوسف رفتند و در حيره به دو رسيدند كه چون كيسان را بديد ، وى را تازيانه بسيار زد\r\nبه قولى پانصد تازيانه ، آنگاه وارد كوفه شد و عطاء بن مقدم را پيش خالد فرستاد كه در حمه بود .\r\nعطاء گويد : پيش حاجب رفتم و گفتم : « براى ورود من به نزد ابو الهيثم اجازه بگير » وى با چهرهء بر افروخته وارد شد كه خالد به دو گفت : « چه خبر است ؟ » گفت : « خير » گفت : « خيرى به نزد تو نيست » گفت : « عطاء بن مقدم مىگويد : براى ورود من به نزد ابو الهيثم اجازه بگير » گفت : « به دو اجازه بده »\r\n","description":"","footnote":"","page_name":" 4236 ","page_number":59},
  {"content":"\r\nعطاء گويد : وارد شدم و او از سر خشم گفت : « واى مادرش . » گويد : هنوز ننشسته بودم كه حكم بن صلت در آمد و با وى بنشست خالد به دو گفت : « هيچكس از اينان نبود كه ولايتدارى وى را بر خويشتن از شما خوشتر داشته باشم . » گويد : يوسف در كوفه سخن كرد و گفت : « امير مؤمنان به من دستور داده عاملان پسر زن نصرانى را بگيرم و دل وى را از آنها خنك كنم . به خدا اى مردم عراق چنان مىكنم و بيشتر مىكنم ، منافقانتان را با شمشير مىكشم و خيانتكاران و فاسقانتان را با شكنجه . » گويد : آنگاه فرود آمد و سوى واسط رفت و خالد را در واسط پيش وى آوردند .\r\nحكم بن نصر گويد : از ابو عبيده شنيدم كه مىگفت : « وقتى يوسف ، خالد را به زندان كرد با ابان بن وليد و يارانش بر سر او به نه هزار هزار درم صلح كرد ، پس از آن يوسف پشيمان شد . به او گفتند : « اگر چنين نكرده بودى يكصد هزار هزار درم از او ميگرفتى . » يوسف گفت : « من كسى نيستم كه وقتى زبان خويش را به گرو چيزى داده‌ام بازگردم . » گويد : ياران خالد به او خبر دادند كه گفت : « بد كرديد كه در اولين وهله نه هزار هزار تعهد كرديد ، بيم دارم آن را بگيرد و از گفتهء خويش باز گردد . » گويد : پس آنها پيش يوسف آمدند و گفتند : « به خالد خبر داديم ، به آنچه تعهد كرده‌ايم رضايت نداد و به ما گفت كه به پرداخت اين مال قدرت ندارد . » گفت : « شما و يارانتان بهتر دانيد ، من از گفتهء خويش باز نمىگردم و اگر شما باز گرديد مانعتان نمىشوم . » گفتند : « ما باز مىگرديم . »\r\n","description":"","footnote":"","page_name":" 4237 ","page_number":60},
  {"content":"\r\nگفت : « باز گشته‌ايد ؟ » گفتند : « آرى » گفت : « پس شكست پيمان از جانب شماست ، به خدا به نه هزار هزار درم و يك برابر آن و دو برابر آن رضايت نمىدهم » و بيش از آن گرفت و به قولى يكصد هزار هزار گرفت .\r\nابن عياش گويد : هشام مصمم شد خالد را عزل كند . سبب آن بود كه وى در عراق اموالى فراهم كرده بود و نهرها حفر كرده بود و دخل وى از آن\r\nبيست هزار - هزار شد ، از آن جمله نهر خالد بود كه پنجهزار هزار دخل داشت و نهر با جوى و بار مانا و مبارك و جامع و بلوك شاپور و صلح . غالبا مىگفت : « به خدا من ستم ديده‌ام هر چه زير قدم من است از آن منست » مقصودش اين بود كه عمر يك چهارم سواد را از آن طايفهء بجيله كرده بود .\r\nعريان بن هيثم گويد : غالبا به ياران خويش مىگفتم : « پندارم كه اين مرد را كنار مىزنند ، قرشيان اين و امثال او را تحمل نمىكنند ، كه مردمى حسودند و اين ، همه چيز را آشكار مىدارد . » گويد : روزى به دو گفتم : « اى امير ، اين كسان ترا به چشم حسد مىنگرند ، اينان قرشيانند كه ميان تو و آنها پيوند نيست ، آنها از تو چاره دارند ، اما ترا از آنها چاره نيست . ترا به خدا به هشام بنويس و وى را از اموال خويش خبر بده و بگوى هر چه از آن را كه مىخواهد بگيرد كه تو به آسانى مىتوانى نظير آن را به دست آرى . و هشام اگر هم بخواهد ، ترا تباه نمىكند به دينم قسم اگر برخى برود و برخى بماند ، بهتر از آنست كه همه برود . او چنان نمى پسندد كه همه را بگيرد ، بيم دارم بدگوى حسودى پيش وى رود كه گفتهء وى را بپذيرد ، اگر به دلخواه به او دهى ، بهتر از آنست كه تا بدلخواه دهى . » گفت : « از تو بدگمان نيستم ، اما هرگز چنين نخواهد شد . »\r\n","description":"","footnote":"","page_name":" 4238 ","page_number":61},
  {"content":"\r\nگفتم : « رأى مرا كاربند و مرا پيش وى فرست كه به خدا هر گره اى را بگشايد ببندم و هر گره اى را ببندد بگشايم » گفت : « به خدا ما به زبونى چيزى نمى دهيم . » گفتم : « مگر اين املاك را در ايام قدرت وى به دست نياورده اى ؟ اگر بگيرد ، مگر مقاومت مىتوانى كرد ؟ » گفت : « نه . » گفتم : « پيشدستى كن كه اين را بخاطر سپارد و سپاسدار تو شود ، اگر جز آنچه در آغاز كرده منتى بر تو نداشته باشد مىبايد آن را رعايت كنى . » گفت : « نه ، به خدا هرگز چنين نخواهد شد » گويد : « گفتمش وقتى ترا معزول كند و املاكت را بگيرد هر چه خواهى كرد هم اكنون بكن ، كه برادران و فرزندان و مردم خاندانش پيشدستى كرده‌اند و در بارهء تو به او بسيار گفته‌اند ، ترا پروردگانى هست كه باز در باره آنها هر چه خواهى كنى و بكمك هشام آنچه را در باره آنها كرده اى بكمال ميبرى . » گفت : « مىدانم چه مىگويى ولى اين كار نشدنى است . » عريان مىگفته بود : « چنان مىبينم كه او را عزل كرده‌اند و مالش را گرفته‌اند\r\nو شكنجه اش مىدهند كه پس از آن از چيزى سود بخواهد برد راوى گويد : و چنين شد .\r\nابن عياش گويد : بلال بن ابى برده كه از جانب خالد عامل بصره بود وقتى خبر يافت كه هشام با وى عتاب كرده به دو نوشت : « پيشامدى هست كه به ناچار بايد رو به رو با تو بگويم اگر خواهى كه به من اجازه دهى يك شب و روز سوى تو آيم يك روز پيش تو باشم و يك شب و روز باز گردم . » گويد : خالد به دو نوشت : « اگر مىخواهى بيا » گويد : پس بلال با دو غلام خويش بر جمازه ها نشست و يك روز و شب برفت\r\n","description":"","footnote":"","page_name":" 4239 ","page_number":62},
  {"content":"\r\nو نماز مغرب را در كوفه كرد ، كه هشتاد فرسنگ راه بود ، پس از آن خالد را از حضور خويش خبر داد و پيش وى رفت و سربندى به سر داشت .\r\nخالد گفت : « ابو عمرو خودت را خسته كرده اى ؟ » گفت : « آرى » گفت : « كى در بصره بودى ؟ » گفت : « ديروز » گفت : « راست مىگويى ؟ » گفت : « به خدا چنانست كه گفتم . » گفت : « براى چه به رنج افتادى ؟ » گفت : « به سبب آنكه شنيدم امير مؤمنان با تو عتاب كرده و سخن آورده و فرزندان و مردم خاندانش دربارهء تو با وى ناروا گفته‌اند ، اگر رأى تو باشد پيش وى روم و چيزى از اموالمان را بر او عرضه كنم و از او بخواهم كه هر چه را دوست دارد بگيرد و بدان خرسند باشم سپس مال ترا به دو عرضه كنم و هر چه را از آن گرفت ، عوض آن بعهدهء ما است . » گفت : « از تو بدگمان نيستم تا ببينم . » گفت : « بيم دارم در كار تو شتاب كنند . » گفت : « ابدا » گفتم : « قرشيان چنانند كه شناخته اى ، بخصوص كه در بارهء تو شتاب دارند . » گفت : « اى بلال ، به خدا من هرگز به زور چيزى نمىدهم . » گفت : « اى امير بگويم ؟ » گفت : « بله » گفت : « عذر هشام از تو معقول تر است ، گويد : وقتى ترا عامل كردم چيزى\r\n","description":"","footnote":"","page_name":" 4240 ","page_number":63},
  {"content":"\r\nنداشتى ، آيا اين حق به گردن تو نبود كه قسمتى از اموال خويش را به من عرضه كنى ، بيم دارم حسان نبطى كارى را كه جلوگيرى از آن نتوانى كرد ، به نظر او جلوه دهد ، اين فرصت را غنيمت شمار . » گفت : « در اين كار انديشه خواهم كرد ، برو كه موفق باشى . » راوى گويد : بلال برفت و مىگفت : « چنان مىبينم كه يكى بيگانه سختگير تندخوى و بد دل و سست دين و كم شرم را سوى اين مرد فرستاده‌اند كه وى را به كين و دشمنى بگيرد . » و چنان شد كه گفته بود .\r\nابن عياش گويد : بلال در كوفه خانه اى گرفته بود و از خالد اجازه خواست كه خانهء خويش را ببيند اما وقتى آنجا رفت بند داشت و پس از آن ، خانه زندان شد كه تاكنون هست .\r\nابن عياش گويد : خالد سخن مىكرد و مىگفت : « شما پنداشته‌ايد كه من قيمتهاى شما را گران مىكنم ، هر كه قيمتهاى شما را گران مىكند لعنت خداى بر او باد . » گويد : و چنان بود كه هشام به خالد نوشته بود : « چيزى از غله ها را مفروش تا غله هاى امير مؤمنان فروخته شود » تا آنجا كه كيلچه [ 1 
  ] به يكدرم شد .\r\nهيثم به نقل از ابن عياش گويد : ولايتدارى خالد از شوال سال صد و پنجم بود و در جمادى الاول سال صد و ششم معزول شد .\r\nدر اين سال يوسف بن عمر به ولايتدارى عراق سوى آنجا آمد ، سبب ولايتدارى وى را از پيش ياد كرده‌ام .\r\nدر اين سال يوسف بن عمر ، جديع بن على كرمانى را ولايتدار خراسان كرد و جعفر بن حنظله را از آنجا برداشت .\r\nگويند وقتى يوسف به عراق رفت مىخواست سلمة بن قتيبه را ولايتدار\r\n\r\n","description":"","footnote":"\r\n[ 1 
  ] كلمهء متن\r\n","page_name":" 4241 ","page_number":64},
  {"content":"\r\nخراسان كند ، در اين باب به هشام نوشت و اجازه خواست . هشام به دو نوشت كه سلمة بن قتيبه كسى است كه در خراسان عشيره ندارد ، اگر عشيره اى آنجا داشت پدرش در خراسان كشته نمىشد .\r\nگويند : يوسف همراه يكى از بنى سليم ولايتدارى خراسان را به كرمانى نوشت كه وى در مرو بود كه بيامد و براى كسان سخن كرد : حمد خداى گفت و ثناى او كرد ، سپس از اسد و آمدنش به خراسان و آن محنت و فتنه كه در آن بودند و حادثه ها كه به دست وى رخ داد سخن آورد ، سپس از برادر وى خالد به نيكى سخن آورد و ستايش وى گفت و از آمدن يوسف به عراق سخن آورد و كسان را به اطاعت و پاى بندى به جماعت ترغيب كرد آنگاه گفت : « خدا مرده را بيامرزد - منظورش اسد بود - و معزول را عافيت دهد و آينده را مبارك كند » سپس فرود آمد .\r\nدر اين سال كرمانى از خراسان معزول شد و نصر بن سيار تغلبى ولايتدار آنجا شد .\r\n\r\nسخن از خبر اينكه چرا نصر ابن سيار ولايتدار خراسان شد ؟\r\nعلى بن محمد به نقل از مشايخ خويش گويد : وقتى خبر درگذشت اسد بن عبد الله\r\nبه هشام رسيد ، با ياران خويش در بارهء يكى كه خراسان را به كار آيد مشورت كردند كه كسانى را به او نمودند و نام آنها را براى وى نوشتند ، از جمله كسانى كه براى وى نوشته شده بود عثمان بن عبد الله شخير بود و يحيى بن حضين رقاشى و نصر بن سيار ليثى و قطن بن قتيبة بن مسلم و مجشر بن مزاحم سلمى از مردم بنى حزام .\r\nگويد : در بارهء عثمان بن عبد الله شخير گفتند : وى « شرابخواره است » . مجشر را\r\n","description":"","footnote":"","page_name":" 4242 ","page_number":65},
  {"content":"\r\nگفتند : « پيرى فرتوت است » ابن حضين را گفتند : « مردى گردنفراز و بزرگى نماى است » قطن بن قتيبه را گفتند : « انتقامجو است » از اين رو نصر بن سيار را برگزيد . به دو گفتند :\r\n« عشيره ندارد » هشام گفت : « من عشيرهء اويم » گويد : پس نصر را ولايتدار كرد و فرمان وى را همراه عبد الكريم بن سليط هفانى حنفى فرستاد . عبد الكريم با فرمان وى بيامد ، ابو المهند دبير وى نيز كه وابستهء بنى حنيفه بود همراهش بود ، وقتى به سرخس رسيد كس از آمدن وى خبر نداشت .\r\nعامل مرو حفص بن عمرو ليثى برادر تميم بن عمرو بود . ابو المهند به دو خبر داد ، حفص كس فرستاد و او را پيش نصر برد ابن سليط سوى مرو رفت . ابو المهند به كرمانى خبر داد ، كرمانى نصر بن حبيب كرمانى را سوى نصر بن سيار فرستاد .\r\nفرستادهء حفص زودتر پيش نصر بن سيار رسيد و نخستين كس بود كه سلام امارت به نصر گفت .\r\nنصر به دو گفت : « شايد شاعرى حيله گرى ؟ » ولى فرستاده نامه را به وى داد .\r\nگويد : و چنان بود كه جعفر بن حنظله ، عمرو بن مسلم را ولايتدار مرو كرده بود و كرمانى را معزول كرده بود . منصور بن عمرو را به ابرشهر گماشته بود ، نصر بن سيار را به بخارا گماشته بود .\r\nجعفر بن حنظله گويد : چند روز پيش از آنكه فرمان نصر بيايد وى را پيش خواندم و به او پيشنهاد كردم كه وى را ولايتدار بخارا كنم ، با بخترى ابن مجاهد مشورت كرد ، بخترى كه وابستهء بنى شيبان بود به دو گفت : « قبول مكن . » گفت : « چرا ؟ » گفت : « براى آنكه تو پير مضرى و چنان مىبينم كه فرمان تو براى همهء خراسان\r\n","description":"","footnote":"","page_name":" 4243 ","page_number":66},
  {"content":"\r\nرسيده است . » گويد : و چون فرمان وى بيامد كس فرستاد و بخترى را پيش خواند . بخترى به ياران خويش گفت : « نصر بن سيار ولايتدار خراسان شده » و چون پيش وى آمد سلام امارت گفت .\r\nنصر گفت : « از كجا دانستى ؟ » گفت : « چون كه مرا پيش خواندى و پيش از اين به نزد من مىآمدى دانستم كه ولايتدار شده اى » گويد : چنان كه گويند وقتى خبر مرگ اسد بن عبد الله رسيد ، هشام به عبد الكريم گفت : « به نظر تو كى را ولايتدار خراسان كنيم كه شنيده‌ام از آنجا و مردم آنجا اطلاع دارى ؟ »\r\nعبد الكريم گويد : گفتم : « اى امير مؤمنان ، مرد خراسان به خرد و دليرى ، كرمانى است . » گويد : هشام روى بگردانيد و گفت : « نام وى چيست ؟ » گفتم : « جديع [ 1 
  ] پسر على » گفت : « مرا به دو حاجت نيست » كه فال بد زده بود .\r\nسپس گفت : « ديگرى را نام ببر » گفتم : « زبان آور مجرب ، يحيى بن نعيم شيبانى ، ابو الميلاء است . » گفت : « با مردم ربيعه مرزها را نمىتوان بست » عبد الكريم گويد : با خويش گفتم : « ربيعه و يمن را خوش نداشت يكى از مضر را سوى وى افكنم » و به دو گفتم : « عقيل بن معقل ليثى ، اگر عيب وى را ببخشى . » گفت : « چيست ؟ »\r\n\r\n","description":"","footnote":"\r\n[ 1 
  ] جديع به معنى بينى بريده است ، يا كسى كه غذاى كافى نخورده ( م )\r\n","page_name":" 4244 ","page_number":67},
  {"content":"\r\nگفتم : « عفيف نيست » گفت : « به دو حاجت ندارم » گفتم : « منصور بن ابى الخرقاء سلمى ، اگر يك چيز زشت را ببخشى كه او شوم است . » گفت : « جز او » گفتم : « مجشر سلمى ، عاقل است و دلير و صاحب رأى ، اما دروغگو . » گفت : « با دروغ نيكى اى نباشد . » گفتم : « يحيى بن حضين » گفت : « مگر نگفتمت كه با مردم ربيعه مرزها را نمىتوان بست . » گويد : چنان بود كه وقتى يكى از مردم ربيعه با مردم يمنى را ياد مىكردم ، روى مىگردانيد .\r\nعبد الكريم گويد : نصر را كه از همه قوم ، مردتر و خردمندتر و از سياست [ 1 
  ] مطلعتر بود براى آخر نهاده بودم گفتم : « نصر بن سيار ليثى » گفت : « وى مرد اين كار است ؟ » گفتم : « وى مرديست عفيف و مجرب و خردمند ، اگر يك عيب را ببخشى . » گفت : « عيب چيست ؟ » گفتم : « عشيرهء وى در خراسان كم است . » گفت : « بى پدر ، عشيره اى بيشتر از من مىخواهى ، من عشيرهء او هستم » كسان ديگر گويند : وقتى يوسف بن عمر به عراق آمد گفت : « يكى را به من بنماييد كه وى را ولايتدار خراسان كنم » و مسلمة بن سليمان خازمى و قديد بن منيع - منقرى و نصر بن سيار و عمرو بن مسلم و مسلم بن عبد الرحمان و منصور بن ابى الخرقا و سلم بن - قتيبه و يونس بن عبد ربه و زياد بن عبد الرحمان قشيرى را به دو نمودند .\r\n\r\n","description":"","footnote":"\r\n[ 1 
  ] كلمهء متن .\r\n","page_name":" 4245 ","page_number":68},
  {"content":"\r\nگويد : نام آنها را به هشام نوشت و از قيسيان تمجيد كرد و نام نصر بن سيار - كنانى را آخر نوشت .\r\nهشام گفت : « چرا نصر بن سيار آخر همه است ؟ » گويد : در نامهء يوسف آمده بود كه اى امير مؤمنان نصر در خراسان عشيره كم دارد . هشام به دو نوشت : « نامهء ترا كه از قيسيان تمجيد كرده بودى و از نصر سخن آورده بودى كه عشيره اش كم است ، فهميدم . كسى كه من عشيره اش باشم چگونه عشيره كم دارد ولى تعصب قيسى وانمودى . اما من تعصب خندفى دارم ، فرمان نصر بن سيار را بفرست كه هر كه امير مؤمنان عشيرهء وى باشد ، عشيره اش كم نيست ،\r\nبعلاوه اكثر مردم خراسان تميمىاند . » گويد : هشام به نصر نوشت كه مكاتبهء وى با يوسف بن عمر باشد ، يوسف ، سلم را سوى هشام فرستاد و وى را ستود ، اما هشام او را ولايتدار نكرد ، پس از آن شريك بن عبد ربه نميرى را فرستاد و از او ستايش كرد مگر ولايتدارش كند اما هشام از وى نپذيرفت .\r\nگويد : نصر از خراسان ، حكم بن يزيد اسدى را پيش هشام فرستاد و وى را ستود ، اما يوسف او را تازيانه بزد و از رفتن سوى خراسان مانع شد و چون يزيد بن - عمر بن هبيره بيامد حكم بن يزيد را عامل كرمان كرد و فرمان نصر را همراه عبد الكريم - حنفى فرستاد كه دبير وى ابو المهند وابستهء بنى حنيفه نيز با وى بود و چون به سرخس رسيد برف افتاد كه آنجا بماند و پيش حفص بن عمر تيمى منزل گرفت و گفت : « فرمان نصر را به ولايتدارى آورده‌ام . » گويد : در آن وقت حفص كه عامل سرخس بود غلام خويش را پيش خواند و او را بر اسبى نشاند و مالى به دو داد و گفت : « شتابان برو و اسب خود را بكش ، اگر واماند اسب ديگر بخر تا پيش نصر برسى . » گويد : غلام برفت تا به بلخ پيش نصر رسيد و او را در بازار يافت و نامه را\r\n","description":"","footnote":"","page_name":" 4246 ","page_number":69},
  {"content":"\r\nبه دو داد كه گفت : « مىدانى در اين نامه چيست ؟ » گفت : « نه » گويد : پس نامه را به دست گرفت و سوى منزل خويش رفت ، كسان گفتند :\r\n« فرمان ولايتدارى خراسان براى نصر آمده » و جمعى از خاصان نصر پيش وى آمدند و از او پرسش كردند . نصر گفت : « چيزى پيش من نيامده » گويد : آن روز گذشت ، روز بعد ابو حفص بن على يكى از مردم بنى حنظله كه خويشاوند نصر بود و دخترش زن نصر بود و مردى پرشور و مالدار بود پيش وى آمد و گفت : « كسان از ولايتدارى تو بسيار سخن مىكنند آيا چيزى پيش تو آمده ؟ » گفت : « چيزى پيش من نيامده » گويد : ابو حفص برخاست كه برود كه به دو گفت : « صبر كن » و نامه را به دو داد كه بخواند و گفت : « حفص كسى نيست كه به تو نادرست بنويسد . » گويد : در آن اثنا كه ابو حفص با وى سخن مىكرد ، عبد الكريم اجازهء ورود خواست و فرمان وى را بداد كه ده هزار درم به او جايزه داد .\r\nگويد : آنگاه نصر ، مسلم بن عبد الرحمن را بر بلخ جانشين كرد ، و شاح بن - بكير را نيز عامل مروروذ كرد . حارث بن عبد الله حشرج را عامل هرات كرد ، زياد ابن عبد الرحمان قشيرى را عامل ابر شهر كرد ، ابو حفص بن على پدر زن خويش را عامل خوارزم كرد و قطن بن قتيبه را عامل سغد كرد .\r\nگويد : يكى از مردم شام كه از يمنيان بود گفت : « تعصبى چون اين نديدم » .\r\nگفت : « چرا ، آنچه پيش از اين بود »\r\nگويد : نصر در مدت چهار سال بجز مضريان كسى را عامل نكرد و خراسان را چنان آباد كرد كه پيش از آن چنان آبادى نديده بود ، خراج را كاست و كار ولايتدارى و خراجگيرى را نكو راه برد . سواد بن اشعر در بارهء او شعرى گفت به\r\n","description":"","footnote":"","page_name":" 4247 ","page_number":70},
  {"content":"\r\nاين مضمون :\r\n« خراسان از پس بيم « از ستم حاكمان طماع جبار « امان يافت « وقتى يوسف از آنچه خراسان ديده بود « خبر يافت « نصر بن سيار را به يارى آن برگزيد »\r\nگويد : فرمان نصر در رجب سال يكصد و بيستم به نزد وى آمد . بخترى به دو گفت : « فرمان خويش را بخوان و با كسان سخن كن » گويد : پس او با كسان سخن كرد و ضمن سخنان خويش گفت : « ياران ما ! به روش خويش پابند باشيد كه ما نيك و بد شما را شناخته‌ايم . » در اين سال محمد بن هشام سالار حج بود ، اين را از ابو معشر روايت كرده‌اند ، به قولى كسى كه در اين سال سالار حج بود سليمان بن هشام بود ، به قولى ديگر يزيد بن هشام سالار حج بود .\r\nدر اين سال عامل مدينه و مكه و طايف محمد بن هشام بود .\r\nعامل عراق و همه مشرق يوسف بن عمر بود .\r\nعامل خراسان نصر بن سيار بود و به قولى جعفر بن حنظله بود .\r\nعامل بصره كثير بن عبد الله سلمى بود از جانب يوسف بن عمر و قضاى آنجا با عامر بن عبيدهء باهلى بود .\r\nعامل ارمينيه و آذربيجان مروان بن محمد بود . قضاى كوفه با ابن شبرمه بود .\r\nپس از آن سال صد و بيست و يكم در آمد .\r\n","description":"","footnote":"","page_name":" 4248 ","page_number":71},
  {"content":"\r\n\r\nسخن از خبر حوادثى كه به سال صد و بيست و يكم بود\r\nاز جمله حوادث سال ، غزاى مسلمة بن هشام بن عبد الملك بود به سرزمين روم كه در آنجا مطامير گشود . و نيز غزاى مروان بن محمد در ولايت صاحب تخت طلايى ، كه قلعه هاى وى را گشود و سرزمينش را به ويرانى داد كه تسليم شد كه هر ساله يك هزار سر بدهد . در اين باره از او گروگان گرفت و وى را به پادشاهى سرزمينش منصوب كرد .\r\nدر اين سال عباس بن محمد تولد يافت .\r\nبه گفتهء واقدى و هم در اين سال ، در ماه صفر ، زيد بن على بن حسين كشته شد ، اما به پندار هشام بن محمد ، زيد به در ماه صفر سال صد و بيست و دوم كشته شد .\r\n\r\nسخن از خبر اينكه چرا زيد بن على كشته شد ؟ و كارهاى وى و سبب قيامش\r\nدر بارهء سبب قيام وى اختلاف كرده‌اند : عبد الله بن عباس گويد : زيد بن على و محمد بن عمر علوى و داود بن على عباسى پيش خالد بن عبد الله آمدند ، وقتى كه عامل عراق بود كه به آنها جايزه داد و سوى مدينه بازگشتند .\r\nگويد : وقتى يوسف بن عمر ولايتدار شد نام آنها را با مقدار جايزه اى كه خالد به آنها داده بود به هشام نوشت و يادآور شد كه خالد زمينى را در مدينه از زيد بن على به ده هزار دينار خريده ، سپس زمين را به او پس داده\r\n","description":"","footnote":"","page_name":" 4249 ","page_number":72},
  {"content":"\r\nاست .\r\nگويد : هشام به عامل مدينه نوشت كه آنها را پيش وى فرستد و او چنان كرد ، هشام از آنها پرسش كرد ، جايزه را اقرار كردند و جز آن را انكار كردند . از زيد در بارهء زمين پرسيد كه منكر آن شد و براى هشام قسم ياد كردند كه باورشان داشت .\r\nاما هشام بن محمد كلبى به نقل از ابو مخنف گويد : آغاز كار زيد بن على از آنجا بود كه يزيد بن خالد قسرى ادعا كرد كه به نزد زيد بن على و محمد بن عمر علوى و داود بن على عباسى و ابراهيم بن سعد عوفى و ايوب بن\r\nسلمهء مخزومى مالى دارد .\r\nگويد : يوسف بن عمر در بارهء آنها به هشام بن عبد الملك نوشت در آن وقت زيد بن على در رصافه بود و با حسن بن حسن طالبى در بارهء موقوفه ( صدقه ) پيمبر خداى منازعه داشت . در آن وقت محمد بن عمر بن على نيز با زيد بن على بود .\r\nگويد : وقتى نامه هاى يوسف بن عمر به نزد هشام بن عبد الملك رسيد كس فرستاد و آنها را خواست و آنچه را يوسف بن عمر در بارهء دعوى يزيد بن خالد به دو نوشته بود با آنها بگفت كه انكار كردند .\r\nگويد : هشام گفت : « ما شما را پيش يوسف مىفرستيم كه شما را با آنها فراهم آرد . » زيد بن على به دو گفت : « ترا به خدا و حق خويشاوندى مرا پيش يوسف بن عمر نفرست . » گفت : « براى چه از يوسف بيم دارى ؟ » گفت : « بيم دارم به من تعدى كند . » هشام گفت : « حق چنين كارى ندارد . » گويد : آنگاه هشام ، دبير خويش را پيش خواند و به يوسف بن عمر نوشت :\r\n","description":"","footnote":"","page_name":" 4250 ","page_number":73},
  {"content":"\r\n« اما بعد ، وقتى فلان و فلان پيش تو آمدند آنها را با يزيد بن خالد قسرى فراهم آر ، اگر به ادعايى كه بر آنها شده اقرار كردند پيش منشان فرست . اگر انكار كردند از او شاهد بخواه ، اگر شاهد نياورد ، بعد از پسينگاه به خدايى كه جز او خدايى نيست قسمشان بده كه يزيد بن خالد قسرى امانتى به آنها نسپرده و چيزى پيش آنها ندارد ، پس از آن رهاشان كن » به هشام گفتند : « ما بيم داريم كه از نامهء تو تجاوز كند و كار ما را به درازا كشاند . » گفت : « ابدا ، من يكى از كشيكبانان را با شما مىفرستم كه وادارش كند اين كار را با شتاب به سر برد . » گفتند : « از جانب خداى و خويشاوندى پاداش نيك بينى كه مطابق عدالت حكم كردى . » گويد : پس آنها را به نزد يوسف فرستاد ، اما ايوب بن سلمه را نگهداشت به سبب آنكه مادر هشام بن عبد الملك دختر هشام بن وليد مخزومى بود و ايوب جزو داييهاى وى بود ، به اين جهت به هيچيك از اين تهمتها در بارهء او ترتيب اثر نداد .\r\nگويد : وقتى پيش يوسف رسيدند و به نزد وى در آمدند زيد بن على را نزديك خويش نشانيد و با ملايمت از او پرسش كرد ، آنگاه در بارهء مال از آنها پرسيد كه همگى منكر شدند و گفتند : « مالى به ما نسپرده و حقى پيش ما ندارد » گويد : يوسف ، يزيد بن خالد را به نزد آنها آورد و فراهمشان كرد و به دو گفت :\r\n« اينك زيد بن على و اينك محمد بن عمر علوى\r\nو اينك فلان و فلان كه بر ضد آنها چنان ادعا داشتى . » گفت : « من نه كم نه بيش چيزى به نزد آنها ندارم » يوسف گفت : « مرا مسخره كرده اى يا امير مؤمنان را ؟ » و او را چنان شكنجه داد كه پنداشت وى را كشته است . آنگاه بعد از نماز پسينگاه آنها را به مسجد آورد و\r\n","description":"","footnote":"","page_name":" 4251 ","page_number":74},
  {"content":"\r\nگفت قسم ياد كنند كه قسم ياد كردند ، آنگاه بگفت تا آنها را شكنجه كنند بجز زيد ابن على كه از او بازماند و چون نبرد آن گروه به چيزى دست نيافت به هشام نامه نوشت و وضع را به دو خبر داد ، هشام به دو نوشت : « قسمشان بده و رهاشان كن » گويد : پس يوسف آنها را رها كرد كه برون شدند و سوى مدينه رفتند اما زيد ابن على در كوفه بماند .\r\nعطاء بن مسلم خفاف گويد : زيد بن على بن خواب ديد كه در عراق آتشى افروخته بود ، پس از آن آتش را خاموش كرد ، سپس بمرد . و از اين خواب بيمناك شد و به پسر خويش يحيى گفت : « پسر كم ، خوابى ديده‌ام كه از آن بيمناك شده‌ام » و خواب خويش را براى او نقل كرد .\r\nپس از آن نامهء هشام بن عبد الملك به نزد وى آمد كه دستور مىداد پيش او رود و چون پيش هشام رفت گفت : « پيش امير خويش يوسف رو » زيد گفت : « ترا به خدا اى امير مؤمنان ، بيم دارم اگر مرا پيش وى فرستى از پس آن ، من و تو زنده روى زمين فراهم نياييم » گفت : « چنان كه دستور داده شد پيش يوسف برو » و او به نزد يوسف رفت .\r\nبه قولى هشام بن عبد الملك ، زيد را به سبب نامهء يوسف بن عمر از مدينه خواست و موجب آن چنان كه ابو عبيده گويد آن بود كه يوسف بن عمر ، خالد بن - عبد الله را شكنجه داد و خالد ادعا كرد كه به نزد زيد بن على و داود بن على و دو تن ديگر از قرشيان ، كه يكى مخزومى بود و ديگرى جمحى ، مالى بسيار سپرده است .\r\nگويد : يوسف اين را براى هشام نوشت ، هشام به دايى خويش ابراهيم بن هشام كه عامل مدينه بود نوشت كه آنها را پيش وى فرستد . ابراهيم بن هشام ، زيد و داود را پيش خواند و در بارهء آنچه خالد گفته بود از آنها پرسش كرد كه سوگند\r\n","description":"","footnote":"","page_name":" 4252 ","page_number":75},
  {"content":"\r\nياد كردند كه خالد چيزى به آنها نسپرده است .\r\nابراهيم گفت : « شما به نزد من راست گوييد اما نامهء امير مؤمنان چنانست كه مىبينيد و ناچار مىبايد آن را اجرا كرد » و آنها را سوى شام فرستاد كه قسمهاى سخت ياد كردند كه خالد چيزى به آنها نسپرده است .\r\nداود گفت : « من به عراق پيش وى آمده بودم ، دستور داد كه يكصد هزار درم به من دادند . »\r\nهشام گفت : « شما به نزد من از پسر زن نصرانى راستگوتريد ، پيش يوسف رويد تا شما را فراهم آرد و روبرو او را تكذيب كنيد . » به قولى زيد در كار اختلاف با پسر عموى خويش عبد الله بن حسن به نزد هشام رفت . اين را از جويرية بن اسماء آورده‌اند كه گويد : زيد بن على و جعفر بن - حسن را ديدم كه در كار توليت اوقاف [ 1 
  ] على اختلاف داشتند . زيد از جانب بنى حسين دعوى مىكرد و جعفر از جانب بنى حسن .\r\nگويد : و چنان بود كه جعفر و زيد ، به نزد ولايتدار بسيار سخن مىكردند و چون برمىخاستند يك كلمه از آنچه را كه در ميانشان رفته بود تكرار نمى كردند وقتى جعفر بمرد عبد الله گفت : « كى با زيد مقابله مىكند ؟ » حسن بن حسن گفت : « من مقابله مىكنم . » گفت : « ابدا ، ما از زبان و دست تو بيم داريم ، من اين كار را مىكنم . » گفت : « در اين صورت از حاجت و هم از حجت خويش باز مىمانى . » گفت : « از حجت خويش باز نمىمانم . » گويد : به دعوى پيش ولايتدار رفتند و چنان كه گفته اند در آن وقت ولايتدارشان ابراهيم بن هشام بود .\r\nگويد : عبد الله به زيد گفت : « تو كه پسر يك كنيز سندى هستى ، طمع دارى\r\n\r\n","description":"","footnote":"\r\n[ 1 
  ] كلمهء متن : ولاية وقوف\r\n","page_name":" 4253 ","page_number":76},
  {"content":"\r\nبدان دست يا بى ؟ » گفت : « اسماعيل نير نيز فرزند كنيزى بود و به بيشتر از آن دست يافت . » گويد : آن روز بسيار سخن كردند ، روز بعد ولايتدار ، احضار [ 1 
  ] شان كرد . قرشيان و انصار را نيز احضار كرد ، وقتى دعوى آغاز كردند ، يكى از انصار ميان سخن آنها دويد و در كارشان دخالت كرد .\r\nزيد به دو گفت : « تو يكى از مردم قحطانى ترا به دخالت فيما بين ما چكار ؟ » گفت : « به خدا من به شخص و پدر و مادر از تو بهترم » گويد : زيد خاموش ماند ، يكى از مردم قريش به انصارى تعرض كرد و گفت :\r\n« دروغ گفتى ، به دين خدا قسم ، وى به شخص و پدر و مادر و آغاز و انجام ، و روى زمين و زير زمين ، از تو بهتر است » ولايتدار گفت : « ترا با اين چكار ؟ » مرد قرشى مشتى ريگ بر گرفت و به زمين كوفت و گفت : « به خدا اين تحمل كردنى نيست . » گويد : عبد الله و زيد متوجه شدند كه ولايتدار آنها را شماتت مىكند . عبد الله مىخواست سخن كند ، زيد از او تقاضا كرد كه خاموش ماند ، آنگاه زيد به ولايتدار گفت : « به خدا ما را براى كارى فراهم آورده اى كه ابو بكر و عمر ما را براى چيزى همانند آن فراهم نمىآوردند ، خدا را به شهادت مىگيرم كه تا وقتى زنده باشم ، هرگز ، با وى ، به حق يا به ناحق ، به نزد تو دعوى نكنم . » آنگاه به عبد الله گفت :\r\n« پسر عمو برخيز » كه برخاستند و كسان پراكنده شدند .\r\nبعضيها گفته‌اند كه زيد پيوسته با جعفر بن حسن و پس از وى با عبد الله به دعوى مشغول بود\r\nتا وقتى كه هشام بن عبد الملك ، خالد بن عبد الملك حكمى را ولايتدار مدينه كرد كه باز دعوى كردند و عبد الله با زيد خشونت كرد و گفت : « اى پسر كنيز -\r\n\r\n","description":"","footnote":"\r\n[ 1 
  ] كلمهء متن\r\n","page_name":" 4254 ","page_number":77},
  {"content":"\r\nهندى . » زيد بخنديد و به دو گفت : « اى ابو محمد ، چنين گفتى ؟ » آنگاه در بارهء مادر وى چيزى گفت .\r\nمداينى گويد : وقتى عبد الله به زيد چنان گفت ، گفت : « بله ، به خدا از پس مرگ صاحب خويش صبورى كرد و از در خويش در نيامد ، اما غير او صبورى نكرد . » گويد : پس از آن زيد پشيمان شد و از عمهء خويش شرم كرد و مدتى به نزد وى نرفت . آنگاه عمه اش به دو پيغام داد كه : « برادر زاده من ! مىدانم كه مادرت به نزد تو چنانست كه مادر عبد الله به نزد او . » بقولى فاطمه به زيد پيغام داد كه عبد الله به مادر تو ناسزا گفت ، تو نيز به مادر او ناسزا بگو . و هم او به عبد الله گفت : « تو در بارهء مادر زيد چنين و چنين گفته اى ؟ » گفت : « آرى » گفت : « بد كرده اى به خدا كه در قوم ما نكو بيگانه اى بود . » گويند : خالد بن عبد الملك به آنها گفت : « فردا صبحگاهان پيش ما آييد ، به خدا فرزند عبد الملك نباشم اگر ميان شما فيصل نيارم » و شبانگاه مدينه چون ديگ به جوشش بود ، يكى مىگفت : فلان و يكى مىگفت : به همان ، يكى مىگفت : زيد چنين گفت ، يكى مىگفت : عبد الله چنان گفت . روز بعد خالد در مسجد نشست و كسان فراهم آمدند كه شماتتگر بودند يا غمين . خالد ، آن دو را پيش خواند و خوش داشت كه به هم ناسزا گويند . عبد الله مىخواست سخن كند ، زيد گفت : « اى ابو محمد شتاب ميار ، همه مملوكان زيد آزاد باشند اگر هرگز به نزد خالد با تو دعوى كند . » آنگاه روى به خالد كرد و گفت : « اى خالد ، باقيماندگان پيمبر خدا را صلى الله -\r\n","description":"","footnote":"","page_name":" 4255 ","page_number":78},
  {"content":"\r\nعليه و سلم براى چيزى فراهم آوردى كه نه ابو بكر و نه عمر براى آن فراهمشان نمى آوردند . » خالد گفت : « يكى به اين سفيه تعرض نمىكند . » راوى گويد : يكى از انصار ، از خاندان عمرو بن حزم سخن كرد و گفت :\r\n« اى پسر ابو تراب و حسين سفيه ، براى ولايتدار بر خويشتن حق و اطاعت قايل نيستى ؟ » زيد گفت : « اى قحطانى خاموش باش كه ما به كسى مانند تو پاسخ نمىدهيم . » گفت : « براى چه از من بيزارى ، به خدا من از تو بهترم ، پدرم از پدر تو بهتر است و مادرم از مادر تو بهتر است . » گويد : زيد بخنديد و گفت : « اى گروه قرشيان ، اين دين برفت ، آيا حرمت نيز برفت ؟ به خدا دين يك قوم مىرود ، اما حرمتها نمىرود . »\r\nگويد : عبد الله نوادهء عمر بن خطاب سخن كرد و گفت : « اى قحطانى ، به خدا دروغ گفتى كه به خدا او به شخص و پدر و مادر و ريشه از تو بهتر است » و سخنان بسيار در بارهء وى گفت .\r\nمرد قحطانى گفت : « اى ابن واقد ولمان كن . » ابن واقد مشتى ريگ برگرفت و به زمين كوفت ، آنگاه گفت : « به خدا اين را تحمل نخواهم كرد » و برخاست .\r\nگويد : زيد پيش هشام بن عبد الملك رفت . هشام به دو اجازهء ورود نمىداد . زيد نوشته پيش وى مىفرستاد و هر وقت نوشته اى مىفرستاد ، هشام زير آن مىنوشت :\r\n« پيش امير خويش باز گرد » و زيد مىگفت : « به خدا هرگز پيش خالد باز نمىگردم ، مالى نمىخواهم ، به مخاصمه آمده‌ام . » و عاقبت هشام از پس انتظار طولانى ، به دو اجازه داد .\r\nمحمد بن عبد العزيز زهرى گويد : وقتى زيد بن على به نزد هشام بن عبد الملك\r\n","description":"","footnote":"","page_name":" 4256 ","page_number":79},
  {"content":"\r\nآمد ، حاجب وى حضور زيد را خبر داد . هشام به بالا خانه اى رفت كه بسيار مرتفع بود ، سپس به دو اجازهء ورود داد و به يكى از خادمان خويش گفت كه به دنبال وى باشد و به دو گفت : « نبايد ترا ببيند ، بشنو چه مىگويد . » خادم گويد : در پلكان به دنبال وى بودم ، مردى تنومند بود ، در يكى از پله ها توقف كرد و گفت : « به خدا هر كه دنيا را دوست دارد زبون شود . » گويد : و چون به نزد هشام در آمد حوايج وى را انجام داد . پس از آن سوى كوفه رفت و هشام فراموش كرد كه از خادم بپرسد ، تا روزها گذشت . سپس از او پرسيد كه ما وقع را بگفت . هشام به ابرش نگريست و گفت : « به خدا زودتر از هر - چيز ، خبر عصيان او را خواهى شنيد . » گويد : پيش از آن ، جز آن خبرى نرسيد و چنان شد كه گفته بود .\r\nدربارهء زيد گويند كه وى به نزد هشام در بارهء چيزى قسم ياد كرد . هشام گفت :\r\n« باورت ندارم » گفت : « اى امير مؤمنان ، خدا مرتبت هيچكس را چنان بالا نبرده كه با نام خداى قانع نشود و مرتبت هيچكس را چنان پايين نبرده كه با نام خداى بگفته او قانع نشوند . » هشام گفت : « اى زيد ، شنيده‌ام از خلافت ياد مىكنى و آرزوى آن مىدارى ، ولى لايق آن نيستى كه كنيززاده اى . » زيد گفت : « اى امير مؤمنان ترا پاسخى هست . » گفت : « بگوى » گفت : « هيچكس به خداى نزديكتر و به نزد وى و الا مقام تر از پيمبر مبعوث وى نيست ، اسماعيل از بهترين پيمبران بود و بهترين پيمبران محمد صلى الله عليه و سلم از فرزندان وى بود ، اسماعيل فرزند كنيزى بود و برادرش ، چون تو ، فرزند آزاده بود ، اما خدا او را بر برادرش مرجح داشت . و بهترين انسانها را ، از فرزندان او كرد .\r\n","description":"","footnote":"","page_name":" 4257 ","page_number":80},
  {"content":"\r\nهر كه جدش پيمبر خدا باشد ، صلى الله عليه و سلم ، مهم نيست كه مادرش كى باشد . » هشام به دو گفت : « برون شو » گفت : « برون مىشوم و پس از آن ديگر مرا نخواهى ديد ، مگر در وضعى كه ناخوشايند تو باشد » سالم به دو گفت : « اى ابو الحسين چنين كارى از تو نمودار نشود . » هشام بن محمد كلبى گويد : شيعيان ، پيش زيد بن على رفتن ، آغاز كردند به دو مىگفتند قيام كند ، مىگفتند : « اميدواريم منصور [ 1 
  ] تو باشى و اين ، روزگار هلاكت بنى اميه باشد . » گويد : زيد در كوفه ببود ، يوسف بن عمرو در بارهء او پرسش آغاز كرده بود كه مىگفتند : « همين جاست » و كس پيش او مىفرستاد كه « برو » و او مىگفت :\r\n« بله » اما بيمارى را بهانه مىكرد و چندان كه خدا مىخواست بماند . بار ديگر يوسف در بارهء زيد پرسش كرد ، به دو گفتند : « هنوز مقيم كوفه است . » گويد : يوسف كس فرستاد كه در كار رفتن شتاب كند . زيد بهانه آورد كه مىخواهد چيزهايى بخرد و گفت كه براى رفتن آماده مىشود ، و چون زيد اصرار يوسف را در بارهء خويش بديد آماده شد آنگاه برفت تا به قادسيه رسيد .\r\nبعضيها گفته‌اند : يكى را همراه زيد فرستاد تا او را به عذيب رسانيد . شيعيان به دو پيوستند و گفتند : « از پيش ما كجا مىروى ؟ كه يكصد هزار از مردم كوفه با تواند و فردا براى دفاع از تو شمشير مىكشند . اندك گروهى از مردم شام در مقابل تو هست كه اگر يكى از قبايل ما چون مذحج يا همدان يا تميم يا بكر به آنها پردازد به اذن خداى تعالى بسشان باشد ترا به خدا قسم مىدهيم كه باز گردى » و چندان بگفتند تا او را به كوفه پس بردند .\r\nاما در روايت ديگر از عطاء بن مسلم چنين آمده : كه وقتى زيد بن على\r\n\r\n","description":"","footnote":"\r\n[ 1 
  ] ظاهرا در اين عبارت بيكى از روايات ملاحم ، يعنى مغيبات گويى اشارتى هست كه ظهور يكى را به صفت يا نام منصور بشارت ميداده است . ( م )\r\n","page_name":" 4258 ","page_number":81},
  {"content":"\r\nپيش يوسف آمد ، يوسف به دو گفت : « خالد مىگويد كه مالى به نزد تو سپرده است . » زيد گفت : « او كه بر منبر خويش پدران مرا دشنام مىگفت ، چگونه مال به من مىسپرد ؟ » گويد : پس يوسف كس فرستاد و خالد را بياورد كه جبه اى بتن داشت به دو گفت :\r\n« اينك زيد كه گفته بودى مالى به نزد وى سپرده اى و او منكر است . » خالد در چهرهء آنها نگريست و گفت : « مىخواهى با گناهى كه در بارهء من مىكنى\r\nگناه ديگرى را هم در بارهء اين بيفزايى ؟ من كه او و پدرانش را بر منبر دشنام مىگفتم ، چگونه مالى به او مىسپردم ؟ » گويد : يوسف خالد را ناسزا گفت و او را پس فرستاد .\r\nاما در روايت ابو عبيده چنين آمده كه هشام گفتهء زيد و كسانى را كه يوسف همانند زيد متهمشان داشته بود باور كرد و آنها را پيش يوسف فرستاد و گفت :\r\n« آنها به نزد من قسم ياد كرده‌اند و من قسمهايشان را پذيرفته‌ام و از آن مال برىشان دانسته‌ام ، آنها را فرستادم كه با خالد فراهمشان كنى كه گفتهء او را تكذيب كنند . » گويد : هشام به آنها جايزه داد و چون به نزد يوسف رسيدند منزلشان داد و حرمت كرد و كس فرستاد كه خالد را بياوردند و به دو گفت : « اين قوم قسم ياد كرده‌اند و اينك نامهء امير مؤمنان دربارهء برائت آنها . آيا دربارهء آنچه دعوى كرده اى شاهدى دارى ؟ » گويد : ولى شاهد نداشت ، كسان به خالد گفتند : « موجب اين كار كه كردى چه بود ؟ » گفت : « مرا به سختى شكنجه مىكرد ، اين دعوى را كردم و اميد داشتم پيش از آنكه شما برسيد خدا گشايشى پيش آرد . » گويد : پس يوسف آن گروه را رها كرد . دو مرد قرشى ، جمحى و مخزومى ،\r\n","description":"","footnote":"","page_name":" 4259 ","page_number":82},
  {"content":"\r\nسوى مدينه رفتند و دو هاشمى ، داود بن على و زيد بن على در مدينه بماندند .\r\nگويند : زيد چهار يا پنج ماه در كوفه ببود . يوسف دستور مىداد كه برود و به عامل خويش در كوفه مىنوشت - خود وى آن وقت در حيره بود - و دستور مىداد كه مزاحم زيد باشد . زيد مىگفت كه با يكى از خاندان طلحة بن عبيد الله در بارهء مال مشتركى كه در مدينه دارند دعوى دارند و عامل ، اين را براى يوسف مىنوشت و يوسف چند روزى او را به حال خود مىگذاشت آنگاه خبر مىيافت كه شيعيان پيش وى مىروند و به عامل خود مىنوشت : « زيد را بيرون كن و مهلتش مده و اگر ادعا كرد كه به دعوى مشغول است ، او را بكشانند ، و يكى را بر گمارد كه در كار دعوى نايب وى باشد . » گويد : و چنان بود كه جمعى با زيد بيعت كرده بودند از آن جمله سلمة بن كهيل و نصر بن خزيمهء عبسى و معاوية بن اسحاق انصارى و حجية بن اخلج كندى و كسان ديگر از سران مردم كوفه . و چون داود بن على اين را بديد گفت : « اى پسر عمو ، اين گروه ترا فريب ندهند ، كار خاندان تو كه اينان از ياريشان بازماندند ، براى تو عبرت آموز است . » به دو گفت : « اى داود ، بنى اميه گردن گرفته‌اند و دلهاشان سخت شده است . » گويد : اما داود همچنان اصرار كرد تا عازم رفتن شد و برفتند تا به قادسيه رسيدند .\r\nابو عبيده گويد : تا ثعلبيه از پى او رفتند و گفتند : « ما چهل هزار كسيم\r\nكه اگر به كوفه باز گردى يكى از تو باز نمىماند . » و به قيد قسمهاى مكرر پيمان كردند .\r\nزيد مىگفت : « بيم دارم از ياريم بازمانيد و مرا به دشمن تسليم كنيد ، چنان كه با پدرم و جدم كرديد . » اما آنها براى وى سوگند ياد مىكردند .\r\nگويد : اما داود بن على مىگفت : « اى پسر عمو ، اينان فريبت ميدهند ، مگر از يارى كسى كه به نزد آنها از تو عزيزتر بود ، يعنى جدت على بن ابى طالب باز -\r\n","description":"","footnote":"","page_name":" 4260 ","page_number":83},
  {"content":"\r\nماندند تا كشته شد و پس از او حسن بود كه با وى بيعت كردند ، سپس بر او تاختند و عبايش را از گردنش كشيدند و خيمه گاهش را غارت كردند و زخمدارش كردند . مگر جدت حسين را بيرون نكشيدند و براى او قسمهاى موكد ياد نكردند ، آنگاه از يارى وى باز ماندند و به دشمن تسليمش كردند ، بدين نيز رضايت ندادند و او را كشتند .\r\nچنين مكن و با آنها باز مگرد » گفتند : « اين نمىخواهد تو غلبه يا بى و پندارد كه حق وى و خاندانش به كار خلافت بيش از شماست . » گويد : زيد به داود گفت : « معاويه به كمك تدبير خويش و مردم غافل شام با على نبرد مىكرد . يزيد بن معاويه هنگامى با حسين نبرد مىكرد كه كارشان رو به اقبال داشت . » داود گفت : « بيم دارم اگر با اينان بازگردى هيچكس در دشمنى تو سخت تر از خودشان نباشد ، تو بهتر دانى . » گويد : آنگاه داود سوى مدينه رفت و زيد سوى كوفه بازگشت .\r\nعطاء بن مسلم خفاف گويد : هشام به يوسف نوشت كه زيد را سوى شهرش فرست كه در هر شهرى جز آن بماند و مردم آنجا را دعوت كند از او مىپذيرند .\r\nپس يوسف او را روانه كرد و چون به ثعلبيه يا قادسيه رسيد ، شئامت پيشگان يعنى مردم كوفه به دو رسيدند و بازش بردند و با وى بيعت كردند .\r\nگويد : سلمة بن كهيل به نزد وى آمد و اجازهء ورود خواست كه اجازه داد .\r\nسلمه در بارهء قرابت زيد نسبت به پيمبر خداى ، صلى الله عليه و سلم ، و حق وى سخن كرد .\r\nو نكو گفت . آنگاه زيد سخن كرد و نكو گفت .\r\nسلمه گفت : « براى من امان معين كن . » زيد گفت : « سبحان الله كسى چون تو از كسى چون من امان مىخواهد ! » گويد : سلمه مىخواست ياران وى اين را بشنوند . زيد گفت : « امان\r\n","description":"","footnote":"","page_name":" 4261 ","page_number":84},
  {"content":"\r\nدارى . » سلمه گفت : « ترا به خدا قسم مىدهم چه مقدار كس با تو بيعت كرده‌اند ؟ » گفت : « چهل هزار كس . » گفت : « چه مقدار كس با جدت بيعت كرده بودند ؟ » گفت : « هشتاد هزار كس . » گفت : « چه مقدار كس با وى باقى ماند ؟ » گفت : « سيصد كس . » گفت : « ترا به خدا قسم مىدهم تو بهترى يا جدت ؟ » گفت : « جدم . » گفت : « مردمى كه تو ميان آنها قيام كرده اى بهترند يا مردمى كه جدت ميان آنها قيام كرد ؟ » گفت : « مردمى كه جدم ميان آنها قيام كرد . » گفت : « آيا طمع مىدارى اينان كه با جدت خيانت كرده‌اند با تو وفا كنند ؟ » گفت : « با من بيعت كرده‌اند و بيعت به گردن من و گردن آنها لازم شده . »\r\nگفت : « اجازه مىدهى من از اين ولايت برون شوم ؟ » گفت : « براى چه ؟ » گفت : « بيم دارم در كار تو خللى افتد و اختيارم از دست برود . » گفت : « اجازه ات مىدهم . » گويد : سلمه سوى يمامه رفت ، زيد قيام كرد و كشته شد و او را بياويختند هشام به يوسف نوشت و ملامتش كرد كه چرا گذاشته سلمة بن كهيل از كوفه برون شود و گفته بود كه ماندن وى براى تو از فلان و به همان مقدار سپاه بهتر بود .\r\nابو اسحاق كه پيرى از مردم اصفهان بود گويد : عبد الله بن حسن به زيد بن على\r\n","description":"","footnote":"","page_name":" 4262 ","page_number":85},
  {"content":"\r\nنوشت : « اى پسر عمو ، مردم كوفه به ظاهر پر باد و بروتند و به باطن سست مايه ، به هنگام گشايش پرگو و به هنگام مقابله جزع ناك . زبانهايشان جلوتر از خودشان مىرود ، اما دلهاشان به دنبالشان نمىآيد . براى حوادث آماده نيستند و اقبال منتظر را تحمل نمىكنند . نامه هاى دعوتشان مكرر پيش من آمد اما گوش بر نداى آنها بستم و بر دل خويش در مقابل تذكارشان پرده افكندم كه از آنها نوميد بودم و به آنها تكيه نكردم . مثل آنها همانست كه على بن ابى طالب گفت : « اگر رهاتان كنند دور مىرويد و اگر با شما نبرد كنند سستى مىكنيد . اگر كسان در بارهء پيشوايى هم سخن شوند طعنه مىزنيد و اگر دعوت شما را در بارهء اختلافى بپذيرند پشت مىكنيد . » گويند كه هشام بن عبد الملك در بارهء زيد بن على به يوسف بن عمر نوشت :\r\n« اما بعد ، حال مردم كوفه را دانسته اى كه مردم اين خاندان را دوست دارند و آنها را به مقامى كه حقشان نيست مىبرند كه اطاعتشان را بر خويشتن واجب مىشمارند و شرايع دينشان را از آنها مىگيرند و علم آينده را به آنها منتسب مىدارند بطورى كه به پراكندگى جماعت وادارشان كرده‌اند و به قيامشان كشانيده‌اند . زيد بن على در بارهء دعوى عمر بن وليد به نزد امير مؤمنان آمده بود كه امير مؤمنان ميان آنها فيصل آورد و مردى ديد مجادله گر و زبان آور و شايستهء سخنپردازى و سخن سازى كه به شيرين سخنى كسان را جلب مىكند و حجتهاى گونه گون مىگويد و هنگام مناقشه به قوت نافذ بر دشمن تسلط مىيابد و غالب مىشود ، زودتر او را به حجاز فرست و نگذار نزديك تو بماند . اگر كسان به دو گوش فرا دارند\r\nكه آن را از كلمات نرم و منطق شيرين خويش پر كند ، با توسلى كه به خويشاوندى پيمبر خداى مىجويد ، صلى الله - عليه و سلم ، به دو متمايل شوند و دلهاشان آرام نگيرد و عقولشان سكون نيابد و دينهاشان مصون نماند . به نظر من اندك تحميلى كه مايهء آزار و برون راندن وى شود ، با سلامت جمع و حفظ خونها و بر كنارى از تفرقه ، خوشتر از كاريست كه به سبب آن خونهايشان بريزد و ميانشان تفرقه افتد ، و نسلشان ببرد . جماعت ريسمان استوار و طريقت\r\n","description":"","footnote":"","page_name":" 4263 ","page_number":86},
  {"content":"\r\nقويم و دستاويز محكم خداست . اشراف شهر را پيش بخوان و تهديدشان كن كه عقوبت تن خواهند ديد و مصادرهء اموال ، كه هر كس از آنها پيمان يا عهدى با وى دارد ، از او باز مىماند و تنها غوغاييان و عامهء قوم و آنها كه به قيام نياز دارند و از فتنه لذت مىبرند سوى وى مىروند و اينان كسانى هستند كه ابليس را به كار مىگيرند و ابليس به كارشان مىگيرد . اينان را با تهديد پراكنده كن و با تازيانهء خويش بگزشان ، و شمشير براى آنها برهنه كن . بزرگان را بيش از ميانحالان و ميانحالان را بيش از اوباش بترسان . بدان كه بر در الفت ايستاده اى و به اطاعت دعوت مىكنى و به جماعت ترغيب مىكنى و در كار دين خدا مىكوشى ، از كثرت آنها متوحش مباش ، پناهگاه تو كه سوى آن مىروى و نهانگاهت كه از آنجا برون مىشوى اعتماد به پروردگار باشد و خشم به خاطر دينت و حمايت از جماعت و مخالفت با كسى كه مىخواهد اين در را كه خدايشان فرمان داده بدان در آيند ، بشكند و بر سر آن منازعه كند كه امير مؤمنان حجت بر او تمام كرده و حرمت او بداشته و او را فرصت اين دعوى نيست كه حقى داشته يا غنيمتى يا حق خويشاوندىاى ، و دربارهء آن ستم ديده ، جز اينكه امير مؤمنان بيم دارد كه اوباش به چيزى روى آورند كه مايهء تيره روزى و گمراهيشان شود و سبب تلخكامىشان ، كه امير مؤمنان بدينسان حفاظت دين و دفاع از آن را استوار تر مىكند و آسانتر ، كه دوست ندارد كه در امت خويش وضعى آشفته بيند كه مايهء عقوبت و فنايشان شود كه پيوسته مىانديشد و براى رشادشان مىكوشد و از خطرها دورشان مىكند و به هدايتشان مىكشاند\r\nو از مهالك بر كنار مىدارد ، چون پدر مهربان نسبت به فرزند و رعايتگر دقيق نسبت به رعيت . بدان كه از جمله حجتهاى تو بر آنها كه به سبب آن در قبال خصومتشان شايستهء نصرت خدايى ، اينست كه مقاصدشان را انجام كرده اى و مقررى فرزندانشان را بداده اى و سپاه خويش را از جاى گرفتن در حريمشان و خانه هاشان منع كرده اى . از اين كار كه در پيش دارى رضاى خدا بجوى كه هيچ گناهى زودتر از سركشى كه شيطان اينان را در آن انداخته\r\n","description":"","footnote":"","page_name":" 4264 ","page_number":87},
  {"content":"\r\nو بدان كشانيده ، عقوبت نمىشود و آنكه از سركشى دست بدارد محفوظ ماند .\r\nامير مؤمنان در قبال اينان و ديگر رعيت خويش از خدا كمك مىخواهد و از خدا و مولا و ياور خويش مىخواهد كه فسادشان را به صلاح ببرد و سوى نجات و فلاحشان بشتاباند كه خدا شنواست و نزديك . » هشام گويد : زيد به كوفه بازگشت و نهان شد .\r\nگويد : وقتى زيد مىخواست به كوفه باز گردد محمد بن عمر علوى به دو گفت :\r\n« اى زيد ترا به خدا پيش كسان خويش بازگرد و گفتار هيچكس از اينان را كه ترا به قيام دعوت مىكنند نپذير كه آنها به تو وفادار نمىمانند . » اما زيد از او نپذيرفت و بازگشت .\r\nگويد : وقتى زيد به كوفه بازگشت ، شيعيان به نزد وى رفتن آغاز كردند و با وى بيعت مىكردند تا ديوان وى بيست و پنج هزار كس را به شمار آورد . ده و چند ماه در كوفه ببود ، نزديك دو ماه از اين مدت را در بصره اقامت گرفت ، سپس به كوفه باز رفت و آنجا بماند و چند كس را پيش مردم سواد و موصل فرستاد كه سوى وى دعوت كنند .\r\nگويد : وقتى به كوفه آمد دختر يعقوب بن عبد الله سلمى ، يكى از بنى فرقد را به زنى گرفت ، و نيز دختر عبد الله بن ابى العنبس ازدى را به زنى گرفت .\r\nگويد : سبب ازدواج وى با دختر عبد الله اين بود كه مادر وى ، ام عمر و دختر صلت ، عقيدهء شيعه داشت و چون از حضور زيد خبر يافت بيامد كه به او سلام گويد ، زنى درشت اندام و زيبا و چاق بود كه سنى از او گذشته بود ، اما پيرى بر او نمودار نبود .\r\nوقتى به نزد زيد بن على در آمد به دو سلام گفت پنداشت جوانست . و چون سخن گفت زبانى فصيح داشت و منظرى نكو ، زيد از نسب وى پرسيد كه نسب خويش را بگفت و خبر داد كه از كدام طايفه است .\r\nزيد به دو گفت : « خدايت قرين رحمت بدارد ، مىخواهى با من ازدواج\r\n","description":"","footnote":"","page_name":" 4265 ","page_number":88},
  {"content":"\r\nكنى ؟ » گفت : « خدايت قرين رحمت بدارد ، اگر در خور ازدواج بودم به تو رغبت داشتم . » گفت : « مانع تو از اين كار چيست ؟ » گفت : « مانعم اين است كه سنم زياد است . » گفت : « هرگز ، من راضيم ، تو از اينكه سنت زياد باشد به دورى . » گفت : « خدايت قرين رحمت بدارد ، من به كار خويش از تو واقفترم و روزگارى را كه بر من گذشته بهتر مىدانم ، اگر مىخواستم ازدواج كنم كسى را همسنگ تو نمىكردم ، دخترى دارم كه پدرش پسر عموى من است و از من زيباتر است اگر خواهى او را به زنى تو دهم . » گفت : « اگر مانند تو باشد رضايت مىدهم . » گفت : « خالق و تصويرگر وى نخواسته او را همانند من كند ، بلكه سفيدتر و خوش سيماتر و درشت اندامتر از منش كرده با شكل بهتر و عشوهء بيشتر » گويد : زيد بخنديد و گفت : « فصاحت و بيان نيكو دارى ، فصاحت وى نسبت به تو چگونه است ؟ » گفت : « اين را نمىدانم كه من در حجاز بزرگ شده‌ام و دخترم در كوفه بزرگ شده ، نمىدانم شايد دخترم زبان مردم كوفه را گرفته باشد . » زيد گفت : « اين براى من ناخوشايند نيست . » گويد : پس با زيد وعده اى نهاد كه به نزد وى رفت و دختر را به همسرى گرفت و او را به نزد خويش برد كه دخترى از او آورد . پس از آن بمرد . زيد شيفتهء وى بود .\r\nگويد : زيد بن على در كوفه در خانه هاى مختلف جاى مىگرفت گاهى در خانهء زنش در محلهء ازد ، گاهى به نزد خويشاوندان سلمى خويش ، گاهى به نزد\r\n","description":"","footnote":"","page_name":" 4266 ","page_number":89},
  {"content":"\r\nنضر بن خزيمه در محلهء بنى عبس . گاهى به نزد بنى غبر . پس از آن از پيش بنى غبر به خانهء معاوية بن اسحاق انصارى رفت كه در اقصاى ميدان سالم سلولى بود ، و به نزد بنى نهد و بنى تغلب كه به نزد مسجد بنى هلال بود .\r\nگويد : ببود و همچنان با ياران خويش بيعت مىكرد . بيعتى كه با كسان مىكرد چنين بود : « ما شما را به كتاب خداى مىخوانيم و سنت پيمبر او ، صلى الله عليه و سلم ، و نبرد با ستمگران و دفاع از ضعيفان و عطاى محرومان و تقسيم غنيمت ميان صاحبانش به مساوات و رد مظالم و باز آوردن سپاهيان دير مانده و يارى اهل بيت در مقابل مخالفانى كه حق ما را نشناخته‌اند ، آيا بر اين بيعت مىكنيد ؟ » و چون مىگفتند آرى دست خويش را بر دست وى مىنهاد ، سپس مىگفت :\r\n« به عهد و پيمان و حرمت خدا و حرمت پيمبر ، تعهد مىكنى كه به بيعت من وفا كنى و با دشمنم نبرد كنى و آشكار و نهان ، نيكخواه من باشى ؟ »\r\nو چون مىگفت : « بله » دست به دست وى مىنهاد و مىگفت : « خدايا شاهد باش » گويد : بدينسان ده و چند ماه گذرانيد و چون قيام وى نزديك شد به ياران خويش دستور آمادگى و تهيهء لوازم داد ، هر كه مىخواست وفا كند و با وى قيام كند ، آماده مىشد و كارش در ميان كسان شيوع يافت .\r\nدر اين سال نصر بن سيار دو بار به غزاى ما وراء النهر رفت و چون به غزاى سوم رفت كورصول را بكشت .\r\n\r\nسخن از غزاى سوم نصر بن سيار در ما وراء النهر و كشتن كورصول\r\nعلى به نقل از مشايخ خويش گويد : نصر از بلخ به غزاى ما وراء النهر رفت از سمت باب الحديد ، آنگاه سوى مرو بازگشت و براى كسان سخن كرد و گفت :\r\n« بدانيد كه بهرامسيس بخشندهء گبران بود كه چيزشان مىداد و از آنها دفاع مىكرد\r\n","description":"","footnote":"","page_name":" 4267 ","page_number":90},
  {"content":"\r\nو بارهايشان را بر مسلمانان مىنهاد . بدانيد كه اشبداد پسر گريگور بخشندهء نصارى بود . بدانيد كه عقيبه يهودى بخشندهء يهود بود و چنين مىكرد ، بدانيد كه من بخشندهء مسلمانانم چيزشان مىدهم و از آنها دفاع مىكنم و بارهايشان را بر مشركان مىنهم ، اما بناچار بايد خراج به حدى كه رقم رفته برسد و كامل شود ، من منصور بن عمرو را بر شما گماشتم و دستورش دادم كه ميان شما عدالت كند . هر يك از مسلمانان كه سرانه از او گرفته مىشود يا خراجش سنگين شده و نظير آن از مشركان سبك شده به منصور بن عمرو خبر دهد تا آن را از مسلمان به مشرك انتقال دهد . » گويد : هنوز جمعه بعد نرسيده بود كه سى هزار مسلمان پيش وى آمدند كه سرانه مىداده بودند و معلوم شد كه سرانه از هشتاد هزار كس از مشركان برداشته شده بود كه سرانه را بر مشركان نهاد و از مسلمانان برداشت . پس از آن خراج را طبقه بندى كرد و به جاى درست برد آنگاه پرداختى را كه مطابق صلح مقرر شده بود ، اجرا كرد .\r\nگويد : و چنان بود كه در ايام بنى اميه از\r\nمرو يكصد هزار گرفته مىشد و اين بجز خراج بود .\r\nگويد : نصر بار سوم از مرو به غزاى چاچ رفت ، اما كورصول با بيست و پنجهزار كس مانع عبور وى از نهر چاچ شد . اينان را هر كدام به يك قواره حرير اجير كرده بود ، در آن وقت قوارهء حرير بيست و پنج درم بود . در ميانه تيراندازى شد و نگذاشت كه نصر سوى چاچ عبور كند .\r\nگويد : در آن وقت حارث بن سريج به سرزمين تركان بود و با آنها بيامد تا مقابل نصر رسيد كه بر كنار نهر بر تخت خويش بود . حارث تير كوتاهى سوى نصر انداخت تير به فك خادم نصر خورد كه وى را وضو مىداد ، نصر از تخت خويش بجاى ديگر رفت . اسب يكى از مردم شام را نيز با تير بزد كه كشته شد .\r\nگويد : كورصول با چهل كس عبور كرد و به مردم اردو شبيخون زد و گله اى\r\n","description":"","footnote":"","page_name":" 4268 ","page_number":91},
  {"content":"\r\nرا از آن مردم بخارا كه عقبدار سپاه بودند براند و در تاريكى شب به دور اردوگاه بگشت در آن وقت مردم بخارا و سمرقند و كش و اشروسنه كه بيست هزار كس بودند با نصر بودند .\r\nگويد : نصر در ميان پنج گروه سپاه بانگ زد كه هيچكس از شما از خيمه اش در نيايد ، به جاى خويش استوار باشيد .\r\nگويد : عاصم بن عمير كه سالار سپاه مردم سمرقند بود بيرون بود تا وقتى كه سپاه كورصول گذشت . تركان صيحه اى كشيده بودند و مردم اردوگاه پنداشته بودند كه تركان همگى عبور كرده‌اند و چون سواران كورصول مىگذشتند ، عاصم يكى از آنها را اسير كرد كه يكى از شاهان ترك بود و صاحب چهار هزار خيمه ، وى را پيش نصر آوردند پيرى بود كه يك وجب از زره او به زمين مىكشيد . ساق پوشهاى ديبا بر او بود كه حلقه ها داشت ، با يك قباى پرند مزين به ديبا .\r\nنصر گفت : « كيستى ؟ » گفت : « من كورصولم . » نصر گفت : « اى دشمن خدا ، حمد خداى كه ترا به دست من داد . » گفت : « از كشتن يك پير چه اميد دارى ، من يك هزار شتر از شتران تركى به تو مىدهم ، با يك هزار يابو كه سپاه خويش را بدان نيرو دهى و مرا رها كن . » نصر به كسانى از مردم شام و مردم خراسان كه اطراف وى بودند گفت : « چه مىگوييد ؟ » گفتند : « او را رها كن . » گويد : در بارهء سنش از او پرسيد كه گفت : « نمىدانم . » گفت : « چند نبرد كرده اى ؟ » گفت : « هفتاد و دو نبرد . » گفت : « در نبرد عطش حضور داشتى ؟ »\r\n","description":"","footnote":"","page_name":" 4269 ","page_number":92},
  {"content":"\r\nگفت : « آرى » گفت : « اكنون كه گفتى در آن نبرد حضور داشته اى اگر هر چه را كه آفتاب بر آن تابيده به من دهى از دست من جان نخواهى برد . » آنگاه به عاصم بن عمرو سغدى گفت : « برخيز و ساز و برگ وى را بگير . »\r\nگويد : و چون كورصول به يقين دانست كه كشته خواهد شد گفت : « كى مرا اسير كرد ؟ » نصر ، خنده كنان ، گفت : « يزيد بن قران حنظلى » و به دو اشاره كرد .\r\nگفت : « اين نمى تواند . . . نش را بشويد ( يا گفت : « نمىتواند ادرارش را تمام كند . » ) چگونه مىتواند مرا اسير كند ، به من بگو كى مرا اسير كرده ، من مىتوانم هفت بار كشته شدن را تحمل كنم . » به دو گفتند : « عاصم بن عمير . » گفت : « وقتى كسى كه مرا اسير كرده يكى از يكه سواران عرب است رنج كشته شدن را حس نمىكنم . » گويد : پس او را بكشت و بر كنار نهر بياويخت .\r\nگويد : عاصم بن عمير ملقب به هزار مرد بود و در ايام قحطبه در نهاوند كشته شد .\r\nگويد : وقتى كورصول كشته شد تركان سستى گرفتند ، سوى خيمه هاى وى آمدند و آن را بسوختند ، گوشهاى خويش را بريدند و بر چهره ها نشانه كشيدند و بر او گريستند . و چون شب شد و نصر آهنگ حركت كرد يك ظرف نفت فرستاد كه بر كورصول ريختند و آتش در آن افروختند كه تركان استخوانش را نبرند .\r\nعنبر بن بر عمهء ازدى گويد : يوسف بن عمر به نصر نوشت : « سوى اين كس رو كه دمش را در چاچ محكم كرده - مقصودش حارث بن سريج بود - اگر خدا ترا بر\r\n","description":"","footnote":"","page_name":" 4270 ","page_number":93},
  {"content":"\r\nاو و مردم چاچ ظفر داد ولايتشان را ويران كن و فرزندانشان را اسير كن ، اما مسلمانان را به خطر مينداز . » گويد : پس نصر كسان را پيش خواند و نامه را بر آنها فرو خواند و گفت :\r\n« راى شما چيست ؟ » يحيى بن حضين گفت : « دستور امير مؤمنان و دستور امير را اجرا كن . » نصر گفت : « اى يحيى ، در ايام عاصم سخنى گفتى كه به گوش خليفه رسيد و به سبب آن منزلت يافتى و مقرريت افزون شد و براى خاندانت مقررى معين شد ، اينك نيز با خويش گفتى نظير آن را بگويم ، اى يحيى روان شو كه ترا بر مقدمهء سپاهم گماشتم . » گويد : كسان به يحيى روى آوردند و او را ملامت مىكردند . در آن روز نصر گفت : « چه محنتى سخت تر از اين كه ما در سفر باشيم و آنها در حضر . » گويد : آنگاه نصر سوى چاچ حركت كرد ، حارث بن سريج سوى وى آمد و دو عرابه در مقابل بنى تميم نصب كرد . به دو گفتند : « اينان مردم بنى تميمند » كه عرابه ها را جابجا كرد و در مقابل مردم از دو به قولى در مقابل مردم بكر بن وائل ، نصب كرد و اخرم كه يكه سوار ترك بود به آنها حمله برد كه مسلمانان او را بكشتند و هفت كس از يارانش را اسير گرفتند .\r\nگويد : نصر بن سيار بگفت تا سر اخرم را با منجنيق به اردوگاه تركان افكندند چون آن را بديدند سخت بناليدند\r\nآنگاه به هزيمت برفتند و نصر بازگشت و مىخواست از نهر بگذرد كه مانع وى شدند .\r\nگويد : نصر در همان سالى كه با حارث بن سريج مقابله كرد بيامد و در بخارا فرود آمد . هنگام بازگشت ، بخاراخذاه پيش وى آمد ، وى عهده دار پادگان آنجا بود ، دو تن از دهقانان بخارا نيز با آنها بودند كه به دست نصر مسلمان شده بودند و تصميم داشتند و اصل بن عمرو قيسى عامل بخارا را بكشند و نيز بخاراخذاه را كه نامش\r\n","description":"","footnote":"","page_name":" 4271 ","page_number":94},
  {"content":"\r\nطوق سياده بود .\r\nگويد : بخاراخذاه به نصر گفت : « خدا امير را قرين صلاح بدارد ، مىدانى كه اين دو كس به دست تو مسلمان شده‌اند پس چرا خنجر آويخته‌اند ؟ » نصر به آنها گفت : « شما كه مسلمان شده‌ايد ، چرا خنجر آويخته‌ايد ؟ » گفتند : « ميان ما و بخاراخذاه دشمنى اى هست و از او بر خويشتن بيمناكيم » گويد : نصر هارون بن سياوش وابستهء بنى سليم را كه سالار سپاه مقيم بود بگفت تا آنها را بكشيد و فرو كوفت . بخاراخذاه به طرف نصر رفت و دربارهء آنها آهسته با وى سخن كرد . گفتند : « با حرمت مىميريم » يكى از آنها به و اصل بن عمرو حمله برد و با كارد ضربتى به شكم وى زد ، و اصل با شمشير خويش به سر وى زد و استخوان بالاى سرش را بينداخت و او را بكشت . آن ديگرى به طرف بخاراخذاه رفت . نماز به پا شده بود و بخاراخذاه بر تختى نشسته بود . نصر برجست و وارد سراپرده شد و بخاراخذاه را احضار كرد كه بر در سراپرده بيفتاد و آن كس به دو ضربت زد .\r\nگوزكان پسر گوزكان به ضارب حمله برد و وى را با گرزى كه همراه داشت بزد و بكشت . بخاراخذاه را برداشتند و وارد سراپردهء نصر كردند . نصر متكايى براى وى خواست كه بر آن تكيه زد ، قرعهء طبيب بيامد و معالجهء وى را آغاز كرد آنگاه با نصر وصيت كرد و هماندم بمرد . و اصل را در سراپرده دفن كردند و نصر بر او نماز كرد .\r\nگوشت طوق سياده را بكندند و استخوانش را سوى بخارا بردند .\r\nگويد : نصر سوى چاچ رفت و چون به اشروسنه رسيد ، اباراخره ، دهقان آنجا ، مالى پيشكش كرد . آنگاه نصر سوى چاچ رفت و محمد بن خالد ازدى را عامل فرغانه كرد و با ده كس آنجا فرستاد ، از فرغانه اخاجيش را با كسانى\r\nاز دهقانان ختلان و ديگران كه همراه وى بودند پس فرستاد و از آنجا با مجسمه هاى بسيار بازگشت كه آن را در اشروسنه نصب كرد .\r\nبعضىها گفته‌اند كه وقتى نصر به چاچ رسيد ، قدر ، شاه آنجا ، به تقاضاى صلح با\r\n","description":"","footnote":"","page_name":" 4272 ","page_number":95},
  {"content":"\r\nهديه و گروگان پيش وى آمد و با وى شرط نهاد كه حارث بن سريج را از ولايت خويش برون كند ، كه او را به طرف فارياب راند ، نيزك پسر صالح وابستهء عمرو - ابن عاص را عامل چاچ كرد آنگاه برفت تا در قبا از سرزمين فرغانه فرود آمد . مردم آنجا از آمدنش خبر يافته بودند و علفهاى خشك را آتش زده بودند و راه آذوقه را بسته بودند ، نصر در باقيماندهء سال صد و بيست و يكم ( گروهى را ) سوى وليعهد فرمانرواى فرغانه فرستاد كه وى را در يكى از قلعه هاى آنجا محاصره كردند اما به وقتى كه مسلمانان از آنها غافل بودند به طرف اسبانشان تاختند و آن را براندند و كسانى از مسلمانان را اسير كردند .\r\nگويد : آنگاه نصر كسانى از بنى تميم را همراه محمد بن مثنى كه سوارى ماهر بود سويشان فرستاد ، مسلمانان با آنها حيله كردند اسبان خويش را رها كردند و در كمين نشستند و چون بيامدند و قسمتى از اسبان را براندند مسلمانان به طرف آنها رفتند و هزيمتشان كردند و دهقان را بكشتند و از آنها اسيرانى گرفتند ، پسر دهقان مقتول به ابن مثنى حمله برد اما ابن مثنى با وى خدعه كرد و او را كه نوجوانى ريش بر نياورده بود به اسيرى گرفت و پيش نصر آورد كه گردنش را بزد .\r\nگويد : و چنان بود كه نصر ، سليمان بن صول را با نامهء صلح فيما بين پيش فرمانرواى فرغانه فرستاد .\r\nسليمان گويد : پيش وى رفتم ، به من گفت : « تو كيستى ؟ » گفتم : « يكى از خدمه‌ام و نايب دبير امير . » گفت : « وى را به خزينه ها بريد تا ببيند ما چه چيزها مهيا كرده‌ايم . » گويد : « گفتم ، راه رفتن نتوانم . » گفت : « اسبى براى وى بياريد كه بر آن نشيند » گويد : وارد خزينه هاى وى شدم و با خويش گفتم : « اى سليمان اسرائيل و بشر بن عبيد ترا شماتت خواهند كرد ، اين به سبب آنست كه صلح را خوش ندارد\r\n","description":"","footnote":"","page_name":" 4273 ","page_number":96},
  {"content":"\r\nو من دست خالى باز خواهم گشت . » گويد : پس پيش وى بازگشتم . گفت : « راه ميان ما و خودتان را چگونه ديدى ؟ » گفتم : « آسان ، با آب و چراگاه بسيار . » ولى سخن مرا خوش نداشت و گفت : « از كجا دانستى ؟ » گفتم : « من كه به نبرد غرچستان و غور و ختلان و طبرستان رفته‌ام چگونه ندانم ؟ » گفت : « آنچه را ما مهيا كرده‌ايم چگونه ديدى ؟ » گفتم : « لوازم نيكو ديدم ، اما مگر ندانى كه صاحب قلعه از چند چيز به سلامت نماند » گفت : « آن چيزها چيست ؟ » گفتم : « بيم هست كه نزديكتر و محبوبتر و معتمدتر كسانش بر او بتازد كه مقام وى را بدست آرد يا بدان نزديك شود يا آنچه فراهم آورده نابود شود و با همه چيزش تسليم شود ، يا مرگ به دو رسد و بميرد . »\r\nگويد : ابرو درهم كشيد كه آنچه را گفته بودم خوش نداشت ، گفت : « سوى منزل خويش باز گرد . » گويد : بازگشتم و دو روز ببودم و ترديد نداشتم كه از صلح چشم پوشيده ، پس از آن مرا پيش خواند ، نامهء صلح را به غلام خويش دادم و به دو گفتم : « اگر فرستادهء من پيش تو آمد و نامهء صلح را خواست ، سوى منزل بازگرد و نامه را آشكار مكن و به من بگو نامه را در منزل به جاى نهاده‌ام » گويد : پيش وى رفتم ، در بارهء نامه از من پرسيد ، گفتم : « نامه را در منزل به جاى نهاده‌ام . » گفت : « يكى را بفرست كه آن را پيش تو آرد . »\r\n","description":"","footnote":"","page_name":" 4274 ","page_number":97},
  {"content":"\r\nگويد : پس صلح را پذيرفت و مرا جايزهء نكو داد ، و مادر خويش را كه همه كارش به دست او بود ، همراه من فرستاد .\r\nگويد : وقتى پيش نصر رفتم مرا نگريست و گفت : « مثل تو چنانست كه سلف گويد : خردمندى را بفرست و به او سفارش مكن » گويد : پس خبرها را با وى بگفتم كه گفت : « موفق بوده اى » آنگاه مادر فرمانرواى فرغانه را اجازه ورود داد كه بيامد و با وى سخن آغاز كرد و ترجمان بيان مىكرد . تميم بن نصر بيامد و به ترجمان گفت : « به دو بگو ، اين را مىشناسى ؟ » گفت : « نه » گفت : « اين تميم پسر نصر است . » گفت : « به خدا ، نه شيرينى خردسال را در او مىبينم نه وقار بزرگسال را . » ابو اسحاق بن ربيعه گويد : آن زن به نصر گفت : « هر شاهى كه شش چيز به نزد وى نباشد شاه نباشد ، وزيرى كه مكنون خاطر خويش را با سخنانى كه در دلش مىخلد با وى در ميان نهد و با وى مشورت كند و به نيكخواهى وى اعتماد كند . و طباخى كه وقتى اشتهاى غذا ندارد چيزى براى او فراهم آرد كه اشتها انگيزد . و همسرى كه چون به حال غم بر او درآيد و به چهره اش نگرد غمش زايل شود . و قلعه اى كه چون بيمناك شود يا فروماند بدان پناه برد و مايهء نجاتش شود - مقصودش اسب بود - و شمشيرى كه چون با همگنان درافتد از خيانت آن بيم نيارد . و ذخيره اى كه چون همراه ببرد هر جاى زمين برود با آن معاش كند » گويد : پس از آن تميم پسر نصر با جماعتى بيامد ، گفت : « اين كيست ؟ » گفتند : « اين جوان خراسان است . اين تميم پسر نصر است . » گفت : « نه وقار بزرگسالان دارد و نه شيرينى خردسالان . » پس از آن حجاج پسر قتيبه درآمد كه گفت : « اين كيست ؟ » گفتند : « حجاج پسر قتيبه . »\r\n","description":"","footnote":"","page_name":" 4275 ","page_number":98},
  {"content":"\r\nگويد : به او تحيت گفت و از حال او پرسيد و گفت : « اى گروه عربان شما وفا نداريد و به كار يك ديگر نياييد ، قتيبه كه آنچه را كه مىبينم براى شما مرتب كرد ، اينك پسرش زيردست تو مىنشيند ، حق بود كه او را اينجا مىنشانيدى و تو به جاى او مىنشستى »\r\nدر اين سال ، محمد بن هشام مخزومى سالار حج بود ، اين را از ابو معشر آورده‌اند ، واقدى و غير او نيز چنين گفته‌اند .\r\nدر اين سال عامل هشام بن عبد الملك بر مدينه و مكه و طائف محمد بن هشام بود .\r\nعامل همهء عراق يوسف بن عمرو بود . عامل آذربيجان و ارمينيه مروان بن محمد بود . عامل خراسان و نصر بن سيار بود . قضاى بصره با عامر بن عبيده بود . قضاى كوفه با ابن شبرمه بود .\r\nپس از آن سال يكصد و بيست و دوم در آمد .\r\n\r\nسخن از خبر حوادثى كه به سال يك صد و بيست و دوم بود\r\nاز جمله حوادث اين سال كشته شدن زيد بن على بود .\r\nابو مخنف گويد : وقتى زيد بن على به ياران خود دستور داد كه آماده شوند و لوازم فراهم كنند ، كسانى كه مىخواستند به بيعت وى وفا كنند كارى را كه گفته بود آغاز كردند . سليمان بن سراقهء بارقى پيش يوسف بن عمر رفت و خبر را با وى بگفت و معلوم وى داشت كه زيد به نزد شخصى به نام عامر ميرود و نيز به نزد يكى از مردم تميم به نام طعمه كه خواهرزادهء بارق است و به نزد آنها جاى دارد .\r\n","description":"","footnote":"","page_name":" 4276 ","page_number":99},
  {"content":"\r\nگويد : يوسف كس فرستاد كه زيد بن على را در منزل آن دو شخص بجويند كه وى را به نزد آنها نيافتند و آن دو كس را بگرفتند و پيش وى آوردند و چون با آنها سخن كرد كار زيد و يارانش بر او روشن شد .\r\nگويد : زيد بن على بيمناك شد كه بگيرندش و بيش از وقتى كه ميان خويش و مردم كوفه نهاده بود شتاب آورد .\r\nگويد : در آن وقت عامل كوفه حكم بن صلت بود . سالار نگهبانان عمرو بن عبد الرحمن بود . وى يكى از مردم قاره بود كه ثقفيان داييان وى بودند ، عبيد الله بن عباس كندى نيز جزو نگهبانان بود و با وى بود با گروهى از مردم شام ، يوسف بن عمر در حيره بود .\r\nگويد : وقتى ياران زيد بن على كه با وى بيعت كرده بودند ديدند كه يوسف ابن عمر از كار زيد خبر يافته و نهانى كس مىفرستد و از كار او جستجو مىكند ، جمعى از سران آنها به نزد زيد فراهم آمدند و گفتند : « خدايت قرين رحمت بدارد ، در بارهء ابو بكر و عمر چه مىگويى ؟ » گفت : « خدايشان قرين رحمت كند و آنها را بيامرزد هيچكس از خاندان خويش را نشنيده‌ام كه از آنها بيزارى نمايد يا در بارهء آنها بجز نيكى بگويد . » گفتند : « پس چرا راغب خون اين خاندانى ؟ شايد براى اينكه به قدرت شما تاخته‌اند\r\nو آن را از چنگ شما گرفته‌اند ؟ » زيد به آنها گفت : « مهمترين چيزى كه در اين باب مىگويم اين است كه حق ما به قدرت پيمبر خداى ، صلى الله عليه و سلم از همه كسان بيشتر بود اما آن گروه بر ما چيره شدند و ما را از آن به كنار زدند و اين به نظر ما موجب كفر آنها نشد كه زمامدارى يافتند و ميان مردم عدالت كردند و به كتاب و سنت عمل كردند . » گفتند : « پس اينان با تو ستم نكرده‌اند ، اگر با تو ستم نكرده‌اند پس چرا كسان را به نبرد كسانى مىخوانى كه با تو ستم نكرده‌اند ؟ »\r\n","description":"","footnote":"","page_name":" 4277 ","page_number":100},
  {"content":"\r\nگفت : « اينان مانند آنها نيستند . اينان ستمگر منند و شما و خودشان . ما شما را به كتاب خدا و سنت پيمبر وى مىخوانيم ، صلى الله عليه و سلم كه سنتها زنده شود و بدعتها خاموشى گيرد . اگر شما دعوت ما را بپذيريد نيكروز شويد و اگر نپذيريد ضامن كار شما نيستم » گويد : پس از او جدا شدند و بيعت وى را شكستند و گفتند : « امام ديگرى است » و چنان مىپنداشتند كه ابو جعفر محمد بن على برادر زيد بن على امامت داشت كه در آن وقت در گذشته بود و جعفر ، پسرش بود ، مىگفتند : « اكنون جعفر از پى پدرش امام ماست و ما پيروى زيد بن على نمىكنيم كه امام نيست . » گويد : زيد آنها را رافضه ناميد - يعنى رهاكنندگان - ولى اكنون پندارند كسى كه آنها را رافضه ناميد مغيره بود و اين به وقتى بود كه از وى جدايى گرفتند .\r\nگويد : و چنان بود كه پيش از قيام زيد گروهى از آنها به نزد جعفر بن محمد رفتند و به دو گفتند : « زيد بن على ميان ماست و بيعت مىكند آيا روا مىدارى كه با وى بيعت كنيم ؟ » گفت : « آرى با وى بيعت كنيد كه ، به خدا ، از همهء ما برتر است ، سرور و بهترين ماست . » گويد : پس برفتند و آنچه را به آنها دستور داده بود مكتوم داشتند .\r\nگويد : وقتى مقدمات قيام زيد بن على فراهم آمد شب چهارشنبه اول صفر سال صد و بيست و دوم را با ياران خويش وعده نهاد ، يوسف بن عمر خبر يافت كه زيد مصمم است قيام كند و كس پيش حكم بن صلت فرستاد و به دو دستور داد كه مردم كوفه را در مسجد اعظم فراهم آرد و در آنجا محصورشان بدارد .\r\nگويد : حكم كس به طلب سردستگان و نگهبانان و سران و جنگاوران فرستاد و در مسجد فراهمشان آورد ، آنگاه منادى وى ندا داد كه امير مىگويد : « هر كه را در\r\n","description":"","footnote":"","page_name":" 4278 ","page_number":101},
  {"content":"\r\nمحلش يافتيم ، حرمت از او برداشته شود به مسجد اعظم در آييد . » گويد : كسان به روز سه شنبه يك روز پيش از قيام زيد سوى مسجد آمدند .\r\nزيد را در خانهء معاوية بن اسحاق انصارى طلب كردند و او شبانگاه ، يعنى شب چهار - شنبه كه شبى بسيار سرد بود از خانهء معاوية بن اسحاق برون شد ،\r\nدسته هاى نى را كه آتش در آن افروخته بود بالا بردند و بانگ زدند : « اى منصور بيا ، بيا اى منصور ، » و چون آتش دستهء نى را مىخورد دسته اى ديگر را بالا مىبردند ، تا صبح دميد .\r\nگويد : وقتى صبح در آمد ، زيد بن على ، قاسم تنعى حضرمى را با يكى ديگر از ياران خويش فرستاد كه شعار خويش را ندا دادند و چون به صحراى عبد القيس رسيدند ، جعفر بن عباس كندى با آنها تلاقى كرد كه به وى و يارانش حمله بردند ، كسى كه با قاسم تنعى بود كشته شد و قاسم زخمدار شد . وى را پيش حكم بردند كه با وى سخن كرد ، اما قاسم به جواب وى چيزى نگفت و حكم بگفت : تا بر در قصر گردن او را زدند ، او و همراهش نخستين كسان از ياران زيد بن على بودند كه كشته شدند .\r\nگويد : حكم به صلت بگفت تا درهاى بازارها را ببستند ، درهاى مسجد را نيز بر روى مردم كوفه بستند . سران محلات كوفه چنين بودند :\r\nسر محله شهريان ، ابراهيم بن عبد الله بجلى بود . سرمذحج و اسد ، عمرو بن - ابى بدل عبدى بود . سركنده و ربيعه ، منذر بن محمد بن اشعث كندى بود . سر تميم و همدان ، محمد بن مالك همدانى خيوانى بود .\r\nگويد : حكم بن صلت كس پيش يوسف بن عمر فرستاد و خبر را با وى بگفت كه ميان مردم شام ندا داد : « كى به كوفه مىرود كه با اين قوم نزديك شود و خبرشان را براى ما بياورد ؟ » جعفر بن عباس كندى گفت : « من مىروم » و با پنجاه سوار روان شد و برفت\r\n","description":"","footnote":"","page_name":" 4279 ","page_number":102},
  {"content":"\r\nتا به صحراى [ 1 
  ] سالم سلولى رسيد و از آنها خبر گرفت ، سپس پيش يوسف بن عمر بازگشت و به دو خبر داد .\r\nگويد : صبحگاهان يوسف سوى تپه اى نزديك حيره رفت و در آنجا بماند ، قرشيان و بزرگان قوم با وى بودند ، در آن وقت سالار نگهبانى وى عباس بن سعيد - مزنى بود . پس ريان بن سلمهء اراشى را با دو هزار كس فرستاد كه سيصد كس از قيقانيان ، يعنى پيادگانى كه جعبه هاى تبر داشتند ، همراه وى بودند .\r\nگويد : وقتى صبح شد ، همه كسانى كه هنگام شب پيش زيد بن على آمده بودند دويست مرد بودند و هيجده مرد .\r\nزيد گفت : « سبحان الله كسان كجايند ؟ » به دو گفتند : « در مسجد اعظم محصور مانده‌اند . » گفت : « نه ، به خدا اين براى كسانى كه با ما بيعت كرده‌اند عذر نمىشود . » گويد : نصر بن خزيمه ندا را شنيد و سوى وى آمد ، به نزديك خانهء زبير بن - ابى حكيمه ، در راهى\r\nكه به مسجد بنى عدى مىرسيد ، به عمرو بن عبد الرحمن سالار نگهبانان حكم بن صلت برخورد و گفت : « اى منصور ! بيا » اما كسى به دو پاسخ نداد .\r\nنصر و يارانش به عمرو بن عبد الرحمن حمله بردند ، عمرو كشته شد و كسانى كه با وى بودند ، هزيمت شد .\r\nگويد : زيد بن على از صحراى سالم بيامد تا به صحراى صايديين رسيد كه پانصد كس از مردم شام آنجا بودند ، زيد با كسان خويش به آنها حمله برد و هزيمتشان كرد . در آن روز زيد بر يابوى تيره رنگى سوار بود كه آن را از يكى از بنى نهد بن كهمس نجارى خريده بود ، به بيست و شش دينار ، و چون زيد كشته شد حكم بن صلت آن را گرفت .\r\nگويد : زيد به در خانهء يكى از مردم ازد رسيد به نام انس پسر عمرو كه از\r\n\r\n","description":"","footnote":"\r\n[ 1 
  ] كلمهء متن : جبانه به معنى گورستان و نمازگاه در زمين باز ، و صحرا . پيش از اين بتقريب : هر سه معنى ، در چند مورد بجاى جبانه « ميدان » آورده‌ام و اينك صحرا را مرجح ميدارم ( م )\r\n","page_name":" 4280 ","page_number":103},
  {"content":"\r\nجمله بيعت كردگان وى بود . به دو ندا دادند ، در خانه بود اما جواب نداد . زيد به دو بانگ زد : « اى انس ! خدايت قرين رحمت بدارد ، پيش من آى كه حق آمد و باطل برفت كه باطل رفتنى بود [ 1 
  ] ، » اما برون نيامد .\r\nزيد گفت : « چه مردم وامانده‌ايد ، چنين كرديد ، خدا به حسابتان مىكشد . » گويد : آنگاه زيد برفت تا به بازار رسيد و به گروهى از مردم شام كه آنجا بودند حمله برد ، آنگاه برفت تا در صحرا نمودار شد . يوسف بن عمر بر تپه بود و او و يارانش را مىنگريست . حزام بن مرهء مزنى و زمزم بن سليم ثعلبى كه سالار زره داران بودند به نزد وى بودند . نزديك دويست كس همراه زيد بودند ، به خدا اگر سوى يوسف رفته بود او را كشته بود . ريان بن سلمه با مردم شام در كوفه از دنبال زيد بود .\r\nگويد : آنگاه زيد سمت راست گرفت و از راه نمازگاه خالد بن عبد الله برفت تا وارد كوفه شد . وقتى زيد سوى بازار مىرفته بود گروهى از ياران وى سوى صحراى مخنف بن سليم رفته بودند ، پس از آن يكيشان به ديگرى گفته بود : « چرا سوى صحراى كنده نرويم ؟ » گويد : هنوز اين سخن را نگفته بود كه مردم شام نمودار شدند و چون آنها را بديدند وارد كوچه اى شدند و در آن برفتند ، يكى از آنها عقب ماند و وارد مسجد شد و در آنجا دو ركعت نماز كرد . آنگاه به طرف شاميان رفت و لختى با آنها نبرد كرد تا وى را از پاى بينداختند و با شمشيرهاى خويش وى را مىزدند . يكى از آنها كه سوارى سراپا مسلح بود بانگ زد زره سر را به يكسو زنيد و سر او را با گرز آهنين بكوبيد . چنين كردند و او كشته شد .\r\nپس از كشته شدن وى يارانش به شاميان حمله بردند و آنها را پس راندند .\r\nشاميان برفتند يكى از گروه جدا ماند\r\nو ديگران نجات يافتند آن كس برفت و وارد خانه عبد الله بن عوف شد . شاميان سوى وى رفتند و اسيرش كردند و پيش يوسف بن -\r\n\r\n","description":"","footnote":"\r\n[ 1 
  ] جاءَ الْحَقُّ وَزَهَقَ الْباطِلُ إِنَّ الْباطِلَ كانَ زَهُوقاً 17 : 81 . سوره الإسراء آيه 81\r\n","page_name":" 4281 ","page_number":104},
  {"content":"\r\nعمر بردند كه او را بكشت .\r\nگويد : زيد بن على بيامد و چون ديد كه مردم از يارى وى بازمانده‌اند گفت : « اى نصر پسر خزيمه ، بيم دارى كه چنان رفتار كنند كه با حسين كردند ؟ » گفت : « خدايم به فدايت كند ، به خدا با اين شمشيرم چندان ضربت مىزنم تا جان بدهم . » گويد : آن روز نبرد وى در كوفه بود .\r\nگويد : پس از آن نصر بن خزيمه به زيد بن على گفت : « خدا مرا فدايت كند ، كسان در مسجد اعظم محصور مانده‌اند ، ما را به طرف آنها ببر » زيد با كسان به طرف مسجد روان شد و بر خانهء خالد بن عرفطه گذشت .\r\nعبيد الله بن عباس كندى از آمدن وى خبر يافت و با مردم شام روان شد ، زيد نيز بيامد و بر در عمر بن سعد بن ابى وقاص تلاقى شد . پرچمدار عبيد الله كه سليمان وابستهء او بود سستى نمود و چون عبيد الله مىخواست حمله كند و سستى او را بديد ، گفت : « اى پسر زن خبيث حمله كن » و او حمله برد وقتى باز آمد پرچمش آغشته به خون بود .\r\nگويد : پس از آن عبيد الله به نبردگاه آمد ، و اصل حنوط فروش به مقابلهء او رفت و با شمشير به همديگر ضربت زدند . به يك چشم گفت : « ضربت را بگير كه من جوان حنوط فروشم . » آن ديگرى گفت : « خدا دستم را ببرد اگر هرگز پيمانه به دست گيرى . » آنگاه ضربتى زد كه كارى نساخت .\r\nگويد : عاقبت عبيد الله بن عباس و يارانش هزيمت شدند تا به خانهء عمرو بن حريث رسيدند ، زيد و يارانش نيز بيامدند تا به باب الفيل رسيدند ياران زيد پرچمهاى خويش را از بالاى درها داخل مىكردند و مىگفتند : « اى اهل مسجد برون شويد . » گويد : نصر بن خزيمه مسجديان را بانگ مىزد : « اى مردم كوفه از ذلت\r\n","description":"","footnote":"","page_name":" 4282 ","page_number":105},
  {"content":"\r\nسوى عزت آييد ، سوى دين و دنيا آييد كه شما نه دين داريد نه دنيا . » گويد : مردم شام بر آنها نمودار شدند و از بالاى مسجد آنها را با سنگ مىزدند . در آن روز گروه بسيارى در اطراف كوفه ، و به قولى در صحراى سالم بودند .\r\nگويد : ريان بن سلمه هنگام شب سوى حيره بازگشت . زيد بن على نيز با همراهان خويش روان شد ، كسانى از مردم كوفه نيز با وى همراه شدند و در دار الرزق منزل گرفت ، ريان بن سلمه سوى وى آمد و به نزديك دار الرزق با او نبردى سخت كرد كه از مردم\r\nشام بسيار كس كشته و زخمدار شدند و ياران زيد از دار الرزق تعقيبشان كردند تا به مسجد رسيدند .\r\nگويد : شامگاه چهار شنبه مردم شام با بدترين انديشه ها بازگشتند و صبحگاه روز بعد ، كه روز پنجشنبه بود ، يوسف بن عمر ، ريان بن سلمه را پيش خواند اما در آن وقت وى را حاضر نيافت .\r\nبعضىها گويند كه ريان پيش وى آمد اما سلاح به تن نداشت كه يوسف او را ملامت كرد و گفت : « چه بد سپاهدارى هستى ، بنشين » آنگاه عباس بن سعيد مزنى سالار نگهبانان خويش را پيش خواند و وى را با مردم شام روانه كرد كه برفت تا در دار الرزق به نزد زيد بن على رسيد كه چوب بسيارى از آن نجاران آنجا بود و راه تنگ بود . زيد با ياران خويش بيامد نصر بن خزيمهء عبسى و معاوية بن اسحاق انصارى بر دو پهلوى وى بودند و چون عباس كه پياده همراه نداشت آنها را بديد بانگ زد : « اى مردم شام ، زمين ، زمين » و بسيارى از همراهان وى پياده شدند و در نبردگاه نبردى سخت كردند .\r\nگويد : يكى از مردم بنى عبس به نام نايل پسر فروه به يوسف بن عمر گفت :\r\n« به خدا اگر نصر بن خزيمه را ببينم يا بايد او را بكشم يا او مرا بكشد . » يوسف گفت : « اين شمشير را بگير » و شمشيرى به دو داد كه به هر چه مىرسيد\r\n","description":"","footnote":"","page_name":" 4283 ","page_number":106},
  {"content":"\r\nآن را مىبريد .\r\nگويد : وقتى ياران عباس بن سعيد با ياران زيد تلاقى كردند و نبرد كردند ، نايل بن فروه ، نصر بن خزيمه را بديد و سوى او رفت و ضربتى به نصر زد كه ران او را قطع كرد . نصر نيز ضربتى زد و فروه را بكشت ، چيزى نگذشت كه نصر نيز بمرد . دو قوم نبردى سخت كردند . پس از آن زيد بن على حريفان را هزيمت كرد و از مردم شام در حدود هفتاد كس بكشت كه با وضعى بسيار بد برفتند .\r\nگويد : و چنان بود كه عباس بن سعيد به ياران خويش ندا داد كه برنشينيد كه در جاى تنگ ، پيادگان با سواران برنيايند . پس برنشستند و چون شب درآمد يوسف ابن عمر آنها را بياراست و روانه كرد كه برفتند و با ياران زيد مقابله كردند . زيد با ياران خويش به آنها حمله برد و هزيمتشان كرد . آنگاه تعقيبشان كرد تا آنها را به طرف شوره زار راند . در شوره زار نيز به آنها حمله برد تا به طرف محله بنى سليم راند و با سواران و پيادگان خويش تعقيبشان كرد تا راه بند را پيش گرفتند و عاقبت زيد ما بين بارق و رواس بر آنها غلبه يافت . در آنجا نبردى سخت شد .\r\nدر آن روز پرچمدار زيد يكى بود به نام عبد الصمد پسر ابو مالك بن مسروح از بنى سعد بن زيد هم پيمان عباس بن عبد الملك .\r\nگويد : و چنان بود كه مسروح سعدى ، صفيه دختر عباس بن عبد المطلب را به زنى گرفته بود .\r\nگويد : سواران حريف با سواران زيد برنمىآمدند و پيادگانشان با پيادگان وى برنمىآمدند . عباس كس پيش يوسف بن عمر فرستاد و اين را معلوم وى داشت و گفت : « تيراندازان را سوى من فرست . » گويد : يوسف ، سليمان بن كيسان كلبى را با قيقانيان و بخاريان كه تيرانداز بودند سوى آنها فرستاد كه تيراندازى به زيد و ياران وى آغاز كردند . و چنان بود كه زيد مىخواسته بود آنها را از شوره زار بازگرداند ، اما نپذيرفته بودند . معاوية بن اسحاق -\r\n","description":"","footnote":"","page_name":" 4284 ","page_number":107},
  {"content":"\r\nانصارى پيش روى زيد بن على نبردى سخت كرد و پيش روى او كشته شد . زيد بن - على و يارانش ثبات آوردند تا لختى از شب برفت و در آن وقت تيرى به او انداختند كه به قسمت راست پيشانى وى خورد و در مخ فرو رفت ، پس او بازگشت .\r\nيارانش نيز بازگشتند . مردم شام مىپنداشتند كه به سبب تاريكى و شب بازگشته‌اند .\r\nسلمة بن ثابت ليثى كه با زيد بن على بوده بود و آخرين كسى كه آن روز بازگشته بود وى بود با غلام معاوية بن اسحاق ، گويد : من و يارم از پى زيد بن على آمديم و ديديم كه وى را در كوچه يزيد پياده كردند و در خانه هاى ارحب و شاكر به اطاق حران ابن كريمه بردند كه وابستهء يكى از عربان بود .\r\nسلمه گويد : به نزد وى در آمدم و گفتم : « ابو الحسين خدايم به فدايت كند . » گويد : يارانش برفتند و طبيبى بياوردند به نام سفير كه وابستهء بنى رواس بود كه تير را از پيشانى وى در آورد و من او را مىنگريستم ، به خدا همين كه تير را در - آورد فرياد زدن آغاز كرد و چيزى نگذشت كه جان داد .\r\nگويد : قوم گفتند : « كجا دفنش كنيم ؟ كجا به خاكش كنيم ؟ » يكى از ياران وى گفت : « زره اش را به تنش مىكنيم و در آبش مىاندازيم . » يكى ديگر گفت : « نه ، سرش را مىبريم و ميان كشتگانش مىافكنيم . » گويد : پسرش يحيى گفت : « نه به خدا نبايد سگان گوشت پدر مرا بخورند . » يكى از آنها گفت : « او را به عباسيه مىبريم و دفن مىكنيم . » سلمه گويد : به آنها گفتم : « وى را به نزد گودالى مىبريم كه از آن گل برمىدارند و آنجا دفنش مىكنيم » و راى مرا پذيرفتند . برفتيم و ما بين دو گودال كه در آن وقت آب بسيار در آن بود ، گورى براى وى بكنديم و چون آماده شد وى را در آن به خاك كرديم و آب بر آن روان كرديم .\r\nغلامى سغدى از آن زيد نيز با ما بود .\r\n","description":"","footnote":"","page_name":" 4285 ","page_number":108},
  {"content":"\r\nگويد : پس از آن روان شديم كه سوى گورستان سبيع رويم ، پسر زيد همراه ما بود ، آنجا ببوديم ، كسان از دور ما پراكنده شدند و من و گروهى كه كمتر از ده كس نبوديم با وى بمانديم . به دو گفتم : « كجا خواهى رفت ؟ اينك صبح فرا رسيد . » ابو صبار - عبدى نيز با وى بود .\r\nگويد : به من گفت : « سوى نهرين » گويد : پنداشتم قصد دارد از فرات بگذرد و با حريفان نبرد كند به دو گفتم :\r\n« اگر قصد نهرين دارى ، از جاى خويش مرو با آنها جنگ كن تا كشته شوى يا خدا آنچه خواهد مقرر كند . » گفت : « مقصودم دو نهر كربلاست » گفتم : « پس ، پيش از آنكه صبح درآيد فرار كن . » گويد : پس وى از كوفه برون شد ، من و ابو صبار و گروهى ديگر همراه وى بوديم . وقتى از كوفه درآمديم اذان اذانگويان را شنيديم و نماز صبح را در نخيله بكرديم . آنگاه با شتاب سوى نينوى روان شديم . به من گفت : « مىخواهم به نزد سابق وابستهء بشر بن عبد الملك روم » و شتابان شد .\r\nگويد : و چنان بود كه چون من كسان را مىديدم از آنها خوردنى مىخواستيم كه نانهايى به من مىدادند كه به دو مىدادم كه مىخورد و با وى مىخورديم تا به نينوى رسيديم كه تاريك شده بود ، سوى خانه سابق رفتيم . من بر در ، او را بخواندم كه به نزد ما آمد . به يحيى گفتم : « من سوى فيوم مىروم و آنجا هستم اگر خواستى كسى را پيش من فرستى بفرست . » گويد : پس من برفتم و او را به نزد سابق به جاى نهادم و اين آخرين بار بود كه او را ديدم .\r\nگويد : پس از آن يوسف بن عمر مردم شام را فرستاد كه در خانه هاى مردم كوفه زخميان را بجويند ، زنان را به صحن خانه مىآوردند و اطاق را مىگشتند\r\n","description":"","footnote":"","page_name":" 4286 ","page_number":109},
  {"content":"\r\nكه زخميان را مىجستند .\r\nگويد : آنگاه به روز جمعه ، غلام سغدى زيد بن على ، محل زيد را نشان داد ، حكم بن صلت ، عباس بن سعيد مزنى و پسر خويش را فرستاد كه برفتند و او را در آوردند .\r\nگويد : عباس كه نميخواست پسر حكم بر او پيشدستى كند او را رها كرد و صبحگاه روز جمعه بشارت رسانى با سر زيد بن على همراه حجاج بن قاسم به نزد يوسف بن عمر فرستاد .\r\nگويد : ابو الجويريه وابستهء جهنيه در اين باب شعرى گفت به اين مضمون :\r\n« به كسانى كه حرمتها را دريدند « و در صحراى سالم شمع برداشتند « بگوى كه اى يوسف بن حكم « جنگ بزرگان را چگونه ديديد ؟ » گويد : وقتى بشارت رسان به نزد يوسف بن عمر رفت ، بگفت تا زيد را\r\nبا نصر بن خزيمه و معاوية بن اسحاق انصارى و زياد نهدى در بازار بياويختند .\r\nگويد : يوسف ندا داده بود كه هر كس سرى بيارد پانصد درم از آن وى خواهد بود .\r\nمحمد بن عباد ، سر نصر بن خزيمه را بياورد و يوسف بن عمر بگفت تا يك هزار درم به او دادند .\r\nاحول وابستهء اشعريان سر معاوية بن اسحاق را بياورد كه يوسف به دو گفت :\r\n« تو او را كشته اى ؟ » گفت : « خدا امير را قرين صلاح بدارد ، من او را نكشته‌ام ، اما ديدمش و شناختمش » يوسف گفت : « هفتصد درم به او بدهيد » و چون بدانست كه قاتل وى نبوده\r\n","description":"","footnote":"","page_name":" 4287 ","page_number":110},
  {"content":"\r\nهزار درم تمام نداد .\r\nگويند : يوسف بن عمر از كار زيد و بازگشت وى از راه به كوفه ، از آن پس كه رفته بود به وسيلهء هشام بن عبد الملك خبر يافت . و چنان بود كه يكى از بنى اميه ضمن چيزها كه براى هشام نوشته بود قضيهء زيد را نيز ياد كرده بود .\r\nهشام به يوسف نامه نوشت و ناسزا گفت و او را بىخبر خواند و گفت : « تو عاملى و زيد دم خود را در كوفه محكم مىكند و با قوم بيعت مىكند ، در جستجوى وى بكوش و امانش بده ، اگر نپذيرفت با وى نبرد كن . » راوى گويد : پس يوسف به حكم بن صلت كه از خاندان ابو عقيل بود و جانشين وى بر كوفه بود نوشت كه زيد را بخواند و چون جستن آغاز كرد جاى وى را بدانست و يك غلام خراسانى خويش را كه الكن بود نهانى روانه كرد و پنجهزار درم به دو داد و گفت با يكى از شيعيان خدعه كند و بگويد كه به سبب دوستى اهل بيت از خراسان آمده و مالى همراه دارد كه مىخواهد به وسيلهء آن نيرويشان دهد .\r\nغلام پيوسته شيعيان را مىديد و از مالى كه همراه داشت با آنها سخن مىكرد تا وى را به نزد زيد بردند كه چون از آنجا درآمد يوسف را از محل زيد خبر داد و يوسف سواران سوى وى فرستاد و يارانش شعار خويش را ندا دادند اما از جملهء يارانش بجز از سيصد كس يا كمتر به نزد وى فراهم نيامد و زيد همى گفت :\r\n« داود بن على شما را بهتر مىشناخت و مرا بيم داده بود كه از ياريم باز مىمانيد اما حذر نكردم . » گويند : ياران زيد وى را در داخل جوى يعقوب دفن كرده بودند ، جوى را بسته بودند و در دل آن گور وى را حفر كرده بودند واو را با لباس در آنجا دفن كرده بودند و آب بر آن روان كرده بودند به نزد گازرى كه آنجا بود . پس او دستمزدى طلبيد كه محل زيد را نشان دهد كه نشان داد كه او را برون آوردند و سرش\r\n","description":"","footnote":"","page_name":" 4288 ","page_number":111},
  {"content":"\r\nرا بريدند و پيكرش را آويختند و بگفتند تا شبانگاه وى را مراقبت كنند كه فرودش نيارند و مدتها مراقبتش مىكردند .\r\nگويند : از جمله مراقبان وى ، زهير بن معاويه ، ابو خيثمه ، بود ، سر زيد را پيش هشام فرستادند كه دستور داد آن را بر در شهر دمشق نهادند سپس آن را سوى مدينه فرستاد و پيكر همچنان آويخته بود تا هشام بمرد پس از آن وليد بگفت تا آن را فرود آوردند و بسوختند .\r\nگويند : حكيم بن شريك بود كه به خبرچينى زيد پيش يوسف رفته بود .\r\nابو عبيده ، معمر بن مثنى ، در بارهء يحيى بن زيد گويد : وقتى زيد كشته شد يكى از مردم بنى اسد پيش يحيى آمد و گفت : « پدرت كشته شد ، مردم خراسان شيعيان شمايند ، راى درست اين است كه آنجا روى . » يحيى گفت : « چگونه توانم رفت ؟ » گفت : « نهان مىشوى تا از جستجوى تو بازمانند ، آنگاه برون مىشوى . » گويد : مرد اسدى يحيى را يك شب به نزد خويش مخفى داشت پس از آن بترسيد و پيش عبد الملك بن بشر بن مروان رفت و گفت : « زيد با تو ، خويشاوندى نزديك داشت و حق وى بر تو واجب است . » گفت : « آرى و بخشش وى به پرهيز كارى نزديكتر بود . » گفت : « زيد كشته شد و اينك پسر وى جوانى است نوسال و بىگناه ، اگر يوسف بن عمر جايش را بداند او را مىكشد ، وى را پناهى كن و به نزد خويش مخفى بدار . » گفت : « بله و با حرمت . » گويد : پس يحيى را پيش عبد الملك برد كه به نزد خويش نهان كرد ، خبر به يوسف رسيد و كس پيش عبد الملك فرستاد كه خبر يافته‌ام كه اين جوان پيش تو است ، به خدا قسم اگر او را پيش من نيارى درباره تو به امير مؤمنان مىنويسم .\r\n","description":"","footnote":"","page_name":" 4289 ","page_number":112},
  {"content":"\r\nعبد الملك به دو گفت : « باطل و نادرست شنيده اى من كسى را كه بر سر قدرتم با من منازعه مىكند و بيشتر از حق من از آن ادعا مىكند نهان مىدارم ؟ گمان نداشتم كه چنين چيزى را بر ضد من بپذيرى و به گوينده آن گوش فرا دهى . » يوسف گفت : « به خدا ابن بشر راست مىگويد ، او كسى نبوده كه چنين كسى را نهان بدارد و مخفى كند » و از جستجوى يحيى بازماند .\r\nگويد : و چون جستجو متوقف ماند ، يحيى با تنى چند از زيديان سوى خراسان رفت .\r\nگويد : از پس كشته شدن زيد ، يوسف در كوفه سخن كرد و گفت : « اى مردم كوفه ، يحيى بن زيد در اطاق زنان شما جا به جا مىشود ، چنان كه پدرش مىشده بود ، به خدا اگر ببينمش خايه هايش را مىكشم ، چنان كه خايه هاى پدرش را كشيدم . » از يكى از مردم انصار آورده‌اند كه گويد : وقتى به سال صد و بيست و سوم سر زيد را به مدينه آوردند و بياويختند يكى از شاعران انصار بيامد و مقابل آن بايستاد و شعرى گفت به اين مضمون :\r\n« اى پيمان شكن « بدانچه خوش نداشتى ، راضى باش « عهد و پيمان را شكستى « و كار تو تازه نبود « شيطان كه ترا آرزومند كرده بود « به وعده وفا نكرد » گويد : به دو گفتند : « واى تو ، با كسى همانند زيد چنين مىگويى ؟ » گفت : « امير خشمگين است ، خواستم خشنودش كنم . » يكى از شاعران به جواب وى شعرى گفت به اين مضمون :\r\n","description":"","footnote":"","page_name":" 4290 ","page_number":113},
  {"content":"\r\n« اى شاعر بد « حقا كه دروغزن شده اى « چگونه به فرزند پيمبر ناسزا مىگويى « كه دوست خود را خشنود كنى « خدايت صبح و شب قرين رسوايى بدارد « و ترديد نيست كه به روز حشر « جاى تو جهنم است » گويند : خراش بن حريث شيبانى ، سالار نگهبانى يوسف بن عمر بود وهم او بود كه قبر زيد را شكافت و او را بياويخت و سيد شعرى گفت به اين مضمون :\r\n« شبم به بىخوابى گذشت « چشمم بيدار بود و به نظم « سخنى گفتم « و حيرتى در از داشتم « كه خداى حوشب و خراش و مزيد را « و يزيد را نيز « كه سركشتر و لجوجتر بود « لعنت كند « هزار هزار و هزار هزار « لعنت ابدى « كه آنها با خداى پيكار كردند « و محمد را آزار كردند « و از سر لجاج\r\n","description":"","footnote":"","page_name":" 4291 ","page_number":114},
  {"content":"\r\n« در خون زيد پاك « همدستى كردند « سپس او را كشته و برهنه « بردارى برآوردند « اى خراش پسر حوشب « تو فردا از همه كسان « تيره روزتر خواهى بود »\r\nابو مخنف گويد : وقتى يوسف ، زيد بن على را كشت بيامد و وارد كوفه شد و به منبر رفت و گفت : « اى مردم شهر خبيث به خدا من از مشكل وانميمانم مرا با سر و صدا از جاى نميبرند و از گرگ نمىترسانند . ابدا مرا بازوى محكم داده‌اند ، خبر دار اى مردم كوفه ! از حقارت و زبونى ، نه مقررى پيش ما داريد نه روزى . آهنگ آن داشتم كه ولايتتان را و خانه هايتان را ويران كنم و اموالتان را بگيرم ، به خدا هر وقت بر اين منبر بالا آمده‌ايم چيزهايى را كه خوش نداريد به گوش شما رسانيده‌ام كه شما اهل سركشى و مخالفتيد . هيچكس از شما نيست كه با خدا و پيمبر خداى پيكار نكرده باشد بجز حكيم بن شريك محاربى . از امير مؤمنان خواستم كه در بارهء شما اجازه‌ام دهد ، اگر اجازه داده بود جنگاورانتان را مىكشتم و فرزندانتان را اسير مىكردم . » در اين سال كلثوم بن عياض قشيرى كه هشام بن عبد الملك او را با سپاه شام سوى افريقيه فرستاده بود كشته شد كه در آنجا فتنهء بربران رخ داده بود .\r\nو هم در اين سال عبد الله بطال و گروهى از مسلمانان به سرزمين روم كشته شدند .\r\nو هم در اين سال فضل بن صالح و محمد بن ابراهيم عباسى على تولد يافتند .\r\n","description":"","footnote":"","page_name":" 4292 ","page_number":115},
  {"content":"\r\nيافتند .\r\nوهم در اين سال ، يوسف بن عمر ، ابن شبرمه را به سيستان فرستاد و ابن ابى ليلى را به كار قضا گماشت .\r\nدر اين سال محمد بن هشام مخزومى سالار حج بود ، اين را از ابو معشر آورده‌اند ، واقدى و ديگران نيز چنين گفته‌اند .\r\nدر اين سال عاملان ولايتها ، همان عاملان سال پيش بودند كه پيش از اين يادشان كرديم . جز اينكه قاضى كوفه در اين سال ، چنان كه گفته‌اند ، محمد بن عبد الرحمن بن ابى ليلى بود .\r\nپس از آن سال صد و بيست و سوم در آمد .\r\n\r\nسخن از خبر حوادثى كه به سال صد و بيست و سوم رخ داد\r\nاز جمله حوادث سال صلحى بود كه ميان مردم سغد و نصر بن سيار رخ داد .\r\n\r\nسخن از خبر صلح سغد و سبب آن\r\nعلى بن محمد به نقل از مشايخ خويش گويد : وقتى در ايام ولايتدارى اسد ، خاقان كشته شد ، تركان پراكنده شدند و به غارت همديگر پرداختند و مردم سغد طمع آوردند كه به آنجا بازگردند و گروهى از آنها سوى چاچ رفتند و چون نصر بن سيار ولايتدار شد ، كس فرستاد و آنها را دعوت كرد كه به ولايت خويش باز گردند و با آنچه مىخواستند موافقت كرد .\r\nگويد : شرايطى داشته بودند كه اميران خراسان نپذيرفته بودند از جمله اينكه كسى را كه مسلمان بوده بود و از اسلام بگشته بود عقوبت نكنند . و در مورد قرض كسى از\r\n","description":"","footnote":"","page_name":" 4293 ","page_number":116},
  {"content":"\r\nآنها باز خواست نكنند . و تعهدنامه [ 1 
  ] بيت المال را از آنها مطالبه نكنند . و اسيران مسلمان را ، جز به حكم قاضى و شهادت عادلان از آنها نگيرند .\r\nگويد : مسلمانان اين را بر نصر عيب گرفتند و با وى سخن كردند نصر گفت :\r\n« به خدا اگر آنچه را كه من از صولت و غلبهء آنها بر مسلمان ديده‌ام ديده بوديد بر اين اعتراض نمىكرديد . » گويد : آنگاه در اين باره يكى را پيش هشام فرستاد و چون فرستاده آنجا رسيد ، هشام نخواست كار نصر را تأييد كند . فرستاده گفت : « اى امير مؤمنان ، جنگ و صلح مارا آزموده اى ، هر كدام را خواهى برگزين . » گويد : هشام خشم آورد ، ابرش كلبى گفت : « اى امير مؤمنان ، اين قوم را تحبيب كن و از آنها تحمل كن كه غلبه اى را كه بر مسلمانان داشته‌اند دانسته اى » و هشام آنچه را نصر خواسته بود ، تأييد كرد .\r\nدر اين سال ، يوسف بن عمر ، حكم بن صلت را پيش هشام بن عبد الملك فرستاد و تقاضا كرد خراسان را به دو پيوسته كند . و نصر بن سيار را معزول كند .\r\n\r\nسخن از اينكه چرا يوسف پيوسته شدن خراسان را خواست و چگونگى كار ؟\r\nعلى ، به نقل از مشايخ خويش گويد : وقتى ولايتدارى نصر بن سيار به درازا كشيد و خراسان مطيع وى شد ، يوسف بن عمر از روى حسد وى به هشام بن عبد الملك نوشت كه خراسان آشفته است ، اگر راى امير مؤمنان باشد آن را ضميمهء عراق كند كه حكم بن صلت را آنجا فرستم كه باجنيد بوده و كارهاى معتبر آنها را عهده كرده و ولايت امير مؤمنان را به حكومت معمور داشته . حكم بن صلت را به نزد امير مؤمنان فرستادم كه مردى است اديب [ 2 
  ] و خردمند و نيكخواهى وى در مورد امير مؤمنان\r\n\r\n","description":"","footnote":"\r\n[ 1 
  ] كلمهء متن : قباله\r\n[ 2 
  ] كلمهء متن\r\n","page_name":" 4294 ","page_number":117},
  {"content":"\r\nهمانند نيكخواهى و دوستى ما با اين خاندان است .\r\nگويد : وقتى نامهء وى به هشام رسيد به دار الضيافه فرستاد و مقاتل بن على سغدى را آنجا يافت كه وى را بياوردند . به دو گفت : « از مردم خراسانى ؟ » گفت : « آرى ، و همراه تركان بودم . » گويد : و چنان بود كه وى با يكصد و پنجاه كس از تركان پيش هشام آمده بود .\r\nهشام گفت : « حكم بن صلت را مىشناسى ؟ » گفت : « آرى . » گفت : « در خراسان چه كارى داشت ؟ » گفت : « عامل دهكده اى بود به نام فارياب كه هفتاد هزار خراج آن بود و حارث ابن سريج اسيرش كرد . » گفت : « واى تو ، چگونه از چنگ وى خلاصى يافت ؟ » گفت : « گوش او را ماليد وسيلى به سرش زد و ولش كرد . » گويد : پس از آن حكم با خراج عراق بيامد و هشام او را نكو ديدار و زبان آور ديد و به يوسف نوشت : « حكم آمد ، چنان بود كه وصف كرده بودى ، در قلمرو تو جاى كافى براى او هست ، مرد كنانى را به كارش واگذار . » در اين سال ، نصر بار دوم به غزاى فرغانه رفت و مغراء بن احمر را به عراق فرستاد كه به نزد هشام از او بدگويى كرد .\r\n\r\nسخن از خبر مغراء بن احمر و عمل هشام و يوسف در باره او\r\nگويند كه نصر وقتى از غزاى دوم فرغانه بازگشت ، مغراء بن احمر را با گروهى سوى عراق فرستاد ، يوسف بن عمر به دو گفت : « اى پسر احمر ، اى مردم قيس\r\n","description":"","footnote":"","page_name":" 4295 ","page_number":118},
  {"content":"\r\nابن اقطع بر قدرت شما تسلط يافته » ، سپس گفت : « وقتى پيش امير مؤمنان رفتى شكمش را پاره كن » گويد : وقتى پيش هشام رسيدند ، از كار خراسان از آنها پرسيد مغراء سخن كرد ، حمد خدا گفت و ثناى او كرد آنگاه\r\nاز يوسف بن عمر به نيكى ياد كرد .\r\nهشام گفت : « واى تو ، از خراسان بگوى . » گفت : « اى امير مؤمنان ، سپاهى براتر و دليرتر از آنها ندارى ، عقابان آسمانند سوارانى همانند پيل ، با لوازم و عدهء كافى ، اما قوم بى سردار . » گفت : « واى تو ، پس مرد كنانى چه مىكند ؟ » گفت : « از فرط پيرى ، پسر خود را نمىشناسد . » گويد : اما هشام سخن او را نپذيرفت و كس به دار الضيافه فرستاد كه شبيل ابن عبد الرحمن مازنى را بياوردند . هشام به دو گفت : « با من از نصر سخن كن . » گفت : « نه چندان پير است كه از خرفى وى بيم بايد كرد و نه چندان جوان كه از بىخردى وى ترس بايد داشت ، مجرب است و تجربه آموز ، پيش از ولايتدارى خويش عامل بيشتر مرزها و جنگهاى خراسان بوده است . » گويد : اين را براى يوسف نوشتند ، يوسف مراقبان نهاد و چون فرستادگان به موصل رسيدند ، راه بريد را رها كردند و بىآرام ، راه پيمودند تا به بيهق رسيدند .\r\nگفتهء شبيل را براى نصر نوشته بودند ، ابراهيم بن بسام نيز جزو فرستادگان بود ، يوسف با وى مكارى كرد و به دو خبر داد كه نصر مرد . و نيز به دو خبر داد كه حكم بن صلت را ولايتدار خراسان كرده است ، و ابراهيم همه كار خراسان را براى وى تقسيم كرد ، و چون ابراهيم بن زياد فرستادهء نصر پيش وى آمد بدانست كه يوسف با وى مكارى كرده و گفت : « يوسف نابودم كرد . » گويند : « نصر ، مغراء را به رسالت فرستاد ، حملة بن نعيم كلبى را نيز با وى\r\n","description":"","footnote":"","page_name":" 4296 ","page_number":119},
  {"content":"\r\nهمراه كرد . وقتى پيش يوسف رسيدند ، يوسف مغراء را تطميع كرد كه اگر نصر را به نزد هشام كاستى دهد ، او را ولايتدار سند مىكند .\r\nراوى گويد : وقتى پيش هشام رسيدند ، مغراء از تدبير و دليرى و كاردانى نصر سخن آورد ، و در اين باب پرگويى كرد . سپس گفت : « اگر خدا يك چيز را براى وى به جا نهاده بود . » هشام راست نشست و گفت : « چى ؟ » گفت : « كسى را جز به قد و قواره نمىشناسد و تا به دو نزديك نشود ، مطلبش را نمىفهمد و صدايش را به زحمت مىشنود ، به سبب ضعف پيرى . » گويد : حملهء كلبى برخاست و گفت : « اى امير مؤمنان به خدا دروغ گفت ، وى چنان كه او مىگويد نيست » هشام گفت : « نصر چنين نيست كه او وصف مىكند ، اين كار يوسف بن عمر است از روى حسد با نصر . » گويد : و چنان بود كه يوسف به هشام نامه نوشته بود و از كهنسالى نصر و ضعف وى سخن آورده بود و از سلم بن قتيبه ياد كرده بود . هشام به دو نوشت كه از گفتگوى مرد كنانى دست بدار . و چون مغراء به نزد يوسف رسيد به دو گفت : « منت نصر را نسبت به من دانسته اى ، در بارهء وى چنان كرده‌ام\r\nكه مىدانى ، براى من در مصاحبت وى خيرى نيست و جاى من در خراسان نيست ، بگوى تا من اينجا بمانم . » گويد : يوسف به نصر نوشت كه نام وى را بدينجا انتقال دادم ، كسان وى را كه آنجا هستند پيش من فرست .\r\nگويند : وقتى يوسف به مغراء گفت كه از نصر عيب گويى كند گفت : « چگونه عيب او بگويم كه منت و نيكىهاى وى را نسبت به من و قومم دانسته اى ؟ » اما يوسف همچنان اصرار كرد كه مغراء گفت : « از چه چيزش عيب بگويم ، از تجربه اش يا از\r\n","description":"","footnote":"","page_name":" 4297 ","page_number":120},
  {"content":"\r\nاطاعتش يا اقبالش يا حسن سياستش ؟ » گفت : « فرتوتيش را عيب بگير . » راوى گويد : وقتى مغراء به نزد هشام رفت ، سخن كرد و از نصر به بهترين وجهى ياد كرد ، آنگاه در آخر سخن خويش گفت : « اگر . . . » هشام راست نشست و گفت : « اگر چى ؟ » گفت : « اگر زمانه كارش را نساخته بود . » گفت : « واى تو چه شده ؟ » گفت : « كسى را نمىشناسد جز از نزديك ، آن هم از روى صدا ، از غزا و سوارى وامانده . » گويد : اين بر هشام ناگوار آمد ، آنگاه حملة بن نعيم سخن گفت .\r\nگويد : و چون گفتهء مغراء به نصر رسيد ، هارون بن سياوش را سوى حكم بن نميله فرستاد كه در محل سراجان بود و سپاه را از نظر مىگذرانيد كه وى را از تشكش فرو كشيد و پرچمش را بر سرش شكست و تشكش را به صورتش زد و گفت :\r\n« خدا با مردم خيانتكار چنين مىكند . » حارث بن افلح گويد : وقتى نصر ولايتدار خراسان شد مغراء بن احمر نميرى و حكم بن نميله را تقرب داد . مغراء بن احمر سر مردم قنسرين بود ، نصر وى را برگزيد و منزلتش را بالا برد و واسطهء امور خويش كرد پسر عموى وى حكم بن نميله را نيز عامل گوزگان كرد ، آنگاه بر مردم بيرون شهر گماشت . پدرش نيز در بصره به كار مردم بيرون شهر گماشته بود كه عكابة بن نميله پس از او بود .\r\nگويد : نصر ، هيئتى از مردم شام و خراسان را فرستاد و مغراء را سالارشان كرد ، حملة بن نعيم نيز جزو هيئت بود . پس از آن نصر ، نسبت به قيسيان خشمگين شد و از آنچه مغراء كرده بود سخت آشفته خاطر شد .\r\nگويد : ابو نميله ، صالح ابار ، وابستهء بنى عبس ، با يحيى بن زيد قيام كرده بود\r\n","description":"","footnote":"","page_name":" 4298 ","page_number":121},
  {"content":"\r\nو پيوسته با وى بود تا در گوزگان كشته شد به همين سبب نصر از او آزرده خاطر بود ، صالح پيش عبيد الله بن بسام نديم نصر رفت و شعرى خواند به اين مضمون :\r\n« در مشكلى بودم حيرت زده و غمين « و عبيد الله مشكل مرا از پيش برداشت « ندايش دادم و با خوشرويى « به اوج بزرگوارى رسيد « چونان آغاز بدر كه ظلمات را روشن مىكند » . . . تا آخر . . .\r\nگويد : عبيد الله ، ابو نميله را پيش نصر برد كه گفت : « خدايت قرين صلاح بدارد ، من دستخوش ضعفم ، اگر راى تو باشد روايتگر مرا اجازه دهى و نصر اجازه داد كه شعر وى را خواند به اين مضمون :\r\n« كلبى توفيق يافت اما « مغراء در كوشش خود سفلگى كرد « نمير بيان كن و باز بيان كن « كه مغراء برده زاده است « يا پسر آزاده ؟\r\n« اگر از شما باشد خيانت و كفران « از خصايل بزرگان نيست « و اگر ريشهء او از برده باشد « از خيانت وى بر شما ناروايى نرفته . » تا آخر . . .\r\nو چون شعر را به سر برد نصر گفت : « راست گفتى » آنگاه قيسيان سخن آوردند و عذر خواستند .\r\n","description":"","footnote":"","page_name":" 4299 ","page_number":122},
  {"content":"\r\nگويد : نصر قيسيان را خوار كرده و دور كرد به سبب آنچه مغراء كرده بود يكى از شاعران در اين باب شعرى گفت به اين مضمون :\r\n« خدا بزرگان را منفور شما داشته « چنان كه رحمان قيسيان را منفور نصر داشت . » در اين سال يزيد بن هشام ، سالار حج بود ، اين را از ابو معشر آورده‌اند .\r\nواقدى نيز چنين گفته است .\r\nعاملان ولايتها در اين سال همان عاملان سال پيش بودند كه پيش از اين يادشان كرده‌ام .\r\nآنگاه سال صد و بيست و چهارم در آمد .\r\n\r\nسخن از حادثاتى كه بسال صد و بيست و چهارم بود\r\nاز جمله حوادث سال اين بود كه جمعى از شيعيان بنى عباس به كوفه آمدند و آهنگ مكه داشتند . و نيز به گفتهء بعضى سيرت نويسان ، بكير بن ماهان ، ابو مسلم دعوتگر عباسيان را از عيسى بن معقل عجلى خريد .\r\n\r\nسخن از اينكه چرا بكير بن ماهان ابو مسلم را خريد ؟\r\nدر اين باب اختلاف كرده‌اند : طلحهء سلمى گويد : بكير بن ماهان دبير يكى از عاملان سند به كوفه آمد و در آنجا ( شيعيان عباسى ) در خانه اى فراهم آمدند و كارشان فاش شد كه آنها را گرفتند . بكير زندانى شد و ديگران را رها كردند . ابو عاصم يونس با عيسى بن معقل عجلى در زندان بود ، ابو مسلم نيز با عيسى بود كه خدمت او مىكرد .\r\n","description":"","footnote":"","page_name":" 4300 ","page_number":123},
  {"content":"\r\nبكير آنها را دعوت كرد كه مسلك وى را پذيرفتند ، به عيسى بن معقل گفت :\r\n« اين پسر كيست ؟ » گفت : « مملوك است . » گفت : « او را مىفروشى ؟ » گفت : « از آن تو باشد . » گفت : « خوش دارم كه بهاى او را بگيرى . » گفت : « به هر بها كه خواهى از آن تو باشد . » گويد : پس بكير چهار صد درم به دو داد . وقتى از زندان درآمدند ابو مسلم را پيش ابراهيم فرستاد كه ابراهيم او را به موسى سراج داد كه به نزد وى به استماع و حفظ كردن پرداخت . پس از آن سرانجام وى چنان شد كه به خراسان افتاد .\r\nبه قولى ديگر : به سال صد و بيست و چهارم ، سليمان بن كثير و مالك بن هيثم و لاهز بن قريظ و قحطبة بن شبيب از خراسان بيامدند و آهنگ مكه داشتند و چون به كوفه رسيدند پيش عاصم بن يوسف عجلى رفتند كه به تهمت دعوت براى بنى عباس به زندان بود . عيسى و ادريس هردوان پسر معقل نيز با وى بودند كه يوسف بن عمر جزو ديگر عاملان خالد بن عبد الله آنها را به زندان كرده بود .\r\nابو مسلم نيز با آنها بود كه خدمتشان مىكرد . در او آثار لياقت ديدند ، پرسيدند : « اين كيست ؟ » گفتند : « اين جوانى است از محلهء سراجان كه همراه ماست . » گويد : و چنان بود كه ابو مسلم مىشنيد كه عيسى و ادريس در اين مسلك سخن مىكردند و چون سخنشان را مىشنيد مىگريست . و چون اين را از او بديدند به مسلك خويش دعوتش كردند كه پذيرفت .\r\nدر اين سال سليمان بن هشام به غزاى تابستانى رفت و با اليون شاه روم تلاقى كرد و با سلامت و غنيمت باز آمد .\r\n","description":"","footnote":"","page_name":" 4301 ","page_number":124},
  {"content":"\r\nو هم در اين سال به گفتهء واقدى محمد بن على بن عبد الله بن عباس در - گذشت .\r\nدر اين سال ، محمد بن هشام سالار حج بود ، اين را از ابو معشر آورده‌اند واقدى نيز چنين گفته است .\r\nدر اين سال عبد العزيز بن حجاج بن عبد الملك به حج رفت زنش ام سلمه دختر هشام بن عبد الملك نيز با وى بود .\r\nيزيد ، وابستهء ابو الزناد گويد : محمد بن هشام را ديدم بر در ام سلمه كه سلام مىگفت و هداياى بسيار وى بر در بود . عذرگويى مىكردم و ام سلمه نمىپذيرفت چندان كه داشت از پذيرفته شدن هديهء خويش نوميد مىشد ، آنگاه بگفت تا هديه ها را بگرفتند .\r\nعاملان ولايتها در اين سال همان عاملان سال صد و بيست و دوم و سال صد و بيست و سوم بودند كه از پيش يادشان كرده‌ايم .\r\nآنگاه سال صد و بيست و پنجم در آمد .\r\n\r\nسخن از حوادثى كه بسال صد و بيست و پنجم بود\r\nاز جمله حوادث سال غزاى تابستانى نعمان بن يزيد بن عبد الملك بود .\r\nوفات هشام بن عبد الملك بن مروان نيز در همين سال بود كه به گفتهء ابو معشر شش روز رفته از ماه ربيع الآخر بود . بنا بر اين خلافت وى به قول همگان نه سال بود ، بعلاوه هفت ماه و بيست و يك روز به گفتهء مداينى و ابن كلبى ، و هشتماه و نيم به گفتهء ابو معشر و هفت ماه و ده روز به گفتهء واقدى .\r\nدربارهء مدت سنش اختلاف كرده‌اند .\r\nهشام بن محمد كلبى گويد : به وقت وفات پنجاه و پنج ساله بود .\r\n","description":"","footnote":"","page_name":" 4302 ","page_number":125},
  {"content":"\r\nبعضى ديگر گفته‌اند : به وقت وفات پنجاه و دو سال داشت .\r\nبه گفتهء محمد بن عمر : هشام به وقت وفات پنجاه و چهار ساله بود . وفات وى در رصافه رخ داد . قبرش نيز آنجاست . كنيه اش ابو الوليد بود .\r\n\r\nسخن از سبب وفات هشام بن عبد الملك\r\nسالم ابو العلاء گويد : روزى هشام بن عبد الملك برون شد كه افسرده بود و اين را از چهرهء او مىشد دانست .\r\nلباسش آويخته بود عنان اسبش را رها كرده بود ، لختى برفت ، آنگاه متوجه شد و لباس خويش را فراهم آورد و عنان اسب خويش را بگرفت و به ربيع گفت : « ابرش را بخوان . » گويد : ابرش خوانده شد و هشام ميان من و ابرش روان شد . ابرش گفت :\r\n« اى امير مؤمنان ، چيزى از تو ديدم كه مرا غمين كرد . » گفت : « چه ديدى ؟ » گفت : « ديدمت به حالتى برون آمدى كه مرا غمين كرد . » گفت : « واى تو اى ابرش چگونه غمين نباشم در صورتى كه اهل دانش گفته‌اند كه من تا سى و سه روز ديگر خواهم مرد . » سالم گويد ، به خانه رفتم و در كاغذى نوشتم كه امير مؤمنان به روز فلان و فلان مىپنداشت كه پس از سى و سه روز سفر مىكند . » گويد : و چون شبى كه سى و سه روز به سر مىرسيد در رسيد ناگهان خادمى در زد و گفت : « پيش امير مؤمنان بيا و دواى درد گلو را همراه بيار . » گويد : يك بار درد گلو گرفته بود كه معالجه كرد و بهى يافت . برفتم و دوا را همراه بردم كه با آن غرغره كرد و درد سختتر شد . آنگاه آرام گرفت .\r\nهشام به من گفت : « اى سالم دردى كه داشتم كمى آرام گرفت ، پيش كسان\r\n","description":"","footnote":"","page_name":" 4303 ","page_number":126},
  {"content":"\r\nخويش بازگرد و دوا را پيش من واگذار . » گويد : برفتم و چيزى نگذشته بود كه شنيدم بر او شيون مىكردند و گفتند :\r\n« امير مؤمنان درگذشت . » گويد : خزينه داران درها را ببستند ، ظرفى مىخواستند كه براى غسل وى آب در آن گرم كنند و نيافتند ، عاقبت ظرفى از همسايه اى عاريه گرفتند و يكى از كسانى كه آنجا حضور داشت گفت : « اين براى كسى كه عبرت گير باشد ، عبرت آموز است . » گويد : وفات هشام به سبب درد گلو بود و چون درگذشت پسرش مسلمة بن هشام بر او نماز كرد .\r\n\r\nسخن از بعضى روشهاى هشام\r\nعقال بن شبه گويد : پيش هشام رفتم ، قبايى سبز از پوست فنك به تن داشت ، مرا سوى خراسان مىفرستاد و داشت به من سفارش مىكرد و من قبا را مىنگريستم كه دريافت و گفت : « چه مىبينى ؟ » گفتم : « پيش از آنكه عهده دار خلافت شوى قباى فنك سبزى به تن تو ديده بودم ، داشتم تأمل مىكردم كه اين همانست يا غير آن است ؟ » گفت : « قسم به خدايى كه جز او خدايى نيست اين همانست كه قبايى جز اين ندارم ، اين مال كه مىبينيد فراهم مىكنم و حفاظت مىكنم ، از آن شماست . » گويد : عقال جزو اطرافيان\r\nهشام بود ، شبه پدر عقال جزو اطرافيان عبد الملك ابن مروان بوده بود . عقال مىگفت : « به نزد هشام رفتم و او را مردى ديدم پر از عقل . »\r\n","description":"","footnote":"","page_name":" 4304 ","page_number":127},
  {"content":"\r\nمروان بن شجاع گويد : جزو اطرافيان محمد بن هشام بن عبد الملك بودم ، روزى مرا پيش خواند كه به نزد وى رفتم ، خشمگين بود و دريغ مىگفت .\r\nگفتم : « چه شده ؟ » گفت : « يك مرد نصرانى سر غلام مرا شكسته » و او را ناسزا گفتن گرفت .\r\nگفتمش : « آرام باش . » گفت : « چه بايدم كرد ؟ » گفتم : « قضيه را به نزد قاضى مىبرى . » گفت : « جز اين كارى نمىشود كرد ؟ » گفتم : « نه . » گويد : خواجه اى از آن وى گفت : « من حسابش را مىرسم » و برفت و نصرانى را تازيانه زد . هشام خبر يافت و خواجه را خواست كه به محمد پناهنده شد . محمد بن هشام مىگفت : « به تو دستور ندادم . » خواجه مىگفت : « جرا ، به خدا دستورم دادى » گويد : عاقبت هشام خواجه را تازيانه زد و پسر خويش را ناسزا گفت .\r\nعلى گويد : در ايام هشام كسى بجز مسلمة بن عبد الملك با دنباله ( موكب ) سوار نمىشد .\r\nگويد : يك روز هشام ، سالم را ديد كه با دنباله مىرفت كه او را توبيخ كرد گفت : « هر وقت با دنباله به روى به من خواهند گفت . » و چنان شد كه يك مرد بيگانه مىآمد و با وى به راه مىافتاد سالم توقف مىكرد و مىگفت : « چه مىخواهى ؟ » و نمىگذاشت با وى راه رود . و سالم چنان بود كه گويى او هشام را به زمامدارى رسانيده بود .\r\nگويد : هر كس از بنى مروان كه مقررى مىگرفت مىبايد به غزا رود .\r\nبعضى از آنها شخصا به غزا مىرفتند و بعضى ديگر كسى را به جاى خويش\r\n","description":"","footnote":"","page_name":" 4305 ","page_number":128},
  {"content":"\r\nمىفرستادند .\r\nگويد : هشام بن عبد الملك را غلامى بود به نام يعقوب كه مقررى هشام را مىگرفت ، دويست دينار و يك دينار ، كه يك دينار علاوه بود . مقررى را مىگرفت و به غزا مىرفت و چنان بود كه كسان ، خويشتن را جزو دستياران ديوان مىكردند كه ماندنشان روا شود و غزا از آنها برداشته شود . داود و عيسى پسران على بن عبد الله ابن عباس كه از يك مادر بودند در عراق به دستيارى بودند . خالد بن عبد الله در كار مشرق بود و پيش وى ببودند و جايزه شان مىداد و اگر جز اين بود نمىتوانست نگاهشان بدارد ، آنها را جزو دستياران نهاد كه نديم شدند و با وى به گفتگو و صحبت مىنشستند .\r\nگويد : هشام ملكى را به يكى از وابستگان خويش سپرد كه آن را آباد كرد و دخلى بزرگ آورد . باز آن را آباد كرد و دخل دو برابر شد كه آن را با پسر خويش فرستاد كه پيش هشام آورد و خبر ملك را با وى بگفت كه براى وى پاداش خير خواست و چون او را گشاده روى ديد گفت : « اى امير مؤمنان مرا حاجتى هست . » گفت : « چيست ؟ » گفت : « ده دينار بر مقرريم افزوده شود » گفت : « شما چنان مىپنداريد كه ده دينار اضافه مقررى به قدر يك بادام است نه ، به دينم قسم نمىكنم . » عبد الله بن على گويد : ديوانهاى بنى مروان را فراهم آوردم و ديوانى بهتر و به صلاح عامه و سلطان نزديكتر از ديوان هشام نديدم .\r\nغسان بن عبد الحميد گويد : هيچيك از بنى مروان در كار ياران و ديوانهاى خويش دقيقتر و كنجكاوتر از هشام نبودند .\r\nحماد ابح گويد : هشام به غيلان گفت : « واى تو اى غيلان ، كسان در بارهء تو بسيار سخن مىكنند . در كار تو مناقشه كنيم ، اگر حق باشد پيرو تو شويم و اگر باطل\r\n","description":"","footnote":"","page_name":" 4306 ","page_number":129},
  {"content":"\r\nباشد از آن چشم بپوشى . » گويد : هشام ، ميمون بن مهران را خواست تا با وى سخن كند ، ميمون به دو گفت : « پرسش كن كه وقتى بپرسند به قوت نزديكتر است . » گفت : « آيا خدا مىخواست كه عصيانش كنند ؟ » ميمون گفت : « آيا به خلاف خواست وى عصيانش مىكنند ؟ » غيلان خاموش ماند . هشام به دو گفت : « پاسخش گوى » اما پاسخ او را نگفت .\r\nهشام گفت : « خدا از من در نگذرد اگر از او درگذرم » و بگفت تا دو دست و دو پاى او را ببرند .\r\nبشر غلام هشام گويد : يكى را پيش هشام آوردند كه بنزد وى كنيزان آوازه خوان و شراب و بربط يافته بودند . گفت : « طنبور را بر سر وى بشكنيد . » و او را بزد كه پير مرد بگريست .\r\nبشر گويد : وى را تسليت دادم و گفتم :\r\n« صبورى كن » گفت : « پندارى براى آن مىگريم كه مرا زده‌اند ؟ براى آن مىگريم كه بربط را تحقير كرد و آن را طنبور ناميد . » گويد : يكى با هشام درشتى كرد ، گفت : « حق ندارى با امام خويش درشتى كنى . » گويد : هشام يكى از فرزندان خويش را مىجست كه در نماز جمعه حاضر نشده بود . گفت : « چرا به نماز نيامده بودى ؟ » گفت : « اسبم سقط شده بود ؟ » گفت : « نمىتوانستى پياده بيايى كه نماز جمعه را ترك كردى ؟ » و يك سال به او اسب نداد .\r\nگويد : سليمان بن هشام به پدر خويش نوشت : « استرم از بردن من فرومانده ، اگر رأى امير مؤمنان باشد مرا اسبى فرمايد . »\r\n","description":"","footnote":"","page_name":" 4307 ","page_number":130},
  {"content":"\r\nگويد : هشام به دو نوشت : « امير مؤمنان نامهء ترا با آنچه از ضعف مركب خويش ياد كرده بودى فهم كرد ، امير مؤمنان پندارد اين به سبب آنست كه مراقب علف آن كمتر بوده اى و علف آن تباه مىشود . مركب خويش را شخصا مراقبت كن و امير مؤمنان نيز در كار مركوب تو انديشه خواهد كرد . » گويد : يكى از عاملانش به دو نوشت : « يك سبد زردآلو براى امير مؤمنان فرستاده‌ام امير مؤمنان وصول آن را بنويسد . » هشام به دو نوشت : « زردآلوها كه فرستاده بودى به امير مؤمنان رسيد و آن را پسنديد . براى امير مؤمنان باز هم از آن بفرست و ظرف را محكم كن . » گويد : به يكى از غلامان خويش نوشت : « قارچهايى كه براى امير مؤمنان فرستاده بودى رسيد كه چهل تا بود ، بعضى از آن تباه شده بود و اين تباهى از داخل ظرف آمده بود . وقتى قارچ براى امير مؤمنان مىفرستى داخل ظرفى را كه قارچ در آن مىنهى از ريگ به خوبى پر كن تا تكان نخورد و به هم نمالد . » حارث بن ابى يزيد گويد : غلامى از آن هشام مرا گفت : يكى از غلامان هشام كه به يكى از املاك وى گماشته بود ، دو پرندهء ظريف به نزد من فرستاد .\r\nپيش وى رفتم ، در حياط خانه به تختى نشسته بود ، گفت : « در خانه رهاشان كن . » گويد : رهاشان كردم . بدان نگريست . گفتم : « اى امير مؤمنان جايزهء من ؟ » گفت : « واى تو ، جايزهء دو پرنده چه مقدار است ؟ » گفتم : « هر چه باشد . » گفت : « يكيشان را بگير . » گويد : در خانه به دنبالشان دويدم .\r\nگفت : « چه مىكنى ؟ » گفتم :\r\n« مىخواهم بهترين را برگزينم . » گفت : « بهتر را مىگيرى و بدتر را براى من مىنهى ، ولشان كن ، چهل درم يا\r\n","description":"","footnote":"","page_name":" 4308 ","page_number":131},
  {"content":"\r\nپنجاه درم به تو مىدهم . » گويد : زمينى به تيول هشام داده شده بود كه آن را دورين مىگفتند . كس براى تصرف آن فرستاد كه معلوم شد ويران است . به ذويد كه دبيرى بود در شام گفت : « واى تو تدبير چيست ؟ » گفت : « چه به من مىدهى ؟ » گفت : « چهار صد دينار . » گويد : پس دبير نوشت : دورين و دهكده هاى آن ، و اين را در ديوانها ثبت كرد و هشام چيز بسيار گرفت .\r\nگويد : وقتى هشام به خلافت رسيد ذويد به نزد وى رفت ، هشام گفت :\r\n« دورين و دهكده هاى آن ! به خدا هرگز عهده دار كارى از جانب من نشوى » و او را از شام برون كرد .\r\nوليد بن خليد گويد : هشام بن عبد الملك مرا ديد كه بر يك يابوى طخارى بودم ، گفت : « اى وليد پسر خليد ، اين يابو چيست ؟ » گفتم : « جنيد آن را به من داده . » گويد : به من حسد آورد و گفت : « به خدا مركبان طخارى بسيار شده وقتى عبد الملك در گذشت ميان اسبان وى بجز يك يابوى طخارى نديديم كه پسران عبد الملك بر سر آن رقابت داشتند كه كدامشان آن را بگيرد و هر كدامشان مىپنداشت اگر آن را نگيرد چيزى از عبد الملك به ارث نبرده . » گويد : يكى از خاندان مروان به هشام گفته بود : « تو كه بخيل و ترسو هستى چگونه طمع خلافت مىدارى ؟ » گفت : « چرا طمع خلافت نداشته باشم كه مردى بردبارم و عفيف . » گويد : روزى هشام به ابرش گفت : « بزان تو بچه آورده ؟ » گفت : « آرى به خدا »\r\n","description":"","footnote":"","page_name":" 4309 ","page_number":132},
  {"content":"\r\nگفت : « اما بچه آوردن بزان من تأخير شده ، ما را پيش بزان خويش بر كه از شير آن بهره گيريم . » گفت : « خوب ، آيا گروهى را از پيش بفرستم ؟ » گفت : « نه » گفت : « سراپرده اى از پيش بفرستم كه براى ما بپاشود ؟ » گفت : « آرى » گويد : پس ابرش دو كس را با سراپرده اى فرستاد كه بپاشد ، هشام و ابرش بيامدند ، كسان نيز بيامدند ، هشام و ابرش هر كدام بر كرسىاى بنشستند و به هر يك از آنها بزى داده شد . هشام بز را به دست خويش بدوشيد و گفت : « اى ابرش ياد بگير » من به هنگام دوشيدن بس [ 1 
  ] نگفتم . » آنگاه بگفت تا مقدارى خاكستر آوردند و خمير كردند . به دست خويش آتش روشن كرد و آن را آماده كرد . آنگاه خاكستر خمير شده را بيفكند و آن را با چنگك زير و رو مىكرد و مىگفت : « ابرش همراهى مرا چگونه مىبينى » تا وقتى آماده شد و آن را برون آورد\r\nو با چنگك مىزد ، و ميگفت : « پيشانيت ! پيشانيت . » و اين سخنى است كه كودكان گويند وقتى كه براى آنها بر خاكستر نان ميپزند و ابرش ميگفت : « آماده فرمانم ، آماده فرمانم . » آنگاه غذا بخورد و كسان نيز غذا خوردند و بازگشت .\r\nگويد : علياء بن منظور ليثى به نزد هشام آمد و شعرى خواند به اين مضمون :\r\n« وقتى آهنگ سفر كردم « عليه گفت كه صحرا مايهء سرگردانى است « كجا مىروى كه خاندانت همگى « از بزرگ و خردسال « بار دوش تواند ؟\r\n« خردسالانى همانند جوجگان شتر مرغ\r\n\r\n","description":"","footnote":"\r\n[ 1 
  ] صدايى كه براى رام كردن حيوان به كار مىرفت .\r\n","page_name":" 4310 ","page_number":133},
  {"content":"\r\n« به دور از مال و از كسان .\r\n« گفتم : سوى شاه شام مىروم « كه هر بندهء محتاجى سوى او مىرود .\r\n« اگر زنده ماندم از بخشش خليفه اى « كه كارهاى درخشان دارد « ترا توانگر ميكنم .\r\n« ما كسانى هستيم كه ديوانمان از ياد نرفته « و اگر بخشش خليفه يار شود « از نو گشوده مىشود . » هشام گفت : چيزى كه مىخواستى همين بود ، خوب تقاضا كردى و بگفت تا پانصد درم به او بدهند و مقررى او را بيفزود .\r\nگويد : محمد نوادهء عمر بن خطاب پيش هشام آمد كه به دو گفت : « به نزد من چيزى براى تو نيست . » سپس گفت : « مبادا كسى فريبت دهد و گويد : كه امير مؤمنان ترا نشناخت تو محمد نوادهء عمر خطابى مبادا اينجا بمانى و آنچه همراه دارى خرج كنى ، جايزه اى براى تو پيش من نيست پيش كسان خويش باز گرد . » گويد : روزى هشام نزديك باغى از آن خويش كه زيتون داشت بايستاد ، عثمان بن حيان مرى نيز با وى بود عثمان ايستاده بود و سر وى مقابل سر امير مؤمنان بود و با وى سخن مىگفت : كه صداى تكانيدن زيتون شنيد . به يكى گفت : « پيش آنها برو و بگو زيتون را بچينند نتكانند كه زيتون له شود و شاخه ها بشكند . » گويد : هشام به حج رفت ابرش دو مخنث را گرفت كه بربط همراه داشتند .\r\nهشام گفت : « به زندانشان كنيد و كالايشان را كه نمىدانم چيست بفروشيد و بهاى آن را در بيت المال نهيد و چون به صلاح آمدند ، بهارا به آنها بدهيد . » گويد : و چنان بود كه هشام بن عبد الملك در رصافه مىماند كه از سرزمين\r\n","description":"","footnote":"","page_name":" 4311 ","page_number":134},
  {"content":"\r\nقنسرين بود\r\nسبب ماندن وى در آنجا چنان كه از على بن محمد آورده‌اند آن بود كه خليفگان و فرزندان خليفگان از شهر دور مىشدند و از طاعون مىگريختند و در صحرا دور از كسان جاى مىگرفتند . وقتى هشام مىخواست در رصافه جاى گيرد به دو گفتند : « نرو كه خليفگان طاعون نمىگيرند كه تا كنون خليفه اى ديده نشده كه طاعون گرفته باشد . » گفت : « مىخواهيد مرا وسيلهء آزمايش كنيد ؟ » و در رصافه جاى گرفت كه صحرا بود و در آنجا دو قصر بنيان كرد . رصافه يك شهر رومى بوده بود كه روميان آن را بنيان كرده بودند .\r\nگويد : هشام لوچ بود در روايت على چنين آمده كه خالد بن عبد الله ، حدى [ 1 
  ] خوانى را پيش هشام فرستاد كه شعر ابو النجم را به نزد وى خواند بدين مضمون :\r\n« خورشيد در افق « همانند ديدهء لوچ « رو به غروب دارد « قصد دارد اما عمل نمىكند . » و هشام خشمگين شد و او را بيرون كرد .\r\nابو عاصم ضبى گويد : معاويه پسر هشام در عرصهء [ 2 
  ] ابو شريك بر من گذر كرد كه او را مىنگريستم ابو شريك يكى از عجمان بود كه عرصه به وى انتساب داشت .\r\nآنجا كشتزارى بود من نان مىپختم به نزد من ايستاد گفتم : « غذا بخور » فرود آمد نان را درآوردم و در شير نهادم كه بخورد ، پس از آن كسان آمدند . گفتم : « اين\r\n\r\n","description":"","footnote":"\r\n[ 1 
  ] آوازى كه به آهنگ خاص در مايه رجز براى تحريك شتران در اثناى حركت ميخوانند در مجالس خاص نيز خوانده ميشد . بگفته بعضى مورخان آهنگ حدى مايهء اصلى موسيقى عرب است . م\r\n[ 2 
  ] كلمه متن : رحبه\r\n","page_name":" 4312 ","page_number":135},
  {"content":"\r\nكيست ؟ » گفتند : « معاوية بن هشام . » گويند پس بگفت تا جايزه اى به من دادند و بر نشست . روباهى پيش روى او مىدويد به دنبال آن تاخت . به اندازهء يك ميدان نرفته بود كه اسبش به سر در آمد و بيفتاد كه مردهء او را برداشتند . هشام گفته بود : « به خدا مصمم بودم او را نامزد خلافت كنم و او دنبال روباه مىدويد . » گويد : معاويه پسر هشام دختر اسماعيل بن جرير را به زنى داشت با زنى ديگر و هشام بابت يك نيمه هشتم چهل هزار به آنها داد .\r\nقحذم دبير يوسف گويد : يوسف بن عمر مرا به نزد هشام فرستاد با يك ياقوت سرخ كه دو طرف آن از كف من بيرون مىزد و يك دانه مرواريد درشت كه به درشتى مانند نداشت . به نزد وى در آمدم و نزديك او شدم اما از بلندى تخت و بسيارى تشكها صورتش را نديدم . سنگ و دانه را گرفت و گفت :\r\n« وزن آن را نوشته‌اند ؟ » گفتم : « اى امير مؤمنان و الا قدرتر از آن است كه وزنش را بنويسند كه نظير آن پيدا نمىشود . » گفت : « راست گفتى . » گويد : ياقوت از آن رايقه كنيز خالد بن عبد الله بود كه آن را به هفتاد و سه هزار دينار خريده بود .\r\nعمرو بن على گويد : با محمد بن على به خانه اش رفتم كه به نزديك حمام بود ، به دو گفتم : « شاهى و سلطهء هشام طولانى شده و نزديك بيست رسيده ، كسان گويند كه سليمان از پروردگار خويش شاهىاى خواست كه در خور كسى پس از او نباشد و گفته‌اند كه شاهى بيست ساله بود . » به من گفت : « نمىدانم كسان چه مىگويند اما پدرم به نقل از على از پيمبر صلى الله عليه و سلم آورده كه فرمود : خداوند هيچ پادشاهى را در امت پيمبرى كه\r\n","description":"","footnote":"","page_name":" 4313 ","page_number":136},
  {"content":"\r\nپيش از او بوده ، به مقدار عمر آن پيمبر دوام نخواهد داد . » در اين سال وليد بن يزيد بن عبد الملك از پس مرگ هشام بن عبد الملك به خلافت رسيد .\r\nبه گفتهء هشام بن محمد كلبى اين به روز شنبه بود به ماه ربيع الآخر سال صد و - بيست و پنجم .\r\nاما محمد بن عمر گويد : وليد بن يزيد به روز چهار شنبه شش روز رفته از ماه ربيع الآخر سال صد و بيست و پنجم به خلافت رسيد . على بن محمد نيز چنين گفته است .\r\n\r\nخلافت وليد بن يزيد بن عبد الملك بن مروان\r\nسخن از موجباتى كه وليد را به خلافت رسانيد :\r\nاز پيش گفتم كه چرا پدر وليد ، يزيد بن عبد الملك پيمان خلافت را از پس هشام بن عبد الملك برادرش ، براى او نهاد . وليد بهنگامى كه پدرش پيمان خلافت را به نام وى كرد ، يازده سال داشت . يزيد زنده بود كه پسرش بيست و پنج ساله شد ، و از اينكه برادرش هشام را جانشين خويش كرده بود پشيمان شد و هر وقت پسر خويش وليد را مىديد مىگفت : « خدا ميان من و تو باشد ، كى هشام را ميان من و تو نهاد ؟ » وقتى يزيد بن عبد الملك درگذشت پسرش بيست و پنج ساله بود ، وقتى هشام به خلافت رسيد وليد را محترم مىداشت و تقرب مىداد و كارشان چنين بود تا از وليد بن يزيد بىپروايى و شرابخوارگى نمودار شد و چنان كه در روايت جويرية بن اسماء و ديگران آمده عبد الصمد بن عبد الاعلى شيبانى كه ادب آموز وليد بود وى را بدين كار كشانيده بود .\r\nوليد نديمانى گرفته بود كه هشام مىخواست آنها را از او جدا كند و به سال\r\n","description":"","footnote":"","page_name":" 4314 ","page_number":137},
  {"content":"\r\nصد و شانزدهم وى را به سالارى حج گماشت اما وليد سگانى در صندوقها همراه برد و چنان كه در روايت على بن محمد آمده يكى از صندوقها از شتر بيفتاد كه سگى در آن بود و تازيانه ها بر ضد كرايه بر به كار افتاد و او را به سختى زدند ، و نيز وليد سراپرده اى همراه داشت كه به اندازهء كعبه آماده كرده بود تا بر كعبه نهاد شرابى نيز همراه برده بود مىخواست سراپرده را بر كعبه نهد و در آن بنشيند اما يارانش او را بيم دادند و گفتند : « از كسان بر تو و خودمان بيم داريم » كه آن را به كار نبرد .\r\nتحقير و بى اعتنايى وليد نسبت به دين نمودار شد و به گوش هشام رسيد و طمع آورد كه وى را خلع كند و براى خويش مسلمه بيعت گيرد مىخواست او را به موافقت آرد كه خلعش كند و براى مسلمه بيعت گيرد اما نپذيرفت . گفت : « قرار مىدهم كه از پس مسلمه خلافت از آن تو باشد » اما نپذيرفت هشام متغير شد و او را زيان زد و محرمانه براى بيعت پسر خويش كار كرد كه گروهى از او پذيرفتند .\r\nاز جمله كسانى كه پذيرفتند دو دايىاش محمد و ابراهيم پسران هشام مخزومى بودند و پسران قعقاع بن خليد عبسى و ديگر كسان از خاصان وى .\r\nراوى گويد : وليد در ميخوارگى فرو رفت و در كار لذتجويى افراط كرد ، هشام به دو گفت : « واى تو اى وليد به خدا نمىدانم بردين اسلامى يا نه ؟ هيچ منكرى نيست كه بىپروا و علنى نكنى . » وليد به دو شعرى نوشت بدين مضمون :\r\n« اى كه از دين ما پرسانى ! « ما پيرو دين ابو شاكريم « شراب را خالص مىنوشيم « و مخلوط نيز با آب گرم « و احيانا با آب ولرم . » گويد : هشام بر پسر خويش مسلمه كه كنيهء وى ابو شاكر بود خشم آورد و\r\n","description":"","footnote":"","page_name":" 4315 ","page_number":138},
  {"content":"\r\nگفت : « وليد به سبب تو از من عيب مگيرد ، در صورتى كه من ترا نامزد خلافت كرده‌ام ، پاى بند ادب باش و به نماز جماعت حاضر شو . » و به سال صد و نوزدهم او را سالار حج كرد كه وقار و نرمش و ديندارى نمود و در مكه و مدينه مالهايى تقسيم كرد و وابسته اى از آن مردم مدينه شعرى گفت : بدين مضمون :\r\n« اى كه از دين ما پرسانى ؟\r\n« ما پيرو دين ابو شاكريم « كه اسبان را با طنابهاى آن مىبخشد « و نه زنديق است و نه كافر . » كه در اين سخن اشاره به وليد داشت .\r\nگويد : مادر مسلمه پسر هشام ام حكيم دختر يحيى بن حكم بن ابى العاص بود ، و كميت شعرى گفت : به اين مضمون :\r\n« خلافت از وليد « به پسر ام حكم انتقال مىيابد » گويد : خالد بن عبد الله قسرى گفت : « من از خليفه اى كه كنيهء ابو شاكر دارد بيزارم . » و مسلمة بن هشام نسبت به خالد خشم آورد . و چون اسد بن عبد الله برادر خالد بمرد ، ابو شاكر شعرى را كه نوفل هنگام مرگ اسد به هجاى او و خالد گفته بود براى خالد نوشت بدين مضمون :\r\n« خدايى كه بندگان را « از اسد آسوده كرد « از خالد نيز آسوده كند و هلاكش كند « پدرش فرومايه اى بود « بندهء زبون بندگان ناقص اندام . »\r\nگويد : طومار را با فرستاده اى با اسبان بريد پيش خالد فرستاد كه پنداشت\r\n","description":"","footnote":"","page_name":" 4316 ","page_number":139},
  {"content":"\r\nوى را از مرگ برادر تسليت داده و چون مهر را بگشود در طومار بجز هجا نيافت و گفت : « تسليتى چون اين نديده بودم . » گويد : و چنان بود كه هشام عيب وليد مىگفت : و او را تحقير مىكرد چندان كه سبك گرفتن وى و يارانش و كوتاهى در بارهء او به نهايت رسيد و چون وليد چنين ديد برفت و گروهى از غلامانش نيز با وى برفتند و در ازرق ما بين سرزمين بلقين و فزاره بر سر آبى به اغدف نام جاى گرفت و دبير خويش عياض بن مسلم وابستهء عبد الملك بن مروان را در رصافه به جاى نهاد و گفت : « هر چه را به نزد شما رخ مىدهد براى من بنويس . » گويد : عبد الصمد بن عبد الاعلى را نيز با خويشتن برده بود ، روزى بنوشيدند و چون شراب بگرفتشان وليد به عبد الصمد گفت : « اى ابو وهب ، شعرى چند بگوى . » و او اشعارى گفت : به اين مضمون :\r\n« مگر نديده اى كه ستاره چون برود « با شتاب سوى برج خويش باز آيد « در گذرگاه خويش حيران است « كه به غروبگاه رسد و آنگاه « به جستجوى طلوعگاه برآيد « از كار آن شگفتى كردم « و چون نمودار شد « اميدى بر من نمودار شد « كه شايد شاهى وليد نزديك باشد « و چنان شود كه بر او فراهم آيد « چون خشكسالى زده كه اميد دارد « كه روزى سيراب شود .\r\n","description":"","footnote":"","page_name":" 4317 ","page_number":140},
  {"content":"\r\n« كارهاى استوار را به او وابسته‌ايم « كه شايستهء آن هست . » گويد : اشعار را نقل كردند كه به هشام رسيد و مقررىاى را كه به وليد مىداد بريد و به دو نوشت : « شنيده‌ام كه عبد الصمد را يار و هم صحبت و نديم خويش كرده اى ، آنچه در بارهء تو شنيده‌ام اين را محقق مىدارد و ترا از بدى برى نمىدارم . عبد الصمد را برون كن كه زشت باد و مطرود . » گويد : وليد عبد الصمد را برون كرد و در بارهء وى شعرى گفت : به اين مضمون :\r\n« ابو وهب را به كارى بزرگ « بلكه بيشتر از بزرگ « متهم داشته‌اند « چونان كسى كه آنها را نيك مىشناسد « شهادت مىدهم كه در بارهء او « دروغ گفته‌اند . » گويد : وليد به هشام نوشت و خبر داد كه عبد الصمد را بيرون كرده و از نديمى وى كه خبر آن به هشام رسيده بود\r\nعذر خواست و از او خواست كه به ابن سهيل اجازهء رفتن دهد . ابن سهيل از مردم يمن بود و چند بار ولايتدار دمشق شده بود ، وى از خواص وليد بود ، هشام او را تازيانه زد و تبعيد كرد . عياض بن مسلم دبير وليد را كه دانسته بود خبرها را به وليد مىنويسد گرفت و تازيانه بسيار زد و پشمينه به دو شايند خبر به وليد رسيد و گفت : « ديگر كى به مردم اعتماد مىكند ؟ ديگر كى نيكى مىكند ؟\r\nپدرم اين لوچ شوم را بر خاندان خويش تقدم داد ، و او را وليعهد خويش كرد . اما او با من چنان مىكند كه مىبينيد . وقتى بداند به كسى دلبستگى دارم وى را بازيچه مىكند . به من نوشته بود : عبد الصمد را بيرون كن كه بيرونش كردم به دو نوشتم كه\r\n","description":"","footnote":"","page_name":" 4318 ","page_number":141},
  {"content":"\r\nاجازه دهد ابن سهيل پيش من آيد ، او را تازيانه و تبعيد كرد به سبب آنكه نظر مرا در بارهء او دانسته بود . مىدانست كه عياض بن مسلم از خواص من است ، وابستهء من است و به نزد من محترم است كه دبير من است . پس او را تازيانه زد و بداشت كه مرا زيان بزند . خدايا مرا از شروى در پناه خويش بدار » و شعرى گفت : به اين مضمون :\r\n« به مرد نعمت بخش « كه نعمت به مردم ناكس دهد « بيم مىدهم « كه اگر حرمتشان كنى گردنفرازى كنند « و اگر اهانتشان كنى زبونشان خواهى ديد « شما كه نعمت از ما داريد « چگونه گردنفرازى مىكنيد ؟\r\n« وقتى كه نوبت ما شود خواهيد دانست « بينديش و اگر براى وى « مثلى بجز سگ نتوانستى يافت « همان مثل را براى او بزن « كه صاحبش براى شكار چاقش كند « و چون از پس لاغرى مايه گرفت به دو نازد « اما جستن وى صاحبش را زيان نزند « اما اگر او را توانست خورد « مىخورد . » گويد : آنگاه وليد به هشام نوشت : « آنچه را امير مؤمنان كرد ، آنچه را از من بريد و آنچه را از ياران و حرم و كسان من بازگرفت ، بدانستم ، گمان نداشتم خداى\r\n","description":"","footnote":"","page_name":" 4319 ","page_number":142},
  {"content":"\r\nامير مؤمنان را به معرض اين امتحان آرد ، و از آن باكى ندارم . اگر ابن سهيل مرتكب چنان كارى شده باشد گورخر نيز خويش را به مقدار گرگ پندارد . عمل من در بارهء ابن سهيل و تقاضاى صلاح او و نامه اى كه در بارهء وى به امير مؤمنان نوشتم ، بدانجا نرسيده بود كه امير مؤمنان ترك من گويد . اگر اين به سبب چيزى بوده كه امير مؤمنان در باره من به دل دارد ، خداى چنان پيمانى براى من نهاده\r\nو چندان عمر برايم مقرر كرده و روزى نصيب كرده كه هيچكس جز خداى چيزى از آن را پيش از مدت قطع نتواند كرد و چيزى از آن را تغيير نتواند داد كه تقدير خدا در بارهء چيزها كه مردم خواهند يا نخواهند به مقدار روان مىشود آنچه به شتاب آيد تأخير نمىپذيرد و آنچه مدت دارد شتاب نمىگيرد و مردم در اين ميانه يا بر ضد خويشتن مرتكب گناه خدا مىشوند يا مستحق پاداش . امير مومنان از همه امت خويش شايسته تر است كه اين را بداند و به خاطر سپارد و خداى امير مؤمنان را موفق بدارد و در كارها قضاى نيك بر او مقرر دارد . » گويد : هشام به ابى الزبير گفت : « اى نسطاس ، پندارى اگر حادثه اى براى من رخ دهد ، كسان به وليد رضايت مىدهند ؟ » گفت : « اى امير مؤمنان ، خدا عمر ترا دراز كند . » گفت : « واى تو ، از مرگ چاره نيست پندارى كه كسان به وليد رضايت مىدهند ؟ » گفت : « اى امير مؤمنان وليد بيعتى به گردن مردم دارد . » هشام گفت : « اگر كسان به وليد رضايت دهند ، دانم كه حديثى كه كسان آورده‌اند كه هر كه سه روز خلافت كند به جهنم نمىرود ، بجز ياوه نيست . » گويد : آنگاه هشام به وليد نوشت : « امير مومنان آنچه را در بارهء بريدن مقررى و چيزهاى ديگر نوشته بودى فهم كرد . امير مومنان از آنچه به تو داده بود از خدا بخشش مىخواهد كه امير مؤمنان بر خويشتن از گناه آن مقرريها كه به تو داده بيشتر بيم دارد تا عملى كه در بارهء قطع آن كرده است . و آنچه از ياران تو برگرفته به دو\r\n","description":"","footnote":"","page_name":" 4320 ","page_number":143},
  {"content":"\r\nسبب بود : يكى آنكه امير مؤمنان كه مىدانست آن مقررى را كه خاص تو كرده بود به ناحق خرج مىكنى . و ديگر آنكه ياران تو به جاى خويش بودند و روزيهايشان مرتب مىرسيد اما آنچه را همه ساله مسلمانان هنگام تعيين سپاهها تحمل مىكنند نمىكردند ،\r\nبا تو بودند كه آنها را در سفاهت خويش مىكشانيدى . امير مؤمنان بر خويشتن از اين نگران است كه در تنگ گرفتن با تو كوتهى كرده و اين نگرانى را ندارد كه به تو تعدى كرده باشد . خدا امير مؤمنان را در كار بريدن مقررى تو توفيقى داد كه اميد دارد گناهى را كه از پيش در بارهء تو مىكرده جبران كند .\r\n« اما ابن سهيل ، قسم به دينم ، اگر به نزد تو چنان بود كه بود و شايستهء آنكه به سبب وى خرسند يا ناخرسند شوى ، خدا او را چنين شايستگى نداده ، پدرت خوب ، مگر ابن سهيل بيش از يك نغمه گر رقاص است كه به غايت سفاهت رسيده ، با وجود اين ابن سهيل از ديگر كسانى كه همدم تواند ، در كارهايى كه امير مؤمنان خويشتن را برتر از تذكار آن مىداند و به دين خدا قسم به سبب آن استحقاق توبيخ دارى ، بدتر نيست .\r\n« اگر امير مؤمنان چنان كه پندارى راغب تباه كردن تو باشد ، تو آن حرمت ندارى كه از دلخواه امير مؤمنان مصون مانى . از آنچه خدا براى تو آماده كرده سخن كرده بودى ، خداى اين را پيش از تو به امير مؤمنان داد و وى را براى آن برگزيد ، و خدا كار خويش را به انجام مىبرد . امير مؤمنان از جانب پروردگار خويش يقين دارد كه در اين كرامت كه به دو عطا شده مالك سود و زيان خويش نيست و اين مربوط به خدا است . و نيز يقين دارد كه به ناچار از آن كناره مىكند و خدا با بندگان خويش مهربانتر و رحيمتر از آنست كه كارشان را به كسى سپارد كه مورد رضايت او نباشد . امير مؤمنان از حسن ظنى كه به پروردگار خويش دارد ، اميد كامل دارد كه سپردن اين كار را به كسى كه شايستهء آن باشد و مورد رضايت خداى و مسلمانان باشد ، به عهدهء وى گذارد كه نعمت خداى به نزد امير مؤمنان بيش\r\n","description":"","footnote":"","page_name":" 4321 ","page_number":144},
  {"content":"\r\nاز آنست كه بى كمك خداى ياد تواند كرد يا سپاس تواند داشت . اگر مقدر شده كه امير مؤمنان به همين زودى درگذرد ، كرامت خداى كه ان شاء الله نصيب وى مىشود از دنيا بهتر است . قسم به دينم نامه اى كه به امير مؤمنان نوشته بودى و آنچه در آن بود ، از سفاهت و حمق تو بعيد نبود . آرام باش و از جاى مرو كه خدا را سطوتهاست و دگرگونيها ، كه به هر كه خواهد رساند ، و به هر كه خواهد در بارهء آن اجازه دهد .\r\nامير مؤمنان از خدا خواهان بركنارى از خطاست و توفيق كارهايى كه بيشتر از همه دوست دارد و از آن خرسند مىشود .\r\nگويد : پس وليد به هشام شعرى نوشت به اين مضمون :\r\n« رفتارت را چنان مىبينم « كه در جدا افكندن من كوشايى « اگر خردمند بودى چنين رفتار نمىكردى « كينه اى براى باقيماندگان بر مىانگيزى « گويى مىبينمشان كه « بهترين سخنشان « اى كاش » است « و گويند : « اى كاش . » « اما در آن هنگام اى كاش بىحاصل است « نعمت نعمت رسانى را كفران كرده اى « كه اگر سپاس آن را مىداشتى « رحمان كه صاحب فضل و منت است « ترا پاداش مىداد » گويد : وليد همچنان در آن صحرا ببود ، تا هشام درگذشت ، صبحگاه روزى كه خلافت به دو رسيد ، كس از پى ابو الزبير ، منذر بن ابى عمرو ، فرستاد كه بيامد و به دو گفت : « اى ابو الزبير ، از وقتى كه به عقل رسيده‌ام شبى از شب پيش درازتر\r\n","description":"","footnote":"","page_name":" 4322 ","page_number":145},
  {"content":"\r\nنداشته‌ام كه غمها به من هجوم آورد و با خويشتن از كار اين مرد سخن مىكردم كه با من در افتاده - مقصودش هشام بود - بيا سوار شويم و نفسى بكشيم . » گويد : پس سوار شدند ، دو ميل برفت و بر تپهء كوتاهى بايستاد و بنا كرد از هشام شكوه كند كه ناگهان غبارى ديد و گفت : « اينان فرستادگان هشامند از خدا مىخواهم كه خير باشد . » در اين وقت دو كس بر اسبان بريد نمودار شدند ، كه پيش مىآمدند ، يكيشان غلامى از آن بود ابو محمد سفيانى و ديگرى جردبه بود و چون نزديك شدند ، سوى وليد آمدند و پياده شدند و همى دويدند تا نزديك وى شدند و به دو سلام خلافت گفتند . وليد خاموش ماند ، جردبه سلام خلافت را تكرار كرد ، وليد گفت : « واى تو مگر هشام مرد ؟ » گفت : « آرى . » گفت : « نامهء تو از طرف كيست ؟ » گفت : « وابستهء تو سالم پسر عبد الرحمان صاحب ديوان رسايل . » گويد : نامه را بخواند ، و بازگشتند ، آنگاه وليد غلام ابو محمد سفيانى را را پيش خواند و در بارهء دبير خويش عياض بن مسلم از او پرسش كرد كه گفت : « اى امير مؤمنان ، همچنان محبوس بود تا فرمان خداى بر هشام نازل شد و چون به جايى رسيد كه با وجود آن اميد بقا نمىماند عياض كس پيش خزينه داران فرستاد كه آنچه را به دست داريد محفوظ داريد كه كس به چيزى از آن دست نرساند . هشام لحظه اى به خود آمد و چيزى خواست كه از او بازداشتند ، گفت : « از اين قرار تا خزانه - داران وليد بوده‌ايم » و هماندم بمرد . عياض از زندان درآمد و در خزينه ها را مهر زد و بگفت تا هشام را از تشك به زير كشيدند و ظرفى نيافتند كه در آن آب گرم كنند و آن را عاريه گرفتند . از خزينه ها كفنى براى وى به دست نياوردند ، غالب غلامش او را كفن كرد .\r\nگويد : آنگاه وليد به عباس بن وليد نوشت كه به رصافه رود و اموال\r\n","description":"","footnote":"","page_name":" 4323 ","page_number":146},
  {"content":"\r\nهشام و فرزندان وى را كه آنجاست شمار كند و عاملان و اطرافيان وى را بگيرد مگر مسلمه پسر هشام كه نوشته بود متعرض وى نشود و وارد منزل او نشود كه بارها با پدر خويش سخن مىكرده بود كه با وليد ملايمت كند و او را از وليد باز مىداشته بود .\r\nگويد : عباس به رصافه رفت و آنچه را وليد نوشته بود انجام داد و به هشام نوشت كه فرزندان هشام و اطرافيان وى را گرفته و اموال هشام را شمار كرده است .\r\nو وليد شعرى گفت به اين مضمون :\r\n« اى كاش هشام زنده بود و مىديد « كه شيردوش بزرگترش پر شده است . » به روايت ديگر شعر چنين بود :\r\n« كاش هشام زنده بود و مىديد « كه پيمانهء بزرگترش پر شده است « با همان ظرفى كه مىپيموده بود « براى او پيموديم « و به اندازهء يك انگشت به او ستم نكرديم « اين را از سر بدعت نكرديم « كه فرقان همه آن را براى من « حلال كرده است » گويد : آنگاه وليد ، عاملان معين كرد و بيعت وى از آفاق بيامد و عاملان به دو نامه نوشتند و هيئتها سوى وى آمد .\r\nمروان بن محمد به او نوشت : « خداى زمامدارى بندگان خويش و ميراث ولايتها را كه به امير مؤمنان داد بر او مبارك كند . غلبهء سرمستى خلافت هشام را بدان واداشته بود كه حق امير مؤمنان را كه خدا بزرگ داشته بود كوچك شمارد و\r\n","description":"","footnote":"","page_name":" 4324 ","page_number":147},
  {"content":"\r\nو كارى سخت دشوار مىخواست كرد و كسانى كه رأى و دينشان خلل داشت اجابت وى كردند ، اما آنچه را طمع مىداشت سخت دشوار يافتند و حوادث مقدر با سخت - ترين عوامل خود به جلوگيرى از او برخاست . و امير مؤمنان را به نزد خدا منزلتى بود كه وى را محفوظ داشته بود تا گرامى كمربند خلافت را به دو بست و كارى كه خدا وى را شايسته آن مىداشت عهده كرد و به تكليفى كه داشت و خلافت بندگان خداى كه در كتب سلف ثبت شده بود و خداى با نظر به احوال مخلوق خويش براى مدت مقرر خاص وى كرده بود قيام كرد كه خدا طوق آن را به وى آويخت و عنان خلافت و حفظ كارها را به دو سپرد . حمد خداى كه امير مؤمنان را براى خلافت و استحكام دستگيره هاى دين خويش برگزيد\r\nو كيد ستمكاران را از او دفع كرد ، وى را برآورد و آنها را زبون داشت . هر كه بدين گونه كارهاى پست پردازد خويشتن را به هلاكت اندازد و پروردگار را خشمگين كند و هر كه را توبه پس آرد و از باطل به حق آيد خدا را توبه پذير و رحيم بيند .\r\n« امير مؤمنان را كه خدايش گرامى بدارد خبر مىدهم كه من وقتى خبر يافتم كه به تعهد خلافت خداى پرداخته بر منبر خويش برخاستم ، با دو شمشير آويخته كه براى مردم دغل آماده كرده بودم . آنگاه كسانى را كه به نزد منند خبر دادم كه خداى به خلافت امير مؤمنان بر آنها منت نهاده و به اين خوشدلى كردند و گفتند : خبر زمامدارى خليفه اى نيامده بود كه بيشتر از خلافت امير مؤمنان از آن اميد داشته باشيم و بدان خرسند شويم .\r\n« آنگاه دست براى بيعت تو گشودم و آن را تجديد كردم و به قيد پيمانها و تكرار ميثاقها و قسمهاى سخت مؤكد كردم كه همگى به خوبى پذيرفتند و اطاعت آوردند .\r\n« اى امير مؤمنان ، به سبب اطاعتشان از مال خداى كه به تو داده پاداششان ده كه تو از همگان بخشنده ترى و گشاده دست تر ، كه در انتظار تو بوده‌اند و به سبب\r\n","description":"","footnote":"","page_name":" 4325 ","page_number":148},
  {"content":"\r\nخويشاوندى اميد كرم تو مىداشته اند . آنها را زيادتى ده كه از پيشينيان تو بيشتر باشد تا بدين وسيله برترى تو از سابقان در كرم با رعيت نمايان شود . اگر نبود كه مىخواهم اين مرز را كه بر آنم بسته بدارم ، بيم آن بود كه شوق امير مؤمنان وادارم كند كه بى فرمان وى يكى را جانشين خويش كنم و براى ديدار امير مؤمنان بيايم كه به نزد من هيچ نعمتى هر چه بزرگ باشد كه با آن برابرى نمىكند . اگر رأى امير مؤمنان باشد مرا اجازه دهد كه سوى وى آيم تا چيزهايى را كه نوشتن آن را خوش نداشتم روبرو با وى بگويم . » گويد : وقتى وليد به خلافت رسيد بيماران صعب العلاج و كوران مردم شام را مقررى داد و بپوشانيد و هر كدامشان را خادمى فرمود . عيال كسان را بوى خوش و جامه داد و بر آنچه هشام مىداده بودشان بيفزود ، مقررى همگان را ده درم افزود آنگاه پس از اين ده درم ، مردم شام را بخصوص ده درم افزون داد . جايزهء هيئتهايى را كه از خاندان وى مىآمدند دو برابر كرد . چنان بود كه وقتى وليعهد بود كسانى از بازگشتگان غزاى تابستانى را كه پيش وى مىآمدند و نيز بازگشتگان حج را در منزلى به نام زبرا به مدت سه روز غذا مىداد ، اسبانشان را نيز علف مىداد . در بارهء هيچ چيزى كه از او مىخواستند نه نمىگفت .\r\nبه دو گفتند : « اين سخن كه گويى « به بينم » نوعى وعده است كه خواهنده بدان دل مىبندد . » گفت : « زبانم را به چيزى كه عادت نكرده‌ام ، عادت نمىدهم . » و شعرى خواند به اين مضمون :\r\n« تعهد مىكنم كه اگر موانع « جلوگيرم نشود « آسمان حاجت از شما بگردد « و مقرريها و اضافه ها از جانب من به شما رسد . »\r\n","description":"","footnote":"","page_name":" 4326 ","page_number":149},
  {"content":"\r\nدر اين سال ، وليد بن يزيد براى دو پسرش حكم و عثمان بيعت گرفت ، از پى خويش ، و آنها را وليعهدان خويش كرد ، يكى از پس ديگرى كه حكم را بر عثمان مقدم داشت و در اين باب به ولايتها نوشت . از جمله كسانى كه بدانها و نوشت يوسف بن عمر بود كه در آن وقت عامل وليد بر عراق بود .\r\nيوسف در اين باب به نصر بن سيار نوشت ، نسخهء نامه به نصر بن سيار چنين بود :\r\n« به نام خداى رحمان رحيم ، از يوسف بن عمر به نصر بن سيار . اما بعد ، نسخه نامهء امير مؤمنان را كه به مردم نزديك من نوشته و حكم پسر امير مؤمنان و عثمان پسر امير مؤمنان را از پس وى ولى عهد كرده ، همراه عقال بن شبه تميمى و عبد الملك قينى براى تو فرستادم و دستور دادم در اين باب سخن كنند . وقتى آمدند كسان را براى خواندن نامهء امير مؤمنان فراهم آر . بگو تا براى آن جمع شوند و ميان آنها براى خواندن نامهء امير مؤمنان به پا خيز ، و چون فراغت يافتى اين مكتوب را نيز بخوان و هر كه خواهد براى سخن كردن به پا خيزد اجازه اش ده . آنگاه با مردم براى آنها بيعت كن ، به نام خدا و بركت وى ، و از آنها پيمان بگير ، طبق نسخه اى كه در آخر اين مكتوب براى تو نوشته‌ام و همان است كه امير مؤمنان براى مادر نامهء خويش نوشته ، آن را فهم كن و مطابق آن بيعت بگير . از خدا مىخواهم كه كارى را كه به زبان امير مؤمنان براى رعيت مقرر داشته براى امير مؤمنان و رعيت وى ، مبارك كند و حكم و عثمان را قرين صلاح بدارد و آنها را براى ما مبارك كند .\r\n« نضر نوشت ، به روز پنجشنبه نيمهء شعبان سال صد و بيست و پنجم »\r\n« به نام خداى رحمان رحيم ، با بندهء خدا وليد امير مؤمنان بيعت مىكنى و با حكم پسر امير مؤمنان اگر از پس وى ببود و با عثمان پسر امير مؤمنان اگر از پس حكم ببود ، بر شنوايى و اطاعت ، و اگر براى يكيشان حادثه اى رخ داد امير مؤمنان بر فرزند و رعيت خويش سلطه دارد ، هر كه را خواهد تقدم دهد و هر كه را خواهد\r\n","description":"","footnote":"","page_name":" 4327 ","page_number":150},
  {"content":"\r\nمؤخر دارد . در اين باره عهد و پيمان خدا به گردن تو است » على گويد : عقال بن شبه و عبد الملك بن نعيم به نزد نصر رفتند و نامه را به دو دادند كه چنين بود :\r\n« اما بعد ، خدا كه نامهاى وى مبارك باد و ثناى وى جليل و ياد وى و الا ، دين اسلام را خاص خويش كرد و آن را بهترين برگزيدهء مخلوق خويش كرد ، آنگاه از فرشتگان ، رسولان برگزيد و از كسان نيز كه آنها را با مسلمانى فرستاد و بدان دستور داد و ما بين آنها و امتهاى گذشته و نسلهاى رفته ، نسل از پى نسل ، به چيزى كه بهتر بود و به راه راست مىكشانيد مىخواندند ، تا وقتى كه كرامت نبوت خداى به محمد رسيد ، صلوات الله عليه ، بهنگامى كه علم متروك مانده بود و مردم به كورى افتاده بودند و هوسها ما به تفرقه بود و راهها مختلف شده بود و نشانه هاى حق نهان . خداى هدايت را به وسيلهء او عيان كرد و نابينايى را ببرد و به سبب آن از ضلالت و هلاكت نجات آورد و دين را رونق داد و او را رحمت جهانيان كرد و وحى خويش را به دو خاتمه داد و همه چيزها را كه موجب كرامت پيمبران پيشين كرده بود در او فراهم آورد ، وى را از پس آنها آورد كه آنچه را بر آنها نازل شده بود تصديق مىكرد و امين آن بود و سوى آن مىخواند و بدان دستور مىداد تا چنان شد كه كسانى از امت وى كه دعوتش را پذيرفتند و به دينى كه خدا به وسيلهء آن كرامتشان داده بود در آمدند .\r\nانبياى گذشته را در آن چيزها كه قومشان تكذيبشان كرده بودند تصديق مىكردند و در بارهء چيزها كه آورده بودند نيك خواهى مىكردند و از محرماتشان را كه قومشان روا ميداشته بودند ممنوع ميداشتند و آنچه را كوچك ميشمرده بودند بزرگ مىداشتند .\r\nاز امت محمد كس نبود كه موضوع بعثت يكى از انبياى سلف را بشنود و تكذيب كند يا بر آن طعن آورد يا پيمبر سلف را به سبب انتساب به سفاهت يا رد وى آزار كند و آنچه را خداى به وى نازل كرده بود انكار كند . و چنان شد كه كافرى نماند ، مگر آنكه خونش به سبب كفر روا شد و روابط وى با كسان\r\n","description":"","footnote":"","page_name":" 4328 ","page_number":151},
  {"content":"\r\nبريده شد ، اگر چه پدرانشان بودند يا فرزندانشان يا عشيره شان ، و چون او صلى الله - عليه و سلم درگذشت و خدا وحى خويش را به دو ختم كرد ، خليفگان نهاد بر روش پيمبرى وى كه حكم خدا را روان كنند و سنت و حدود وى به پا دارند و فرائض و حقوق وى را محفوظ دارند كه اسلام را به سبب آنها تأييد كند و دستگيره هاى آن را استوار بدارد و ريسمان محكم اسلام را به وسيلهء آنها نيرو دهد و از حريم آن دفاع كند و به سبب آنها ميان بندگان عدالت آرد و ولايتها را سامان دهد و او كه مبارك باد و و الا فرمايد :\r\n« * ( وَلَوْ لا دَفْعُ الله النَّاسَ بَعْضَهُمْ بِبَعْضٍ لَفَسَدَتِ الأَرْضُ وَلكِنَّ الله ذُو فَضْلٍ عَلَى - الْعالَمِينَ 2 : 251 ) * » [ 1 
  ] يعنى : اگر خدا بعضى از مردم را به بعضى ديگر دفع نمىكرد زمين تباه مىشد ، ولى خدا با اهل جهان صاحب كرم است .\r\n« خليفگان خدا كه خدايشان وارثان كار پيمبران خويش كرده بود و جانشين آنها قرار داده بود از پى يك ديگر آمدند كه هر كه متعرض حقشان شد خدايش از پاى در آورد و هر كه از جماعتشان ببريد ، خدايش هلاك كرد ، و هر كه خلافتشان را تحقير كرد و حكم خداى را ، در بارهء آنها به ديدهء ترديد نگريست وى را مغلوب آنها كرد و بر او تسلطشان داد و وى را مايهء عبرت و اندرز ديگران كرد ، هر كه از اطاعتى كه مأمور پاى بندى و رعايت و وابستگى آن بود بگشت خدا با وى چنين كرد كه آسمانها و زمين به اطاعت وابسته است . خداى كه مبارك باد و و الا ، فرمايد :\r\n« * ( ثُمَّ اسْتَوى إِلَى السَّماءِ وَهِيَ دُخانٌ فَقالَ لَها وَلِلأَرْضِ ائْتِيا طَوْعاً أَوْ كَرْهاً قالَتا أَتَيْنا طائِعِينَ 41 : 11 ) * » [ 2 
  ] يعنى : آنگاه به آسمان پرداخت كه بخارى بود و به آن و به زمين گفت : به\r\n\r\n","description":"","footnote":"\r\n[ 1 
  ] سوره بقره آيهء 252\r\n[ 2 
  ] حم سجده آيهء . 1\r\n","page_name":" 4329 ","page_number":152},
  {"content":"\r\nرغبت يا با كراهت بياييد ، گفتند : به رغبت آمديم .\r\nوهم او كه يادش عزيز باد گويد :\r\n« * ( وَإِذْ قال رَبُّكَ لِلْمَلائِكَةِ إِنِّي جاعِلٌ في الأَرْضِ خَلِيفَةً قالُوا أَ تَجْعَلُ فِيها من يُفْسِدُ فِيها وَيَسْفِكُ الدِّماءَ وَنَحْنُ نُسَبِّحُ بِحَمْدِكَ وَنُقَدِّسُ لَكَ ؟ قال إِنِّي أَعْلَمُ ما لا - تَعْلَمُونَ 2 : 30 ) * » [ 1 
  ] يعنى : و چون پروردگارت به فرشتگان گفت : من در زمين جانشينى پديد مىكنم ، گفتند : در آنجا مخلوقى پديد ميكنى كه تباهى كند و خونها بريزد و ما ترا به پاكى مىستاييم و ترا تقديس گويانيم ؟ گفت : من چيزها مىدانم كه شما ندانيد .\r\n« خداوند بندگان را در زمين به وسيلهء خلافت نگهداشته و آنها را به خلافت سپرده و بندگان ملهم و منصور خويش را به اطاعت خليفه ، نيكروز داشته كه خداى عزيز و الا داند كه هيچ چيز قوام نگيرد\r\nو به صلاح نيايد جز به اطاعت آنكه خدا به وسيلهء وى حق خويش را محفوظ مىدارد و امر خويش را اجرا مىكند و معصيت خويش را عقوبت مىدهد و از محارم خويش باز مىدارد و از حريمهاى خويش دفاع مىكند ، هر كه نصيب خويش را از اطاعت داشته باشد ، دوست خداست و مطيع فرمان او كه به رشاد خدا رسيده و از نيكى حال و آينده بهره و راست و هر كه از آن بگردد و از آن بيزارى كند و در بارهء آن مخالفت كند نصيب خويش را تباه كرده و عصيان پروردگار خويش كرده و دنيا و آخرت خويش را به باد داده و از جملهء آن كسان است كه تيره روزى بر او چيره شده و دستخوش اسباب گمرهى شده كه صاحب خويش را به آبگاههاى هولانگيز و هلاكت زشت مىرساند كه خدا در دنيا ذلت و نكبتشان مىدهد و سوى عذاب و حسرت مىبرد . از پس كلمهء اخلاص\r\n\r\n","description":"","footnote":"\r\n[ 1 
  ] بقره آيه 26\r\n","page_name":" 4330 ","page_number":153},
  {"content":"\r\nكه خدا به وسيلهء آن بندگان را از همديگر امتياز داده اطاعت ، سر و اوج و بالا و زمام و ملاك و حافظ و قوام خلافت است كه رستگاران به وسيلهء اطاعت به نزد خداى منزلت يافته‌اند و به سبب آن مستحق ثواب شده‌اند ، نقمت خداى كه به ديگران مىرسد و دستخوش آن مىشوند و استحقاق خشم و عذاب وى مىيابند ، به سبب عصيان است كه اطاعت را سست مىكند و به تباهى مىبرد و از آن بيرون مىبرد و موجب ادبار و تغيير مىشود . خدا گمراه متكبر كور دل افراط گر را كه از طرق نيكى و پرهيزكارى بگشته هلاك كند . در كارهايى كه رخ مىدهد و به شما مىرسد و دچار آن مىشويد به اطاعت خداى پاى بند باشيد و نيكخواه آن باشيد و بدان چنگ زنيد و سوى آن بشتابيد و در بارهء آن اخلاص كنيد و به سبب آن به خدا تقرب جوييد كه شما ترتيب مقرر خدا را دربارهء اهل اطاعت ديده‌ايد كه رفعتشان داده و حجتشان را روشن كرده و باطل مخالفان و دشمنان و مزاحمان را كه آهنگ خاموش كردن نور خدا داشته‌اند از آنها بگردانيده و عصيانگران دچار توبيخ و تحقير شده‌اند و كارشان به هلاكت و زبونى و ذلت و نابودى كشيده ، و اين براى مردم صاحب راى و اندرزپذير عبرت آموز است كه از بداهت آن سود گيرند و به حرمت آن چنگ زنند و تقدير نيك خدا را در بارهء اهل اطاعت بشناسند . خداى كه حمد و منت و فضيلت خاص اوست از پس خلافت كه مايهء نظام كار و قوام امور امت است امت را به بهترين چيزى كه مايهء سلامت و حفظ خونها و پيوستگى الفت و وحدت نظر و استقرار ستون\r\nو اصلاح توده و ذخيرهء نعمت دنيا و آخرت است هدايت فرمود و آن پيمانى است كه خداى خليفگان خود را ملهم داشته كه آن را استوار بدارند و براى فيصل امور مسلمانان در بارهء آن بينديشند كه چون براى خليفگان حادثه اى بود ، پناهگاه خطر باشد و مرجع كار و ترميم دريدگى و اصلاح فيما بين و ثبات قلمرو اسلام و قطع وسوسه هاى شيطان كه ياران خويش را به كار تلف اين دين و توسعهء شكاف ميان مردمش و اختلاف جماعتشان وامىدارد و برمىانگيزد اما از خداى جز مكروه نبينند\r\n","description":"","footnote":"","page_name":" 4331 ","page_number":154},
  {"content":"\r\nآرزوهايشان بر نيايد و بدانند كه خداى به ارادهء خويش رشتهء امور بندگان خويش را محكم كرده و هر كه را بخواهد در آن خيانت و دغلى كند يا آنچه را خدا به ادبار برده اعتبار دهد يا آنچه را خدا محكم كرده و به سستى برد از آنها به دور داشته و به سبب آن كار خليفگان و حزب نيكوكار خويش را كه امانتدار اطاعت اويند بكمال برده و موجب حرمت عزت و كرامت و رفعت و ثباتشان شده . كار اين پيمان مايهء عافيت اسلام است و اكمال منتهاى عظيم كه خدا را بر اهل اسلام محقق است و از جمله چيزهاست كه اجرا كنندهء آن به عمل يا به زبان و هر كه توفيق تعهد آن بايد به نزد خداى ذخيرهء نيكو دارد ، و به نزد مسلمانان بهترين يادگار ، به سبب آنكه منفعت آن به مسلمانان مىرسد و به نيروى آن تكيه مىكنند و به پناه آن در مىشوند كه خدا آن را وسيلهء حفاظشان مىكند و از هلاكت مصون مىدارد و مسلمانان را از اختلاف و پراكندگى بر كنار مىكند ، خداى مهربان پروردگار خويش را ستايش كنيد ، كه شما را در كارهايتان بدين گونه پيمان هدايت كرد كه مايهء آرامش شماست و تكيه گاهى است كه بدان اعتماد مىكنيد و به سايهء آن پناه مىبريد كه مرجع اطاعتتان و محل توجهتان و تلاقيگاه پيشانيهايتان را معلوم مىدارد كه اين نعمتى بسيار بزرگ است و براى بسط عافيت ، ترتيبى نكوست كه صاحبان همت و خرد كه در عواقب اعمال خويش تأمل مىكنند و طرق روشن رشاد را مشخص ميدارند آن را ميشناسند . حقا بايد ستايش خدا را بداريد كه بدين سبب دين شما و كار جماعتتان را محفوظ مىدارد و كنه حق مسلم وى را بشناسيد و او را احمد گوييد\r\nو مىبايد منزلت اين به نزد شما و فضيلت آن در دلهايتان با منت نكوى خداى متناسب باشد ان شاء الله ، كه نيرويى جز به وسيلهء خدا نيست .\r\nامير مؤمنان از آن هنگام كه خدايش به خلافت رسانيد به هيچ چيز همانند اين پيمان توجه نداشت كه منزلت آن را در كار مسلمانان و مكرمتها كه خدا برايشان مقرر فرموده مىدانست و براى خويش و مسلمانان به اندازهء توان خويش\r\n","description":"","footnote":"","page_name":" 4332 ","page_number":155},
  {"content":"\r\nبرمىگزيد و براى خويش و مسلمانان از خداى و مولاى خويش كه حكومت به دست اوست و غيب به نزد اوست و بر همه چيز تواناست هدايت مىجست و مسئلت داشت كه در اين باب وى را به روشى كه براى او بخصوص و براى مسلمانان عموما بيشتر مايهء رشاد است كمك كند .\r\n« پس ، امير مؤمنان چنان ديد كه براى شما پيمانى كند از پس پيمانى كه شما نيز به سبب آن چون پيشينيان خويش اميدوار و آسوده خاطر باشيد و به حال صلاح فيما بين ، و جايگاه خلافت را كه خداى آن را مايهء حفظ و نجات و صلاح و حيات اهلش كرده بشناسيد و براى منافقانى كه در پى نابودى اين دين و تباهى مسلمانانند مايهء ذلت و واماندگى و خسران شود . بنا بر اين امير مؤمنان خلافت را به حكم پسر امير مؤمنان داد و به عثمان پسر امير مؤمنان از پى وى ، و هر دو ان چنانند كه امير مؤمنان اميد دارد خدايشان براى اين كار آفريده باشد و براى آن آماده كرده باشد و بهترين صفات خليفگان را از وفاى به عهد و صحت دين و مروت و معرفت مصالح امور در آنها به كمال رسانيده باشد . امير مؤمنان براى شما و خويشتن از كوشش در اين باره كوتهى نكرده است .\r\n« پس به نام و بركت خداى با حكم پسر امير مؤمنان و با برادرش از پى وى بيعت كنيد ، بر شنوايى و اطاعت و با اين كار بهترين نمونهء گشايش وسيع و خير عام و فضل بزرگ را كه خداى در گذشته ها در اين گونه موارد به شما مىنموده و مىداده و مىرسانيده و مىشناسانيده و در اميد و رفاه و امنيت و نعمت و سلامت و حفاظ وى بوده‌ايد ذخيره نهيد ، كه اين كار را دير شده مىدانستيد و به شتاب مىخواستيد و خداى را ستايش مىكرديد و سپاس مىداشتيد كه آن را روان دارد و برايتان مقرر كند و اين را اقبال خويش مىدانستيد كه بدان راغب بوديد و مىكوشيديد كه حق خدا را كه بر عهده داشتيد ادا كنيد ، كه در اين باب سابقهء نعمت و كرامت و قسمتهاى نكوى خدا را داشته‌ايد\r\nو جاى آن هست كه رغبت و علاقهء شما بدان به مقدار نعمتى باشد\r\n","description":"","footnote":"","page_name":" 4333 ","page_number":156},
  {"content":"\r\nكه به سبب آن به شما داده و برايتان انجام كرده است .\r\n« با وجود اين اگر براى يكى از دو وليعهد امير مؤمنان حادثه اى رخ دهد ، امير مؤمنان تواند كه به جاى وى و مقامى كه او را بوده ، هر كس از امت يا فرزندان خويش را كه خواهد نهد و اگر خواهد او را بر وليعهد به جا مانده مقدم دارد يا مؤخر كند . پس اين را بدانيد و فهم كنيد .\r\n« از خدايى كه جز او خدايى نيست ، داناى غيب و شهود و رحمان رحيم مسألت داريم كه اين كار را كه بر زبان وى مقرر داشته و مقدر فرموده براى وى و شما مبارك بدارد و عاقبت آن را سلامت و مسرت و خرمى كند كه اين به دست اوست و جز او كسى قدرت آن ندارد و جز از وى نمىتوان خواست . و سلام بر شما با رحمت خداى . » « سمال نوشت به روز سه شنبه هشت روز مانده از رجب سال صد و بيست و - پنجم . » در اين سال ، وليد ، نصر بن سيار را ولايتدار همه خراسان كرد و آنجا را خاص وى كرد .\r\nدر همين سال ، يوسف بن عمر به نزد وليد آمد و نصر و عمال وى را از او خريد و وليد ولايت خراسان را به دو پس داد .\r\nدر اين سال ، يوسف بن عمر به نصر بن سيار نوشت و دستور داد پيش وى رود و هر چه مىتواند هديه و مال با خويشتن ببرد .\r\n\r\nسخن از خبر رفتن نصر بن سيار به نزد يوسف و بردن هدايا و اموال\r\nعلى ، به نقل از مشايخ خويش گويد ، كه يوسف به نصر ، اين را نوشت و\r\n","description":"","footnote":"","page_name":" 4334 ","page_number":157},
  {"content":"\r\nدستور داد كه همه عيال خويش را همراه نبرد ، وقتى نامهء وى به نصر رسيد بر مردم خراسان و عاملان خويش هديه ها مقرر كرد و كنيز و غلام و اسب خوبى در خراسان نبود كه آماده نكرد . يك هزار غلام خريد و سلاحشان داد و بر اسب نشانيد .\r\nگويد : به قولى پانصد خادمه آماده كرد و بگفت تا كاسه ها و مجسمهء آهوان و سر درندگان و قوچ وحشى و چيزهاى ديگر از طلا و نقره بسازند و چون از اين كارها فراغت يافت وليد به دو نوشت كه شتاب كند .\r\nگويد : پس نصر هديه ها را فرستاد و نخستين قسمت آن به بيهق رسيد . وليد به دو نوشت كه چند بربط و طنبور براى وى بفرستد و يكى از شاعران شعرى گفت به اين مضمون :\r\n« اى امين خداى ، بشارت « به شترانى كه مالها بر آن بار است « به مقدار انبارها « و استرانى كه شراب بر آن بار است « كه مشكهاى آن چون طنبورهاست « و عشوهء كنيزان بربر « با صداى زير و بم « و زدن دفها و دميدن در مزمارها « اينها را در دنيا دارى « و در بهشت شادمانيهاست » گويد : در ايام هشام ، ازرق بن قره مسمعى ، از ترمذ به نزد نصر آمد و به دو گفت : « وليد بن يزيد را به خواب ديدم ، در حالى كه وليعهد بود از هشام گريزان بود ، وى را بر تختى ديدم كه عسل نوشيد و چيزى از آن را به\r\n","description":"","footnote":"","page_name":" 4335 ","page_number":158},
  {"content":"\r\nمن داد . » گويد : نصر چهار هزار دينار به دو سپرد با يك جامه و او را پيش وليد فرستاد و به دو نامه نوشت . ازرق پيش وليد رفت و مال و جامه را بداد ، وليد از اين خرسند شد و براى نصر پاداش نيك مسألت كرد . ازرق ، بازگشت و پيش از آنكه بنزد نصر رسد خبر مرگ هشام به دو رسيد . نصر از آنچه ازرق كرده بود بىخبر بود . پس ، ازرق بيامد و خبر را با وى بگفت . وقتى وليد به خلافت رسيد به ازرق و به نصر نامه نوشت و به فرستادهء خويش دستور داد و گفت از ازرق آغاز كند و نامهء وى را به دو تسليم كند .\r\nگويد : فرستاده شبانگاه پيش ازرق رفت و نامهء وى را با نامهء نصر به دو داد ، ازرق نامهء خويش را بخواند ، و هر دو نامه را پيش نصر برد . در نامهء وليد كه به نصر نوشته بود دستور داده بود كه براى وى چند بربط و طنبور و كاسه هاى طلا و نقره مهيا كند و هر چه كنيز سنج زن در خراسان به دست مىآورد و هر چه باز و يابوى خوب ، فراهم آرد ، و خود وى با همهء اين چيزها همراه سران خراسان پيش وى رود .\r\nيكى از مردم باهله گويد : جمعى از منجمان ، نصر را از فتنه اى خبر مىدادند كه در پيش است . نصر كس فرستاد و صدقه بن وثاب را پيش خواند كه منجمى بود در بلخ و به نزد وى ببود .\r\nگويد : يوسف اصرار مىكرد كه نصر حركت كند ، اما او همچنان تأخير مىكرد . يوسف\r\nيكى را پيش وى فرستاد و دستور داد با وى باشد و او را به حركت وادارد و يا ميان مردم ندا دهد كه نصر معزول شده است .\r\nگويد : وقتى فرستاده بيامد نصر به او چيز داد و خشنودش كرد و سوى قصر خويش رفت كه اكنون دار الاماره است و چيزى نگذشت كه فتنه رخ داد و نصر به قصر خويش در ماجان رفت و عصمة بن عبد الله اسدى را بر خراسان جانشين كرد ،\r\n","description":"","footnote":"","page_name":" 4336 ","page_number":159},
  {"content":"\r\nمهلب بن اياس عدوى را بر خراج گماشت . موسى بن ورقاء ناجى را عامل چاچ كرد .\r\nحسان اسدى را كه از مردم صغانيان بود عامل سمرقند كرد . مقاتل بن على سغدى را عامل آمل كرد و به آنها دستور داد كه وقتى از حركت وى خبر يافتند تركان را به طرف خويش كشانند كه بر ما وراء النهر حمله آرند كه پس از حركت به اين دستاويز سوى آنها بازگردد .\r\nگويد : در آن اثنا كه به راه عراق مىرفت ، شبانگاه وابسته اى از آن بنى ليث پيش وى رسيد . صبحگاهان به كسان اجازه داد و كس از پى فرستادگان وليد فرستاد و حمد خداى گفت و ثناى او كرد آنگاه گفت : « چنان كه مىدانيد ، من حركت كردم و چنان كه ديديد هدايا فرستادم اما شبانگاه فلانى پيش من آمد و خبر داد كه وليد كشته شده و در شام فتنه افتاده و منصور بن جمهور به عراق آمده و يوسف بن عمر گريخته . ما در ولايتى هستيم كه وضع آن را دانسته‌ايد و دشمن بسيار است . » آنگاه ، آن كس را كه آمده بود پيش خواند و وى را قسم داد كه آنچه خبر آورده راست است و او قسم ياد كرد .\r\nگويد : سلم بن احوز گفت : « خداى امير را قرين صلاح بدارد ، اگر قسم ياد كنم راستگو باشم كه اين از حيله هاى قرشيان است كه خواسته‌اند اطاعت ترا خلل - دار كنند ، برو و ما را در بليه مينداز . » نصر گفت : « اى سلم تو مردى هستى از كار جنگ مطلع ، و در عين حال كاملا مطيع بنى اميه اى ، اما رأى تو در اين گونه كارها همانند رأى يك كنيز دندان شكسته است . » پس از آن نصر گفت : « از پس ابن خازم هر حادثهء هول انگيزى رخ داد مطابق راى من كار مىشد . » كسان گفتند : « رأى رأى تو است . »\r\n","description":"","footnote":"","page_name":" 4337 ","page_number":160},
  {"content":"\r\nدر همين سال ، وليد بن يزيد دايى خويش يوسف بن محمد ثقفى\r\nرا به ولايتدارى مدينه فرستاد ، و ابراهيم و محمد دو پسر هشام بن اسماعيل مخزومى را كه جبه به تن داشتند و به بند بودند به دو تسليم كرد كه به مدينه آورد ، به روز شنبه دوازده روز مانده از ماه شعبان سال صد و بيست و پنجم ، و آنها را در مدينه براى تعرض مردم بپاى داشت .\r\nآنگاه وليد به دو نوشت و دستور داد كه آنها را پيش يوسف بن عمر فرستد كه در آن هنگام عامل وى بر عراق بود . وقتى آنها را به نزد يوسف آوردند شكنجه شان كرد تا جان دادند . در بارهء آنها به وليد خبر داده بودند كه مالى بسيار گرفته‌اند .\r\nدر همين سال ، يوسف بن محمد ، سعد بن محمد را از قضاى مدينه برداشت و يحيى بن سعيد انصارى را به كار قضاى آنجا گماشت .\r\nو هم در اين سال ، وليد بن يزيد ، برادر خويش عمر بن يزيد را به غزا فرستاد و اسود بن بلال محرابى را سالار سپاه دريا كرد و به دو دستور داد كه سوى قبرس رود و كسان آنجا را مخير كند كه اگر خواهند سوى شام روند و اگر خواهند سوى روميان شوند . گروهى از آنها مجاورت مسلمانان را برگزيدند و اسود آنها را سوى شام فرستاد و ديگران سرزمين روم را برگزيدند كه بدانجا انتقال يافتند .\r\nدر همين سال ، سليمان بن كثير و مالك بن هيثم و لاهز بن قريظ و قحطبة بن شبيب به مكه رفتند و به گفتهء بعضى سيرت نويسان محمد بن على را ديدند و حكايت ابو مسلم را با وى بگفتند با چيزهايى كه از او ديده بودند .\r\nمحمد به آنها گفت : « وى آزاد است يا برده ؟ » گفتند : « عيسى پندارد كه او برده است ، اما خود او مىگويد كه آزاد است . » گفت : « بخريد و آزادش كنيد . »\r\n","description":"","footnote":"","page_name":" 4338 ","page_number":161},
  {"content":"\r\nگويد : دويست هزار درم و سى هزار درم جامه به محمد بن على دادند كه بدانها گفت : « گمان ندارم ، پس از اين سال مرا ببينيد ، اگر حادثه اى براى شما رخ داد ، يار شما ابراهيم بن محمد است كه من به دو اعتماد دارم و در بارهء وى به شما سفارش نيك مىكنم . سفارش شما را نيز به وى كرده‌ام . » گويد : از پيش محمد برفتند . وى در آغاز ذى قعده در شصت و سه سالگى درگذشت . ما بين درگذشت وى و درگذشت پدرش على هفت سال فاصله بود .\r\nدر اين سال يوسف بن محمد ثقفى سالار حج بود ، اين را از ابو معشر آورده‌اند .\r\nدر اين سال ، يحيى بن زيد علوى در خراسان كشته شد .\r\n\r\nسخن از كشته شدن يحيى بن زيد در خراسان\r\nپيش از اين ، حكايت رفتن يحيى بن زيد را به خراسان با سبب آن ياد كرده‌ايم ، اكنون سبب كشته شدن وى را بگوييم كه در اين سال رخ داد :\r\nابو مخنف گويد : يحيى بن زيد در بلخ به نزد حريش بن عمرو بماند تا هشام بن عبد الملك درگذشت و وليد بن يزيد به خلافت رسيد . يوسف بن عمر حركت يحيى ابن زيد را با منزلگاهها كه داشت براى نصر بن سيار مىنوشت . عاقبت به دو خبر داد كه وى به نزد حريش است و گفت : « كس بفرست و او را بگير ، به سختى تمام . » گويد : نصر بن سيار كس پيش عقيل بن معقل عجلى فرستاد و دستور داد كه حريش را بگيرد و از او جدا نشود تا جانش بدر شود ، يا يحيى بن زيد را پيش وى آرد .\r\nعقيل كس پيش حريش فرستاد و دربارهء يحيى پرسش كرد كه گفت : « من از او خبر ندارم . »\r\n","description":"","footnote":"","page_name":" 4339 ","page_number":162},
  {"content":"\r\nكه ششصد تازيانه به دو زد .\r\nحريش گفت : « به خدا اگر زير قدمهاى من باشد به خاطر تو قدم از وى بر نمىدارم . » و چون قريش بن حريش چنين ديد به نزد عقيل آمد و گفت : « پدر مرا مكش ، من يحيى را به تو نشان مىدهم » گويد : عقيل كس همراه قريش فرستاد كه يحيى را نشان داد كه در اطاقى بود در دل اطاقى كه او را بگرفت . يزيد بن عمر و فضل وابستهء عبد القيس نيز كه از كوفه همراه وى آمده بود ، با وى بگرفت و پيش نصر بن سيار آورد كه او را بداشت و به يوسف بن عمر نوشت و او را از حادثه خبر داد ، يوسف نيز اين را به وليد بن يزيد نوشت . وليد به نصر بن سيار نوشت و دستور داد كه يحيى را امان دهد و رها كند . ياران وى را نيز رها كند .\r\nگويد : نصر بن سيار يحيى را پيش خواند و وى را به ترس از خدا خواند و از فتنه بيم داد و بگفت كه پيش وليد بن يزيد رود و بگفت تا دو هزار درم به او دادند با دو استر كه با ياران خويش برفت تا به سرخس رسيد و آنجا بماند عامل سرخس عبد الله بن قيس بود ، نصر بن سيار به دو نوشت\r\nكه يحيى را از آنجا روانه كند . به حسن ابن زيد تميمى سالار بنى تميم كه عامل طوس بود نوشت مراقب يحيى بن زيد باش و وقتى بر شما گذشت نگذارش كه در طوس بماند كه بايد از آنجا حركت كند . و به آنها دستور داد كه وقتى يحيى بر آنها گذشت از او جدا نشوند تا در ابرشهر به عمرو ابن زراره تسليمش كنند .\r\nگويد : عبد الله بن قيس يحيى را از سرخس روانه كرد كه بر حسن بن زيد گذشت كه به دو دستور داد حركت كند و سرحان بن فروخ عنبرى را بر او گماشت كه با يك دسته سوار بود .\r\nسرحان گويد : به نزد يحيى رفتم ، از نصر بن سيار سخن آورد و چيزى كه به دو داده بود كه گويى آن را كم مىدانست ، از امير مؤمنان وليد بن يزيد سخن آورد و\r\n","description":"","footnote":"","page_name":" 4340 ","page_number":163},
  {"content":"\r\nثناى او گفت . آنگاه از آوردن ياران خويش سخن كرد و گفت : « به اين سبب آنها را با خود آورده كه بيم داشته مسموم يا بداشته شود . » از يوسف به تعريض سخن آورد و گفت از او بيم دارد گويى مىخواست از او بدگويى كند اما خود - دارى كرد .\r\nبه دو گفتم : « خدايت قرين رحمت بدارد ، هر چه مىخواهى بگوى كه من خبر چنين تو نيستم ، با تو چنان كرده‌اند كه حق دارى در بارهء آن سخن كنى . » آنگاه گفت : « اين كه كشيك بان مىنهد ، و كار كشيك بانان ، عجيب است . » گويد : آن روز صريح سخن مىگفت ، به خدا اگر مىخواستم كس مىفرستادم و او را در بند مىآوردند .\r\nگويد : به دو گفتم : « به خدا چنين رفتارى با تو روا نيست . ولى اين كار را از آن رو مىكنند كه بيت المال اينجاست . » گويد : از اينكه همراه او مىرفتم ، عذر خواهى كردم ، با يك فرسخ فاصله از پى وى مىرفتم . برفتيم تا به قلمرو عمرو بن زراره رسيديم كه بگفت تا يك هزار درم به او دادند . آنگاه او را روانه كرد تا به بيهق رسيد و بيم كرد يوسف او را به غافلگيرى بكشد . از بيهق كه انتهاى سرزمين خراسان و نزديك قومس بود ، برفت و با هفتاد كس پيش عمرو بن زراره رسيد . تنى چند از بازرگانان بر او گذشتند كه اسبان آنها را بگرفت و گفت : « بهاى آن به عهدهء ماست . » گويد : عمرو بن زراره به نصر بن سيار نوشت ، نصر به عبد الله بن قيس و حسن بن زيد نوشت كه سوى عمرو بن زراره روند كه سالار آنهاست و با يحيى مقابله كنند و با وى نبرد كنند .\r\nگويد : آنها بيامدند تا پيش عمرو بن زراره رسيدند و فراهم آمدند كه ده هزار كس شدند . يحيى سوى آنها آمد ، بيشتر از هفتاد كس نداشت اما هزيمتشان كرد و عمرو بن زراره را بكشت و اسبان بسيار گرفت .\r\n","description":"","footnote":"","page_name":" 4341 ","page_number":164},
  {"content":"\r\nگويد : يحيى برفت تا به هرات گذشت كه عامل آن مغلس بن زياد عامرى بود\r\nو هيچكدامشان متعرض ديگرى نشدند و يحيى از هرات گذشت . نصر بن سيار سلم ابن احوز را از پى يحيى فرستاد كه وقتى به هرات رسيد كه يحيى از آنجا برون شده بود و به تعقيب وى رفت تا در يكى از دهكده هاى گوزگان به دو رسيد كه حماد بن عمرو - سغدى عامل آن بود .\r\nگويد : يكى از مردم بنى حنيفه به نام ابو العجلان به يحيى بن زيد رسيد و در آن روز با وى كشته شد . حسحاس ازدى نيز به دو پيوست و پس از آن نصر دست و پاى او را بريد .\r\nگويد : سلم بن احوز ، سورة بن محمد كندى را بر ميمنهء خويش نهاد و حماد بن عمرو سغدى را بر پهلوى چپ خويش نهاد و با يحيى نبردى سخت كرد .\r\nگويند : يكى از مردم عنزه به نام عيسى وابستهء عيسى بن سليمان عنزى تيرى به يحيى زد كه به پيشانى وى خورد .\r\nگويد : محمد آن روز حضور داشت ، سلم به دو گفت سپاه را آرايش دهد اما بيمارى نمود و سورة بن محمد كندى سپاه را بياراست . پس از آن نبرد كردند و ياران يحيى همگى كشته شدند .\r\nگويد : سوره بر يحيى بن زيد گذشت و سر او را برگرفت . مرد عنزى سلاح و پيراهن وى را برگرفت ، اما سوره سر را به او نداد .\r\nگويد : وقتى يحيى بن زيد كشته شد و خبر آن به وليد بن يزيد رسيد چنان كه در روايت موسى بن حبيب آمده به يوسف بن عمر نوشت : « وقتى اين نامه به تو رسيد در كار گوسالهء عراق بنگر و آن را بسوزان و در شط بريز . » گويد : يوسف ، خراش بن حوشب را بگفت تا زيد را از تنهء درخت فرود آورد و به آتش بسوخت آنگاه بكوفت و در زنبيلى ريخت و در كشتى اى نهاد و در\r\n","description":"","footnote":"","page_name":" 4342 ","page_number":165},
  {"content":"\r\nفرات ريخت .\r\nعاملان ولايتها در اين سال همان عاملان سالهاى پيش بودند كه پيش از اين يادشان كرده‌ايم .\r\nآنگاه سال صد و بيست و ششم در آمد .\r\n\r\nسخن از خبر حوادث مهمى كه به سال صد و بيست و ششم بود\r\nاز جمله حوادث سال آن بود كه يزيد بن وليد كه او را ناقص مىخواندند وليد بن يزيد را بكشت .\r\n\r\nسخن از اينكه چرا يزيد بن وليد ، وليد بن يزيد را كشت ؟\r\nپيش از اين ، چيزى از كار يزيد و بى پروايى و سبكسرى وى را با آنچه از بى اعتنايى و لاابالگيرى وى در كار دين پيش از خلافتش گفته‌اند ، ياد كرده‌ايم . وقتى به خلافت رسيد و كار خلافت با وى شد افراط وى در كار بيهوده سرى و لذتجويى و اشتغال به شكار و مىخوارگى و همدمى فاسقان بيفزود .\r\nاخبار وارد در اين زمينه را رها كردم كه نخواستم كتاب با تذكار آن دراز شود . اين رفتار وى بر رعيت و سپاه گران بود و كار وى را ناخوش داشتند . و نيز از جمله بزرگترين كارها كه بر ضد خويش كرد اين بود كه پسر عموهاى خويش فرزندان هشام و فرزندان وليد ، هر دوان پسران عبد الملك بن مروان ، را بر ضد خويش برانگيخت و نيز يمانيان را كه بيشتر سپاه شام بودند بر ضد خويش برانگيخت .\r\n","description":"","footnote":"","page_name":" 4343 ","page_number":166},
  {"content":"\r\n\r\nسخن از بعضى اخبار در بارهء برانگيختن وليد دو عموزادهء خويش : هشام و وليد را\r\nمنهال بن عبد الملك گويد : وليد مرد عياشى و شكار و لذتجويى بود ، وقتى به - خلافت رسيد جاهايى را كه مردمان بودند ناخوش داشت تا وقتى كه كشته شد ، وى همچنان جا به جا مىشد و شكار مىكرد تا بر مردم و بر سپاه خويش گران شد . با پسران هشام سختى كرد . سليمان بن هشام را يكصد تازيانه زد سر و ريش او را بسترد و به عمان فرستاد و آنجا بداشت و همچنان آنجا به زندان بود تا\r\nوليد كشته شد .\r\nگويد : كنيزى از آن خاندان وليد را گرفت . عمر بن وليد در بارهء كنيز با وى سخن كرد كه گفت : « او را پس نمىدهم . » گفت : « در اين صورت اسبان شيهه كش اردوگاه ترا در ميان مىگيرد . » گويد : يزيد بن هشام ملقب به افقم را به زندان كرد و مىخواست براى دو پسر خويش حكم و عثمان بيعت بگيرد ، با سعيد بن بيهس مشورت كرد ، به دو گفت : « مكن ، كه آنها دو پسر نابالغند ، براى عتيق نوادهء عبد الملك بن مروان بيعت بگير . » گويد : وليد خشمگين شد و سعيد را به زندان كرد كه در زندان بمرد .\r\nمىخواست خالد بن عبد الله را به بيعت با دو پسرش وادار كند كه نپذيرفت گروهى از قومش به دو گفتند : « امير مؤمنان مىخواست كه با دو پسرش بيعت كنى و تو نپذيرفتى . » گفت : « واى شما ، چگونه با كسى كه پشت سرش نماز نمىكنم و شهادتش را نمىپذيرم بيعت كنم ؟ »\r\n","description":"","footnote":"","page_name":" 4344 ","page_number":167},
  {"content":"\r\nگفتند : « شهادت وليد را كه بىپروا و فاسق است مىپذيرى ؟ » گفت : « كار وليد از من نهان است و آن را به يقين نمىدانم ، بلكه گفتهء كسان است . » گويد : بدين جهت وليد بر خالد خشم آورد .\r\nعمرو بن سعيد ثقفى گويد : يوسف بن عمر مرا پيش وليد فرستاد وقتى به نزد وى بازگشتم گفت : « فاسق را چگونه ديدى ؟ » گويد : مقصودش از فاسق ، وليد بود . سپس گفت : « مبادا كسى اين را از تو بشنود ؟ » گويد : گفتمش : « حبيبه دختر عبد الرحمان بن جبير طلاقى باشد اگر تا وقتى زنده‌ام گوشم آن را بشنود » ، و او بخنديد .\r\nگويد : وليد بر كسان گران شد ، پسران هشام و پسران وليد وى را به كفر و در - آميختن با كنيزان فرزنددار پدر خويش منسوب داشتند و گفتند : « يكصد غل آماده كرده و بر هر غلى نام يكى از بنى اميه را نوشته كه وى را با آن غل بكشد . » وى را به زندقه منتسب داشتند . يزيد بن وليد بن عبد الملك سخت تر از همه از او بدگويى مىكرد و كسان به گفتار او متمايل بودند كه زاهدى مىنمود و تواضع مىكرد و مىگفت : « نمىتوانيم به وليد رضايت دهيم ، » تا مردم را به كشتن وى وادار كرد .\r\nعمرو بن شراحيل گويد : هشام بن عبد الملك ما را به دهلك تبعيد كرده بود و آنجا ببوديم تا هشام بمرد و وليد به خلافت رسيد . در بارهء ما با وى سخن كردند كه نپذيرفت و گفت : « به خدا هشام كارى نكرده كه به نظر من بيشتر از كشتن قدريان و تبعيدشان موجب غفران وى تواند شد . » گويد : حجاج بن بشر بن فيروز ديلمى بر ما گماشته بود و پيوسته مىگفت :\r\n« وليد بيشتر از هيجده ماه زنده نيست و كشته مىشود و كشته شدنش مايهء فناى خاندانش مىشود . »\r\n","description":"","footnote":"","page_name":" 4345 ","page_number":168},
  {"content":"\r\nگويد : جماعتى از قبيلهء قضاعه و مخصوصا يمانيان دمشق در بارهء كشتن وى همسخن شدند . حريث و شبيب بن ابى مالك غسانى و منصور بن جمهور و يعقوب بن - عبد الرحمان و حبال بن عمرو و حميد بن نصر لخمى و اصبغ بن ذواله و طفيل بن حارثه و سرى بن زياد پيش خالد بن عبد الله رفتند و او را به كار خويش خواندند ، اما اجابتشان نكرد و از او خواستند كه قضيه را مكتوم دارد .\r\nگفت : « هيچيك از شما را نام نمىبرم . » گويد : وليد آهنگ حج كرد . خالد بيم كرد كه در راه او را به غافلگيرى بكشند ، پيش وليد رفت و گفت : « اى امير مؤمنان ، حج را به سال آينده واگذار . » گفت : « چرا ؟ » گويد : اما خالد چيزى نگفت و وليد بگفت تا او را بدارند و آنچه را از مال عراق به عهده داشت مطالبه كنند .\r\nحكم بن نعمان گويد : وليد مصمم شد يوسف را معزول كند و عبد الملك بن - محمد بن حجاج را عامل كند و به يوسف نوشت : « تو به امير مؤمنان نوشته بودى و از ويرانى ولايت به وسيلهء پسر زن نصرانى سخن آورده بودى ، و با وجود آنچه گفته بودى خرج چندانى پيش هشام نفرستادى ، مىبايد ولايت را آباد كرده باشى و چنان كرده باشى كه بود . پيش امير مؤمنان اى و با مالى كه از نتيجهء آباد كردن ولايت به نزد وى مىآورى انتظار وى را از خويشتن برآر كه امير مؤمنان برترى ترا بر ديگرى بداند ، كه ميان تو و امير مؤمنان خويشاوندى هست ، تو دايى اويى و برعايت صرفهء وى از همه شايسته تر ، مىدانى كه امير مؤمنان دستور داده مقررىهاى مردم شام و ديگران را بيفزايند و خاندان خويش را جايزه ها داده ، از آن رو كه هشام بسيار مدت با آنها جفا كرده بود و اين كار بيت المالها را زيان زده است . » گويد : يوسف حركت كرد و پسر عموى خويش يوسف بن محمد را جانشين كرد و از مال و كالا و ظروف چندان همراه برد كه مانند آن از عراق حمل نشده بود .\r\n","description":"","footnote":"","page_name":" 4346 ","page_number":169},
  {"content":"\r\nوقتى آنجا رسيد خالد بن عبد الله محبوس بود . حيان نبطى شبانگاه يوسف را بديد و به دو خبر داد كه وليد آهنگ آن دارد كه عبد الملك بن محمد بن حجاج را ولايتدار كند و يوسف ناچار بايد ترتيب كار وزيران وى را بدهد .\r\nيوسف گفت : « يكدرم ندارم . » گفت : « پانصد هزار درم پيش من هست ، اگر خواهى\r\nاز آن تست اگر خواستى وقتى ميسر بود پس مىدهى . » يوسف گفت : « تو قوم و منزلتشان را به نزد خليفه بهتر مىشناسى ، به ترتيب اطلاع خويش اين مبلغ را ميان آنها پخش كن . » گويد : حيان چنان كرد و وقتى يوسف پيش خليفه مىرفت ، قوم وى را بزرگ مىداشتند ، حيان به دو گفت : « صبحگاه پيش وليد مرو ، هنگام شب برو و از زبان جانشين خويش نامه اى به خودت بنويس به اين مضمون كه وقتى اين نامه را مىنويسم فقط بر قصر تسلط دارم » و وقتى پيش وليد مىروى ، نامه را مهر زده و سر - بسته همراه ببر و براى وى بخوان و به ابان بن عبد الرحمان نميرى بگوى تا خالد را با چهل هزار هزار از او بخرد . » گويد : يوسف چنان كرد . وليد به دو گفت : « سوى عمل خويش باز گرد . » ابان به دو گفت : « خالد را به من تسليم كن و من چهل هزار هزار درم به تو مىدهم . » گفت : « كى ضامن تو مىشود ؟ » گفت : « يوسف . » به يوسف گفت : « ضامن وى مىشوى ؟ » گفت : « خالد را به من بده و من او را بپرداخت پنجاه هزار هزار وادار مىكنم . » گويد : پس وليد ، خالد را به يوسف داد كه او را در محملى بى فرش ببرد .\r\n","description":"","footnote":"","page_name":" 4347 ","page_number":170},
  {"content":"\r\nمحمد بن محمد گويد : بر او رحمت آوردم و چيزى از تحفه ها كه همراه ما بود از نان خشك و ديگر چيزها فراهم آوردم ، در دستمالى . بر شترى تيزرو بودم يوسف را غافل كردم و با شتاب برفتم و به خالد نزديك شدم و دستمال را در محمل وى انداختم .\r\nگويد : به من گفت : « اين از كالاى عمان است ؟ » مقصودش اين بود كه برادر من فيض عامل عمان بود و مالى بسيار براى من فرستاده بود با خويش گفتم : « در اين حال است و باز هم از اين ، در - نمىگذرد . » گويد : يوسف متوجه من شد و گفت : « به پسر زن نصرانى چه گفتى ؟ » گفتم : « گفتمش اگر حاجتى دارد انجام دهم . » گفت : « خوب كردى وى اسير است . » گويد : اگر چيزى را كه به نزد خالد انداخته بودم دانسته بود مرا آزار مىكرد ، وقتى به كوفه رسيد خالد را زير شكنجه كشت .\r\nگويد : به گفتهء هيثم بن عدى ، وليد بن يزيد اشعارى به ملامت مردم يمانى گفته - بود كه چرا از يارى خالد بن عبد الله باز مانده بودند .\r\nاما به روايت محمد بن سعيد عامرى كلبى اين اشعار را يكى از شاعران يمانى از زبان او گفته بود كه يمانيان را بر ضد وى تحريك كند . مضمون اشعار چنين است :\r\n« مگر بهيجان نيامده اى كه وصال را « با رشته اى كه پيوسته بود اما ببريد « ياد كنى ؟\r\n« چرا ، زيرا اشك تو پيوسته مىريزد\r\n","description":"","footnote":"","page_name":" 4348 ","page_number":171},
  {"content":"\r\n« چون آب باران كه همى روان است\r\n« از يادآورى خاندان سعدى چشم بپوش « كه ما به شما رومال بيشتريم « ماييم كه به زور بر كسان سلطه داريم « و ذلت و زبونى را بر آنها تحميل مىكنيم « با نيروى قيسيان ، اشعريان را چنان پايمال كرديم « كه آثار آن هرگز از ميان نرود « اينك خالد است كه ميان ما اسير است « اگر مرد بودند « چرا از او دفاع نكردند « به روزگار پيش بزرگ و سرورشان بود « كه زبونى را چون سايه بر او افكنديم « اگر قبايل نيرومند بودند « برآوردگان آن ياوه نمىشدند « و بى سلاح و اسير « در زنجيرهاى سنگين ما « رها نمىشدند « كنده و سكون چاره جويى نكردند « و سوارانشان از جاى خود برون نشدند « به كمك آنها كسان را درهم كوفته بوديم « و دشت و كوه را به ويرانى داده بوديم « ولى حوادث آنها را بلرزانيد « و درهم شكست و از كار بينداخت »\r\n","description":"","footnote":"","page_name":" 4349 ","page_number":172},
  {"content":"\r\nعمران بن هلباء كلبى به پاسخ وى اشعارى گفت به اين مضمون :\r\n« اى حلال بر مركب خويش به جا باش « و رشتهء كسى را كه وصال را بريد ، « قطع كن « مگر غمگين نشدى « كه كشتن سرور يمانيان را « ناروا ندانسته‌اند « از پس جنگ مرج « براى قبايل نزارى « روزهاى دراز پديد آورديم « به كمك ما بود كه شاهان قريش « پادشاهى يافتند « و نيروى مخالفان نابود شد و از جاى برفت « وقتى قبيلهء سكون و كلب را خشمگين بينى « پادشاهى اى خطر زوال دارد « مرد چنين است كه وقتى همسنگ نبيند « گفتارش مايهء و بال او شود\r\n« اى آل حميرا كنون كه شما را خوانده‌اند « شمشيرهاى هندى و نيزه هاى دراز را « مهيا كنيد « با شتران درشت پيكر « و اسبان يال آويخته و شيران نر « كه در هر نبردگاهى\r\n","description":"","footnote":"","page_name":" 4350 ","page_number":173},
  {"content":"\r\n« كشتگان به جاى نهند « كه پرندگان بر آن نشيند « اگر آنچه را ما كرده‌ايم بر ما عيب گيريد « به بختتان سوگند سخنى ناروا گفته‌ايد « برادران اشعث را كه كشتند « نه تعرض ديدند و نه عقوبتى « در حوادث فرزندان مهلب ما بوديم « كه كوشيديم و شما كوششى نكرديد « جذاميان بر ضد برادر خويش بودند « و لخميان را دسته دسته مىكشتند « نخواستيم شما را بر ضد آنها كمك كنيم « و ياران شما خطا كردند و زبون شد « اگر باز آييد ما را شمشيرهاى بران هست « كه از نو آن را صيقل مىدهيم « به وسيلهء شمشيرها بر خالد اشك خواهيم ريخت « و پروردگان وى ياوه نخواهد شد « مگر خالد نبود كه هر كجا « يتيمان بودند مايهء اميدشان بود « همانها كه تو لاغرشان كرده بودى « خالد مردگان نزار را كفن مىداد « و زندگانشان را خواسته و مال مىداد « اگر ستمگران وى در قلمرو قوم او بودند « عبرت كسان ميشدند\r\n","description":"","footnote":"","page_name":" 4351 ","page_number":174},
  {"content":"\r\n« اگر بمانى اسبان داغ زده خواهى ديد « چون گرگان كه از نبردگاه نروند » على بن محمد گويد : وقتى اين شعر در دهانها افتاد كينهء كسان نسبت به وليد افزون شد و ابن ابيض شعرى گفت به اين مضمون :\r\n« از آن پس كه گفته بودى « آسمان سختى از ما برداشته مىشود « آسمان سختى را ، به سختى پيوستى « اى كاش هشام زنده بود و ما را به راه مىبرد « و همچنان كه بوديم « اميد و طمع مىداشتيم . »\r\nو چنان بود كه هشام ، وليد بن قعقاع را بر قنسرين گماشته بود و عبد الملك بن - قعقاع را بر حمص ، وليد بن قعقاع ، ابن هبيره را يكصد تازيانه زده بود ، وقتى وليد به خلافت رسيد ، بنى قعقاع از او گريزان شدند و به قبر يزيد بن عبد الملك پناه بردند .\r\nوليد كس فرستاد و آنها را به يزيد بن عمرو بن هبيره تسليم كرد كه عامل قنسرين بود .\r\nيزيد آنها را شكنجه كرد . وليد و عبد الملك پسران قعقاع با دو كس از خاندان قعقاع زير شكنجه جان دادند و خاندان وليد و خاندان هشام و خاندان قعقاع كينهء وليد را به دل گرفتند و يمانيان نيز ، به سبب آنچه در بارهء خالد بن عبد الله كرده بود .\r\nراوى گويد : پس يمانيان پيش يزيد بن وليد آمدند و خواستند با وى بيعت كنند . وى با عمرو بن يزيد حكمى مشورت كرد كه گفت : « با اين ترتيب كسان با تو بيعت نمىكنند ، با برادرت عباس بن وليد مشورت كن كه سرور بنى - مروان است و اگر با تو بيعت كند يكى با تو مخالفت نكند و اگر با تو مخالفت كند مردم اطاعت او مىكنند ، اگر در كار خويش اصرار دارى چنان وانماى كه عباس با\r\n","description":"","footnote":"","page_name":" 4352 ","page_number":175},
  {"content":"\r\nتو بيعت كرده است . » گويد : در آن هنگام ، شام وبايى بود و كسان سوى بيابانها رفته بودند .\r\nيزيد بن وليد در بيابان بود ، عباس نيز در قسطل بود كه فقط چند ميل ميانشان فاصله بود .\r\nعلى گويد : يزيد پيش برادر خويش عباس رفت و خبر را با وى بگفت و با او مشورت كرد و عيب وليد گفت . عباس به دو گفت : « اى يزيد ، آرام باش كه شكستن پيمان خدا تباهى دين و دنياست . » گويد : يزيد به جايگاه خويش بازگشت ، كسان نهانى سوى وى آمدند و بيعت كردند . يزيد بن احنف كلبى و يزيد بن عنبسه سكسكى و جمعى از معتمدان خويش را كه از سران و بزرگان قوم بودند نهانى به دعوت كسان فرستاد . سپس پيش عباس برادر خويش رفت . قطن وابسته شان نيز با وى بود .\r\nدر بارهء بيعت با وى مشورت كرد و گفت كه گروهى پيش وى مىآيند و مىخواهند با وى بيعت كنند .\r\nگويد : اما عباس او را ملامت كرد و گفت : « اگر ديگر از اين گونه سخن كنى ترا به بند مىكنم و پيش امير مؤمنان مىفرستم . » گويد : يزيد و قطن بيرون شدند ، عباس كس به طلب قطن فرستاد و گفت : « اى قطن واى تو آيا يزيد را جدى مىبينى ؟ » گفت : « فدايت شوم ، چنين گمان ندارم ، اما از رفتار وليد با بنى هشام و بنى وليد و آنچه از كسان در بارهء تحقير و بىاعتنايى وى نسبت به دين مىشنود ، آشفته خاطر شده است . » گفت : « به خدا پندارم كه شومترين بزغالهء بنى مروان است ، اگر از شتابزدگى وليد كه با ما كينه دارد بيم نداشتم يزيد را به بند مىكردم و پيش وى مىفرستادم . وى را از كارش بازدار كه از تو شنوايى دارد . »\r\n","description":"","footnote":"","page_name":" 4353 ","page_number":176},
  {"content":"\r\nگويد : يزيد به قطن گفت : « عباس وقتى ترا ديد با تو چه گفت ؟ » قطن با وى بگفت كه گفت : « به خدا دست بر نمىدارم . »\r\nگويد : معاوية بن عمرو از گفتگوهاى كسان خبر يافت و گفت : « اى امير مؤمنان با مؤانست خويش زبان مرا گشوده اى اما من از مهابت تو ، زبان بازداشته‌ام ، چيزها مىشنوم كه تو نمىشنوى از چيزها بر تو بيم دارم كه مىبينمت از آن اطمينان دارى آيا به نيكخواهى سخن كنم يا به اطاعت خاموش مانم كه هر دو از تو پذيرفته باشد . خداى غيبى معلوم در بارهء ما دارد كه سوى آن مىرويم . اگر بنى مروان مىدانستند كه سنگها را داغ مىكنند و در شكم خويش مىافكنند چنين نمىكردند ، به خدا پناه مىبريم و شنواى توايم . » گويد : مروان بن محمد در ارمينيه خبر يافت كه يزيد مردم را برمىانگيزد و به خلع وليد دعوت مىكند و نامه اى به سعيد بن عبد الملك نوشت و به دو گفت كه مردم را منع كند و باز دارد .\r\nگويد : سعيد به خدا مشغول بود ، نامهء مروان چنين بود :\r\n« خداى براى مردم هر خاندانى ركنها نهاده كه بر آن تكيه كنند و به وسيلهء آن از خطرها به دور مانند . حمد خداى كه تو يكى از ركنهاى خاندان خويشتنى . شنيده‌ام جمعى از كمخردان مردم خاندانت كارى پيش گرفته‌اند كه اگر مقصودشان در بارهء شكستن بيعت خويش كه بر آن اتفاق كرده‌اند انجام گيرد ، درى را گشوده‌اند كه خداى بر آنها نخواهد بست تا خونهاى بسيار از آنها بريزد . من به بزرگترين مرز مسلمانان مشغولم .\r\nاگر مرا با آنها فراهم مىنشاندى ، تباهى كارشان را به دست و زبان خويش ترميم مىكردم . به سبب ترك اين كار از خدا بيم دارم كه از عواقب تفرقه در تباهى دين و دنيا خبر دارم كه قدرت هر قومى به سبب پراكندگيشان منقرض مىشود كه چون پراكنده شدند دشمنشان در آنها طمع آرد . تو از من به آنها نزديكترى ، براى اطلاع از اين مطلب تدبير كن ، به آنها چنان وانماى كه پيرويشان مىكنى و چون از مطلب\r\n","description":"","footnote":"","page_name":" 4354 ","page_number":177},
  {"content":"\r\nاطلاع يافتى تهديدشان كن كه اسرارشان را فاش خواهى كرد و با آنها سخن كن و از عاقبت كار تهديدشان كن ، شايد خدا دين و عقلشان را كه از آنها گرفته بازشان دهد كه كوشش آنها موجب تغيير نعمت است و از دست رفتن دولت . تا ريسمان الفت استوار است و مردم آرامند و مرزها محفوظ است در اين كار شتاب كن كه جماعت در معرض پراكندگى است و فقر در كمين فراخدستى است . شمار به كاهش مىرود و حادثات و تغيير ايام و زيادت و نقصان بر مردم دنيا روان است . ما خاندان چندان نعمت پياپى داشته‌ايم كه همه امتها و دشمنان نعمتها و حسودان متوجه آنند . آدم در نتيجهء حسد ابليس از بهشت برون شد . قوم چنان اميد در فتنه بسته‌اند كه شايد جانشان پيش از وصول به اميدشان به هلاكت افتد . هر خاندانى را شئامت پيشگان است كه خدا نعمت را به سبب آنها تغيير مىدهد\r\nخدايت از اين ، در پناه بدارد ، مرا از كار آنها مطلع كن ، خدا دين ترا برايت محفوظ بدارد و از آنچه در آن افتاده اى برون آرد و خردمنديت ، وسوسهء نفس را مغلوب دارد كه بزرگترين نيكروزى همين است . » گويد : سعيد اين را سخت اهميت داد و نامهء مروان را پيش عباس فرستاد ، عباس يزيد را پيش خواند و ملامت كرد و تهديد كرد . يزيد از او بيم كرد و گفت : « برادر ، بيم دارم يكى از دشمنان كه بر نعمت ما حسد مىبرد . خواسته ميان ما اختلاف افكند » و قسم ياد كرد كه كارى نكرده و عباس از او باور داشت .\r\nپسر بشر بن وليد گويد : پدرم بشر به نزد عمويم عباس در آمد ، و در بارهء خلع وليد و بيعت يزيد با وى سخن كرد . عباس وى را منع مىكرد و سخنش را رد مىكرد من خرسند بودم و با خويشتن مىگفتم : چنان دانم كه پدرم جرئت دارد كه با عمويم سخن كند و سخن او را رد كند .\r\nگويد : چنان پنداشتم كه صواب در آن است كه پدرم مىگويد ، در صورتى كه صواب آن بود كه عمويم مىگفت . عباس گفت : « اى بنى مروان ، چنان پندار كه\r\n","description":"","footnote":"","page_name":" 4355 ","page_number":178},
  {"content":"\r\nخدا اجازهء هلاك شما را داده است . و شعرى به تمثيل خواند به اين مضمون :\r\n« به خدا پناهتان مىدهم « از فتنه هائى كه چون كوهها « اوج مىگيرد ، آنگاه به جنبش مىآيد « مردم از سياست شما آزرده خاطر شده‌اند « به ستون دين تكيه زنيد و از ناروا باز آييد « گرگان جمع با شما درنياويزند « كه گرگان وقتى درآويختند جايگيرى شوند « با دستهاى خويش شكمهاتان را پاره مىكنند « كه آن وقت ديگر حسرت و زارى سود ندهد . » گويد : وقتى كار يزيد سامان گرفت - و آن وقت در بيابان بود و تا دمشق چهار روز فاصله داشت - ناشناس سوى دمشق آمد با هفت كس كه بر خران بودند ، و در جرود ، يك منزلى دمشق فرود آمد ، يزيد بيفتاد و به خواب رفت . جمع به غلام عباد ابن زياد گفتند : « غذايى دارى كه از تو بخريم ؟ » گفت : « براى فروختن نه ، ولى چندان غذا به نزد من هست كه شما را مهمان كنم . » و يك مرغ و چند جوجه و عسل و روغن و ادويه براى آنها آورد كه بخوردند .\r\nگويد : پس از آن يزيد روان شد\r\nو شبانگاه وارد دمشق شد ، بيشتر مردم دمشق نهانى با يزيد بيعت كرده بودند ، مردم مزه نيز بيعت كرده بودند . بجز معاوية بن مصاد - كلبى كه سرور مردم آنجا بود . يزيد همان شب با تنى چند از ياران خويش پياده به منزل معاوية بن مصاد رفت . از دمشق تا مزه يك ميل يا بيشتر راه بود . بارانى سخت به آنها گرفت . وقتى به منزل معاوية رسيدند در زدند كه در را بر آنها گشود و وارد شدند ، به يزيد گفت : « خدايت قرين صلاح بدارد ، روى تشك بيا . »\r\n","description":"","footnote":"","page_name":" 4356 ","page_number":179},
  {"content":"\r\nيزيد گفت : « پايم گلآلود است و خوش ندارم بساط ترا تباه كنم . » گفت : « آنچه از ما مىخواهى تباه تر است . » گويد : يزيد با وى سخن كرد و معاوية بن مصاد و به قولى هشام بن مصاد با او بيعت كرد . آنگاه يزيد سوى دمشق بازگشت و راه قنات گرفت ، بر خرى سياه بود و به خانهء ثابت بن سليمان خشنى فرود آمد . در اين وقت وليد بن روح برون شد و قسم ياد كرد كه وارد دمشق نشود مگر با سلاح . پس سلاح خويش را به تن كرد و آن را زير لباس نهان داشت و راه نيرب گرفت ، بر اسبى ابلق سوار بود ، برفت تا به منزل يزيد رسيد .\r\nعامل دمشق عبد الملك بن محمد ثقفى بود كه از بيم و با برون شده بود ، پسر خويش را برد دمشق گماشته بود و سالار نگهبانان وى ابو العاج كثير بن عبد الله بن سلمى بود .\r\nيزيد مصمم شد قيام كند ، به عامل شهر گفتند : « يزيد قيام خواهد كرد » اما باور نداشت .\r\nگويد : شب جمعه ميان مغرب و عشاء به سال صد و بيست و ششم يزيد كس پيش ياران خويش فرستاد كه به نزد باب الفراديس كمين كردند و چون اذان نماز عشاء گفته شد وارد مسجد شدند و نماز كردند . كشيكبانانى در مسجد بودند كه مأمور بودند كسان را از مسجد برون كنند . وقتى كسان نماز كردند كشيكبانان به آنها بانگ زدند ، ياران يزيد طفره رفتند كه از در اطاقك برون مىشدند و از در ديگر به درون مىشدند تا در مسجد بجز كشيكبانان و ياران يزيد كس نماند كه كشيكبانان را گرفتند .\r\nيزيد بن عنبسه پيش يزيد بن وليد رفت و به دو خبر داد و دستش را بگرفت و گفت :\r\n« اى امير مؤمنان برخيز و از يارى و كمك خداى خوشدل باش . » گويد : يزيد برخاست و گفت : « خدايا اگر اين ، مورد رضاى تو است مرا يارى كن و استواريم ده و اگر جز اين است مرا به مرگ از آن بازدارد . » گويد : آنگاه با دوازده كس بيامد و چون به نزد بازار خران رسيد به چهل كس از ياران خويش برخوردند و چون به نزد بازار گندم رسيدند نزديك به دويست كس\r\n","description":"","footnote":"","page_name":" 4357 ","page_number":180},
  {"content":"\r\nاز يارانشان به آنها رسيدند كه سوى مسجد رفتند و وارد آنجا شدند و در اطاقك را گرفتند و گفتند : « فرستادگان وليديم . » گويد : خادمى در را بر آنها گشود كه او را گرفتند و وارد شدند و ابو العاج را كه مست بود گرفتند و خزينه داران بيت المال و متصدى بريد را گرفتند . يزيد كس فرستاد و هر كس را بيم خطر از او مىرفت گرفتند . همان شب كس پيش محمد بن - عبيده وابستهء سعيد بن عاص فرستاد كه عامل بعلبك بود و او را گرفت و نيز همان شب كس سوى عبد الملك بن محمد ثقفى فرستاد و او را بگرفت . آنگاه كس سوى گردنه فرستاد به نزد ياران خويش كه سوى وى آيند . به دربانان گفت :\r\n« صبحگاهان در را جز به روى كسانى كه شعار ما را بگويند ، باز نكنيد » و دربانان درها را با زنجير واگذاشتند .\r\nگويد : در مسجد سلاح بسيار بود كه سليمان بن هشام از جزيره آورده بود و خزينه داران هنوز ضبط نكرده بودند و سلاح بسيار به دست آنها افتاد . صبحگاهان مردم مزه با ابن عصام بيامدند ، هنوز نيمروز نشده بود كه كسان بيعت كردند و يزيد شعرى به تمثيل خواند به اين مضمون :\r\n« وقتى خواهند آنها را براى نبرد فرو آرند « چونان شتران سركش « سوى مرگ شتابند . » ياران يزيد شگفتى مىكردند و مىگفتند : « اين را ببينيد كه پيش از صبح تسبيح مىگفت و اينك شعر مىخواند . » رزين بن ماجد گويد : صبحگاهان با عبد الرحمان بن مصاد روان شديم نزديك هزار و پانصد كس بوديم . وقتى به در جابيه رسيديم آنجا را بسته يافتيم ، فرستادهء وليد آنجا بود كه گفت : « اين وضع و اين گروه چيست ، به خدا به امير مؤمنان خبر\r\n","description":"","footnote":"","page_name":" 4358 ","page_number":181},
  {"content":"\r\nمىدهم » و يكى از مردم مزه او را كشت . از در جابيه در آمديم ، آنگاه راه كوچهء كلبيان گرفتيم كه برايمان تنگ بود ، كسانى از ما راه بازار گندم گرفتند ، آنگاه بر در مسجد فراهم آمديم و به نزد يزيد وارد شديم . هنوز آخريمان به دو سلام نگفته بود كه مردم سكاسك آمدند ، در حدود سيصد كس ، و از در شرقى وارد شدند ، و چون به مسجد رسيدند از باب الدرج وارد شدند . پس از آن يعقوب بن عمير عبسى با مردم داريا بيامد كه از در كوچك دمشق وارد شدند . عيسى بن شبيب تغلبى نيز با مردم دومه و حرستا بيامد كه از در\r\nتوما وارد شدند . حميد بن حبيب لخمى با مردم دير المران و از ره وسطرا بيامد كه از باب الفراديس وارد شدند نضر بن عمر جرشى با مردم جرش و حديثه و ديرزكا بيامد كه از در شرقى وارد شدند . ربعى بن هاشم حارثى با جماعت بنى عذره و سلامان بيامدند ، كه از در توما وارد شدند ، جهينه و مجاورانشان با طلحة بن سعيد وارد شدند .\r\nگويد : يكى از شاعران قوم شعرى گفت به اين مضمون :\r\n« صبحگاهان يارانشان بيامدند « مردم سكاسك اهل خاندانهاى معتبر « و نيز كلبيان كه با اسبان و لوازم آمدند « چه گرامى تجديد كنندگان سنت بودند « كه حرمتهاى آن را از منكران محفوظ داشتند « دو قوم آمدند با ازديان پياپى آمدند « و عبس و لخم كه حمايتگر بودند و مدافع « همان صبحگاه صاحب شاهى بودند « و گردنفرازان سركش را زير تسلط آورده بودند . » رزين بن ماجد گويد : يزيد بن وليد ، عبد الرحمان بن مصاد را با دويست سوار ، يا در اين حدود ، سوى قطن فرستاد كه عبد الملك بن محمد را بگيرند ، وى در قصر\r\n","description":"","footnote":"","page_name":" 4359 ","page_number":182},
  {"content":"\r\nخويش حصارى شده بود ، عبد الرحمان به دو امان داد كه برون آمد و ما وارد قصر شديم و دو كيسه به دست آورديم كه در هر كدام سى هزار دينار بود .\r\nگويد : وقتى به مزه رسيديم به عبد الرحمان بن مصاد گفتم : « يكى از اين دو كيسه يا هر دو را به خانهء خويش ببر كه هرگز مانند آن را از يزيد نخواهى گرفت . » گفت : « در اين صورت در كار خيانت شتاب آورده‌ام ، به خدا ، نبايد عربان بگويند كه من نخستين كس بوده‌ام كه در اين كار خيانت كرده‌ام . » و آن را پيش يزيد بن وليد برد .\r\nگويد : يزيد بن وليد كس از پى عبد العزيز بن حجاج فرستاد و به دو دستور داد كه بر در جابيه بايستاد و گفت : « هر كه مقررى دارد بيايد آن را بگيرد و هر كه مقررى ندارد ، هزار درم كمك دارد » ، پسران وليد بن عبد الملك را كه سيزده كس از آنها به نزد وى بودند گفت : « ميان كسان پراكنده شويد كه شما را ببينند و آنها را ترغيب كنيد » به وليد بن روح نيز گفت : « به محل راهب رو » و او چنان كرد .\r\nابو علاقة بن صالح سلامانى گويد : بانگزنى به دستور يزيد بن وليد ندا داد :\r\n« كى به طرف فاسق مىرود و هزار درم بگيرد » كمتر از هزار كس به نزد او فراهم آمدند و يكى را گفت كه ندا داد : « كى به طرف فاسق مىرود و هزار و پانصد درم بگيرد . » در آن وقت يك هزار و پانصد كس داوطلب شدند گويد : يزيد ، منصور بن جمهور را سالار گروهى كرد . يعقوب بن عبد الرحمان كلبى را سالار گروهى ديگر كرد . هرم بن عبد الله بن دحيه را سالار گروه ديگر كرد ، حميد بن حبيب لخمى را سالار گروه ديگر كرد و عبد العزيز بن - حجاج بن عبد الملك را سالار همگيشان كرد . پس ، عبد العزيز برون شد و در حيره اردو زد .\r\nيعقوب بن ابراهيم بن وليد گويد : وقتى يزيد بن وليد قيام كرد ، يكى از\r\n","description":"","footnote":"","page_name":" 4360 ","page_number":183},
  {"content":"\r\nوابستگان وى ، بر اسب خويش بيامد و همانروز پيش وليد رسيد . وقتى به نزد وى رسيد ، اسب سقط شد و خبر را با وليد بگفت كه تازيانه به او زد و به زندانش كرد .\r\nآنگاه ابو محمد نوادهء معاويه را پيش خواند و جايزه داد و سوى دمشق فرستاد .\r\nگويد : ابو محمد حركت كرد و چون به ذنبه رسيد آنجا بماند . يزيد بن وليد ، عبد الرحمان بن مصاد را سوى او فرستاد كه با وى مسالمت كرد و با يزيد بن وليد بيعت كرد .\r\nوقتى خبر به وليد رسيد كه در اغدف بود ، از سرزمين عمان ، بيهس بن زميل كلابى و به قولى يزيد نوادهء معاويه گفت : « اى امير مؤمنان برو تا به حمص برسى كه آنجا استوار است و سپاهها سوى يزيد فرست كه كشته يا اسير شود . » عبد الله بن عنبسهء عاصى گفت : « روا نيست كه خليفه پيش از آنكه نبرد كند و كوشش خويش را كرده باشد سپاه و زنان خويش را رها كند ، خدا مؤيد امير مؤمنان است . » يزيد بن خالد گفت : « بر زبان وى خطرى نيست كه عبد العزيز بن حجاج سوى وى مىآيد كه پسر عموى آنهاست » گويد : وليد سخن ابن عنبسه را گرفت ، ابرش بن سعيد كلبى گفت :\r\n« اى امير مؤمنان تدمر استوار است و قوم من آنجا هستند كه از تو حفاظت مىكنند . » گفت : « رأى من آن نيست كه سوى تدمر رويم كه مردم بنى عامر آنجا هستند ، همان كسانى كه بر ضد من قيام كرده‌اند ، جايگاه استوارى را به من نشان بده . »\r\nگفت : « رأى من اين است كه در دهكده جاى گيرى . » گفت : « آنجا را خوش ندارم . » گفت : « اينك هزيم . »\r\n","description":"","footnote":"","page_name":" 4361 ","page_number":184},
  {"content":"\r\nگفت : « نام آن را خوش ندارم . » [ 1 
  ] گفت : « اينك بخراء ، قصر نعمان بن بشير . » گفت : « واى تو ، نام آبهاى شما چه زشت است . » [ 2 
  ] گويد : آنگاه راه سماوه گرفت و روستا را رها كرد . در اين وقت دويست كس همراه داشت و شعرى گفت به اين مضمون :\r\n« وقتى همراه شر ، خيرى نباشد « نيكخواهى نخواهى يافت « و نه به هنگام خطر ، كسى را كه كارى بسازد « وقتى آنها بخواهند يكى از حادثات خود را « پديد آورند « سر خويش را برهنه كنم « و سلاح بر ندارم . » گويد : آنگاه بر چاههاى ضحاك بن قيس فهرى گذشت كه چهل كس از فرزندان و نوادگان وى آنجا بودند كه با وى حركت كردند و گفتند : « بى سلاحيم ، چه شود اگر گويى سلاح به ما بدهند » اما شمشير و نيزه اى به آنها نداد .\r\nگويد : بيهس بن زميل به دو گفت : « اكنون كه نخواستى سوى حمص و تدمر روى اينك قلعهء بخرا كه استوار است و بناى عجمان است ، آنجا فرود آى . » گفت : « از طاعون مىترسم . » گفت : « آنچه براى تو ميخواهند ، از طاعون بدتر است » پس در قلعهء بخرا فرود آمد .\r\nگويد : يزيد بن وليد كسان را دعوت كرد كه همراه عبد العزيز سوى وليد\r\n\r\n","description":"","footnote":"\r\n[ 1 
  ] از آن روز كه همسنگ هزيمت بود ( م )\r\n[ 2 
  ] بمعنى زنى كه دهانش بد بو است ( م )\r\n","page_name":" 4362 ","page_number":185},
  {"content":"\r\nحركت كنند و بانگزن وى بانگ زد : « هر كه همراه وى برود دو هزار بگيرد . » دو هزار كس داوطلب شدند كه بهر كدامشان دو هزار داد و گفت : « وعده گاهتان در ذنبه » ، اما هزار و دويست كس به ذنبه آمدند . پس از آن گفت : « وعده گاهتان آبگير بنى عبد العزيز بن وليد در صحرا » كه هشتصد كس آنجا آمدند و او حركت كرد . به بنه وليد برخوردند و آن را گرفتند و نزديك وليد فرود آمدند .\r\nگويد : فرستادهء عباس بن وليد ، بيامد كه من سوى تو روانم ، وليد گفت : « تختى بياريد » تختى بياوردند كه بر آن نشست و گفت : « كسان بر من مىتازند ؟ من به شير مىتازم و افعىها را به دست مىگيرم . » گويد : در اين اثنا كه منتظر عباس بود ، عبد العزيز با آنها نبرد كرد عمرو بن - حوى سكسكى بر پهلوى راست بود ، منصور بن جمهور بر مقدمه بود عمارة بن ابى - كلثوم ازدى سالار پيادگان بود .\r\nعبد العزيز استر تيره رنگ خويش را خواست و برنشست و زياد بن حصين كلبى را سوى آنها فرستاد كه به كتاب خدا و سنت پيمبر وى دعوتشان كند ، اما قطرى غلام وليد او را بكشت و ياران يزيد هزيمت شدند .\r\nگويد : عبد العزيز پياده شد ، ياران وى حمله بردند ، عده اى از يارانش كشته شدند كه\r\nسرهاشان را پيش وليد بردند كه بر در قلعهء بخراء بود و پرچم مروان بن - حكم را كه در جنگ جابيه بسته بود ، برافراشته بود ، از ياران وليد بن يزيد عثمان - خشبى كشته شد ، جناح بن نعيم كلبى او را كشت . جناح فرزند يكى از خشبيان بود كه با مختار بوده بودند .\r\nگويد : عبد العزيز از حركت عباس بن وليد خبر يافت و منصور بن جمهور را با گروهى سوار فرستاد و گفت : « با عباس در دره تلاقى مىكنيد ، فرزندانش نيز با وى هستند ، آنها را بگيريد . » گويد : منصور با سواران روان شد و چون به دره رسيدند ، عباس را با سى\r\n","description":"","footnote":"","page_name":" 4363 ","page_number":186},
  {"content":"\r\nكس از فرزندانش آنجا يافتند ، به دو گفتند : « پيش عبد العزيز بيا » كه به آنها ناسزا گفت . منصور به دو گفت : « به خدا اگر پيش به روى حرزت را - يعنى زره ات را - مىدرم . » نوح بن عمرو سكسكى گويد : كسى كه به مقابلهء عباس بن وليد رفت يعقوب بن عبد الرحمان كلبى بود كه مىخواست او را پيش عبد العزيز برد ، اما نپذيرفت كه به دو گفت : « اى پسر قسطنطين اگر نپذيرى چيزى را كه چشمانت بر - آنست مىزنم . » گويد : عباس به هرم بن عبد الله نگريست و گفت : « اين كيست ؟ » گفت : « يعقوب بن عبد الرحمان . » گفت : « به خدا پدرش از اينكه پسرش در چنين جايى بايستد ، نفرت داشت . » گويد : وى را به طرف اردوى عبد العزيز برد ، ياران عباس با وى نبودند كه با پسران خويش از آنها جلو افتاده بود . عباس انا لله گفت ، وقتى او را پيش عبد العزيز بردند به دو گفت : « با برادرت يزيد بن وليد بيعت كن » كه بيعت كرد و بايستاد . پرچمى براى وى برافراشتند و گفتند : « اين پرچم عباس بن وليد است ، كه با امير مؤمنان بيعت كرده است . » عباس گفت : « انا لله ، خدعه اى از خدعه هاى شيطان ، بنى مروان به هلاكت افتادند . » گويد : كسان از اطراف وليد پراكنده شدند و سوى عباس و عبد العزيز آمدند . وليد دو زره به تن داشت . دو اسب وى ، سندى و زائد ، را پيش آوردند . با آنها نبردى سخت كرد ، يكى بانگ زد : « دشمن خدا را بكشيد چون كشتن قوم لوط ، سنگ به طرف او بيندازيد »\r\nو چون اين را بشنيد وارد قصر شد و در را ببست . عبد العزيز و يارانش قصر را در ميان گرفتند وليد\r\n","description":"","footnote":"","page_name":" 4364 ","page_number":187},
  {"content":"\r\nنزديك در آمد و گفت : « يكى مرد شريف كه حرمت وحيا داشته باشد ميان شما هست كه با وى سخن كنم ؟ » يزيد بن عنبسهء سكسكى گفت : « با من سخن كن . » گفت : « تو كى هستى ؟ » گفت : « من يزيد بن عنبسه‌ام . » گفت : « اى برادر سكسكى ، مگر مقرريهاى شما را نيفزودم ، مگر زحمت خرج را از شما برنداشتم ، مگر فقيرانتان را مقررى ندادم ، مگر كسان را به خدمت بيماران صعب العلاج نگرفتم . » گفت : « ما در بارهء خودمان به تو اعتراض نداريم ، اعتراض من دربارهء ارتكاب محرمات خداست و نوشيدن شراب و در آميختن با كنيزان فرزنددار پدرت و تحقير دستور خدا . » گفت : « اى برادر سكسكى بس كن كه بسيار گفتى و افراط كردى آنچه به من روا داشته‌اند نيازى به آنچه گفتى ندارد . » گويد : آنگاه سوى خانه رفت و نشست و مصحفى برگرفت و گفت : « روزى است همانند روز عثمان » و مصحف را گشود و خواندن آغاز كرد .\r\nگويد : مخالفان بالاى ديوار رفتند ، نخستين كسى كه از ديوار بالا رفت ، يزيد - بن عنبسهء سكسكى بود كه به نزد وى پايين رفت ، شمشير وليد پهلويش بود ، يزيد به دو گفت : « شمشيرت را دور كن . » وليد گفت : « اگر آهنگ شمشير داشتم من و ترا حالتى جز اين بود . » گويد : پس دست وليد را گرفت كه مىخواست او را بدارد تا در بارهء وى مشورت كنند . ده كس از ديوار پايين آمدند : منصور بن جمهور و جبال بن عمرو كلبى و عبد الرحمان بن عجلان وابستهء يزيد بن عبد الملك و حميد بن نصر لخمى و سرى بن زياد ، و عبد السلام لخمى .\r\n","description":"","footnote":"","page_name":" 4365 ","page_number":188},
  {"content":"\r\nگويد : عبد السلام ضربتى به سر او زد و سرى ضربتى به صورتش زد پنج كس او را كشيدند كه بيرونش ببرند ، زنى كه با وى در خانه بود فرياد برآورد كه از او دست بداشتند و بيرونش نبردند . ابو علاقهء قضاعى سرش را ببريد و زهى برگرفت\r\nو زخمى را كه بر چهرهء وى بود بدوخت . روح بن مقبل سر را پيش يزيد برد و گفت : « اى امير مؤمنان خوشدل باش كه وليد فاسق كشته شد و همه كسانى كه با وى و عباس بودند اسير شدند » گويد : در آن وقت يزيد ناشتا مىخورد . وى و كسانى كه با وى بودند سجده كردند . يزيد بن عنبسهء سكسكى برخاست و دست يزيد را گرفت و گفت : « اى امير مؤمنان به پا خيز و از نصرت خداى دلخوش باش . » گويد : يزيد دست خويش را از دست وى كشيد و گفت : « خدايا اگر اين مورد رضاى تو است مرا استوار بدار » و به يزيد بن عنبسه گفت : « وليد با شما سخن كرد ؟ » گفت : « آرى ، از پشت در با من سخن كرد و گفت : ميان شما يكى محترم هست كه با وى سخن كنم ؟ من با وى سخن كردم و توبيخش كردم كه گفت : بس كن كه به خدا افراط كردى و بسيار گفتى ، به خدا دريدگيتان رفو نشود و كارتان سامان نگيرد و جمعتان قوام نگيرد . » نوح بن عمرو سكسكى گويد : در شبهايى براى نبرد وليد رفتم كه مهتاب نبود ، من ريگها را مىديدم و سياه آن را از سفيد مىشناختم .\r\nگويد : وليد بن خالد برادرزادهء ابرش كلبى بر پهلوى چپ وليد بن يزيد بود با مردم بنى عامر ، بر پهلوى راست عبد العزيز نيز بنى عامريان بودند ، از اين رو پهلوى چپ وليد با پهلوى راست عبد العزيز نبرد نكرد و همگى سوى عبد العزيز بن حجاج رفتند .\r\nگويد : روزى كه وليد بن يزيد كشته شد ، خادمان و اطرافيان وى را ديدم كه\r\n","description":"","footnote":"","page_name":" 4366 ","page_number":189},
  {"content":"\r\nدست كسان را مىگرفتند و به نزد وى مىبردند .\r\nمثنى بن معاويه گويد : وليد بيامد و در لولوه فرود آمد به حكم پسر خويش و مومل بن عباس گفت كه براى هر كه سوى آنها مىآيد شصت دينار مقررى معين كنند ، من و پسر عمويم سليمان بن محمد به اردوى وليد رفتيم مومل مرا تقرب داد و نزديك برد و گفت : « ترا پيش امير مؤمنان مىبرم و با وى سخن مىكنم تا براى تو يكصد دينار معين كند . » مثنى گويد : وليد از لولوه بيرون شد و در مليكه فرود آمد ، فرستادهء عمرو بن قيس از حمص پيش وى آمد و خبر داد كه عمرو پانصد سوار به سالارى عبد الرحمان ابن ابى الجنوب بهرانى سوى او فرستاده است . وليد ضحاك بن ايمن\r\nرا كه از مردم بنى عوف بود پيش خواند و گفت : پيش ابو الجنوب رود كه در غوير بود و او را به شتاب وادارد ، سپس در مليكه پيش وليد آيد .\r\nگويد : وقتى صبح شد كسان را دستور حركت داد و بر استرى تيره رنگ به راه افتاد ، قباى حرير و عمامه حرير داشت ، پارچهء نازكى را به هم پيچيده بود به كمر بسته بود پارچهء زردى بر شانه ها داشت بالاى شمشير ، پسران سليم بن كيسان با شانزده سوار به او رسيدند ، كمى راه پيمود و پسران نعمان بن بشير با چند سوار به او رسيدند پس از آن وليد برادرزادهء ابرش با مردم بنى عامر كلب پيش وى آمد ، وليد به دو مركب داد و جامه پوشانيد .\r\nگويد : آنگاه وليد در راه برفت و به نزد تپه اى به نام مشبهه راه كج كرد . ابن - ابى الجنوب همراه مردم حمص به دو رسيد . پس از آن سوى بخرا رفت ، مردم اردو بناليدند و گفتند : « براى اسبان خويش علف نداريم . » وليد بگفت : تا يكى ندا داد كه امير مؤمنان كشتهاى اين دهكده را خريده است .\r\nگفتند : « قصيل را چه مىتوانيم كرد كه مايهء ضعف اسبان ما مىشود . » كه درهم\r\n","description":"","footnote":"","page_name":" 4367 ","page_number":190},
  {"content":"\r\nمىخواستند .\r\nمثنى گويد : پيش وليد رفتم ، از عقب سراپرده در آمدم ، غذا خواست وقتى غذا را پيش روى او نهادند فرستاده‌ام كلثوم دختر عبد الله بن يزيد به نام عمرو بن مره بيامد و به دو خبر داد كه عبد العزيز بن حجاج در لولوه فرود آمده ، اما توجهى به دو نكرد .\r\nگويد : پس از آن خالد بن عثمان ملقب به مخراش كه سالار نگهبانان وى بود يكى از بنى حارثة بن جناب را پيش وى آورد كه گفت : « با عبد العزيز به دمشق بودم براى تو خبر آورده‌ام ، اين هزار و پانصد را گرفتم » و كيسه اى را از كمر خويش بگشود و به دو نشان داد و گفت : « اينك در لولوه فرود آمده و فردا از آنجا سوى تو مىآيد . » گويد : اما جوابى به دو نداد و به يكى كه پهلوى وى بود رو كرد و سخنى با وى گفت كه نشنيدم . از يكى كه ميان من و او بود پرسيدم كه چه گفت ؟\r\nگفت : « از نهرى كه در اردن حفر مىكند پرسش كرد كه چه مقدار از آن باقيمانده است ؟ » گويد : عبد العزيز از لولوه حركت كرد و سوى مليكه آمد و آنجا را به تصرف آورد . منصور بن جمهور را فرستاد كه سمت شرق دهكده ها را كه تپه اى بلند بود در زمينى ريگزار بر راه نهيا و بخراء بگرفت . عباس بن وليد با حدود يكصد و - پنجاه كس از غلامان و فرزندان خويش مهيا شده بود و يكى از بنى ناجيه را به نام حبيش پيش وليد فرستاد و او را مخير كرد كه بيايد و با وى بباشد ، يا پيش يزيد بن وليد رود .\r\nگويد : وليد از عباس بدگمان شد و كس پيش او فرستاد و دستور داد كه پيش وى آيد\r\nو با وى باشد . منصور بن جمهور به فرستاده برخورد و قضيه را از او پرسيد كه به دو خبر داد . منصور گفت : « به دو بگوى به خدا اگر پيش از صبحدم\r\n","description":"","footnote":"","page_name":" 4368 ","page_number":191},
  {"content":"\r\nاز محل خويش حركت كردى ترا با همراهانت مىكشم و چون صبح شود هر كجا كه خواهد رود . » گويد : عباس بماند و آماده مىشد و چون سحرگاه شد تكبير ياران عبد العزيز را شنيديم كه سوى بخرا مىآمدند . خالد بن عثمان ملقب به مخراش بيامد و كسان را بياراست . نبردى در ميانه نرفت تا وقتى كه خورشيد برآمد . نوشته اى همراه ياران يزيد بن وليد بود كه بر نيزه اى آويخته بود به اين مضمون كه ما شما را به كتاب خداى و سنت پيمبر او صلى الله عليه و سلم دعوت مىكنيم و اينكه كار به شورى شود .\r\nگويد : پس از آن نبرد كردند ، عثمان خشبى كشته شد ، از ياران وليد نزديك شصت كس كشته شدند . منصور بن جمهور از راه نهيا روان شد و از پشت سر اردوى وليد در آمد ، وقتى پيش وليد رسيد وى در سراپرده خويش بود و ميان وى و منصور هيچكس نبود .\r\nگويد : وقتى منصور را بديدم من و عاصم بن هبيره معافرى ، جانشين مخراش ، برون شديم ، ياران عبد العزيز هزيمت شدند و ياران منصور عقب نشستند ، سمى بن مغيره از پا بيفتاد و كشته شد ، منصور پيش عبد العزيز رفت ، ابرش بر اسب خويش بود به نام اديم ، كلاه دوگوشى به سر داشت كه آن را زير ريش خويش محكم كرد و بنا كرد به برادرزادهء خويش بانگ مىزد كه اى پسر زن بدبو پرچم خويش را پيش ببر كه گفت : « جاى پيش رفتن نمىيابم ، اينان بنى عامريانند . » در اين وقت عباس بن وليد بيامد و ياران عبد العزيز مانع وى شدند ، غلام سليمان بن عبد الله به نام تركى به حارث بن عباس حمله برد و با نيزه ضربتى به او زد كه از اسب بيفتاد ، عباس سوى عبد العزيز رفت و ياران وليد در كار خويش فرو ماندند و شكسته شدند . وليد بن يزيد ، وليد بن خالد را پيش عبد العزيز فرستاد كه پنجاه هزار دينار به او بدهد و تا وقتى كه هست ولايتدارى حمص از آن وى باشد و\r\n","description":"","footnote":"","page_name":" 4369 ","page_number":192},
  {"content":"\r\nدر قبال هر رخدادى وى را امان دهد . كه باز گردد و دست بدارد ، اما عبد العزيز نپذيرفت و جواب وى را نداد .\r\nوليد گفت : « پيش وى باز گرد و بار ديگر با او بگوى » وليد بن خالد باز پيش وى رفت اما جوابى نشنيد و باز آمد و چندان دور نشده بود كه اسب خويش را بگردانيد و به عبد العزيز نزديك شد و گفت : « پنجهزار دينار به من مىدهى و همانند آن به ابرش و من از همه قوم خويش منزلتى خاص داشته باشم و با تو در كارى كه وارد شده اى ، وارد شوم ؟ » عبد العزيز گفت : « به شرط آنكه هم اكنون به ياران وليد حمله برى . » و او چنان كرد .\r\nگويد : معاوية بن ابو سفيان بن يزيد ، بر پهلوى راست وليد بود ، به عبد العزيز گفت : « بيست هزار دينار و ولايتدارى اردن شرقى و شركت در اين كار را به من مىدهى كه جزو شما شوم ؟ » گفت : « به شرط آنكه هميندم به ياران وليد حمله برى . » گويد : معاويه چنان كرد و ياران وليد هزيمت شدند . وليد برخاست و وارد بخراء شد ، عبد العزيز بيامد و بر در ايستاد كه زنجيرى بر آن بود . كسان يكى از پس ديگرى از زير زنجير وارد شدن گرفتند ، عبد السلام بن بكير لخمى پيش عبد العزيز آمد و گفت : « مىگويد به حكم تو تسليم مىشوم . » گفت : « بيرون بيايد » و چون برفت به دو گفتند بيرون آمدن او چه لازم ، بگذار كسان كار او را بسازند . پس عبد السلام را خواست و به دو گفت : « مرا بدانچه پيشنهاد كرده نياز نيست . » گويد : نگاه كردم ، جوانى بلند قد كه بر اسبى بود به ديوار قصر نزديك شد و بالاى آن رفت و به درون قصر رفت .\r\nگويد : من نيز وارد قصر شدم ، وليد را ديدم ايستاده بود در پيراهن قصب\r\n","description":"","footnote":"","page_name":" 4370 ","page_number":193},
  {"content":"\r\nو زير جامه اى نقشدار ، با شمشيرى در نيام و كسان به دو دشنام مىگفتند . بشر بن شيبان وابستهء كنانة بن عمير ، همانكه از ديوار قصر به درون آمده بود سوى وى آمد ، وليد روان شد و آهنگ در داشت گمان دارم مىخواست سوى عبد العزيز رود ، عبد السلام طرف راست وى بود ، فرستادهء عمرو بن قيس در طرف چپش بود . بشر ضربتى به سرش زد و كسان با شمشيرهاى خود به دو تاختند كه كشته شد . عبد السلام خويشتن را روى وى افكند و سرش را مىبريد .\r\nگويد : يزيد بن وليد براى سر وليد يكصد هزار معين كرده بود . ابو الاسد ، وابستهء خالد بن عبد الله قسرى به اندازه يك كف دست از پوست وليد بكند و آن را پيش يزيد بن خالد برد كه در اردوگاه وليد محبوس بود .\r\nگويد : آنگاه كسان اردوگاه وليد و خزينه هاى وى را غارت كردند . ابو البطريق يزيد عليمى كه دخترش زن حكيم بن وليد بود پيش من آمد و گفت : « كالاى دختر مرا حفاظت كن » و هيچكس به چيزى كه مىگفت از آن او است دست نيافت .\r\nعمرو بن مروان كلبى گويد : وقتى وليد كشته شد دست چپش را بريدند و پيش يزيد بن وليد فرستادند كه از سر زودتر رسيد . شب جمعه آن را رسانيدند كه پس از نماز براى ديدن مردم نصب كرد ، و سر روز بعد رسيد . و چنان بود كه مردم دمشق در بارهء عبد العزيز شايعه گويى كرده بودند و چون سر وليد به نزد آنها رسيد خاموش ماندند و خوددارى كردند .\r\nگويد : يزيد بگفت تا سر را نصب كنند .\r\nيزيد بن فروه وابسته بنى مروان گفت\r\n« سر خارجيان را نصب مىكنند ، اين پسر عموى تو بود و خليفه بود ، بيم دارم اگر آن را نصب كنى دل مردم نسبت به دو رقت آرد و مردم خاندانش به سبب وى خشم آرند . » گفت : « به خدا آن را نصب مىكنم » و سر را بر نيزه اى نهاد . آنگاه گفت : « آن را ببر و در شهر دمشق بگردان و به خانهء پدرش ببر . »\r\n","description":"","footnote":"","page_name":" 4371 ","page_number":194},
  {"content":"\r\nگويد : چنان كرد و كسان و اهل خانه فغان كردند . آنگاه سر را پيش يزيد باز برد كه گفت : « آن را به خانهء خويش ببر . » و نزديك يك ماه سر به نزد وى ببود . آنگاه گفت : « آن را به برادرش سليمان بده » سليمان برادر وليد از جمله كسانى بود كه بر ضد برادر خويش كوشيده بود .\r\nگويد : ابن فروه سر را بشست و در جعبه اى نهاد و پيش سليمان آورد ، سليمان در آن نگريست و گفت : « دورباد ، شهادت مىدهم كه ميخواره و لاابالى و فاسق بود ، فاسق در باره من قصد بد داشت . » پس از آن ابن فروه از خانه در آمد ، زنى وابستهء وليد ، به دو رسيد كه به دو گفت : « واى تو ، به دو ناسزاهاى سخت گفت . پنداشت كه درباره وى قصد بد داشته بود » زن گفت : « به خدا خبيث دروغ مىگويد . چنين چيزى نبوده ، اگر در باره وى قصدى داشته بود ، عمل كرده بود كه قدرت مقاومت نداشت . » عبد الرحمان بن مصاد گويد : يزيد بن وليد مرا پيش ابو محمد سفيانى فرستاد ، و چنان بود كه وقتى وليد از كار يزيد خبر يافته بود ، ابو محمد را به ولايتدارى دمشق فرستاده بود كه سوى ذنبه آمد و خبر او به يزيد رسيد و مرا سوى او فرستاد كه به نزد وى رفتم و مسالمت كرد و با يزيد بيعت كرد .\r\nگويد : هنوز حركت نكرده بوديم كه يكى را پيش ما آوردند كه از طرف بيابان مىآمده بود ، فرستادم كه او را به نزد من آوردند و خبر داد كه وليد كشته شده . من سوى يزيد بازگشتم و ديدم كه پيش از آنكه من به نزد او رسم ، خبر بد به دو رسيده است .\r\nدكين بن شماخ كلبى عامرى گويد : روزى كه وليد كشته شد ديدم كه بشر بن هلباء عامرى با شمشير به در بخراء مىزد و شعرى مىخواند به اين مضمون :\r\n« به وسيلهء شمشيرها بر خالد اشك خواهيم ريخت\r\n","description":"","footnote":"","page_name":" 4372 ","page_number":195},
  {"content":"\r\n« و پروردگان وى ياوه نخواهند شد . » ابو عاصم زيادى گويد : ده كس دعوى كشتن وليد داشتند .\r\nگويد : پوست سر وليد را به دست وجه الفلس ديدم\r\nكه مىگفت : « من او را كشتم و اين پوست را كندم . » يكى آمد و سر را بريد و اين پوست به دست من ماند . » نام وجه الفلس عبد الرحمان بود .\r\nحكم بن نعمان وابستهء وليد بن عبد الملك گويد : منصور بن جمهور سر وليد را با ده كس پيش يزيد آورد كه روح بن مقبل از آن جمله بود روح گفت : « اى امير مؤمنان از كشته شدن فاسق و اسارت عباس خوشدل باش . » گويد : از جمله كسانى كه همراه سر آمده بودند عبد الرحمان وجه الفلس بود و بشر ، وابستهء كنانهء كلبى ، كه يزيد به هر يك از آنها ده هزار داد .\r\nگويد : آن روز كه وليد كشته شد ، در حالى كه با مخالفان نبرد مىكرد گفت :\r\n« هر كه سرى بيارد پانصد درم دارد . » كسانى سرهايى آوردند ، وليد گفت : « نامهايشان را بنويسيد . » گويد : يكى از وابستگان وى كه سرى آورده بود گفت : « اى امير مؤمنان اكنون روزى نيست كه نسيه كار كنند . » گويد : مالك بن ابى السمح نغمه گر و عمرو وادى با وليد بودند ، وقتى ياران وليد از دور وى پراكنده شدند و او محصور شد ، مالك به عمرو گفت :\r\n« برويم . » عمرو گفت : « اين مخالف وفادارى است ، كسى متعرض ما نمىشود كه ما كسى نيستيم كه نبرد توانيم كرد . » مالك گفت : « واى تو ! به خدا اگر بر ما دست يابند هيچكس پيش از من و تو كشته نمىشود ، سر او را ميان سرهاى ما نهند و به كسان گويند : ببينيد در آن حال كيها با وى بوده‌اند ! » و عيبى سختتر از اين بر او نتوانند گرفت .\r\n","description":"","footnote":"","page_name":" 4373 ","page_number":196},
  {"content":"\r\nگويد : پس هر دو بگريختند .\r\nبه گفتهء ابو معشر ، وليد بن يزيد به روز پنجشنبه دو روز مانده از جمادى الاخر سال صد و بيست و ششم كشته شد .\r\nهشام بن محمد و محمد بن عمر واقدى و على بن محمد مداينى نيز چنين گفته‌اند .\r\nاما دربارهء مدت خلافتش اختلاف كرده‌اند : ابو معشر گويد : مدت خلافتش يك سال و سه ماه بود .\r\nهشام بن محمد گويد : خلافت وى يك سال و دو ماه و بيست و دو روز بود .\r\nو نيز در بارهء سن وى به روزى كه كشته شد اختلاف هست :\r\nهشام بن محمد كلبى گويد : وقتى كشته شد سى و هشت ساله بود .\r\nمحمد بن عمر گويد : وقتى كشته شد ، سى و شش ساله بود . بعضىها گفته‌اند : وقتى كشته شد چهل و دو ساله بود . به قولى ديگر : چهل و يك ساله بود . بعضى ديگر گفته‌اند : چهل و - پنج ساله بود .\r\nكنيهء وليد ، ابو العباس بود . مادرش ام الحجاج ، دختر محمد بن يوسف ثقفى بود . مردى نيرومند بود و انگشتان پايش دراز بود . چنان بود كه تيغه اى آهنين را به زمين مىكوفتند و ريسمانى بدان بود كه به پاى وى مىبستند ، روى اسب مىجست و تيغه را مىكند و بر اسب مىنشست و دست وى به اسب نمىخورد .\r\nابن ابى الزناد گويد : به نزد هشام بودم ، زهرى نيز به نزد وى بود ، از وليد سخن آوردند و نكوهش او كردند و به سختى عيب وى گفتند ، من چيزى از آن باب نگفتم ، وليد اجازهء ورود خواست كه اجازهء ورود داد و من خشم را در چهرهء وليد بديدم . كمى نشست آنگاه برخاست .\r\nگويد : وقتى هشام بمرد ، در بارهء من نوشت ، مرا پيش وى بردند ، به من خوش آمد گفت و گفت : « اى ابن ذكوان ، حالت چون است ؟ » و با تلطف از من همى پرسيد . آنگاه گفت : « روز لوچ را به ياد دارى كه زهرى فاسق نيز پيش\r\n","description":"","footnote":"","page_name":" 4374 ","page_number":197},
  {"content":"\r\nوى بود و عيب من مىگفتند ؟ » گفتم : « به ياد دارم ، و از آن باب چيزى نگفتم . » گفت : « راست مىگويى ، غلامى را كه بالاى سر هشام ايستاده بود به ياد دارى ؟ » گفتم : « آرى . » گفت : « وى آنچه را گفته بودند به من خبر داد ، به خدا اگر فاسق زنده مانده بود ، مىكشتمش . » گفتم : « وقتى درآمدى خشم را در چهرهء تو ديدم . » سپس گفت : « اى ابن ذكوان ، لوچ ، عمر مرا تلف كرد . » گفتم : « اى امير مؤمنان ، خدا عمرت را دراز كند و امت را از بقاى تو بهره ور كند . » گويد : آنگاه شام خواست كه شام خورديم . مغرب شد . نماز بكرديم و او بنشست ، گفت : « شرابم دهيد » ظرفى سرپوشيده بياوردند ، سه كنيز بيامدند و ميان من و او جاى گرفتند آنگاه بنوشيد و كنيزان برفتند باز شراب خواست و چنان كردند كه بار اول كرده بودند .\r\nگويد : بدينسان بود ،\r\nسخن مىكرد و شراب مىخواست و چنان مىكردند تا صبح دميد و من جامهاى او را شمار كردم كه هفتاد بود .\r\nدر اين سال ، خالد بن عبد الله قسرى كشته شد .\r\n\r\nسخن از كشته شدن خالد بن - عبد الله قسرى و سبب آن\r\nاز پيش گفتيم كه هشام خالد را از عمل ولايتدارى عراق و خراسان معزول كرد و يوسف بن عمر را بر عراق گماشت . چنان كه گويند : وى پانزده سال ، چند ماه كم\r\n","description":"","footnote":"","page_name":" 4375 ","page_number":198},
  {"content":"\r\nعامل هشام بر اين ناحيه بوده بود ، زيرا چنان كه گفته‌اند به سال صد و پنجم از جانب هشام ولايتدار عراق شد و در جمادى الاول سال صد و بيستم معزول شد . وقتى هشام او را معزول كرد و يوسف در واسط به نزد وى آمد او را بگرفت و آنجا محبوس كرد ، آنگاه يوسف بن عمر به حيره رفت و خالد هيجده ماه تمام با برادر خويش اسماعيل و پسرش يزيد و برادرزاده اش منذر بن اسد در زندان بود .\r\nراوى گويد : پس از آن يوسف از هشام اجازه خواست كه در بارهء وى مختار باشد و او را شكنجه كند اما هشام اجازه نداد تا يوسف اصرار كرد و بهانه آورد كه خراج كاهش گرفته و اموال از دست رفته كه هشام براى يك بار به او اجازه داد و كشيكبانى را فرستاد كه شاهد آن باشد و قسم ياد كرد كه اگر خالد در ايامى كه در دست يوسف است بميرد او را خواهد كشت .\r\nگويد : يوسف ، خالد را پيش خواند ، در حيره بر سكويى نشست و كسان حضور يافتند . با وى سخنان سبك گفت اما او يك كلمه نگفت تا يوسف دشنامش داد و گفت :\r\n« اى پسر كاهن ! » كه شق بن صعب كاهن را منظور داشت .\r\nخالد به دو گفت : « تو احمقى كه شرف مرا عيب ميگيرى ولى تو اى پسر شراب - فروش ، پدرت شراب مىفروخت . » گويد : آنگاه يوسف خالد را به زندان باز برد . پس از آن هشام در شوال صد و بيست و يكم به دو نوشت و دستور داد خالد را رها كند . خالد در قصر اسماعيل در خانه هايى پشت پل كوفه جاى گرفت . يزيد بن خالد به تنهايى روان شد و راه ديار طى گرفت تا به دمشق رسيد . پس از آن خالد روان شد ، اسماعيل و وليد نيز همراه وى بودند . عبد الرحمان بن عنبسهء عاصى لوازم سفرشان را فراهم آورد و بنه ها را سوى قصر بنى مقاتل فرستاد . يوسف سوارانى فرستاده بود كه توشه و بنه ها و شتران و وابستگان خالد را كه آنجا بودند گرفتند كه تازيانه شان زد\r\nو آنچه را از آنها گرفته بود بفروخت و بعضى وابستگان را به بردگى باز برد . وقتى خالد به قصر مقاتل رسيد همه چيزشان\r\n","description":"","footnote":"","page_name":" 4376 ","page_number":199},
  {"content":"\r\nگرفته شده بود ، پس او سوى هيث رفت ، سپس آنها را سوى دهكده بردند كه مقابل باب الرصافه بود و بقيهء ماه شوال و ذى الحجه و محرم و صفر را آنجا بود كه هشام اجازه نمىداد به نزد وى بروند و ابرش با خالد مكاتبه مىكرد . در اين اثنا زيد بن - على قيام كرد و كشته شد .\r\nهيثم بن عدى گويد : يوسف به هشام نوشت كه مردم اين خاندان بنى هاشم چنان بودند كه از گرسنگى به هلاكت افتاده بودند ، چنان كه هر كدامشان در غم قوت عيال خويش بود ، وقتى خالد ولايتدار عراق شد مال به ايشان داد كه بدان نيرو گرفتند و در انديشهء خلافت افتادند ، خروج زيد با نظر خالد بود . دليل اين سخن آنكه خالد در دهكده جاى گرفته كه گذرگاه عراق است كه مراقب اخبار آنجا باشد .\r\nگويد : هشام خاموش ماند تا خواندن نامه را به سر برد ، آنگاه به حكم بن - حزن قينى كه سالار گروه فرستادگان بود و يوسف به دو گفته بود ، مضمون نامهء وى را تأييد كند و چنان كرد ، به دو گفت : « دروغ گفتى و آنكه ترا فرستاده نيز دروغ گفته ، هر بدگمانى اى كه در بارهء خالد داشته باشيم در بارهء اطاعت او بدگمانى نداريم . » و بگفت تا گردن او را بكوفتند .\r\nگويد : خبر به خالد رسيد و برفت تا وارد دمشق شد و آنجا بماند تا وقت غزاى تابستانى رسيد و به غزا رفت . يزيد و هشام و پسرانش نيز با وى بودند . در آن وقت كلثوم بن عياض قسرى عامل دمشق بود كه با خالد مخالف بود .\r\nوقتى خالد و پسرانش برفتند ، هر شب در خانه هاى دمشق حريقى روى مىداد كه يكى از مردم عراق به نام ابو العمرس و ياران وى به وجود مىآوردند و چون حريق رخ مىداد به غارت و سرقت دست مىزدند . اسماعيل بن عبد الله و منذر بن - اسد ، و سعيد بن محمد ، پسران خالد در ساحل بودند ، به سبب حادثه اى كه از طرف روميان رخ داده بود ، كلثوم به هشام نامه نوشت و از حريق سخن آورد و گفت كه\r\n","description":"","footnote":"","page_name":" 4377 ","page_number":200},
  {"content":"\r\nهرگز نبوده و اين كار وابستگان خالد است كه مىخواهند بر بيت المال بتازند .\r\nگويد : هشام به يوسف نوشت و دستور داد خاندان خالد را از كوچك و بزرگ و وابستگان و زنان به زندان كند . يوسف ، اسماعيل و منذر و محمد و سعيد را در ساحل گرفت و آنها را با وابستگانشان كه همراهشان بودند در بندهاى آهنين بياوردند . ام جرير دختر\r\nخالد را با رايقه و همه زنان و كودكان به زندان كرد .\r\nگويد : پس از آن به ابى العمرس دست يافت و او را با يارانش بگرفت . وليد ابن عبد الرحمان عامل خراج دمشق به هشام نوشت و گرفتار شدن ابو العمرس و همراهان وى را خبر داد و يكايك آنها را نام برد و به قبايل و ولايتهاشان منسوب داشت و هيچيك از وابستگان خالد را جزو آنها نام نبرد .\r\nگويد : هشام به كلثوم نامه نوشت و او را دشنام داد و سرزنش كرد و دستور داد كه همه محبوسان خاندان خالد را آزاد كند كه همه را آزاد كرد اما وابستگان را همچنان بداشت به اين اميد كه وقتى خالد از غزاى تابستانى بازگشت دربارهء آنها با وى سخن كند .\r\nگويد : و چون كسان بيامدند و از سرزمين روم برون شدند ، خالد از زندانى - شدن كسان خود خبر يافت اما هنوز خبر آزاد شدنشان به او نرسيده بود . يزيد بن - خالد جزو مردم عادى بيامد تا به حمص رسيد و خالد بيامد تا در دمشق جاى گرفت .\r\nصبحگاهان كسان پيش وى رفتند وى دو دختر خويش زينب و عاتكه را پيش خواند و گفت : « من پير شده‌ام و مىخواهم كه خدمت مرا عهده دار شويد » و آنها از اين خرسند شدند .\r\nگويد : اسماعيل برادر خالد و يزيد و سعيد پسرانش به نزد وى آمدند . خالد بگفت تا كسان را اجازهء ورود دهند . دو دخترش برخاستند كه بروند گفت : « آنها كه هر روز هشام به زندانشان مىكشاند چرا مىروند ؟ »\r\n","description":"","footnote":"","page_name":" 4378 ","page_number":201},
  {"content":"\r\nكسان وارد شدند اسماعيل و پسران خالد برخاستند كه دختران وى را مستور دارند . خالد گفت : « براى غزا در راه خداى رفته بودم شنوا بودم و مطيع ، به باقيماندگانم كس گماشتم ، حرم من و حرم خاندانم را گرفتند و با مجرمان به زندان كردند چنان كه با مشركان مىكنند چرا گروهى از شما به پا نخاستيد و بگوييد براى چه حرم اين شنواى مطيع را به زندان كرده‌ايد ؟ بيم داشتيد همه تان را بكشند ؟\r\nخدايتان ترسان كند . » پس از آن گفت : « هشام با من چكار دارد ، يا از من دست بدارد يا به سوى يك عراقى مسلك شامى مسكن حجازى الاصل دعوت مىكنم ( منظورش محمد بن - على بن عبد الله بن عباس بود ) اجازه مىدهم اين را به هشام خبر دهيد . » گويد : و چون گفتار وى به هشام رسيد گفت : « ابو الهيثم خرف شده . » ابو الخطاب گويد : خالد گفت : « به خدا اگر صاحب رصافه ( منظورش هشام بود ) بدى كند شامى حجازى عراقى را منصوب مىداريم كه اگر بغرد از هر سوى پاسخ آيد . » گويد خبر به هشام رسيد و به دو نوشت : « تو بدگوى ياوه گويى ، مرا از بجيلهء اندك زبون مىترسانى ؟ »\r\nگويد : به خدا هيچكس به عمل يا گفتار او را يارى نداد مگر يكى از مردم عبس كه شعرى گفت به اين مضمون :\r\n« بدانيد كه درياى جود تيره شد « كه اسير ثقفيان است و بسته در زنجيرها « اگر قسرى را به زندان كنيد « نام وى را « و نيكىاى را كه با قبايل كرده « به زندان نمىتوانيد كرد . »\r\n","description":"","footnote":"","page_name":" 4379 ","page_number":202},
  {"content":"\r\nگويد : خالد و يزيد و مردم خاندان وى در دمشق بودند . يوسف با اصرار از هشام مىخواست كه يزيد را پيش وى فرستد . هشام به كلثوم بن عياض نوشت و دستور داد كه يزيد را بگيرد و او را پيش يوسف فرستد . كلثوم گروهى سوار سوى يزيد فرستاد كه در منزل خويش بود و به سواران حمله برد كه راه براى او گشودند و او بر اسب خويش برفت . سواران پيش كلثوم آمدند و به دو خبر دادند . روز پس از رفتن يزيد ، گروهى سوار سوى خالد فرستاد ، خالد لباسهاى خويش را خواست و به تن كرد ، زنان فغان برآوردند . يكى از آنها گفت : « چه مىشد اگر مىگفتى اين زنان خاموش شوند . » گفت : « براى چه ، به خدا اگر به سبب اطاعت نبود بندهء بنى قسر مىدانست كه نسبت به من چنين نبايد كرد . سخن مرا با وى بگوييد اگر چنان كه مىگويى عرب است از من تلافى كند . » گويد : آنگاه با سواران برفت و در زندان دمشق محبوس شد .\r\nگويد : اسماعيل همانروز برفت تا در رصافه بنزد هشام رسيد و به نزد ابى الزبير حاجب وى رفت . ابو الزبير به نزد هشام رفت و به دو خبر داد كه به كلثوم نوشت و او را سرزنش كرد و گفت : « كسى را كه گفته بودم به زندان كنى رها كردى ، و كسى را كه نگفته بودم به زندان كنى به زندان كردى . » و دستور داد كه خالد را رها كند كه او را رها كرد .\r\nگويد : و چنان بود كه وقتى هشام منظورى داشت به ابرش مىگفت كه به خالد بنويسد . ابرش به دو نوشت كه به امير مؤمنان خبر رسيده كه عبد الرحمان بن - ثويب ضنى سعدى پيش تو به پا خاسته و گفته : « اى خالد من ترا به سبب ده صفت دوست دارم ، خداى كريم است ، تو نيز كريمى ، خداى بخشنده است ، تو نيز بخشنده اى ، خداى رحيم است ، تو نيز رحيمى ، خداى بردبار است تو نيز بردبارى و تا ده صفت را برشمرده . امير مؤمنان به نام خدا قسم ياد مىكند كه اگر اين به نزد وى محقق\r\n","description":"","footnote":"","page_name":" 4380 ","page_number":203},
  {"content":"\r\nشود ، خون ترا حلال مىكند . قضيه را چنان كه رخ داده براى من بنويس كه به امير - مؤمنان خبر دهم . » گويد : خالد به دو نوشت : « در آن مجلس بيشتر از آن ، كس بود كه يكى از مردم سركش و بدكار بتواند آنچه را در آن رخ داده به صورتى ديگر تحريف كند . عبد الرحمان بن ثويب روى به من كرد . و گفت : اى خالد من ترا به سبب ده صفت دوست دارم ، خداى كريم است و همه كريمان را دوست دارد\r\nپس خدا ترا دوست دارد من نيز ترا دوست دارم به سبب اينكه خداى ترا دوست دارد ، تا ده صفت را بر شمرد ولى از اين بدتر آن بود كه شقى زاده حميرى به نزد امير مؤمنان به پاى خاست و گفت : « اى امير مؤمنان جانشين تو ميان كسانت به نزد تو گرامىتر است ، يا فرستاده ات ؟ و امير مؤمنان گفت : جانشينم ميان كسانم . و شقى زاده گفت : تو جانشين خدايى و محمد فرستادهء اوست . قسم به دينم گمراهى يكى از مردم بجيله ، اگر به گمراهى افتاده باشد ، براى عامه و هم براى خواص ، آسانتر از گمراهى امير مؤمنان است . » گويد : ابرش نامهء وى را به هشام داد كه بخواند و گفت : « ابو الهيثم خرف شده . » گويد : خالد در مدت خلافت هشام در دمشق ببود تا هشام درگذشت ، و چون هشام درگذشت و وليد پاگرفت ، سران ولايتها از جمله خالد سوى وى رفتند كه هيچيك از آنها را اجازهء ورود نداد ، خالد بيمار شد و اجازه خواست ، به دو اجازه داد . كه به دمشق بازگشت و يك ماه آنجا ببود . آنگاه وليد به دو نوشت كه امير مؤمنان كيفيت پنجاه هزار هزار را مىداند ، توهم مىدانى ، با فرستادهء امير مؤمنان به نزد وى بيا كه به دو دستور داده شده كه شتاب نيارد و ترا از فراهم آوردن لوازم باز ندارد ؟\r\nگويد : خالد كسانى از معتمدان خويش و از آن جمله عمارة بن ابى كلثوم\r\n","description":"","footnote":"","page_name":" 4381 ","page_number":204},
  {"content":"\r\nازدى را پيش خواند و نامه را بداد تا بخواندند و گفت : « مرا مشورت دهيد . » گفتند : « از خطر وليد در امان نيستى ، رأى درست اين است كه وارد دمشق شوى و بيت المالها را بگيرى و سوى هر كه خواهى دعوت كنى كه بيشتر كسان از قوم تواند و دو كس با تو مخالفت نمىكند . » گفت : « ديگر چه ؟ » گفتند : « بيت المالها را مىگيرى و مىمانى تا براى خويش پيمان گيرى ؟ » گفت : « ديگر چه ؟ » گفتند : « يا نهان مىشوى ؟ » گفت : « اين كه گفتيد : سوى هر كه خواهى دعوت كنى ، خوش ندارم كه تفرقه و اختلاف به دست من باشد . اما اينكه گفتيد : براى خويش پيمان مىگيرى ، اكنون كه گناهى ندارم مرا از خطر وليد در امان نمىدانيد چگونه اميد داريد كه وقتى بيت المالها را گرفتم مرا نگهدارد . اما نهان شدن ، به خدا هرگز از بيم كسى سر خويش را نپوشانيده‌ام ، چه رسد اكنون كه به اين سن رسيده‌ام ، مىروم و از خداى كمك مىخواهم . » گويد : پس حركت كرد و به نزد وليد رفت ، اما او را نخواست و با وى سخن نكرد ، خالد با وابستگان و خادمانش در خانهء خويش ببود تا وقتى كه سر يحيى بن - زيد را از خراسان بياوردند ، كه كسان را در رواقى فراهم آوردند و وليد به مجلس نشست . حاجب نيز بيامد و بايستاد .\r\nخالد به دو گفت : « حال من چنين است كه مىبينى و توان راه رفتن ندارم ، مرا بر كرسىاى مىبرند . »\r\nحاجب گفت : « هيچكس كه به پاى نرود به نزد وى وارد نشود . » گويد : آنگاه حاجب به سه كس اجازه داد . سپس گفت : « اى خالد برخيز . » خالد گفت : « حال من چنانست كه با تو گفتم . »\r\n","description":"","footnote":"","page_name":" 4382 ","page_number":205},
  {"content":"\r\nآنگاه به يك يا دو كس اجازه داد و باز گفت : « اى خالد برخيز . » گفت : « حال من چنانست كه با تو گفتم . » گويد : و چنين بود تا به ده كس اجازه داد ، آنگاه گفت : « اى خالد برخيز . » سپس اجازه داد و بگفت تا خالد را با كرسيش برداشتند و به نزد وليد بردند كه بر - تخت خويش نشسته بود و خوانها نهاده بود و كسان پيش روى وى دو صف بودند ، شبه بن عقال يا عقال بن شبه سخن مىكرد و سر يحيى بن زيد را نهاده بودند . خالد را به طرف يكى از دو صف بردند و چون سخنگوى فراغت يافت ، وليد برخاست و كسان را روانه كردند و خالد را نيز پيش كسانش بردند .\r\nگويد : همين كه خالد جامهء خويش را در آورد ، فرستادهء وليد بيامد و او را پس برد و چون به در خيمه گاهها رسيد بايستاد . فرستادهء وليد پيش وى آمد و گفت :\r\n« امير مؤمنان مىگويد : يزيد بن خالد كجاست ؟ » گفت : « هشام بر او دستى يافته بود ، آنگاه از پى وى برآمد كه از او گريخت و ما چنان پنداشتيم كه به نزد امير مؤمنان است تا وقتى كه خدا او را به خلافت رسانيد و چون يزيد نمودار نشد پنداشتم در ولايت قوم خويش است از سرزمين شراة و اطراف . » گويد : فرستاده پيش وى باز آمد و گفت : « نه ، تو او را به جاى نهاده اى به منظور فتنه . » خالد به فرستاده گفت : « امير مؤمنان داند كه ما خاندان اطاعت بوده‌ايم ، من و پدرم و جدم . » خالد گويد : از سرعت بازگشت فرستاده بدانستم كه وليد نزديك است ، چنان كه گفتهء مرا مىشنود . » گويد : فرستاده بازگشت و گفت : « امير مؤمنان مىگويد : يا او را بيار يا ترا به زحمت مىاندازم . »\r\n","description":"","footnote":"","page_name":" 4383 ","page_number":206},
  {"content":"\r\nخالد بانگ برداشت و گفت : « به او بگو همين را مىخواهى و از پى آنى ، به خدا اگر زير قدم من باشد پاى از او بر نمىدارم ، هر چه مىخواهى بكن . » گويد : وليد سالار كشيكبانان خويش را گفت كه به دو پردازد و به دو گفت :\r\n« صدايش را به گوش من برسان . » گويد : غيلان او را ببرد و با زنجير شكنجه كرد كه خاموش ماند ، غيلان پيش وليد رفت و گفت : « به خدا آدمىاى را شكنجه نمىكنم ، به خدا نه سخن مىكند نه مينالد . » گفت : « از او دست بدار و به نزد خويشتن بدار . » گويد : پس غيلان او را بداشت تا وقتى كه يوسف بن عمر ، با مالى از عراق بيامد و با همديگر زير و روى كار را نگريستند . پس از آن وليد به مجلس نشست يوسف نيز به نزد وى بود ، ابان بن عبد الرحمان نميرى دربارهء خالد سخن آورد ، يوسف گفت : « من او را به پنجاه هزار هزار مىخرم . » وليد كس پيش خالد فرستاد كه يوسف ترا به پنجاه هزار هزار مىخرد ، اگر اين مبلغ را تعهد مىكنى كه هيچ ،\r\nو گر نه ترا به او تسليم مىكنم . » خالد گفت : « رسم نبود كه عربان را بفروشند ، به خدا اگر از من بخواهى اين را تعهد كنم - و چوبى از زمين برداشت - تعهد نمىكنم ، هر چه مىخواهى بكن . » گويد : پس وليد او را به يوسف تسليم كرد كه جامه اش را در آورد و جبه به تن وى كرد و جبه اى ديگر روى آن ، و در كجاوه اى بى فرش جا داد . ابو قحافهء مرى برادرزادهء وليد بن تليد كه از جانب هشام عامل موصل بوده بود ، همكجاوهء وى بود ، وى را ببرد تا به محدثه رسيد ، يك منزلى اردوگاه وليد . آنگاه وى را پيش خواند و از مادرش سخن آورد .\r\nخالد گفت : « چرا از مادران سخن مىكنى ، به خدا هرگز يك كلمه با تو\r\n","description":"","footnote":"","page_name":" 4384 ","page_number":207},
  {"content":"\r\nنخواهم گفت . پس او را به شكنجه كشيد و به سختى عذاب داد اما يك كلمه با وى نگفت آنگاه وى را ببرد ، در راه زيد بن تميم قينى همراه غلام خويش به نام سالم نفاط ، شربت سويقى از دانهء انار براى او فرستاد كه خبر به يوسف رسيد و زيد را پانصد تازيانه زد و سالم را هزار .\r\nگويد : وقتى يوسف به حيره رسيد ، خالد را پيش خواند ، با ابراهيم و محمد دو پسر هشام ، خالد را شكنجه كرد كه كلمه اى نگفت ، ابراهيم بن هشام صبورى كرد و محمد بن هشام بناليد . خالد يك روز زير شكنجه بود آنگاه ابزار دندانه دار [ 1 
  ] را روى سينه اش نهاد كه تا شب او را كشت و بيرون حيره در جبه اى كه به تن داشت به گور شد . و اين به گفتهء هيثم بن عدى در محرم سال صد و بيست و ششم بود .\r\nگويد : عامر بن سهلهء اشعرى بيامد و اسب خالد را بر قبرش پى كرد و يوسف هفتصد تازيانه به دو زد .\r\nابو نعيم گويد : يكى مرا گفت : « وقتى يوسف خالد را آورد حضور داشتم ، چوبى خواست و برد و پاى وى نهاد ، آنگاه كسان بر آن ايستادند تا دو پايش بشكست به خدا يك كلمه نگفت و چين به چهره نياورد . پس از آن بر دو ساق وى نهادند تا بشكست ، آنگاه بر رانهايش نهادند ، آنگاه بر تهيگاههايش ، آنگاه بر سينه اش تا بمرد ، به خدا نه يك كلمه گفت ، نه چينى به چهره آورد . » گويد : وقتى وليد بن يزيد كشته شد خلف بن خليفه شعرى گفت به اين مضمون :\r\n« كلب و پيشروان مذحج « روحى را كه همه شب بانگ مىزد « و خواب نداشت خاموش كردند .\r\n\r\n","description":"","footnote":"\r\n[ 1 
  ] كلمهء متن : مضرسه ، پيداست كه از لوازم شكنجهء آن روزگار بوده از مشخصات آن در متونى كه بدسترس داشتم چيزى بدست نياوردم . م\r\n","page_name":" 4385 ","page_number":208},
  {"content":"\r\n« امير مؤمنان را به جاى خالد « چنان وانهاديم كه بر بينى خويش « افتاده بود ، اما به سجده نبود « اگر بند قلاده اى از ما را بريديد « به جاى آن بند قلاده ها از شما بريديم\r\n« اگر ما را از مرد بخشنده مان بازداشتيد « ما نيز ، وليد را از آواز كنيزان فرزنددار « بازداشتيم « اگر قسرى به سفر هلاك رفت .\r\n« ابو العباس نيز حضور ندارد . » حسان بن جعدهء جعفرى به تكذيب خلف بن خليفه شعرى گفت به اين مضمون :\r\n« هر كس بجز عموهاى وليد « دعوى كشتن او را داشته باشد « شخصى است كه جانش پر از دروغ است « وى مردى بود كه مرگش رسيده بود « و بنى مروان با عربان سوى او رفتند . » ابو محجن وابستهء خالد شعرى گفت به اين مضمون :\r\n« از وليد و مردم اردوى او بپرس « صبحگاهى كه باران سرد ما بر او ريخت « هنگامى كه اسبان زير غبار مرگ پيوسته بود « آيا كسى از مضريان آمد كه از او دفاع كند ؟\r\n« هر كه بىخبر از شعر ، ماراهجا گويد\r\n","description":"","footnote":"","page_name":" 4386 ","page_number":209},
  {"content":"\r\n« ما شمشير او را بشكنيم « كه ما به وسيلهء آن هجا مىگوييم « و قصاص مىكنيم . » در اين سال ، با يزيد بن وليد ، ملقب به يزيد ناقص ( كاستى آور ) بيعت كردند .\r\nوى را يزيد ناقص از آن رو گفتند كه آنچه را\r\nوليد بن يزيد بر مقررى كسان افزوده بود و هر كس را ده بيشتر داده بود ، پس از كشته شدن وليد بكاست و مقررىهايشان را به وضعى كه در ايام هشام بن عبد الملك بوده بود باز برد .\r\nگويند : نخستين كسى كه او را بدين نام ناميد ، مروان بن محمد بود .\r\nعلى بن محمد گويد : مروان بن محمد ، يزيد بن وليد را دشنام داد و گفت :\r\n« ناقص بن وليد » و كسان به اين سبب او را ناقص ناميدند .\r\nدر همين سال ، كار بنى مروان آشفته شد و كار فتنه بالا گرفت .\r\n\r\nسخن از خبر فتنه هايى كه به سال صد و بيست و ششم رخ داد\r\nاز جمله فتنه ها آن بود كه ، از پس كشته شدن وليد بن يزيد ، سليمان بن هشام در عمان به پا خاست .\r\nعلى بن محمد گويد : وقتى وليد كشته شد ، سليمان بن هشام كه در عمان به زندان بود ، از زندان درآمد و اموالى را كه آنجا بود بگرفت و سوى دمشق روان شد و بنا كرد وليد را لعن مىگفت و او را به كفر منسوب مىداشت .\r\nو هم در اين سال ، مردم حمص به كسان عباس بن وليد تاختند و خانهء او را ويران كردند و به خونخواهى وليد بن يزيد برخاستند .\r\n","description":"","footnote":"","page_name":" 4387 ","page_number":210},
  {"content":"\r\n\r\nسخن از قيام مردم حمص به خونخواهى وليد\r\nعلى گويد : مروان بن عبد الله بن عبد الملك از جانب وليد عامل حمص بود .\r\nوى به بزرگوارى و كرم و عقل و جمال ، از سران بنى مروان بود . وقتى وليد كشته شد و خبر كشته شدن وى به مردم حمص رسيد درهاى شهر را ببستند و گريه كن و نوحه گرى نهادند و از چگونگى كشته شدن وى پرسيدند . يكى كه آنجا حضور داشته بود گفت : « ما پيوسته با قوم مقاومت مىكرديم و بر آنها چيره بوديم تا وقتى كه عباس بن - وليد بيامد و به طرف عبد العزيز بن حجاج رفت . » گويد : پس مردم حمص به پا خاستند و خانهء عباس را ويران كردند و به غارت دادند و حرمتهاى وى را شكستند و پسرانش را بگرفتند و به زندان كردند و از پى وى برآمدند كه سوى يزيد بن وليد رفت .\r\nگويد : پس از آن با ولايتها مكاتبه كردند و آنها را به خونخواهى وليد دعوت كردند كه پذيرفتند .\r\nگويد مردم\r\nحمص ميان خودشان مكتوبى نوشتند كه به اطاعت يزيد در نيايند ، اگر دو وليعهد وليد زنده‌اند با آنها بيعت كنند و گرنه خلافت را به بهتر كسى دهند كه مىشناسند به شرط آنكه مقرريشان را از محرم تا محرم دهد و فرزندانشان را نيز مقررى دهد .\r\nگويد : مردم حمص ، معاوية بن يزيد بن حصين را سالار خويش كردند و او به مروان بن عبد الله كه در دار الاماره حمص بود نامه نوشت كه چون آن را بخواند گفت : « اين نامه ايست كه به رضاى خدا نوشته شده . » و در آنچه مىخواستند پيرو آنها شد .\r\nگويد : « وقتى يزيد بن وليد از كار مردم حمص خبر يافت ، فرستادگانى سوى\r\n","description":"","footnote":"","page_name":" 4388 ","page_number":211},
  {"content":"\r\nآنها روانه كرد كه يعقوب بن هانى از آن جمله بود و به آنها نوشت كه به خويش دعوت نمىكند بلكه به شورى دعوت مىكند .\r\nعمرو بن قيس سكونى گفت : « به وليعهد خويش رضايت مىدهيم » منظورش پسر وليد بن يزيد بود .\r\nگويد : يعقوب بن عمير ريش وى را بگرفت و گفت : « اى پير مردنى خطا كردى ، عقلت برفته ، آنكه مىگويى اگر يتيمى بود زير سرپرستى تو روا نبود كه مالش را به دو تسليم كنى ، تا چه رسد به كار امت . » مردم حمص به فرستادگان يزيد بن - وليد تاختند و آنها را بيرون راندند و كار حمص با معاوية بن يزيد شد و چيزى از كارشان به دست مروان بن عبد الله نبود .\r\nگويد : سمط بن ثابت نيز با مردم حمص بود كه مناسبات وى با معاوية بن يزيد گرم نبود ، ابو محمد سفيانى نيز با آنها بود كه گفتشان : « اگر سوى دمشق روم و مردم آنجا را بنگرم ، كسى با من مخالفت نميكنند . » گويد : يزيد بن وليد ، مسرور بن وليد و وليد بن روح را با گروهى انبوه فرستاد كه بيشترشان از بنى عامر بن كلب بودند و در حوارين جاى گرفتند . پس از آن سليمان ابن هشام پيش يزيد رفت كه او را حرمت كرد و خواهر وى ام هشام دختر هشام بن - عبد الملك را به زنى گرفت و آنچه را كه وليد از اموالشان گرفته بود به دو پس داد و او را پيش مسرور بن وليد و وليد بن روح فرستاد و دستور داد كه مطيع و شنواى او باشند . مردم حمص نيز بيامدند و در دهكده اى از آن خالد بن يزيد بن معاوية فرود آمدند .\r\nيحيى بن عبد الرحمان بهرانى گويد : مروان بن عبد الله به پا خاست و گفت : « اى كسان ، شما براى نبرد دشمنتان و\r\nخونخواهى خليفه تان برون شده‌ايد و به راهى آمده‌ايد كه اميدوارم خدايتان پاداش بزرگ دهد و برايتان نيكو شود . اينك شاخى از آنها براى شما نمايان شده و گردنى از آنها برآمده كه اگر آن را ببريد دنبالهء آن از\r\n","description":"","footnote":"","page_name":" 4389 ","page_number":212},
  {"content":"\r\nپى آيد و براى آن آماده تر باشيد و برايتان آسانتر باشد . راى من اين نيست كه سوى دمشق شويد و اين سپاه را پشت سر خويش به جاى نهيد . » گويد : سمط گفت : « به خدا اين دشمنى است كه خانه اش نزديك است و مىخواهد جمع شما را بشكند ، وى به قدريان متمايل است . » گويد : پس ، كسان به مروان بن عبد الله تاختند و او را بكشتند پسرش را نيز بكشتند و سرهايشان را ميان مردم بلند كردند .\r\nگويد : سمط از آن سخن مخالفت معاوية بن يزيد را منظور داشته بود . وقتى مروان بن عبد الله كشته شد ابو محمد سفيانى را ولايتدار خويش كردند و كس پيش سليمان بن هشام فرستاد كه ما سوى تو روانيم ، به جاى خويش باش ، و او به جاى خويش بماند .\r\nگويد : پس اردوگاه سليمان را به سمت چپ رها كردند و سوى دمشق رفتند ، سليمان از رفتنشان خبر يافت و با شتاب روان شد و در سليمانيه به آنها رسيد كه مزرعه اى بود از آن سليمان بن عبد الملك آن سوى عذرا كه چهارده ميل با دمشق فاصله داشت .\r\nوليد بن على گويد : وقتى يزيد از كار مردم حمص خبر يافت عبد العزيز بن - حجاج را پيش خواند و با سه هزار كس روانه كرد و به دو گفت كه در ثنية العقاب توقف كند . هشام بن مصاد را نيز پيش خواند و با هزار و پانصد كس روانه كرد و گفت در عقبة السلامه بماند و به آنها گفت كه همديگر را مدد كنند .\r\nيزيد بن مصاد گويد من در اردوى سليمان بودم ، به مردم حمص رسيديم كه در سليمانيه فرود آمده بودند . زيتون را بر سمت راست خويش نهاده بودند و كوه را سمت چپ و چاهها را پشت سر ، و جز از يك سوى به طرف آنها راه نبود . آغاز شب فرود آمده بودند و اسبان خويش را استراحت داده بودند . ما همه شب راه پيموده بوديم تا به آنها رسيده بوديم . چون روز برآمد و گرما شدت گرفت ، اسبان\r\n","description":"","footnote":"","page_name":" 4390 ","page_number":213},
  {"content":"\r\nما خسته بود و آهن بر ما سنگينى مىكرد . نزديك مسرور بن وليد رفتم و در حالى كه سليمان سخن مرا مىشنيد به دو گفتم : « ترا به خدا اى ابو سعيد ، امير در اين حال سپاه خود را به طرف نبرد نبرد . » گويد : سليمان پيش آمد و گفت : « اى پسر ، صبور باش ، به خدا فرود نمىآيم تا خدا هر چه خواهد\r\nميان من و آنها حكم كند . » گويد : پس از آن پيش رفت ، طفيل بن حارثهء كلبى بر پهلوى راست وى بود .\r\nطفيل بن زراره حبشى بر پهلوى چپ وى بود . به ما حمله كردند ، پهلوى راست و پهلوى چپ بيشتر از دو تيررس عقب رفت . سليمان در قلب بود و از جاى خويش نرفته بود . پس از آن ياران سليمان به حريفان حمله بردند و آنها را به محلشان پس راندند . آنها همچنان به ما حمله مىبردند و ما پياپى به آنها حمله مىبرديم . نزديك به دويست كس از آنها كشته شد كه حرب بن عبد الله بن يزيد بن معاويه از آن جمله بود از ياران سليمان نيز نزديك پنجاه كس كشته شد .\r\nگويد : ابو الهلباء بهرانى كه يكه سوار مردم حمص بود بيامد و هماورد خواست ، حية بن سلامهء كلبى سوى وى رفت و با نيزه ضربتى به دو زد كه از اسب بيفتاد ، ابو جعده وابستهء قريش از مردم دمشق به دو حمله برد و خونش را بريخت .\r\nپس از آن ثبيت بن يزيد بهرانى بيامد و هماورد خواست . ايراك سغدى كه از شاهزادگان سغد و از خاصان سليمان بن هشام بود به مقابلهء او رفت . ثبيت كوتاه قامت بود و ايراك تنومند ، و چون ثبيت ديد كه سوى وى مىرود ، پشت بكرد . ايراك بايستاد و تيرى سوى وى انداخت كه عضلهء ساق وى را به نمد دوخت .\r\nگويد : در اين اثنا عبد العزيز از ثنية العقاب بيامد و به آنها حمله برد و وارد اردوگاهشان شد و كسان بكشت و به نزد ما رسيد .\r\nسليمان بن زياد غسانى گويد : من با عبد العزيز بن حجاج بودم . وقتى اردوى\r\n","description":"","footnote":"","page_name":" 4391 ","page_number":214},
  {"content":"\r\nمردم حمص را بديد به ياران خويش گفت : « وعده گاه شما تپه اى كه ميان اردوگاهشان است ، به خدا هر كه به جاى ماند گردنش را مىزنم . » گويد : آنگاه به پرچمدار خويش گفت : « پيش برو » ، آنگاه حمله برد ، ما نيز با وى حمله برديم و هر كه راه ما را گرفت كشته شد تا روى تپه رسيديم و اردويشان بشكافت و هزيمت شدند .\r\nگويد : يزيد بن خالد بن عبد الله قسرى گفت : « خدا را ، خدا را ، دربارهء قوم خويش به ياد آر . » و كسان دست بداشتند و رفتار سليمان و عبد العزيز را ناخوش داشت .\r\nنزديك بود ميان ذكوانيان و سليمان با بنى عامر كلب شرى رخ دهد اما دست از آنها بداشتند به شرط آنكه با يزيد بن وليد بيعت كنند .\r\nگويد : سليمان بن هشام كس سوى ابو محمد سفيانى و يزيد بن خالد فرستاد كه گرفتندشان و بر طفيل بن حارثه گذر دادند كه به دو بانگ زدند : « اى دايى جان ، ترا به خدا و خويشاوندى قسم مىدهيم . » طفيل با آنها سوى سليمان رفت كه آنها را بداشت\r\nبنى عامريان بيم كردند كه بكشدشان و جمعى از آنها بيامدند و با محمد و يزيد در سرا - پرده بماندند . سپس آنها را سوى يزيد بن وليد فرستاد كه آنها را با دو پسر وليد در الخضراء بداشت و يزيد نوادهء ابو سفيان ، دايى عثمان بن وليد را نيز با آنها بداشت .\r\nگويد : پس از آن سليمان و عبد العزيز سوى دمشق آمدند و در عذرا جاى گرفتند . كار مردم دمشق فراهم آمد و با يزيد بن وليد بيعت كردند . آنگاه كسان سوى دمشق و حمص رفتند ، يزيد آنها را مقررى داد و بزرگانشان را جايزه داد كه معاوية بن - حصين و سمط بن ثابت و عمرو بن قيس و ابن حوى و صقر بن صفوان از آن جمله بودند . از جمله مردم حمص ، معاوية بن يزيد را عامل كرد ، باقيمانده در دمشق ببودند .\r\nكه پس از آن به مقابلهء مردم اردن و فلسطين رفتند .\r\nدر آن روز از مردم حمص سيصد كس كشته شده بود .\r\n","description":"","footnote":"","page_name":" 4392 ","page_number":215},
  {"content":"\r\nدر اين سال مردم فلسطين و اردن به عامل خويش تاختند و او را بكشتند .\r\n\r\nسخن از خبر قيام مردم فلسطين و اردن و كار يزيد بن وليد با آنها\r\nرجاء نوادهء روح بن زنباع گويد : سعيد بن عبد الملك از جانب وليد عامل فلسطين بود . وى مردى نكوسرشت بود . يزيد بن سليمان سرور برادران خويش بود ، پسران سليمان بن عبد الملك در فلسطين مقيم بودند و مردم فلسطين به سبب مجاورت آنها را دوست داشتند .\r\nوقتى وليد كشته شد ، سعيد بن روح بن زنباع ، كه در آن وقت سر مردم فلسطين بود ، به يزيد بن سليمان نوشت كه خليفه كشته شد ، پيش ما آى كه كار خويش را به تو سپاريم .\r\nگويد : پس سعيد قوم خويش را براى وى فراهم آورد ، به سعيد بن عبد الملك كه در آن وقت در سبع مقيم بود نوشت كه از پيش ما برو كه كار آشفته شده و ما كار خويش را به كسى سپرده‌ايم كه به كار وى رضايت داريم . پس او سوى يزيد بن وليد رفت .\r\nگويد : پس از آن يزيد بن سليمان مردم فلسطين را به نبرد يزيد بن وليد دعوت كرد . مردم اردن از كار آنها خبر يافتند و كار خويش را به محمد بن عبد الملك سپردند كار مردم فلسطين نيز با سعيد بن روح و ضبعان بن روح بود . يزيد از كارشان خبر يافت و سليمان بن هشام را با مردم دمشق و مردم حمص كه با سفيانى بوده بودند به مقابلهء آنها فرستاد .\r\nمحمد بن راشد خزاعى گويد : مردم دمشق هشتاد و چهار هزار كس بودند .\r\nپس ، سليمان بن هشام به مقابلهء آن جمع روان شد .\r\nگويد : و چنان بود كه سليمان بن هشام مرا سوى ضبعان و سعيد ، دو پسر روح و سوى حكم و راشد ، دو پسر ابن جرو بلقينى فرستاد كه وعده دادم و اميدوارشان كردم كه به اطاعت يزيد بن وليد در آيند ، و آنها پذيرفتند .\r\n","description":"","footnote":"","page_name":" 4393 ","page_number":216},
  {"content":"\r\nعثمان بن داود خولانى گويد : يزيد بن وليد مرا به همراهى حذيفة بن سعيد سوى محمد بن عبد الملك و يزيد بن سليمان فرستاد و آنها را به اطاعت خويش دعوت كرد و وعده داد و اميدوار كرد .\r\nگويد : ما از مردم اردن و محمد بن عبد الملك آغاز كرديم ، جمعى از آنها به نزد محمد فراهم آمدند ، من با وى سخن كردم . يكى شان گفت : « خداى امير را قرين صلاح بدارد ، اين قدرى خبيث را بكش . » ، اما حكم بن جروقينى آنها را از من بداشت . آنگاه نماز به پا شد و من با وى خلوت كردم و گفتم : « من فرستادهء يزيدم به نزد تو ، به خدا پشت سر من پرچمى بسته نمىشد مگر بالاى سر يكى از مردان قوم تو بود و درمى از بيت المال برون نمىشد مگر به دست يكى از آنها مىرسيد ، براى تو نيز چنين و چنان مىفرستد . » گفت : « اين را تعهد مىكنى ؟ » گفتم : « آرى . » گويد : آنگاه برون شدم و پيش ضبعان بن روح رفتم و به دو نيز همانند اين گفتم و نيز گفتم : « تا وقتى كه وى بباشد ولايتدارى فلسطين را به تو واميگذارد . » از من پذيرفت و من بازگشتم . هنوز صبح نشده بود كه مردم فلسطين برفتند .\r\nمحمد بن سعيد ازدى گويد : در اردن خبر گير يزيد بن وليد بودم وقتى آنچه مىخواست سامان گرفت ، مرا عامل خراج اردن كرد . وقتى با يزيد بن وليد مخالفت كردند ، پيش سليمان بن هشام رفتم و از او خواستم سپاهى با من بفرستد كه به طبريه حمله برم ، اما سليمان نپذيرفت كه كسى را همراه من بفرستد . پيش يزيد بن وليد برفتم و خبر را با وى بگفتم ، به خط خويش نامه اى به سليمان نوشت و دستور داد هر چه خواسته بودم با من بفرستد . نامه را پيش سليمان بردم ، مسلم بن ذكوان را با پنج هزار كس همراه من فرستاد . شبانه آنها را ببردم تا به بطيحه رسيديم و در دهكده ها پراكنده شدند ، من با گروهى از آنها سوى طبريه رفتيم و آنها به سپاه خويش\r\n","description":"","footnote":"","page_name":" 4394 ","page_number":217},
  {"content":"\r\nنامه نوشتند . مردم طبريه مىگفتند : « براى چه بمانيم كه سپاهيان وارد منزلهاى ما مىشوند و به كسان ما تعرض مىكنند . » و سوى جايگاه سليمان و محمد بن عبد الملك رفتند\r\nو غارتشان كردند و اسبان و سلاحشان را گرفتند و به دهكده ها و خانه هاى خويش پيوستند .\r\nگويد : وقتى مردم فلسطين و اردن پراكنده شدند سليمان سوى صنبره رفت و مردم اردن پيش وى آمدند و با يزيد بن وليد بيعت كردند وقتى روز جمعه شد سليمان سوى طبريه روان شد و بر درياچه به زورقى نشست و با آنها همراه بود تا به طبريه رسيد و با آنها نماز جمعه بكرد و با كسانى كه حاضر بودند بيعت كرد ، آنگاه به اردوگاه خويش بازگشت .\r\nعثمان بن داود گويد : وقتى سليمان در صنبره فرود آمد مرا سوى يزيد بن وليد فرستاد و به من گفت به او بگويم كه مخالفت مردم فلسطين را دانسته اى : خدا زحمت ايشان را بس كرد ، قصد دارم ابن سراقه را به فلسطين گمارم و اسود بن بلال محاربى را به اردن گمارم .\r\nگويد : پيش يزيد رفتم و آنچه را سليمان به من دستور داده بوديد و گفتم .\r\nبه من گفت : « به من بگوى كه به ضبعان بن روح چه گفتى ؟ » گويد : به دو خبر دادم .\r\nگفت : « چه كرد ؟ » گفتم : « همانشب با مردم فلسطين برفت . ابن جرو نيز با مردم اردن برفت . » گفت : « ما نيز بايد به تعهدمان وفا كنيم ، بازگرد و به او بگو باز بگردد تا به رمله رود و با مردم آنجا بيعت كند ، ابراهيم بن وليد را عامل اردن كردم ، ضبعان ابن روح را عامل فلسطين ، مسرور بن وليد را عامل قنسرين و ابن حصين را عامل حمص . » راوى گويد : پس از كشته شدن وليد ، يزيد بن وليد سخن كرد و پس از حمد\r\n","description":"","footnote":"","page_name":" 4395 ","page_number":218},
  {"content":"\r\nخداى و ثناى او و صلوات پيمبر او محمد صلى الله عليه و سلم گفت : « اى مردم ، به خدا من به سركشى و گردنفرازى و حرص دنيا و رغبت شاهى قيام نكرده‌ام ، خودستايى نمىكنم ، اگر پروردگارم رحمم نكند ستمگر خويشتن خواهم بود . قيام من از روى خشم به خاطر خدا و پيمبر وى و دين وى بوده و براى دعوت به سوى خدا و كتاب وى و سنت پيمبر او صلى الله عليه ، به هنگامى كه نشانه هاى هدايت ويرانى گرفته بود و نور مردم پرهيزگار به خاموشى رفته بود و جبار عنود تسلط داشت كه هر حرامى را حلال مىشمرد و همه گونه بدعت مينهاد به خداى قسم كه كتاب خدا را باور نداشت و به روز حساب ايمان نداشت . وى به منزلت ، پسر عموى من بود و به نسب همسنگ من . اما چون چنين ديدم از خدا در كار وى خير جستم و از او خواستم كه مرا به خويشتن وانگذارد\r\nو كسانى از مردم ولايت خويش را كه اجابتم مىكردند به اين كار دعوت كردم و در اين باب كوشيدم تا خداى مردم و ولايتها را از او آسوده كرد ، به كمك و نيروى خداى بود نه به كمك و نيروى من .\r\n« اى مردم ، تعهد مىكنم كه نه سنگى بر سنگى نهم و نه خشتى بر خشتى ، نه نهرى حفر كنم ، نه مالى بيفزايم و نه چيزى به همسرى يا فرزندى دهم و نيز مالى از شهرى به شهر ديگر نبرم تا شكاف آن شهر را ببندم و حاجت مردم آن را دربارهء مقاصدى كه دارند برآرم ، اگر چيزى افزون بود به شهر مجاور آن برم كه بيشتر بدان نياز دارند .\r\nشما را در مرزهايتان دير نخواهم داشت كه به فتنه افتيد و كسانتان نيز به فتنه افتند .\r\nدر خويش را به روى شما نمىبندم كه نيرومندتان ضعيفتان را بخورد . بر اهل جزيهء شما چندان بار نمىكنم كه از ولايت خويش بروند و نسلشان ببرد ، هر سال پيش من عطيه اى داريد و هر ماه مقررىاى تا معاش مسلمانان مرتب برسد و دورشان همانند نزديكشان باشد . اگر به آنچه گفتم عمل كردم شما مكلف شنوايى و اطاعتيد و پشتيبانى نكو ، و اگر عمل نكردم حق داريد مرا خلع كنيد . مگر آنكه مرا به توبه واداريد ، اگر توبه كردم از من مىپذيريد . اگر كسى را كه به صلاح شهره باشد\r\n","description":"","footnote":"","page_name":" 4396 ","page_number":219},
  {"content":"\r\nمىشناسيد كه مانند آنچه من تعهد كردم ، تعهد مىكند و خواستيد با وى بيعت كنيد ، من نخستين كسم كه با او بيعت مىكنم و به اطاعتش در مىشوم .\r\n« اى مردم ، اطاعت مخلوق بر عصيان خالق روا نيست ، و وفايى كه مستلزم پيمان شكنى باشد با مخلوق نبايد كرد ، اطاعت ، اطاعت خداست . مخلوق را در اطاعت خداى اطاعت بايد كرد ، مادام كه مطيع خداى باشد ، وقتى عصيان خدا كرد و به عصيان خواند مىبايد عصيان او كرد و خونش را ريخت . » « اين سخن را مىگويم و براى خودم و شما از خدا آمرزش مىخواهم . » گويد : آنگاه كسان را دعوت كرد كه از نو با وى بيعت كنند و نخستين كسى كه با وى بيعت كرد يزيد بن هشام بود ملقب به افقم . وقتى قيس بن هانى عبسى با او بيعت كرد گفت : « اى امير مؤمنان ، از خداى بترس چنان كه هستى باش كه هيچكس از مردم خاندان تو چنين نبود كه تو هستى ، اگر گويند عمر بن عبد العزيز ، تو خلافت را از راه درست گرفتى و او از راه بد . » گويد : گفتهء وى به مروان بن محمد رسيد و گفت : « خدايش بكشد كه همهء مارا نكوهش كرد و عمر را نيز » ،\r\nوقتى مروان به خلافت رسيد ، يكى را فرستاد و گفت :\r\n« وقتى وارد مسجد دمشق شدى ، قيس بن هانى را بنگر كه از دير باز آنجا نماز مىكند و او را بكش . » گويد : آن كس برفت و وارد مسجد دمشق شد و قيس را ديد كه نماز مىكرد و او را بكشت .\r\nدر اين سال يزيد بن وليد يوسف بن عمر را از عراق برداشت و منصور بن - جمهور را ولايتدار آنجا كرد .\r\n","description":"","footnote":"","page_name":" 4397 ","page_number":220},
  {"content":"\r\n\r\nسخن از خبر عزل يوسف بن عمر از عراق و ولايتدارى منصور بن جمهور\r\nوقتى مردم شام به اطاعت يزيد بن وليد استوار شدند ، چنان كه گويند عبد العزيز نوادهء دحيهء كلبى را براى ولايتدارى عراق در نظر گرفت .\r\nعبد العزيز به دو گفت : « اگر سپاهى با من بود مىپذيرفتم » و يزيد او را واگذاشت و منصور بن جمهور را ولايتدار عراق كرد .\r\nابو مخنف گويد : وليد بن يزيد بن عبد الملك به روز چهار شنبه دو روز مانده از جمادى الاخر سال صد و بيست و ششم كشته شد . كسان در دمشق با يزيد بن وليد بيعت كردند . منصور بن جمهور همانروز كه وليد بن يزيد كشته شد از بخراء سوى عراق روان شد با شش كس ديگر .\r\nگويد : خبر وى به يوسف بن عمر رسيد كه بگريخت . منصور بن جمهور چند روز رفته از رجب به حيره رسيد و بيت المالها را بگرفت و مقررى بگيران را مقررى و روزى داد ، حريث بن ابى جهم را بر واسط گماشت . عامل آنجا محمد بن نباته بود .\r\nحريث شبانه بر او وارد شد و وى را بداشت و به بند كرد ، جرير بن يزيد را بر بصره گماشت . منصور آنجا ببود و عاملان گماشت و در عراق و ولايتهاى آن براى يزيد بن - وليد بيعت گرفت .\r\nگويد : منصور باقيماندهء رجب و شعبان و رمضان را در عراق ببود و چند روز مانده از رمضان از آنجا برفت .\r\nاما غير ابو مخنف گويد : منصور بن جمهور بدوى اى بود خشن از تيرهء غيلان .\r\nاهل دين نبود و به سبب نظرى كه يزيديهء با غيلانيان داشت و هم به سبب تعصب از كشتن خالد به دو پيوسته بود ، به همين جهت در كشته شدن وليد حضور داشت وقتى يزيد او را ولايتدار عراق كرد به دو گفت : « ترا ولايتدار عراق كردم سوى آنجا\r\n","description":"","footnote":"","page_name":" 4398 ","page_number":221},
  {"content":"\r\nروان شو ، از خدا بترس و بدان كه من وليد را به سبب آن كشتم كه فاسق بود\r\nو ستمگرى مىنمود . روا نيست تو مرتكب چيزهايى شوى كه ما به سبب آن وليد را كشته‌ايم . » گويد : يزيد بن حجرهء غسانى به نزد يزيد بن وليد آمد ، وى مردى بود ديندار و فضيلت پيشه ، و پيش مردم شام منزلتى داشت و از سر دين با وليد نبرد كرده بود ، گفت : « اى امير مؤمنان ، منصور را ولايتدار عراق كرده اى ؟ » گفت : « آرى به سبب سخت كوشى و نيكيارى كه داشت . » گفت : « وى در خور اين كار نيست كه بدوى است و از كار دين بىخبر . » گفت : اگر منصور را كه سخت كوش بوده ولايتدار نكنم پس كى را ولايتدار كنم ؟ » گفت : « يكى از اهل دين و صلاح را كه از شبهات بپرهيزد و از احكام و حدود مطلع باشد ، چرا هيچكس از مردم قيس پيش تو نمىآيد و بر در تو نمىايستد ؟ » گفت : « اگر نبود كه خونريزى شأن من نيست ، قيسيان را مهلت نمىدادم . به خدا هر وقت قيسيان نيرو گرفته‌اند اسلام به زبونى افتاده است . » گويد : وقتى يوسف بن عمر از كشته شدن وليد خبر يافت به كسانى از مردم يمانى كه به نزد وى بودند پرداخت و در زندانها از آنها ديدن مىكرد ، آنگاه با يكايك مضريان خلوت مىكرد و مىگفت : « اگر آشفتگىاى پيش آيد يا حادثه اى رخ دهد چه مىكنى ؟ » و او مىگفت : « من يكى از مردم شامم ، با هر كه بيعت كنند بيعت مىكنم و هر - چه عمل كنند من نيز عمل مىكنم . » گويد : يوسف آنچه را مىخواست پيش آنها نيافت و همه مردم يمانى را كه در زندانها بودند رها كرد و كس پيش حجاج بن عبد الله بصرى و منصور بن نصير\r\n","description":"","footnote":"","page_name":" 4399 ","page_number":222},
  {"content":"\r\nفرستاد كه اخبار مردم شام را براى او مىفرستادند . بر راه شام نيز ديده بانها نهاد يكى را نيز در حيره نهاد .\r\nگويد : منصور بيامد و چون به جمع رسيد نامه اى به سليمان بن سليم نوشت به اين مضمون :\r\n« اما بعد : خدا نعمتى را كه نزد گروهى هست تغيير ندهد تا آنچه را در ضمير - شان هست ، تغيير دهند و چون خدا براى گروهى بدى خواهد جلوگير ندارد » [ 1 
  ] وليد بن يزيد نعمت خدا را كفران كرد و خونها بريخت خداى نيز خون او را بريخت و او را با شتاب به جهنم برد و خلافت او را به كسى داد كه بهتر از اوست با روش نيكتر ، يعنى يزيد بن وليد ، كسان با وى بيعت كرده‌اند و حارث بن عباس بن وليد را ولايتدار عراق كرده ، عباس مرا فرستاده كه يوسف و عاملان او را بگيرم . وى دو منزل پشت سر من ، در ابيض فرود آمده ، يوسف و عاملان وى را بگير كه هيچيك از آنها متروك نماند ، آنها را به نزد خويش زندانى كن ، مبادا مخالفت كنى كه به تو و خاندانت آن رسد كه تاب آن نيارى ، براى خويشتن برگزين ، يا واگذار . »\r\nگويند : وقتى منصور در عين القمر بود ، به كسانى از سرداران شام كه در حيره بودند نامه نوشت و از كشته شدن وليد خبرشان داد و گفت كه يوسف و عاملان وى را بگيرند و همهء نامه ها را پيش سليمان بن سليم فرستاد و دستور داد كه به سرداران برساند .\r\nراوى گويد : سليمان نامه ها را بگرفت و پيش يوسف برد و نامهء منصور را كه براى وى نوشته بود به يوسف داد كه بخواند و از آن حيرت كرد .\r\nحريث بن ابى الجهم گويد : مقيم واسط بودم ناگهان نامهء منصور بن جمهور\r\n\r\n","description":"","footnote":"\r\n[ 1 
  ] إِنَّ الله لا يُغَيِّرُ ما بِقَوْمٍ حَتَّى يُغَيِّرُوا ما بِأَنْفُسِهِمْ وَإِذا أَرادَ الله بِقَوْمٍ سُوْءاً فَلا مَرَدَّ لَه 13 : 11 ( رعد آيه 13\r\n","page_name":" 4400 ","page_number":223},
  {"content":"\r\nپيش من آمد كه عاملان يوسف را بگير . من در واسط عهده دار كار وى بودم ، وابستگان و ياران خويش را فراهم آورد ، نزديك به سى كس برنشستيم با سلاح ، سوى شهر رفتيم ، دروازه بانان گفتند : « كيستى ؟ » گفتم : « حريث بن ابى الجهم . » گفتند : « به خدا قسم ياد مىكنيم كه حريث براى كارى مهم آمده است . » و در را بگشودند كه وارد شديم و عامل را گرفتيم كه از در تسليم در آمد ، صبحگاهان از كسان براى يزيد بن وليد بيعت گرفتيم .\r\nعمر بن شجره گويد : عمرو بن محمد بن قاسم عامل سغد بود ، محمد بن غزان ، يا عزان ، كلبى را بگرفت و تازيانه زد و پيش يوسف فرستاد كه او را تازيانه زد و مالى گزاف به گردن او نهاد كه هر جمعه سهمى از آن را بدهد و اگر نداد بيست و پنج تازيانه به او بزنند .\r\nگويد : دست و بعضى انگشتان محمد بخشكيد و چون منصور بن جمهور ولايتدار عراق شد وى را ولايتدار سند و سيستان كرد . وى سوى سيستان رفت و براى يزيد بيعت گرفت . آنگاه سوى سند رفت و عمرو بن محمد را به بند كرد و كشيكبانان به مراقبت او گماشت و براى نماز برخاست . عمرو شمشيرى از آن كشيكبانان را گرفت و بىنيام روى آن تكيه داد كه در شكمش فرو رفت . كسان بانگ برآوردند ابن غزان بيامد و گفت : « چرا چنين كردى ؟ » گفت : « از شكنجه بيم كردم . » گفت : « هرگز با تو چنين نمىكردم كه با خويشتن كردى . » گويد : عمرو بن محمد سه روز ببود آنگاه بمرد و ابن غزان براى يزيد بيعت گرفت .\r\nراوى گويد : وقتى يوسف بن عمر ، نامهء منصور بن جمهور را خواند به سليمان ابن سليم كلبى گفت : « چه بايد كرد ؟ »\r\n","description":"","footnote":"","page_name":" 4401 ","page_number":224},
  {"content":"\r\nگفت : « پيشوايى ندارى كه همراه وى نبرد كنى ، مردم شام همراه تو با حارث ابن عباس نبرد نمىكنند . اگر منصور بن جمهور بيايد ، از او بر تو بيمناكم ، راى درست اين است كه سوى شام روى . » گفت : « راى من نيز همين است ، تدبير چيست ؟ » گفت : « نسبت به يزيد اطاعت من نمايى\r\nو در سخنرانى خويش دعاى وى مىگويى و چون منصور نزديك شد كسى را كه ما معتمد من باشد همراه تو مىكنم » .\r\nگويد : وقتى منصور به جايى فرود آمد كه صبحگاهان به بلد مىرسيد ، يوسف به منزل سليمان بن سليم رفت و سه روز آنجا ببود . آنگاه كسى را همراه او فرستاد كه وى را از راه سماوه ببرد تا به بلقاء رسيد .\r\nبه قولى : سليمان گفت : « مخفى مىشوى و منصور را با ولايت وامىگذارى . » گفت : « پيش كى ؟ » گفت : « به نزد من و ترا به نزد معتمدى جا مىدهم . » گويد : پس از آن سليمان به نزد عمرو بن محمد عاصى رفت و قضيه را به دو خبر داد و از او خواست كه يوسف را پناه دهد و گفت : « تو يكى از مردان قريشى و مردم بكر بن وائل دائيان تواند . » و عمرو او را پناه داد .\r\nعمرو گويد : هيچكس را نديده بودم كه چون او گردنفراز باشد و از حادثه ترسان . كنيزكى گرانقدر پيش وى بردم بكنيز گفتم : « او را گرم مىكنى و خوشدل مىكنى . » به خدا هرگز نزديك او نشد و به دو ننگريست . پس از آن روزى كس فرستاد كه به نزد وى رفتم گفت : « نكو كردى و رفتار دلپذير داشتى ، مرا يك حاجت مانده است . » گفتمش : « بگوى . »\r\n","description":"","footnote":"","page_name":" 4402 ","page_number":225},
  {"content":"\r\nگفت : « مرا از كوفه سوى شام برى . » گفتم : « خوب . » گويد : همانروز كه منصور بن جمهور بيامد از وليد ياد كرد و عيب او گفت ، از يزيد بن وليد ياد كرد و ستايش او كرد ، از يوسف و تسليم او سخن آورد . سخنوران به پا خاستند و نكوهش وليد و يوسف گفتند .\r\nگويد : پيش يوسف رفتم و قصه آنها را براى وى نقل كردم و هر كس را نام مىبردم كه بد او گفته بود مىگفت : « به نزد خدا ملتزم مىشوم كه يكصد تازيانه به او بزنم . دويست تازيانه ، سيصد تازيانه . « و من در شگفت بودم كه هنوز طعم ولايتدارى دارد و كسان را تهديد مىكند .\r\nگويد : سليمان بن سليم او را واگذاشت . پس از آن وى را سوى شام فرستاد كه در آنجا نهان شد ، سپس به بلقا انتقال يافت .\r\nعلى بن محمد گويد : يوسف بن عمر يكى از بنى كلاب را با پانصد كس فرستاد و بدانها گفت : « اگر يزيد بن وليد بر شما گذشت نگذاريدش عبور كند . » گويد : منصور بن جمهور سوى آنها آمد كه معترض او نشدند و منصور سلاح آنها را بگرفت و وارد كوفه شان كرد .\r\nگويد : از كوفه كسى همراه يوسف برون نشد بجز سفيان بن سلامه و غسان بن - قعاس عدوى و شصت تن از فرزندان صلبى وى از مرد و زن . منصور چند روز رفته از رجب وارد كوفه شد و بيت المالها را گرفت و مقرريها را بداد و عاملان و خراجگيرانى را كه در زندانهاى يوسف بودند رها كرد .\r\nگويد : وقتى يوسف به بلقا رسيد خبر وى به يزيد بن وليد رسيد .\r\nابو هاشم مخلد بن محمد گويد : از محمد بن سعيد كلبى كه از سرداران يزيد بن - وليد بوده بود شنيدم كه وقتى يزيد شنيده بود كه يوسف بن عمر در بلقا ميان كسان\r\n","description":"","footnote":"","page_name":" 4403 ","page_number":226},
  {"content":"\r\nخويش است ، او را به طلب يوسف فرستاده بود .\r\nمحمد گويد : با پنجاه سوار يا بيشتر برفتم و در بلقا خانهء او را در ميان گرفتم ، همچنان تفتيش [ 1 
  ] كرديم و چيزى نيافتيم .\r\nراوى گويد : يوسف جامهء زنان پوشيده بود و با زنان و دختران خويش نشسته بود و چون آنها را تفتيش كرد وى را ميان زنان يافت و او را در بند بياورد با دو نوجوان پسران وليد ، در زندان بداشت كه در همه ايام خلافت يزيد و دو ماه و ده روز از خلافت ابراهيم در زندان ببود . وقتى مروان به شام آمد و نزديك دمشق رسيد ، كشتن آنها را به عهدهء يزيد بن خالد نهاد ، يزيد ، وابستهء خالد را كه كنيهء ابو الاسد داشت با گروهى از ياران خويش فرستاد كه وارد زندان شد و سر دو نوجوان را با گرزها بكوفت و يوسف بن عمر را برون آورد و گردنش را بزد .\r\nبه قولى : وقتى يزيد بن وليد خبر يافت كه يوسف بن عمر سوى بلقا رفته پنجاه سوار سوى او فرستاد ، يكى از بنى نمير به دو رسيد و گفت : « اى عمو زاده به خدا كشته مىشوى ، از من بشنو و مقاومت كن و به من اجازه بده تا ترا از دست اينان بگيرم . » گفت : « نه . » گفت : « پس بگذار من ترا بكشم و اين يمانيان ترا نكشند كه ما را از كشتن تو خشمگين كنند . » گفت : « هيچيك از اين دو چيز را كه به من عرضه كردى نمىپذيرم . » گفت : « تو بهتر دانى . » گويد : پس او را به نزد يزيد بردند كه به دو گفت : « چرا آمدى ؟ » گفت : « منصور بن جمهور به ولايتدارى آمد و او را با آنكار واگذاشتم . » گفت : « نه ولى نخواستى كه ولايتدار من باشى . » و بگفت تا او را به زندان\r\n\r\n","description":"","footnote":"\r\n[ 1 
  ] كلمه متن : نفتش\r\n","page_name":" 4404 ","page_number":227},
  {"content":"\r\nكردند .\r\nبه قولى يزيد ، مسلم بن ذكوان و محمد بن سعيد بن مطرف كلبى را پيش خواند و به آنها گفت : « اين فاسق ، يوسف بن عمر به بلقا رفته برويد و او را پيش من آريد . » راوى گويد : پس برفتند و او را بجستند و نيافتند . يكى از پسران او را تهديد كردند كه گفت : « او را به شما نشان مىدهم . » ، آنگاه گفت : « وى سوى مزرعه اى از آن خويشتن رفته كه در سى ميلى است . » گويد : پس آن دو كس پنجاه تن از سپاه بلقا را با خويش برداشتند و او را بيافتند كه نشسته بود و چون متوجه آنها شد بگريخت و پاپوشهاى خويش را به جا - گذاشت و چون جستجو كردند وى را ميان زنان يافتند كه قطيفه اى ابريشمين روى او انداخته بودند و برهنه سر بر كناره هاى آن نشسته بودند .\r\nگويد : پاى وى را كشيدند ، از محمد بن سعيد تقاضا مىكرد كه طايفهء كلب را از او راضى كند .\r\nو ده هزار دينار به او بدهد با خونبهاى كلثوم بن عمير و هانى ابن بشر .\r\nگويد : سوى يزيد آمدند . يكى از عاملان سليمان كه در نوبت كشيك بود يوسف را بديد و ريش او را بگرفت و تكان داد و قسمتى از آن را بكند كه ريشى بزرگ داشت و جثه اى كوچك . وقتى وى را پيش يزيد بردند ريش خود را كه از نافش مىگذشت گرفت و مىگفت : « به خدا اى امير مؤمنان ريشم را كندند و يك مو از آن نماند . » گويد : پس او را در الخضراء بداشتند ، محمد بن راشد پيش وى رفت و به دو گفت : « آيا بيم ندارى كه يكى از انتقامجويان از بالا بيايد و سنگى بر تو افكند ؟ » گفت : « نه ، به خدا متوجه اين نشده بودم ، ترا به خدا با امير مؤمنان سخن كن كه مرا به جايى جز اين انتقال دهد و گر چه تنگتر از اين باشد . »\r\n","description":"","footnote":"","page_name":" 4405 ","page_number":228},
  {"content":"\r\nگويد : اين را به يزيد خبر دادم گفت : « آن قسمت از حمق وى كه از تو نهان مانده بيشتر از اينست ، به خدا او را به زندان كرده‌ام كه سوى عراقش بفرستم و در معرض كسان بدارند و مظلمه ها را از مال و خون وى بگيرند . » راوى گويد : وقتى يزيد بن وليد ، وليد بن يزيد را بكشت و منصور بن جمهور را به عراق فرستاد دربارهء عيوب وليد نامه اى بمردم عراق نوشت و از جمله چيزها كه در آن نوشته بود چنان كه در روايت على بن محمد آمده اين بود كه :\r\n« خداوند دين اسلام را برگزيد و پسنديده خويش كرد و پاكيزه داشت و در آن حقها نهاد كه بدان فرمان داد و از چيزها نهى كرد كه حرام داشته بود تا اطاعت و معصيت بندگان را بيازمايد و در اسلام همه صفات خير و فضايل بزرگ را كامل كرد . سپس آن را خاص خود كرد كه حافظ آن شد و دوستدار مردمى شد كه حدود آن را به پا دارند كه آنها را به فضيلت اسلام احاطه و شهره مىكند ، هر كه را خداى به خلافت كرامت دهد و پاى بند فرمان خداى باشد و بدان كار كند هر كه به مخالفت او برخيزد يا بخواهد موهبتى را كه خدا به دو داده بگرداند يا پيمان شكنى كند ، كيد وى سست باشد و مكر وى ناچيز ، تا خدا عطاى خويش را كامل كند و پاداش و ثواب خويش را ذخيرهء وى نهد و دشمنش را در گمراهى و خسران عمل نهد . بدينسان خليفگان خداى و سرپرستان دين وى پياپى بودند و در كار دين مطابق حكم وى داورى مىكردند و در اين باب پيرو كتاب خدا بودند و به سبب آن مشمول دوستى و نصرت وى بودند كه موجب اكمال نعمت خداى دربارهء آنها بود و خدا از كارشان رضايت داشت تا وقتى كه هشام بمرد\r\nو كار به وليد دشمن خدا افتاد و حرمتهايى را شكست كه مسلم مرتكب آن نشود و كافر بدان روى نيارد كه از ارتكاب آن باك دارند .\r\n« و چون اين كار از او شهره شد و علنى شد و بليه دربارهء آن سخت شد و به سبب آن خونها ريخته شد و اموال به ناحق گرفته شد ، به علاوه كارهاى زشت كه خداى\r\n","description":"","footnote":"","page_name":" 4406 ","page_number":229},
  {"content":"\r\nعاملان آن را بجز مدتى اندك به جاى نمىگذاشت . من سوى وى رفتم و منتظر بودم باز آيد و عذر به پيشگاه خداى و به نزد مسلمانان آرد و از عمل خويش و آن معاصى كه بر آن جرئت آورده بود بگردد و از اين كار اكمال مقصود خويش مىخواستم كه استقامت ستون دين بود و روان داشتن چيزهاى پسنديده در ميان مردم ديندار .\r\nعاقبت سپاهى يافتم كه از ديدن اعمال دشمن خداى سينه هاشان از كينهء وى پر بود كه دشمن خداى مىخواست همهء شرايع اسلام را مبدل كند و به خلاف آيات منزل خداى دربارهء آن عمل كند و اين از وى شايع و عام و بىپرده بود كه خداى بر آن پوششى ننهاده بود و كسى دربارهء آن شك نداشت ، اعتراض خويش را با آن بيم كه از تباهى دين و دنيا داشتم با آنها بگفتم و ترغيبشان كردم كه دين خويش را سامان دهند و از آن حمايت كنند ، كه در اين باب آشفته خاطر بودند و بيم داشتند كه از بودن بر آن حال كه داشته بودند به گناه افتاده باشند و چون به تغيير دعوتشان كردم با شتاب اجابت كردند و خداى گروهى مردم ديندار و پسنديده شان را برانگيخت كه خبرشان دهند . من عبد العزيز بن حجاج بن عبد الملك را بر آنها گماشتم كه با دشمن خداى بر كنار دهكده اى به نام بخراء مقابل شد و او را دعوت كردند كه كار ميان مسلمانان به شورى باشد و مسلمانان براى خويشتن يكى را بجويند كه مورد اتفاق باشد اما دشمن خدا اين را نپذيرفت و جز استمرار ضلالت خويش نخواست و از روى بى اعتنايى به خداى در كار حمله به آنها پيشدستى كرد اما خدا را نيرومند و حكيم يافت و مواخذهء وى را سخت . پس خداى او را به سبب اعمال بدش بكشت با گروهى از ياران و خواص خبيثش كه ده كس نبودند ، و ديگر كسانى كه با وى بودند به حقى كه سوى آن دعوت مىشدند در شدند و خدا آتش وى را خاموش كرد و بندگان را از او آسوده كرد كه ملعون باد وى و هر كه بر طريقت وى بود .\r\nخواستم اين را بر شما معلوم دارم و زودتر به شما خبر دهم كه حمد خدا كنيد و سپاس وى بداريد كه اكنون شما به نيكوترين حال آمده‌ايد كه نيكانتان ، زمامداران\r\n","description":"","footnote":"","page_name":" 4407 ","page_number":230},
  {"content":"\r\nشمايند و عدالت برايتان گسترده است و به خلاف آن در ميان شما عمل نمىشود .\r\nدربارهء آن حمد خدا بسيار گوييد و پيرو منصور بن جمهور باشيد كه وى را براى شما برگزيده‌ام . پيمان و ميثاق خدا و محكمترين عهد و پيمانى كه بر كسى از مخلوق وى\r\nمقرر شده به گردن شما است كه شنوا و مطيع من باشيد و جانشينانى كه از پى خويش معين كرده‌ام و امت دربارهء آنها اتفاق كرده است . شما را نيز به گردن من اين حق هست كه ميانتان مطابق دستور خداى و سنت پيمبر او صلى الله عليه عمل كنم و از روش نيكان گذشتهء شما تبعيت كنم . از خدا ، پروردگار و مولاى خويش توفيق نكو مىخواهم و تقدير خوب . » در اين سال نصر بن سيار در خراسان از تسليم عمل خويش به عامل منصور ابن جمهور امتناع كرد كه يزيد بن وليد ولايتدارى خراسان را نيز با عراق به منصور داده بود .\r\nابو جعفر گويد : پيش از اين خبر نصر و نامهء يوسف بن عمر را كه به دو نوشته بود كه با هديه هاى وليد بن يزيد پيش وى رود ياد كردم و اين كه نصر از خراسان به آهنگ عراق حركت كرد و در سفر خويش كند مىرفت تا وقتى كه خبر كشته شدن وليد به دو رسيد .\r\nباهلى گويد : بشير بن نافع وابستهء سالم ليثى كه بر راههاى عراق گماشته بود پيش نصر آمد ، يوسف بن عمر بگريخت . منصور برادر خويش منظور بن جمهور را سوى رى فرستاد ، من با منظور به رى رفتم و با خويش گفتم پيش نصر روم و خبر را با وى بگويم .\r\nگويد : وقتى به نيشابور رسيدم ، حميد وابستهء نصر مرا بداشت و گفت : « از پيش من عبور نخواهى كرد مگر آنكه خبر را با من بگويى . » من نيز خبر را با وى بگفتم ، اما به قيد قسم از او تعهد گرفتم كه به كسى خبر ندهد تا من پيش نصر رسم و خبر را با وى بگويم و او تعهد كرد .\r\n","description":"","footnote":"","page_name":" 4408 ","page_number":231},
  {"content":"\r\nگويد : با هم برفتيم تا پيش نصر رسيديم كه در قصر خويش بود در ماجان ، اجازهء ورود خواستيم ، يكى از خواجگان وى گفت : « خواب است » ، با وى اصرار كرديم كه برفت و به دو خبر داد . نصر برون شد و دست مرا بگرفت و به درون برد ، با من سخن نكرد تا وقتى وارد خانه شديم و از من پرسش كرد كه خبر را با وى بگفتم . به حميد وابستهء خويش گفت : « او را ببر و جايزه اى به او بده . » گويد : پس از آن يونس بن عبد ربه و عبد الله بن بسام به نزد من آمدند و خبر را با آنها بگفتم . سلم بن احوز نيز به نزد من آمد كه خبر را با وى بگفتم .\r\nگويد : وليد بن يوسف به نزد نصر بود كه وقتى خبر به دو رسيد او را نگهداشت و او كس پيش من فرستاد ، و چون خبر را با آنها بگفتم تكذيبم كردند ، گفتم :\r\n« اينان را نگهدار . » و چون سه روز بر اين گذشت هشتاد كس بمراقبت من گماشت .\r\nخبر از آنچه مىپنداشتم ديرتر رسيد ، و چون شب نهم شد كه شب نوروز بود ، خبر به آنها رسيد چنان كه من گفته بودم\r\nو بيشتر هديه ها را پيش من فرستاد و بگفت تا يابويى با زين ، و لگام به من دادند . يك زين چينى نيز به من داد و گفت : « بمان تا باقى يكصد هزار را به تو بدهم . » گويد : وقتى نصر از كشته شدن وليد اطمينان يافت هديه ها را پس آورد و بزرگان را آزاد كرد و كنيزكان دلپسند را ميان فرزندان و خاصان خويش تقسيم كرد ، و ظرفها را ميان عامهء كسان تقسيم كرد . آنگاه عاملان فرستاد و گفت نيكرفتارى كنند .\r\nگويد : ازديان در خراسان شايع كردند كه منظور بن جمهور سوى خراسان مىآيد . نصر به سخن ايستاد و در سخنرانى خويش گفت : « اگر اميرى نامطمئن سوى ما آيد دو دست و دو پاى او را مىبريم . » ، پس از آن نام وى را آشكار كرد و مىگفت : « بنده خداى واماندهء بىكس و كار . » گويد : نصر مردم ربيعه و يمن را ولايت داد ، يعقوب بن يحيى را بر طخارستان\r\n","description":"","footnote":"","page_name":" 4409 ","page_number":232},
  {"content":"\r\nبالا گماشت . مسعدة بن عبد الله يشكرى را بر خوارزم گماشت . همو بود كه خلف دربارهء او شعرى دارد به اين مضمون :\r\n« اين سوى كردر به ياران خويش گفتم « كه مسعدهء بكرى مايهء اميد بيوه زنان است » پس از آن ابان بن حكم زهرانى را به جاى وى گماشت . مغيرة بن شعبهء جهضمى را نيز بر قهستان گماشت و به آنها دستور نيكرفتارى داد .\r\nگويد : نصر كسان را به بيعت خواند كه با وى بيعت كردند .\r\nگويد : نصر ، عبد الملك بن عبد الله سلمى را ولايتدار خوارزم كرده بود . وى با خوارزميان سخن مىكرد و در سخنرانى خويش مىگفت : « من نه اعرابى جلفم و نه فزارى منسوب به نبط ، كارها مرا اعتبار داده و من نيز آن را معتبر كرده‌ام ، به خدا شمشير را به جايش مىنهم\r\nو تازيانه را به جايش مىنهم و زندان را به محلش مىبرم ، به خدا مرا سخت سر خواهيد يافت كه اختلاف را محو مىكنم يا با من به راه آييد و در سنتهاى بزرگ بدعت را واگذاريد ، يا چنانتان بكوبم كه عقاب شتر مرغ آبجو را مىكوبد كه آن را پهلو به پهلو مىكوبد . » گويد : يكى از مردم بلقين به خراسان آمد كه منصور بن جمهور او را فرستاده بود ، يكى از وابستگان نصر به نام حميد كه بر راههاى نيشابور گماشته بود وى را بگرفت و تازيانه زد و بينىاش را بشكست كه شكايت وى را پيش نصر برد . نصر بگفت تا بيست هزار به دو دادند و وى را جامه پوشانيد و گفت : « آنكه بينى ترا شكسته وابستهء من است و همسنگ تو نيست كه از او قصاص بگيرم ، بجز نيكى مگوى . » عصمة بن عبد الله اسدى نيز به دو گفت : « اى برادر بلقينى ! به كسى كه پيش وى مىروى خبر بده كه ما قيس را براى مقابلهء ربيعه آماده كرده‌ايم و تميم براى ازد و كنانه به جاى مانده كه كسى براى مقابلهء آن نيست . » نصر گفت : « هر وقت كارى را به صلاح آوردم آن را تباه كرديد . »\r\n","description":"","footnote":"","page_name":" 4410 ","page_number":233},
  {"content":"\r\nابو الخطاب گويد : قدامة بن مصعب عبدى با يكى از مردم كنده از جانب منصور بن جمهور پيش نصر بن سيار آمد كه گفت : « امير مؤمنان درگذشته ؟ » گفتند : « آرى . » گفت : « ما جمع شما را منكريم . » گويد : آنگاه هر دو را بداشت و آنها را در گشايش داشت و يكى را فرستاد كه منصور بن جمهور را بديد كه در كوفه سخنرانى مىكرد و نصر آنها را رها كرد و به قدامه گفت : « يكى از مردم كلب ولايتدار شما شده ؟ » گفت : « آرى ، ما ميان مردم قيسيم و مردم يمنى » گفت : « چرا يكى از شما ولايتدار نمىشود ؟ » گفت : « براى آنكه ما چنانيم كه شاعر گويد :\r\n« وقتى از ستم اميرى بيم كنيم « روزى ، ابو غسان را بخوانيم « كه اردو زند . » گويد : نصر بخنديد و او را به خويش پيوست .\r\nگويد : وقتى منصور بن جمهور به عراق آمد عبيد الله بن عباس را ولايتدار كرد ، يا ولايتدار آنجا بود كه به جايش نگهداشت . شمامة بن حوشب را بر نگهبانى خويش گماشت . حجاج بن ارطاة نخعى را نيز ولايتدار كرد .\r\nدر اين سال ، مروان بن محمد به غمر بن يزيد برادر وليد بن يزيد نامه نوشت و او را به خونخواهى برادرش وليد ميخواند .\r\n","description":"","footnote":"","page_name":" 4411 ","page_number":234},
  {"content":"\r\n\r\nسخن از نسخه نامه اى كه مروان - ابن محمد به غمر بن يزيد نوشت\r\nعلى گويد : پس از كشته شدن وليد ، مروان به غمر بن يزيد نوشت :\r\n« اما بعد ، : اين خلافت از جانب خداست بر طرق نبوت پيمبران و اقامهء شرايع دين وى كه به عهده كردن آن حرمتشان داده و عزيزشان مىدارد و هر كه را نيز عزيزشان بدارد ، عزيز مىدارد و مخالفانشان را كه راهى جز راه آنها گيرند ، مرگ مىدهد ، و همچنان مورد رعايت بوده‌اند به سبب خلافتى كه خداى به آنها سپرده كه قائمى به كمك يارانى از مسلمانان به حق آن قيام كند » .\r\nو چنان بود كه مردم شام در كار اطاعت و منع از حرمتهاى خدا و وفا به عهد وى از همه مخلوق خداى بهتر بودند و با بيدين مخالف پيمان شكن منحرف ، از همه سختتر . بدين جهت نعمت خداى بر آنها پياپى شد كه اسلام به آنها معمور شد و شرك مشركان به سبب آنها از پاى افتاد ، اما كار خداى را رها كردند و به پيمان شكنى پرداختند كسانى بدين كار قيام كردند و شعلهء آن را افروختند ، اما دلها از آن بيزار بود . خونيهاى خليفه كسانى از سران بنى اميه‌اند كه اگر چه فتنه آرام شود و كارهاشان سامان گيرد خون وى متروك نماند . اين چيزى است كه خداى مىخواهد و تخلفپذير نيست .\r\n« حال و رأى خويش را دربارهء آنچه كرده‌اند نوشته بودى ، من خاموشم تا تغييرى ببينم و به انتقام برخيزم و به خاطر دين خداى كه از دست رفته و فرايض آن كه متروك و مهمل مانده انتقام بگيرم كسانى با منند كه خداى اطاعت مرا در دلهاشان جاى داده و سوى هر چه ببرمشان بيايند و نظيرشان هستند كسانى كه اگر فرصتى بيابند سينه هاشان آكنده است و پر ، انتقام را نوبتى هست كه از جانب خداى آيد و وقتى معين . از محمد و مروان نباشم اگر تغييرى رخ نمايد\r\nو به مخالفت قدريان\r\n","description":"","footnote":"","page_name":" 4412 ","page_number":235},
  {"content":"\r\nجامهء خويش را محكم نكنم و آنها را با شمشير خويش نزنم تا قضاى خدا مرا به هر جا كه خواهد برد يا عقوبت خداى به آنها رسد چنان كه مورد رضاى او باشد .\r\nخاموش ماندن من در انتظار خبر تو است دربارهء انتقام برادرت سستى ميار كه خدا پناه و تكيه گاه تو است و ارادهء و نصرت خداى بس . » مسلم بن ذكوان گويد : يزيد بن وليد با عباس بن وليد دربارهء طفيل بن حارثهء كلبى سخن كرد و گفت : « قرضى دارد ، اگر خواهى به مروان بن محمد بنويس و سفارش او را بكن كه اجازه دهد از عشيرهء خويش دربارهء آن تقاضا كند . » گويد : و چنان بود كه مروان به كسان اجازه نمىداد به هنگام پرداخت مقررى چيزى از اين باب تقاضا كنند .\r\nگويد : عباس برفت و وى را با بريد فرستاد و چنان بود كه نامهء عباس و هر چه مىنوشت در آفاق مىرفت .\r\nگويد : يزيد نيز به مروان نوشت كه وى از ابو عبيدة بن وليد ملكى خريده به هيجده هزار دينار و به چهار هزار دينار نيازمند است .\r\nمسلم گويد : يزيد مرا پيش خواند و گفت : « با طفيل اين نامه ها را ببريد و با وى در اين باب سخن كن . » گويد : روان شديم ، عباس رفتن مرا ندانست ، وقتى به خلاط رسيديم عمرو ابن حارثهء كلبى را بديديم كه از كار ما پرسيد ، به دو خبر داديم . گفت : « دروغ گفتيد شما را با مروان قضيه اى هست . » گفتيم : « چيست ؟ » گويد : وقتى مىخواستم حركت كنم با من خلوت كرد و گفت : « جمع مردم مزه هزار كسند ؟ » گفتم : « و بيشتر . »\r\n","description":"","footnote":"","page_name":" 4413 ","page_number":236},
  {"content":"\r\nگفت : « ميان آنها تا دمشق چه مقدار راه است ؟ » گفتم : « صدا مىرسد . » گفت : « شمار بنى عامر چقدر است ؟ » مقصودش بنى عامر بن كلب بود .\r\nگفتم : « بيست هزار كس . » گويد : پس انگشت خويش را بجنبانيد و روى بگردانيد .\r\nمسلم گويد : و چون اين سخن بشنيدم در مروان طمع بستم و از زبان يزيد به دو نوشتم : « اما بعد ، من ابن ذكوان وابستهء خويش را فرستادم با چيزها كه مىگويد و به تو مىرساند هر چه مىخواهى با وى بگوى كه از نخبه كسان و وابستگان معتمد منست ، صندوق بسته است و محرمى مطمئن . ان شاء الله . » گويد : به نزد مروان رفتيم ، طفيل ، نامهء عباس را به حاجب داد و گفت كه نامهء يزيد بن وليد نيز همراه آنست . نامه را بخواند ، حاجب برون آمد و گفت : « نامه اى جز اين همراه ندارى ؟ چيزى به تو نگفته ؟ » گفتم : « نه ولى من مسلم بن ذكوانم . »\r\nحاجب برفت كه گفت : « بگو وابستهء او برود » مسلم گويد : برفتم و چون مغرب رسيد ، سوى اطاقك رفتم وقتى مروان نماز كرد ، برفتم تا نمازم را تجديد كنم كه به نماز وى اعتبار نمىنهادم [ 1 
  ] وقتى به جاى ايستادم ، خواجه اى بيامد و چون در من نگريست ، برفت . نماز را كوتاه كردم و به دو پيوستم . مرا به نزد مروان برد كه در يكى از خانه هاى زنان سلام گفتم و نشستم .\r\nگفت : « كيستى ؟ » گفتم : « مسلم بن ذكوان وابستهء يزيد . »\r\n\r\n","description":"","footnote":"\r\n[ 1 
  ] وقتى نماز گزار به پيشنماز اعتبار ننهد ، نمازى كه به وى اقتدا كرده معتبر نيست . م\r\n","page_name":" 4414 ","page_number":237},
  {"content":"\r\nگفت : « وابستهء عتق يا وابستهء تبعيت [ 1 
  ] ؟ » گفتم : « وابستهء عتق » گفت : « اين بهتر است و همه اقسام آن نيكست ، هر چه مىخواهى بگوى . » گفتم : « اگر امير صلاح بداند ، مرا دربارهء هر چه مىگويم موافق او باشم يا مخالف امان دهد . » گويد : مرا امان داد ، حمد خداى گفتم و صلوات پيمبر او ، و از آن حرمت كه خداوند به سبب خلافت و پسند عامه به بنى مروان داده بود سخن آوردم و اينكه چگونه وليد دستگيره ها را شكسته و دلهاى كسان را تباه كرده و عامه نكوهش او مىكنند . همه وضع او را بگفتم .\r\nگويد : و چون سخن خويش را به سر بردم ، مروان سخن كرد به خدا نه حمد خدا كرد و نه شهادت گفت . گفت : « آنچه را گفتى شنيدم نكو گفتى و صواب گفتى ، نظر يزيد بسيار نيكو است . خدا را به شهادت مىگيرم كه با وى بيعت كرده‌ام ، جان و مال خويش را در اين راه بذل مىكنم و از اين كار جز ثواب خداى نمىخواهم ، به خدا از وليد چيزى بيشتر نمىخواهم ، رعايت من كرده ، اختيار داده مرا در شاهى خويش شركت داده ولى شهادت مىدهم كه به روز حساب ايمان ندارد . » گويد : « آنگاه مرا از كار يزيد پرسيد كه كار وى را بزرگ نمودم و مهم شمردم .\r\nگفت : « كار خويش را پوشيده دار ، حاجت يار ترا برآوردم و كار قرض وى را سامان دادم و گفتم هزار درم به او بدهند . » گويد : چند روز ببودم ، آنگاه يك روز ، هنگام نيمروز ، مرا پيش خواند و گفت : پيش يار خويش رو و به دو بگوى : « خدايت استوار بدارد به فرمان خداى كار\r\n\r\n","description":"","footnote":"\r\n[ 1 
  ] مطابق رسوم وقتى كسى ، بنده اى را آزاد مىكرد ، بندهء آزاد وابستهء وى بود ( مولى ) و نيز مردم غير عرب با عربان قرار وابستگى مىدادند و اين را وابستگى تبعيت مىگفتند ( م )\r\n","page_name":" 4415 ","page_number":238},
  {"content":"\r\nكن كه منظور خداى باشى . » آنگاه جواب نامهء مرا نوشت و گفت : « اگر توانى زمين را در هم پيچى يا پرواز كنى ، پرواز كن . كه تا شش و هفت روز ديگر يكى در جزيره قيام مىكند و بيم دارم كارشان به درازا كشد و عبور نتوانى كرد » گفتم : « امير اين را از كجا مىداند ؟ » بخنديد و گفت : « همه اهل هوس را خشنود داشته‌ام چنان كه مكنون دلهاى خويش را با من در ميان مىنهند . » گويد : با خويشتن گفتم : « من يكى از آنها هستم . » آنگاه به دو گفتم : « خدايت قرين صلاح بدارد اگر تو چنين كرده اى خالد بن يزيد بن معاويه را نيز گفتند به اين علم چگونه دست يافتى ؟ » گفت : « با هوسهاى كسان موافقت كردم و با آراى آنها هماهنگى كردم و هر چه را داشتند به من بذل كردند و مكنون خاطر خويش را با من در ميان نهادند . »\r\nگويد : آنگاه با وى وداع گفتم و برون شدم . و چون به آمد رسيدم بريدها را ديدم كه پياپى مىرسيد ، با خبر كشته شدن وليد ، و ناگهان عبد الملك بن مروان به عامل جزيره كه از جانب وليد بود تاخت و وى را از آنجا برون راند و ديده بانان بر راه نهاد ، بريد را رها كردم و اسبى و بلدى اجير كردم و پيش يزيد بن وليد رفتم .\r\nدر اين سال يزيد بن وليد ، منصور بن جمهور را از عراق معزول كرد و عبد الله ابن عمر بن عبد العزيز را ولايتدار آنجا كرد .\r\n\r\nسخن از خبر غزل منصور بن جمهور از عراق و ولايتدارى عبد الله بن عمر بن عبد العزيز - ابن مروان\r\nگويند : يزيد بن وليد به عبد الله بن عمر گفت : « مردم عراق به پدر تو تمايل دارند ، آنجا برو كه ترا ولايتدار عراق كرده‌ام »\r\n","description":"","footnote":"","page_name":" 4416 ","page_number":239},
  {"content":"\r\nابو عبيده گويد : عبد الله بن عمر مردى بود خداپرست و بيمار وقتى به عراق مىرفت پيش از خويشتن فرستادگان روان داشت با نامه ها به سرداران شام كه در عراق بودند كه بيم داشت منصور بن جمهور كار را به دو تسليم نكند ، همه سرداران مطيع وى شدند ، منصور بن جمهور نيز تسليم وى شد و سوى شام بازگشت . عبد الله بن - عمر عاملان خويش را برگماشت و روزيها و مقرريهاى كسان را بداد ، سرداران مردم شام با وى مشاجره كردند و گفتند : « غنيمت ما را بر اينان تقسيم مىكنى كه دشمنان ما هستند ! » عبد الله به مردم عراق گفت : « مىخواستم غنيمتتان را به شما پس بدهم كه مىدانستم حق شما نسبت بدان بيشتر است ، اما اينان با من مشاجره كردند و معترض شدند . » گويد : مردم كوفه سوى صحرا رفتند و فراهم آمدند . سرداران مردم شام ، كس پيش آنها فرستادند و عذر خواستند و انكار كردند و قسم ياد كردند كه چيزى از آنچه به آنها رسيده بود نگفته‌اند آنگاه غوغاييان دو گروه برجستند و زد و خوردهايى كردند و كسانى از آنها كشته شد كه شناخته نشدند .\r\nگويد : عبد الله بن عمر در حيره بود و عبيد الله بن عباس كندى در كوفه بود كه منصور بن جمهور او را در كوفه جانشين خويش كرده بود . مردم كوفه خواستند او را از قصر برون كنند . عبيد الله كس به طلب عمر بن غضبان بن قبعثرى فرستاد كه بيامد و كسان را از او دور كرد و آرامشان كرد و سرزنش كرد تا برفتند و از همديگر در امان ماندند . عبد الله بن عمر خبر يافت ، ابن غضبان را پيش خواند\r\nو جايزهء نكو داد و جامه پوشانيد و نگهبانى خويش را با خراجگيرى سواد و محاسبات [ 1 
  ] به دو سپرد و به دو گفت براى قوم خويش مقررى معين كند كه آنها را جزو شصتىها و هفتادىها كرد .\r\n\r\n","description":"","footnote":"\r\n[ 1 
  ] كلمهء متن .\r\n","page_name":" 4417 ","page_number":240},
  {"content":"\r\nدر اين سال در خراسان ميان يمانيان و نزاريان اختلاف افتاد و كرمانى با نصر بن سيار مخالفت كرد و به يارى هر يك از آنها جمعى فراهم آمدند .\r\n\r\nسخن از اختلاف يمانيان و نزاريان در خراسان و اختلاف كرمانى و نصر بن - سيار و سبب اين رخداد\r\nعلى بن محمد گويد : وقتى عبد الله بن ، عمر از جانب يزيد بن وليد به ولايتدارى سوى عراق آمد ، فرمان نصر را به ولايتدارى خراسان فرستاد .\r\nگويد : به قولى نامهء وى وقتى رسيد كه كرمانى از زندان نصر در آمده بود و منجمان به نصر گفتند : « در خراسان فتنه اى خواهد بود . » و نصر بگفت تا موجودى بيت المال را به دو خبر دهند و قسمتى از مقرريهاى كسان را به نقره و طلا داد ، از ظرفهايى كه براى وليد بن يزيد فراهم آورده بود .\r\nگويد : نخستين كسى كه در اين باب سخن كرد ، يكى از مردم كنده بود ، مردى بود گشاده زبان و بلند قامت كه گفت : « مقررى ! مقررى ! » ، و چون جمعهء ديگر بيامد ، نصر كسانى از كشيكبانان را بگفت تا سلاح به تن كردند ، و آنها را در مسجد پراكنده كرد ، مبادا كسى سخن كند . كندى برخاست و گفت : « مقررى ! مقررى ! » گويد : يكى ، وابستهء ازديان ملقب به ابو الشياطين برخاست و سخن كرد ، حماد ريخته گر و ابو السليل بكرى به پا خاستند و گفتند : « مقررى ! مقررى ! » نصر گفت : « نافرمانى مكنيد ، قرين اطاعت و جماعت باشيد ، از خدا بترسيد و اندرزى را كه به شما مىدهند گوش گيريد . » گويد : سلم بن احوز به طرف نصر رفت كه بر منبر بود و با وى سخن كرد ، گفت : « اين گفتهء تو كارى براى ما نميسازد » مردم بازار سوى بازارهايشان\r\n","description":"","footnote":"","page_name":" 4418 ","page_number":241},
  {"content":"\r\nدويدند ، نصر خشمگين شد و گفت : « از پس اين روزتان پيش من مقررىاى نداريد . » آنگاه گفت : « چنان مىبينم كه يكيتان به نزد برادرش يا پسر عمويش رود و به سبب شترى كه به او هديه كنند يا جامه اى كه به او پوشانند به صورت خويش زند و گويد : مولا و خويشاوند من ، گويى مىبينمشان كه از زير قدمهاشان شرى تحمل ناپذير برون شده ، گويى مىبينمتان كه در بازارها افتاده‌ايد چون شتران نحر شده ، وقتى ولايتدارى كسى دراز شود از او به ملالت اندر شويد . شما اى مردم خراسان پادگانى هستيد در گلوى دشمن ، مبادا دو شمشيرتان درهم افتد . » عبد الله بن مبارك گويد : نصر در سخنرانى خويش گفت : « من حق شناسى نمىبينم معذلك مرا به ظلم منتسب مىدارند شايد اين براى من نيكتر باشد . شما به مكارى رو كرده‌ايد كه از آن فتنه مىخواهيد ، خدايتان باقى بدارد ، به خدا شما را پخش كردم و فراهم شديد ، فراهمتان كردم و پخش شديد ، اكنون ده كس از شما پيش من نيست مثال من و شما چنانست كه سلفتان گويد :\r\n« اى ياران ما به هم پيوسته باشيد « تا پيرو شما شويم « كه به دو نيك شما را دانسته‌ايم . » از خداى بترسيد ، به خدا اگر دو شمشير ميان شما در هم افتد ، يكيتان آرزو كند كه از مال و فرزند خويش به دور بود و هرگز آن را نديده بود ، اى مردم خراسان شما از جماعت چشم پوشيده‌ايد و به تفرقه پرداخته‌ايد ، مگر طالب قدرت ناشناسيد و انتظار آن را مىبريد ؟ اى گروه عربان ، اين مايهء هلاك شما است . » گويد : آنگاه شعر نابغهء ذبيانى را به تمثيل خواند كه مضمون آن چنين است :\r\n« اگر تيره روزيتان بر شما چيره شود\r\n","description":"","footnote":"","page_name":" 4419 ","page_number":242},
  {"content":"\r\n« من در كار اصلاح شما « كوشش خويش را كرده‌ام »\r\nگويد : وقتى فرمان نصر از جانب عبد الله بن عمر بيامد كرمانى به ياران خويش گفت : « كسان در كار فتنه‌اند ، يكى را براى كارهاى خويش بجوييد » .\r\nگويد : او را كرمانى نام دادند از آن رو كه به كرمان زاده بود . نامش جديع بود ، پسر على .\r\nگفتند : « تو سالار ما باش . » گويد : مضريان به نصر گفتند : « كرمانى بر ضد تو فساد مىكند ، او را پيش بخوان و خونش را بريز . » گفت : « نه ، اما مرا فرزندان هست ، ذكور و اناث ، پسران خويش را با دختران وى و پسران وى را با دختران خويش همسر مىكنم . » گفتند : « نه . » گفت : « پس يكصد هزار درم براى او مىفرستم . وى بخيل است و چيزى به ياران خويش نمىدهد ، و چون بدانند از اطراف وى پراكنده شوند . » گفتند : « نه اين مايهء نيرومندى او مىشود . » گفت : « پس او را به حال خويش گذاريد كه از ما حذر كند و ما نيز از او حذر كنيم . » گفتند : « كس بفرست و او را بيار و بدار . » گويد : « نصر شنيد كه كرمانى مىگويد : « هدف من از اطاعت بنى مروان اين بود كه مرا بر شمشير زنان گمارند و انتقام بنى مهلب را بگيرم بعلاوه اينكه از نصر ستم ديده‌ايم و ما را دير باز محروم داشته و به سبب رفتارى كه اسد با او داشته ما را مكافات مىدهد . »\r\n","description":"","footnote":"","page_name":" 4420 ","page_number":243},
  {"content":"\r\nگويد : عصمة بن عبد الله اسدى به نصر گفت : « اين آغاز فتنه است گناهى از او بگير ، و چنين وانماى كه مخالف است و گردن وى را با گردن سباع بن نعمان - ازدى و فرافصة بن ظهير بكرى بزن كه پيوسته از خداى آزرده است كه مضريان را برترى داده و مردم ربيعه را در خراسان برترى داده . » گويد : جميل بن نعمان گفت : « تو او را حرمت داده اى كه كشتن وى را خوش ندارى به من تسليمش كن تا خونش را بريزم . » گويند : نصر به كرمانى خشم آورد از آن رو كه به بكر بن فراس بهرانى عامل گرگان نامه نوشته بود و وى را از كار منصور بن جمهور كه فرمان كرمانى را با ابو الزعفران وابستهء اسد بن عبد الله فرستاده بود خبر داده بود كه نصر از پى وى برآمد و به دو دست نيافت .\r\nگويد : كسى كه كشته شدن وليد و آمدن منصور بن جمهور را به عراق ، براى كرمانى نوشته بود ، صالح اثرم حرار بود .\r\nگويند : گروهى پيش نصر آمدند و گفتند : « كرمانى به فتنه مىخواند . » اصرم ابن قبيصه به نصر گفت : « اگر جديع جز به وسيلهء نصرانيگرى و يهوديگرى به قدرت و شاهى دست نيابد ، نصرانى و يهودى مىشود . » گويد : و چنان بود كه ميان نصر و كرمانى دوستى بوده بود ، كرمانى در ايام ولايتدارى اسد بن عبد الله با نصر نيكى كرده بود . وقتى نصر ولايتدار خراسان شد ، كرمانى را از رياست برداشت و آن را به حرب بن عامر واشجى داد ، و چون حرب بمرد\r\nكرمانى را پس آورد ، اما اندكى در آن نمانده بود كه معزولش كرد و رياست را به جميل بن نعمان داد .\r\nگويد : پس ميان نصر و كرمانى دشمنى افتاد و كرمانى را در كهندژ بداشت .\r\nكار كهندژ با مقاتل بن على مراى و به قولى مرى بود .\r\nگويد : وقتى نصر مىخواست كرمانى را به زندان كند ، عبيد الله بن بسام\r\n","description":"","footnote":"","page_name":" 4421 ","page_number":244},
  {"content":"\r\nسالار كشيكبانان خويش را بگفت تا وى را بياورد ، نصر به دو گفت : « اى كرمانى ، مگر نامهء يوسف بن عمر به نزد من نيامد كه دستورم داده بود ترا بكشم ، اما به دو پاسخ دادم و گفتم : پير و يكه سوار خراسان است و خون ترا محفوظ داشتم ؟ » گفت : « چرا ؟ » گفت : « مگر غرامتى را كه به گردن داشتى عهده نكردم و بر مقررىهاى مردم تقسيم نكردم ؟ » گفت : « چرا ؟ » گفت : « مگر على پسرت را به خلاف رضاى قومت بر نياوردم ؟ » گفت : « چرا . » گفت : « به عوض آن دل به فتنه داده اى ؟ » كرمانى گفت : « آنچه بود بيشتر از آن بود كه امير گفت و من سپاس آن مىدارم . اگر امير خون مرا محفوظ داشته ، من نيز در ايام اسد بن عبد الله چنان كردم كه مىداند ، امير تأمل كند و تحقيق كند كه من خواهان فتنه نيستم . » عصمة بن عبد الله اسدى گفت : « دروغ گفتى ، شورش مىخواهى و چيزى كه بدان نتوانى رسيد . » سلم بن احوز گفت : « اى امير گردنش را بزن . » مقدام و قدامه هردوان پسر عبد الرحمان بن نعيم غامدى ، گفتند : « همنشينان فرعون از شما بهتر بودند كه گفتند وى را با برادرش بدار ، به خدا كرمانى به گفتهء پسر احوز كشته نميشود . » گويد : پس نصر بگفت تا اسلم ، كرمانى را به زندان كرد . سه روز مانده از ماه رمضان سال صد و سى و يكم .\r\nگويد : ازديان سخن كردند ، نصر گفت : « سوگند ياد كرده‌ام كه او را\r\n","description":"","footnote":"","page_name":" 4422 ","page_number":245},
  {"content":"\r\nبدارم . از من بدى به او نخواهد رسيد . اگر بر او بيمناكيد يكى را برگزينيد كه با وى باشد . » گويد : پس يزيد نحوى را برگزيدند كه با وى در كهندژ بود و كشيكبانان وى را از بنى ناجيه كرد كه ياران عثمان و جهم بودند ، هردوان پسران مسعود .\r\nگويد : ازديان ، مغيرة بن شعبهء جهضمى و خالد بن شعيب حدانى را پيش نصر فرستادند كه دربارهء كرمانى با وى سخن كردند .\r\nگويد : كرمانى بيست و نه روز در زندان ببود .\r\nعلى بن وايل ، يكى از مردم بنى ربيعة بن حنظله گويد : پيش نصر رفتم ، كرمانى\r\nبه كنارى نشسته بود و مىگفت : « گناه من چيست كه ابو الزعفران آمده ، به خدا نه او را نهان كرده‌ام نه جايش را مىدانم . » راوى گويد : روزى كه كرمانى به زندان شد ، ازديان مىخواستند او را از فرستادگان بگيرند ، اما كرمانى به خدا قسمشان داد كه چنين نكنند و با فرستادگان سلم بن احوز رفت و مىخنديد . وقتى به زندان رفت عبد الملك بن حرمله يحمدى و مغيرة بن شعبه و عبد الجبار بن شعيب و جمعى از ازديان سخن كردند و سوى نوش رفتند و گفتند : « رضايت نمىدهيم كه كرمانى را بدون جنايت يا خطايى به زندان كنند . » گويد : پيرانى از قوم يحمد به آنها گفتند : « كارى نكنيد و ببينيد اميرتان چه مىكند ؟ » گفتند : « رضايت نمىدهيم ، بايد نصر دست از ما بدارد ، يا از شما آغاز مىكنيم . » گويد : عبد العزيز بن عباد يحمدى با يكصد كس به نزد آنها آمد ، و محمد بن مثنى و داود بن شعيب نيز آمدند و شب را در نوش با عبد الملك بن حرمله و همراهان وى به سر كردند و چون صبح شد سوى حوران رفتند و خانهء عزه كنيز فرزنددار نصر را\r\n","description":"","footnote":"","page_name":" 4423 ","page_number":246},
  {"content":"\r\nبسوختند و سه روز ببودند و گفتند : « رضايت نمىدهيم . » گويد : در اين وقت امينان براى وى معين كردند و يزيد نحوى را با كسان ديگر پيش وى نهادند .\r\nگويد : يكى از مردم نسف بيامد و به جعفر غلام كرمانى گفت : « اگر او را برون آرم چى به من مىدهيد ؟ » گفت : « هر چه بخواهى از آن تو خواهد بود . » پس مرد نسفى سوى مجراى آب كهندژ رفت و آن را گشاد كرد و پيش فرزندان كرمانى آمد و گفت : « به پدرتان بنويسيد كه امشب آماده باشد . » گويد : براى او نوشتند و نامه را در غذا نهادند ، كرمانى يزيد نحوى و حصين ابن حكيم را پيش خواند كه با وى شام خوردند و برون شدند كرمانى وارد آب شد ، بازوى او را گرفتند مارى روى شكمش پيچيد اما زيانش نزد ، يكى از ازديان گفت : « مار ازدى بود ، از اين رو زيانش نزد . » گويد : پس به جاى تنگى رسيد ، او را كشيدند كه پوست بازو و پهلويش برفت . وقتى برون شد بر استر خويش دوامه نشست ، به قولى بر اسب خويش بشير نشست ، بند همچنان برپاى وى بود ، او را سوى دهكده اى بردند به نام غلطان كه عبد الملك بن حرمله آنجا بود و وى را رها كردند .\r\nابو الوليد زهير بن هنيد عدوى گويد : بسام غلام كرمانى با وى بود بر كهندژ شكافى بديد و پيوسته آن را گشاد كرد تا توانست از آن برون شود .\r\nگويد : كرمانى كس پيش محمد بن مثنى و عبد الملك بن حرمله فرستاد كه من امشب برون مىشوم ،\r\nو آنها فراهم آمدند . پس برون شد ، فرقد وابستهء كرمانى بيامد و به آنها خبر داد كه در دهكدهء حرب بن عامر با وى ديدار كردند ، در آن وقت ملحفه [ 1 
  ] اى بر او بود و شمشيرى آويخته بود ، عبد الجبار بن شعيب و دو پسرش على و عثمان ، و جعفر غلامش\r\n\r\n","description":"","footnote":"\r\n[ 1 
  ] كلمهء متن\r\n","page_name":" 4424 ","page_number":247},
  {"content":"\r\nنيز با وى بودند ، به عمرو بن بكر گفت به غلطان و اندغ و اشترج رود و بدانها دستور داد كه در مرج نوش بر در ريان بن سنان يحمدى پيش وى آيند كه به هنگام عيد - نمازگاهشان آنجا بود .\r\nگويد : عمرو بن بكر برفت و به آنها خبر داد ، قوم از دهكده هاى خويش برون شدند با سلاح . نماز صبح را با آنها بكرد ، نزديك هزار كس بودند . هنوز آفتاب بالا نيامده بود كه سه هزار كس شدند . مردم سقادم نيز به نزد آنها آمدند . پس از راه مرغ نيران برفت تا به حوزان رسيد .\r\nبه قولى شبى كه كرمانى برون شد ازديان با عبد الملك بن حرمله بر كتاب خداى عز و جل بيعت كردند و چون در مرغ نوش فراهم آمدند نماز به پا شد . اندك مدتى ميان عبد الملك و كرمانى اختلاف شد ، سپس عبد الملك او را پيش انداخت و كار را به دو سپرد و كرمانى پيشواى نماز شد .\r\nراوى گويد : وقتى كرمانى بگريخت ، نصر بر در مروروذ در ناحيهء ابردانه اردو زد و يك روز يا دو روز بماند .\r\nبه قولى وقتى كرمانى بگريخت ، نصر ، عصمة بن عبد الله اسدى را جانشين كرد و سوى پلهاى پنجگانه رفت به در مروروذ ، و با مردم سخن كرد ، نكوهش كرمانى كرد و و گفت : « به كرمان زاد و كرمانى بود ، آنگاه به هرات افتاد و هروى شد ، افتاده ميان دو بستر ، نه اصل ثابت دارد ، نه فرع ثابت . » آنگاه از ازديان سخن آورد و گفت : « اگر فراهم آيند قومى زبونند و اگر نه ، چنانند كه اخطل گويد :\r\n« قورباغگانند در شب باريك « كه بانگ همىزنند « و صدايشان مار دريا را « سويشان راهبرى كند . » آنگاه از زياده روى خويش پشيمان شد و گفت : « خدا را ياد كنيد كه ياد خدا\r\n","description":"","footnote":"","page_name":" 4425 ","page_number":248},
  {"content":"\r\nشفاست . ياد خدا خيرى است كه شر در آن نيست و گناه را مىبرد ، ذكر خداى مايهء دورى از نفاق است . » گويد : آنگاه كسان بسيار به دور نصر فراهم آمدند ، وى سلم بن احوز را با سواران زره دار\r\nو جمع بسيار سوى كرمانى فرستاد ، كسان ميان نصر و كرمانى پيام برى كردند و از نصر خواستند كه او را امان دهد و به زندان نكند . قوم وى ضمانت كردند كه با نصر مخالفت نكند . پس كرمانى دست در دست نصر نهاد كه به دو گفت :\r\nدر خانهء خويش بماند . آنگاه چيزى از جانب نصر شنيد و سوى دهكده اى رفت از آن خويش .\r\nگويد : پس نصر برون شد و بنزد پلها اردو زد ، قاسم بن نجيب پيش وى آمد و دربارهء كرمانى سخن كرد كه وى را امان داد . قاسم گفت : « اگر خواهى از خراسان برون شود و اگر خواهى در خانهء خويش بماند . » گويد : رأى نصر برون كردن وى بود ، اما سلم گفت : « اگر او را برون كنى نام و ياد وى را بلند آوازه كنى . و كسان گويند : برونش كرد به سبب آنكه از او بيم داشت . » نصر گفت : « وقتى برون شود بيم من از او كمتر از آنست كه اينجا بماند كه مرد ، وقتى از ولايت خويش برون رانده شود ، كارش ناچيز شود . » گويد : اما از وى نپذيرفتند و دست از وى بداشت . آنگاه بهر يك از همراهان خويش ده درم داد . پس از آن كرمانى پيش نصر آمد و وارد سراپردهء وى شد كه امانش داد .\r\nگويد : در شوال سال صد و بيست و ششم آنگاه كه عبد العزيز بن عبد ربه به حارث ابن سريج پيوست خبر عزل منصور بن جمهور و ولايتدارى عبد الله بن عمر به نصر رسيد پس براى كسان به سخن ايستاد و از ابن جمهور ياد كرد و گفت : « دانسته بودم كه وى در خور عاملى عراق نيست ، خداى او را معزول كرد و پاكيزه پسر پاكيزه را\r\n","description":"","footnote":"","page_name":" 4426 ","page_number":249},
  {"content":"\r\nعامل كرد . » پس كرمانى به سبب ابن جمهور خشم آورد و باز به فراهم آوردن كسان و مهيا كردن سلاح پرداخت . با هزار و پانصد كس ، بيشتر يا كمتر ، در مراسم جمعه حضور مىيافت و بيرون اطاقك نماز مىكرد . آنگاه پيش نصر مىرفت و سلام مىگفت و نمىنشست .\r\nآنگاه رفتن پيش نصر را ترك كرد و مخالفت آشكار كرد .\r\nگويد : نصر با سلم بن احوز به دو پيغام داد كه به خدا از زندانى كردن تو قصد بدى نداشتم ، بيم كردم كار مردم را تباه كنى ، پيش من آى .\r\nكرمانى به سلم گفت : « اگر نبود كه در خانهء منى ميكشتمت ، اگر نبود كه از حمق تو خبر دارم اذيتت مىكردم ، پيش پسر مرد بريده دست برو و از نيك و بد هر چه خواهى با وى بگوى . » گويد : سلم پيش نصر بازگشت و به دو خبر داد .\r\nنصر گفت : « پيش وى باز گرد . » گفت : نه به خدا از او بيمى ندارم اما خوش ندارم كه دربارهء تو سخنان ناپسند به من بگويد . » پس نصر عصمة بن عبد الله اسدى را پيش وى فرستاد كه گفت : « اى ابو على از عاقبت كارى كه آغاز كرده اى بر دين و دنياى تو بيم دارم چند چيز را به تو عرضه مىكنيم ، پيش امير خويش بيا تا آن را به تو عرضه كند\r\nاز اين كار جز خبردار گفتن به تو قصدى نداريم . » كرمانى گفت : « مىدانم كه نصر اين را به تو نگفته اما تو خواستى بگويى كه پيش وى منزلت يا بى ، به خدا از پس اين سخن يك كلمه با تو نمىگويم تا به جاى خويش بازگردى و جز تو هر كه را خواهد بفرستد . » گويد : پس عصمه بازگشت و گفت : « هرگز كافرى را گردنفرازتر از كرمانى نديده‌ام از او در شگفت نيستم ، بلكه از يحيى بن حضين ، كه لعنت خدا بر آنها باد ، در شگفتم كه وى را بيش از يارانش بزرگ ميدارد . »\r\n","description":"","footnote":"","page_name":" 4427 ","page_number":250},
  {"content":"\r\nسلم بن احوز گفت : « بيم دارم اين مرز و اين مردم تباه شوند . قديد را سوى او بفرست . » نصر به قديد بن منيع گفت : « سوى وى رو . » گويد : قديد پيش كرمانى رفت و گفت : « اى ابو على به لجاجت افتاده اى و بيم دارم كه كار بالا گيرد و همگى به هلاكت افتيم و اين عجمان ما را شماتت كنند . » گفت : « اى قديد ، من از تو بدگمان نيستم ، رخدادهايى بوده كه با وجود آن به نصر اعتماد ندارم . پيمبر خدا صلى الله عليه و آله و سلم گفته : مرد بكرى برادر تو است اما به او اعتماد نكن . » گفت : « اكنون كه اين انديشه در خاطرت افتاده گروگانى به او بده . » گفت : « كى ؟ » گفت : « على و عثمان را به او بده . » گفت : « كى را به من مىدهد كه خيرى در او نمىبينم ؟ » گفت : « اى ابو على ، ترا به خدا مبادا اين ولايت به دست تو ويران شود . » گويد : آنگاه قديد سوى نصر بازگشت و به عقيل بن معقل ليثى گفت : « بيم دارم در اين مرزها بليه اى رخ دهد با پسر عموى خويش سخن كن . » گويد : عقيل به نصر گفت : « اى امير به خداى قسمت مىدهم كه عشيرهء خويش را به شئامت نيندازى ، در شام خارجيان با مروان نبرد دارند اما مردم و ازديانى كه همسايگان تواند سبكسرانه و سفيهانه به فتنه افتاده‌اند . » گفت : « چه كنم ، اگر كارى مىدانى كه مردم را به سامان آرد بگوى كه او به تأكيد گفته كه به من اعتقاد ندارد . » گويد : عقيل پيش كرمانى رفت و گفت : « اى ابو على روشى پيش آورده اى كه پس از تو نيز از اميران خواهند خواست ، كارى مىبينم كه بيم دارم عقلها در آن\r\n","description":"","footnote":"","page_name":" 4428 ","page_number":251},
  {"content":"\r\nحيران شود . » كرمانى گفت : « نصر مىخواهد پيش وى آيم اما من به دو اعتماد ندارم مىخواهيم كناره گيرد ، ما نيز كناره گيريم و يكى از بكر بن وائل را كه مورد رضايت همگيمان باشد برگزينيم كه كار ما را عهده كند تا دستورى از خليفه بيايد . اما اين را نمىپذيرد . » گفت : « اى ابو على ، بيم دارم مردم اين مرز به هلاكت افتند . پيش امير خويش آى و هر چه مىخواهى بگوى كه پذيرفته مىشود . سفيهان قوم خويش را دربارهء چيزى كه در آن افتاده‌اند به طمع مينداز . » كرمانى گفت : « از خردمندى و نيكخواهى تو بدگمان نيستم ، ولى به نصر اعتماد ندارم . هر چه مىخواهد از مال خراسان بردارد و برود . » گفت : « مىخواهى كارى كنى كه ميان شما همبستگى آرد ، از وى زن بگيرى و به او زن بدهى ؟ » گفت : « به هر حال از او ايمن نخواهم بود . »\r\nگفت : « پس از اين ، نيكى اى نخواهد بود ، بيم دارم فردا بيهوده هلاك شوى » گفت : « لا حول و لا قوة الا بالله . » عقيل به دو گفت : « باز پيش تو آيم ؟ » گفت : « نه ولى از من پيام به او برسان و بگو بيم دارم كه كسانى ترا به كارى جز آنچه مىخواهى وادار كنند و با ما كارى كنى كه چيزى به جاى نماند ، از پيش تو مىروم ، نه از بيم تو ، بلكه خوش ندارم مردم اين ولايت را به شئامت اندازم و در اينجا خونها بريزم . » گويد : و آماده مىشد كه سوى گرگان رود .\r\nدر اين سال ، يزيد بن وليد ، حارث بن سريج را امان داد و اين را به او نوشت ، به\r\n","description":"","footnote":"","page_name":" 4429 ","page_number":252},
  {"content":"\r\nعبد الله بن عمر نيز نوشت و دستور داد كه هر چه از مال و فرزند وى گرفته به دو پس دهد .\r\n\r\nسخن از خبر امان دادن يزيد ابن وليد به حارث بن سريج\r\nگويند : وقتى در خراسان ميان نصر و كرمانى فتنه افتاد ، نصر بيم كرد كه حارث ابن سريج با ياران خويش و تركان سوى وى آيد و طمع آورد كه وى را به نيكخواهى آرد و مقاتل بن حيان نبطى و ثعلبة بن صفوان بنانى و انس بن بجالهء اعرجى و هديه شعرا - وى و ربيعهء قرشى را پيش وى فرستاد كه از ديار تركانش پس آرند .\r\nعلى بن محمد گويد : خالد بن زياد بدى از مردم ترمذ و خالد بن عمرو وابستهء بنى - عامر سوى يزيد بن وليد رفتند و براى حارث بن سريج امان خواستند ، وقتى به كوفه رسيدند سعيد خذينه را بديدند كه به خالد بن زياد گفت : « مىدانى از چه روى مرا خذينه نام داده‌اند ؟ . » گفت : « نه . » گفت : « مىخواستند مرا به كشتن مردم يمنى وادار كنند ، اما نپذيرفتم . » گويد : آن دو كس از ابو حنيفه خواستند كه براى آنها به اجلح كه از خواص يزيد بن وليد بود نامه نويسد و او بنوشت و اجلح آنها را به نزد يزيد بن وليد برد .\r\nخالد بن يزيد به دو گفت : « اى امير مؤمنان پسر عموى خويش را كشتى تا كتاب خداى را به پاى دارى اما عاملانت تعدى و ستم مىكنند . » گفت : « آنها را منفور دارم اما يارانى جز آنها نمىيابم . » گفت : « اى امير مؤمنان ، كسان خاندانها را به كار گير و به هر يك از عاملان ، كسانى از اهل خير وفقه برگمار كه آنها را مطابق آنچه در فرمان تو است راه\r\n","description":"","footnote":"","page_name":" 4430 ","page_number":253},
  {"content":"\r\nببرند . » گفت : « چنين مىكنم . » گويد : آنگاه براى حارث بن سريج از او امان خواستند كه براى وى چنين نوشت :\r\n« اما بعد ، ما براى خداى خشم آورديم كه حدود وى معوق مانده بود و بندگان وى به محنت افتاده بودند ،\r\nخونها به ناروا ريخته مىشد و اموال به ناحق گرفته مىشد ، خواستيم در اين امت به كتاب خدا جل و عز و سنت پيمبر وى صلى الله عليه و سلم عمل كنيم كه نيرويى جز به وسيلهء خدا نيست و اين را از خويشتن به تو وانموده‌ايم تو و كسانى كه با تواند امان ما را بپذيريد كه برادران و ياران ماييد . به عبد الله بن عمر بن - عبد العزيز نوشتم كه هر چه از اموال و فرزندان شما گرفته پس دهد . » گويد : آن دو كس به كوفه رفتند و به نزد ابن عمر وارد شدند ، خالد بن - زياد گفت : « خداى امير را قرين صلاح بدارد ، چرا عاملان خويش را به روش پدرت وا نمىدارى ؟ » گفت : « مگر روش عمر آشكار و معلوم نيست ؟ » گفت : « وقتى بدان كار نكنند كسان را از آن چه سود ؟ » گويد : پس از آن به مرو رفتند و نامهء يزيد را به نصر دادند كه هر چه را از آنها گرفته بود و به دست توانست آورد ، پس داد . آنگاه پيش حارث رفتند و مقاتل ابن حيان و ياران وى را كه نصر پيش حارثشان فرستاده بود بديدند .\r\nگويد : و چنان بود كه ابن عمر به نصر نوشته بود كه تو حارث را بى اجازهء من و اجازهء خليفه امان داده اى ، و او در كار خويش متحير مانده بود و يزيد بن احمر را فرستاده بود و دستور داده بود وقتى با حارث به كشتى نشست ، وى را به غافلگيرى بكشد . وقتى آن دو كس مقاتل را در آمل بديدند ، مقاتل بخويشتن پيش وى رفت و يزيد از او بازماند .\r\n","description":"","footnote":"","page_name":" 4431 ","page_number":254},
  {"content":"\r\nگويد : حارث به آهنگ مرو حركت كرد كه مدت اقامت وى بسرزمين مشرك دوازده سال بوده بود قاسم شيبانى و مضرس بن عمران ، قاضى حارث ، و عبد الله ابن سنان نيز با وى بيامدند ، وقتى به سمرقند رسيد منصور بن عمر عامل آنجا از او پيشواز نكرد و گفت : « براى نيككوشيهايش ؟ » گويد : منصور بن عمر به نصر نوشت و دربارهء حارث اجازه خواست كه به دو تازد و هر كدام ديگرى را كشت ، به بهشت رود يا جنهم . و هم به دو نوشت : « حارث كه قدرت بنى اميه را زيان زده و خون از پس خون ريخته و از آن پس كه در حكومت آنها بيشتر از همه مهمان مىداشته و در حمله به تركان دليرتر و جرىتر از همه بود از دنيا چشم پوشيده ، اگر به نزد امير آيد ، بنى تميم را از اطراف تو پراكنده كند . » گويد : و چنان بود كه سر در خداه به نزد منصور بن عمر محبوس بود از آن رو كه بياسان را كشته بود و پسر وى جنده شكايت به منصور برده بود كه قاتل را محبوس كرده بود ، حارث با منصور سخن كرد كه آزادش كرد و او ملازم حارث شد و به دو وفادار ماند .\r\nدر اين سال چنان كه بعضىها گفته‌اند ابراهيم بن محمد ملقب به امام ، ابو هاشم ، بكير بن ماهان ، را سوى خراسان فرستاد و سيرت و وصيت را با وى فرستاد كه به مرو رفت\r\nو نقيبان را با دعوتگرانى كه آنجا بودند فراهم آورد و از مرگ امام محمد ابن على خبرشان داد و سوى ابراهيم دعوتشان كرد و نامهء ابراهيم را به آنها داد كه پذيرفتند و آنچه از انفاقهاى شيعه به نزدشان فراهم آمده بود به وى تسليم كردند كه بكير آن را به نزد ابراهيم بن محمد برد .\r\nدر اين سال ، يزيد بن وليد براى برادر خويش ابراهيم بن وليد از كسان بيعت گرفت و او را وليعهد خويش كرد و براى عبد العزيز بن حجاج بن عبد الملك نيز بيعت گرفت از پى ابراهيم .\r\n","description":"","footnote":"","page_name":" 4432 ","page_number":255},
  {"content":"\r\nسبب اين كار ، چنان كه در روايت على بن محمد آمده اين بود كه يزيد بن وليد در ذى حجه سال صد و بيست و ششم بيمار شد ، به دو گفتند : « براى برادرت ابراهيم و و عبد العزيز بن حجاج از پى او بيعت بگير . » گويد : قدريان پيوسته او را در كار بيعت به شتاب وامىداشتند و مىگفتند :\r\n« روا نيست كه كار امت را معوق گذارى ، براى برادر خويش بيعت بگير . » عاقبت براى ابراهيم و براى عبد العزيز بن حجاج بيعت گرفت .\r\nدر اين سال ، يزيد بن وليد ، يوسف بن محمد را از مدينه معزول كرد و عبد العزيز ابن عبد الله را ولايتدار آنجا كرد .\r\nمحمد بن عمر گويد : به قولى يزيد بن وليد ، يوسف را ولايتدار مدينه نكرده بود بلكه او نامه اى در بارهء ولايتدارى مدينه ساخته بود كه وليد او را معزول كرد و عبد العزيز را ولايتدار كرد كه دو روز مانده از ذى قعده به آنجا رسيد .\r\nدر اين سال مروان بن محمد با يزيد بن وليد مخالفت نمود و از ارمينيه سوى جزيره رفت و چنين وانمود كه خونخواه وليد بن يزيد است و چون به حران رسيد با يزيد بيعت كرد .\r\n\r\nسخن از اينكه چرا مروان بن محمد با يزيد ابن وليد مخالفت كرد و سپس بيعت كرد ؟\r\nابو هاشم ، مخلد بن محمد گويد : پيوسته در اردوى مروان بن محمد بودم .\r\nگويد : عبد الملك بن مروان بن محمد\r\nوقتى با عمر بن يزيد از غزاى تابستانى ، بازگشت و به حران آمد در آنجا از كشته شدن يزيد خبر يافت . در آن وقت عامل جزيره عبدة بن رباح غسانى بود از جانب وليد كه چون از كشته شدن وليد خبر يافت سوى شام رفت و عبد الملك به حران و شهرهاى جزيره تاخت و آنجا را مضبوط داشت و سليمان بن علاثه را بر آنجا گماشت و به پدر خويش كه در ارمينيه\r\n","description":"","footnote":"","page_name":" 4433 ","page_number":256},
  {"content":"\r\nبود نامه نوشت و ما وقع را به دو خبر داد و گفت كه با شتاب حركت كند و بيايد .\r\nگويد : مروان براى حركت آماده شد و چنان وانمود كه به خونخواهى وليد مىرود و نخواسته بود مرز را معوق گذارد تا كار آن را استوار كند .\r\nگويد : مروان ، اسحاق بن مسلم عقيلى را كه سر قيسيان بود با ثابت بن نعيم جذاهى كه از مردم فلسطين بود و سر يمنيان بود سوى مردم باب فرستاد . سبب مصاحبت ثابت با مروان از آنجا بود كه مروان وى را از زندان هشام در رصافه خلاص كرده بود ، زيرا مروان هر دو سال يك بار پيش هشام مىرفت و كار و وضع مردم و امور سپاهيانى را كه آنجا بودند با آنچه دربارهء دشمن مىبايست كرد ، به دو خبر مىداد . سبب آنكه هشام ثابت را به زندان كرده بود چنان بود كه از پيش آورده‌ايم از كار وى با حنظلة بن صفوان و تباه كردن سپاهى كه هشام با وى براى نبرد بربران و مردم افريقيه فرستاده بود به سبب آنكه كلثوم بن عياض قشيرى عامل هشام را كشته بودند و حنظله از رفتار وى ضمن نامه اى كه به هشام نوشته بود شكايت كرده بود و هشام به دو دستور داده بود كه ثابت را در بند آهنين به نزد وى فرستد كه حنظله او را فرستاد و هشام او را به زندان كرد و همچنان در زندان بود تا مروان بن محمد ضمن يكى از سفرهاى خويش به نزد هشام آمد ، كار كلثوم بن عياض و كار افريقيه را از پيش در همين كتاب در جاى خود آورده‌ايم .\r\nو چون مروان سوى هشام رفت سران مردم يمنى كه با هشام بودند پيش وى آمدند و دربارهء ثابت از او تقاضا كردند ، از جمله كسانى كه با وى سخن كردند كعب بن حامد عبسى سالار نگهبانان هشام بود و عبد الرحمان بن ضخم و سليمان بن حبيب ، قاضى هشام . پس مروان از هشام خواست كه ثابت را به او ببخشد كه بخشيد و ثابت سوى ارمينيه رفت كه مروان وى را به كار گماشت و چيز داد .\r\nوقتى مروان ، ثابت را با اسحاق سوى مردم باب فرستاد ، همراهشان نامه اى به آنها نوشت و از كار مرزشان خبرشان داد و اين كه مراقبت و مواظبتشان\r\n","description":"","footnote":"","page_name":" 4434 ","page_number":257},
  {"content":"\r\nموجب پاداش است و ماندنشان در آنجا سبب دفع دشمن از ذريهء مسلمانان مىشود .\r\nگويد : مقرريهاى مردم باب را نيز همراه آن دو كس فرستاد و يكى از مردم\r\nفلسطين را به نام حميد بن عبد الله لخمى بر آنها گماشت كه به نزدشان مردى پسنديده بود و از پيش سرپرستشان بوده بود و از ولايتدارى وى ستايش كرده بودند .\r\nآن دو كس دستور مروان را ميان مردم باب عمل كردند و پيام وى را رسانيدند و نامهء وى را برايشان خواندند و آنها پذيرفتند كه در مرزشان بمانند و ملازم جاهاى خويش باشند . پس از آن به دو خبر رسيد كه ثابت به سردارانشان تلقين مىكند كه از مرز باز آيند .\r\nو چون آن دو كس به نزد مروان باز آمدند براى حركت آماده شد و سپاه خويش را سان ديد . ثابت بن نعيم به كسانى از مردم شام كه با وى بودند تلقين كرد كه از مروان جدا شوند و به دو ملحق شوند تا آنها را سوى ولايتهايشان برد و كارشان را عهده كند و آنها شبانگاه با نزاريان از اردوگاه جدا شدند و جداگانه اردو زدند .\r\nمروان از كارشان خبر يافت و شب را با همراهان خويش با سلاح به سر برد كه كشيك مىدادند تا صبح در آمد آنگاه با همراهان خويش سوى آنها رفت .\r\nياران ثابت بيش از همراهان مروان بودند و مقابل آنها صف بستند كه نبرد كنند . مروان بانگزنانى را وادار كرد كه از پهلوى راست و پهلوى چپ و قلب ميان دو صف بانگ زدند كه اى مردم شام ، چرا كناره گرفته‌ايد ، و از كدام رفتار من آزرده خاطريد ؟ مگر براى آنچه خواسته‌ايد نكوشيده‌ام و در كار سرپرستى شما رفتار نيك نداشته‌ام ، براى چه مىخواهيد خونهاى خويش را بريزيد ؟\r\nبه دو گفتند : « ما به سبب اطاعت خليفه مان اطاعت تو مىكرديم اينك كه خليفهء ما كشته شده و مردم شام با يزيد بن وليد بيعت كرده‌اند به سرپرستى ثابت رضايت\r\n","description":"","footnote":"","page_name":" 4435 ","page_number":258},
  {"content":"\r\nداده‌ايم و او را سر خويش كرده‌ايم تا ما را به ترتيب پرچمهايمان ببرد تا به ولايتهايمان برسيم . » گويد : مروان بانگزن خويش را بگفت كه بانگ زد : « شما دروغ گفتيد ، و مقصودتان چنان نيست كه مىگوييد ، بلكه مىخواهيد سر خويش گيريد ، و به هر - يك از اهل ذمه گذر كرديد اموال و آذوقه و علفشان را به زور بگيريد . ميان من و شما بجز شمشير نيست يا مطيع من شويد كه شما را ببرم تا به فرات رسم آنگاه هر يك از از سرداران را با سپاهش واگذارم كه به ولايتهاى خويش رويد . » گويد : و چون او را مصر ديدند تسليم شدند و سوى وى آمدند و ثابت بن نعيم و فرزندانش را به دو تسليم كردند . فرزندان وى چهار كس بودند : رفاعه و نعيم و بكر و عمران .\r\nگويد : پس بگفت تا آنها را از اسبانشان به زير كشيدند و سلاحشان را بر - گرفتند و زنجير به پايشان نهادند و گروهى از كشيكبانان خويش را بر آنها گماشت كه مراقبتشان كنند . آنگاه جمعى از سپاهيان را كه از مردم شام و جزيره بودند به اردوى خويش پيوست و در راه مواظبتشان كرد كه هيچيك از آنها نتوانست به كسى از مردم دهكده ها تجاوز و ستم كند و چيزى بگيرد ، جز به بها ، تا به حران رسيد . آنگاه بگفتشان تا سوى ولايتهاشان روند و ثابت را بنزد خويشتن بداشت .\r\nگويد : آنگاه مروان مردم جزيره را دعوت كرد كه مزدور شوند بيست و چند هزار كس از دليرانشان را مزدور كرد و براى حركت سوى يزيد آماده شد .\r\nگويد : يزيد به مروان نامه نوشت كه با وى بيعت كند و همه ولايتها را كه عبد الملك بن مروان به پدرش محمد بن مروان داده بود يعنى جزيره و ارمينيه و موصل و آذربيجان به دو دهد . مروان بيعت كرد و محمد بن -\r\n","description":"","footnote":"","page_name":" 4436 ","page_number":259},
  {"content":"\r\nعبد الله بن علاثه را با تنى چند از بزرگان جزيره به نزد وى فرستاد .\r\nدر اين سال يزيد بن وليد درگذشت . وفات وى روز آخر ذى حجه سال صد و - بيست و ششم بود .\r\nاسحاق بن عيسى گويد : يزيد بن وليد در ماه ذى حجه پس از عيد قربان به سال صد و بيست و ششم وفات يافت و مدت خلافت وى پنج ماه و دو روز بود .\r\nبه گفتهء هشام بن محمد يزيد شش ماه و چند روز خلافت كرد .\r\nبه گفتهء على بن محمد مدت خلافتش پنج ماه و دوازده روز بود .\r\nبه گفتهء على بن محمد درگذشت يزيد ده روز مانده از ذى حجه بود به سال صد و بيست و ششم كه در آن وقت چهل و شش سال داشت و مدت خلافتش شش ماه - و دو روز بود . وفات وى در دمشق بود .\r\nدربارهء مدت سنش اختلاف هست : به گفتهء هشام به وقت وفات سى سال داشت .\r\nبعضىها گفته‌اند : وقتى بمرد سى و هفت سال داشت .\r\nكنيهء يزيد ابو خالد بود . مادرش كنيزى بود به نام شاه آفريد دختر فيروز پسر يزدگرد پسر خسرو و هموست كه شعرى گويد بدين مضمون :\r\n« من پسر خسروم و پدرم مروان است « قيصر جد من است « و جدم خاقان است . » گويند : وى قدرى بود ، چنان كه در روايت على بن محمد آمده تيره گون ، و بلندقامت و كوچك سر بود ، خالى به چهره داشت . مردى نكو منظر بود ، دهانش كمى فراخ بود نه چندان زياد .\r\nبه گفتهء واقدى او را يزيد ناقص گفتند از آن رو كه ده درمى را كه وليد بر مقررى كسان افزوده بود بكاست . اما به گفتهء على بن محمد ، مروان بن محمد او را نكوهش كرد\r\n","description":"","footnote":"","page_name":" 4437 ","page_number":260},
  {"content":"\r\nو ناقص [ 1 
  ] بن وليد خواند و كسان او را ناقص ناميدند .\r\nبه گفتهء واقدى در اين سال عبد العزيز بن عمر بن عبد العزيز سالار حج بود .\r\nبعضىها گفته‌اند : در اين سال عمر بن عبد الله سالار حج شد كه يزيد بن وليد او را گماشته بود . عبد العزيز نيز كه عامل مدينه و مكه و طايف بود با وى برون شد .\r\nدر اين سال عامل عراق از جانب يزيد ، عبد الله بن عمر بن عبد العزيز بود .\r\nقضاى كوفه با ابن ابى ليلى بود . حادثات بصره با مسور بن عمر بود ، قضاى آنجا با عامر بن عبيده بود . عامل خراسان نصر بن سيار كنانى بود .\r\n\r\nخلافت ابو اسحاق ابراهيم بن وليد\r\nپس از آن ابراهيم بن وليد بن عبد الملك بود ، اما كار وى به سامان نرسيد .\r\nعلى بن محمد گويد : كار ابراهيم سامان نيافت . يك جمعه سلام خلافت به دو گفتند و يك جمعهء ديگر سلام امارت و يك جمعه سلام به دو نمىگفتند نه به خلافت نه به امارت ، كارش بدين گونه بود تا مروان بن محمد بيامد و او را خلع كرد و عبد العزيز ابن حجاج بن عبد الملك را بكشت .\r\nهشام بن محمد گويد : ابو اسحاق ، ابراهيم بن وليد جانشين يزيد بن وليد شد و چهار ماه ببود ، آنگاه خلع شد ، در ماه ربيع الاخر سال صد و بيست و ششم .\r\nاما همچنان زنده بود تا به سال صد و سى و دوم كشته شد ، مادرش كنيزى بود .\r\nمحمد بن مخلد گويد : زمامدارى ابراهيم بن وليد هفتاد روز بود .\r\nپس از آن سال صد و بيست و هفتم درآمد .\r\n\r\n","description":"","footnote":"\r\n[ 1 
  ] ببازى كلمه در مقابل يزيد كه با زيادت بمعنى فزونى ، از يك مايه است . م\r\n","page_name":" 4438 ","page_number":261},
  {"content":"\r\n\r\nسخن از حوادثى كه به سال صد و بيست و هفتم بود\r\nاز جمله حوادث سال اين بود كه مروان بن محمد سوى شام رفت و در عين - الجرميان او و سليمان بن هشام نبرد رخ داد\r\n\r\nسخن از اينكه چرا مروان بن - محمد به شام رفت و چرا ميان وى و سليمان بن هشام نبرد شد ؟\r\nابو جعفر گويد : سبب قضيه چنان بود كه قسمتى از آن را ياد كرده‌ام كه مروان از پس كشته شدن وليد بن يزيد از ارمينيه سوى جزيره رفت و بر آنجا تسلط يافت و چنين وانمود كه به سبب وليد شوريده و بر كشته شدن وى معترض است . و چون يزيد ابن وليد همهء ولايتهاى پدرش محمد بن مروان را به دو داد با يزيد بيعت كرد و محمد بن عبد الله بن علاثه را با گروهى از سران مردم جزيره سوى وى فرستاد .\r\nابو هاشم مخلد بن محمد گويد : وقتى مروان از مرگ يزيد خبر يافت كس پيش ابن علاثه و ياران وى فرستاد و آنها را از منبج پس آورد و سوى ابراهيم بن وليد حركت كرد . مروان با سپاه جزيره برفت و پسر خويش عبد الملك را با چهل هزار كس از سپاهيان مقيم در رقه به جاى نهاد .\r\nگويد : وقتى مروان بن محمد به قنسرين رسيد يكى از برادران يزيد بن وليد به نام بشير كه وى را ولايتدار قنسرين كرده بود آنجا بود و به مقابلهء مروان آمد و كسان بانگ برآوردند . مروان آنها را به بيعت خويش خواند . يزيد بن عمر بن هبيره با قيسيان به طرف وى رفت و بشير را با برادرش به نام مسرور بن وليد كه با يزيد از يك مادر بود تسليم كردند كه مروان هر دو را بگرفت و به زندان كرد و\r\n","description":"","footnote":"","page_name":" 4439 ","page_number":262},
  {"content":"\r\nبا كسانى از مردم جزيره و مردم قنسرين كه همراه وى بودند سوى حمص رفت .\r\nگويد : و چنان بود كه وقتى يزيد بن وليد مرده بود مردم حمص از بيعت ابراهيم و عبد العزيز بن حجاج خوددارى كرده بودند و ابراهيم ، عبد العزيز بن حجاج را با سپاه مردم دمشق سوى آنها فرستاده بود كه در شهرشان محاصره شان كرده بود .\r\nگويد : مروان با شتاب برفت و چون نزديك شهر حمص رسيد عبد العزيز از آنجا برفت و مردم حمص به نزد مروان آمدند و با وى بيعت كردند و همگى با وى حركت كردند .\r\nابراهيم بن وليد سپاهى با سليمان بن هشام فرستاد كه با آنها برفت تا در عين الجر فرود آمد و مروان به مقابلهء وى آمد ، سليمان با يكصد و بيست هزار سوار بود و مروان با نزديك هشتاد هزار . و چون تلاقى كردند مروان آنها را دعوت كرد كه از نبرد وى دست بدارند ، و دو پسر وليد حكم و عثمان را كه در زندان دمشق محبوس بودند آزاد كنند و تعهد كرد كه از آنها دربارهء كشتن وليد مؤاخذه نكند و از پى هيچيك از كشندگان وى بر نيايند . اما از او نپذيرفتند و در كار نبرد وى اصرار ورزيدند كه از هنگام برآمدن روز تا پسينگاه نبرد كردند ، كه از هر دو گروه كشته بسيار شد .\r\nگويد : مروان مردى آزموده و مدبر بود ، سه كس از سرداران خويش را كه يكيشان برادر اسحاق بن مسلم بود به نام عيسى پيش خواند و به آنها گفت با سه هزار كس از سپاه وى پشت صف بروند و فعلگان با تبرها همراهشان فرستاد ، صف ياران مروان و صف ياران سليمان بن هشام ، ما بين دو كوه اطارف مرغ را پر كرده بود و ميان دو سپاه نهرى پر آب . بود . مروان به آنها گفت : « وقتى نزديك كوه رسيديد درختان را ببريد و پلهايى ببنديد و سوى اردوى سليمان رويد و بدان حمله بريد . »\r\n","description":"","footnote":"","page_name":" 4440 ","page_number":263},
  {"content":"\r\nگويد : سپاهيان سليمان كه به كار نبرد سرگرم بودند ناگهان سواران و شمشيرها را در اردوگاه خويش ديدند و بانگ الله اكبر شنيدند چون اين را بديدند شكسته شدند و هزيمت شدند . مردم حمص سلاح در آنها نهادند كه نسبت به آنها سخت كينه داشتند و نزديك به هفده هزار كس از آنها را كشتند ، اما مردم جزيره و مردم قنسرين از كشتنشان دست بداشتند و كسى از آنها را نكشتند و به تعداد مقتولان و بيشتر ، اسير به نزد مروان بن محمد آوردند . اردوگاهشان نيز به غارت رفت . مروان از آنها براى دو نوسال ، يعنى حكم و عثمان ، بيعت گرفت ، سپس آزادشان كرد و به هر كدام يك دينار داد و پيش كسانشان فرستاد و از آنها جز دو كس را نكشت .\r\nيكيشان يزيد بن عقار نام داشت و ديگرى وليد بن مصاد ، كه هردوان كلبى بودند و از جمله كسانى بودند كه به مقابلهء وليد رفته بودند و در كشتن وى شركت داشته بودند .\r\nگويد : يزيد بن خالد بن عبد الله قسرى نيز با آنها بود و با فراريان همراه سليمان ابن هشام سوى دمشق رفت .\r\nگويد : يكى از آن دو مرد كلبى سالار كشيكبانان يزيد بوده بود ، و ديگرى سالار نگهبانان وى كه مروان آنها را تازيانه زد . سپس بگفت تا به زندانشان كردند و در زندان وى هلاك شدند .\r\nگويد : سليمان و فراريان همراه وى برفتند تا به دمشق رسيدند\r\nو سران همراهانش يعنى يزيد بن خالد قسرى و ابو علاقهء سكسكى و اصبغ بن ذواله كلبى و امثالشان به نزد سليمان و ابراهيم و عبد العزيز بن حجاج فراهم آمدند و به همديگر گفتند : « اگر دو نوسال پسران وليد باشند تا مروان بيايد و آنها را از زندان در آرد و خلافت به آنها انتقال يابد هيچكس از كشندگان پدر خويش را به جاى نگذارند .\r\nراى درست اين است كه آنها را بكشيم . » اين كار را به عهدهء يزيد بن خالد نهادند .\r\nابو محمد سفيانى و يوسف بن عمر با دو نوسال به زندان بودند . يزيد يكى از\r\n","description":"","footnote":"","page_name":" 4441 ","page_number":264},
  {"content":"\r\nوابستگان خالد را به نام ابو الاسد با گروهى از ياران خويش فرستاد كه وارد زندان شد و سر دو نوسال با گرزها بكوفت ، يوسف بن عمر را نيز براى كشتن برون آورد كه گردنش را زدند . خواستند ابو محمد سفيانى را نيز بكشند ، اما او وارد يكى از اطاقهاى زندان شد و در را ببست و فرش و متكاها را پشت آن افكند و به در تكيه داد و كس آن را نتوانست گشود . آتش خواستند كه در را بسوزانند و آتش نياوردند تا وقتى گفته شد كه سپاه مروان وارد شهر شد . ابراهيم بن وليد بگريخت و نهان شد و سليمان نيز آنچه را در بيت المال بود غارت كرد و ميان سپاهيان همراه خويش تقسيم كرد و از شهر برون شد .\r\nدر اين سال عبد الله بن معاويه نوادهء جعفر بن ابى طالب در كوفه براى خويش دعوت كرد و در آنجا با عبد الله بن عمر نبرد كرد كه عبد الله وى را هزيمت كرد و او به جبال پيوست و بر آنجا تسلط يافت .\r\n\r\nسخن از سبب قيام عبد الله و دعوت براى خويش\r\nبه گفتهء ابو مخنف اظهار مخالفت عبد الله بن معاويه با عبد الله بن عمر ، در محرم سال صد و بيست و هفتم بود ، و سبب قيام وى چنان كه در روايت عاصم بن حفص - تميمى و ديگر اهل اطلاع آمده اين بود كه عبد الله بن معاويه به كوفه آمد به ديدار عبد الله بن عمر كه از او جايزه مىخواست و قصد قيام نداشت . پس دختر حاتم بن شرقى را به زنى گرفت\r\nو چون اختلاف قبايل رخ داد مردم كوفه به دو گفتند :\r\n« براى خويش دعوت كن كه بنى هاشم بيشتر از بنى مروان شايستهء خلافتند . » گويد : ابن عمر در حيره بود و عبد الله نهانى در كوفه دعوت كرد ، ابن ضمرهء خزاعى با وى بيعت كرد . ابن عمر كس فرستاد و ابن ضمره را راضى كرد و او پيام داد كه وقتى همراه كسان تلاقى كرديم من آنها را به هزيمت مىدهم اين خبر به ابن -\r\n","description":"","footnote":"","page_name":" 4442 ","page_number":265},
  {"content":"\r\nمعاويه رسيد و چون كسان تلاقى كردند ابن معاويه گفت : « ابن ضمره خيانت آورده و با ابن عمر وعده كرده كه كسان را به هزيمت دهد ، از هزيمت وى هراس مكنيد كه از سر خيانت چنين مىكند . » گويد : به هنگام تلاقى دو گروه ابن ضمره به هزيمت رفت و كسان هزيمت شدند و هيچكس با وى نماند و او شعرى خواند به اين مضمون :\r\n« آهوان از اطراف خداش پراكنده شدند « و خداش نمىداند چه شكار كند . » گويد : پس ابن معاويه به كوفه بازگشت - محل تلاقى ميان كوفه و حيره بود - آنگاه سوى مداين رفت كه با وى بيعت كردند . جمعى از مردم كوفه نيز پيش وى آمدند كه برفت و بر حلوان و جبال تسلط يافت .\r\nگويد : به قولى عبد الله بن معاويه به كوفه آمد و گروهى را فراهم آورد و عبد الله بن عمر ندانست تا وقتى كه در صحرا قيام كرد و آهنگ نبرد داشت وقتى تلاقى شد خالد بن قطن حارثى سالار يمنيان بود ، اصبغ بن ذوالهء كلبى با مردم شام به دو حمله برد كه خالد و مردم كوفه هزيمت شدند . نزاريان از نزاريان دست بداشتند و باز رفتند . پنجاه كس از زيديان سوى خانهء ابن محرز قرشى رفتند كه آهنگ نبرد داشتند اما همگى كشته شدند و از مردم كوفه كسى جز آنها كشته نشد .\r\nگويد : ابن معاويه با عبد الله بن عباس تميمى از كوفه سوى مداين رفت . سپس از مداين نيز برون شد و بر ولايت همدان و قومس و اصفهان و رى تسلط يافت و غلامان مردم كوفه پيش وى رفتند .\r\nابن معاويه شعرى دارد به اين مضمون :\r\n« كارى را كه برادر خويش را « بر همانند آن ملامت مىكنى « مرتكب مشو\r\n","description":"","footnote":"","page_name":" 4443 ","page_number":266},
  {"content":"\r\n« و از گفتار كسى كه گفتار وى « با كردارش موافق نيست « شگفتى مكن . » ابو عبيده معمر بن مثنى گويد : سبب قيام ابن معاويه چنان بود كه عبد الله و حسن و يزيد بن معاويه ، نوادگان جعفر بن ابى طالب ، به نزد عبد الله بن عمر آمدند و در محلهء نخع در خانهء يكى از وابستگان خويش به نام وليد بن سعيد جاى گرفتند . ابن عمر آنها را حرمت كرد و جايزه داد و براى شان سيصد درم مقررى روزانه معين كرد . بدين سان ببودند تا يزيد بن وليد هلاك شد و كسان با برادرش ابراهيم بن وليد بيعت كردند و با عبد العزيز ابن حجاج از پى او . خبر بيعتشان بكوفه به نزد ابن عمر آمد و كسان با آنها بيعت كردند و عبد الله به مقررى هر كدامشان يكصد افزود و دربارهء بيعت آن دو به آفاق نوشت كه خبر بيعت بنزد وى آمد . در اين اثنا خبر آمد كه مروان بن محمد با مردم جزيره سوى ابراهيم بن وليد مىرود و از بيعت خوددارى كرده است .\r\nگويد : پس عبد الله بن عمر ، عبد الله بن معاويه را به نزد خويش نگه داشت و چيزى را كه براى وى معين كرده بود بيفزود و او را براى مروان بن محمد آماده كرد كه اگر بر ابراهيم بن وليد ظفر يافت براى وى بيعت بگيرد و به دستاويز وى با مروان نبرد كند و مردم در كار خويش متحير ماندند .\r\nگويد : وقتى مروان به شام نزديك شد ابراهيم به مقابلهء وى رفت و با او نبرد كرد كه مروان ، ابراهيم را هزيمت كرد و بر او ظفر يافت . ابراهيم فرارى شد و عبد العزيز بن حجاج ثبات آورد و نبرد كرد تا كشته شد .\r\nاسماعيل بن عبد الله برادر خالد بن عبد الله قسرى نيز گريزان برفت تا وارد كوفه شد ، وى كه در اردوى ابراهيم بوده بود و از زبان وى نامه اى دربارهء ولايتدارى كوفه ساخت و كس پيش مردم يمنى فرستاد و نهانى به آنها خبر داد كه\r\n","description":"","footnote":"","page_name":" 4444 ","page_number":267},
  {"content":"\r\nابراهيم او را ولايتدار عراق كرده كه از او پذيرفتند .\r\nگويد : خبر به عبد الله بن عمر رسيد و هنگام نماز صبح بر او تاخت و با وى جنگ انداخت ، عمر بن غضبان نيز با وى بود . وقتى اسماعيل اين را بديد كه فرمان را همراه نداشت و يارش كه فرمان را از زبان وى ساخته بود فرارى و هزيمت شده بود و از ترس آنكه كارش فاش شود و رسوا شود و مقتول ، به ياران خويش گفت : « من از خونريزى نفرت دارم ، نمىدانستم كار بدينجا مىرسد دست بداريد . » گويد : پس كسان از اطراف وى پراكنده شدند . اسماعيل به مردم خاندان خويش گفت كه ابراهيم گريخته و مروان وارد دمشق شده ، اين را از مردم خاندان وى نقل كردند\r\nو خبر شايع شد و فتنه سر برداشت و ميان مردم اختلاف افتاد . سبب آن بود كه عبد الله بن عمر به مردم مضر و ربيعه مقرريهاى سنگين داده بود و به جعفر ابن نافع ذهلى و عثمان بن خيبرى از بنى تيم اللات چيزى نداده بود و با همسنگانشان برابر نگرفته بود .\r\nگويد : آن دو پيش عبد الله بن عمر رفتند و با وى سخن درشت گفتند ، ابن عمر خشم آورد و گفت كه دورشان كنند . عبد الملك طايى كه سالار نگهبانان وى بود و بالاى سرش مىايستاد سوى آنها رفت و پسشان راند آنها نيز وى را پس راندند و خشمگين برون شدند . ثمامة بن حوشب سفيانى نيز حضور داشت كه به خاطر دو يار خويش خشم آورد و برون شد و همگيشان سوى كوفه رفتند . در اين وقت ابن عمر در حيره بود ، وقتى به كوفه رسيدند بانگ اى آل ربيعه برداشتند و مردم ربيعه با شتاب سوى آنها رفتند و فراهم شدند و خشم آوردند .\r\nگويد : خبر به ابن عمر رسيد و برادر خويش عاصم را سوى آنها فرستاد كه وقتى بيامد آنها در دير هند بودند و فراهم آمده بودند و انبوه شده بودند كه خويشتن را ميان آنها انداخت و گفت : « اينك دست من در گرو شماست ، هر چه مىخواهيد\r\n","description":"","footnote":"","page_name":" 4445 ","page_number":268},
  {"content":"\r\nبگوييد . » گويد : آنها آزرمگين شدند و عاصم را بزرگ داشتند و از وى سپاسگزارى كردند . به آن دو كس نيز روى كرد كه خاموش ماندند و دست بداشتند . شبانگاه ابن عمر يكصد هزار براى عمر بن غضبان فرستاد كه ميان قوم خويش ، بنى همام ، تقسيم كرد ، براى ثمامة بن حوشب نيز يكصد هزار فرستاد كه ميان قوم خويش تقسيم كرد . براى جعفر بن نافع نيز ده هزار فرستاد و براى عثمان بن خيبرى نيز ده هزار .\r\nابو جعفر گويد : و چون شيعيان ضعف ابن عمر را بديدند به دو طعنه زدند و نسبت به وى جرئت آوردند و در او طمع بستند و براى عبد الله بن معاوية بن جعفر دعوت كردند . اين كار را هلال بن ابى الورد وابستهء بنى عجل عهده كرد و با غوغاييان برفتند تا به مسجد رسيدند و در آنجا فراهم آمدند . هلال عهده دار كار بود ، مردم شيعه با وى براى عبد الله بن معاويه بيعت كردند ، آنگاه بىدرنگ سوى عبد الله رفتند و او را از خانهء وليد بن سعيد برون آوردند و وارد قصر كردند و عاصم بن عمر را از دخول قصر مانع شدند كه به نزد برادر خويش عبد الله سوى حيره رفت . مردم كوفه نيز پيش ابن معاويه رفتند و با وى بيعت كردند ، از جمله عمر بن غضبان بن قبعثرى و منصور بن جمهور و اسماعيل بن عبد الله قسرى و همه مردمان شامى كه در كوفه كس يا ريشه داشتند چند روز در كوفه بماند ، از مداين و فم النيل نيز خبر آمد كه با وى بيعت كرده‌اند . پس از آن مردم به دور وى فراهم آمدند و به آهنگ عبد الله بن عمر برون شد كه در حيره بود\r\nو عبد الله بن عمر با مردم شام كه با وى بودند به مقابله آمد .\r\nگويد : يكى از مردم شام بيامد و هماورد خواست ، قاسم بن عبد الغفار عجلى به هماوردى وى رفت . شامى گفت : « وقتى هماورد مىخواستم گمان نداشتم يكى از بكر بن وائل به مقابلهء من آيد ، به خدا به نبرد تو راغب نيستم ، بلكه مىخواهم خبرهايى را كه به ما رسيده با تو بگويم ، هر كس از مردم يمنى با شما هست ، چون منصور و اسماعيل و ديگران به عبد الله بن عمر نامه نوشته ، نامهء مضريان نيز سوى\r\n","description":"","footnote":"","page_name":" 4446 ","page_number":269},
  {"content":"\r\nوى آمده از شما مردم قبيلهء ربيعه نه نامه اى ديده‌ام نه فرستاده اى ، امروز با شما نبرد نمىكنند و صبحگاهان به نبرد شما مىآيند . اگر مىتوانيد چنان كنيد كه بليه بر شما نيفتد . من يكى از مردم قيسم كه فردا مقابل شما خواهيم بود ، اگر مىخواهيد به يار ما نامه نويسيد به او مىرسانم ، اگر مىخواهيد نسبت به كسى كه با وى قيام كرده‌ايد ، وفادار بمانيد وضع كسان را با شما گفتم . » گويد : قاسم عجلى كسانى از قوم خويش را پيش خواند و آنچه را مرد شامى با وى گفته بود به آنها خبر داد و اينكه پهلوى راست ابن عمر ، قوم ربيعه و مضر ، در مقابل پهلوى چپ ابن معاويه است كه مردم ربيعه آنجا هستند .\r\nگويد : عبد الله بن معاويه گفت : « اين قضيه صبحگاهان براى ما روشن مىشود ، اگر عمر بن غضبان ميخواهد ، امشب به ديدن من آيد ، اگر اشتغالى مانع وى شود نشان خيانت است به دو بگوى پندارم كه مرد قيسى دروغ گفته . » گويد : فرستاده با اين سخن پيش عمر رفت كه او را پس فرستاد با نامه اى كه ضمن آن گفته بود كه اين فرستاده به منزلهء من است و گفته بود كه از منصور و اسماعيل اطمينان حاصل كند كه مىخواسته بود آنها از اين ماجرا خبردار شوند .\r\nگويد : اما ابن معاويه نخواست چنين كند . صبحگاهان ، كسان براى نبرد آماده شدند ، يمنيان را در پهلوى راست نهاد و قوم مضر و ربيعه را در پهلوى چپ نهاد ، بانگزنى بانگ زد : « هر كه سرى بيارد فلان و به همان دارد ، يا اسيرى بيارد فلان و به همان دارد و مال به نزد عمر بن غضبان است . » دو گروه تلاقى كردند و نبرد آغاز كردند عمر بن غضبان بر پهلوى راست ابن عمر حمله برد كه هزيمت شدند . اسماعيل و منصور بىدرنگ سوى حيره رفتند . غوغاييان به مردم يمنى مقيم كوفه تاختند و بيشتر از سى كس از آنها را بكشتند . عباس بن عبد الله هاشمى شوهر دختر ملاة نيز كشته شد .\r\nعاتكه دختر ملاة گويد : چند شوهر كردم از جمله عباس بن عبد الله بود كه\r\n","description":"","footnote":"","page_name":" 4447 ","page_number":270},
  {"content":"\r\nهمراه عبد الله بن عمر بود و در اختلاف قبايل در عراق كشته شد .\r\nگويد : مبكر بن حوازى نيز كشته شد با كسان ديگر ، پس از آن هزيمت شدند ، عبد الله بن معاويه نيز با آنها بود كه برفت تا وارد قصر كوفه شد . پهلوى چپ كه قوم مضر و ربيعه بودند به جاى ماند با گروه مقابل آن از مردم شام . شاميان قلب ، به زيديان حمله بردند كه هزيمت شدند و وارد كوفه شدند . پهلوى چپ به جاى ماند كه در حدود پانصد كس بودند .\r\nگويد : عامر بن ضباره و نباتة بن حنظله و عتبة بن عبد الرحمان ثعلبى و نضر بن - سعيد حرشى بيامدند تا مقابل مردم ربيعه بايستادند و به عمر بن غضبان گفتند :\r\n« اى مردم ربيعه بيم داريم كه كسان با شما همان كنند كه با مردم يمنى كردند ، برويد . » عمر بن غضبان گفت : « من هرگز نميروم تا بميرم . » گفتند : « اين براى تو و يارانت كارى نخواهد ساخت . » پس عنان اسب وى را بگرفتند و وارد كوفه اش كردند .\r\nمغيرة بن عطيه گويد : دبير عبد الله بن عمر بودم ، به خدا روزى در حيره به نزد وى بودم كه يكى پيش وى آمد و گفت : « اينك عبد الله بن معاويه با مردم مىآيد . » گويد : عبد الله مدتى خاموش ماند ، سر نانوايان وى بيامد و پيش روى او ايستاد ، گويى خبر مىداد كه وقت غذايش رسيده . عبد الله به او اشاره كرد كه بيار .\r\nغذا را بياورد دلهاى ما از جاى برفته بود . انتظار داشتيم همانوقت كه با وى بوديم ابن معاويه به ما حمله آرد .\r\nگويد : مراقب او بودم كه آيا چيزى از خوردن و نوشيدن يا قيافهء يا امر و نهى وى تغيير مىيابد ، اما به خدا وضع وى كم يا بيش تغييرى نيافت . چنان بود كه وقتى غذاى وى را مىآوردند مقابل هر دو كس از ما كاسه اى مىنهادند . پس كاسه اى ميان\r\n","description":"","footnote":"","page_name":" 4448 ","page_number":271},
  {"content":"\r\nمن و فلان نهادند و كاسه اى ديگر ميان فلان و فلان نهادند تا به شمارهء حاضران خوان [ 1 
  ] وى رسيد . وقتى از غذا خوردن و وضو كردن فراغت يافت بگفت تا مال بياوردند ظرفهاى طلا و نقره نيز آوردند با جامه ها كه بيشتر آن را ميان سرداران خويش تقسيم كرد . آنگاه وابسته با غلامى از آن خويش را كه مبارك مىشمرد و نام او را به فال نيك مىگرفت كه يكى از نامهاى متبرك بود ، يا ميمون يا فتح ، و به دو گفت :\r\n« پرچم خويش را برگير و به فلان و فلان تپه برو و پرچم را به زمين بكوب و ياران خويش را بخوان و بباش تا من بيايم . » گويد : آن كس چنان كرد ، سپس عبد الله برون شد ، ما نيز با وى برفتيم تا به تپه رسيديم و ديديم كه زمين از ياران ابن معاويه سپيد بود . عبد الله بگفت تا بانگزنى بانگ زد كه هر كه سرى بيارد پانصد دارد . به خدا خيلى زود يكى سرى آورد و پيش وى نهاد . بگفت تا پانصد درم به آورندهء سر دادند و چون ياران وى ديدند كه به تعهد خويش نسبت به آورندهء سر وفا كرد به طرف آن قوم تاختند ، به خدا چيزى نگذشت كه ديدم در حدود پانصد سر پيش روى وى افتاد و ابن معاويه و همراهان وى پشت بكردند و هزيمت شدند .\r\nگويد : نخستين كس از ياران ابن معاويه كه به هزيمت وارد كوفه شد ابو البلاد وابستهء بنى عبس بود كه پسرش سليمان نيز پيشاپيش وى بود . ابو البلاد شيعه بود ، مردم كوفه هر روز به آنها بانگ مىزدند و به سبب هزيمت ملامتشان مىكردند . ابو البلاد به پسر خود سليمان بانگ مىزد كه برو و بگذار حيوانات آب - كش سقط شود .\r\nگويد : عبد الله بن معاويه برفت و از كوفه گذشت ، سوى آن نيامد و به طرف جبل رفت .\r\nابو عبيده گويد : عبد الله بن معاويه و برادرانش وارد قصر شدند شبانگاه به\r\n\r\n","description":"","footnote":"\r\n[ 1 
  ] كلمهء متن\r\n","page_name":" 4449 ","page_number":272},
  {"content":"\r\nعمر بن غضبان و يارانش گفتند : « اى گروه ربيعه ديديد كه كسان با ما چه كردند ؟ ما خونهاى خويش را به شما سپرده‌ايم و به گردن شما نهاده‌ايم ، اگر همراه ما نبرد مىكنيد ما نيز نبرد مىكنيم ، اگر مىبينيد كه كسان از يارى ما و شما باز مىمانند براى ما و خودتان امانى بگيريد . هر ترتيبى دربارهء خودتان بدهيد ما نيز براى خودمان رضايت مىدهيم . » عمر بن غضبان گفت : « ما يكى از دو كار را دربارهء شما مىكنيم ، يا همراهتان نبرد مىكنيم يا امانى برايتان مىگيريم ، چنان كه براى خودمان مىگيريم آسوده خاطر باشيد . » گويد : پس آنها در قصر بماندند . زيديان بر دهانهء كوچه ها بودند مردم شام صبحگاه به طرف آنها مىآمدند و شامگاه مىرفتند و روزى چند با آنها نبرد داشتند سپس مردم ربيعه براى خودشان و زيديان و عبد الله بن معاويه امان گرفتند كه كس مانعشان نشود و هر جا خواستند بروند .\r\nگويد : آنگاه عبد الله بن عمر كس پيش عمر بن غضبان فرستاد و به او دستور داد كه در قصر جاى گيرد و عبد الله بن معاويه را بيرون كند . ابن غضبان كس پيش ابن - معاويه فرستاد و او را با كسانى از شيعيانش و مردم مداين و سواد و كوفه كه پيروى وى كرده بودند حركت داد\r\nفرستادگان عمر آنها را ببردند تا از پل برون كردند . آنگاه عمر از قصر برون آمد .\r\nدر اين سال حارث بن سريج از ولايت تركان به مرو آمد به سبب امانى كه يزيد بن وليد براى وى نوشته بود و پيش نصر بن سيار رفت . سپس با وى مخالفت كرد و مخالفت را علنى كرد و گروهى بسيار بر اين كار با وى بيعت كردند .\r\n","description":"","footnote":"","page_name":" 4450 ","page_number":273},
  {"content":"\r\n\r\nسخن از كار حارث بن سريج و نصر بن - سيار از آن پس كه حارث پيش وى آمد\r\nعلى بن محمد گويد : وقتى حارث از ولايت تركان برون شد سوى مرو آمد و به روز يك شنبه سه روز مانده از جمادى الاخر سال صد و بيست و هفتم آنجا رسيد .\r\nمسلم بن احوز و كسان در كشماهن از او پيشواز كردند . محمد بن فضل عبسى گفت :\r\n« حمد خداى كه ديدگان ما را به آمدن تو روشن كرد و تو را به سايهء اسلام و جماعت پس آورد . » گفت : « پسركم مگر ندانسته اى كه گروه بسيار ، اگر عصيانگر خدا باشند اندك باشند و گروه اندك اگر فرمانبر خدا باشند بسيار باشند ، از وقتى كه رفته بودم تا كنون دلم آرام نگرفته بود ، آرامش خاطر من در اين است كه خدا را اطاعت كنند . » گويد : وقتى وارد مرو شد گفت : « خدايا دربارهء آنچه ميان من و آنها هست جز انجام تعهد منظورى ندارم ، اگر قصد خيانت دارند مرا بر آنها نصرت ده . » گويد : نصر به ديدار وى آمد و او را در قصر بخاراخذاه جاى داد و براى وى پنجاه درم خرج روزانه معين كرد . وى به يك جور غذا بس مىكرد . نصر كسان حارث را كه به نزد وى بودند آزاد كرد كه محمد پسر حارث بود و الوف دخترش با ام بكر . وقتى محمد پسرش پيش وى آمد گفت : « خدايا او را نيكوكار و پرهيزكار كن . » گويد : وضاح بن حبيب از جانب عبد الله بن عمر پيش نصر آمد وضاح سرماى سخت خورده بود و نصر جامه هايى به دو پوشانيد و بگفت تا ضيافتش كنند و دو كنيز به دو بدهند . پس از آن وضاح پيش حارث بن سريج رفت كه گروهى از يارانش بالاى سرش ايستاده بودند ، به دو گفت : « ما در عراق از بزرگى و سنگينى گرز تو سخن\r\n","description":"","footnote":"","page_name":" 4451 ","page_number":274},
  {"content":"\r\nداريم ، دوست دارم آن را ببينم . » گفت : « مانند يكى از گرزهاست كه با اينان مىبينى . » و به ياران خويش اشاره كرد و گفت : « اما منم كه با آن ضربت مىزنم . » گويد : گرز وى هيجده رطل شامى بود . »\r\nگويد : وقتى حارث بن سريج پيش نصر رفت زره اى را كه از خاقان گرفته بود به تن داشت و چنان بود كه خاقان وى را ميان صد هزار دينار دنبكانى و زره مخير كرده بود كه زره را برگزيده بود . مرزبانه دختر قديد ، زن نصر بن سيار به حارث نگريست و پوشش خويش را كه پوست سمور بود همراه كنيزش به نزد او فرستاد و گفت : « به پسر عمويم سلام گوى و بگوى امروز سرد است با اين پوشش سمور خودت را گرم كن و حمد خداى كه ترا به سلامت آورد . » گويد : حارث به كنيز گفت : « به دختر عموى من سلام گوى و بگوى : عاريه است يا هديه ؟ » مرزبانه گفت : « هديه است . » گويد : حارث پوشش سمور را به چهار هزار دينار فروخت و ميان ياران خويش تقسيم كرد .\r\nگويد : نصر ، فرش بسيار براى او فرستاد با يك اسب كه همه را فروخت و به مساوات ميان ياران خويش تقسيم كرد . وى بر پالان مىنشست و متكاى خشنى براى او مىنهادند . نصر بن سيار به دو پيشنهاد كرد كه به كارش گمارد و يكصد هزار دينار بدهد اما نپذيرفت و به نصر پيام داد كه من به اين دنيا و اين گونه لذتها و ازدواج با بانوان عرب دلبستگى ندارم بلكه مىخواهم به كتاب خدا و سنت عمل شود و اهل خير و فضيلت به كار گرفته شوند ، اگر چنين كردى ترا بر ضد دشمنت كمك مىكنم .\r\nگويد : حارث به كرمانى پيام فرستاد كه اگر نصر با من تعهد كند كه به كتاب خدا\r\n","description":"","footnote":"","page_name":" 4452 ","page_number":275},
  {"content":"\r\nعمل كند و اهل خير و فضيلت را به كار گيرد ، پشتيبان او مىشوم و به كار خدا قيام مىكنم و اگر نكند از خدا بر ضد او كمك مىخواهم و اگر آنچه را مىخواهم يعنى عمل به عدالت و سنت تعهد كنى با تو كمك مىكنم .\r\nگويد : و چنان بود كه وقتى مردم بنى تميم پيش وى مىرفتند آنها را به سوى خويش دعوت مىكرد ، محمد بن حمران و محمد بن حرب ، هردوان ، منقرى و خليل بن - غزوان عدوى و عبد الله بن مجاعه و هبيرة بن شراحيل ، هردوان سعدى ، و عبد العزيز بن - عبد ربه ليثى و بشر بن جرموز ضبى ، و نهار بن عبد الله مجاشعى و عبد الله نباتى با وى بيعت كردند .\r\nگويد : حارث به نصر گفت : « سيزده سال پيش از سر اعتراض به ستم از اين شهر برون شدم و تو مىخواهى مرا بدان وادار كنى ! » و سه هزار كس به حارث پيوستند .\r\nدر اين سال در دمشق ، با مروان بن محمد بيعت خلافت كردند .\r\n\r\nسخن از اينكه چرا با مروان ابن محمد بيعت كردند ؟\r\nابو هاشم ، مخلد بن محمد ، وابستهء عثمان بن عفان گويد : وقتى گفتند سپاه مروان وارد دمشق شد . ابراهيم بن وليد گريزان شد و نهان شد و سليمان آنچه را در بيت - المال بود غارت كرد و ميان سپاهيانى كه با وى بودند تقسيم كرد و از شهر برون شد . غلامان وليد بن يزيد كه در شهر بودند به خانهء عبد العزيز بن حجاج تاختند و او را كشتند ، قبر يزيد بن وليد را شكافتند و او را بر دروازهء جابيه بياويختند .\r\nگويد : مروان وارد دمشق شد و در عاليه جا گرفت ، كشتهء دو نوجوان و كشتهء يوسف بن عمر را پيش وى آوردند كه بگفت تا به خاكشان سپردند . ابو محمد سفيانى\r\n","description":"","footnote":"","page_name":" 4453 ","page_number":276},
  {"content":"\r\nرا بياوردند كه در بند بود و به او سلام خلافت گفت . در آن هنگام به مروان سلام امارت مىگفتند .\r\nمروان گفت : « مگوى ؟ » سفيانى گفت : « آنها خلافت را از پى خويش براى تو نهادند . » و شعرى را كه حكم در زندان گفته بود بخواند .\r\nگويد : آن دو جوان بالغ شده بودند و يكيشان فرزند آورده بود ، يعنى حكم و ديگرى دو سال پيش از آن به بلوغ رسيده بود . حكم شعرى گفته بود بدين مضمون :\r\n« كيست كه از من خبر به نزد مروان برد « كه عمويم عمر از دير باز مشتاق اين بود « كه به من ستم كرده‌اند و قوم من « در كار كشتن وليد هماهنگ شده‌اند « چگونه كلبيانشان خون و مال مرا ببرند « كه نه لاغر نصيب من شود و نه چاق « در صورتى كه مروان در سرزمين بنى نزار است « چون شير بيشه درنده و غران « آيا غمگين نشدى كه « جوانمرد قريش را كشتند « و ميان مسلمانان اختلاف آوردند .\r\n« به قرشيان و قيسيان جزيره « همگيشان سلام گوى « ناقص قدرى ميان ما بزرگى يافت « و ميان اولاد نياكانمان جنگ انداخت\r\n","description":"","footnote":"","page_name":" 4454 ","page_number":277},
  {"content":"\r\n« اگر سواران سليم و كعب اينجا بودند « من در بند آنها نبودم « اگر سران بنى تميم اينجا بودند « ما ميراث اولاد نياكانمان را « از دست نداده بوديم « چرا بيعت مرا به سبب مادرم مىشكنند « در صورتى كه پيش از من با دو رگه اى بيعت كرده‌اند « اى كاش داييان من از مردم كلب نبودند « و ولادت من از ديگران بود « اگر من و وليعهدم هلاك شويم « مروان امير مؤمنان خواهد بود . » گويد : آنگاه سفيانى گفت : « دست پيش آر تا با تو بيعت كنم . » و كسانى از مردم شام كه همراه مروان بودند اين را شنيدند . نخستين كسى كه برخاست معاوية بن يزيد ابن حصين بود با سران مردم حمص كه با وى بيعت كردند .\r\nگويد : مروان بگفت تا براى ولايتهايشان كسان برگزينند . مردم دمشق زامل ابن عمرو جبرانى را برگزيدند . مردم حمص عبد الله بن شجرهء كندى را برگزيدند .\r\nمردم اردن وليد بن معاوية بن مروان را برگزيدند . مردم فلسطين ثابت بن نعيم جذامى را برگزيدند كه از زندان هشام برونش آورده بود و در ارمينيه با وى خيانت كرده بود . پس در بارهء بيعت خويش از آنها پيمانهاى مؤكد گرفت به قيد قسمهاى سخت ، آنگاه به جايگاه خود حران ، بازگشت .\r\nابو جعفر گويد : وقتى شام بر مروان استقرار يافت و به جايگاه خود در حران بازگشت ، ابراهيم بن وليد و سليمان بن هشام از او امان خواستند كه امانشان داد .\r\nسليمان كه در آن وقت به تدمر بود با همه برادران و اهل خاندان و غلامان ذكوانى\r\n","description":"","footnote":"","page_name":" 4455 ","page_number":278},
  {"content":"\r\nخويش پيش مروان آمد كه با وى بيعت كردند .\r\nدر اين سال مردم حمص و ديگر مردم شام بر مروان بشوريدند كه با آنها نبرد كرد .\r\n\r\nسخن از كار مروان و مردم حمص و سبب شوريدنشان\r\nابو هاشم مخلد بن محمد گويد : وقتى مروان پس از فراغت از كار مردم شام به جايگاه خود در حران بازگشت سه ماه بيشتر نگذشت كه مردم شام با وى مخالفت كردند و بر او بشوريدند ، كسى كه آنها را بدين كار خوانده بود ثابت بن نعيم بود كه پيامشان داده بود و مكاتبه كرده بود .\r\nگويد : وقتى خبرشان به مروان رسيد بخويشتن به مقابلهء آنها رفت مردم حمص كس پيش كلبيان تدمر فرستادند كه اصبغ بن ذوالهء كلبى با سه - پسرش حمزه و ذواله و فرافصه كه سه مرد بودند و معاويهء سكسكى كه يكه سوار مردم شام بود و عصمة بن مقشعر و هشام بن مصاد و طفيل بن حارثه با نزديك يك هزار از سواران قوم بيامدند و شب عيد فطر سال صد و بيست و هفتم وارد شهر حمص شدند .\r\nگويد : مروان در حماة بود و ميان وى و شهر حمص بيش از سى ميل فاصله نبود . صبحگاه عيد فطر خبرشان به وى رسيد و در حركت شتاب كرد ، در آن وقت ابراهيم بن وليد مخلوع و سليمان بن هشام با وى بودند كه پيام فرستاده بود و از او امان خواسته بودند و در اردوگاه وى بودند كه حرمتشان مىداشت و تقرب مىداد و با وى به ناشتا و شام مىنشستند و با موكب او حركت مىكردند .\r\nگويد : مروان دو روز پس از عيد فطر به شهر حمص رسيد . كلبيان آنجا بودند و درها را از درون بسته بودند ، مروان نيز با لوازم و سپاهيان خويش بود .\r\n","description":"","footnote":"","page_name":" 4456 ","page_number":279},
  {"content":"\r\nسپاه وى شهر را در ميان گرفت . خود او مقابل يكى از درهاى شهر بايستاد و از بالاى ديوار به جماعتى نگريست . بانگزن وى بانگشان زد كه براى چه پيمان شكسته‌ايد ؟\r\nگفتند : « ما بر اطاعت تو پايداريم و پيمان نشكسته‌ايم . » گفتشان : « اگر چنينيد كه مىگوييد در را بگشاييد . » گويد : پس در را بگشودند و عمرو بن وضاح و وضاحيان ، نزديك سه - هزار كس ، به درون تاختند و در داخل شهر با آنها نبرد كردند . و چون سپاه مروان فزونى گرفت به طرف يكى از درهاى شهر رفتند به نام در تدمر و از آنجا برون شدند . سپاهيان مروان آنجا بودند و با آنها نبرد كردند كه بيشترشان كشته شدند .\r\nگويد : اصبغ بن ذواله و سكسكى جان بردند ، دو پسر سكسكى ذواله و فرافصه با سى و چند كس از كلبيان اسير شدند كه پيش مروانشان آوردند كه ايستاده بود و آنها را بكشت . آنگاه بگفت تا كشتگان قوم را فراهم آوردند كه پانصد يا ششصد كس بودند و آنها را به دور شهر بياويختند و در حدود يك تيررس از ديوار شهر را ويران كرد .\r\nگويد : مردم غوطه نيز به شهر دمشق تاختند و امير آنجا زامل بن عمرو را محاصره كردند و يزيد بن خالد قسرى را سالار خويش كردند . مردم شهر و سردارى به نام ابو هبار قرشى كه نزديك چهار صد كس داشت با زامل ثبات آوردند . مروان ابو الورد بن كوثر را كه نامش مجزاة بود با عمرو بن وضاح و ده هزار كس از حمص فرستاد كه چون نزديك شهر رسيدند به محاصره كنندگان حمله بردند . ابو هبار و سپاهش نيز از شهر برون شدند و آنها را هزيمت كردند و اردوگاهشان را به غارت دادند و مزه را كه دهكده اى از آن يمانيان بود بسوختند . يزيد بن خالد و ابو علاقه به يكى از لخميان مزه پناه بردند كه آنها را به زامل نمودند و كس از پى آنها فرستاد و\r\nپيش از آنكه به نزد او ببرندشان كشته شدند و سرهاشان را به نزد مروان فرستاد كه در حمص بود .\r\n","description":"","footnote":"","page_name":" 4457 ","page_number":280},
  {"content":"\r\nگويد : ثابت بن نعيم از فلسطين سوى شهر طبريه رفت و مردم آنجا را محاصره كرد ، عامل شهر وليد بن معاوية بن مروان برادرزادهء عبد الملك بن مروان بود ، روزى چند با وى نبرد كردند . مروان به ابن الورد نوشت كه سوى آنها رود و كمكشان كند .\r\nگويد : ابو الورد از پس چند روز از دمشق حركت كرد و چون از نزديك شدن وى خبر يافتند از شهر به مقابلهء ثابت و سپاه وى برون شدند و اردوگاهشان را به غارت دادند . ثابت به هزيمت سوى فلسطين بازگشت و قوم و سپاه خويش را فراهم آورد . ابو الورد به مقابلهء وى رفت و بار ديگر او را هزيمت كرد ، كسانى كه با وى بودند پراكنده شدند و سه تن از فرزندانش نعيم و بكر و عمران اسير شدند كه ابو الورد سوى مروانشان فرستاد كه وقتى در دير ايوب بود آنها را كه زخمدار بودند به نزد وى رسانيدند و بگفت تا زخمهايشان را مداوا كنند .\r\nگويد : ثابت بن نعيم نهان شد . مروان ، رماحس بن عبد العزيز كنانى را بر فلسطين گماشت . از فرزندان ثابت ، رفاعه كه از همه بددلتر بود گريخت و پيش منصور بن جمهور رفت كه حرمتش كرد و به كار گماشت و با برادر خويش به نام منظور بن جمهور به جا گذاشت كه بر او تاخت و خونش بريخت . خبر به منصور رسيد كه در راه ملتان بود .\r\nو برادرش در منصوره بوده بود . پس سوى رفاعه بازگشت و او را بگرفت و ستونى مجوف از آجر بساخت و او را به درون آن نهاد و به ستون ميخكوب كرد و روى آن بنا ساخت .\r\nگويد : مروان به رماحس نوشت كه ثابت را بجويد و براى يافتنش تدبير كند . يكى از مردان قوم او را بنمود كه گرفتندش ، چند كس نيز با وى بودند .\r\nثابت را از پس دو ماه پيش مروان بردند كه در بند بود بگفت تا او را با پسرانش كه به دست وى بودند دست و پا بريدند آنگاه سوى دمشق بردند .\r\nراوى گويد : آنها را ديدم كه دستها و پاهاشان را بريده بودند و بر در مسجد\r\n","description":"","footnote":"","page_name":" 4458 ","page_number":281},
  {"content":"\r\nدمشق بداشته بودند ، از آن رو كه به مروان خبر رسيده بود كه دربارهء ثابت شايع كرده‌اند كه سوى مصر رفته و بر آنجا تسلط يافته و عامل مروان را كشته است .\r\nگويد : مروان از دير ايوب بيامد و براى دو پسر خويش عبيد الله و عبد الله بيعت گرفت و ام هشام و عايشه دختران هشام بن عبد الملك را زن آنها كرد و براى اين كار همه مردم خاندان خويش را فراهم آورد . از جمله ، فرزندان عبد الملك ، محمد و و سعيد و به كار و نيز فرزندان وليد و سليمان و يزيد و هشام ، ديگر قرشيان و سران عرب .\r\nگويد : مروان بر مردم شام سپاهى مقرر داشت و آن را نيرو داد بر هر يك از سپاهها نشان يكى از سرداران خودشان را گماشت و بگفت تا به يزيد بن عمر ابن هبيره ملحق شوند كه پيش از آنكه سوى شام رود او را با بيست هزار كس از مردم قنسرين و جزيره فرستاده بود و گفته بود در دورين بماند تا مروان بيايد و\r\nاو را مقدمهء خويش كرد .\r\nگويد : مروان از دير ايوب سوى دمشق رفت ، همهء شام بر او قرار گرفته بود بجز تدمر ، بگفت تا ثابت بن نعيم و پسرانش و كسانى را كه دست و پا بريده بود بكشتند و بر درهاى دمشق آويختند .\r\nراوى گويد : وقتى آنها را مىكشتند و مىآويختند ديدمشان .\r\nگويد : يكى از آنها را كه عمرو نام داشت پسر حارث كلبى به جاى گذاشت زيرا چنان كه مىگفتند از اموالى كه ثابت پيش كسانى نهاده بود خبر داشت پس از آن با همراهان خويش برفت و در قسطل فرود آمد كه از سرزمين حمص بود بر سمت تدمر ، و از آنجا تا تدمر سه روز راه بود . خبر آمد كه مردم آنجا چاههايى را كه ميان وى و آنها بود كور كرده و با سنگ پر كرده‌اند ، پس توشه دانها و مشكها و علوفه و شتر فراهم آورد و آب و توشه براى خويش و همراهان برداشت . ابرش\r\n","description":"","footnote":"","page_name":" 4459 ","page_number":282},
  {"content":"\r\nابن وليد و سليمان بن هشام و ديگران با وى سخن كردند و خواستند كه دستاويز براى تدمريان نگذارد و اتمام حجت كند كه پذيرفت . پس ابرش برادر خويش عمر بن - وليد را سوى آنها فرستاد و نامه نوشت و بيمشان داد و خبرشان داد كه بيم دارد اين كار مايهء هلاك تدمر و هلاك مردم آن شود .\r\nگويد : اما عمرو را برون كردند و گفتهء او را نپذيرفتند . ابرش از مروان خواست اجازه دهد كه سوى تدمريان رود و چند روزى به دو مهلت دهد ، مروان چنان كرد . ابرش سوى آنها رفت و با آنها سخن كرد و بيمشان داد و گفت كه احمقانند و تاب مقاومت مروان و سپاه وى را ندارند .\r\nگويد : بيشتر قوم گفتهء وى را پذيرفتند و كسانى از آنها كه به دو اعتماد نداشتند : سكسكى و عصمة بن مقشعر و طفيل بن حارثه و معاوية بن ابى سفيان كه دختر ابرش را به زنى داشت ، سوى صحرا و جايگاه قوم كلب گريختند . ابرش براى مروان نامه نوشت و ما وقع را به دو خبر داد . مروان به دو نوشت كه ديوار شهرشان را ويران كن و با كسانى از آنها كه با تو بيعت كرده‌اند ، پيش من بازگرد .\r\nگويد : ابرش با سران قوم : اصبغ بن ذواله و پسرش حمزه و جمعى ديگر ، پيش وى آمد ، مروان با آنها از راه صحرا برفت ، از سوريه و دير اللثق گذشت و به رصافه رسيد ، سليمان بن هشام و عموى وى سعيد بن عبد الملك و همه برادرانش و ابراهيم مخلوغ و جمعى از فرزندان وليد و سليمان و يزيد نيز با وى بودند . يك روز در رصافه بماندند ، سپس سوى رقه رفت . سليمان از او اجازه خواست كه چند روز بماند تا غلامان خويش را كه همراه داشت نيرو دهد و مركبان خويش را آسايش دهد ، آنگاه از پى وى برود .\r\nمروان اجازه داد و برفت\r\nو نزديك واسط بر كنار فرات در اردوگاهى كه آنجا اقامت مىگرفت بماند تا سه روز ، آنگاه سوى قرقيسيا رفت كه ابن هبيره آنجا بود كه مىخواست او را براى نبرد با ضحاك بن قيس شيبانى حرورى به عراق\r\n","description":"","footnote":"","page_name":" 4460 ","page_number":283},
  {"content":"\r\nفرستد .\r\nگويد : نزديك به ده هزار كس از آنها كه مروان هنگام اقامت دير ايوب براى نبرد عراق سپاهيگرى را بر آنها مقرر كرده بود با سرداران خويش بيامدند تا به رصافه رسيدند و سليمان را به خلع مروان و نبرد وى خواندند .\r\nدر اين سال ضحاك بن قيس شيبانى وارد كوفه شد .\r\n\r\nسخن از قيام ضحاك خارجى و ورود وى به كوفه و اينكه از كجا آمده بود ؟\r\nدربارهء كار وى اختلاف كرده‌اند ، ابو هاشم مخلد بن محمد گويد : سبب قيام ضحاك آن بود كه وقتى وليد كشته شد يك حرورى به نام سعيد بن بهدل شيبانى با دويست كس از مردم جزيره و از جمله ضحاك در آنجا قيام كرد كه كشته شدن وليد و اشتغال مروان را به كار شام غنيمت دانسته بود .\r\nگويد : سعيد بن بهدل در سرزمين كفرتوثى قيام كرد ، بسطام بيهسى نيز كه با عقيدهء وى اختلاف داشت با همان شمار از مردم ربيعه قيام كرد و هر يك به مقابلهء ديگرى روان شدند و چون دو گروه نزديك شدند سعيد بن بهدل خيبرى را كه يكى از سرداران وى بود و همو بود كه مروان را هزيمت كرده بود با يكصد و پنجاه سوار فرستاد كه به بسطام شبيخون برد .\r\nگويد : خيبرى به اردوى بسطام رسيد كه غافل بودند . خيبرى به همه همراهان خويش گفته بود كه پارچهء سپيدى همراه داشته باشند كه به سر خويش بپيچند تا همديگر را بشناسند .\r\nگويد : به اردوگاه مخالفان تاختند و آنها را غافلگير كردند و خيبرى شعرى گفت به اين مضمون :\r\n« اگر او بسطام باشد من نيز خيبريم\r\n","description":"","footnote":"","page_name":" 4461 ","page_number":284},
  {"content":"\r\n« با شمشير ضربت مىزنم « و از سپاه خويش حمايت مىكنم . » پس بسطام را با همهء همراهانش بكشتند مگر چهارده كس كه به مروان پيوستند و با وى بودند كه آنها را در پادگانهاى خويش نهاد و يكى از خودشان را بر آنها گماشت به نام مقاتل كه او را ابو النعثل نيز مىگفتند .\r\nگويد : پس از آن سعيد بن بهدل سوى عراق رفت از آن رو كه شنيده بود كار آنجا آشفته است و شاميان در آنجا اختلاف كرده‌اند و به همراهى عبد الله بن عمر\r\nو نضر بن سعيد حرشى با همديگر به نبرد پرداخته‌اند كه يمانيان مقيم شام با عبد الله بن - عمر بودند در حيره ، و مضريان با ابن حرشى بودند در كوفه ، و صبح و شام با همديگر نبرد مىكردند .\r\nگويد : سعيد بن بهدل در اين سفر از طاعون بمرد و ضحاك بن قيس را از پى خويش جانشين كرد . ابن بهدل زنى داشت به نام حوماء و خيبرى شعرى خطاب به دو گفت به اين مضمون :\r\n« اى حوما خدا قبر ابن بهدل را « سيراب كند « كه چون روندگان حركت كنند « او حركت نمىكند . » گويد : نزديك به هزار كس به دور ضحاك فراهم آمدند و او رو سوى كوفه كرد و از سرزمين موصل گذشت كه از آنجا و از مردم جزيره نزديك به سه هزار كس به نزد او شدند . در آن وقت نضر بن سعيد حرشى در كوفه بود و مضريان با وى بودند .\r\nعبد الله بن عمر نيز با يمانيان در حيره بود . دو گروه تعصب قبايلى داشتند و ما بين كوفه و حيره نبرد مىكردند و چون ضحاك نزديك كوفه رسيد ، ابن عمر و حرشى صلح كردند و كارشان يكى شد و بر نبرد ضحاك همدل شدند و به دور كوفه خندق زدند . در آن\r\n","description":"","footnote":"","page_name":" 4462 ","page_number":285},
  {"content":"\r\nوقت از مردم شام نزديك سى هزار كس با آنها بود كه نيرو و لوازم داشتند و سردارى داشتند از مردم قنسرين به نام عباد پسر غزيل كه هزار سوار همراه داشت كه مروان آنها را به كمك ابن حرشى فرستاده بود .\r\nگويد : ضحاك و يارانش با آنها مقابل شدند و نبرد كردند . در آن روز عاصم ابن عمر بن عبد العزيز و جعفر بن عباس كندى كشته شدند و جمعشان به وضعى رسوا هزيمت شد . عبد الله بن عمر با جمع شاميان به واسط پيوست و ابن حرشى كه همان نضر بود با جمع مضريان و اسماعيل بن عبد الله قسرى سوى مروان رفت .\r\nگويد : ضحاك و مردم جزيره بر كوفه و سرزمين آن تسلط يافتند و از سواد خراج گرفتند . آنگاه ضحاك يكى از ياران خويش را به نام ملحان با دويست سوار بر كوفه گماشت و با جمع بيشتر ياران خود به مقابلهء عبد الله بن عمر سوى واسط رفت و وى را در آنجا محاصره كرد .\r\nگويد : يكى از سرداران مردم قنسرين به نام عطيهء تغلبى همراه عبد الله بن عمر بود كه از جمله دليران بود . وقتى از محاصره ضحاك بيمناك شد ، با هفتاد يا هشتاد كس از قوم خويش به آهنگ رفتن به نزد مروان برون شد و از قادسيه گذر كرد . ملحان از گذر كردن وى خبر يافت و با ياران خود با شتاب به آهنگ وى برون شد و بر پل سليحين به دو رسيد . ملحان با شتاب رفته بود با حدود سى سوار كه با عطيه نبرد كرد .\r\nعطيه او را با كسانى از يارانش بكشت و بقيه هزيمت شدند و وارد كوفه شدند و عطيه برفت تا با همراهان خويش به مروان پيوست .\r\nاما روايت ابو عبيده معمر بن مثنى از ابو سعيد چنين است كه گويد : وقتى سعيد بن بهدل مرى درگذشت و جانفروشان با ضحاك بيعت كردند وى در شهر زور بماند و خارجيان صفرى از هر سوى به نزد وى رفتند تا چهار هزار كس شدند كه از آن پيش براى هيچ خارجى همانند آن گروه فراهم نيامده بود .\r\nگويد : وقتى يزيد بن وليد بمرد عامل وى بر عراق عبد الله بن عمر بود . مروان از\r\n","description":"","footnote":"","page_name":" 4463 ","page_number":286},
  {"content":"\r\nارمينيه سرازير شد تا در جزيره فرود آمد و نضر بن سعيد را كه از سرداران ابن عمر بوده بود ولايتدار عراق كرد كه سوى كوفه رفت . ابن عمر نيز در حيره جا گرفت . مضريان به دور نضر فراهم آمدند و يمانيان به دور ابن عمر ، كه چهار ماه با وى نبرد كرد .\r\nپس از آن مروان ، ابن غزيل را به كمك نضر فرستاد ، در آن اثنا ضحاك سوى كوفه آمد و اين به سال صد و بيست و هفتم بود .\r\nگويد : ابن عمر كس پيش نضر فرستاد كه اين ، آهنگ من و تو دارد بيا بر ضد وى فراهم آييم . پس بر ضد او همپيمان شدند . ابن عمر بيامد و بر تپهء فتح جا گرفت .\r\nضحاك بيامد كه از فرات گذر كند . ابن عمر ، حمزة بن اصبغ بن ذوالهء كلبى را سوى او فرستاد كه از گذر كردنش مانع شود . عبيد الله بن عباس كندى گفت : « بگذار به طرف ما عبور كند كه آمدنش براى ما از تعقيب كردنش آسانتر است . » گويد : ابن عمر كس پيش حمزه فرستاد كه از اين كار دست بدارد ابن عمر به كوفه آمد و در مسجد امير با ياران خود نماز مىكرد ، نضر بن سعيد با ياران خود بر كنار كوفه نماز مىكرد ، با ابن عمر به يك جا فراهم نمىشد و با وى نماز نمىكرد اما در كار نبرد ضحاك همدل و هماهنگ بودند .\r\nگويد : وقتى حمزه بازگشت ، ضحاك بيامد و از فرات گذشت و در نخيله فرود آمد ، به روز چهار شنبه در ماه رجب سال صد و بيست و هفتم ، و از آن پيش كه فرود آيند شاميانى كه ياران ابن عمر و نضر بودند به آنها حمله بردند و چهارده سوار و سيزده زن از آنها كشتند .\r\nگويد : پس از آن ضحاك فرود آمد و اردو زد و ياران خويش را بياراست و بياسود . صبحگاه روز پنجشنبه مقابله كردند و نبردى سخت كردند كه ابن عمر و يارانش را را هزيمت كردند و برادرش عاصم را كشتند ، برذون بن مرزوق شيبانى او را كشت و بنى اشعث بن قيس او را در خانه شان به خاك سپردند . جعفر بن عباس كندى برادر عبيد الله را نيز كشتند . جعفر سالار نگهبانان عبد الله بن عمر بود ،\r\nكسى كه جعفر را\r\n","description":"","footnote":"","page_name":" 4464 ","page_number":287},
  {"content":"\r\nكشته بود عبد الملك بن علقمه بود و چنان بود كه وقتى عبد الملك بر جعفر چيره شده بود او پسر عموى خويش را ، به نام شاشله ، بانگ زده بود و شاشله به عبد الملك حمله برده بود اما يكى از صفريان ضربتى به او زده بود كه صورتش را شكافته بود .\r\nابو سعيد گويد : پس از آن وى را بديدم كه دو صورت داشت .\r\nگويد : عبد الملك به جعفر پرداخت و سرش را بريد و مادر برذون صفرى شعرى گفت به اين مضمون :\r\n« ما بوديم كه عاصم و جعفر را كشتيم « و سوار ضبى را نيز ، وقتى ره صحرا گرفت « و ما بوديم كه سوى خندق عميق رفتيم . » گويد : وقتى ياران ابن عمر هزيمت شدند ، خارجيان بيامدند و تا شب بر كنار خندق ما توقف كردند ، پس از آن برفتند . صبحگاه جمعه به مقابلهء آنها رفتيم ، هنوز روبرو نشده بوديم كه هزيمتمان كردند و وارد خندقمان شديم . صبحگاه روز شنبه كسان را ديديم كه نهانى مىروند و سوى واسط مىگريزند كه با قومى روبرو شده بودند كه هرگز دليرتر از آنها نديده بودند ، گويى شيرانى بودند به نزد بچگان خويش .\r\nگويد : ابن عمر رفت كه ياران خويش را بنگرد و معلوم داشت كه بيشترشان در دل شب گريخته‌اند و غالبشان به واسط رفته‌اند . از جمله كسانى كه به واسط رفته بودند نضر بن سعيد بود و اسماعيل بن عبد الله و منصور بن جمهور و اصبغ بن ذواله و پسرانش ، حمزه و ذواله ، و وليد بن حسان غسانى و همهء سران قوم ، اما ابن عمر با كسانى از يارانش ، كه به جا مانده بودند همانجا بماند و نرفت .\r\nبه قولى وقتى عبد الله ولايتدار عراق شد ، عبيد الله بن عباس كندى را ولايتدار كوفه كرد . سالار نگهبانى وى عمر بن غضبان بن قبعثرى بود ، بدين سان ببودند تا يزيد ابن وليد درگذشت و ابراهيم بن وليد به پا خاست و ابن عمر را بر عراق نگهداشت .\r\n","description":"","footnote":"","page_name":" 4465 ","page_number":288},
  {"content":"\r\nابن عمر برادر خويش عاصم را بر كوفه گماشت و ابن غضبان را بر نگهبانى خويش نگهداشت و بدينسان ببودند تا بهنگام قيام عبد الله بن معاويه كه ابن عمر از عمر بن - غضبان بدگمان شد و چون كار عبد الله بن معاويه يكسره شد ، عمر بن عبد الحميد را بر كوفه گماشت و حكم بن عتبهء اسدى را كه از مردم شام بود سالار نگهبانان خويش كرد . پس از آن عمر بن عبد الحميد را از كوفه برداشت و عمر بن غضبان را بر آنجا گماشت و حكم بن عتبهء اسدى سالار نگهبانان وى بود . سپس غضبان را از كوفه برداشت و وليد بن حسان غسانى را گماشت پس از آن اسماعيل بن عبد الله قسرى را گماشت و اياض بن وليد را سالار نگهبانى كرد ، پس از آن اسماعيل را عزل كرد\r\nو عبد الصمد ابن ابان انصارى را گماشت كه پس از آن عزل شد و عاصم بن عمر را گماشت كه ضحاك بن - قيس شيبانى سوى وى آمد .\r\nبه قولى وقتى ضحاك آمد اسماعيل بن عبد الله قسرى در قصر بود و عبد الله بن عمر در حيره بود و ابن حرشى در دير هند بود . ضحاك بر كوفه تسلط يافت و ملحان بن - معروف شيبانى را بر آنجا گماشت و يك خارجى از مردم بنى حنظله سالار نگهبانان وى بود .\r\nراوى گويد : پس ابن حرشى به آهنگ شام برون شد كه ملحان راه بر او گرفت .\r\nابن حرشى او را بكشت و ضحاك ، حسان را بر كوفه گماشت كه پسر خويش حارث را بر نگهبانى گماشت .\r\nگويند : عبد الله بن عمر مىگفته بود : « شنيده‌ام كه عين بن عين بن عين بن عين ، ميم بن - ميم بن ميم بن ميم را مىكشد . » و اميد داشت مروان را بكشد اما عبد الله بن على بن - عبد الله بن عباس بن عبد المطلب او را كشت .\r\nگويند : وقتى ياران ابن عمر هزيمت شدند و به واسط پيوستند يارانش به دو گفتند :\r\n« اينك كه مردم گريخته‌اند چرا اينجا مانده اى ؟ » گفت : « مىمانم و مىنگرم . » و يك يا دو روز ببود كه جز مردم گريزان نمىديد\r\n","description":"","footnote":"","page_name":" 4466 ","page_number":289},
  {"content":"\r\nكه دلهاشان از ترس خوارج آكنده بود . پس دستور داد سوى واسط حركت كنند ، خالد بن غزيل ياران خويش را فراهم آورد و به مروان پيوست كه در جزيره مقيم بود ، عبيد الله بن عباس كندى كه وضع كسان را بديد بر جان خويش بيمناك شد و به طرف ضحاك گشت و با وى بيعت كرد و با وى در اردوگاهش ببود .\r\nگويد : ابو عطاى سندى شعرى گفت و عبد الله را از پيروى ضحاك كه برادرش را كشته بود سرزنش كرد به اين مضمون :\r\n« به عبد الله بگو كه اگر جعفر « زنده بود و تو كشته شده بودى\r\n« تا وقتى شمشير تيز صيقلى به كف داشت « منحرف نمىشد « و از بيدينانى كه خونى او بودند « پيروى نمىكرد « سوى گروهى رفتى كه برادرت را كشته‌اند « و پدرت را كافر شمرده‌اند « از پس اين چه خواهى گفت ؟ » گويد : چون شعر اخير از گفتهء عطا به گوش عبيد الله بن عباس رسيد گفت :\r\n« مىگويم : خدايت چنان كند كه له لهء مادرت را گاز بگيرى . » بقيهء شعر بدين مضمون بود :\r\n« رعايت خويشاوند نبينى « كه به دو خويشاوندى و بد انتقامجوى « و ذليل پيوسته ذليل باشد « برادر شيبانى را رها كردى كه جامه اش را در آرند « و اسب تندرو ترا نجات داد . »\r\n","description":"","footnote":"","page_name":" 4467 ","page_number":290},
  {"content":"\r\nگويد : چنان كه گويند ابن عمر با يمانيان در واسط جاى گرفت ، در خانهء حجاج ابن يوسف ، نضر و برادرش سليمان ، هردوان پسر سعيد ، با حنظلة بن نباته و دو پسرش محمد و نباته با مضريان در ناحيهء ديگر بر سمت راست به طرف بالاى واسط جاى گرفتند و كوفه و حيره را به ضحاك و جانفروشان واگذاشتند كه به دست آنها بود .\r\nگويد : جنگ ميان عبد الله بن عمر و نضر بن سعيد حرشى از نو آغاز شد چنان كه پيش از آمدن ضحاك بوده بود ، نضر مىخواست عبد الله بن عمر ولايت عراق را به موجب نامهء مروان به وى واگذارد ، اما عبد الله بن عمر دريغ داشت . يمانيان با ابن عمر بودند و نزاريان با نضر بودند از آن رو كه سپاه مردم يمنى با يزيد ناقص بوده بودند به خاطر تعصب ضد وليد كه وى خالد بن عبد الله قسرى را به يوسف بن عمر تسليم كرده بود كه او را كشته بود . قيسيان با مروان بودند كه خونخواهى وليد مىكرد و داييان وليد ، قيسى بودند و ثقفى ، كه مادرش زينب دختر محمد بن يوسف ، برادر حجاج بود .\r\nگويد : نبرد ميان ابن عمر و نضر از سر گرفته شد ، ضحاك وارد كوفه شد و آنجا بماند ، سپس در ماه شعبان صد و بيست و هفتم ، ملحان شيبانى را بر آنجا گماشت و با جانفروشان به واسط تاخت به تعقيب ابن عمر و نضر ، و نزديك باب المضمار فرود آمد .\r\nو چون ابن عمر و نضر اين را بديدند از جنگ با همديگر بازماندند و بر ضد وى همدل شدند چنان كه در كوفه بوده بودند . و چنان شد كه نضر و سردارانش از پل مىگذشتند و به اتفاق ابن عمر با ضحاك و يارانش نبرد مىكردند ، آنگاه به جاهاى خويش باز مىگشتند و با ابن عمر نمىماندند . شعبان و رمضان و شوال را بدين سان گذرانيدند ، يكى از روزها كه به نبرد بودند و نبردشان سخت شد ، منصور بن جمهور به يكى از سرداران\r\nضحاك به نام عكرمه پسر شيبان كه ميان جانفروشان گرانقدر بود جمله برد و به نزد در قورج او را با ضربتى به دو نيم كرد و بكشت . ضحاك يكى از سرداران خويش را به نام\r\n","description":"","footnote":"","page_name":" 4468 ","page_number":291},
  {"content":"\r\nشوال از مردم بنى شيبان به در زاب فرستاد و گفت : « آنجا را آتش بزن كه كار محاصره دراز شد » . شوال برفت ، خيبرى نيز كه يكى از مردم بنى شيبان بود با سواران همراه وى بود . عبد الملك بن علقمه به آنها رسيد و گفت : « كجا مىرويد ؟ » شوال به دو گفت : « آهنگ در زاب داريم ، امير مؤمنان به من چنان و چنان دستور داده است » گفت : « من نيز با توام » و با وى بازگشت كه سر برهنه بود و زره به تن نداشت ، وى نيز از سرداران ضحاك بود و مردى دلير بود ، وقتى به در رسيدند آن را آتش زدند .\r\nگويد : عبد الله بن عمر ، منصور بن جمهور را با سيصد سوار از مردم كلب به مقابلهء خارجيان فرستاد كه با آنها نبردى سخت كردند . عبد الملك بن علقمه همچنان سر برهنه به آنها حمله برد و تنى چند از ايشان را بكشت . منصور بن جمهور او را بديد و از رفتارش به خشم آمد و به دو حمله برد و ضربتى به شانه اش زد كه آن را ببريد و تا تهيگاهش رسيد و بيجان بيفتاد . يكى از زنان خارجى حمله كنان بيامد و لگام [ 1 
  ] منصور بن جمهور را بگرفت و گفت : « اى فاسق پيش امير مؤمنان بيا . » گويد : منصور ضربتى به دست او زد و به قولى به لگام اسب خويش ضربت زد و آن را كه به دست خارجى بود قطع كرد و رهايى يافت . خيبرى وارد شهر شد كه آهنگ منصور داشت . پسر عموى منصور از مردم كلب راه وى را بست ، خيبرى ضربتى زد و او را بكشت و مىپنداشت كه وى از شاهزادگان پارسى است .\r\nگويد : خيبرى به رثاى عبد الملك بن علقمه شعرى گفت به اين مضمون :\r\n« اشك از ديده روان بود و يكى مىگفت « سلام بر روان ابن علقمه باد « چگونه وقتى كه روان بودى مرگ به تو رسيد « و چنانست كه مرگ براى هر كسى مقرر است « مرگ براى جانفروش ننگ نيست\r\n\r\n","description":"","footnote":"\r\n[ 1 
  ] كلمهء متن : لجام .\r\n","page_name":" 4469 ","page_number":292},
  {"content":"\r\n« كه آنها با بزرگوارى مىميرند . » گويد : منصور به ابن عمر گفت : « هرگز ميان مردم كسانى چون اينان ، يعنى جان فروشان نديده‌ام ، چرا با آنها نبرد مىكنى و از مروان بازشان مىدارى ، راضيشان كن و آنها را ميان خودت و مروان بگذار ، اگر راضيشان كنى ما را رها مىكنند و سوى مروان مىروند\r\nو همه نيرو و دليريشان بر ضد وى به كار مىافتد و تو در جاى خويش آسوده مىمانى ، اگر بر آنها ظفر يافت و تو قصد مخالفت و نبرد وى داشتى تازه نفس و آسوده با وى نبرد مىكنى ، اما كار وى و آنها به درازا مىكشد و او را فرسوده مىكنند . » ابن عمر گفت : « شتاب ميار تا منتظر بمانيم و بنگريم . » گفت : « منتظر چه بمانيم ، نميتوانى بر آنها غلبه يا بى يا بجاى مانى . اگر بپاى خيزيم تاب مقاومتشان نياريم مروان آسوده است و ما نيروى آنها را تحمل مىكنيم و از وى بازشان داشته‌ايم من مىروم و به آنها ملحق مىشوم . » گويد : پس برون شد و مقابل صفشان بايستاد و گفت : « من متمايلم و مىخواهم مسلمان شوم و كلام خدا را بشنوم » گويد : آزمايش خارجيان چنين بود ، منصور به آنها پيوست و با آنها بيعت كرد و گفت : « اسلام آوردم . » پس غذايى براى وى خواستند كه بخورد . آنگاه گفت : « سوارى كه در نبرد زاب عنان مرا گرفت كى بود ؟ » گويد : بانگ زدند : اى ام عنبر ، كه آن زن بيامد كه سخت زيبا بود و به دو گفت : « منصور تويى ؟ » گفت : « آرى » گفت : « خدا شمشير ترا زشت بدارد ، به خدا كارى نساخت » منظورش اين بود كه وقتى لگام منصور را گرفته بود او را نكشت كه به بهشت رود .\r\nو چنان بود كه منصور آن روز نمىدانسته بود وى زن است . گفت : « اى امير مؤمنان وى را به زنى به من بده . »\r\n","description":"","footnote":"","page_name":" 4470 ","page_number":293},
  {"content":"\r\nگفت : « وى شوهر دارد . » كه همسر عبيدة بن سوار تغلبى بود .\r\nگويد : پس از آن عبد الله بن عمر سوى خارجيان رفت و با ضحاك بيعت كرد .\r\nدر اين سال ، يعنى سال صد و بيست و هفتم ، سليمان بن هشام بن عبد الملك ، مروان بن محمد را خلع كرد و جنگ كرد .\r\n\r\nسخن از نبرد ميان سليمان ابن هشام و مروان بن محمد\r\nابو هاشم ، مخلد بن محمد ، گويد : وقتى مروان از رصافه به رقه رفت كه ابن هبيره را براى نبرد با ضحاك بن قيس شيبانى سوى عراق فرستد ، سليمان بن هشام از او اجازه خواست كه چند روز بماند و مركبان خويش را آسايش دهد و كار خويش را به سامان برد .\r\nگويد : مروان به دو اجازه داد . آنگاه مروان برفت . نزديك ده هزار از كسانى كه مروان وقتى در دير ايوب بود ، سپاهيگرى را بر آنها مقرر كرده بود با سرداران خويش به رصافه رسيدند و سليمان را دعوت كردند كه مروان را خلع كند و با وى به نبرد برخيزد . به دو گفتند : « مردم شام ترا بهتر مىپسندند و براى خلافت شايسته تر مىدانند . » گويد : پس شيطان هشام را بلغزانيد و گفتهء آنها را پذيرفت و با برادران و فرزندان و غلامان خويش به نزد آنها رفت و اردو زد و با همه جمع سوى قنسرين رفت و به مردم شام نوشت ، كه از هر سوى پيش وى شتابان شدند . مروان از نزديك قرقيسيا سوى هشام بازگشت و از دورين به ابن هبيره نوشت كه در اردوگاه خويش بماند و برفت تا در واسط به اردوگاه خويش رسيد .\r\nگويد : غلامان سليمان و فرزندان هشام كه در هنى بودند فراهم شدند و با\r\n","description":"","footnote":"","page_name":" 4471 ","page_number":294},
  {"content":"\r\nفرزندان خويش به قلعهء كامل در آمدند و در آنجا حصارى شدند و درها را بر مروان ببستند .\r\nگويد : مروان كس پيش آنها فرستاد كه چه كرديد ؟ از پس آنكه پيمانها و قرارها با من نهاده بوديد ، از اطاعت من به در رفتيد و بيعت مرا شكستيد ! به فرستادگان مروان پاسخ دادند كه ما با سليمانيم و بر ضد كسى كه با وى مخالفت كند .\r\nمروان به آنها گفت : « بيمتان مىدهم و اعلام خطر مىكنم ، مبادا متعرض يكى از سپاهيان من شويد كه خويشتن را به معرض عقوبت آريد و به نزد من امان نداشته باشيد . » به دو پيام دادند كه خوددارى ميكنيم .\r\nگويد : پس مروان برفت ، اما آنها از قلعهء خويش برون مىشدند و به دنباله - روان و تك روان سپاه كه از پيروان وى بودند حمله مىبردند و اسب و سلاحشان را مىگرفتند ، خبر به مروان رسيد و سخت خشمگين شد .\r\nگويد : نزديك به هفتاد هزار كس از مردم شام و ذكوانيان و ديگران به نزد هشام فراهم آمدند و در دهكده اى اردو زد از آن بنى زفر ، به نام خساف ، از سرزمين قنسرين . وقتى مروان به دو نزديك شد ، سكسكى را با نزديك هفت هزار كس پيش فرستاد ، مروان نيز عيسى بن مسلم را با عده اى نزديك به آن فرستاد كه ميان دو اردوگاه تلاقى كردند و نبردى سخت كردند . سكسكى و عبسى كه هر يك سوارى دلير بودند با هم مقابل شدند و چندان با نيزه ضربت زدند كه نيزه هاشان بشكست . آنگاه به شمشير دست بردند . سكسكى ضربتى به جلو اسب حريف زد كه لگام آن بر سينه اش افتاد و اسب او را ببرد . سكسكى راه او را گرفت و با گرز بزد كه به زمين افتاد آنگاه فرود آمد و اسيرش كرد . آنگاه با يكى از سواران انطاكيه به نام سلساق\r\n","description":"","footnote":"","page_name":" 4472 ","page_number":295},
  {"content":"\r\nملقب به سردار سقلابيان هماوردى كرد و او را به اسيرى گرفت .\r\nگويد : مقدمهء مروان هزيمت شد ، در راه بود كه خبر به دو رسيد و به حركت ادامه داد و با آرايش برفت و فرود نيامد تا به نزد\r\nسليمان رسيد كه آرايش گرفته بود و براى نبرد آماده شده بود كه با وى گفتگو نكرد و نبرد آغاز كرد . سليمان و يارانش هزيمت شدند و سواران مروان به تعقيبشان رفتند كه از آنها مىكشتند و اسير مىگرفتند ، به اردوگاهشان رسيدند و آن را به غارت دادند .\r\nگويد : مروان به جايى ايستاد ، دو پسر خويش را گفت كه در دو جا بايستند ، كوثر سالار نگهبانان وى نيز به جايى ايستاد ، آنگاه دستورشان داد كه هر اسيرى را به نزدشان آوردند بكشند ، مگر بندهء مملوك . آن روز كشتگان آنها بيش از سى هزار به شمار آمد .\r\nگويد : ابراهيم ، بزرگتر پسر سليمان كشته شد . دايى هشام بن عبد الملك را به نام خالد پسر هشام مخزومى كه تنومند و پرگوشت بود ، بياوردند و به مروان نزديك كردند كه بتندى نفس ميزد . به دو گفت : « اى فاسق مگر شراب شهر و زنان آوازه خوانت بس نبود كه به همراه ريقو براى نبرد من بيرون آمدى ؟ » گفت : « اى امير مؤمنان ، مرا نا به دلخواه آورد ، ترا به خدا و حق خويشاوندى قسم مىدهم . » گفت : « دروغ هم مىگويى ، تو كه با زنان آوازه خوان و ظرفهاى شراب و بربطها همراه اردوى وى بودى ، چگونه ترا نابه دلخواه آورد ؟ » پس او را بكشت .\r\nگويد : بسيارى از اسيران سپاه دعوى كردند كه مملوكند كه از كشتنشان دست بداشت و بگفت تا آنها را با چيزهايى كه از اردوگاهشان به دست آمده بود در حراج [ 1 
  ] بفروشند .\r\nگويد : سليمان به هزيمت برفت تا به حمص رسيد و كسانى از ياران وى كه\r\n\r\n","description":"","footnote":"\r\n[ 1 
  ] كلمه متن : من يزيد\r\n","page_name":" 4473 ","page_number":296},
  {"content":"\r\nجان برده بودند به دو پيوستند ، آنجا اردو زد و ديوارهاى شهر را كه به دستور مروان ويران شده بود بساخت .\r\nگويد : روزى كه مروان سپاه سليمان را هزيمت كرد چند سردار و گروهى سوار فرستاد و دستورشان داد كه با شتاب بروند كه خبر پيش از آنها نرسد تا به كامل برسند و آن را در ميان گيرند تا وى برسد ، از بس كينه كه از آنها داشت . سپاهيان برفتند و آنجا فرود آمدند . مروان سوى آنها آمد و در اردوگاه خويش جاى گرفت و كس پيش قلعه گيان فرستاد كه به حكم من تسليم شويد .\r\nگفتند : « نه . مگر آنكه همگيمان را امان دهى . » گويد : پس مروان نزديك آنها رفت و منجنيقها نصب كرد و چون سنگهاى پياپى بر آنها انداخته شد ، به حكم وى تسليم شدند كه اعضاشان را بريد ، مردم رقه آنها را ببردند و پناه دادند و زخمهاشان را مداوا كردند ، بعضىشان هلاك شدند و بيشترشان بماندند . شمار همگيشان سيصد كس بود .\r\nگويد : پس از آن مروان سوى هشام رفت و كسانى كه در حمص به دو روى فراهم آمده بودند همين كه به آنها نزديك شد فراهم آمدند و به همديگر گفتند : تا كى از مقابل مروان هزيمت شويم ، بياييد بيعت مرگ كنيم و پس از مقابله با وى پراكنده نشويم تا همگى جان بدهيم .\r\nبدينسان نزديك به نهصد كس از سواران قوم دل به مرگ دادند و سليمان ، معاويهء سكسكى را بر گروه آنها گماشت ، ثبيت بهرانى را نيز بر گروه ديگر گماشت كه همه با هم سوى مروان رفتند كه اگر توانستند غافلگيرش كنند و به دو شبيخون زنند . اما خبرشان و قصدى كه داشتند به مروان رسيد كه احتياط كرد و در پناه خندقها به طرف آنها مىرفت ، با مراقبت و آرايش جنگى . چون فرصت شبيخون زدن نيافتند در باغ زيتونى كه بر راه وى بود در دهكده اى به نام تل منس از كوهستان سماق كمين كردند و هنگامى كه با آرايش جنگ در حال حركت بود بر او تاختند و سلاح در همراهان وى نهادند كه از مقابل آنها به يكسو رفت و سواران خويش\r\n","description":"","footnote":"","page_name":" 4474 ","page_number":297},
  {"content":"\r\nرا بانگ زد كه از مقدمه و دو پهلو و دنباله سوى وى شتافتند و از هنگام برآمدن روز تا پسينگاه با حريفان نبرد كردند .\r\nگويد : سكسكى با يكى از يكه سواران بنى سلم مقابل شد كه به همديگر ضربت زدند مرد سلمى او را از اسب بينداخت و براى دستگيرى وى پياده شد .\r\nيكى از مردم بنى تميم نيز كمك داد و او را به اسارت پيش مروان آوردند كه ايستاده بود و گفت : « حمد خداى كه مرا بر تو تسلط داد كه از دير باز مزاحم ما بودى . » گفت : « مرا نگهدار كه يكه سوار عربم . » گفت : « دروغ گفتى ، آنكه ترا آورده در سوارى ماهرتر از تو است . » گويد : آنگاه بگفت تا او را به بند كردند . از جمله كسانى كه همراه با وى ثبات آورده بودند نزديك به شش هزار كس كشته شده بود .\r\nگويد : ثبيت و كسانى كه با وى به هزيمت رفتند جان بردند و چون پيش سليمان رسيدند برادر خويش سعيد بن هشام را در شهر حمص جانشين كرد و چون مىدانست كه تاب مقابله با مروان ندارد سوى تدمر رفت و آنجا مقام گرفت .\r\nگويد : مروان سوى حمص آمد و مدت دو ماه آنجا را محاصره كرد و هشتاد و چند منجنيق به اطراف شهر نصب كرد و شب و روز بر آنها سنگ باريد . در اين اثنا مردم شهر هر روز برون مىشدند و با وى نبرد مىكردند و گاه مىشد كه به اطراف اردوگاه وى شبيخون مىزدند و به جاهايى كه اميد داشتند خلل و فرصتى در آن بيابند حمله مىبردند و چون بليه بر آنها استمرار يافت و با زبونى دمساز شدند از مروان خواستند امانشان دهد و سعيد بن هشام را با دو پسرش عثمان و مروان و يكى به نام سكسكى كه به اردوگاهشان حمله مىبرده بود و يك حبشى كه مروان را دشنام مىداده بود و افترا ميزده بود به دو تسليم كنند و مروان اين را پذيرفت .\r\n","description":"","footnote":"","page_name":" 4475 ","page_number":298},
  {"content":"\r\nگويد : قضيهء آن حبشى چنان بود كه بر ديوار نمايان مىشد و آلت خرى به آلت خويش مىبست و مىگفت : « اى مردم بنى سليم اى اولاد فلان و به همان ، اين پرچم شماست »\r\nو به مروان دشنام مىداد وقتى به دو دست يافت او را به مردم بنى سليم داد كه ابزارهاى مردى و بينى و ديگر اعضايش را از هم جدا كردند . آنگاه بگفت تا شخص موسوم به سكسكى را كشتند و سعيد و دو پسرش را به بند كردند و به آهنگ ضحاك حركت كرد .\r\nراوى ديگر دربارهء كار سليمان بن هشام پس از هزيمت از نبرد خساف به گونه اى ديگر ، جز آنچه مخلد آورده سخن آورده از جمله آنكه وقتى مروان در نبرد خساف سليمان بن هشام را هزيمت كرد به فرار برفت تا پيش عبد الله بن عمر رسيد و با او پيش ضحاك رفت و با وى بيعت كرد و مروان را بدكاره و ستمگر خواند و ضحاك را بر ضد وى ترغيب كرد و گفت : « من و غلامانم و پيروانم نيز با شما مىآييم » و هنگامى كه ضحاك به مقابلهء مروان مىرفت او نيز با وى برفت .\r\nگويد : شبيل بن عزره ضبعى دربارهء بيعت آنها با ضحاك شعرى گفت به اين مضمون :\r\n« مگر نديدى كه خداى دين خويش را غلبه داد « و قرشيان پشت سر بكر بن وائل نماز كردند . » بدين سان ابن عمر و ياران ضحاك بر ضد نضر بن سعيد همسخن شدند و بدانست كه تاب مقاومت آنها ندارد و بى درنگ حركت كرد و به آهنگ مروان راه شام گرفت .\r\nابو عبيده به نقل از بيهس گويد : وقتى ذو القعده سال صد و بيست و هفتم در آمد كار شام بر مروان قرار گرفت و كسانى را كه با وى مخالفت مىكرده بودند از آنجا برون راند ، آنگاه يزيد بن عمر بن هبيره را پيش خواند و او را به عاملى عراق فرستاد و ولايتهاى جزيره را نيز به دو پيوست .\r\n","description":"","footnote":"","page_name":" 4476 ","page_number":299},
  {"content":"\r\nگويد : ابن هبيره برفت تا به نهر سعيد رسيد و ابن عمر كس فرستاد و اين را به ضحاك خبر داد .\r\nگويد : ضحاك ميسان را به ما داد و گفت : « شما را بس است تا ببينيم چه پيش مىآيد » و ابن عمر ، وابستهء خويش ، حكم بن نعمان را عامل آنجا كرد .\r\nاما روايت ابو مخنف چنين است كه گويد : عبد الله بن عمر با ضحاك صلح كرد كه كوفه و سواد كه ضحاك بر آن تسلط يافته بود به دست وى بماند و آنچه به تصرف ابن عمر بود چون كسكر و ميسان و دست ميسان و ولايت دجله و اهواز و فارس به تصرف وى بماند . پس ضحاك حركت كرد تا در كفرتوثا ، از سرزمين جزيره ، با مروان تلاقى كرد .\r\nابو عبيده گويد : ضحاك آماده شده بود كه سوى مروان رود . نضر به آهنگ\r\nشام روان شد و در قادسيه فرود آمد . ملحان شيبانى كه از جانب ضحاك عامل كوفه بود از اين خبر يافت و سوى او رفت و با وى نبرد كرد و ثبات كرد تا نضر او را بكشت :\r\nگويد : وقتى ضحاك از كشته شدن ملحان خبر يافت مثنى بن عمران را ، از مردم بنى عايذه ، بر كوفه گماشت آنگاه در ماه ذى قعده حركت كرد و راه موصل گرفت . ابن هبيره نيز از نهر سعيد سرازير شد تا به غزه رسيد از سرزمين عين التمر .\r\nمثنى بن عمران عايذى عامل ضحاك بر كوفه از اين خبر يافت و با جانفروشانى كه به نزد وى بودند سوى ابن هبيره حركت كرد . منصور بن جمهور نيز با وى بود كه وقتى به مخالفت مروان با ضحاك بيعت كرده بود به دو پيوسته بود . در غزه تلاقى كردند و مدت چند روز به سختى نبرد كردند ، مثنى و عزير و عمر كه از سران ياران ضحاك بودند كشته شدند ، منصور گريخت و خارجيان هزيمت شدند .\r\nگويد : وقتى در نبرد عين كسانى از خارجيان كشته شدند و منصور بن جمهور بگريخت يكسر برفت تا به كوفه رسيد و آنجا از يمانيان و خارجيانى كه به روز كشته\r\n","description":"","footnote":"","page_name":" 4477 ","page_number":300},
  {"content":"\r\nشدن ملحان پراكنده شده بودند و آنها كه از همراهى ضحاك بازمانده بود از همهء آنها گروهى فراهم آورد و با آنها برفت تا به روحا رسيد . ابن هبيره نيز با سپاهيان خويش برفت تا با آنها مقابل شد و روزى چند با آنها نبرد كرد پس از آن هزيمتشان كرد ، برذون بن\r\nمرزوق شيبانى كشته شد و منصور بگريخت .\r\nگويد : ابن هبيره بيامد تا در كوفه جاى گرفت و خارجيان را از آنجا برون كرد . ضحاك از آنچه بر يارانش گذشته بود خبر يافت و عبيد بن سوار تغلبى را پيش خواند و سوى آنها فرستاد ، ابن هبيره ، عبد الرحمان بن بشر عجلى را بر كوفه گماشت و به آهنگ واسط سرازير شد كه عبد الله بن عمر آنجا بود . عبيدة بن سوار به همراهى سواران همراه خويش با شتاب بيامد تا در صراة جاى گرفت . منصور بن جمهور نيز به دو پيوست . ابن هبيره از اين خبر يافت و سوى آنها روان شد و به سال صد و بيست و هفتم در صراة تلاقى كردند .\r\nدر اين سال ، چنان كه گويند ، سليمان بن كثير و لاهز بن قريظ و قحطبة بن شبيب سوى مكه رفتند و ابراهيم بن محمد امام را آنجا بديدند و به دو خبر دادند كه بيست هزار دينار و دويست هزار درم همراه دارند با مقدارى مشك و كالاى بسيار . ابراهيم بگفت تا آن را به ابن عروه وابستهء محمد بن على تسليم كنند . در اين سال ابو مسلم را نيز با خود برده بودند و ابن كثير به ابراهيم بن محمد گفت : « اين وابستهء تو است . » در همين سال بكير بن ماهان به ابراهيم بن محمد نامه نوشت و به دو خبر داد كه اولين روز از روزهاى آخرت و آخرين روز از روزهاى دنيا را به سر مىبرد و حفص ابن سليمان را كه مورد رضايت است براى « آن كار » جانشين كرده است ، ابراهيم به ابو سلمه نوشت و دستور داد كه به كار ياران وى بپردازد و به مردم خراسان نيز نوشت كه كارشان را به وى سپرده است .\r\nراوى گويد : ابو سلمه سوى خراسان رفت كه وى را باور داشتند و دستورش\r\n","description":"","footnote":"","page_name":" 4478 ","page_number":301},
  {"content":"\r\nرا پذيرفتند و آنچه را كه از پرداختهاى شيعه به نزدشان فراهم آمده بود با خمس اموال خويش به دو تسليم كردند .\r\nدر اين سال عبد العزيز بن عمر بن عبد العزيز كه از جانب مروان عامل مدينه و مكه و طايف بود سالار حج شد . اين را از ابو معشر روايت كرده‌اند ، واقدى و ديگران نيز چنين گفته‌اند .\r\nدر اين سال ، عامل عراق نضر بن حرشى بود و كار وى و عبد الله بن عمر و ضحاك حرورى چنان بود كه از پيش ياد كردم . نصر بن سيار در خراسان بود و آنجا كسانى بودند كه در كار ولايتدارى با وى منازعه مىكردند چون كرمانى و حارث بن سريج .\r\n\r\nپس از آن سال صد و بيست و هشتم در آمد .\r\nاز جمله حوادث اين سال آن بود كه حارث بن سريج در خراسان كشته شد .\r\n\r\nسخن از خبر كشته شدن حارث بن سريج و سبب آن\r\nپيش از اين از نامهء يزيد بن وليد به حارث بن سريج كه او را امان داده بود و برون شدن وى از ولايت تركان و رفتنش به نزد نصر بن سيار و رفتار نصر با وى و اينكه كسانى اجابت وى كردند و به دورش فراهم آمدند سخن آورده‌ايم .\r\nعلى بن محمد گويد : وقتى ابن هبيره ولايتدار عراق شد فرمان نصر را نوشت و فرستاد و او با مروان بيعت كرد . حارث بن سريج گفت : « يزيد بن وليد مرا امان داده اما مروان امان يزيد را تأييد نمىكند و از او ايمن نيستم » و كسان را به بيعت خواند و ابو السليل مروان را دشنام گفت .\r\nگويد : وقتى حارث به بيعت خواند ، سلم بن احوز و خالد بن هزيم و قطن\r\n","description":"","footnote":"","page_name":" 4479 ","page_number":302},
  {"content":"\r\nابن محمد و عبادة بن ابرد و حماد بن عامر پيش وى آمدند و گفتند : « چرا نصر قدرت و ولايت خويش را به دست قوم تو سپارد ؟ مگر ترا از سرزمين تركان وزير تسلط خاقان برون نياورد كه دشمنت بر تو جرأت نيارد . اما با وى مخالفت كردى و از كار عشيرهء خويش جدايى گرفتى كه دشمنشان در آنها طمع آورد ، ترا به خدا قسم مىدهيم كه جمع ما را به پراكندگى مبرى . » حارث گفت : « من ولايت را به دست كرمانى مىبينم اما كار به دست نصر است . » و آنچه را مىخواستند نپذيرفت و سوى باغى رفت كه از آن جمرة بن ابى صالح سلمى بود مقابل قصر بخاراخذاه ، و آنجا اردو زد و كس پيش نصر فرستاد كه كار را به شورى واگذار . اما نصر نپذيرفت و حارث برون شد و سوى خانه هاى يعقوب بن داود رفت و جهم ابن صفوان وابسته بنى راسب را بگفت تا مكتوبى را براى كسان خواند كه روش حارث در آن بيان شده بود كه تكبير گويان برفتند .\r\nحارث كس پيش نصر فرستاد كه سلم بن احوز را از نگهبانان خويش بردار و بشر ابن بسطام برجمى را بگمار . و چون ميان سلم و مغلس بن زياد سخن افتاد و مردم قيس و تميم پراكنده شدند\r\nنصر او را برداشت و ابراهيم بن عبد الرحمان را گماشت . پس از آن كسانى را برگزيدند كه آنها را جمع عامل به كتاب خداى ناميدند : نصر مقاتل بن سليمان و مقاتل بن حيان را برگزيد . حارث نيز مغيرة بن شعبهء جهضمى و معاوية بن جبله را برگزيد .\r\nگويد : نصر به دبير خويش گفت كه آنچه را از سنتها مىپسندند و عاملانى را كه معين مىكنند بنويسد كه آنها را به دو مرز ، مرز سمرقند و مرز طخارستان ، بگمارد و روشها و سنتهايى را كه مىپسندند به كسانى كه بر مرزها هستند ، بنويسد .\r\nگويند : سلم ابن احوز از نصر اجازه خواست كه حارث را به غافلگيرى بكشد اما نپذيرفت و ابراهيم بن صايغ را برگماشت كه پسر خويش اسحاق را با فيروزه به مرو مىفرستاد .\r\nگويد : و چنان بود كه حارث وانمود مىكرد كه صاحب پرچمهاى سياه هم\r\n","description":"","footnote":"","page_name":" 4480 ","page_number":303},
  {"content":"\r\nاوست . نصر كس پيش وى فرستاد كه اگر چنانى كه مىگويى و شما حصار دمشق را ويران مىكنيد و كار بنى اميه را به زوال مىدهيد ، پانصد كس از من بگير با دويست شتر و هر چه بخواهى مال و لوازم جنگ برگير و حركت كن . به خدا اگر صاحب پرچمهاى سياه باشى من به دست تو مىافتم و اگر چنان نباشى عشيرهء خويش را هلاك مىكنى .\r\nحارث گفت : « مىدانم كه اين حق است اما يارانم بر اين قرار با من بيعت نمىكنند . » نصر گفت : « روشن شد كه آنها با رأى تو موافق نيستند و مانند تو بصيرت ندارند و بدكاران بيسر و پا هستند . دربارهء بيست هزار كس از مردم ربيعه و يمنى كه در ميانه هلاك مىشوند خدا را به ياد آر . » گويد : نصر به حارث پيشنهاد كرد كه وى را ولايتدار ما وراء النهر كند و سيصد هزار به او بدهد ، اما نپذيرفت . نصر به دو گفت : « اگر مىخواهى از كرمانى آغاز كن اگر او را كشتى من در خط اطاعت توام ، اگر مىخواهى مرا با وى واگذار ، اگر بر او ظفر يافتم در كار خويش بينديشى ، اگر مىخواهى همراه يارانت برو ، وقتى از رى گذشتى من در خط اطاعت توام . » گويد : پس از آن حارث و نصر گفتگو كردند و رضايت دادند كه مقاتل بن حيان و جهم بن صفوان ميان آنها حكميت كند . آنها حكم دادند كه نصر كناره گيرد و كار به شورى باشد . اما نصر نپذيرفت .\r\nگويد : و چنان بود كه جهم در خانهء خويش در اردوى حارث نقل مىگفت :\r\nحارث با نصر مخالفت كرد اما نصر براى قوم وى از بنى سلمه و ديگران مقررى معين كرد . سلم را در شهر در خانهء ابن سوار نهاد و سپاهيان مقيم را به دو پيوست . به هدية بن عامر شعراوى نيز سوارانى داد و او را نيز در شهر نهاد . عبد السلام بن يزيد بن حيان سلمى را بر شهر گماشت و سلاح را با ديوانها به كهندژ برد ، گروهى از ياران خويش را متهم داشت\r\nكه به حارث نامه نوشته‌اند و از جمع آنها كسانى را كه منت چندانى بر آنها\r\n","description":"","footnote":"","page_name":" 4481 ","page_number":304},
  {"content":"\r\nنداشت به سمت چپ خويش نشانيد و آنها را كه به كار گماشته بود و پرورده بود به سمت راست خويش نشانيد . آنگاه سخن كرد و از بنى مروان و كسانى كه بر ضدشان قيام كرده بودند ياد كرد كه چگونه خدا مغلوبشان كرد . آنگاه گفت : « خداى را ستايش مىكنم و كسانى را كه بر سمت چپ منند نكوهش مىكنم ، اى يونس پسر عبد ربه وقتى من ولايتدار خراسان شدم تو از جمله كسانى بودى كه مىخواستند از سنگينى مخارج مرو بگريزند تو و خاندانت از جمله كسانى بوديد كه اسد بن عبد الله مىخواسته - بود بر گردنهاشان مهر نهد و آنها را جزو پيادگان كند من به كارتان گماشتم و شما را پروردم و چون مىخواستم به نزد وليد روم گفتمتان آنچه را به دست آورده‌ايد به من دهيد . از شما كس بود كه هزار هزار داد يا بيشتر يا كمتر . پس از آن بر ضد من همدستى كرديد چرا به اين آزادگان كه بى آنكه منتى بر آنها داشته باشم پيوسته به من كمك كرده‌اند ، ننگريستيد ؟ » در اينجا به كسانى كه به سمت راست وى بودند اشاره كرد .\r\nگويد : قوم از او پوزش خواستند كه پوزش آنها را پذيرفت .\r\nگويد : وقتى خبر فتنه اى كه بر ضد نصر رخ داده بود به ولايتهاى خراسان رسيد جماعتى از آنجاها به نزد وى آمدند كه عاصم بن عمير صريمى و ابو الذيال ناجى و عمرو و قاوسان سغدى بخارى و حسان بن خالد اسدى از طخارستان با چند سوار و عقيل ابن معقل ليثى و مسلم بن عبد الرحمان و سعيد صغير - با چند سوار - از آن جمله بودند .\r\nگويد : حارث بن سريج روش خويش را بنوشت كه در راههاى مرو و مسجدها خوانده مىشد و بسيار كس اجابت وى كردند ، يكى مكتوب او را در ماجان بر در نصر خواند كه غلامان نصر او را زدند و حارث گفت با وى نبرد ميكنم . هبيرة بن شراحيل و ابو خالد ، يزيد ، پيش نصر آمدند و خبر را با وى بگفتند . نصر حسن بن سعد وابستهء قريش را پيش خواند و به دو دستور داد كه بانگ بزند : « بدانيد كه حارث بن سريج دشمن\r\n","description":"","footnote":"","page_name":" 4482 ","page_number":305},
  {"content":"\r\nخداى گفته نبرد ميكنم و نبرد آغاز كرده از خدا كمك جوييد كه قوت و نيرويى جز به وسيلهء خدا نيست . » گويد : همان شب ، نصر ، عاصم بن عمير را به مقابلهء حارث فرستاد و به خالد بن عبد الرحمان گفت : « فردا شعار ما چه باشد ؟ » مقاتل بن سليمان گفت : « خدا پيمبرى فرستاد و او با دشمنى نبرد كرد و شعار وى حم لا ينصرون بود . » پس شعار آنها حم لا ينصرون شد و نشانى كه بر نيزه هاى خويش زدند پشم بود .\r\nگويد : سلم بن احوز و عاصم بن عمير و قطن و عقيل بن معقل و مسلم\r\nبن عبد الرحمان و سعيد صغير و عامر بن مالك با جمع مردم طخارستان بودند و يحيى بن حضين و ربيعه با مردم بخارا بودند . يكى از مردم مرو شكافى را كه بر ديوار بود به حارث نشان داد حارث برفت و ديوار را بشكافت كه پنجاه كس از سمت در بالين وارد شهر شدند و بانگ يا منصور برآوردند كه شعار حارث بود و سوى درنيق آمدند ، جهم بن مسعود ناجى با آنها نبرد كرد . يكى به جهم حمله برد و با نيزه بدهانش زد و او را بكشت آنگاه از درنيق برون شدند و به گنبد سلم بن احوز رسيدند . عصمة بن عبد الله اسدى و خضر بن خالد و ابرد بن داود ، از خاندان ابرد بن قره ، با آنها نبرد كردند حازم بن حاتم بر - در بالين بود ، همهء كشيكبانان در را كشتند و خانهء ابن احوز و نيز منزل قديد بن منيع را به غارت دادند ، اما حارث از غارت منزل ابن احوز و منزل قديد بن منيع و منزل ابراهيم و عيسى پسران عبد الله سلمى منعشان كرد مگر غارت مركب و سلاح . و اين به شب دوشنبه بود دو روز مانده از جمادى الاخر .\r\nگويد : فرستادهء سلم پيش نصر آمد و خبر داد كه حارث نزديك وى رسيده .\r\nنصر پيغام داد او را مشغول بدار تا صبح در آيد . محمد بن قطن اسدى نيز كس فرستاد كه بيشتر يارانش بر ضد او برخاسته‌اند . نصر به دو پيغام داد كه با آنها نبرد آغاز مكن .\r\n","description":"","footnote":"","page_name":" 4483 ","page_number":306},
  {"content":"\r\nگويد : سبب نبرد چنان بود كه يكى از غلامان نصر بن محمد فقيه به نام عطيه سوى ياران سلم رفت ياران حارث گفتند : « او را به نزد ما پس فرستيد » . اما نپذيرفتند و نبرد كردند . تيرى به چشم غلام عاصم خورد كه جان داد و عاصم به نبرد آنها برخاست ، عقيل بن معقل نيز با وى بود و هزيمتشان كرد كه تا پيش حارث برفتند .\r\nدر اين هنگام حارث در مسجد ابى بكره وابستهء بنى تميم ، به نماز صبح بود . وقتى نماز را به سر برد نزديك آنها آمد كه بازگشتند و به سمت مردم طخاريان رفتند . در اين وقت دو كس به حارث نزديك شدند . عاصم به آنها بانگ زد : يابويش را پى كنيد . حارث با گرز خويش يكى از آنها را بزد و بكشت . آنگاه حارث به كوچه سغد بازگشت . اعين وابستهء حيان را بديد و او را از نبرد منع كرد ، اما نبرد كرد تا كشته شد . آنگاه سوى كوچه ابو عصمه رفت . حماد بن عامر حمانى و محمد بن زرعه به تعقيب وى رفتند كه نيزه هاشان را شكست و به مزروق وابستهء سلم حمله برد و چون به او نزديك شد اسبش او را بينداخت كه وارد دكانى شد و ضربتى به دنبالهء اسبش زد كه از پاى بيفتاد .\r\nگويد : صبحگاهان سلم سوار شد\r\nو سوى درنيق رفت و گفت خندق بزنند كه زدند ، و بانگزنى را گفت كه بانگ زد : هر كه سرى بيارد سيصد دارد ، هنوز آفتاب بر نيامده بود كه حارث هزيمت شد ، همه شب با آنها نبرد كرده بود .\r\nگويد : و چون صبح شد ياران نصر رزيق را بگرفتند و به عبد الله بن مجاعه دست يافتند و او را بكشتند . سلم به اردوى حارث رسيد و سوى نصر بازگشت ، نصر او را منع كرد : اما گفت : « بازنميمانم تا به دنبال اين دبوسى وارد شهر شوم . » محمد بن قطن و عبيد الله بن بسام با وى به در درسنگان رفتند كه همان كهندژ بود و آن را بسته يافتند . عبد الله بن مزيد اسدى بالاى ديوار رفت . سه كس نيز با وى بودند ، در را گشودند ، ابن احوز وارد شد و ابر مظهر ، حرب بن سليمان ، را به در گماشت .\r\nگويد : در آن روز سلم ، يزيد بن داود دبير حارث بن سريج را به قتل رسانيد كه عبد ربة بن سيسن را بگفت تا او را بكشت ، پس از آن سلم به درنيق رفت\r\n","description":"","footnote":"","page_name":" 4484 ","page_number":307},
  {"content":"\r\nو آنجا را بگشود و يكى از قصابان را كه شكاف ديوار را به حارث نموده بود بكشت .\r\nگويد : منذر رقاشى پسر عموى يحيى بن حضين به تذكار صبورى قاسم شيبانى در نبرد شعرى گفت به اين مضمون :\r\n« آيا آن قوم بجز يار ما كسى نبرد نكرد « همراه گروهى كه با ثبات نبرد كردند « و ترس به خود راه ندادند « بر در قلعه نبرد كردند و سستى نياوردند « تا كمك خداى به آنها رسيد و نصرت يافتند « قاسم از پس فرمان خداى نصرت يافت « و تو از اين بر كنار بودى و كوتهى آوردى . » به قولى وقتى كار كرمانى و حارث بالا گرفت ، نصر كس پيش كرمانى فرستاد كه با تعهدى پيش وى رفت . محمد بن ثابت قاضى و مقدام بن نعيم برادر عبد الرحمان غامدى و سلم بن احوز نيز به نزد آنها حضور داشتند . نصر سوى جماعت دعوت كرد و به كرمانى گفت : « با پيوستن به جماعت نيكروزترين كسان مىشوى . » ميان سلم بن احوز و مقدام غامدى سخن رفت ، سلم با وى درشتى كرد و برادرش مقدام به دو كمك كرد و سغدى بن عبد الرحمان حزمى به خاطر آنها خشم آورد .\r\nراوى گويد : سلم گفت : « مىخواستم بينىات را با شمشير بزنم » سعدى گفت :\r\n« اگر دست به شمشير برده بودى دستت به جاى نمىماند . » كرمانى بيم كرد كه اين خدعه اى از جانب نصر باشد و از جاى برخاست . در او آويختند ، اما ننشست و به در اطاقك بازگشت .\r\nگويد : اسب وى را پيش آوردند كه در مسجد برنشست . نصر گفت : « مىخواست با من خيانت كند . »\r\n","description":"","footnote":"","page_name":" 4485 ","page_number":308},
  {"content":"\r\nگويد : آنگاه حارث كس پيش نصر فرستاد كه ما به پيشوايى تو رضايت نمىدهيم . نصر پيغام داد :\r\n« تو كه عمر خويش را در سرزمين شرك به سر كرده اى و همراه مشركان با مسلمانان نبرد كرده اى چگونه عاقل توانى بود ؟ پندارى بيشتر از آنچه كرده‌ام با تو لابه مىكنم ؟ » گويد : در آن روز جهم بن صفوان پيشواى جهميان اسير شد و به سلم گفت :\r\n« پسرت حارث حامى من است . » گفت : « وى شايستهء اين كار نيست و اگر چنين كند امانت نمىدهم اگر اين روپوش را پر از ستاره كنى يا عيسى بن مريم ترا به نزد من بىگناه وانمايد نجات نمىيابى ، به خدا اگر در شكم من بودى شكمم را مىشكافتم كه ترا بكشم ، به خدا بيش از اين با يمانيان بر ضد ما اقدام نخواهى كرد . » آنگاه به عبد ربة بن سيسن بگفت تا او را بكشت و كسان گفتند : « ابو محرز كشته شد . » كه كنيهء جهم ابو محرز بود .\r\nگويد : در آن روز هبيرة بن شراحيل و عبد الله بن مجاعه اسير شدند . سلم گفت : « با اينكه از مردم تميميد خدا باقى ندارد كسى را كه شما را باقى نگهدارد . » به قولى هبيره كشته شد ، سواران به نزديك خانهء قديد بن منيع به دو رسيدند و كشته شد .\r\nگويد : وقتى نصر ، حارث را هزيمت كرد . حارث پسر خويش حاتم را پيش كرمانى فرستاد . محمد بن مثنى به دو گفت : « اين هر دو دشمنان تواند بگذارشان به همديگر ضربت زنند . » اما كرمانى ، سغدى بن عبد الرحمان حزمى را با وى فرستاد .\r\nسغدى از سمت درميخان وارد شهر شد حارث به نزد وى آمد و وارد سايبان كرمانى شد . داود بن شعيب جدانى و محمد بن مثنى به نزد كرمانى بودند ، نماز به پا شد و كرمانى با آنها نماز كرد . آنگاه حارث برنشست و جماعة بن محمد با وى برفت .\r\n","description":"","footnote":"","page_name":" 4486 ","page_number":309},
  {"content":"\r\nگويد : روز بعد ، كرمانى به در ميدان يزيد رفت و با ياران نصر نبرد كرد كه سعد بن سلم مراغى كشته شد و پرچم عثمان پسر كرمانى را گرفتند . نخستين كسانى كه خبر هزيمت حارث را براى كرمانى آوردند نضر بن غلاق سغدى و عبد الواحد بن - منخل بودند . در اين وقت وى به در ماسرجسان در يك فرسخى شهر اردو زده بود .\r\nپس از آن سوادة بن سريج پيش وى آمد .\r\nگويد : نخستين كسى كه با كرمانى بيعت كرد يحيى بن نعيم شيبانى بود .\r\nگويد : كرمانى سورة بن محمد كندى و سعد بن عبد الرحمان ابو طعمه ، و صعب ، يا صعيب و صباح را پيش حارث بن سريج فرستاد كه از درميخان وارد شهر شدند و تا درركك برفتند\r\nروز چهارشنبه ، كرمانى به در حرب بن عامر رفت و ياران خويش را سوى نصر فرستاد كه به همديگر تيراندازى كردند ، سپس از هم جدا شدند . روز پنجشنبه نبردى در ميانشان نبود .\r\nگويد : به روز جمعه تلاقى كردند كه ازديان هزيمت شدند و تا بنزد كرمانى برفتند كه پرچم را به دست خويش گرفت و نبرد كرد . خضر بن تميم كه زره داشت حمله آورد ، كه تير به طرف وى انداختند . حبيش وابستهء نضر نيز به دو حمله برد و با نيزه به گلويش زد . خضر نيزه را از پشت سر با دست چپ از گلوى خود بگرفت . اسبش برجست و او حمله برد و با نيزه به حبيش زد و او را از اسبش بينداخت و مردان كرمانى وى را با عصاها بكشتند .\r\nگويد : ياران نصر هزيمت شدند و هشتاد اسب از آنها گرفته شد ، تميم بن نصر از پاى بيفتاد و دو يابوى او را گرفتند : يكى را سغدى بن عبد الرحمان گرفت و يكى ديگر را خضر گرفت . آنگاه خضر به سلم بن احوز رسيد و گرزى از پسر برادر خويش بگرفت و او را بزد كه از پاى بيفتاد ، آنگاه دو كس از مردم بنى تميم به دو حمله بردند كه بگريخت . سلم كه ده و چند ضربت به خودش خورده بود ، زير پلها رفت و بيفتاد و محمد بن حداد وى را سوى اردوگاه نصر برد آنگاه\r\n","description":"","footnote":"","page_name":" 4487 ","page_number":310},
  {"content":"\r\nبازگشتند .\r\nگويد : يكى از شبها نصر از مرو برون شد و عصمة بن عبد الله اسدى كشته شد .\r\nوى عقبدار ياران نصر بود ، صالح بن قعقاع ازدى به دو رسيد . عصمه گفت : « اى مزونى پيش بيا . » صالح گفت : « اى خواجه بايست . » كه عصمه عقيم بود ، اسب خويش را بگردانيد كه برجست و از اسب بيفتاد ، صالح با نيزه او را بزد و بكشت .\r\nگويد : ابن ديليمرى رجز مىخواند و نبرد مىكرد ، وى نيز پهلوى عصمه كشته شد ، عبيد الله بن حاتمهء سلمى نيز كشته شد . مروان بهرانى گرز خويش را بينداخت و او كشته شد . سرش را پيش كرمانى بردند كه انا لله گفت كه عبيد الله دوست وى بوده بود .\r\nگويد : يكى از مردم يمانى لگام اسب مسلم بن عبد الرحمان را گرفت و چون او را بشناخت رها كرد .\r\nگويد : سه روز به نبرد بودند ، روز آخر مضريان ، يمنيان را هزيمت كردند .\r\nخليل بن غزوان بانگ زد كه اى جماعت ربيعه و يمن ، حارث وارد بازار شد و ابن اقطع كشته شد ، پس مضريان شكسته شدند . اول كسى كه هزيمت شد ابراهيم ابن بسام ليثى بود . تميم بن نصر پياده شد و عبد الرحمان بن جامع كندى يابوى وى را بگرفت . هياج كلبى را كشتند و لقيط بن اخضر را نيز ، غلام هانى بزاز او را كشت .\r\nگويد : به قولى وقتى روز جمعه شد ، براى نبرد آماده شدند و ديوارها را ويران كردند تا جايشان فراخ شود . نصر ، محمد بن قطن را پيش كرمانى فرستاد كه تو همانند ابن دبوسى نيستى از خدا بترس و در فتنه غوطه ور مشو .\r\nگويد : تميم بن نضر خادمان خويش را كه در خانهء جنوب دختر قعقاع بودند روانه كرد ، ياران نصر از روى بامها تير به آنها انداختند و از حضورشان خبر دادند ،\r\n","description":"","footnote":"","page_name":" 4488 ","page_number":311},
  {"content":"\r\nعقيل بن معقل به محمد بن مثنى گفت : « براى چه به خاطر نصر و كرمانى همديگر را بكشيم ؟ بيا سوى ولايت خويش طخارستان رويم . » محمد گفت : « نصر با ما وفا نكرده و از نبرد با وى باز نمىمانيم . » گويد : و چنان بود كه ياران حارث و كرمانى با ارابه اى سنگ به نصر و ياران وى مىانداختند ، سراپرده هاى نصر را كه در آن جاى داشت بزدند اما جاى آن را تغيير نداد .\r\nگويد : نصر ، سلم بن احوز را به مقابله شان فرستاد كه با آنها نبرد كرد و نخستين ظفر نصيب نصر شد و چون كرمانى اين را بديد پرچم خويش را از محمد ابن عميره بگرفت و نبرد كرد تا پرچم شكسته شد . محمد بن مثنى و زاغ و حطان از راه كارابكل برفتند تا به رزيق رسيدند ، تميم بن نصر بر پل نهر بود ، محمد بن مثنى به تميم رسيد و به دو گفت : « بچه دور شو . » آنگاه محمد حمله برد و زاغ نيز كه پرچمى زرد همراه داشت با وى حمله برد كه اعين وابسته نصر را از پاى بينداختند و بكشتند ، وى دوات دار نصر بود . تنى چند از خدمهء وى را نيز بكشتند ، خضر بن تميم به سلم بن احوز حمله برد و با نيزه بزد ، نيزه خطا كرد . با گرز ضربتى به سينهء وى زد و ضربتى ديگر به شانه اش و ضربتى به سرش كه از پاى بيفتاد .\r\nنصر با هشت كس پشت سر ياران خويش را حفاظت كرد و نگذاشت حريفان وارد بازار شوند .\r\nگويد : وقتى يمانيان ، مضريان را هزيمت كردند ، حارث كس پيش نصر فرستاد كه يمانيان مرا به سبب هزيمت شما سرزنش مىكنند . من از نبرد باز مىمانم .\r\nياران جنگاور خويش را مقابل كرمانى فرست .\r\nگويد : نصر ، يزيد نحوى و خالد را پيش حارث فرستاد كه اطمينان يابد كه به تعهد خويش و بازماندن از نبرد وفا مىكند . به قولى سبب خوددارى حارث از نبرد نصر آن بود كه عمران بن فضل ازدى و مردم خاندانش و عبد الجبار و خالد بن عبيد الله\r\n","description":"","footnote":"","page_name":" 4489 ","page_number":312},
  {"content":"\r\nهردوان عدوى و بيشتر ياران وى بر رفتارى كه كرمانى با مردم ننوشكان كرده بود اعتراض داشتند ، و چنان بود كه اسد او را فرستاده بود و آنها به حكم اسد تسليم شدند و كرمانى شكم پنجاه كس از آنها را دريد و در نهر بلخشان انداخت و سيصد كس از آنها را دست و پا بريد و سه كس را بياويخت و بنه آنها را در حراج بفروخت .\r\nبه حارث نيز اعتراض داشتند كه با كرمانى كمك كرده بود و با نصر نبرد مىكرد .\r\nگويد : وقتى ميان نصر و حارث اختلاف افتاد نصر به ياران خويش گفت : « تا - وقتى كه حارث با كرمانى باشد مضريان به دور من فراهم نمىآيند و دربارهء كارى هم سخن نمىشوند . راى درست اين است كه آنها را واگذاريم كه اختلاف ميكنند . » گويد : آنگاه نصر سوى جلفر رفت و عبد الجبار احول عدوى و عمر بن - ابى الهيثم سغدى را بديد و گفت : « آيا مىتوانيد با كرمانى بمانيد ؟ » عبد الجبار گفت : « بىيار بمانى ، چرا اينجا آمده اى ؟ » و چون نصر به مرو بازگشت بگفت كه چهارصد تازيانه به او زدند . پس از آن نصر سوى خرق رفت و چهار روز آنجا بماند . مسلم بن عبد الرحمان و مسلم بن احوز و سنان اعرابى نيز با وى بودند .\r\nگويد : نصر به زنان خويش گفت : « حارث ، به جاى من مراقب شماست و از شما حمايت مىكند . » و چون نزديك نيشابور رسيد كس پيش وى فرستادند كه تو كه تعصب قبايلى را كه خداى محو كرده بود آشكار كردى براى چه آمده اى ؟\r\nگويد : عامل نصر بر نيشابور ضرار بن عيسى عامرى بود . نصر بن سيار سنان اعرابى و مسلم بن عبد الرحمان و سلم بن احوز را پيش مردم نيشابور فرستاد و با آنها سخن كردند كه با موكبها و كنيز كان و هديه ها به پيشواز نصر آمدند . سلم گفت : « خدايم به فداى تو كند اين قبيلهء قيس گله مند بود . » و نصر شعرى خواند به اين\r\n","description":"","footnote":"","page_name":" 4490 ","page_number":313},
  {"content":"\r\nمضمون :\r\n« من پسر خندفم و قبايل آن « مرا به كارهاى نكو منسوب مىدارند « و عموى من قيس عيلان است . » گويد : وقتى نصر از مرو در آمد ، يونس بن عبد ربه ، و محمد بن قطن و خالد ابن عبد الرحمان و امثالشان با وى بودند .\r\nگويد : عباد بن عمر ازدى و عبد الحكيم بن سعيد عوذى و ابو جعفر عيسى بن جرز از مكه به ابر شهر به نزد نصر آمدند . نصر به عبد الحكيم گفت : « مىبينى بىخردان قوم تو چه كردند ! » گفت : « اين بىخردان قوم تو بودند كه در ولايت دارى تو دير باز كارها به دست آنها بود . كارها را به قوم خويش سپردى و مردم ربيعه و يمنى را به يكسو نهادى قوم تو گردنفرازى كردند . در ميان مردم ربيعه و يمنى خردمندان هستند و بىخردان كه بىخردان بر دانايان چيره شده‌اند . » عباد گفت : « با امير چنين سخن مىكنى . » نصر گفت : « بگذارش كه راست گفت . » ابو جعفر ، عيسى بن جرز ، كه از دهكده اى بود بر كنار نهر مرو گفت : « اى امير از اين گونه چيزها و كار ولايت بگذر\r\nكه كارى بزرگ در پيش است . به زودى يكى ناشناخته به شب قيام مىكند و رنگ سياه نمايان مىكند و به دولتى مىخواند كه پا مىگيرد و بر كار چيره مىشود اما شما مىنگريد و به همديگر ضربت مىزنيد . » نصر گفت : « چنان مىنمايد كه چنين مىشود ، به سبب سست پيمانى و آزردگى كسان و كينه ها كه در ميانه هست كس پيش حارث فرستاد كه به سرزمين تركمان بود و ولايت دارى و مال بر او عرضه كردم اما نپذيرفت و فتنه آورد و\r\n","description":"","footnote":"","page_name":" 4491 ","page_number":314},
  {"content":"\r\nبر ضد من برخاست . » ابو جعفر ، عيسى ، گفت : « حارث كشته مىشود و بر دار مىشود . كرمانى نيز از اين ، چندان دور نيست . » و نصر به دو چيز داد .\r\nگويد : مسلم بن احوز مىگفته بود : « هيچ قومى را نديدم كه دعوتى را بزرگمنشانه تر از قوم قيس بپذيرند و براى جانبازى آماده تر باشد . » گويد : وقتى نصر از مرو برون شد ، كرمانى بر آنجا تسلط يافت و به حارث گفت : « منظور من كتاب خداست . » قحطبه گفت : « اگر راست مىگفت يك هزار سوار به كمك او مىفرستادم . » مقاتل بن حيان گفت : « مگر ويران كردن خانه ها و غارت اموال در كتاب خداست ؟ » و كرمانى او را در آوردگاه در خيمه اى بداشت .\r\nگويد : معمر بن مقاتل بن حيان ، يا معمر بن حيان ، با كرمانى سخن كرد كه او را رها كرد . پس از آن كرمانى به مسجد آمد حارث نيز ايستاده بود . كرمانى با كسان سخن كرد و امانشان داد به جز محمد بن زبير و يكى ديگر . داود بن ابى داود و دخل دبير ، براى ابن زبير امان خواستند كه وى را نيز امان داد .\r\nگويد : حارث به در دوران و سرخس رفت . كرمانى در مصلاى اسد اردو زد و كس پيش حارث فرستاد كه بيامد و به ويرانى خانه ها و غارت اموال اعتراض كرد . كرمانى قصد وى كرد اما دست از او بداشت و چند روز آنجا ببود .\r\nگويد : بشر بن جرموز ضبى در خرقان قيام كرد و به كتاب و سنت خواند و به حارث گفت : « من به طلب عدالت همراه تو نبرد مىكردم ، اما وقتى همدست كرمانى شدى دانستم كه نبرد مىكنى براى آنكه بگويند حارث غلبه يافت . اينان بسبب تعصب قبايلى نبرد مىكنند ، من همراه تو نبرد نميكنم . » گويد : بشر با پنج هزار و پانصد كس و به قولى چهار هزار كس جدا شد و گفت : « ما گروه عادليم و به سوى حق مىخوانيم و با كسى كه با ما نبرد نكند ، نبرد\r\n","description":"","footnote":"","page_name":" 4492 ","page_number":315},
  {"content":"\r\nنمىكنيم . » گويد : حارث به مسجد عياض آمد و كس پيش كرمانى فرستاد و وى را دعوت كرد كه كار به شورى باشد اما كرمانى نپذيرفت .\r\nحارث پسر خويش را فرستاد كه بنه وى را از خانهء تميم بن نصر ببرد نصر به عشيرهء خويش و مردم مضر نوشت كه از اندرز گفتن حارث وانمانيد .\r\nكه پيش حارث رفتند و به آنها گفت : « شما ريشه و شاخهء عربانيد . ديرى نيست كه هزيمت شده‌ايد بنه مرا بفرستيد . » گفتند : « به هيچ چيز جز ماندن آن رضايت نخواهيم داد . » گويد : از جمله كارسازان اردوگاه كرمانى مقاتل بن سليمان بود . يكى از مردم بخارا به نزد وى آمد و گفت : « دستمزد منجنيقى را كه نصب كرده‌ام به من بده . » گفت : « شاهد بيار كه آن را به سود مسلمانان نصب كرده اى . » گويد : شيبة بن شيخ ازدى شهادت داد و مقاتل بگفت تا حوالهء بيت المال به دو دادند .\r\nگويد : ياران حارث به كرمانى نوشتند : « به شما سفارش مىكنيم كه از خدا بترسيد و اطاعت او كنيد و پيشوايان هدايت را برترى دهيد و خونهاى خودتان را كه خدا حرام كرده حرام بداريد ، كه فراهم آمدن بدور حارث كه خدا خواسته بود ، به منظور تقرب به خدا و نيكخواهى بندگان وى بود ، خويشتن را به معرض نبرد و خونهامان را به معرض ريختن و اموالمان را به معرض تلف برديم و اين همه نبرد ما در قبال آنچه از ثواب خداى اميد داشتيم كوچك مىنمود ما و شما برادران دينى هستيم و ياران هم بر ضد دشمن ، از خداى بترسيد و سوى حق باز آييد كه ما نمىخواهيم خونهاى ناروا بريزيم . » گويد : چند روز ببودند ، حارث بن سريج سوى ديوار آمد و از سمت نوبان\r\n","description":"","footnote":"","page_name":" 4493 ","page_number":316},
  {"content":"\r\nبه نزد خانهء هشام بن ابى الهيثم شكافى در آن پديد آوردند و از جمله ياران وى آنها كه اهل بصيرت بودند پراكنده شدند و گفتند : « خيانت آوردى . » گويد : پس از آن قاسم شيبانى و ربيع تميمى و گروهى سوى وى آمدند .\r\nكرمانى نيز از در سرخس وارد شد و مقابل حارث جاى گرفت . منخل بن عمرو ازدى مىگذشت كه سميدع يكى از بنى العدويه او را بكشت و بانگ زد : « اى خونىهاى لقيط . » و نبرد آغاز كردند .\r\nگويد : كرمانى داود بن شعيب و برادرانش خالد و مزيد و مهلب را به پهلوى راست خويش نهاده بود و سورة بن محمد كندى را با مردم كنده و ربيعه در پهلوى چپ خويش نهاده بود . كار نبرد بالا گرفت و ياران حارث هزيمت شدند و ما بين شكاف و اردوگاه حارث كشته همى شدند . حارث بر استرى بود كه پياده شد و بر اسبى نشست و بزد كه تاختن گرفت اما چون يارانش هزيمت شده بودند با آنها بماند و به نزد درختى كشته شد ، برادرش سواده و بشر بن جرموز و قطن بن مغيره نيز كشته شدند .\r\nكرمانى از نبرد دست بداشت . صد كس با حارث كشته شده بودند . از ياران كرمانى نيز يكصد كس كشته شده بود حارث را بىسر ، به نزديك شهر مرو بياويختند ، حارث سى روز از آن پس كه نصر از مرو برون شده بود كشته شد به روز يكشنبه شش روز مانده از ماه رجب .\r\nگويد : چنان بود كه مىگفته بودند كه حارث زير زيتون يا درخت غبيراء كشته مىشود و چنين شد ، به سال صد و بيست و هشتم . كرمانى سينىهايى طلايى از آن حارث به\r\nدست آورد و آن را بگرفت . كنيز فرزند دارى وى را نيز بداشت سپس آزاد كرد . وى را به نزد حاجب بن عمر بداشته بود .\r\nگويد : كرمانى اموال كسانى را كه همراه نصر رفته بودند بگرفت . اثاث عاصم بن عمير را نيز مصادره كرد . ابراهيم گفت : « به چه سبب مال وى را حلال مىدانى ؟ »\r\n","description":"","footnote":"","page_name":" 4494 ","page_number":317},
  {"content":"\r\nصالح كه از خاندان وضاح بود گفت : « خون وى را يمن بنوشان . » مقاتل بن سليمان ميان آنها حايل شد و وى را به منزلش برد .\r\nزهير بن هنيد گويد : كرمانى سوى بشر بن جرموز رفت و بيرون شهر مرو اردو - زد . بشر با چهار هزار كس بود حارث نيز با كرمانى اردو زد . كرمانى چند روز بماند كه ميان وى و اردوى بشر دو فرسنگ فاصله بود . سپس ، پيش رفت تا به اردوگاه بشر نزديك شد كه قصد داشت با وى نبرد كند . به حارث گفت : « پيش برو . » گويد : حارث كه از پيروى كرمانى پشيمان شده بود گفت : « براى نبردشان شتاب ميار كه من آنها را سوى تو پس مىآرم . » و با ده سوار از اردوگاه برون شد و به اردوگاه بشر رفت كه در دهكده در زيجان بود و با آنها بماند و گفت : « من كسى نيستم كه همراه يمانيان با شما نبرد كنم . » گويد : مضريان از اردوگاه كرمانى فرارى ميشدند و سوى حارث ميرفتند چندان كه هيچ مضرى با كرمانى نماند بجز سلمة بن ابى عبد الله وابستهء بنى سليم كه گفت : « به خدا هرگز پيرو حارث نمىشوم كه پيوسته او را خيانت كار ديده‌ام . » و نيز مهلب بن اياس كه گفت : « پيرو حارث نمىشوم كه پيوسته او را در سپاهى گريزان ديده‌ام . » گويد : پس كرمانى بارها با آنها نبرد كرد ، كه نبرد مىكردند آنگاه به خندقهايشان باز مىگشتند و يك بار نبرد به سود اينان بود و يك بار به سود آنان . يكى از روزها تلاقى كردند ، مرثد بن عبد الله مجاشعى نوشيده بود و مست برون شد بر يابويى از آن حارث كه با نيزه ضربتى به دو زدند كه از پاى بيفتاد و تنى چند از سواران بنى تميم به حمايت وى آمدند كه خلاصى يافت و يابو را به جا گذاشت و چون بازگشت حارث او را سرزنش كرد و گفت : « نزديك بود خودت را به كشتن بدهى . » به حارث گفت : « اين را به سبب يابوى خويش مىگويى . زنش طلاقى است اگر يابويى بهتر از آن براى تو نياورد . در اردوگاه آنها كى يابويى بهتر\r\n","description":"","footnote":"","page_name":" 4495 ","page_number":318},
  {"content":"\r\nاز همه دارد ؟ » گفتند : « عبد الله ديسم عنزى . » و به محل توقف وى اشاره كردند .\r\nگويد : پس مرثد نبرد كرد تا به عبد الله بن ديسم رسيد و چون نزديك او شد ابن ديسم خويشتن را از يابويش بينداخت . مرثد نيز عنان اسب خويش را به نيزه اش آويخت و يابو را كشيد تا به نزد حارث آورد و گفت : « اين به جاى يابوى تو . » گويد : مخلد بن حسن ، مرثد را ديد و به شوخى به دو گفت : « يابوى ابن ديسم چه خوب به تو سوارى مىدهد . » مرثد از يابو فرود آمد و گفت : « آن را بگير . » گفت : « خواستى مرا رسوا كنى ، يابو را در نبرد از ما گرفتى و من آن را به صلح بگيرم . »\r\nگويد : چند روز بدين سان ببودند آنگاه حارث شبانه حركت كرد و به نزد حصار مرو رفت و درى را بشكافت و وارد حصار شد . كرمانى بيامد و او برفت ، مضريان به حارث گفتند : « ما خندقهاى خويش را رها كرده‌ايم و اينك روز نبرد است ، تو بارها گريخته اى ، پياده شو . » گفت : « من سوار باشم براى شما بهتر از آنست كه پياده باشم . » گفتند : « رضا نمىدهيم مگر آنكه پياده شوى . » گويد : « پس حارث پياده شد . در اين وقت ما بين حصار مرو و شهر بود ، حارث و برادرش و بشر بن جرموز و گروهى از سواران تميم كشته شدند و باقى مانده گريزان شدند . حارث آويخته شد و مرو براى يمانيان صافى شد و خانه هاى مضريان را ويران كردند .\r\nگويد : وقتى حارث كشته شد نصر بن سيار خطاب به وى شعرى گفت به اين مضمون :\r\n« اى كه قوم خويش را به ذلت افكندى\r\n","description":"","footnote":"","page_name":" 4496 ","page_number":319},
  {"content":"\r\n« چه ملعون هلاك شده اى بودى « شئامت تو همهء مضريان را به هلاكت داد « و قوم تو را در حارك به حضيض افكند « ازديان و يارانشان كسانى نبودند « كه نسبت به عمرو و مالك طمع آرند . » به قولى اين اشعار را نصر درباره ى عثمان بن صدقه مازنى گفته بود .\r\nام كثير ضبى نيز اشعارى گفت به اين مضمون :\r\n« خداى زنى را كه با مضرىاى همسرى كند « تا آخر روزگار مبارك ندارد و عذاب كند « سخن غمزده اى را كه به خانهء ذلت و فقرش افكنده‌اند « به مردان تميم بگوى « اگر از پس اين عقب نشستن « حمله اى نياريد كه مردان ازد را به رفعت آريد « من از اطاعت شما نسبت به ابن مزونى « كه به زور از شما خراج مىگيرد « شرم دارم . » عباد بن حارث نيز شعرى گفت به اين مضمون :\r\n« اى نصر ، نهان ، آشكار شد « كه اميد و آرزو به درازا كشيده بود « قوم مزون در سرزمين مرو « در كار حكومت هر چه خواهند كنند « و فرمانشان در هر گونه حكمى « بر مضريان رواست\r\n","description":"","footnote":"","page_name":" 4497 ","page_number":320},
  {"content":"\r\n« گرچه به ستم باشد\r\n« حميريان در مجلسهاى خويش نشسته‌اند « و خون بر گردنهاشان روان است « اگر مضريان بدين رضايت دهند و زبونى آرند « مذلت و تيره روزيشان دراز باد « اگر در اين باره كارى نكنند « اردوهايشان را از ميان رفته گير . » و هم او شعرى دارد به اين مضمون :\r\n« اى آنكه سخت طربناكى « به خود آى « و آنچه را مىجستيم و مىجستى .\r\n« واگذار « كه در حضور ما كارها رخ داد « كه شگفتانگيز است « ازديان را ديده‌ام كه در مرو « عزت يافته‌اند « اما عربان ذليل شده‌اند « وقتى چنين شد « روى رواج يافت « و طلا رنگ باخت . » گويد : ابو بكر بن ابراهيم نيز در باره ى على و عثمان پسران كرمانى شعرى گفت به اين مضمون :\r\n« به سفر مىروم و آهنگ آن دارم\r\n","description":"","footnote":"","page_name":" 4498 ","page_number":321},
  {"content":"\r\n« كه دو برادر را كه جانشان « برتر از جهانيان است « ستايش گويم « كه از تيزتكان پيشى گرفته‌اند « و قرارگاهى هستند « كه مهمان بيگانه از ضيافتشان « بىنصيب نمىماند « اوج مىگيرند و به طرف بالا مىروند « و دو قبيله شان در پناهشان آسوده‌اند « يعنى على كه او و وزيرش عثمان « چنانند كه هر كه با آنها دوستى كند « ذلت نبيند « مىروند شايد همانند پدرشان شوند « چون تيزتكان كه هدفى دور دارند « اگر به او رسيدند « بالا رفته‌اند و به پدرشان رسيده‌اند « و اگر از آنها برتر بود « بسيار رفته‌اند و پدر « از آنها و ديگران جلوتر بوده است .\r\n« ستايششان مىكنم « به سبب چيزهايى كه با چشم خود ديده‌ام « اما همه جودشان را شمار نمىكنم « دو پرهيزكار بلند آوازه\r\n","description":"","footnote":"","page_name":" 4499 ","page_number":322},
  {"content":"\r\n« كه نصر را از تخت ملكش به زير آوردند « و از دشمنى آنها به ذلت افتاد « ياران ابن اقطع را كشتند « و او را به دور راندند « و سوارانشان جامه و سلاح او را « تقسيم كردند « و چون آهنگ حارث بن سريج كردند\r\n« شمشيرهايشان پياپى بر سر او فرود آمد « روش و مرتبت پدر گرفتند « و قومشان و هر كه با آنها دوستى كرد « عزت يافت . »\r\n\r\nسخن از آغاز كار ابو مسلم در خراسان\r\nدر اين سال ابراهيم بن محمد ، ابو مسلم را به خراسان فرستاد و به ياران خويش نوشت كه دستور خويش را با وى گفته‌ام از او شنوايى داشته باشيد و گفتارش را بپذيريد . وى را امير خراسان كرده‌ام و هر جا كه پس از اين بر آن تسلط يابد .\r\nراوى گويد : ابو مسلم پيش آنها رفت اما گفتهء او را نپذيرفتند ، سال بعد برون شدند و در مكه به نزد ابراهيم تلاقى كردند . ابو مسلم به دو خبر داد كه آنها مكتوب و دستور وى را اجرا نكرده‌اند .\r\nابراهيم گفت : « من اين كار را به بيشتر از يك كس عرضه كردم . اما از من نپذيرفتند . »\r\n","description":"","footnote":"","page_name":" 4500 ","page_number":323},
  {"content":"\r\nگويد : و چنان بود كه پيش از فرستادن ابو مسلم اين كار را به سليمان بن كثير عرضه كرده بود كه گفته بود : « هرگز بر دو كس سالارى نخواهم كرد . » سپس آن را به ابراهيم بن سلمه عرضه كرده بود كه او نيز نپذيرفته بود .\r\nگويد : پس ابراهيم به آنها خبر داد كه رأى وى بر ابو مسلم قرار گرفته و دستورشان داد كه از او شنوايى و اطاعت كنند . سپس گفت : « اى ابو عبد الرحمان تو يكى از ما خاندانى ، سفارش مرا به ياد داشته باش ، اين قبيلهء يمنى را بنگر و حرمت بدار و ميانشان اقامت كن كه خدا اين كار را جز به كمك آنها به كمال نمىرساند . اين قبيلهء ربيعه را بنگر و از كارشان بدگمان باش . اين قبيله مضر را بنگر كه دشمنان همسايه‌اند هر كس از آنها را كه به كارش بدگمان شدى يا چيزى از او در خاطرت افتاد خونش را بريز . اگر توانستى زبان عربى را از خراسان براندازى ، برانداز . هر نوسالى را كه به پنج وجب رسيد اگر از او بدگمان شدى خونش را بريز ، با اين پير ، يعنى سليمان بن كثير ، مخالفت مكن و نافرمانى او مكن و چون كارى به نظر تو پيچيده آمد از من ، به او بس كن . » در اين سال چنان كه در روايت ابو مخنف آمده ضحاك بن قيس خارجى كشته شد .\r\n\r\nسخن از كشته شدن ضحاك ابن قيس خارجى و سبب آن\r\nگويند : وقتى ضحاك ، عبد الله بن عمر بن عبد العزيز را در واسط محاصره كرد و منصور بن جمهور با وى بيعت كرد و عبد الله بدانست كه تاب مقاومت ضحاك ندارد ، كس پيش وى فرستاد كه ماندنتان در مقابل من بىاهميت است اينك مروان سوى او برو ، اگر با وى نبرد كردى ، من نيز با توام ، و با وى صلح كرد به ترتيبى كه اختلاف راويان را دربارهء آن آورده‌ام .\r\n","description":"","footnote":"","page_name":" 4501 ","page_number":324},
  {"content":"\r\nابو مخنف گويد : ضحاك از مقابل ابن عمر برفت و در كفرتوثا از سرزمين جزيره با مروان مقابل شد و به روز تلاقى ضحاك كشته شد .\r\nابو هاشم ، مخلد بن محمد گويد : وقتى عطيهء تغلبى ، ملحان را كه يار ضحاك و عامل وى بر كوفه بود به نزد پل سليحين بكشت و خبر كشته شدن ملحان به ضحاك رسيد - در آن وقت در واسط عبد الله بن عمر را در محاصره داشت - يكى از ياران خويش را به نام مطاعن به جاى ملحان فرستاد . آنگاه عبد الله بن عمر و ضحاك صلح كردند كه عبد الله به اطاعت وى درآيد كه در آمد و پشت سر وى نماز كرد . ضحاك سوى كوفه رفت و ابن عمر با ياران خويش در واسط بماند .\r\nگويد : وقتى ضحاك وارد كوفه شد مردم موصل به دو نامه نوشتند و از او خواستند كه پيش آنها رود و شهر را تسليم وى كنند ، ضحاك پس از بيست ماه با جمع سپاه خويش برفت تا آنجا رسيد - در آن وقت يكى از بنى شيبان ، از مردم جزيره ، به نام قطران پسر اكمه از جانب مروان عامل موصل بود - مردم موصل شهر را به روى ضحاك گشودند . قطران با گروهى اندك از قوم و خاندان خويش با آنها نبرد كرد تا همه كشته شدند و ضحاك بر موصل و ولايت آن تسلط يافت . مروان حمص را در محاصره داشت و با مردم آنجا به نبرد بود كه خبر به دو رسيد و به پسر خويش عبد الله كه در جزيره جانشين وى بود نوشت كه با سپاهيانى كه به نزد وى بودند سوى نصيبين رود و نگذارد كه ضحاك بدل جزيره وارد شود .\r\nگويد : عبد الله با جمع سپاهيان خويش كه در حدود هفت هزار يا هشت هزار كس بودند سوى نصيبين رفت و سردارى را با يك هزار كس يا نزديك بدان ، در حران بجاى نهاد ، ضحاك نيز از موصل سوى عبد الله حركت كرد\r\nكه در نصيبين بود و عبد الله با وى نبرد كرد اما تاب انبوه سپاه ضحاك را نداشت كه چنان كه شنيده‌ايم يكصد و بيست هزار بود و سوار در هر ماه يكصد و بيست مقررى داشت و پياده و استر صد داشت و هشتاد .\r\n","description":"","footnote":"","page_name":" 4502 ","page_number":325},
  {"content":"\r\nگويد : ضحاك نصيبين را محاصره كرد و دو تن از سرداران خويش را به نام عبد الملك پسر بشر تغلبى و بدر ذكوانى وابستهء سليمان بن هشام ، با چهار هزار يا پنج هزار كس فرستاد كه به رقه رفتند و سپاه مروان كه آنجا بودند ، نزديك به پانصد سوار ، با آنها نبرد كردند ، وقتى مروان خبر يافت كه آنها سوى رقه رفته‌اند گروهى از سپاهيان خويش را روانه كرد كه چون نزديك رقه رسيدند ياران ضحاك از آنجا پراكنده شدند و سوى وى رفتند . سپاه مروان به تعقيب آنها رفتند و سى و پنج كس از دنباله دارانشان را به دست آوردند كه مروان وقتى به رقه رسيد اعضايشان را بريد .\r\nسپس به مقابلهء ضحاك و جمع وى رفت تا در محلى به نام غزاز سرزمين كفرتوثا تلاقى كردند و همانروز با وى نبرد آغاز كرد . شبانگاه ضحاك پياده شد از ثابت قدمان ياران وى نيز نزديك شش هزار كس پياده شدند بيشتر مردم اردوى وى از كارش خبر نداشتند سواران مروان آنها را در ميان گرفتند و چندان بكوشيدند كه وقتى تاريك شد آنها را كشته بودند . باقى ماندهء ياران ضحاك به اردوگاهشان باز گشتند نه مروان و نه ياران ضحاك نمىدانستند كه جزء مقتولان ، ضحاك نيز كشته شده تا نيمه شب كه او را نيافتند و يكى كه هنگام پياده شدن او را ديده بود خبر او را با كشته شدنش بگفت كه بر او گريستند و بناليدند .\r\nگويد : عبد الملك بن بشر تغلبى سردارى كه ضحاك وى را با سپاه سوى رقه فرستاده بود برفت و وارد اردوگاه مروان شد و به نزد وى در آمد و خبر داد كه ضحاك كشته شده مروان كسانى از كشيك بانان خويش را كه آتش و شمع همراه داشتند با وى به نبردگاه فرستاد كه كشتگان را زير و رو كردند و او را در آوردند و به نزد مروان بردند كه بيشتر از بيست زخم بر چهره داشت .\r\nگويد : مردم اردوگاه مروان تكبير گفتند و مردم اردوگاه ضحاك بدانستند كه آنها نيز از حادثه خبر يافته‌اند . مروان همان شب سروى را سوى شهرهاى جزيره فرستاد كه در آن بگردانيدند .\r\n","description":"","footnote":"","page_name":" 4503 ","page_number":326},
  {"content":"\r\nبه قولى ضحاك و خيبرى به سال صد و بيست و نهم كشته شدند اما به گفتهء ابو مخنف كشته شدن خيبرى خارجى نيز در همين سال بود .\r\n\r\nسخن از خبر كشته شدن خيبرى خارجى\r\nابو هاشم ، مخلد بن محمد گويد : وقتى ضحاك كشته شد ، صبحگاهان مردم اردوى وى با خيبرى بيعت كردند و آن روز ببودند و روز بعد صبحگاهان به مقابلهء مروان رفتند و در مقابل وى صف كشيدند و او نيز صف كشيد .\r\nگويد : در آن روز سليمان بن هشام با غلامان و خاندان خويش با خيبرى بود وقتى ضحاك در نصيبين بود ، سليمان پيش وى رفته بود با بيشتر از سه هزار كس از خاندان و غلامان خويش و خواهر شيبان حرورى را كه پس از كشته شدن خيبرى با وى بيعت كرده بود به زنى گرفته بود .\r\nگويد : خيبرى با نزديك چهارصد سوار از جانفروشان به مروان حمله برد ، مروان كه در قلب بود هزيمت شد و از اردوگاه برون شد . خيبرى با همراهان خويش وارد اردوگاه مروان شد كه شعارشان را بانگ همى زدند و مىگفتند :\r\n« اى خيبرى . اى خيبرى » و هر كه را مىيافتند مىكشتند تا به خيمهء مروان رسيدند و طنابهاى آن را بريدند و خيبرى بر فرش وى نشست .\r\nگويد : پهلوى راست مروان كه سالار آن پسرش عبد الله بود بجاى خويش ثابت بود . پهلوى چپ نيز به سالارى اسحاق بن مسلم عقيلى ثابت بود . وقتى ياران مروان ديدند كه همراهان خيبرى اندكند گروهى از غلامان اردوگاه بر او تاختند و خيبرى را با همهء يارانش در خيمهء مروان و اطراف آن بكشتند . وقتى خبر به مروان رسيد كه به هزيمت پنج يا شش ميل از اردوگاه دور شده بود كه از آنجا به اردوگاه خويش بازگشت و سپاهيان خويش را از آنجا كه بودند پس آورد و آن شب\r\n","description":"","footnote":"","page_name":" 4504 ","page_number":327},
  {"content":"\r\nرا در اردوگاه خويش گذرانيد .\r\nگويد : مردم اردوگاه خيبرى برفتند و شيبان را سالار خويش كردند و با وى بيعت كردند . پس از آن مروان به ترتيب دسته ها با وى نبرد كرد و از آن روز ترتيب صف را رها كرد .\r\nگويد : در روز نبرد با خيبرى ، مروان ، محمد بن سعيد را كه از معتمدان و دبيران وى بود سوى خيبرى فرستاده بود و خبر يافت كه در آن روز با حروريان همدلى كرده و به آنها پيوسته ، وى را كه اسير شده بود پيش مروان آوردند كه دست و پا و زبانش را ببريد .\r\nدر اين سال مروان ، يزيد بن عمر بن هبيره را براى نبرد با خارجيانى كه در عراق بودند به آنجا فرستاد .\r\nدر اين سال عبد العزيز بن عمر بن عبد العزيز سالار حج بود ، اين را از ابو معشر آورده‌اند ،\r\nواقدى و ديگران نيز چنين گفته‌اند .\r\nواقدى گويد : در شوال سال صد و بيست و هشتم مروان حمص را بگشود و حصار آن را ويران كرد و نعيم بن ثابت جذامى را بگرفت و بكشت . پيش از اين از كسانى كه در اين باره با وى اختلاف كرده‌اند سخن داشته‌ايم .\r\nچنان كه گفته‌اند : در اين سال عامل مدينه و مكه و طايف ، عبد العزيز بن عمر بن عبد العزيز بود . عاملان عراق ، از جانب ضحاك بودند و عبد الله بن عمر . قضاى بصره با ثمامة بن عبد الله بود . نصر بن سيار در خراسان بود كه كار آنجا آشفته بود .\r\nدر همين سال ابو حمزهء خارجى ، عبد الله بن يحيى ، ملقب به طالب الحق را بديد كه او را به مذهب خويش دعوت كرد .\r\n","description":"","footnote":"","page_name":" 4505 ","page_number":328},
  {"content":"\r\n\r\nسخن از خبر ديدار ابو حمزهء خارجى با عبد الله طالب الحق و دعوت وى به مذهب خويش\r\nموسى بن كثير وابستهء ساعديان گويد : آغاز كار ابو حمزه ، مختار بن عوف ازدى سليمى از بصره بود .\r\nگويد : در آغاز ابو حمزه همه ساله به مكه مىرفت و كسان را به مخالفت مروان بن محمد و مخالفت خاندان مروان دعوت مىكرد .\r\nگويد : همچنان هر ساله به مكه مىرفت تا آخر سال صد و بيست و هشتم عبد الله ابن يحيى بيامد كه به دو گفت : « اى مرد سخنى نيكو مىشنوم و مىبينمت كه به حق دعوت ميكنى با من بيا كه قوم من اطاعتم مىكنند . » كه برفت تا به حضرموت رسيد و ابو - حمزه با وى بيعت خلافت كرد و به مخالفت مروان و خاندان مروان دعوت كرد .\r\nمحمد بن حسن گويد : ابو حمزه به معدن بنى سليم گذشت . كثير بن عبد الله عامل معدن بود و چيزى از سخن وى را بشنيد و بگفت تا هفتاد تازيانه به او زدند . آنگاه سوى مكه رفت . وقتى ابو حمزه به مدينه رسيد و آنجا را بگشود كثير نهان شد تا وقتى كه كارشان چنان شد كه شد .\r\nآنگاه سال صد و بيست و نهم درآمد .\r\n\r\nسخن از خبر حوادثى كه بسال صد و بيست و نهم بود\r\nاز جمله حوادث سال هلاكت ابو الدلفاء شيبان بن عزيز يشكرى بود .\r\n","description":"","footnote":"","page_name":" 4506 ","page_number":329},
  {"content":"\r\n\r\nسخن از سبب هلاكت شيبان بن عزيز يشكرى\r\nسبب هلاكت وى چنان بود كه وقتى ضحاك بن قيس شيبانى سر خوارج كشته شد و خيبرى نيز از پس وى كشته شد شيبان را سالار خويش كردند و با وى بيعت كردند و مروان با آنها نبرد كرد .\r\nهيثم بن عدى گويد : وقتى خيبرى كشته شد سليمان بن هشام بن عبد الملك كه در اردوى خوارج بود به آنها گفت آنچه مىكنيد درست نيست ، اگر به راى من كار نكنيد از پيش شما مىروم .\r\nگفتند : « راى درست چيست ؟ » گفت : « يكى از شما ظفر مىيابد سپس جانبازى مىكند و كشته مىشود . راى من اينست كه با عقب داران خويش و مردم جزيره با سپاهى انبوه از مردم شام برويم و در موصل جاى گيريم و آنجا خندق بزنيم . » گويد : چنان كرد . مروان از پى آنها بود . خوارج در سمت شرق دجله بودند و مروان مقابل آنها بود ، نه ماه نبرد كردند . يزيد بن عمر بن هبيره در قرقيسيا بود مروان به دو دستور داد كه سوى كوفه رود ، كه در آن وقت مثنى بن عمران ، از مردم عائذهء قريش كه خارجى بود آنجا بود .\r\nابو هاشم مخلد بن محمد گويد : مروان بن محمد به ترتيب صف با خوارج نبرد مىكرد وقتى خيبرى كشته شد و با شيبان بيعت كردند مروان ، از پس آن به ترتيب دسته ها با آنها نبرد كرد و از آن وقت روش صف را متروك گذاشت خوارج نيز به ترتيب دسته هاى مروان ، دسته ها مىشدند كه مقابلشان باشند و با آنها نبرد كنند .\r\nبسيارى از اهل طمع از جمع آنها ببريدند و رهاشان كردند و نزديك به چهل هزار - كس به جاى ماندند . سليمان بن هشام به آنها گفت : « سوى شهر موصل رويد و آن\r\n","description":"","footnote":"","page_name":" 4507 ","page_number":330},
  {"content":"\r\nرا تكيه گاه و پناهگاه و جاى آذوقهء خويش كنيد » كه رأى وى را پذيرفتند و شبانگاه حركت كردند .\r\nگويد : صبحگاهان مروان از پى آنها روان شد و از هر منزلگاهى حركت مىكردند مروان آنجا فرود مىآمد تا به شهر موصل رسيدند و كنار دجله اردو زدند و به دور خويش خندق زدند و براى وصول از اردوگاه به شهر پلهايى روى دجله بستند كه آذوقه و لوازمشان از آنجا بود .\r\nگويد : مروان نيز در مقابلشان خندق زد و شش ماه آنجا بود كه صبح و شب با آنها نبرد مىكرد .\r\nگويد : برادرزادهء سليمان بن هشام را بنام اميه پسر معاوية بن هشام پيش مروان آوردند . وى با عموى خويش در اردوگاه شيبان بوده بود به موصل ، و با يكى از سواران مروان هماوردى كرده بود و او را كه اسير شده بود پيش مروان آورده بودند كه گفت : « اى عمو تو را به خدا و حق خويشاوندى قسم مىدهم . » گفت : « اكنون ميان من و تو خويشاوندى اى نيست . » در اين هنگام عمويش سليمان و برادرانش نظر مىكردند . مروان بگفت تا دو دست او را بريدند و گردنش را زدند .\r\nگويد : مروان به يزيد بن عمر بن هبيره نوشت و دستور داد كه با جمع همراه خويش از قرقيسيا به مقابلهء عبيدة بن سوار جانشين ضحاك رود كه در عراق بود .\r\nابن هبيره در عين التمر با سواران وى مقابل شد و با آنها نبرد كرد و هزيمتشان كرد در آن وقت سالارشان مثنى بن عمران بود از مردم عايذه قريش با حسن بن - يزيد .\r\nگويد : پس از آن خارجيان در كوفه و نخيله بر ضد ابن هبيره فراهم آمدند كه باز هزيمتشان كرد . بار ديگر در صراة فراهم آمدند كه عبيده نيز با آنها بود .\r\nابن هبيره با آنها نبرد كرد كه عبيده كشته شد و يارانش هزيمت شدند و ابن هبيره\r\n","description":"","footnote":"","page_name":" 4508 ","page_number":331},
  {"content":"\r\nاردوگاهشان را به غارت داد و از آنها كس در عراق نماند و ابن هبيره بر آنجا تسلط يافت .\r\nگويد : مروان بن محمد از خندقها به ابن هبيره نوشت و دستور داد كه عامر ابن ضباره مرى را به كمك وى فرستد . ابن هبيره عامر را با حدود شش يا هشت هزار كس روانه كرد . شيبان و خارجيانى كه همراهش بودند از كارشان خبر يافتند و دو سردار بنام ابن غوث و جون ، با چهار هزار كس به مقابلهء وى فرستادند كه در سن ، نرسيده به موصل با ابن ضباره تلاقى كردند و با وى نبردى سخت كردند و ابن ضباره هزيمتشان كرد . وقتى هزيمتيان رسيدند سليمان گفت از موصل حركت كنند و گفتشان كه ديگر جاى ماندن نيست كه ابن ضباره از پشت ميرسد و مروان مقابل ماست .\r\nگويد : پس حركت كردند و از راه حلوان آهنگ اهواز و فارس كردند .\r\nمروان سه تن از سرداران خويش را كه يكيشان مصعب بن صحصح اسدى بود و دو ديگر شقيق و عطيف با سى هزار كس به نزد ابن ضباره فرستاد .\r\nگويد : شقيق همانست كه خوارج دربارهء او شعرى گفته بودند به اين مضمون :\r\n« اى شقيق خواهرت مىداند « كه تو از مستى باز نمىآيى . » گويد : مروان به ابن ضباره نوشت و دستور داد كه خوارج را تعقيب كند و از آنها جدا نشود تا نابودشان كند و ريشهء آنها را برآرد .\r\nابن ضباره همچنان از پى آنها بود تا وارد فارس شدند و از آنجا برون شدند و او به هر كس از دنباله دارانشان مىرسيد وى را از پاى در مىآورد ، تا پراكنده شدند .\r\nگويد : شيبان با گروه خويش راه بحرين گرفت و آنجا كشته شد . سليمان نيز با غلامان و مردم خاندان خويش كه همراهش بودند به آهنگ سند به كشتىها\r\n","description":"","footnote":"","page_name":" 4509 ","page_number":332},
  {"content":"\r\nنشست . مروان نيز به جايگاه خويش در حران بازگشت و آنجا ببود تا سوى زاب رفت .\r\nاما روايت ابو مخنف چنين است كه گويد : مروان به يزيد بن عمر بن هبيره كه با سپاهى انبوه از مردم شام و مردم جزيره در قرقيسيا بود دستور داد كه سوى كوفه روان شود . در آن وقت يكى از خوارج به نام مثنى پسر عمران عايذى از عايذان قريش ، عامل كوفه بود ، ابن هبيره از ساحل فرات سوى وى روان شد تا به عين التمر رسيد ، پس از آن برفت و در روحا با مثنى تلاقى كرد و در ماه رمضان سال صد و بيست و نهم به كوفه رسيد و خوارج را هزيمت كرد و ابن هبيره وارد كوفه شد .\r\nسپس سوى صراة رفت . شيبان ، عبيدة بن سوار را با سواران بسيار فرستاد كه در سمت شرقى صراة اردو زد . ابن هبيره در سمت غرب بود . تلاقى شد و عبيده و گروهى از ياران وى كشته شدند . در ايام صراة منصور بن جمهور نيز با آنها بود كه برفت و برد و ولايت و همه جبل تسلط يافت . ابن هبيره نيز سوى واسط رفت و ابن عمر را بگرفت و بداشت . آنگاه نباتة بن حنظله را به مقابلهء سليمان بن حبيب فرستاد كه بر ولايت اهواز بود . سليمان نيز داود بن حاتم را مقابل وى فرستاد كه در مريان بر كنار دجيل تلاقى كردند ، كسان هزيمت شدند و داود بن حاتم كشته شد و خلف بن - خليفه دربارهء وى شعرى گفت به اين مضمون :\r\n« جانم به فداى داود و عقبداران باد « در آن وقت كه سپاه ابو حاتم را تسليم كرد « مهلبى وارى كه چهره اش مىدرخشيد « و از كار نيك پشيمان نبود « از كسى كه در كار وى چنان كه بايد خبر داشت « پرسيدم - كه جاهل چون عالم نباشد - « گفت او را بر بلندىاى ديديم\r\n","description":"","footnote":"","page_name":" 4510 ","page_number":333},
  {"content":"\r\n« كه چون شير حمله مىبرد « آنگاه بيفتاد و در خونى كه « بر تن نرم روان بود « غوطه مىزد « آنگاه قبطيان بر سر وى آمدند « و بر سر شمشير و انگشتر منازعه كردند . » گويد : سليمان برفت و در فارس به ابن معاويهء جعفرى پيوست . ابن هبيره يك ماه ببود .\r\nآنگاه عامر بن ضباره را با مردم شام سوى موصل فرستاد كه برفت تا به سن رسيد و جون بن كلاب خارجى با وى روبرو شد و عامر بن ضباره را هزيمت كرد كه وارد سن شد و در آنجا حصارى شد . مروان سپاه براى او مىفرستاد كه از راه دشت مىرفتند و چون به دجله مىرسيدند از آن عبور مىكردند و به نزد ابن ضباره مىرفتند و چون سپاهيان ابن ضباره بسيار شد به جون بن كلاب حمله برد كه جون كشته شد و ابن ضباره به طرف موصل روان شد .\r\nگويد : وقتى خبر به شيبان رسيد كه جون كشته شده و عامر بن ضباره سوى وى روانست نخواست ميان دو سپاه بماند و با همراهان خويش و سواران شامى و يمنى حركت كرد . عامر بن ضباره با همراهان خود در موصل به نزد مروان رسيد كه سپاهى بسيار از سپاهيان خويش را به دو پيوست و دستور داد به طرف شيبان حركت كند هر جا ماند بماند و چون روان شد روان شود ، نبرد با وى آغاز نكند ، اگر شيبان با وى نبرد كرد نبرد كند و اگر دست بداشت ، دست از وى بدارد و اگر حركت كرد از پى وى برود .\r\nگويد : شيبان بدين سان بود تا از جبل گذشت و به بيضاى استخر رسيد كه عبد الله بن معاويه با گروههاى بسيار آنجا بود . كار وى و ابن معاويه با هم بر نيامد و برفت تا در جيرفت كرمان جاى گرفت .\r\n","description":"","footnote":"","page_name":" 4511 ","page_number":334},
  {"content":"\r\nگويد : عامر بن ضباره نيز برفت و مقابل ابن معاويه فرود آمد و چند روز ببود ، پس از آن با وى نبرد كرد . ابن معاويه هزيمت شد و به هرات پيوست ، ابن ضباره نيز با همراهان خويش برفت و در جيرفت با شيبان تلاقى كرد ، نبردى سخت در ميانه رفت كه خوارج هزيمت شدند و اردوگاهشان به غارت رفت ، شيبان سوى سيستان رفت و آنجا به هلاكت رسيد و اين به سال صد و سىام بود .\r\nاما روايت ابو عبيده چنين است كه گويد : وقتى خيبرى كشته شد شيبان بن - عبد العزيز يشكرى به كار خوارج قيام كرد و با مروان نبرد كرد و نبرد ميانشان به درازا كشيد . ابن هبيره در واسط عبيدة بن سوار را كشته بود و خوارج را رانده بود سرداران معتبر مردم شام و جزيره نيز با وى بودند .\r\nگويد : ابن هبيره عامر بن ضباره را با چهار هزار كس به كمك مروان فرستاد كه از راه مداين روان شد . وقتى خبر حركت وى به شيبان رسيد بيم كرد كه مروان سوى وى حمله برد و جون بن كلاب شيبانى را به مقابلهء ابن ضباره فرستاد كه وى را مشغول بدارد . در سن تلاقى شد و جون چند روزى عامر را محاصره كرد .\r\nابو عبيده از گفتهء ابو سعيد چنين آورده : « به خدا به زحمتشان انداختيم و به نبرد خويش وادارشان كرديم ،\r\nاز ما بيم كرده بودند و مىخواستند از مقابل ما بگريزند اما راهشان را بستيم . عامر به آنها گفته بود : شما به ناچار خواهيد مرد پس محترمانه بميريد و آنها حمله اى به ما آوردند كه چيزى تاب مقاومت آن نداشت ، سالار ماجون ابن كلاب را بكشتند و ما هزيمت شديم تا به نزد شيبان رسيديم ، ابن ضباره از پى ما بود تا به نزديكمان فرود آمد و ما در دو سمت نبرد مىكرديم . ابن ضباره پشت سر ما فرود آمده بود از سمت عراق ، مروان نيز جلو ما بود از سمت شام . » ابو سعيد گويد : آذوقه از ما ببريد و قيمتهايمان گران شد چندان كه نان به يك درم شد ، پس از آن نان ناياب شد و چيزى نبود كه گران يا ارزان بخرند ، حبيب بن جدره به\r\n","description":"","footnote":"","page_name":" 4512 ","page_number":335},
  {"content":"\r\nشيبان گفت : « اى امير مؤمنان كار معاش بر تو سخت شده چه شود اگر به جاى ديگر روى . » گويد : شيبان چنان كرد و سوى شهر زور رفت ، از سرزمين موصل ، اما يارانش اين را نپسنديدند و كارشان به اختلاف كشيد .\r\nبعضيها گفته‌اند : وقتى شيبان كار خوارج را عهده كرد با ياران خويش سوى موصل رفت ، مروان از پى او رفت و هر كجا فرود مىآمد ، او نيز فرود مىآمد .\r\nيك ماه با مروان نبرد كرد ، آنگاه شيبان هزيمت شد و به سرزمين فارس پيوست .\r\nمروان ، عامر بن ضباره را از پى وى فرستاد كه تا جزيرهء ابن كاوان برفت . شيبان با همراهان خويش سوى عمان رفت و جلندى بن مسعود بن جيفر بن جلندى ازدى او را بكشت .\r\nدر اين سال ابراهيم بن محمد بن على بن عبد الله بن عباس به ابو مسلم كه از خراسان به آهنگ وى آمده بود و تا قومس رسيده بود دستور داد كه به خراسان به نزد شيعيان وى بازگردد و دستورشان داد كه دعوت را نمايان كنند و رنگ سياه را شعار خويش كنند .\r\n\r\nسخن از خبر ابو مسلم كه به آهنگ ديدار ابراهيم محمد تا قومس رسيد و محمد او را به خراسان پس فرستاد و گفت دعوت را نمايان كند\r\nعلى بن محمد به نقل از مشايخ خويش گويد : ابو مسلم پيوسته به خراسان رفت و آمد داشت تا وقتى كه آنجا تعصب قبايلى رخ داد و چون كار آشفته شد ، سليمان بن كثير به ابو سلمهء خلال نوشت و خواست كه به ابراهيم بنويسد و از او بخواهد كه يكى از خاندان خويش را بفرستد .\r\nگويد : ابو سلمه به ابراهيم نوشت و او ابو مسلم را فرستاد و چون سال صد و -\r\n","description":"","footnote":"","page_name":" 4513 ","page_number":336},
  {"content":"\r\nبيست و نهم شد ، ابراهيم به ابو مسلم نوشت و دستور داد پيش وى رود كه اخبار كسان را از وى بپرسد .\r\nگويد : ابو مسلم در نيمهء جمادى الاخر با هفتاد كس از\r\nنقيبان برون شد و چون به دندانقان ، از سرزمين خراسان ، رسيد ، كامل يا ابو كامل متعرض وى شد و گفت :\r\n« قصد كجا داريد ؟ » گفتند : « به حج مىرويم . » گويد : پس از آن ابو مسلم با وى خلوت كرد و او را دعوت كرد كه پذيرفت و دست از آنها بداشت . ابو مسلم سوى بيورد رفت و چند روز آنجا ببود سپس سوى نسا رفت كه عاصم بن قيس سلمى از جانب نصر بن سيار عامل آنجا بود . وقتى كه نزديك آنجا رسيد فضل بن سليمان طوسى را پيش اسيد بن عبد الله خزاعى فرستاد كه آمدن خويش را به دو خبر دهد .\r\nگويد : فضل برفت و وارد يكى از دهكده هاى نسا شد و يكى از شيعيان را كه مىشناخت ديد و سراغ اسيد را از او گرفت كه سخت به او تعرض كرد ، فضل گفت : « اى بندهء خدا ، از اينكه سراغ خانهء يكى را گرفته‌ام چه اعتراض دارى ؟ » گفت : « در اين دهكده شرى رخ داده است ، دربارهء دو كس سعايت كردند و آنها را پيش عامل بردند و گفتند كه اينان دعوتگرند كه آنها را گرفت و نيز احجم بن عبد الله و غيلان بن فضاله و غالب بن سعيد و مهاجر بن عثمان را گرفت . » گويد : پس فضل پيش ابو مسلم بازگشت و خبر را با وى بگفت كه از راه بگشت و از پايين دهكده ها برفت و طرخان شتربان را پيش اسيد فرستاد و گفت : « او را با هر كس از شيعيان كه توانستى ديد به نزد من بخوان ، مبادا با كسى كه او را نمىشناسى سخن كنى . »\r\n","description":"","footnote":"","page_name":" 4514 ","page_number":337},
  {"content":"\r\nگويد : طرخان پيش اسيد رفت و او را بخواند و جاى ابو مسلم را به دو خبر داد كه به نزد وى آمد . ابو مسلم خبرها را از او پرسيد كه گفت : « بله ، از هر بن شعيب و عبد الملك بن سعد نامه هايى از ابراهيم امام براى تو آورده بودند . نامه ها را پيش من نهادند و برفتند كه آنها را گرفتند . نمىدانم كه دربارهء آنها سعايت كرده بود . عامل آنها را پيش عاصم بن قيس فرستاد كه مهاجر بن عثمان و كسانى از شيعه را تازيانه زد . » گفت : « نامه ها كجاست ؟ » گفت : « به نزد من است . » گفت : « به نزد من آر . » گويد : آنگاه ابو مسلم برفت تا به قومس رسيد كه بيهس بن بديل عجلى عامل آنجا بود . بيهس به نزد آنها آمد و گفت : « آهنگ كجا داريد ؟ » گفتند : « به حج مىرويم . » گفت : « يك يابوى زيادى داريد كه بفروشيد ؟ » ابو مسلم گفت : « براى فروش نه ، اما هر يك از مركبان ما را كه مىخواهى بگير . » گفت : « مركبان را به من نشان بدهيد . » گويد : مركبان را به دو نشان دادند و يك يابوى سمند را پسنديد .\r\nابو مسلم گفت : « اين از آن تو باشد . » گفت : « نمىپذيرم ، مگر با دادن بها . » گفت : « خودت معين كن . » گفت : « هفتصد . » گفت : « از آن تو باشد . » گويد : هنگامى كه ابو مسلم به قومس بود نامه اى از ابراهيم امام رسيد كه به نام وى\r\n","description":"","footnote":"","page_name":" 4515 ","page_number":338},
  {"content":"\r\nبود و نامه اى نيز براى سليمان بن كثير . در نامهء ابو مسلم چنين آمده بود كه : « من پرچم نصرت را براى تو فرستادم هر كجا اين نامه به تو رسيد بازگرد\r\nو هر چه را به نزد تو هست همراه قحطبه بفرست كه در موسم حج به نزد من آرد . » گويد : پس ابو مسلم سوى خراسان بازگشت و قحطبه را سوى ابراهيم امام فرستاد .\r\nو چون به نسا رسيدند سالار پادگانى كه در يكى از دهكده هاى نسا بود راهشان را گرفت و گفت : « شما كيستيد ؟ » گفتند : « آهنگ حج داريم اما دربارهء راه چيزها شنيده‌ايم كه از آن بيمناك شده‌ايم . » پس آنها را به نزد عاصم بن قيس سلمى برد كه از آنها پرسش كرد و به دو خبر دادند كه گفت : « برويد . » و به مفضل بن شرمى سلمى كه سالار نگهبانان وى بود گفت : « آزادشان كن . » ابو مسلم با وى خلوت كرد و وى را دعوت كرد كه پذيرفت . سپس گفت : « آهسته برويد و شتاب مكنيد . » و به نزد آنها بود تا حركت كردند .\r\nگويد : ابو مسلم در اولين روز ماه رمضان سال صد و بيست و نهم به مرو رسيد و نامهء ابراهيم امام را به سليمان بن كثير داد كه در آن چنين آمده بود : « دعوت خويش را آشكار كن و منتظر نمان كه وقت آن رسيده است . » پس ابو مسلم را معين كردند و گفتند : « يكى از اهل بيت است . » و به اطاعت بنى عباس خواندند و به كسانى كه از دور و نزديك دعوتشان را پذيرفته بودند پيام دادند و گفتند : « كار عباسيان را آشكار كنيد و سوى آنها دعوت كنيد . » گويد : ابو مسلم در يكى از دهكده هاى مردم خزاعه به نام سفيدنج فرود آمد . شيبان و كرمانى با نصر بن سيار به نبرد بودند ، ابو مسلم دعوتگران خويش را ميان مردم فرستاد كه كارش علنى شد و كسان گفتند : « يكى از بنى هاشم آمده . » و از هر سوى پيش وى آمدند و او به روز عيد فطر در دهكدهء خالد بن ابراهيم قيام كرد .\r\n","description":"","footnote":"","page_name":" 4516 ","page_number":339},
  {"content":"\r\nبه روز عيد قاسم بن مجاشع مراءى با كسان نماز كرد ، پس از آن ابو مسلم حركت كرد و در دهكدهء الين و به قولى لين كه از آن مردم خزاعه بود فرود آمد و به يك روز مردم شصت دهكده به نزد وى آمدند . چهل و دو روز آنجا بماند ، نخستين فتح ابو مسلم از جانب موسى بن كعب بود كه در بيورد رخ داد و به كشتن عاصم بن - قيس پرداخت . آنگاه خبر فتحى از جانب مرو روذ به نزد وى آمد .\r\nابو جعفر گويد : اما روايت ابو الخطاب چنين است كه گويد : ابو مسلم وقتى از قومس بازگشت به سرزمين مرو آمد . از قومس ، قحطبة بن شبيب را با مالهايى كه همراه داشت ، و با هديه ها سوى امام ، ابراهيم بن محمد ، فرستاد . آنگاه سوى مرو بازگشت و در شعبان سال صد و بيست و نهم نه روز از ماه رفته به روز سه شنبه آنجا رسيد و در دهكده اى به نام فنين به نزد ابو الحكم عيسى بن اعين نقيب جاى گرفت .\r\nدهكده از آن ابو داود بود . در ماه رمضان همان سال ابو داود را با عمرو بن اعين به طخارستان و ناحيهء اين سوى بلخ فرستاد\r\nكه دعوت را علنى كنند . و هم در ماه رمضان نضر بن صبيح و شريك بن غضى هردوان تميمى را براى علنى كردن دعوت سوى مروروذ فرستاد . ابو عاصم عبد الله بن سليم را نيز سوى طالقان فرستاد . و هم در ماه رمضان پنج روز مانده از ماه ، ابو الجهم بن عطيه را به خوارزم فرستاد به نزد علاء بن حريث كه دعوت را علنى كند و اگر پيش از وقت دشمن به آنها تاخت و موجب آزار و زحمت شد روا بود كه از خويشتن دفاع كنند و شمشير بنمايند و از نيام در آرند و با دشمنان خدا نبرد كنند و كسانى كه تا رسيدن وقت دشمن از آنها غافل بود مانعى نداشت كه پس از رسيدن وقت قيام كنند .\r\nگويد : آنگاه ابو مسلم دو روز رفته از ماه رمضان سال صد و بيست و نهم از منزل ابو الحكم ، عيسى بن اعين ، برفت و پيش سليمان بن كثير خزاعى منزل گرفت در دهكدهء وى به نام سفيدنج از ناحيهء خرقان . و چون شب پنجشنبه پنج روز مانده از ماه رمضان سال صد و بيست نهم رسيد پرچمى را كه ابراهيم امام پيش ابو مسلم فرستاده بود\r\n","description":"","footnote":"","page_name":" 4517 ","page_number":340},
  {"content":"\r\nو سايه نام داشت بر نيزه اى بستند كه چهارده ذراع درازا داشت و نيز بيرقى را كه امام فرستاده بود وابر نام داشت بر نيزه اى بست كه سيزده ذراع درازا داشت و اين آيه را مىخواند :\r\n« * ( أُذِنَ لِلَّذِينَ يُقاتَلُونَ بِأَنَّهُمْ ظُلِمُوا وَإِنَّ الله عَلى نَصْرِهِمْ لَقَدِيرٌ 22 : 39 ) * » [ 1 
  ] يعنى : كسانى كه چون ستم ديده‌اند كار زار مىكنند ، اجازه دارند و خدا به نصرت دادنشان تواناست .\r\nآنگاه ابو مسلم و سليمان بن كثير و برادران سليمان و غلامانش با كسانى از مردم سفيدنج كه دعوت را پذيرفته بودند از جمله غيلان بن عبد الله خزاعى كه شوهر خواهر سليمان ، ام عمرو دختر كثير بود ، و نيز حميد بن رزين و برادرش عثمان ابن رزين همگى سياه به تن كردند و همه شب براى شيعيان ناحيه خرقان آتشها افروختند كه اين علامت ميان شيعيان بود و صبحگاهان همگان با شتاب به نزد ابو مسلم فراهم آمدند . دربارهء نام « سايه » و « ابر » چنين تأويل كرد كه ابر زمين را مىپوشاند و دعوت بنى عباس نيز به همين گونه بود ، و تاويل سايه چنان بود كه زمين هرگز از سايه خالى نخواهد ماند و به همين گونه تا روزگار به جاست از خليفهء عباسى خالى نخواهد بود .\r\nگويد : دعوتگران اهل مرو با كسانى كه دعوت را پذيرفته بودند پيش ابو مسلم آمدند ، نخستين كسانى كه پيش وى آمدند مردم سقادم بودند با ابو الوضاح هرمز - فرى ، عيسى بن شبيل ،\r\nبا نهصد كس و چهار سوار و سليمان بن حسان و برادرش يزدان بن حسان و هيثم بن يزيد و بويع ، وابستهء نصر بن معاويه ، و ابو خالد ، حسن ، و جردى و محمد بن علوان از مردم هرمزفره . از مردم سقادم هزار و سيصد پياده و شانزده سوار نيز با ابو القاسم ، محرز بن ابراهيم جوبانى ، آمدند ، از جملهء دعوتگران ، ابو العباس مروزى و خذام بن عمار و حمزة بن رنيم نيز با آنها بودند .\r\n\r\n","description":"","footnote":"\r\n[ 1 
  ] سورهء حج : آيهء 40\r\n","page_name":" 4518 ","page_number":341},
  {"content":"\r\nگويد : مردم سقادم از يك سوى تكبير مىگفتند و آن گروه از مردم سقادم كه با محرز بن ابراهيم بودند به جوابشان تكبير مىگفتند و بدين گونه بودند تا در سفيدنج وارد اردوگاه ابو مسلم شدند و اين به روز شنبه دو روز پس از قيام ابو مسلم بود .\r\nگويد : ابو مسلم دستور داد تا حصار سفيدنج را مرمت كنند و استوار كنند و در بنهند و به روز عيد فطر در سفيدنج ابو مسلم بگفت تا سليمان بن كثير پيشنماز وى و شيعيان شود . براى وى منبرى نهاد و گفت پيش از سخنگويى ( خطبه ) نماز كند بىاذان و اقامه . و چنان بود كه بنى اميه در جمعه ها و عيدها از سخنگويى و اذان آغاز مىكرده بودند ، پس از آن اقامه بود و نماز روز جمعه ، بر منبرها نيز نشسته سخن مىكردند .\r\nگويد : ابو مسلم به سليمان بن كثير گفت كه شش تكبير پياپى بگويد پس از آن قرائت قرآن كند و هنگام ركوع تكبير هفتم را بگويد و در ركعت دوم پنج تكبير پياپى بگويد پس از آن قرائت قرآن كند و هنگام ركوع تكبير ششم را بگويد .\r\nسخنگويى را نيز با تكبير آغاز كند و با قرآن به سر برد .\r\nگويد : و چنان بود كه بنى اميه به روز عيد در ركعت اول چهار تكبير مىگفته بودند و در ركعت دوم سه تكبير .\r\nگويد : وقتى سليمان بن كثير نماز و سخنگويى را به سر برد ، ابو مسلم و شيعيان به طرف غذايى رفتند كه ابو مسلم خراسانى براى آنها فراهم آورده بود و با خوشدلى غذا خوردند .\r\nگويد : ابو مسلم هنگامى كه در خندق بود ، چون به نصر بن سيار نامه مىنوشت ، مىنوشت به امير نصر ، اما وقتى كار وى نيرو گرفت كه شيعيان در محوطهء خندق با وى فراهم آمده بودند از نام خويش آغاز كرد و به نصر چنين نوشت : « اما بعد ، خداى كه نامهايش مبارك و يادش و الا باد ، در قرآن اقوامى را ملامت كرده\r\n","description":"","footnote":"","page_name":" 4519 ","page_number":342},
  {"content":"\r\nو فرموده :\r\n« * ( وَأَقْسَمُوا بِاللَّه جَهْدَ أَيْمانِهِمْ لَئِنْ جاءَهُمْ نَذِيرٌ لَيَكُونُنَّ أَهْدى من إِحْدَى الأُمَمِ فَلَمَّا جاءَهُمْ نَذِيرٌ ما زادَهُمْ إِلَّا نُفُوراً اسْتِكْباراً في الأَرْضِ وَمَكْرَ السَّيِّئِ وَلا يَحِيقُ الْمَكْرُ السَّيِّئُ إِلَّا بِأَهْلِه فَهَلْ يَنْظُرُونَ إِلَّا سُنَّتَ\r\nالأَوَّلِينَ فَلَنْ تَجِدَ لِسُنَّتِ الله تَبْدِيلًا وَلَنْ تَجِدَ لِسُنَّتِ الله تَحْوِيلًا 35 : 42 - 43 ) * [ 1 
  ] » يعنى : « به خدا قسم مىخوردند قسمهاى مؤكد كه اگر بيم رسانى بيايدشان از امتى ديگر رهيافته تر خواهند بود و چون بيم رسانى بيامدشان جز دورى و بزرگى - فروشى در اين سرزمين و نيرنگ بدشان نيفزود و نيرنگ بد جز به صاحبش نرسد ، مگر جز روش گذشتگان انتظارى دارند كه هرگز روش خدا را تبديلپذير نخواهى يافت و هرگز روش خدا را تغييرپذير نخواهى يافت . » گويد : نصر از نامه شگفتى كرد كه به نام خويش آغاز كرده بود و او را سبك گرفته بود و گفت : « اين نامه را پاسخى بايد . » وقتى ابو مسلم در اردوگاه خويش در ماخوان استقرار يافت به محرز بن - ابراهيم دستور داد كه در جيرنج خندقى بزند و ياران خويش را با شيعيانى كه به دو گرويده‌اند آنجا فراهم آرد و راه آذوقهء نصر بن سيار را كه از مروروذ و بلخ و ولايت طخارستان مىرسيد ببندد .\r\nگويد : محرز بن ابراهيم چنان كرد و نزديك به يك هزار كس با وى در خندقش فراهم آمدند . ابو مسلم به ابو صالح ، كامل بن مظفر بگفت تا يكى را به خندق محرز ابن ابراهيم بفرستد تا كسانى را كه آنجا هستند ، از نظر بگذراند و آنها را در دفترى احصاء كند با نامهاى خودشان و نام پدرانشان و دهكده هاشان .\r\nگويد : ابو صالح ، حميد ازرق را براى اين كار فرستاد . وى دبير بود و در خندق محرز هشتصد و چهار كس از مردم كف را شمار كرد . گروهى سرداران معروف\r\n\r\n","description":"","footnote":"\r\n[ 1 
  ] سورهء فاطر : آيه هاى 42 و 43\r\n","page_name":" 4520 ","page_number":343},
  {"content":"\r\nنيز با آنها بودند چون زياد بن سيار ازدى از مردم دهكده اى به نام اسبوادق از ناحيهء خرقان و خذام بن عماره كندى از ناحيهء سقادم از دهكده اى به نام اوايق و حنيفة بن قيس ، او نيز از ناحيهء سقادم از دهكده اى به نام شنگره و عبدويه ، جردامذ پسر عبد الكريم از مردم هرات كه گوسفند به مرو مىبرد و حمزة بن زنيم باهلى از ناحيهء خرقان از دهكده اى به نام هتلاد گور و ابو هاشم خليفة بن مهران از ناحيهء سقادم از دهكده اى به نام جوبان و ابو خديجه ، جيلان بن سغدى و ابو نعيم موسى بن - صبيح .\r\nگويد : محرز بن ابراهيم همچنان در خندق خويش ببود ، تا وقتى كه ابو مسلم وارد حصار مرو شد . و خندق ماخوان را رها كرد و هنگامى كه در مار سرجس اردو زد و آهنگ نيشابور داشت محرز بن ابراهيم ياران خويش را به دو پيوست .\r\nگويد : از جمله رخدادها اين بود كه وقتى ابو مسلم در سفيدنج بود ، نصر بن - سيار يكى از وابستگان خويش را به نام يزيد با سپاهى فراوان براى نبرد ابو مسلم فرستاد و اين پس از هيجده ماه از قيام وى بود . ابو مسلم مالك بن هيثم خزاعى را به مقابلهء وى فرستاد ، مصعب بن قيس نيز با وى بود . در دهكده اى به نام الين تلاقى كردند . مالك آنها را به شخص پسنديده از خاندان پيمبر خدا صلى الله عليه و سلم دعوت كرد . اما به اين كار گردن ننهادند . مالك كه نزديك دويست كس با خود داشت از آغاز روز تا پسينگاه در مقابل آنها صف بست .\r\nگويد : صالح بن سليمان ضبى و ابراهيم بن يزيد و زياد بن عيسى به نزد ابو مسلم آمدند كه آنها را سوى مالك بن هيثم فرستاد كه پسينگاه پيش وى رسيدند و ابو نصر از آنها نيرو گرفت . يزيد وابستهء نصر بن سيار به ياران خويش گفت : « اگر امشب اينان را واگذاريم كمك براى شان مىرسد ، سوى اين قوم حمله بريد . » و چنان كردند .\r\n","description":"","footnote":"","page_name":" 4521 ","page_number":344},
  {"content":"\r\nگويد : ابو نصر پياده شد و ياران خويش را ترغيب كرد و گفت : « اميدوارم خدا كافران را سركوب كند » و آنها صادقانه دليرى نمودند . دو گروه صبورى كردند . سى و چهار كس از طرفداران بنى مروان كشته شد و هشت كس از آنها اسير شد . عبد الله طايى به يزيد وابستهء نصر ، سالار قوم ، حمله برد و او را به اسيرى گرفت و يارانش هزيمت شدند . ابو نصر عبد الله طايى را با اسيرش همراه گروهى از شيعيان كه كه تعدادى اسير و سر همراه داشتند روانه كرد و شخصا در اردوگاه خويش در سفيدنج بماند . ابو حماد مروزى و ابو عمر اعجمى نيز جزو هيئت فرستادگان بودند .\r\nگويد : ابو مسلم بگفت تا سرها را بر در باغى نهادند كه در اردوگاه بود و يزيد اسلمى را به ابو اسحاق خالد بن عثمان داد و گفت كه زخمهاى يزيد وابستهء نصر را مداوا كند و او را نيكو بدارد و به ابو نصر نوشت كه پيش وى رود .\r\nوقتى زخمهاى يزيد وابستهء نصر التيام يافت ابو مسلم او را پيش خواند و گفت : « اگر خواهى با ما بمان و اگر خوش ندارى به سلامت پيش مولاى خويش رو و به قيد قسم تعهد كن كه با ما نبرد نكنى و دربارهء ما دروغ نگويى و آنچه را ديده اى بگويى . » گويد : وابستهء نصر بازگشتن به نزد مولاى خويش را برگزيد و ابو مسلم او را رها كرد و گفت : « اين ، مردم پرهيزگار و پارسا را از شما بازمىدارد كه به نزد آنها ما بر مسلمانى نيستيم . » گويد : وقتى يزيد به نزد نصر بن سيار رسيد به دو گفت : « خوش نيامدى ، به خدا چنين پندارم كه قوم ترا باقى گذاشتند كه بر ضد ما حجت كنند . » يزيد گفت : « به خدا چنانست كه پنداشته اى ، مرا قسم داده‌اند كه دربارهء آنها دروغ نگويم و من مىگويم كه آنها نمازها را به وقت مىكنند با اذان و اقامه ، قرآن مىخوانند و ياد خدا بسيار مىكنند و به دوستى پيمبر خدا صلى الله عليه مىخوانند .\r\n","description":"","footnote":"","page_name":" 4522 ","page_number":345},
  {"content":"\r\nچنان دانم كه كارشان بالا مىگيرد . اگر نبود كه مولاى منى و از بردگى آزادم كرده اى پيش تو باز نمىگشتم و با آنها مىماندم . » گويد : اين نخستين نبردى بود كه ميان شيعيان و طرفداران بنى مروان رخ داد .\r\nدر اين سال خازم بن خزيمه بر مروروذ تسلط يافت و كسى را كه از جانب نصر بن سيار عامل آنجا بود كشت و فتح را همراه حزيمة بن خازم براى ابو مسلم نوشت .\r\n\r\nسخن از خبر فتح مروروذ به دست خازم ابن خزيمه و كشتن عامل نصر بن سيار\r\nحسن بن رشيد گويد : وقتى خازم بن خزيمه مىخواست در مروروذ قيام كند كسانى از مردم تميم مىخواستند مانع وى شوند كه گفت : « من يكى از شما هستم ، آهنگ مرو دارم شايد بر آن تسلط يابم ، اگر بر آن ظفر يافتم از آن شماست و اگر كشته شدم از من آسوده‌ايد . » گويد : پس ، از او دست بداشتند كه برون شد و در دهكده اى به نام كنجرستاه اردو زد . نضر بن صبيح و بسام بن ابراهيم نيز از جانب ابو مسلم پيش آنها آمدند و چون شب در آمد خازم به مردم مرو روذ شبيخون زد و بشر بن جعفر سغدى را كه از جانب نصر بن سيار عامل مروروذ بود بكشت ، در اول ذى قعده ، و خبر فتح را همراه خزيمة بن خازم و عبد الله بن سعيد و شبيب بن واج براى ابو مسلم فرستاد .\r\nابو جعفر گويد : اما راوى ديگر بجز اينان كه گفتارشان را ياد كرديم دربارهء ابو مسلم و علنى كردن دعوت و رفتن وى به خراسان و آمدن وى از آنجا و باز رفتنش پس از آمدن از خراسان سخنى بر خلاف گفتار آنها دارد و گويد كه وقتى\r\n","description":"","footnote":"","page_name":" 4523 ","page_number":346},
  {"content":"\r\nابو مسلم سوى خراسان مىرفت ، ابراهيم امام ، دختر ابو النجم را زن وى كرد و صداق زن را از خويشتن بداد و حركت وى را براى نقيبان نوشت و دستورشان داد كه مطيع و شنواى ابو مسلم باشند .\r\nگويد : چنان كه پنداشته‌اند ابو مسلم از مردم خطرنيه بود از سواد كوفه و پيشكار ادريس بن معقل عجلى بوده بود و كارش و دلبستگيش به محمد بن على و پس از وى به ابراهيم بن محمد و پس از آن به امامان اولاد محمد بن على بدانجا رسيد كه سوى خراسان رفت ، در آن وقت جوان بود ، سليمان بن كثير او را نپذيرفت و بيم كرد كه تاب كارشان را نيارد و بر خويشتن و ياران خويش بيمناك شد و او را پس فرستاد .\r\nدر آن وقت ابو داود ، خالد بن ابراهيم ، غايب بود در آن سوى نهر بلخ ، وقتى ابو داود بازگشت\r\nو به مرو آمد نامهء ابراهيم امام را به دو دادند كه بخواند و دربارهء كسى كه فرستاده بود پرسش كرد ، به دو گفتند كه سليمان بن كثير او را پس فرستاده . گويد : ابو - داود ، كس پيش همه نقيبان فرستاد كه در منزل عمران بن اسماعيل فراهم آمدند و بدانها گفت : « به وقت غيبت من نامهء امام دربارهء كسى كه بنزدتان فرستاده بود به شما رسيد . اما او را پس فرستاديد ، حجت شما دربارهء پس فرستادن وى چيست ؟ » سليمان بن كثير گفت : « جوان بود و بيم كرديم كه قدرت قيام به اين كار را نداشته باشد و بر كسى كه سوى او دعوت كرده بوديم و نيز بر خودمان و كسانى كه دعوتمان را پذيرفته‌اند ، بيمناك شديم . » گفت : « كسى ميان شما هست كه انكار كند كه خداى تبارك و تعالى محمد صلى الله عليه را برگزيد و منتخب كرد و امتياز داد و به رسالت خويش سوى همه مخلوق فرستاد ، كسى ميان شما هست كه اين را انكار كند ؟ » گفتند : « نه . » گفت : « ترديد داريد كه خداى تعالى كتاب خويش را بر او نازل كرد كه جبرئيل\r\n","description":"","footnote":"","page_name":" 4524 ","page_number":347},
  {"content":"\r\nعليه السلام ، روح الامين ، به نزد وى آورد كه در آن حلال خويش را حلال نمود و حرام خويش را حرام نمود و شرايع خويش را مقرر كرد و سنتهاى خويش را معين كرد و اخبار سلف و خلف وى را تا به روز رستاخيز با وى بگفت ؟ » گفتند : « نه . » گفت : « ترديد داريد كه خداى عز و جل وى را از آن پس كه تكليف خويش را دربارهء رسالت پروردگار به سر برد سوى خويش برد ؟ » گفتند : « نه . » گفت : « گمان داريد علمى كه بر پيمبر نازل شد با وى بالا رفت يا آن را به جاى نهاد ؟ » گفتند : « به جاى نهاد . » گفت : « پنداريد آن را به نزد غير خاندان خود و خويشاوندان نزديك و نزديكتر خود به جانهاد ؟ » گفتند : « نه . » گفت : « هيچكس از شما هست كه وقتى ببيند اين كار رو به اقبال دارد و مردم را دلبستهء آن بيند چنان انديشد كه آن را به خويشتن انتقال دهد ؟ » گفتند : « خدايا نه ، و چگونه چنين تواند بود ؟ » گفت : « نمىگويم چنين كرده‌ايد اما شايد شيطان دربارهء آنچه مىشود و آنچه نمىشود وسوسه اى افكنده ، آيا كسى ميان شما هست كه چنان انديشيده باشد كه اين كار را از اهل اين بيت ، به كسان ديگر جز خاندان پيمبر صلى الله عليه انتقال دهد ؟ » گفتند : « نه . » گفت : « ترديد داريد كه آنها معدن علمند و صاحبان ميراث پيمبر خدا صلى - الله عليه ؟ »\r\n","description":"","footnote":"","page_name":" 4525 ","page_number":348},
  {"content":"\r\nگفتند : « نه . » گفت : « ولى مىبينمتان كه در كارشان شك آورده‌ايد و علمشان را رد كرده‌ايد ، اگر نمىدانستند كه اين مرد همانست كه شايستهء قيام به كارشان است وى را سوى شما نمىفرستادند كه وى در دلبستگى و يارى آنها و قيام به حقشان مورد بدگمانى نيست . » گويد : پس به سبب گفتهء ابو داود كس پيش ابو مسلم فرستادند و او را از قومس پس آوردند و كار خويش را به دو سپردند و شنوا و مطيع او شدند و پيوسته كينهء سليمان ابن كثير و سپاس ابو داود در خاطر ابو مسلم بود .\r\nگويد : شيعيان از نقيب و غير نقيب شنواى ابو مسلم شدند و اطاعت وى كردند و هم چشمى كردند و پيامى را كه آورده بود پذيرفتند . وى نيز دعوتگران به اقطار خراسان فرستاد و كسان فوج فوج پذيرفتند و فزونى گرفتند و دعوتگران در همه خراسان آشكار شدند .\r\nگويد : ابراهيم امام به ابو مسلم نوشت كه در موسم حج آن سال يعنى سال صد و بيست و نهم پيش وى رود كه دستور خويش را دربارهء علنى كردن دعوت با وى بگويد و قحطبة بن شبيب را نيز با خود ببرد و مالهايى را كه به نزد وى فراهم آمده بود همراه بردارد كه سيصد و شصت هزار درهم به نزد وى فراهم آمده بود كه بيشتر آن را چيزهايى از كالاهاى بازرگانان از قهستانى و مروى و حرير و پرند خريد و باقيمانده را شمشهاى طلا و نقره خريد و در قباهاى مغزى دار نهاد و استرها خريد و در نيمه جمادى الاخر حركت كرد . از جمله نقيبان قحطبة بن شبيب و قاسم بن مجاشع و طلحة ابن رزيق و از جمله شيعيان چهل و يك كس همراه وى بودند . از دهكده هاى خزاعه بارگيرى كرد و بارهاى خويش را بر بيست و يك استر بار كرد و بر هر استرى يكى از شيعيان را برنشانيد با سلاح ، و راه بيابان گرفت و از پادگان نصر بن سيار گذشت تا به ابيورد رسيدند .\r\n","description":"","footnote":"","page_name":" 4526 ","page_number":349},
  {"content":"\r\nگويد : ابو مسلم از ابيورد به عثمان بن نهيك و ياران وى نوشت و دستورشان داد كه به نزد وى آيند كه ما بين وى و آنها پنج فرسنگ راه بود . پنجاه كس از آنها پيش وى آمدند . سپس از ابيورد حركت كردند و به دهكده اى رسيدند قاقس نام از دهكده هاى نسا . ابو مسلم ، فضل بن سليمان را به اندومان فرستاد كه دهكدهء اسيد بود و آنجا يكى از شيعيان را بديد و دربارهء اسيد از او پرسيد و آن كس به دو گفت : « دربارهء او چه مىپرسى كه امروز از جانب عامل شرى دراز بود . وى را گرفتند ، احجم بن - عبد الله و غيلان بن فضاله و غالب بن سعيد و مهاجر بن عثمان را نيز گرفتند و پيش عامل ، عاصم بن قيس حرورى ، برند كه آنها را بداشت . » گويد : ابو مسلم و يارانش برفتند تا به اندومان رسيدند . ابو مالك و شيعيان نسا ، پيش وى آمدند . ابو مالك به دو خبر داد كه نامه اى كه همراه فرستادهء امام بود پيش اوست .\r\nبه دو دستور داد كه نامه را پيش وى آرد ، نامه را بياورد با پرچمى و بيرقى ، ضمن نامه به دو دستور داده بود كه هر كجا بود و نامهء وى را ديد باز گردد و دعوت را علنى كند .\r\nپرچمى را كه از جانب امام براى وى آمده بود بر نيزه اى بست . بيرق را نيز ببست شيعيان نسا و دعوتگران و سران به نزد وى فراهم آمدند . مردم ابيورد نيز كه با وى آمده بودند ، آنجا بودند .\r\nعاصم بن قيس حرورى از اين خبر يافت و كس پيش ابو مسلم فرستاد و از وضع وى پرسش كرد .\r\nگويد : ابو مسلم به دو گفت كه از جملهء حج گزاران است و آهنگ خانه خدا دارد .\r\nگروهى از ياران بازرگانش نيز همراه او هستند و از عاصم خواست كه ياران وى را كه بداشته بود رها كند تا از ولايت وى برود .\r\nاز ابو مسلم خواستند كه تعهدى بنويسد كه غلامانى را كه با وى هستند و اسبان و سلاحهايى را كه همراه دارد پس فرستد تا ياران وى را كه از ولايت امام آمده‌اند و جز آنها را رها كنند .\r\n","description":"","footnote":"","page_name":" 4527 ","page_number":350},
  {"content":"\r\nگويد : ابو مسلم اين را پذيرفت و ياران وى آزاد شدند . ابو مسلم به ياران خويش گفت كه باز گردند و نامهء امام را برايشان خواند و دستورشان داد كه دعوت را علنى كنند ، كه جمعى از آنها بازگشتند . ابو مالك ، اسيد بن عبد الله خزاعى و رزيق بن شوذب و كسانى كه از ابيورد همراه ابو مسلم آمده بودند با وى حركت كردند . به كسانى كه باز مىگشتند دستور داد كه آماده شوند .\r\nگويد : آنگاه ابو مسلم با باقيماندهء ياران خويش همراه قحطبة بن شبيب برفت تا به حدود گرگان رسيدند و كس پيش خالد بن برمك و ابن عون فرستاد و دستورشان داد كه با هر چه از مال شيعه پيش آنها هست به نزد وى آيند ، كه به نزد وى آمدند و چند روز ببود تا كاروانها فراهم آمد و قحطبة بن شبيب را مجهز كرد و مالى را كه همراه داشت و بارها را با هر چه در آن بود به دو تسليم كرد و او را سوى ابراهيم بن محمد فرستاد .\r\nگويد : آنگاه ابو مسلم با همراهان خويش برفت تا به نسا رسيد . آنگاه از آنجا سوى ابيورد حركت كرد و به آنجا رسيد . سپس ناشناس برفت تا هفت روز مانده از ماه رمضان به مرو رسيد و در دهكده اى به نام فنين از دهكده هاى خزاعه جاى گرفت .\r\nگويد : و چنان بود كه با ياران خويش وعده نهاده بود كه بروز عيد فطر در مرو بنزد وى روند كه ابو داود و عمرو بن اعين را سوى طخارستان فرستاده بود . نضر بن صبيح را سوى آقل و بخارا فرستاده بود ، شريك بن عيسى نيز با وى بود ، موسى بن كعب را نيز به ابيورد و نسا فرستاده بود كه پيش وى رفتند و قاسم بن مجاشع تميمى به روز عيد در نمازگاه آل قنبر در دهكدهء ابو داود ، خالد بن ابراهيم ، با مردم نماز كرد .\r\nدر اين سال بيشتر كسان از قبايل عرب كه در خراسان بودند ، هم پيمان شدند كه با ابو مسلم نبرد كنند و اين به هنگامى بود كه پيروان ابو مسلم فزونى گرفته بودند\r\n","description":"","footnote":"","page_name":" 4528 ","page_number":351},
  {"content":"\r\nو كارش نيرو گرفته بود .\r\nوهم در اين سال ابو مسلم از اردوگاه خويش در اسفيدنج به ما خوان انتقال يافت .\r\n\r\nسخن از انتقال ابو مسلم از اردوگاه اسفيدنج به ماخوان و سبب آن\r\nمسلمة بن يحيى گويد :\r\nوقتى ابو مسلم قيام كرد كسان سوى او شتابان شدند و مردم مرو سوى وى رفتن گرفتند . نصر متعرض آنها نمىشد . كرمانى و شيبان نيز كار ابو مسلم را ناخوش نداشتند از آن رو كه وى به خلع مروان بن محمد مىخواند .\r\nگويد : ابو مسلم در دهكده اى بود به نام بالين در خيمه اى كه كشيكبان و حاجب نداشت و كار وى به نزد كسان بزرگ مىنمود و مىگفتند : « يكى از بنى هاشم نمودار شده كه داراى بردبارى و وقار و سكون است . » گويد : جوانانى از مردم مرو كه زاهد پيشه بودند و طالب فتنه ، در اردوگاه ابو مسلم به نزد وى رفتند و از او دربارهء نسبش پرسيدند كه گفت : « اثر من براى شما از نسبم بهتر است . » دربارهء چيزهايى از فقه از او پرسش كردند كه گفت : « امر كردن شما به معروف و نهى كردنتان از منكر ، برايتان بهتر از اين است . ما اينك مشغوليم و به يارى شما بيشتر از سؤال كردنتان نياز داريم ، از ما درگذريد . » گفتند : « به خدا نسبى براى تو نمىشناسيم و پنداريم كه جز اندكى نمىمانى و كشته مىشوى . ميان تو و كشته شدن جز اين فاصله نيست كه يكى از اين دو كس فراغت يابد » ابو مسلم گفت : « ان شاء الله من آنها را مىكشم . »\r\n","description":"","footnote":"","page_name":" 4529 ","page_number":352},
  {"content":"\r\nگويد : پس جوانان بازگشتند و پيش نصر بن سيار رفتند و با وى سخن كردند كه گفت : « خدايتان پاداش نيك دهد كسانى چون شما اين را جسته و شناخته‌اند . » آنگاه پيش شيبان رفتند و به دو خبر دادند . پيام داد كه ما همديگر را به مغلوبيت داده‌ايم . نصر به دو پيام داد كه اگر خواهى دست از من بدار تا با وى نبرد كنم ، اگر مىخواهى با من در كار نبرد وى همدستى كن تا او را بكشم يا از ولايت بيرون كنم . آنگاه به كارى كه اكنون هستيم باز گرديم .\r\nگويد : شيبان مىخواست چنين كند و اين در اردوگاه علنى شد ، خبر گيران ابو مسلم برفتند و به دو خبر دادند . سليمان گفت : « اين خبر چيست كه به آنها رسيده ، مگر با كسى چيزى گفته اى ؟ » ابو مسلم خبر جوانانى را كه پيش وى آمده بودند ، با او بگفت .\r\nسليمان گفت : « اين به سبب همانست . » گويد : آنگاه به على پسر كرمانى نوشتند كه : « تو خون باخته اى پدرت كشته شده و ما مىدانيم كه تو با رأى شيبان موافق نيستى و براى انتقام خويش نبرد مىكنى ، مگذار شيبان با نصر صلح كند . » پس ، وى به نزد شيبان رفت و با وى سخن كرد و راى وى را بگردانيد . آنگاه نصر به شيبان پيغام داد كه تو فريب خورده اى ، به خدا اين كار چندان بزرگ شود كه مرا در قبال آن كوچك بينى .\r\nگويد : در آن اثنا كه در اين گفتگو بودند ابو مسلم نضر بن نعيم ضبى را سوى هرات فرستاد كه عيسى بن عقيل ليثى عامل آنجا بود و وى را از هرات براند . عيسى به هزيمت به نزد نضر رفت و نضر بر هرات تسلط يافت .\r\nگويد : پس يحيى بن نعيم بن هبيره گفت : « اين را برگزينيد كه يا شما پيش از مضريان هلاك شويد يا مضريان پيش از شما . »\r\n","description":"","footnote":"","page_name":" 4530 ","page_number":353},
  {"content":"\r\nگفتند : « اين چگونه باشد ؟ » گفت : « كار اين مرد از يك ماه پيش آشكار شده و اردوگاه همانند اردوگاه شماست . » گفتند : « راى درست چيست ؟ » گفت : « با نصر صلح كنيد كه اگر با نصر صلح كنيد با وى نبرد كنند و شما را رها كنند كه كار به دست مضريان است و اگر با نصر صلح نكنيد با وى صلح كنند و با شما نبرد كنند ، سپس به نبرد آنها روند . » گفتند : « راى درست چيست ؟ » گفت : « آنها را پيش اندازيد و گرچه براى مدتى اندك باشد كه ديدگانتان از كشته شدنشان روشن شود . » گويد : پس شيبان كس فرستاد و نصر را به متاركه دعوت كرد كه پذيرفت و كس فرستاد و سلم بن احوز را پيش خواند و مكتوبى در ميانه نوشت آنگاه شيبان بيامد كه پسر كرمانى بر راست وى بود و يحيى بن نعيم بر چپ وى بود .\r\nسلم به پسر كرمانى گفت : « اى يك چشم ، حقا درخور آنى كه همان يك چشم باشى كه شنيده‌ايم هلاكت مضريان به دست اوست . » گويد : پس از آن براى يك سال قرار متاركه دادند و مكتوبى در ميانه نوشتند .\r\nخبر به ابو مسلم رسيد و كس پيش شيبان فرستاد كه ما با توسه ماه متاركه مىكنيم ، سه ماه با ما متاركه كن .\r\nپسر كرمانى گفت : « من با نصر مصالحه نكرده‌ام ، شيبان با وى مصالحه كرده و من اين را خوش ندارم كه خون باخته‌ام و از نبرد او باز نمىمانم . » و نبرد را از سر گرفت كه شيبان از كمك وى بازماند و گفت : « خيانت روا نيست . » گويد : پس كرمانى كس پيش ابو مسلم فرستاد و از او بر ضد نصر بن سيار كمك خواست . ابو مسلم حركت كرد و به ماخوان رفت و شبل بن طهمان را پيش پسر كرمانى فرستاد كه من با توام بر ضد نصر .\r\n","description":"","footnote":"","page_name":" 4531 ","page_number":354},
  {"content":"\r\nپسر كرمانى گفت : « دوست دارم ابو مسلم به ديدار من آيد . » شبل اين سخن را به ابو مسلم خبر داد . ابو مسلم چهارده روز ببود آنگاه سوى پسر كرمانى رفت و اردوگاه خويش را در ماخوان به جا نهاد . عثمان پسر كرمانى با گروهى سوار به پيشواز وى آمد و با وى برفت تا وارد اردوگاه شد و سوى جايگاه على رفت كه بايستاد\r\nو او را پياده كرد كه وارد شد و به على سلام امارت گفت .\r\nگويد : على براى ابو مسلم در قصر مخلد بن حسن ازدى جايگاه معين كرده بود كه دو روز ببود آنگاه سوى اردوگاه خود برگشت كه در ماخوان بود و اين پنج روز مانده از محرم سال صد و سى ام بود .\r\nاما روايت ابو الخطاب چنين است كه گويد : وقتى شيعيان در اردوگاه ابو مسلم فزونى گرفتند سفيدنج بر او تنگ شد و اردوگاهى فراخ مىجست ، منظور خويش را در ماخوان يافت كه دهكده اى بود از آن علاء بن حريث ، و ابو اسحاق خالد بن عثمان و ابو الجهم بن عطيه و برادرانش نيز آنجا بودند .\r\nگويد : توقف ابو مسلم در اسفيدنج چهل و دو روز بود . پس از آن از اسفيدنج سوى ماخوان حركت كرد و در منزل ابو اسحاق ، خالد بن عثمان ، فرود آمد ، به روز چهارشنبه نه روز رفته از ذى قعده سال صد و بيست و نهم و در آنجا خندقى بكند براى خندق ، دو در نهاد و در آنجا با شيعيان اردو زد . مصعب بن قيس حنفى را با بهدل بن اياس ضبى بر يكى از دو در خندق گماشت و ابو شراحيل و ابو عمر و اعجمى را بر در ديگر گماشت .\r\nابو نصر ، مالك بن هيثم ، را سالار نگهبانان كرد و ابو اسحاق ، خالد بن عثمان ، را سالار كشيكبانان كرد . كامل بن مظفر ابو صالح را بر ديوان سپاه گماشت . اسلم بن صبيح را بر رسايل گماشت و قاسم بن مجاشع نقيب تميمى را بر قضا گماشت . ابو الوضاح و گروهى از مردم سقادم را به مالك بن هيثم پيوست . مردم نوشان را كه سى و هشت كس\r\n","description":"","footnote":"","page_name":" 4532 ","page_number":355},
  {"content":"\r\nبودند جزو كشيكبانان به ابو اسحاق پيوست .\r\nگويد : و چنان بود كه قاسم بن مجاشع در خندق با ابو مسلم و شيعيان نماز مىكرد و بعد از پسينگاه نقل مىگفت و از فضيلت بنى هاشم و معايب بنى اميه سخن مىكرد .\r\nگويد : وقتى ابو مسلم در خندق ماخوان جا گرفت وضع وى همانند ديگر شيعيان بود تا وقتى كه عبد الله بن بسطام پيش وى آمد و رواقها و سراپرده ها و مطبخها و جاى علف براى اسبان و حوضهاى چوبين براى آب ، براى وى آورد .\r\nگويد : نخستين عاملى كه ابو مسلم او را به كارى گماشت ، داود بن كراز بود ، چون نمىخواست غلامان در خندق وى باشند براى آنها در دهكدهء شوال خندقى بكند و داود بن كراز را بر آن خندق گماشت . وقتى جماعتى از غلامان فراهم آمدند آنها را پيش موسى بن كعب فرستاد كه در ابيورد بود .\r\nگويد : ابو مسلم به كامل بن مظفر گفت كه مردم خندق را به نام خودشان و پدرانشان رديف كند و آنها را به دهكده هاشان منسوب دارد و اين را در دفترى جاى دهد .\r\nو كامل ، ابو صالح ، چنان كرد كه شمارشان هفت هزار كس شد و به هر كدام سه درم داد ، سپس به دست ابو صالح ، كامل ، به آنها هر كدام چهار درم مىداد .\r\nگويد : آنگاه مردم قبايل مضر و ربيعه و قحطان صلح كردند كه نبرد را رها كنند و بر نبرد ابو مسلم همدل شوند و چون او را از مرو برون كردند در كار خويش و چيزى كه بر آن اتفاق بايد كرد بينديشند در اين باب ميان خودشان مكتوبى مؤكد نوشتند . خبر به ابو مسلم رسيد و بيمناك شد و اين را سخت مهم شمرد ، آنگاه ابو مسلم در كار خويش نظر كرد ، ماخوان زيردست آب بود و بيم كرد كه نصر بن سيار آب را از او ببرد . پس سوى الين رفت كه دهكدهء ابو منصور ، طلحة بن رزيق نقيب ، بود و\r\n","description":"","footnote":"","page_name":" 4533 ","page_number":356},
  {"content":"\r\nاين چهار ماه پس از توقف در خندق ماخوان بود و در ذى حجه سال صد و بيست و نهم ، به روز پنجشنبه شش روز رفته از ماه ذى حجه ، در الين جاى گرفت و در آنجا مقابل دهكده ميان ماخوان و بلاشگرد خندقى زد كه دهكده پشت خندق بود و نماى خانه مختفز بن عثمان مزنى را داخل خندق كرد . مردم الين از نهرى به نام خرقان مىنوشيدند و نصر بن سيار نمىتوانست آب را از الين ببرد .\r\nگويد : وقتى عيد قربان بيامد ، ابو مسلم ، قاسم بن مجاشع تميمى را بگفت تا با وى و شيعيان در نمازگاه الين نماز كرد .\r\nگويد : نصر بن سيار بر كنار نهر عياض اردو زد و عاصم بن عمرو را در بلاشگرد نهاد و ابو الذيال را در طوسان نهاد . بشر بن انيف يربوعى را در جلفر نهاد ، حاتم بن حارث بن سريج را در خرق نهاد و در انتظار نبرد با ابو مسلم بود .\r\nگويد : ابو مسلم در خندق بود اما ابو الذيال سپاه خويش را به نزد مردم جاى داد كه مردم طوسان را آزار كردند و با آنها ستم كردند و مرغ و گاو و كبوتر را سر بريدند و زحمت غذا و علف را بر آنها نهادند .\r\nشيعيان شكايت پيش ابو مسلم بردند ، گروهى سوار با آنها فرستاد كه با ابو الذيال مقابله كردند و او را هزيمت كردند و از ياران وى ميمون اعسر خوارزمى را با حدود سى كس اسير گرفتند كه ابو مسلم آنها را جامه پوشانيد و زخمهايشان را مداوا كرد و آزادشان كرد .\r\nدر اين سال جديع بن على كرمانى كشته شد و آويخته شد .\r\n\r\nسخن از خبر كشته شدن جديع بن على كرمانى\r\nاز اين پيش از كشته شدن حارث بن سريج سخن آورده‌ايم و اينكه كرمانى بود كه او را كشت . وقتى كرمانى حارث را بكشت ، با كشتن وى مرو براى وى صافى\r\n","description":"","footnote":"","page_name":" 4534 ","page_number":357},
  {"content":"\r\nشد و نصر بن سيار از آنجا دور شد و به ابر شهر رفت و كار كرمانى نيرو گرفت چنان كه گفته‌اند نصر بن سيار سلم بن احوز را به مقابلهء او فرستاد كه با سپاهيان و سواران نصر برفت تا با ياران كرمانى تلاقى كرد و يحيى بن نعيم ، ابو الميلاء ، را بديد كه با هزار كس از مردم ربيعه ايستاده بود . محمد بن مثنى نيز با هفتصد كس از سواران ازد بود ابن حسن بن شيخ ازدى با هزار كس از جوانانشان بود و جزمى سغدى با هزار كس از ابناى يمن .\r\nراوى گويد : چون دو گروه مقابل شدند ، سلم بن احوز به محمد بن مثنى گفت : « اى محمد پسر مثنى بگو اين ملاح به طرف ما آيد . » محمد به سلم گفت : « اى روسپى زاده به ابو على چنين مىگويى ؟ » آنگاه جماعت درهم ريختند و با شمشيرها به نبرد پرداختند كه سلم بن احوز هزيمت شد و از ياران وى بيشتر از يكصد كس كشته شد از ياران محمد نيز بيشتر از بيست كس كشته شد . هزيمتيان ياران نصر پيش وى رسيدند و عقيل بن معقل به دو گفت : « اى نصر ، عربان به شئامت افتاده‌اند ، اكنون كه چنين كرده اى بكوش و بى دريغ تلاش كن . » گويد : نصر ، عصمة بن عبد الله اسدى را فرستاد كه به جاى سلم بن احوز ايستاد و بانگ زد : « اى محمد خواهى دانست كه ماهى سگ ماهى را مغلوب نمىكند . » محمد گفت : « اى روسپى زاده با ما روبرو شو . » و به محمد سغدى گفت كه با مردم يمنى به مقابلهء او رفت و نبردى سخت كردند كه عصمه هزيمت شد و پيش نصر ابن سيار رفت ، از ياران وى چهارصد كس كشته شده بود . پس از آن نصر بن مالك تميمى را فرستاد كه با ياران خود برفت و بانگ زد كه اى پسر مثنى اگر مردى به هماوردى من آى ، و او به هماوردى آمد كه تميمى ضربتى به شانه اش زد و كارى نساخت .\r\nمحمد بن مثنى وى را با گرزى بزد و سرش را بشكست .\r\nكار نبرد بالا گرفت و نبردى سخت كردند كه از نبردهاى بزرگ بود .\r\n","description":"","footnote":"","page_name":" 4535 ","page_number":358},
  {"content":"\r\nياران نصر هزيمت شدند . هفتصد كس از آنها كشته شده بود . از ياران كرمانى نيز سيصد كس كشته شده بود . شر همچنان در ميانه بود تا وقتى كه همگى سوى دو خندق رفتند و نبردى سخت كردند .\r\nگويد : وقتى ابو مسلم به يقين دانست كه هر يك از دو گروه از ديگرى كشتار بسيار كرده و كمكى براى آنها نمىرسد بنا كرد نامه ها به شيبان مينوشت اما به فرستاده مىگفت راه خويش را از طرف مضريان كن كه متعرض تو مىشوند و نامه هايت را مىگيرند . مضريان نامه ها را مىگرفتند و در آن مىخواندند كه من ميدانم كه مردم يمنى وفا ندارند و خيرى در ايشان نيست به آنها اعتماد مكن و بر آنها تكيه مكن كه اميدوارم خدا چنان پيش آرد كه تو دوست دارى ، اگر بمانم يك مو و يك ناخن از آنها به جا نمىگذارم .\r\nگويد : فرستادهء ديگر روان مىكرد از راه ديگر با نامه اى كه در آن سخن از مضريان بود و ستايش يمنيان به همان ترتيب ، چندان كه هر دو گروه دلبستهء او شدند .\r\nبه نصر بن سيار و به كرمانى نيز مىنوشت كه امام سفارش شما را به من كرده و من از راى وى دربارهء شما تجاوز نمىكنم .\r\nگويد : ابو مسلم به ولايتها نيز دربارهء اظهار دعوت نوشت . نخستين كسى كه سياه پوشيد چنان كه گفته اند اسيد بن عبد الله بود كه در نساء بانگ يا محمد و يا منصور بر آورد .\r\nمقاتل بن حكيم و ابن غزوان نيز با وى سياه پوشيدند . مردم ابيورد و مردم مروروذ و دهكده هاى مرو نيز سياه پوشيدند .\r\nگويد : پس از آن ابو مسلم بيامد و ما بين خندق نصر بن سيار و خندق جديع كرمانى جاى گرفت كه دو گروه از وى بيمناك شدند و يارانش فزونى گرفتند . نصر ابن سيار به مروان بن محمد نامه نوشت و وضع ابو مسلم و قيام وى را و اينكه ياران و پيروان او بسيار شده‌اند و سوى ابراهيم بن محمد دعوت مىكند به وى خبر داد و چند شعر نوشت كه مضمون آن چنين بود :\r\n","description":"","footnote":"","page_name":" 4536 ","page_number":359},
  {"content":"\r\n« ميان خاكسترها جرقهء آتشى مىبينم « كه درخور آنست كه شعله اى داشته باشد « آتش را با دو چوب روشن مىكنند « و جنگ از سخن آغاز مىشود « از سر شگفتى با خويشتن گفتم « اى كاش مىدانستم « كه اميه بيدار است يا به خواب ؟ » مروان به دو نوشت : حاضر چيزها مىبيند كه غايب نمىبيند ، تو تولى را كه آنجا هست ببر . » نصر گفت : « يارتان به شما مىگويد كه كمكى به نزد وى نيست . » و نامه اى به يزيد ابن عمر بن هبيره نوشت و از او كمك خواست و شعرى چند به او نوشت كه مضمون آن چنين بود :\r\n« به يزيد خبر دهيد « و بهترين سخن آنست كه راست تر باشد « و من دانسته‌ام كه در دروغ خيرى نيست\r\n« كه خراسان سرزمينى است كه در آنجا « تخمها ديده‌ام كه اگر جوجه شود « گفتارهاى شگفت آور خواهى شنيد « جوجه هاى دو ساله هست « كه بزرگ شده و پر در آورده « اما هنوز به پرواز نيامده « اگر به پرواز آيد و براى آنها چاره اى نجويند « آتش نبردى برافروزند\r\n","description":"","footnote":"","page_name":" 4537 ","page_number":360},
  {"content":"\r\n« و چه آتشى . » يزيد گفت : « غلبه جز به فزونى نباشد اما مرد به نزد من نيست . » نصر به مروان نامه نوشت و خبر ابو مسلم و قيام و نبرد وى را و اينكه سوى ابراهيم بن محمد دعوت مىكند به او خبر داد . مروان اين نامه را وقتى بديد كه فرستادهء ابو مسلم به نزد ابراهيم پيش وى آمده بود كه از پيش ابراهيم با نامهء وى به ابو مسلم كه جواب نامهء او بود باز مىگشته بود . ابراهيم ضمن نامه ابو مسلم را لعن مىكرد و دشنام مىداد كه چرا فرصتى را كه نصر و كرمانى به وى داده‌اند از دست داده و به دو دستور مىداد كه همهء عربان خراسان را بكشد .\r\nگويد : وقتى فرستاده اين نامه را به مروان داد ، مروان به وليد بن معاوية بن - عبد الملك كه عامل دمشق بود نامه نوشت و به دو دستور داد كه به عامل بلقا بنويسد كه سوى كرار حميمه رود و ابراهيم بن محمد را بگيرد و بند بر او نهد و با گروهى سوار به نزد وى فرستد .\r\nگويد : وليد كس پيش عامل بلقا فرستاد كه هنگامى كه ابراهيم در مسجد دهكده بود به نزد وى رفت و او را بگرفت و بازوهايش را ببست و پيش وليد فرستاد كه او را به نزد مروان فرستاد و مروان او را به زندان كرد .\r\nسخن به حديث نصر و كرمانى باز مىگردد :\r\nراوى گويد : وقتى اختلاف ميان نصر و كرمانى بزرگ شد ابو مسلم كس پيش كرمانى فرستاد كه من با توام . كرمانى اين را پذيرفت و ابو مسلم به دو پيوست . اين كار بر نصر گران آمد و كس پيش كرمانى فرستاد كه واى تو ! فريب مخور كه به خدا بر تو و يارانت بيمناكم بيا متاركه كنيم و وارد مرو شويم و ميان خودمان مكتوبى دربارهء صلح بنويسيم ، كه مىخواست ميان وى و ابو مسلم جدايى آرد .\r\nگويد : پس كرمانى به منزل خويش رفت و ابو مسلم در اردوگاه بماند پس\r\n","description":"","footnote":"","page_name":" 4538 ","page_number":361},
  {"content":"\r\nاز آن كرمانى برون شد قبايى خشكشونه [ 1 
  ] به تن داشت و با يكصد سوار در ميدان بايستاد .\r\nآنگاه كس پيش نصر فرستاد كه بيا تا آن مكتوب را ميان خودمان بنويسيم .\r\nنصر وى را غافل ديد\r\nو پسر حارث بن سريج را با حدود يكصد سوار سوى او فرستاد كه در ميدان تلاقى كردند و مدتى دراز نبرد كردند . پس از آن ضربت نيزه اى به تهيگاه كرمانى رسيد كه از مركب خويش بيفتاد يارانش از او دفاع كردند تا وقتى تاب مقاومتشان نماند . نصر كرمانى را بكشت و او را با ماهىاى بياويخت . پسرش على كه به ابو مسلم پيوسته بود بيامد ، جمعى انبوه فراهم آورده بود و با آنها سوى نصر بن سيار رفت و با وى نبرد كرد تا از دار الاماره برونش كرد كه سوى يكى از خانه هاى مرو رفت . آنگاه ابو مسلم بيامد تا وارد مرو شد . على بن جديع كرمانى پيش وى آمد و سلام امارت گفت و اعلام كرد كه با وى است و آمادهء يارى وى و گفت :\r\n« دستور خويش را با من بگوى . » ابو مسلم گفت : « به كار خويش مشغول باش ، تا دستور خويش را با تو بگويم . » در اين سال عبد الله بن معاوية بن طالبى بر فارس تسلط يافت .\r\n\r\nسخن از تسلط عبد الله بن - معاويه بر فارس و سبب آن\r\nعاصم بن حفص تميمى گويد : وقتى عبد الله بن معاويه در كوفه هزيمت شد سوى مداين رفت و مردم مداين با وى بيعت كردند . پس از آن گروهى از مردم كوفه پيش وى آمدند كه سوى جبال رفت و بر آنجا و بر حلوان و قومس و اصفهان و رى تسلط يافت و غلامان مردم كوفه پيش وى رفتند . وقتى بر اين نواحى تسلط يافت در اصفهان بماند .\r\n\r\n","description":"","footnote":"\r\n[ 1 
  ] كلمه متن ، قالب كلمه بپارسى مىنمايد . در چند فرهنگ پارسى كه ديدم نبود . خشكشانه هت كنايه از غرور كه شايد خشكشونه تلفظى از آن باشد و با كمى تقريب ، قباى خشكشونه قبايى گرانقدر و منقش باشد كه پوشيدنش مايه غرور شود . البته جاى تأمل است . م .\r\n","page_name":" 4539 ","page_number":362},
  {"content":"\r\nگويد : و چنان بود كه محارب بن موسى وابستهء بنى يشكر در فارس منزلتى بزرگ داشت . پياده و نعلين به پا سوى دار الاماره اصطخر رفت و عامل آنجا را كه از جانب ابن عمر بود برون راند و به يكى عماره نام گفت : « با كسان بيعت كن . » گويد : مردم استخر به دو گفتند : « بر چه بيعت مىكنى ؟ » گفت : « بر هر چه بخواهيد و هر چه نخواهيد . » گويد : پس با وى براى ابن معاويه بيعت كردند و آنگاه محارب سوى كرمان رفت و بدانها حمله كرد و در حملهء خويش شترانى به دست آورد كه از آن ثعلبة بن حسان - مازنى بود و آن را براند و بازگشت . پس از آن ثعلبه به طلب شتران خويش برون شد و به دهكدهء خود رفت كه اشهر نام داشت .\r\nگويد : يكى از غلامان ثعلبه با وى بود كه به دو گفت : « مىخواهى محارب را به غافلگيرى بكشى ؟\r\nاگر خواهى من او را ضربت بزنم و تو كسان را از من بدارى و اگر خواهى تو او را ضربت بزنى و من كسان را از تو بدارم . » گفت : « واى تو ، مىخواهى كشته شوى و شترها برود و آن مرد را نبينيم . » گويد : آنگاه ثعلبه پيش محارب رفت كه به وى خوشآمد گفت و پرسيد :\r\n« حاجت تو چيست ؟ » گفت : « شترانم . » گفت : « بله آن را گرفته‌ام ، اما آن را نمىشناسم ، تو مىشناسى شتران خويش را بگير . » پس ثعلبه شتران خويش را بگرفت و به غلامش گفت : « از اين آنچه تو مىخواستى بهتر است . » گفت : « اگر گرفته بوديم بهتر بود . » گويد : آنگاه سرداران و اميران مردم شام به محارب پيوستند و او سوى مسلم\r\n","description":"","footnote":"","page_name":" 4540 ","page_number":363},
  {"content":"\r\nابن مسيب رفت - كه عامل شيراز بود از جانب ابن عمر - و او را بكشت و اين به سال صد و بيست و هشتم بود .\r\nپس از آن محارب به اصفهان رفت . عبد الله بن معاويه را به استخر فرستاد و برادر خويش حسن را بر جبال گماشت . عبد الله برفت و در ديرى در يك ميلى استخر جاى گرفت و برادر خويش يزيد را نيز بر فارس گماشت و آنجا ببود . كسان از بنى هاشم و ديگران سوى وى رفتند و او خراج گرفت و عاملان فرستاد . منصور بن جمهور و سليمان بن هشام بن عبد الملك و شيبان بن حلس شيبانى خارجى نيز با وى بودند .\r\nگويد : ابو جعفر ، عبد الله و عبد الله و عيسى پسران على نيز به نزد ابن معاويه رفتند . وقتى يزيد بن عمر بن هبيره به عراق آمد نباتة بن حنظلهء كلابى را به مقابلهء عبد الله بن معاويه فرستاد . سليمان بن حبيب خبر يافت كه ابن هبيره نباته را بر اهواز گماشته و داود بن حاتم را فرستاد كه در كربج دينار اقامت گرفت كه نباته را از اهواز بدارد .\r\nنباته بيامد و با وى نبرد كرد . داود كشته شد و سليمان سوى شاپور گريخت كه كردان آنجا بودند و بر شهر تسلط داشتند و مسيح بن حوارى را برون كرده بودند .\r\nگويد : سليمان با كردان نبرد كرد و آنها را از شاپور برون راند و خبر بيعت را براى عبد الله بن معاويه نوشت . عبد الرحمان بن يزيد بن مهلب گفت : « با تو وفا نمىكند مىخواهد ترا از خويشتن بدارد و شاپور را بخورد به او بنويس كه اگر راست مىگويد سوى تو آيد . » گويد : عبد الله بن معاويه به سليمان نوشت كه بيامد و به ياران خويش گفت :\r\n« با من درآييد و اگر كسى مانعتان شد با وى نبرد كنيد . » پس وارد شد و به ابن معاويه گفت : « من از همه كس نسبت به تو مطيعترم . »\r\n","description":"","footnote":"","page_name":" 4541 ","page_number":364},
  {"content":"\r\nگفت : « به كار خويش بازگرد . » و او بازگشت .\r\nگويد : پس از آن محارب بن عيسى به رقابت با ابن معاويه برخاست و گروهى را فراهم آورد و سوى شاپور رفت . پسر وى مخلد بن محارب در شاپور به زندان بود كه يزيد بن معاويه او را گرفته بود و بداشته بود . وى به محارب گفت : « پسر تو در دست او است و با وى نبرد مىكنى مگر نمىترسى كه پسرت را بكشد . » گفت : « خدايش دور بدارد . » گويد : يزيد با محارب نبرد كرد و محارب هزيمت شد و سوى كرمان رفت و آنجا ببود تا محمد بن اشعث بيامد و به دو پيوست . سپس با ابن اشعث نيز به رقابت برخاست كه وى را با بيست و چهار پسرش كشت .\r\nگويد : عبد الله بن معاويه همچنان در استخر ببود تا ابن ضباره با داود بن يزيد هبيرى به مقابلهء وى آمدند . ابن معاويه بگفت تا پل كوفه را بشكستند ابن هبيره ، معن بن - زائده را از راه ديگر فرستاد . سليمان به ابان بن معاوية بن هشام گفت : « قوم سوى تو مىآيند . » گفت : « دستور نبرد با آنها را ندارم . » گفت : « هرگز به تو دستور نخواهند داد . » پس سوى آنها رفت و به نزديك مرو شاذان با آنها نبرد كرد . معن بن زائده رجزى مىخواند به اين مضمون :\r\n« امير قوم فريبكار و نيرنگباز نيست « از مرگ گريخت و به چنگ مرگ افتاد . » ابن مقفع با ديگرى گفت : « شعر چنين است : از مرگ گريخت و در چنگ آن افتاد دانسته گفتى ؟\r\nگفت : « دانسته گفتم . » گويد : پس از آن ابن معاويه هزيمت شد و معن دست از آنها بداشت . يكى از خاندان ابو لهب در نبردگاه كشته شد و چنان بود كه مىگفته بودند : يكى از بنى هاشم\r\n","description":"","footnote":"","page_name":" 4542 ","page_number":365},
  {"content":"\r\nدر مرو شاذان كشته مىشود . اسير بسيار گرفتند و ابن ضباره گروه بسيارى را بكشت .\r\nگويند : از جمله كسانى كه آن روز كشته شدند حكيم الفرد ، ابو المجد ، بود و به قولى وى در اهواز كشته شد ، نباته او را كشت .\r\nگويد : وقتى ابن معاويه هزيمت شد ، شيبان سوى جزيرهء ابن كاوان گريخت و منصور بن جمهور سوى سند گريخت و عبد الله بن يزيد سوى عمان ، و عمرو بن - سهل بن عبد العزيز سوى مصر . بقيهء اسيران را به نزد ابن هبيره فرستادند .\r\nحميد طويل گويد : اين اسيران آزاد شدند و از آنها بجز حصين بن وعله سد و سى كسى را نكشت و چون دستور كشتن وى را داد حصين گفت : « از جملهء اسيران من كشته مىشوم ؟ » گفت : آرى ، تو مشركى ، تو بودى كه ضمن شعرى گفته بودى : « اگر خورشيد را فرمان دهم طلوع نكند . » گويد : ابن معاويه در هزيمت خويش سوى سيستان رفت سپس به خراسان رفت . منصور بن جمهور سوى سند رفت ، مثنى بن زائده و عطيهء ثعلبى و ديگر مردم بنى ثعلبه از پى او رفتند اما به وى نرسيدند و بازگشتند .\r\nگويد : حصين بن وعلهء سدوسى با يزيد بن معاويه بود كه او را رها كرد و پيش عبد الله بن معاويه رفت . مورع سلمى او را اسير كرد ، ديدش كه وارد بيشه اى مىشد و او را گرفت و پيش معن بن زائده برد معن او را پيش ابن ضباره فرستاد و ابن ضباره او را به واسط فرستاد .\r\nگويد : پس از آن ابن ضباره سوى عبد الله بن معاويه رفت كه در استخر بود و بر كنار نهر استخر مقابل وى جاگرفت . ابن صحصح با هزار كس از نهر عبور كرد .\r\nابان بن معاوية بن هشام كه از ياران عبد الله بن معاويه بود با شاميانى كه از جمله ياران سليمان بن هشام با وى بودند به مقابلهء وى رفت و نبرد كردند . ابن نباته به طرف پل رفت و خارجيانى كه با ابن معاويه بودند به مقابلهء آنها رفتند ، اما ابان و خارجيان\r\n","description":"","footnote":"","page_name":" 4543 ","page_number":366},
  {"content":"\r\nهزيمت شدند و هزار كس از آنها را اسير گرفتند و پيش ابن ضباره بردند كه آزادشان كرد .\r\nگويد : در آن روز عبد الله بن على بن عبد الله بن عباس را جزو اسيران گرفتند ، ابن - ضباره نسب وى را بدانست و گفت : « تو كه خلافت امير مؤمنان را مىدانستى چرا پيش ابن معاويه آمده بودى ؟ » گفت : « دينى به عهده داشتم كه ادا كردم . » گويد : حرب بن قطن كنانى به پا خاست و گفت : « خواهرزادهء ماست . » كه عبد الله را به دو بخشيد و گفت : « من كسى نبودم كه بر ضد يكى از قريش اقدام كنم . » آنگاه ابن ضباره به دو گفت : « از كسى كه پيش وى بوده اى عيبها مىگرفتند آيا چيزى از آن مىدانى ؟ » گفت : « آرى . » و عيب او گفت و يارانش را به لواط منسوب داشت .\r\nگويد : پس از آن پسرانى را به نزد ابن ضباره آوردند كه قباهاى قهستانى رنگارنگ به تن داشتند و آنها را كه شمارشان بيشتر از يكصد بود بمعرض كسان بداشت تا آنها را ببيند .\r\nپس از آن ابن ضباره عبد الله بن على را همراه بريد سوى ابن هبيره فرستاد كه اخبار خويش را با وى بگويد . ابن هبيره او را با سپاهيان شام سوى مروان فرستاد كه از پيش عيب وى مىگفته بود .\r\nگويد : ابن ضباره در بيابان كرمان از پى عبد الله بن معاويه بود كه ابن هبيره از كشته شدن ابن نباته خبر يافت و او كرب بن مصقله و حكم بن ابى الابيض - عبسى و ابن محمد سكونى را كه همگى سخنگوى بودند پيش ابن هبيره فرستاد كه از ستايش ابن ضباره سخن گفتند كو به دو نوشت با كسان سوى فارس رو ، سپس نامهء ابن هبيره آمد كه سوى اصفهان رو .\r\n","description":"","footnote":"","page_name":" 4544 ","page_number":367},
  {"content":"\r\nدر اين سال ابو حمزهء خارجى از جانب عبد الله بن يحيى طالب الحق در مراسم حج حضور يافت و حكميت خاص خداست گفت و مخالفت مروان بن محمد را آشكار كرد .\r\n\r\nسخن از حضور ابو حمزهء خارجى در مراسم حج\r\nموسى بن كثير وابستهء خارجيان گويد : وقتى سال صد و بيست و نهم به سر رسيد يكباره كسان در عرفه عمامه هاى سياه خرقانى را ديدند\r\nكه بر سر نيزه ها بود ، آنها هفتصد كس بودند و كسان از ديدنشان وحشت زده شدند و گفتند : « شما كيستيد و كارتان چيست ؟ » گفتند كه مخالف مروانند و خاندان مروان ، و از آنها بيزارى مىكنند .\r\nگويد : عبد الواحد بن سليمان كه در آن وقت عامل مدينه و مكه بود كس فرستاد و دربارهء صلح با آنها سخن كرد ، گفتند : « ما كار حج خويش را بيشتر اهميت مىدهيم و بدان بيشتر دلبستگى داريم . » پس با آنها صلح كردند كه تا روز بعد از ختم مراسم همه از همديگر در امان باشند . پس جداگانه در عرفه توقف كردند . عبد الواحد بن سليمان ابن عبد الملك بن مروان كسان را ببرد و چون در منى جاى گرفتند عبد الواحد را پشيمان كردند و گفتند : « دربارهء آنها خطا كردى اگر حج گزاران را بر ضد آنها واداشته بودى بيشتر خورندگان يك سر نبودند . » گويد : ابو حمزه در قرين الثعالب جاى گرفت و عبد الواحد در خانهء حكومت جاى گرفت . آنگاه عبد الواحد ، عبد الله نوادهء حسن بن على و محمد نوادهء عثمان و عبد الرحمان بن قاسم نوادهء ابو بكر و عبيد الله نوادهء عمر بن خطاب و ربيعة بن ابى - عبد الرحمان و كسانى امثال آنها را سوى ابو حمزه فرستاد كه بنزد وى رفتند . ابو حمزه روپوش پنبه اى كلفتى به تن داشت . عبد الله بن حسن و محمد بن عبد الله كسان را براى وى نام بردند . نسب آنها را پرسيد كه نسب خويش را بگفتند كه روى ترش كرد و آنها را ناخوش داشت آنگاه از عبد الرحمان بن قاسم و عبيد الله بن عمر پرسش كرد كه\r\n","description":"","footnote":"","page_name":" 4545 ","page_number":368},
  {"content":"\r\nنسب خويش را بگفتند و روى ، خوش كرد و بر رويشان بخنديد ، و گفت : « به خدا ما براى آن قيام كرده‌ايم كه مطابق روش پدران شما عمل كنيم . » عبد الله بن حسن گفت : « به خدا ما نيامده‌ايم كه پدران ما را بر يك ديگر برترى دهى ، بلكه امير ، ما را با پيامى پيش تو فرستاده و اينك ربيعه آن را به تو مىگويد . » و چون ربيعه از شكستن پيمان سخن آورد ابو حمزه گفت : « بلج و ابرهه ، هم اكنون ، هم اكنون . » آن دو كس از سرداران وى بودند كه روى بدانها كرد و گفت : « خدا نكند كه ما پيمان بشكنيم يا كسى را بداريم ، به خدا اگر گردنم را ببرند چنين نمىكنم بايد مدت صلح ميان ما و شما به سررود . » گويد : و چون گفتهء آنها را رد كرد برون شدند و به عبد الواحد خبر دادند و چون وقت ختم مراسم رسيد عبد الواحد با نخستين گروه برفت و مكه را به ابو حمزه واگذاشت كه بى نبرد وارد آن شد .\r\nهارون گويد : يعقوب بن طلحهء ليثى چند شعر را كه در نكوهش عبد الواحد گفته بودند براى من خواند .\r\nگويد : اشعار از شاعرى است كه نامش را به ياد ندارم به اين مضمون :\r\n« گروهى كه مخالف دين خدا بودند « سوى حج گزاران آمدند « اما عبد الواحد گريزان شد « زنان را و امارت را رها كرد « و چون شتر گمشده سر گردان شد . » گويد : پس از آن عبد الواحد برفت و وارد مدينه شد و ديوان را خواست و سپاهيانى بر مردم مقرر كرد و ده درم بر مقرريشان افزود .\r\nهارون گويد : اين را ابو ضمره ، انس بن عياض ، براى من نقل كرد و گفت : « من جزو كسانى بودم كه نام نوشتم سپس نام خودم را محو كردم . »\r\n","description":"","footnote":"","page_name":" 4546 ","page_number":369},
  {"content":"\r\nهارون گويد : عبد الواحد ، عبد العزيز نوادهء عثمان را بر مردم گماشت كه برون شدند و چون به حره رسيدند چند شتر كشته آنجا ديدند و برفتند .\r\nدر اين سال عبد الواحد بن سليمان سالار حج بود . اين را از ابو معشر آورده‌اند ، واقدى و جز او نيز چنين گفته‌اند .\r\nدر اين سال عامل مكه و مدينه عبد الواحد بن سليمان بود . عامل عراق يزيد بن عمر بن هبيره بود . قضاى كوفه ، چنان كه گفته‌اند ، با حجاج بن عاصم محاربى بود و قضاى بصره با عباد بن منصور . عامل خراسان نصر بن سيار بود و آنجا فتنه بود .\r\nپس از آن سال صد و سىام در آمد .\r\n\r\nسخن از حوادثى كه به سال صد و سىام بود\r\nاز جمله حوادث سال اين بود كه ابو مسلم وارد حصار مرو شد و در دار الاماره جاى گرفت و على بن جديع كرمانى با وى دربارهء نبرد نصر بن سيار اتفاق كرد .\r\n\r\nسخن از ورود ابو مسلم به دار الاماره مرو و اتفاق با على كرمانى بر نبرد نصر بن سيار\r\nابو الخطاب گويد : ورود ابو مسلم به حصار مرو و جاى گرفتن وى در دار الاماره كه مقر عاملان خراسان بود ، به سال صد و سىام بود ، نه روز رفته از جمادى الاخر .\r\nبه روز پنجشنبه .\r\nگويد : و سبب همراهى على بن جديع با ابو مسلم آن بود كه وقتى على با نصر ابن سيار پيمان مىكرد سليمان بن كثير پيش وى بود و به دو گفت : « ابو مسلم به تو مىگويد : چگونه صلح با نصر بن سيار را كه ديروز پدرت را كشته و آويخته\r\n","description":"","footnote":"","page_name":" 4547 ","page_number":370},
  {"content":"\r\nناخوش ندارى ؟ گمان نداشتم كه با نصر بن سيار در يك مسجد فراهم آييد كه آنجا نماز كنيد . » گويد : پس ، كينهء على كرمانى بجنبيد و از راى خويش بگشت و صلح عربان در هم شكست .\r\nگويد : وقتى صلحشان درهم شكست نصر بن سيار كس پيش ابو مسلم فرستاد و از او خواست كه با مضريان متفق شود . مردم ربيعه و قحطان نيز به ابو مسلم چنين پيام دادند و چند روز پيام آوران در ميانه بودند . ابو مسلم به آنها گفت كه فرستادگان دو گروه بيايند تا يكى را برگزيند ، و چنان كردند .\r\nگويد : ابو مسلم به شيعيان گفت كه ربيعه و قحطان را برگزينند كه حكومت از آن مضر است و آنها عاملان مروان جعدى هستند و هم آنها قاتلان يحيى بن زيد بوده‌اند . و چون دو هيئت فرستادگان آمدند هيئت فرستادگان مضر : عقيل بن معقل بود و عبيد الله بن عبد ربه ، هردوان ليثى ، و خطاب بن سلمى و كسان ديگر . هيئت فرستادگان قحطان : عثمان بن كرمانى بود و محمد بن مثنى و سورة بن محمد كندى و كسان ديگر .\r\nگويد : ابو مسلم عثمان بن كرمانى و يارانش را بگفت كه\r\nوارد بستان محتفز شدند ، در آنجا فرش براى شان گسترده بودند كه نشستند . ابو مسلم نيز در اطاقى در خانه محتفز نشست و به عقيل بن معقل و ياران وى ، فرستادگان مضر ، اجازه داد كه پيش وى رفتند . هفتاد كس از شيعيان در اطاق با ابو مسلم بودند و او مكتوبى را كه نوشته بود براى شيعيان خواند كه يكى از دو گروه را برگزينند و چون از خواندن مكتوب فراغت يافت سليمان بن كثير به پا خاست و سخن كرد . وى سخندانى گشاده زبان بود و على بن كرمانى و ياران وى را برگزيد .\r\nآنگاه ابو منصور ، طلحة بن رزيق نقيب ، به پا خاست . وى سخندانى فصيح بود و سخنانى همانند سليمان بن كثير گفت . پس از آن مزيد بن شقيق سلمى به پا خاست و\r\n","description":"","footnote":"","page_name":" 4548 ","page_number":371},
  {"content":"\r\nگفت : « مضريان قاتلان خاندان پيمبرند ، صلى الله عليه و سلم و ياران بنى اميه و طرفداران مروان جعدى و خونهاى ما به گردن آنهاست و اموالمان در تصرفشان و مظلمه ها به نزدشان . نصر بن سيار از جانب مروان عامل خراسان است و دستورهاى وى را انجام مىدهد و بر منبر خويش او را دعا مىگويد و نام امير مؤمنان به دو مىدهد و ما از اينكه مروان امير مؤمنان باشد ، يا نصر دعوى هدايت و صواب كند بيزاريم و على بن كرمانى و وى را برمىگزينيم كه ياران وى از مردم قحطانند و ربيعه . » گويد : آن هفتاد كس كه در اطاق فراهم آمده بودند با مرثد بن شقيق همسخن شدند و فرستادگان مضر زبون و غمين به پا خاستند ابو مسلم قاسم بن مجاشع را با گروهى سوار همراه آنها فرستاد تا به امانگاه خويش رسيدند و او بازگشت . هيئت فرستادگان على بن كرمانى نيز خرسند و فيروز بازگشتند . توقف ابو مسلم در الين بيست و نه روز بود . پس از آن از الين به خندق خويش در ماخوان بازگشت .\r\nآنگاه به شيعيان گفت كه خانه بسازند و براى زمستان آماده شوند كه خدايشان از خطر اتفاق عربان محفوظ داشت و به سبب ايشان ، ميان عربان پراكندگى آورد و اين تقدير مقرر خداى بود .\r\nگويد : بازگشت ابو مسلم از الين و ورود وى به ماخوان به سال صد و سى ام بود ، در نيمهء صفر به روز پنجشنبه ، و سه ماه ، نود روز در خندق ماخوان ببود .\r\nآنگاه به روز پنج شنبه نه روز رفته از جمادى الاول سال صد و سىام وارد حصار مرو شد .\r\nگويد : در آن وقت حصار مرو در تصرف نصر بن سيار بود به سبب آنكه وى عامل خراسان بود ،\r\nعلى بن كرمانى به ابو مسلم پيغام فرستاد كه از آن طرف كه هستى وارد حصار شو و من و عشيره‌ام نيز از اين طرف كه هستيم وارد مىشويم و بر حصار تسلط مىيابيم .\r\nابو مسلم به دو پيام داد بيم دارم كه تو و نصر بر نبرد من اتفاق كنيد ، تو وارد شو\r\n","description":"","footnote":"","page_name":" 4549 ","page_number":372},
  {"content":"\r\nو ميان خودت و او و يارانش جنگ انداز .\r\nگويد : پس على بن كرمانى وارد شد و جنگ انداخت ، آنگاه ابو مسلم ، ابو - على ، شبل بن طهمان نقيب ، را با سپاهى فرستاد كه وارد حصار شدند ، على در قصر بخاراخذاه جاى گرفت و كس پيش ابو مسلم فرستادند كه بيا ، ابو مسلم از خندق ماخوان بيامد ، اسيد بن عبد الله خزاعى بر مقدمهء وى بود ، مالك بن هيثم خزاعى بر پهلوى راست وى بود ، قاسم بن مجاشع تميمى بر پهلوى چپ وى بود . بدين سان وارد حصار شد دو گروه به نبرد بودند ، بگفت تا دست بدارند و اين آيه را از كتاب خداى مىخواند :\r\n« * ( وَدَخَلَ الْمَدِينَةَ عَلى حِينِ غَفْلَةٍ من أَهْلِها فَوَجَدَ فِيها رَجُلَيْنِ يَقْتَتِلانِ هذا من شِيعَتِه وَهذا من عَدُوِّه 28 : 15 ) * » [ 1 
  ] يعنى : و هنگام بىخبرى مردم به شهر درآمد و در آنجا دو مرد را ديده كه جنگ آزمايى مىكنند ، يكى از دشمنان او و ديگرى از پيروان او بود .\r\nآنگاه ابو مسلم برفت تا در قصر امارت مرو كه جايگاه عاملان خراسان بود جاى گرفت و اين نه روز رفته از جمادى الاول سال صد و سىام بود ، به روز پنجشنبه ، و مرو براى وى صافى شد .\r\nگويد : وقتى ابو مسلم وارد حصار مرو شد ابو منصور طلحة بن رزيق را بگفت كه از سپاهيان ، بخصوص از هاشميان بيعت بگيرد . ابو منصور مردى فصيح و بزرگمنش و زبان آور بود . از حجتهاى هاشميان و مشكلات كارشان اطلاع داشت و يكى از نقيبان دوازده گانه بود . نقيبان دوازده گانه آنها بودند كه محمد بن على از ميان هفتاد كس انتخابشان كرده بود . وقتى به سال صد و سوم يا صد و چهارم فرستادهء خويش را به خراسان روانه كرده بود گفته بود به سوى شخص مورد رضايت دعوت\r\n\r\n","description":"","footnote":"\r\n[ 1 
  ] سوره قصص : آيه 14\r\n","page_name":" 4550 ","page_number":373},
  {"content":"\r\nكند و از كسى نام نبرد و مثالى براى وى گفته بود و عدالت را توصيف كرده بود .\r\nفرستاده نهانى به خراسان رسيد و كسانى دعوت او را پذيرفتند و چون هفتاد كس شدند دوازده نقيب از آنها معين كرد .\r\n\r\nنام نقيبان عباسيان چنين بود\r\n: از قبيلهء خزاعه : سليمان بن كثير و مالك بن هيثم و زياد بن صالح و طلحة بن رزيق و عمرو بن اعين .\r\nاز قبيلهء طى : قحطبه كه نامش زياد بن شبيب بود .\r\nاز قبيلهء تميم : موسى بن كعب ، ابو عينيه ، و لاهز بن قريظ و قاسم بن مجاشع .\r\nهمگان از بنى امرء القيس و اسلم بن سلام ، ابو سلام .\r\nاز قبيلهء بكر بن وائل : ابو داود ، خالد بن ابراهيم ، از بنى عمرو بن شيبان ، برادر سدوس ، و ابو على هروى .\r\nبه قولى به جاى عمرو بن اعين ، شبل بن طهمان بود و عيسى بن كعب بود ( نه موسى ) و به جاى ابو على هروى ، ابو النجم عمران بن اسماعيل بود كه پدر زن ابو مسلم بود .\r\nاز حملهء نقيبان هيچكس نبود كه پدرش زنده باشد بجز ابو منصور طلحة بن - رزيق ، پدر زينب خزاعى . وى در نبرد عبد الرحمان بن اشعث حضور داشته بود و صحبت مهلب بن ابى صفره داشته بود و همراه وى نبرد كرده بود ، ابو مسلم در كارها با وى مشورت مىكرد و دربارهء نبردها و غزاها كه ديده بود از او پرسش مىكرد و به كنيه ابو منصور از او پرسش مىكرد ، مىگفت : « اى ابو منصور چه مىگويى و راى تو چيست ؟ » ابو الخطاب گويد : كسى كه به وقت بيعت گرفتن ابو منصور از هاشميان ، حضور داشته بود گويد كه بيعت چنين بود : « با شما بيعت مىكنم بر كتاب خداى\r\n","description":"","footnote":"","page_name":" 4551 ","page_number":374},
  {"content":"\r\nعز و جل و سنت پيمبر او صلى الله عليه و اطاعت به شخص مورد رضايت از خاندان پيمبر خداى صلى الله عليه و در اين باره عهد و پيمان خدا و طلاق و عتق و حج خانه خدا بر شما مقرر است و اينكه مقررى نگيريد و چيزى نخواهيد تا كارداران شما بدان آغاز كنند و اگر يكيتان دشمن خويش را زير پاى دارد ، بىدستور كاردارانتان او را برنيانگيزند . » گويد : وقتى ابو مسلم ، سلم بن احوز و يونس بن عبد ربه و عقيل بن معقل و منصور بن ابى الخرقاء و ياران او را به زندان كرد با ابو منصور مشورت كرد كه به دو گفت : « تازيانهء تو شمشير باشد و زندانت ، گور . » و ابو مسلم آنها را كه شمارشان بيست و چهار كس بود پيش آورد و بكشت .\r\nاما على بن محمد از روايت مسلمة بن يحيى چنين آورده كه ابو مسلم خالد بن عثمان را بر كشيك بانان خويش گماشت\r\nو مالك بن هيثم را سالار نگهبانان كرد ، قاسم بن مجاشع را بر قضا گماشت . ديوان را به كامل بن مظفر داد و براى هر يك از آنها چهار هزار مقررى معين كرد .\r\nگويد : ابو مسلم سه ماه در اردوگاه ماخوان ببود ، سپس شبانه با گروهى انبوه به آهنگ اردوگاه پسر كرمانى از ماخوان حركت كرد . لاهز بن فريظ بر پهلوى راست وى بود . قاسم بن مجاشع بر پهلوى چپ وى بود . ابو نصر ، مالك بن هيثم ، بر مقدمه وى بود . ابو عبد الرحمان ماخوانى را بر خندق گماشت ، صبحگاهان در اردوگاه شيبان بود و نصر بيم كرد كه ابو مسلم و پسر كرمانى بر نبرد وى اتفاق كنند و كس پيش ابو مسلم فرستاد و پيشنهاد كرد كه وارد شهر مرو شود و با وى متاركه كند .\r\nگويد : ابو مسلم پذيرفت و با نصر متاركه كرد . نصر همهء آن روز سلم بن احوز را به پيام رسانى واداشته بود . ابو مسلم در اردوگاه شيبان بود . صبحگاهان نصر و پسر كرمانى براى نبرد آماده شدند ابو مسلم بيامد كه وارد مرو شود و سواران نصر و سواران پسر كرمانى را پس زد و هفت يا نه روز رفته از ماه ربيع الاخر سال صد و سىام\r\n","description":"","footnote":"","page_name":" 4552 ","page_number":375},
  {"content":"\r\nوارد شهر شد آيهء * ( وَدَخَلَ الْمَدِينَةَ عَلى حِينِ غَفْلَةٍ من أَهْلِها 28 : 15 ) * [ 1 
  ] را مىخواند .\r\nمفضل ضبى گويد : وقتى ابو مسلم وارد شهر مرو شد نصر به ياران خويش گفت :\r\n« چنان مىبينم كه كار اين مرد نيرو گرفته و كسان با شتاب سوى او مىروند . من با او متاركه كرده‌ام و منظورش انجام مىشود ، بياييد از اين شهر برويم و او را واگذاريد . » گويد : اما با وى مخالفت كردند . يكيشان گفت : « خوب . » و يكيشان گفت :\r\n« نه » .\r\nنصر گفت : « اين گفته مرا به ياد خواهيد آورد . » آنگاه به خاصان مضرى خويش گفت : « پيش ابو مسلم رويد و او را ببينيد و نصيب خويش را از وى بگيريد . » گويد : « ابو مسلم ، لاهز بن قريظ را پيش نصر فرستاد كه او را دعوت كند . لاهز گفت : « بزرگان درباره تو راى ميزنند كه بكشندت [ 2 
  ] . » چندايه پيش از آن را نيز ( كه مربوط به حكايت موسى است . م ) بخواند كه نصر متوجه شد و به غلام خويش گفت : « آب وضو براى من بگذار . » و برخاست . چنان كه گويى آهنگ وضو كردن داشت و وارد بستانى شد و از آنجا درآمد و برنشست و بگريخت .\r\nاياس بن طلحه گويد : من با پدرم بودم ، عمويم پيش ابو مسلم رفته بود كه با وى بيعت كند ، تأخير كرد تا نماز پسينگاه بكردم ،\r\nروز كوتاه بود . در انتظار وى بوديم و غذا برايش آماده كرده بوديم . با پدرم نشسته بودم كه نصر گذشت ، بر يابويى بود كه در خانه وى يابوى تندروتر از آن سراغ نداشتم ، حاجب نصر و حكم بن - نميلهء نميرى نيز با وى بودند . پدرم گفت : « وى بگريز مىرود كه كس با وى نيست\r\n\r\n","description":"","footnote":"\r\n[ 1 
  ] سورهء 28 آيه 14\r\n[ 2 
  ] إِنَّ الْمَلأَ يَأْتَمِرُونَ بِكَ لِيَقْتُلُوكَ 28 : 20 سوره قصص آيهء 19\r\n","page_name":" 4553 ","page_number":376},
  {"content":"\r\nو پيش رويش نيم نيزه و پرچم نيست . » و چون بر ما مىگذشت سلامى آهسته گفت و چون از ما بگذشت يابوى خويش را تازيانه زد و حكم بن نميله غلامان خويش را بانگ زد كه برنشستند و از پى وى برفتند .\r\nاياس گويد : از منزل ما تا مرو چهار فرسنگ بود . نصر پس از تاريك شدن شب ، سرما گذر كرد . مردم دهكده فغال كردند و گريزان شدند . كسانم به من گفتند : « برو كه كشته نشوى » و بگريستند . من و عمويم مهلب بن اياس روان شديم . پاسى از شب رفته بود كه بنصر رسيديم ، وى با چهل كس بود و يابويش از رفتار مانده بود كه از آن پياده شد و بشر بن بسطام وى و ابر يابوى خويش نشاند . نصر گفت : « بيم دارم از پى من برآيند كى ما را به راه مىبرد ؟ » عبد الله بن عرعرهء ضبى گفت : « من شما را مىبرم . » گفت : « شايسته اين كارى . » گويد : پس او همه شب ما را ببرد صبحگاهان در بيابان بر سر چاهى بوديم ، در بيست فرسخى يا كمتر ، ما ششصد كس بوديم ، آن روز راه پيموديم ، پسينگاه فرود آمديم ، خانه ها و قصرهاى سرخس را مىديديم ، در اين وقت يك هزار و پانصد كس بوديم ، با عمويم بنزد دوستى رفتم از بنى حنيفه به نام مسكين . شب را به نزد وى بسر كرديم كه چيزى نخورديم . صبحگاهان ترديدى براى ما آورد كه از آن بخورديم كه گرسنه بوديم و شب و روز پيش چيزى نخورده بوديم .\r\nگويد : آنگاه كسان فراهم آمدند و سه هزار كس شدند ، دو روز در سرخس بمانديم و چون كسى سوى ما نيامد نصر سوى طوس رفت و خبر ابو مسلم را با آنها بگفت و پانزده روز بماند . آنگاه با وى سوى نيشابور رفتيم كه آنجا بماند .\r\nگويد : وقتى نصر بگريخت و ابو مسلم در خانه امارت جاى گرفت پسر كرمانى بيامد و با ابو مسلم وارد مرو شد ، وقتى نصر گريخت ابو مسلم گفت : « نصر پندارد كه من جادوگرم به خدا او جادوگر است . » ديگرى ، جز آنكه گفتار وى را ياد كردم درباره كار نصر و پسر كرمانى و شيبان\r\n","description":"","footnote":"","page_name":" 4554 ","page_number":377},
  {"content":"\r\nحرورى گويد : ابو مسلم به سال صد و سىام از اردوگاه خويش كه در دهكده سليمان ابن كثير بود سوى دهكده اى رفت به نام ماخوان و آنجا فرود آمد و مصمم شد از على بن - جديع و يمنيانى كه با وى بودند كمك گيرد و هم از نصر بن سيار و يارانش دعوت كند كه با وى كمك كنند . كس به نزد هر دو گروه فرستاد و به هر كدامشان پيشنهاد مسالمت و اتفاق و پاى بندى به اطاعت كرد .\r\nعلى بن جديع اين را پذيرفت و پيرو راى وى شد و در اين باب با او پيمان كرد . وقتى ابو مسلم از بيعت على بن جديع با خويش ، اطمينان يافت به نصر بن سيار نوشت هيئتى را بفرستد كه در گفتگوى وى و يارانش درباره وعده همدلى كه داده بود حضور يابند . براى على نيز نامه اى فرستاد همانند آن كه براى نصر فرستاده بود .\r\nراوى ، خبر سران شيعه را كه يمانيان را بر مضريان ترجيح دادند به همانگونه كه در اين كتاب آورده‌ايم ياد مىكند و گويد : وقتى ابو مسلم شبل بن طمهان را با كسان ديگر به شهر مرو فرستاد و در قصر بخاراخذاه جاى داد آنها را به كمك على بن كرمانى فرستاده بود .\r\nگويد : ابو مسلم از خندق ماخوان با همه ياران خويش سوى على بن جديع رفت . عثمان برادر على بنزد وى بود . بزرگان يمنى و حليفانشان از قبيله ربيعه نيز بنزد آنها بودند ، وقتى ابو مسلم مقابل شهر مرو رسيد ، عثمان بن جديع با سواران بسيار و بزرگان يمنى و جمعى از مردم ربيعه به پيشواز وى رفت تا وارد اردوگاه على بن - كرمانى و شيبان بن سلمهء حرورى شد ، و با نقيبانى كه همراه وى بودند ، مقابل جايگاه على ابن جديع توقف كرد و بنزد وى رفت و رضايت او را جلب كرد و وى و يارانش را به جان ايمنى داد . آنگاه با على سوى جايگاه شيبان رفتند كه در آن وقت به دو سلام خلافت مىگفتند . ابو مسلم به على گفت كه پهلوى شيبان بنشيند ، به دو گفت كه براى وى روا نيست كه به شيبان سلام امارت گويد . ابو مسلم مىخواست به على سلام امارت گويد و شيبان گمان كند كه به دو سلام گفته است . على چنين كرد . ابو مسلم وارد شد\r\n","description":"","footnote":"","page_name":" 4555 ","page_number":378},
  {"content":"\r\nو سلام امارت به دو گفت و شيبان را حرمت نهاد و بزرگش شمرد . آنگاه از پيش وى برون شد و در قصر محمد بن حسن ازدى جاى گرفت و دو شب آنجا ببود سپس به خندق خويش در ماخوان بازگشت و سه ماه آنجا ببود . سپس هفت روز رفته از ربيع الاخر از خندق ماخوان سوى مرو رفت و ابو عبد الكريم ماخوانى را بر سپاه خويش جانشين كرد .\r\nگويد : ابو مسلم ، لاهز بن قريظ را بر پهلوى راست خويش گماشت ، و قاسم بن - مجاشع را بر پهلوى چپ خويش گماشت و مالك بن هيثم را بر مقدمه خويش گماشت .\r\nرهسپردن وى به هنگام شب بود ، صبحگاه به در شهر مرو بود و كس پيش على بن جديع فرستاد كه سواران خويش را بفرستد و برفت تا بر در قصر امارت بايستاد و دو گروه را ديد كه در باغ مرو به سختى نبرد مىكردند ،\r\nكس پيش دو گروه فرستاد كه دست بداريد و هر قومى سوى اردوگاه خويش روند كه چنان كردند . آنگاه ابو مسلم لاهز ابن قريظ و قريش بن شقيق و عبد الله بن بخترى و داود بن كراز را پيش نصر فرستاد و او را به كتاب خدا و اطاعت شخص مورد رضايت از خاندان محمد صلى الله عليه و سلم دعوت كرد و چون نصر ديد كه گروههاى مردم يمنى و ربيعى و عجم بنزد وى شده‌اند و تاب آنها ندارد و اگر دعوت وى را بپذيرد ناچار بايد برود و با وى بيعت كند ، طفره - رفتن آغاز كرد كه قصد خيانت و فرار داشت تا شب در آمد و به ياران خويش گفت كه همان شب سوى محلى روان شوند كه آنجا در امان باشند . اما آن شب ، رفتن ياران نصر ميسر نشد . سلم بن احوز به دو گفت : « امشب رفتنمان ميسر نيست .\r\nفردا شب ميرويم . » صبحگاه آن شب ابو مسلم گروههاى سوار خويش را بياراست و همچنان تا پس از نيم روز در كار آراستن آن بود آنگاه لاهز بن قريظ و قريش بن شقيق و عبد الله بن بخترى و داود بن كراز و جمعى از عجمان شيعه را پيش نصر فرستاد كه به نزد وى در آمدند ، به آنها گفت : « به سبب شرى باز آمده‌ايد . »\r\n","description":"","footnote":"","page_name":" 4556 ","page_number":379},
  {"content":"\r\nلاهز به دو گفت : « از اينت چاره نيست . » گفت : « اگر از اين ، چاره نيست ، وضو مىكنم و پيش وى مىآيم ، اما كس پيش ابو مسلم مىفرستم و اگر راى و فرمان وى چنين باشد با خرسندى پيش وى مىآيم و تا بازگشت فرستاده‌ام مهيا مىشوم . » گويد : نصر بپاخاست و چون برخاست لاهز آيه ان الملاء را تا آخر بخواند .\r\nنصر وارد منزل خويش شد و بدانها گفت كه انتظار مىبرد فرستادهء وى از پيش ابو مسلم باز گردد . وقتى شب تاريك شد ، از پشت جايگاه خويش برون شد . پسرش تميم و حكم بن نميله نميرى و حاجبش و زنش نيز با او بودند و به فرار برفتند ، وقتى لاهز و يارانش تأخير او را بديدند و وارد منزلش شدند و متوجه شدند كه فرار كرده است .\r\nگويد : وقتى خبر به ابو مسلم رسيد سوى اردوگاه نصر رفت . سلم بن احوز سالار نگهبانان نصر و بخترى دبير وى با دو پسرش و يونس بن عبد ربه و محمد بن - قطن و مجاهد بن يحيى بن حضين و نضر بن ادريس و منصور بن عمرو و عقيل بن معقل ليثى و سيار بن عمر سلمى و كسانى از سران مضر آنجا بودند كه آنها را بند آهنين نهاد و عيسى بن اعين را بر آنها گماشت و بنزد وى محبوس بودند تا وقتى كه دستور داد همگيشان را بكشتند .\r\nگويد : نصر با مضريانى كه همراه وى رفته بودند و سه هزار كس بودند در سرخس فرود آمد ابو مسلم و على بن جديع از پى وى رفتند و همه شب در كار تعقيب بودند . صبحگاهان به دهكده اى رسيدند بنام نصرانيه و بدانستند كه نصر مرزبانه زن خويش را آنجا نهاده و خود جان به در برده است و ابو مسلم و على بن جديع سوى مرو بازگشتند .\r\nابو مسلم به كسانى كه پيش نصرشان فرستاده بود ، گفت : « چه چيز او را از شما بدگمان كرد ؟ » گفتند : « ندانيم . »\r\n","description":"","footnote":"","page_name":" 4557 ","page_number":380},
  {"content":"\r\nگفت : « كسى از شما سخنى گفت ؟ » گفتند : « لاهز اين آيه را خواند كه ان الملأ يأتمرون بك ليقتلوك . . . » گفت : « همين بود كه او را به فرار واداشت . » سپس گفت : « اى لاهز در كار من دغلى مىكنى ؟ » و گردن او را بزد .\r\nدر همين سال شيبان بن سلمه حرورى كشته شد .\r\n\r\nسخن از خبر كشته شدن شيبان ابن سلمه حرورى و سبب آن\r\nسبب كشته شدن وى چنان كه گفته‌اند آن بود كه على بن جديع و شيبان بر نبرد نصر بن سيار اتفاق داشتند ، شيبان با نصر مخالف بود به سبب آنكه وى از عاملان مروان بن محمد بود و شيبان عقيدهء خوارج داشت . على بن جديع نيز با نصر مخالف بود به سبب آنكه وى از مردم يمنى بود ، اما نصر مضرى بود و نيز نصر پدر وى را كشته بود و آويخته بود ، و نيز به سبب اختلاف قبايلى كه ميان يمانيان و مضريان بود .\r\nوقتى على بن كرمانى با ابو مسلم صلح كرد و از شيبان جدا شد شيبان از مرو دور شد كه مىدانست ابو مسلم و على بن جديع بر مخالفت اتفاق كرده‌اند و تاب نبرد آنها را ندارد . نصر نيز از مرو گريخته بود و سوى سرخس رفته بود .\r\nبه گفته ابو الذيال وقتى مدتى كه ميان ابو مسلم و شيبان معين شده بود به سر رفت ابو مسلم كس پيش شيبان فرستاد و او را به بيعت دعوت كرد . شيبان گفت : « من ترا به بيعت خودم دعوت مىكنم . » ابو مسلم به دو پيغام داد : « اگر وارد كار دعوت ما نمىشوى از جايى كه هستى برو . » گويد ، شيبان كس پيش پسر كرمانى فرستاد و از او يارى خواست كه نپذيرفت\r\n","description":"","footnote":"","page_name":" 4558 ","page_number":381},
  {"content":"\r\nپس شيبان سوى سرخس رفت\r\nو گروهى بسيار از مردم بكر بن وائل بدور وى فراهم آمدند ابو مسلم نه تن از ازديان و از جمله منتجع بن زبير را پيش وى فرستاد و دعوتش كرد و از او خواست كه خوددارى كند .\r\nگويد : شيبان كس فرستاد و فرستادگان ابو مسلم را گرفت و به زندانشان كرد ابو مسلم به بسام بن ابراهيم وابستهء بنى ليث كه در ابيورد بود نوشت كه سوى شيبان رود و با وى نبرد كند و او چنان كرد و شيبان را هزيمت كرد و تعقيبش كرد تا وارد شهر شد ، شيبان و گروهى از مردم بكر بن وائل كشته شدند . به ابو مسلم گفتند : « بسام ، انتقام پدر خويش را مىجويد و مردم سالم و بيمار را مىكشد . » ابو مسلم به دو نوشت كه پيش وى آيد كه بيامد و يكى را بر سپاه خويش گماشت .\r\nمفضل گويد : وقتى شيبان كشته شد يكى از مردم بكر بن وائل بنام خفاف بر كسانى كه ابو مسلم سوى شيبان فرستاد گذشت كه در خانه اى بودند و آنها را برون آورد و بكشت .\r\nبه قولى ابو مسلم سپاهى از جانب خويش سوى شيبان فرستاد كه خزيمة بن خازم و بسام بن ابراهيم سالار آن بودند .\r\nدر اين سال ابو مسلم ، على و عثمان دو پسر جديع كرمانى را بكشت .\r\n\r\nسخن از اينكه چرا ابو مسلم ، على و عثمان ، پسران جديع كرمانى را كشت ؟\r\nسبب قضيه ، چنان كه گفته‌اند ، اين بود كه ابو مسلم موسى بن كعب را سوى ابيورد فرستاده بود كه آنجا را گشود و اين را به ابو مسلم نوشت . ابو داود را نيز سوى بلخ فرستاد كه زياد بن عبد الرحمان قشيرى عامل آنجا بود ، و چون خبر يافت كه ابو داود آهنگ بلخ دارد با مردم بلخ و ترمذ و ديگر كسان از مردم ولايت طخارستان سوى گوزگان\r\n","description":"","footnote":"","page_name":" 4559 ","page_number":382},
  {"content":"\r\nرفت وقتى ابو داود به آنها نزديك شد به هزيمت سوى ترمذ رفتند و ابو داود وارد شهر بلخ شد .\r\nراوى گويد : ابو مسلم به ابو داود نوشت و دستور داد پيش وى آيد و به جاى او يحيى بن نعيم ، ابو الميلاء ، را سوى بلخ روانه كرد . ابو داود برون شد ، اما نامه اى از ابو مسلم به دو رسيد كه دستور مىداد باز گردد كه بازگشت . ابو الميلاء نيز پيش وى رسيد ، زياد بن عبد الرحمان به يحيى بن نعيم ، ابو الميلاء ، نوشت كه با هم اتفاق كنند كه پذيرفت .\r\nگويد : پس زياد بن عبد الرحمان قشيرى\r\nو مسلم بن عبد الرحمان باهلى و عيسى ابن زرعهء سلمى و مردم بلخ و ترمذ و طخارستان و آن سوى نهر باز آمدند . زياد با ياران خويش در يك فرسخى شهر بلخ فرود آمد . يحيى بن نعيم ، با ياران خويش سوى وى رفت و فراهم آمدند و همگان از مضرى و يمانى و ربيعى و عجمانى كه همراهشان بودند بر - نبرد سياه پوشان اتفاق كردند و مقاتل بن حيان را سالار خويش كردند كه نمىخواستند يكى از سه گروه سالار باشد .\r\nگويد : پس ابو مسلم به ابو داود دستور داد با همراهان خويش باز گردد و او با همراهان خويش روان شد تا بر كنار نهر سرجنان فراهم آمدند . و چنان بود كه زياد بن عبد الرحمان و يارانش ، ابو سعيد قرشى را فرستاده بودند كه ما بين عود و دهكده اى به نام امديان مراقب باشد كه ياران ابو داود از پشت سرشان حمله نيارند . پرچمها و بيرقهاى سعيد سياه بود وقتى ابو داود و زياد و يارانشان رو برو شدند و براى نبرد صف بستند ابو سعيد قرشى به ياران خويش گفت كه از پشت سر به زياد و يارانش حمله برند و خود وى بازگشت و از كوچه عود به طرف آنها رفت و پرچمهاى وى سياه بود . ياران زياد پنداشتند آنها كمين ابو داود هستند . در اين وقت نبرد ميان دو گروه درگير بود .\r\nزياد و همراهانش هزيمت شدند ، ابو داود به تعقيب وى رفت و بيشتر يارانش در نهر سرجنان افتادند و بيشتر عقبماندگانشان بودند كشته شدند . ابو داود در\r\n","description":"","footnote":"","page_name":" 4560 ","page_number":383},
  {"content":"\r\nاردوگاهشان جاى گرفت و هر چه را آنجا به تصرف آورد و زياد و ياران وى را تعقيب نكرد . بيشتر كسانى كه به تعقيب آنها رفته بودند پيشتازانى از سواران ابو داود بودند كه تا شهر بلخ رفتند . و از آن گذشتند . آنگاه زياد و يحيى و همراهانشان سوى ترمذ رفتند .\r\nابو داود آن روز و روز بعد را بماند و وارد شهر بلخ نشد و اموال كسانى را كه در سرجنان كشته بودند يا فرارى شده بودند از عرب و غير عرب مصادره كرد و بلخ بر او استقرار يافت .\r\nگويد : آنگاه ابو مسلم به ابو داود نوشت كه بنزد وى رود و نضر بن صبيح امرى را سوى بلخ فرستاد . ابو داود برفت . راى ابو داود و ابو مسلم متفق شد كه ميان على و عثمان پسران كرمانى جدايى افكنند ، ابو مسلم ، عثمان را به عاملى بلخ فرستاد . وقتى آنجا رسيد فرافضة بن ظهير عبسى را بر شهر بلخ گماشت . مضريان كه سالارشان مسلم ابن عبد الرحمان باهلى بود از ترمذ بيامدند و در دهكده اى ما بين بروقان و دستگرد با ياران عثمان بن جديع مقابل شدند و نبردى سخت كردند كه ياران عثمان بن جديع هزيمت شدند و مضريان و مسلم بن عبد الرحمان باهلى\r\nبر شهر بلخ تسلط يافتند و فرافضه را از آنجا برون كردند . عثمان بن جديع و نضر بن صبيح كه در مروروذ بودند از قضيه خبر يافتند و سوى آنها آمدند . ياران زياد بن عبد الرحمان خبر يافتند و شبانگاه فرارى شدند . نضر در تعقيب آنها سستى كرد به اميد آنكه سر خويش گيرند اما ياران عثمان بن جديع به آنها رسيدند و نبردى سخت كردند ياران عثمان بن جديع هزيمت شدند و بسيار كس از آنها كشته شدند . آنگاه مضريان سوى ياران خويش رفتند و ابو داود از مرو سوى بلخ بازگشت و ابو مسلم كه على بن جديع نيز همراه وى بود سوى نيشابور رفت .\r\nگويد : راى ابو مسلم و ابو داود متفق شده بود كه ابو مسلم على را بكشد و ابو داود نيز عثمان را بكشد ، هر دو به يك روز .\r\nگويد : وقتى ابو داود به بلخ رسيد عثمان را با همراهانش از يمانيان و ربيعيان مرو و بلخ به ختلان فرستاد ، به عاملى آنجا . و چون عثمان از بلخ برون شد ابو داود از پى او برفت و بر كنار نهر بوجس از سرزمين ختلان به عثمان رسيد و به دو و يارانش تاخت\r\n","description":"","footnote":"","page_name":" 4561 ","page_number":384},
  {"content":"\r\nو همه را بداشت و دست بسته گردنشان را زد . ابو مسلم نيز در همان روز على بن - كرمانى را بكشت . ابو مسلم به دو گفته بود كه خاصان خويش را معين كند كه به كارشان گيرد و جايزه و جامه دهد كه معين كرد و ابو مسلم همه را بكشت .\r\n\r\nبازگشت قحطبة بن شبيب از پيش ابراهيم امام به نزد ابو مسلم\r\nدر اين سال قحطبة بن شبيب كه از پيش ابراهيم بن محمد بازگشته بود در خراسان پيش ابو مسلم رسيد و پرچمى را كه ابراهيم براى وى بسته بود همراه داشت و چون به نزد ابو مسلم رسيد وى را بر مقدمهء خويش گماشت و سپاهها را به دو پيوست و كار عزل و نصب را به دو سپرد و به سپاهيان نوشت كه شنوا و مطيع وى باشند .\r\nدر همين سال قحطبه براى مقابله با نصر بن سيار سوى نيشابور رفت .\r\nابو الحسن جشمى گويد : وقتى شيبان بن سلمه حرورى كشته شد ياران وى به نصر پيوستند كه در نيشابور بود و نابى بن سويد عجلى به دو نامه نوشت و كمك خواست . نصر پسر خويش تميم را با دو هزار كس سوى او فرستاد خود نصر نيز آماده شده بود كه سوى طوس حركت كند .\r\nگويد : ابو مسلم قحطبة بن شبيب را با چند سردار از آن جمله قاسم\r\nبن مجاشع و جمهور بن مرار روانه كرد . قاسم از سمت سرخس حركت كرد و جمهور از سمت ابيورد حركت كرد . تميم ، عاصم بن عمير سغدى را به مقابلهء جمهور فرستاد كه به دو نزديكتر بود . عاصم بن عمير ، جمهور را هزيمت كرد كه در كبادقان حصارى شد .\r\nقحطبه و قاسم سوى نابى رفتند . تميم ، به عاصم نوشت كه از مقابل جمهور حركت كن و بيا . عاصم جمهور را رها كرد و برفت و قحطبه با آنها نبرد كرد .\r\nابو جعفر گويد : اما راوى ديگر جز آنكه كار قحطبه را و اينكه ابو مسلم او را سوى نصر و يارانش فرستاد از وى آورديم گويد : وقتى ابو مسلم شيبان خارجى و دو\r\n","description":"","footnote":"","page_name":" 4562 ","page_number":385},
  {"content":"\r\nپسر كرمانى را كشت و نصر را از مرو برون كرد و بر خراسان تسلط يافت عاملان خويش را سوى ولايتهاى آن فرستاد : سباع بن نعمان ازدى را عامل سمرقند كرد ، ابو داود و خالد بن ابراهيم ، را عامل طخارستان كرد . محمد بن اشعث را سوى دو طبس و فارس فرستاد مالك بن هيثم را سالار نگهبانان خويش كرد . قحطبه را سوى طوس فرستاد ، با چند سردار از جمله ابو عون ، عبد الملك بن يزيد ، و مقاتل بن حكيم عكى و خالد بن برمك و خازم بن خزيمه و منذر بن عبد الرحمان و عثمان بن نهيك و جهور بن مرار عجلى و ابو العباس طوسى و عبد الله بن عثمان طايى و سلمة بن محمد و ابو غانم ، عبد الحميد بن ، ربعى و ابو حميد و ابو الجهم كه ابو مسلم او را دبير قحطبه كرده بود در كار سپاه ، و عامر بن اسماعيل و محرز بن ابراهيم و چند سردار ديگر .\r\nگويد : قحطبه با كسانى كه در طوس بودند مقابله كرد كه هزيمت شدند ، شمار كسانى كه در ازدحام جان دادند بيشتر از كشتگان بود و كشتگان آن روز به ده و چند هزار كس مىرسيد .\r\nگويد : ابو مسلم قاسم بن مجاشع را از راه محجه به نيشابور فرستاد و به قحطبه نامه نوشت و دستور داد با تميم بن نصر بن سيار و نابى بن سويد و كسانى از مردم خراسان كه به آنها پناه برده بودند نبرد كند و موسى بن كعب را از ابيورد سوى وى فرستد .\r\nگويد : وقتى قحطبه به ابيورد رسيد موسى بن كعب را سوى ابو مسلم فرستاد و به مقاتل بن حكيم نامه نوشت و دستور داد يكى را سوى نيشابور فرستد و قاسم بن مجاشع را از آنجا بازگرداند .\r\nگويد : ابو مسلم ، على بن معقل را با ده هزار كس سوى تميم بن نصر فرستاد و به دو دستور داد كه وقتى قحطبه به طوس رسيد با همراهان خويش به پيشواز وى رود و به دو پيوندد . على بن معقل برفت تا در دهكده اى به نام حلوان جاى گرفت . قحطبه از حركت على و فرود آمدنش آنجا كه بود خبر يافت و با شتاب\r\nسوى سوذقان رفت\r\n","description":"","footnote":"","page_name":" 4563 ","page_number":386},
  {"content":"\r\nكه اردوگاه تميم بن نصر و نابى بن سويد آنجا بود .\r\nگويد : قحطبه ، اسيد بن عبد الله خزاعى را با سه هزار كس از شيعيان نسا و ابيورد به مقدمهء خويش فرستاد كه برفت تا در دهكده اى به نام حبوسان جاى گرفت . تميم و نابى براى نبرد وى آرايش گرفتند . اسيد به قحطبه نوشت و به دو خبر داد كه حريفان بر نبرد وى اتفاق كرده‌اند و اگر با شتاب پيش وى نرسد كار آنها را به داورى خداى مىبرد و خبر داده بود كه آنها با سى هزار كس از دليران و سواران مردم خراسانند .\r\nگويد : قحطبه ، مقاتل بن حكيم عكى را با يك هزار كس و خالد بن برمك را نيز با يك هزار كس فرستاد كه بنزد اسيد رسيدند و چون اين خبر به تميم و نابى رسيد شكسته شدند . آنگاه قحطبه با همراهان خويش پيش آنها آمد و براى نبرد تميم آرايش گرفت . مقاتل بن حكيم و ابو عون ، عبد الملك بن يزيد ، و خالد بن برمك را بر پهلوى راست خويش نهاد . اسيد بن عبد الله خزاعى و حسن بن قحطبه و مسيب بن هير و عبد - الجبار بن عبد الرحمان را بر پهلوى چپ خويش نهاد و خود او در قلب قرار گرفت .\r\nآنگاه سوى حريفان روان شد و آنها را به كتاب خدا و سنت پيمبر وى خواند ، صلى الله عليه و سلم ، و شخص مورد رضايت از خاندان محمد صلى الله عليه و سلم .\r\nگويد : اما نپذيرفتند ، پس قحطبه بگفت تا پهلوى راست و پهلوى چپ حمله آغاز كنند كه نبردى سخت كردند كه نبرد سختتر از آن نبود تميم بن نصر در نبردگاه كشته شد و بسيار كس از جمعشان با وى كشته شدند و اردوگاهشان غارت شد .\r\nنابى با گروهى جان برد كه در شهر حصارى شدند و سپاهيان در ميانشان گرفتند و ديوار را شكافتند و وارد شهر شدند و نابى را با همراهانش بكشتند . عاصم بن عمير سمرقندى و سالم بن راويهء سعيدى سوى نصر بن سيار رفتند ، به نيشابور ، و كشته شدن تميم و نابى و همراهان آنها را به دو خبر دادند .\r\n","description":"","footnote":"","page_name":" 4564 ","page_number":387},
  {"content":"\r\nگويد : وقتى قحطبه بر اردوگاه قوم و هر چه در آن بود تسلط يافت ضبط آن را به خالد بن برمك محول داشت . آنگاه مقاتل بن حكيم عكى را با مقدمهء خويش سوى نيشابور روانه كرد . خبر قضيه به نصر بن سيار رسيد كه با خواص مردم ابرشهر به فرار برفت تا در قومس فرود آمد و يارانش از اطراف وى پراكنده شدند و او سوى نباتة بن حنظله رفت ، به گرگان ، قحطبه نيز با سپاهيان خويش به نيشابور رفت .\r\nدر اين سال نباتة بن حنظله كه از جانب يزيد بن عمر بن هبيره عامل گرگان بود كشته شد .\r\n\r\nسخن از خبر كشته شدن نباتة بن حنظله عامل گرگان\r\nابو عبد الرحمان اصفهانى گويد : يزيد بن عمر بن هبيره ، نباتة بن حنظلهء كلابى را سوى نصر فرستاد كه به فارس و اصفهان رفت ، سپس سوى رى روانه شد و به گرگان رفت و به نزد نصر بن سيار نرفت . قيسيان به نصر گفتند : « قومس گنجايش ما را ندارد . » و سوى گرگان رفتند . نباته خندقى زد و چون خندق وى به خانه كسانى مىرسيد ، به دو رشوه مىدادند كه آن را عقب مىبرد و خندق وى نزديك به يك فرسنگ شد .\r\nگويد : قحطبه در ذى قعده سال صد و سىام سوى گرگان رفت . اسيد بن عبد الله خزاعى و خالد بن برمك و ابو عون ، عبد الملك بن يزيد و موسى بن كعب مرادى و حبيب ابن زهير و عبد الجبار بن عبد الرحمان ازدى نيز با وى بودند . موسى بن كعب بر پهلوى راست وى بود . اسيد بن عبد الله بر پهلوى چپ وى بود . حسن بن قحطبه بر مقدمه وى بود .\r\nگويد : قحطبه گفت : « اى مردم خراسان مىدانيد سوى كيان مىرويد و با كيان نبرد مىكنيد . با بقيه قومى نبرد مىكنيد كه خانه خدا عز و جل را سوخته‌اند . » گويد : حسن بن قحطبه برفت تا نزديك مرزهاى خراسان فرود آمد و حسن بن عثمان و\r\n","description":"","footnote":"","page_name":" 4565 ","page_number":388},
  {"content":"\r\nنافع مروزى و ابو خالد مروروذى و مسعدهء طايى را سوى پادگان نباته فرستاده كه مردى به نام ذويب سالار آن بود كه به دو شبيخون بردند و ذويب را با هفتاد كس از يارانش بكشتند . آنگاه سوى اردوگاه حسن باز رفتند . قحطبه نيز برفت و مقابل نباته و مردم شام فرود آمد كه كس مانند جمعشان را نديده بود ، و چون مردم خراسان آنها را بديدند ترسان شدند ، چنان كه از آن سخن آوردند و آشكار كردند . قحطبه خبر يافت و ميان آنها به سخن ايستاد و گفت : « اى مردم خراسان اين ولايت از پدران نخستين شما بود كه به سبب عدالت و نيكرفتاريشان بر دشمنان ظفر مىيافتند و چون تغيير يافتند و ستم آوردند خداى عز و جل بر آنها خشم آورد و قدرتشان را گرفت و زبونترين قوم روى زمين را بر آنها تسلط داد\r\nكه بر ولايتشان غلبه يافتند و زنانشان را به همسرى گرفتند و فرزندانشان را به بندگى گرفتند ، و با وجود اين به عدالت عمل مىكردند و به پيمان وفا مىكردند و ستمديده را يارى ميكردند . آنگاه تغيير يافتند و در كار حكومت ستم آوردند ، و موجب ترس نيكان و پرهيزكاران خاندان پيمبر خدا شدند ، صلى الله عليه و سلم و خدا شما را بر آنها تسلط داد كه به وسيلهء شما از آنها انتقام گيرد تا عقوبتشان سختتر شود كه شما از آنها انتقام مىخواهيد . امام به من گفته كه شما با همين شمار با آنها تلاقى مىكنيد و خداى عز و جل بر آنها نصرتتان مىدهد كه هزيمتشان كنيد و بكشيدشان . » گويد : نامه ابو مسلم را براى قحطبه خواندند كه چنين بود : « از ابو مسلم به قحطبه . به نام خداى رحمان رحيم ، اما بعد به دشمن حمله بر كه خداى عز و جل ترا نصرت مىدهد و چون بر آنها ظفر يافتى كشتار بسيار كن . » گويد : در اول ذى حجه سال صد و سىام به روز جمعه تلاقى شد . قحطبه گفت :\r\n« اى مردم خراسان ، اين روزيست كه خداى تبارك و تعالى آن را بر ايام ديگر فضيلت داده و عمل در آن دو برابر است و اين ماهى است بزرگ و عيدى در آن هست كه به نزد خدا از جمله بزرگترين عيدهاى شماست . امام به ما خبر داده كه شما در اين روز اين ماه بر دشمنتان نصرت مىيابيد . پس با تلاش و ثبات و ثبات و جانسپارى به پيشگاه خداى با دشمن\r\n","description":"","footnote":"","page_name":" 4566 ","page_number":389},
  {"content":"\r\nمقابل شويد كه خدا يار صبوران است . » گويد : آنگاه به طرف آنها حمله برد . حسن بن قحطبه بر پهلوى راست وى بود .\r\nخالد بن برمك و مقاتل بن حكيم عكى بر پهلوى چپ وى بودند . نبرد آغاز كردند و دو گروه در مقابل هم ثبات آوردند . عاقبت نباته كشته شد و مردم شامى هزيمت شدند و ده هزار كس از آنها كشته شد . قحطبه سر نباته را با پسرش حيه ، پيش ابو مسلم فرستاد .\r\nيكى از پيران بنى عدى گويد : سالم بن راويهء تميمى از جمله كسانى بود كه از ابو مسلم گريخته بود و با نصر روان شده بود ، آنگاه به نزد نباته رفت و در گرگان به نبرد قحطبه آمد . وقتى كسان هزيمت شدند وى به تنهايى بماند و نبرد مىكرد . عبد الله طائى كه از سواران قحطبه بود به دو حمله برد . سالم ضربتى به چهره وى زد و چشمش را بينداخت و با آنها نبرد كرد چندان كه سوى مسجد رانده شد و وارد آنجا شد كه با وى وارد شدند ، به هر طرف حمله مىبرد آنها را عقب مىراند و بانگ مىزد : جرعه آبى ! آب به خدا امروز شرى به آنها مىنوشانم ، سقف مسجد را به روى بيفروختند و چندان سنگ به طرف وى انداختند كه او را بكشتند\r\nو سرش را پيش قحطبه آوردند كه جاى سالم نداشت . قحطبه گفت : « هرگز كسى را چون اين نديده بودم . » در اين سال ، در قديد ، ميان ابو حمزهء خارجى و مردم مدينه نبرد رخ داد .\r\n\r\nسخن از نبرد قديد ميان ابو حمزه خارجى و مردم مدينه\r\nهارون بن موسى فروى گويد : عبد الواحد بن سليمان ، عبد العزيز بن عبد الله را بر كسان گماشت كه بيرون شدند و چون به حره رسيدند شتران كشته آنجا ديدند و چون به عقيق رسيدند پرچمشان به ميخى خورد و نيزه بشكست و كسان ، رفتن را به فال بد گرفتند . آنگاه برفتند تا به قديد رسيدند و شب را آنجا بسر بردند . دهكدهء قديد\r\n","description":"","footnote":"","page_name":" 4567 ","page_number":390},
  {"content":"\r\nنزديك محلى بود كه اكنون قصر ساخته شده و حوضها آنجا بود جمعى بودند مغرور و بىخبر از كار نبرد . ناگهان حريف از جانب فضل بر آنها تاخت . بعضى كسان پنداشته‌اند كه مردم خزاعه خلل گاه آنها را به ابو حمزه نشان دادند و جارچيان را پيش آنها رسانيدند كه كشتارشان كردند ، كشتار از قرشيان بيشتر بود كه بيشتر جماعت از آنها بود و شكست به آنها رسيد و بسيار كس از ايشان كشته شد .\r\nهارون به نقل از يكى از ياران خويش گويد : يكى از مردم قريش به يكى از مردم يمنى نگريست كه مىگفت : « حمد خداى كه چشم مرا به كشتار قرشيان روشن كرد . » و به پسر خويش گفت : « پسركم از او آغاز كن . » وى يكى از مردم مدينه بود .\r\nگويد : پسر به دو نزديك شد و گردنش را بزد . آنگاه به پسر خويش گفت :\r\n« پسركم پيش رو . » و چندان نبرد كردند تا هر دو كشته شدند . آنگاه هزيمتيان قوم به مدينه رسيدند و كسان بر كشتگان خويش بگريستند و چنان بود كه زنى براى خويشاوند خويش نوحه گرى به پا مىكرد و چيزى نمىگذشت كه زنان از كشته شدن مردان خويش خبردار مىشدند و يكايك مىرفتند ،\r\nهر زنى سوى خويشاوندش ، تا ديگر زنى ، به نزد وى نمىماند .\r\nدر اين سال ابو حمزه خارجى وارد مدينهء پيمبر خدا شد صلى الله عليه و سلم .\r\nو عبد الواحد بن سليمان سوى شام گريخت .\r\n\r\nسخن از وارد شدن ابو حمزهء خارجى به مدينه و كارها كه از وى آنجا روى نمود\r\nموسى بن كثير گويد : ابو حمزه به سال صد و سىام وارد مدينه شد و عبد الواحد ابن سليمان سوى شام رفت . ابو حمزه به منبر رفت و حمد خدا گفت و ثناى او كرد و\r\n","description":"","footnote":"","page_name":" 4568 ","page_number":391},
  {"content":"\r\nگفت : « اى مردم مدينه دربارهء اين ولايتدارانتان از شما پرسيدم و بدين خدا سوگند كه دربارهء آنها بد گفتيد . » پرسيديمتان : « آيا از روى گمان مىكشند . » گفتيد : « آرى . » گفتيمتان : « آيا مال حرام و ناموس حرام را روا مىدارند ؟ » گفتيد : « آرى . » گفتيمتان : « بياييد ما و شما به خدا سوگندشان دهيم كه از ما دورى كنند . » گفتيد : « نمىكنند . » گفتيمتان : « بياييد ما و شما با آنها نبرد كنيم و اگر ما و شما ظفر يافتيم يكى را بياريم كه كتاب خدا و سنت پيمبر او را صلى الله عليه و سلم ميان ما و شما به پا دارد . » گفتيد : « قدرت نداريم . » گفتيمتان : « پس ما را با آنها واگذاريد كه اگر ظفر يافتيم در احكامتان عدالت كنيم و شما را به سنت پيمبرتان - صلى الله عليه و سلم - وادار كنيم . » اما نپذيرفتيد و به دفاع از آنها با ما نبرد كرديد ما نيز شما را بكشتيم .\r\nخدايتان دور كند و درهم بكوبد . » حزام بن هشام گويد : حروريان ، چهارصد كس بودند . سالار گروهى از حروريان حارث بود و سالار گروهيشان به كار بن محمد عدوى قرشى بود و سالار گروهيشان ابو حمزه بود . وقتى تلاقى شد ، كسان از پس اتمام حجت خوارج آماده شده بودند . خوارج گفته بودند : « به خدا ما را به نبرد شما نياز نيست . بگذاريدمان سوى دشمنمان رويم . » گويد : اما مردم مدينه نپذيرفتند و هفت روز رفته از ماه صفر ، به روز پنجشنبه سال صد و سىام تلاقى شد . مردم مدينه كشته شدند و بجز تك تك فراريان ، كسى از\r\n","description":"","footnote":"","page_name":" 4569 ","page_number":392},
  {"content":"\r\nآنها جان نبرد . اميرشان عبد العزيز بن عبد الله نيز كشته شد . قرشيان مردم خزاعه را متهم داشتند كه با حروريان سر و سرى داشته‌اند .\r\nگويد : كسانى از قريش را پناه دادم تا وقتى كه كسان ايمنى يافتند . » بلج بر مقدمهء آنها بود . حروريان نوزده روز رفته از صفر به مدينه آمدند .\r\nهارون بن موسى گويد : وقتى ابو حمزه وارد مدينه شد به پا ايستاد و سخن كرد و ضمن سخنان خويش گفت : « اى مردم مدينه در ايام يك چشم ، هشام بن عبد الملك ، بر شما گذشتم كه محصولتان آفت ديده بود ، به او نوشته بوديد كه خراج از شما بردارد .\r\nبه شما نوشت و خراج از شما برداشت كه توانگر را توانگرتر كرد و فقير را فقيرتر كرد .\r\nگفتيد خدايت پاداش خير دهاد . خدا نه شما را پاداش خير دهاد نه او را پاداش خير دهاد . » يحيى بن زكريا گويد : ابو حمزه سخنرانى كرد ، به منبر رفت و حمد خدا گفت و ثناى او كرد . آنگاه گفت : « اى مردم مدينه مىدانيد كه ما از ديار خويش به حرص و گردنفرازى و بيهوده سرى يا به طلب ملك و غوطه ور شدن در آن يا به خاطر انتقامى كهن برون نشده‌ايم . بلكه وقتى ديديم چراغهاى حق متروك مانده و گويندهء حق خشونت ديده و قائم به عدالت مقتول شده ، زمين با همه فراخى بر ما تنگى گرفت و شنيديم كه دعوتگرى به اطاعت رحمان و حكم قرآن مىخواند . دعوتگر خدا را اجابت كرديم . و هر كه دعوتگر خدا را اجابت نكند ، در زمين فرار نتواند كرد [ 1 
  ] .\r\nبيامديم ، از قبايل مختلف كه تنى چند از ما يك شتر داشتند كه حامل زادشان بود و خودشان ، و يك لحاف را دست به دست مىدادند . اندك بودند و بى توان كه خدايمان پناه داد و به نصرت خويش مؤيد داشت و همگى به نعمت وى برادران شديم . آنگاه دو قديد با مردان شما مقابل شديم و آنها را به اطاعت رحمان و حكم قرآن خوانديم كه ما را به اطاعت شيطان و حكومت خاندان مروان خواندند ، قسم بدين خدا كه\r\n\r\n","description":"","footnote":"\r\n[ 1 
  ] وَمن لا يُجِبْ داعِيَ الله فَلَيْسَ بِمُعْجِزٍ في الأَرْضِ 46 : 32 احقاف آيهء 32\r\n","page_name":" 4570 ","page_number":393},
  {"content":"\r\nهدايت از گمرهى فاصله بسيار دارد . آنگاه شتابان بيامدند كه شيطان به كارشان گرفته بود و ديگ خويش را از خونشان به جوش آورده بود و انتظارش از آنها بر آمده بود ياران خدا نيز به دسته ها و گروهها آمدند با شمشيرهاى تيز و پررونق [ 1 
  ] آسياى نبرد بر ما به گردش افتاد و بر آنها نيز ، با ضربتها كه ابطالگران از آن به شك افتند .\r\nشما اى مردم مدينه اگر مروان و خاندان مروان را يارى كنيد خدايتان از جانب خويش يا به دست ما عذاب دهد و دلهاى قوم مؤمنان را آرامش دهد . اى مردم مدينه اولتان بهترين اول بود و آخرتان بدترين آخر است . اى مردم مدينه كسان از مايند و ما از آنهاييم مگر مشركى بتپرست يا مشركى اهل كتاب يا پيشوايى ستمگر . اى مردم مدينه هر كه پندارد خدا عز و جل كسى را تكليفى بيش از توانش كرده يا از عملى كه نكرده مؤاخذه مىكند دشمن خدا عز و جل است و با ما به نبرد . اى مردم مدينه از هشت سهم كه خداى عز و جل در كتاب خويش براى نيرومند و ناتوان مقرر فرمود سخن آريد نهمى كه سهمى نداشت بيامد و با مكابره و نبرد با خداى براى خويش از آن برگرفت . اى مردم مدينه شنيده‌ام ياران مرا نكوهش مىكنند . گفته‌ايد : جوانان نورسند و بدويان خشن ، واى شما اى مردم مدينه مگر ياران پيمبر خداى صلى الله عليه و سلم به جز جوانان نورس بودند ، جوانانى كه در عين جوانى سالخورده بودند چشمانشان از بدى پوشيده بود و قدمهايشان به راه باطل كند رو ، زندگى فانى را در قبال زندگى باقى به خداى فروختند . خستگى را به خستگى آميختند ، قيام شب را به صيام روز پيوستند ، پشتهاشان بر اجزاى قرآن ختم شده بود\r\nو چون بر آيهء شوق - انگيزى مىگذشتند از شوق بهشت به تندى نفس مىزدند و چون ديدند كه شمشيرها از نيام در آمد و نيزه ها بالا رفت و تيرها پر گرفت و دسته هاى سوار بانگ مرگ برآورد ، تهديد سواران را در قبال تهديد خداى ناچيز شمردند . خوشى از آنها باد و سرانجام نيك . بسا چشم كه در منقار پرنده ايست و در دل شب از ترس خداى\r\n\r\n","description":"","footnote":"\r\n[ 1 
  ] كلمهء متن\r\n","page_name":" 4571 ","page_number":394},
  {"content":"\r\nعز و جل اشك ريخته و بسا دست كه از مفصل جدا افتاده كه صاحبش هنگام ركوع و سجود بر آن تكيه داشته . اين سخن را مىگويم و دربارهء تقصير خودمان از خداى آمرزش مىخواهم كه همه توفيق من از خداست كه به دو تكيه دارم و سوى او باز مىگردم . » ابو علقمه گويد : شنيدم كه ابو حمزه بر منبر پيمبر خداى صلى الله عليه و سلم مىگفت : « هر كه ريا كند كافر است . هر كه شك آرد كافر است . هر كه دزدى كند كافر است . و هر كه در كفر خويش شك آرد كافر است . » هارون گويد : از جد خويش ابو علقمه شنيدم كه مىگفت : « ابو حمزه با مردم مدينه روش نكو داشت . و چون سخن او را كه مىگفت هر كه زنا كند كافر است شنيدند به دو متمايل شدند . » هارون بن نقل از يكى از ياران خويش گويد : وقتى ابو حمزه به منبر رفت گفت : « ابهام برفت ، اين نيز بگذرد چه شد ؟ هر كه زنا كند كافر است . » گويد : يكى شعرى را دربارهء قديد براى من خواند به اين مضمون :\r\n« مرا با قديد چكار بود « كه قديد مردان را به فنا داد « در نهان خواهم گريست « و در عيان نيز خواهم گريست « و چون غمم سنگين شود « هماهنگ با سگان بانگ زن « خواهم گريست . »\r\nگويد : ابو حمزه و يارانش سيزده روز مانده از ماه صفر وارد مدينه شدند .\r\nدربارهء مدت بودنشان اختلاف هست . واقدى گويد : سه ماه آنجا ببودند . ديگرى گويد : باقى ماندهء صفر و دو ماه ربيع و نيمى از جمادى الاول را آنجا\r\n","description":"","footnote":"","page_name":" 4572 ","page_number":395},
  {"content":"\r\nبودند . شمار كسانى از مردم مدينه كه در قديد كشته شدند چنان كه واقدى ياد كرده هفتصد بود .\r\nچنان كه گفته‌اند ابو حمزه گروهى از ياران خويش را به سالارى ابو بكر بن - محمد قرشى عدوى و بلج بن عيينه اسدى بصرى ، پيش فرستاد . مروان بن محمد نيز ، عبد الملك بن محمد سعدى را از شام فرستاد با نخبه شاميان .\r\nموسى بن كثير گويد : ابو حمزه از مدينه درآمد و يكى از ياران خويش را جانشين كرد و برفت تا به دره جاى گرفت .\r\nابو يحيى زهرى گويد : مروان چهار هزار كس از سپاه خويش برگزيد و ابن - عطيه را بر آنها گماشت و گفت در رفتن شتاب كند . به هر كدامشان صد دينار داد و يك اسب عربى و استرى براى بارهايش . دستور داد برود و با آنها نبرد كند و اگر ظفر يافت برود تا به يمن برسد و با عبد الله بن يحيى و ياران وى نبرد كند .\r\nگويد : ابن عطيه برفت تا به علا رسيد .\r\nگويد : يكى از مردم مدينه به نام علاء پسر افلح وابستهء ابو الغيث مىگفت من نوجوان بودم آن روز يكى از ياران ابن عطيه مرا ديد و گفت : « پسر اسمت چيست ؟ » گفتم : « علاء » گفت : « پسر كى ؟ » گفتم : « پسر افلح . » گفت : « وابستهء كى ؟ » گفتم : « وابستهء ابو الغيث . » گفت : « ما كجاييم ؟ » گفتم : « در علاء » گفت : « فردا كجا مىرسيم ؟ »\r\n","description":"","footnote":"","page_name":" 4573 ","page_number":396},
  {"content":"\r\nگفتم : « به غالب . » گويد : ديگر سخنى با من نگفت ، مرا پشت سر خود سوار كرد و ببرد تا به نزد ابن عطيه رسانيد و گفت : « از اين پسر بپرس كه نامت چيست ؟ » و از من بپرسيد و آنچه را گفته بودم براى وى تكرار كردم .\r\nگويد : از اين خرسند شد\r\nو در مهايى به من داد .\r\nعبد الملك بن ماجشون گويد : وقتى ابو حمزه و ابن عطيه مقابل شدند ابو حمزه گفت : « با آنها نبرد نكنيد تا خبردار شان كنيد . » گويد : پس به آنها بانگ زدند كه دربارهء قرآن و عمل بدان چه ميگوييد ؟\r\nگويد : ابن عطيه بانگ زد كه آن را درون جوال مىنهيم .\r\nگفت : « دربارهء مال يتيم چه مىگويى ؟ » گفت : « مال يتيم را مىخوريم و با مادرش كار بد مىكنيم . » با چيزهايى ديگر كه شنيدم از آنها پرسش كردند .\r\nگويد : وقتى سخنشان را شنيدند با آنها نبرد كردند . تا شب شد و بانگ زدند : « واى تو اى ابن عطيه ، خدا شب را براى آرامش نهاده ، آرام گير كه ما نيز آرام گيريم . » گويد : اما ابن عطيه نپذيرفت و چندان نبرد كرد تا آنها را بكشت .\r\nهارون گويد : وقتى ابو حمزه برون مىشد با مردم مدينه وداع كرد و گفت : « ما سوى مروان مىرويم اگر ظفر يابيم در احكام شما عدالت مىكنيم و شما را به سنت پيمبرتان محمد صلى الله عليه و سلم وادار ميكنيم و در آمد غنيمتتان را ميانتان تقسيم مىكنيم . و اگر چنان شود كه آنها آرزو دارند زود باشد كه آنها كه ستم كرده‌اند بدانند كه كجا بازگشت مىكنند [ 1 
  ] . » هارون به نقل از يكى از ياران خويش گويد : وقتى مردم از كشته شدن\r\n\r\n","description":"","footnote":"\r\n[ 1 
  ] وَسَيَعْلَمُ الَّذِينَ ظَلَمُوا أَيَّ مُنْقَلَبٍ يَنْقَلِبُونَ 26 : 227 . سورهء شعرا آيهء 227 .\r\n","page_name":" 4574 ","page_number":397},
  {"content":"\r\nابو حمزه خبر يافتند به ياران وى تاختند و آنها را بكشتند .\r\nمحمد بن عمر گويد : ابو حمزه و يارانش سوى مروان حركت كردند سواران مروان كه سالارشان ابن عطيه سعدى بود از قبيلهء قيس در وادى القرى با آنها تلاقى كردند و بسيارشان را بكشتند كه از مقابل آنها به هزيمت سوى مدينه بازگشتند ، مردم مدينه با آنها مقابل شدند و بكشتندشان .\r\nگويد : سالار سپاه مروان عبد الملك بن محمد بن عطيه سعدى هوازنى بود كه با چهار هزار اسب عربى به مدينه آمد هر كدامشان استرى نيز داشتند . از آن جمله كسانى بودند كه دو زره داشتند ، يا يك زره پوشش آهنين گردن ، با زرهء اسب و لوازمى كه در آن دوران مانند آن ديده نشده بود . پس از آن سوى مكه رفتند .\r\nبعضىها گفته‌اند كه ابن عطيه وقتى وارد مدينه شد يك ماه آنجا بماند آنگاه سوى مكه رفت . وليد بن عروه برادرزادهء خويش را در مدينه جانشين كرد . آنگاه سوى مكه و يمن رفت ، ابن ماعز را كه يكى از مردم شام بود در مكه جانشين كرد .\r\nگويد : و چون ابن عطيه حركت كرد عبد الله بن يحيى كه به صنعا بود از رفتن وى خبر يافت و با ياران خويش به مقابله وى آمد و با ابن عطيه تلاقى كرد كه عبد الله ابن يحيى را كشت و پسرش بشير را پيش مروان فرستاد . پس از آن ابن عطيه برفت و وارد صنعا شد و سر عبد الله بن يحيى را پيش مروان فرستاد .\r\nگويد : پس از آن مروان به ابن عطيه نوشت كه با شتاب برود و سالار حج شود . پس او چنان كه در حديث عباس بن عيسى آمده با تنى چند از ياران خويش برفت تا به جرف رسيد . يكى از مردم دهكده متوجه وى شد ، گفتند : « به خدا به هزيمت آمده . » و به دو حمله بردند كه گفت : « واى شما ، سالار حجم امير مؤمنان به من نوشته . » ابو جعفر گويد : اما روايت ابو الزبير بن عبد الرحمان چنين است كه گويد : با ابن عطيه سعدى روان شدم . دوازده كس بوديم . فرمان مروان دربارهء سالارى حج با وى\r\n","description":"","footnote":"","page_name":" 4575 ","page_number":398},
  {"content":"\r\nبود و چهل هزار دينار در خرجين خويش داشت برفت تا به جرف رسيد كه آهنگ حج داشت ، سپاه و سواران خويش را در صنعا به جا نهاده بود ، به خدا ، مطمئن و ايمن بوديم ناگهان شنيدم كه زنى مىگفت : « خداى دو پسر جمانه را بكشد كه چه بد زبان است . » برخاستم گويى آب از من مىريخت . به جاى مرتفعى رفتم . انبوه مردم بود و سلاح و اسب و زنان دشنام گوى ، دو پسران جمانه ، هردوان مرادى كنار ما بودند و از هر سوى ما را در ميان گرفته بودند .\r\nگفتم : « چه مىخواهيد ؟ » گفتند : « شما دزديد ؟ » گويد : ابن عطيه مكتوب خويش را برون آورد و گفت : « اين مكتوب امير مؤمنان است و فرمان سالارى حج ، من نيز ابن عطيه‌ام . » گفتند : « اين نادرست است و شما دزديد . » گويد : خطر را معاينه ديدم ، صفر بن حبيب بر اسب خويش نشست و نبرد كرد تا كشته شد . همه كسانى كه با ما بودند كشته شدند و من ماندم . گفتند : « تو كيستى ؟ » گفتم : « يكى از مردم همدان . » گفتند : « از كدام تيرهء همدان . » گويد : و من خويشتن را به يكى از تيره هاى همدان منتسب داشتم كه تيره هاى همدان را مىشناختم . » پس مرا واگذاشتند و گفتند : « تو ايمنى با هر چه در اينجا دارى آن را برگير . » و اگر همه آن مال را مىخواستم به من مىدادند . آنگاه سوارانى همراه من فرستادند كه مرا به صعده رسانيدند كه ايمن شدم و برفتم تا به مكه رسيدم .\r\nدر اين سال چنان كه گفته‌اند وليد بن هشام به غزاى تابستانى رفت و در عمق منزل گرفت و قلعه مرعش را بنيان كرد .\r\n","description":"","footnote":"","page_name":" 4576 ","page_number":399},
  {"content":"\r\nو هم در اين سال در بصره طاعون رخ داد .\r\nو هم در اين سال قحطبة بن شبيب از مردم گرگان كشتار كرد . به قولى نزديك سى هزار كس از آنها را بكشت ، زيرا چنان كه گفته‌اند خبر يافت كه مردم گرگان از پس كشته شدن نباتة بن حنظله اتفاق كرده بودند كه بر ضد قحطبه قيام كنند . و چون قحطبه از اين قضيه خبر يافت وارد شد و گروهى را كه ياد كردم بكشت و چون نصر بن سيار كه در آن وقت به قومس بود خبر يافت كه قحطبه ، نباته را با آن گروه از مردم گرگان كشته حركت كرد و تا خوار از توابع رى برفت .\r\nسبب اقامت نصر در قومس چنان كه در روايت ابو الحسن جشمى آمده آن بود كه وقتى ابو مسلم تميم بن نصر و نابى بن سويد عجلى را كشت فرمان زياد بن - زرارهء قشيرى را به عاملى نيشابور همراه منهال بن فتان فرستاد به قحطبه نيز نوشت و دستور داد كه از پى نصر برآيد .\r\nگويد : قحطبه على را با مقدمهء خويش فرستاد و خود او نيز برفت تا به نيشابور رسيد و دو ماه رمضان و شوال سال صد و سىام را آنجا بسر برد . نصر در يكى از دهكده هاى قومس بود به نام بذش ، قيسيانى كه همراه وى بودند در دهكده اى به نام ممدا فرود آمده بودند . نصر همراه گروهى از سران خراسان به ابن هبيره كه در واسط بود نامه نوشت و از او كمك خواست و كار را سخت مهم وانمود . اما ابن هبيره فرستادگان وى را به زندان كرد . نصر به مروان نوشت كه من گروهى از سران خراسان را پيش ابن هبيره فرستادم كه وضع كسان اينجا را معلوم وى دارند و از او كمك خواستم كه فرستادگان مرا به زندان كرد . من همانند كسى هستم كه او را از اطاقش به حجره اش رانده‌اند سپس از حجره اش به خانه اش رانده‌اند و سپس از خانه اش به صحن خانه رانده‌اند . اگر كسى وى را بكمك دريابد و كمكش كند شايد به خانه اش بازگردد و خانه براى وى بماند . اما اگر از خانه اش به راه رانده شود نه خانه براى او ماند و نه صحن .\r\n","description":"","footnote":"","page_name":" 4577 ","page_number":400},
  {"content":"\r\nگويد : مروان به ابن هبيره نوشت و دستور داد كه نصر را يارى كند و به نصر نوشت و اين را معلوم وى داشت\r\nو او همراه خالد وابستهء بنى ليث به ابن هبيره نوشت و مىخواست كه زودتر سپاه سوى وى فرستد . نوشته بود با مردم خراسان چندان دروغ گفته‌ام كه هيچ يك از آنها سخن مرا باور ندارند . ده هزار كس به كمك من فرست ، از آن پيش كه صد هزار به كمكم فرستى و به كارى نيايد .\r\nدر اين سال محمد بن عبد الملك بن مروان سالار حج شد . اين را از ابو معشر آورده‌اند . وى عامل مكه و مدينه و طايف بود .\r\nدر اين سال عراق به يزيد بن عمر بن هبيره سپرده بود . قضاى كوفه با حجاج بن عاصم محاربى بود . قضاى بصره با عباد بن منصور بود . عامل خراسان نصر بن سيار بود و كار خراسان چنان بود كه ياد كرده‌ام .\r\nآنگاه سال صد و سى و يكم در آمد .\r\n\r\nسخن از حوادثى كه به سال صد و سى و يكم بود\r\nاز جمله حوادث سال اين بود كه قحطبه پسر خويش ، حسن را سوى نصر فرستاد كه به قومس بود .\r\nجبلة بن فروخ تاجى گويد : وقتى نباته كشته شد نصر بن سيار از بذش حركت كرد و وارد خوار شد كه امير آنجا ابو بكر عقيلى بود . قحطبه در محرم سال صد و سى و يكم پسر خويش ، حسن ، را سوى قومس فرستاد . سپس ابو كامل و ابو القاسم ، محرز بن ابراهيم ، و ابو العباس مروزى را با هفتصد كس بنزد حسن فرستاد كه چون نزديك وى رسيدند ابو كامل كناره گرفت و اردوگاه حسن را ترك كرد و سوى نصر رفت و با وى شد و حضور سردار عقب مانده را معلوم وى داشت . نصر سپاهى سوى آنها فرستاد كه به نزدشان رفتند و آنها را كه در باغى بودند محاصره كردند . جميل بن مهران\r\n","description":"","footnote":"","page_name":" 4578 ","page_number":401},
  {"content":"\r\nنقبى زد و با ياران خويش گريخت و چيزى از كالاى خويش را به جا نهادند كه ياران نصر آن را برگرفتند و نصر آن را پيش ابن هبيره فرستاد كه در رى عطيف متعرض فرستاده شد و نامهء نصر را با كالا از او گرفت و براى ابن هبيره فرستاد كه نصر از او شكوه كرد گفت : « دستخوش ابن هبيره‌ام چرا با مردم ، زبون قيس در كار من آشفتگى ميارد ؟ به خدا او را رها مىكنم كه بداند نه خودش چيزى است نه پسرش كه براى وى انتظارها دارد . » آنگاه نصر برفت تا به رى رسيد ، كه عامل آنجا حبيب بن بديل نهشلى بود .\r\nوقتى نصر به رى رسيد ، عطيف از آنجا سوى همدان رفت كه مالك بن ادهم باهلى آنجا بود ، در صحصحيه ، و چون ديد مالك در همدان است ، از آنجا سوى اصبهان ، به نزد عامر بن ضباره رفت .\r\nگويد : عطيف با سه هزار كس بود ، ابن هبيره وى را سوى نصر فرستاده بود كه در رى بماند و پيش نصر نرفت .\r\nگويد : نصر دو روز در رى بماند ، آنگاه بيمار شد كه او را ميبردند ، وقتى در ولايت ساوه به نزديكى همدان رسيد آنجا بمرد و چون بمرد يارانش وارد همدان شدند .\r\nچنان كه گفته‌اند وفات نصر دوازده روز رفته از ربيع الاول بود به سن هشتاد و پنج سالگى .\r\nبه قولى : وقتى نصر از خوار سوى رى مىرفت وارد رى نشد بلكه از راه بيابان ما بين رى و همدان برفت و در آنجا بمرد .\r\nعلى گويد : وقتى نصر بن سيار بمرد ، حسن ، خازم بن خزيمه را به دهكده اى فرستاد به نام سمنان . قحطبه نيز از گرگان روان شد و زياد بن زرارهء قشيرى را پيش فرستاد .\r\nزياد كه از پيروى ابو مسلم پشيمان شده بود از قحطبه جدا شد و راه اصفهان گرفت كه ميخواست بنزد عامر بن ضباره رود .\r\nگويد : قحطبه ، مسيب بن زهير ضبى را فرستاد كه روز بعد ، پسينگاه به دو رسيد كه زياد هزيمت شد و بيشتر كسانى كه با وى بودند كشته شدند . آنگاه مسيب بن زهير\r\n","description":"","footnote":"","page_name":" 4579 ","page_number":402},
  {"content":"\r\nپيش قحطبه بازگشت و قحطبه سوى قومس رفت كه پسرش حسن آنجا بود . در اين وقت خازم از طرفى كه حسن او را فرستاده بود بيامد و قحطبه و پسر خويش را سوى رى فرستاد .\r\nگويد : وقتى حبيب بن بديل نهشلى و همراهان وى از مردم شام از آمدن حسن خبر يافتند از رى برون شدند و حسن وارد آن شد و ببود تا پدرش بيامد و چون قحطبه به رى رسيد ، به ابو مسلم نامه نوشت و اقامت خويش را در رى به دو خبر داد .\r\nدر اين سال ابو مسلم از مرو به نيشابور رفت و آنجا اقامت گرفت .\r\n\r\nسخن از كار ابو مسلم در نيشابور و كار قحطبه از پس اقامت وى\r\nوقتى قحطبه به ابو مسلم نوشت كه در رى جاى گرفته ، ابو مسلم چنان كه گويند از مرو حركت كرد و در نيشابور جا گرفت و خندق زد . قحطبه سه روز پس از اقامت رى پسر خويش حسن را سوى همدان فرستاد .\r\nعلى گويد : وقتى حسن بن قحطبه سوى همدان روان شد مالك بن ادهم و كسانى از مردم شام و خراسان كه آنجا بودند ، سوى نهاوند رفتند . مالك آنها را به گرفتن مقررى خواند و گفت :\r\n« هر كه نامش به ديوان است مقررى خويش را بگيرد . » بسيار كس مقررى را رها كردند و برفتند . مالك با كسانى از مردم شام و خراسان كه با وى مانده بودند ، در نهاوند بماند . حسن بن قحطبه از همدان سوى نهاوند رفت و در چهار فرسنگى شهر فرود آمد . قحطبه ، ابو الجهم بن عطيه وابستهء باهله را با هفتصد كس به كمك وى فرستاد كه شهر را در ميان گرفت و محاصره كرد .\r\nدر اين سال عامر بن ضباره كشته شد .\r\n","description":"","footnote":"","page_name":" 4580 ","page_number":403},
  {"content":"\r\n\r\nسخن از كشته شدن عامر بن ضباره و سبب آن\r\nسبب كشته شدن عامر بن ضباره چنان بود كه وقتى ابن ضباره عبد الله بن معاويه را هزيمت كرد ، وى به فرار سوى خراسان رفت و از راه كرمان به آنجا رسيد . عامر ابن ضباره از پى وى رفت . در اين اثنا خبر كشته شدن نباتة بن حنظله در گرگان ، به يزيد بن عمر رسيد .\r\nجبلة بن فروخ گويد : وقتى نباته كشته شد ، ابن هبيره به عامر بن ضباره و پسر خويش داود نوشت كه سوى قحطبه روند . عامر و داود كه به كرمان بودند با پنجاه هزار كس برفتند تا به ولايت اصفهان ، به شهر جى ، جاى گرفتند . سپاه اين ضباره را سپاه سپاهها مىگفتند .\r\nگويد : قحطبه ، مقاتل عكى و ابو حفص مهلبى و ابو حماد مروزى وابستهء بنى سليم و موسى بن عقيل و اسلم بن حسان و ذويب بن اشعث و كلثوم بن شبيب و مالك بن طريف و مخارق بن عقال و هيثم بن زياد را فرستاد كه سالار همگيشان عكى بود كه برفت تا در قم جا گرفت .\r\nگويد : وقتى ابن ضباره خبر يافت كه حسن در مقابل مردم نهاوند جاى دارد ، خواست به كمك سوى آنها رود ، عكى خبر يافت و كس پيش قحطبه فرستاد و قضيه را معلوم وى داشت و او زهير بن محمد را به كاشان فرستاد . عكى از قم برون شد و طريف بن غيلان را جانشين كرد . قحطبه به دو نوشت سوى قم بازگردد و بماند تا وى بيايد .\r\nگويد : قحطبه از رى بيامد و طليعهء دو سپاه به دو رسيد ، وقتى قحطبه به مقاتل ابن حكيم عكى رسيد ، سپاه عكى را به سپاه خويش پيوست ، عامر بن ضباره كه سوى آنها روان شده بود با سپاه قحطبه يك فرسنگ فاصله داشت و چند روزى بجاى ماند .\r\n","description":"","footnote":"","page_name":" 4581 ","page_number":404},
  {"content":"\r\nگويد : پس از آن قحطبه سوى ابن ضباره روان شد و ميان دو سپاه تلاقى شد . على بر پهلوى راست قحطبه بود ، خالد بن برمك نيز با وى بود . عبد الحميد ربعى بر پهلوى چپ وى بود با مالك بن طريف . قحطبه با بيست هزار كس بود و ابن ضباره با يكصد هزار و به قولى يكصد و پنجاه هزار .\r\nگويد : قحطبه بگفت تا قرآنى را بر نيزه اى نهادند ، آنگاه بانگ زد كه اى مردم ما شما را به آنچه در اين قرآن هست مىخوانيم . پس او را دشنام دادند و سخنان بسيار زشت گفتند . قحطبه كس پيش قوم فرستاد كه حمله بريد ، عكى به آنها حمله برد و كسان به نبرد پرداختند چندان نبردى در ميانه نرفته بود كه مردم شام هزيمت شدند و بسيار كس از آنها كشته شد و اردوگاهشان را به تصرف آوردند و از سلاح و كالا و برده چندان به دست آوردند كه كس شمار آن ندانست . قحطبه خبر فتح را همراه شريح بن عبد الله براى پسر خويش فرستاد .\r\nابو الذيال گويد : قحطبه با عامر بن ضباره تلاقى كرد ، كسانى از مردم خراسان با ابن ضباره بودند ، از جمله صالح بن حجاج نميرى و بشر بن بسطام برجمى و عبد العزيز بن - شماس مازنى . ابن ضباره همه سوار داشت و پياده با وى نبود . قحطبه سوار و پياده هم داشت ، اسبان را با تير بزدند كه ابن ضباره هزيمت شد و سوى اردوگاه خويش رفت ، قحطبه وى را تعقيب كرد ، ابن ضباره اردوگاه را رها كرد و بانگ زد : سوى من آييد ، و كسان هزيمت شدند و او كشته شد .\r\nمفضل بن محمد ضبى گويد : وقتى قحطبه با ابن ضباره مقابل شد ، داود بن يزيد هزيمت شد ، عامر دربارهء وى پرسيد ، گفتند : « هزيمت شد » گفت : « خداى از هر دومان آنكه را كه بد سرانجام تر است لعنت كند . » و چندان نبرد كرد تا كشته شد .\r\nحفص بن شبيب به نقل از كسى كه همراه قحطبه بوده بود ، گويد : هيچ سپاهى را نديدم كه چندان اسب و سلاح و برده كه مردم شام از اصفهان فراهم آوردند ،\r\n","description":"","footnote":"","page_name":" 4582 ","page_number":405},
  {"content":"\r\nفراهم آورده باشد ، گويى شهرى را گشوده بوديم و از آنها چندان بربط و طنبور و مزمار گرفتيم كه به شمار نبود كمتر خيمه اى بود كه وارد آن شويم و مشكچه يا مشك شرابى به دست نياريم .\r\nيكى از شاعران دربارهء اين نبرد شعرى گفت به اين مضمون :\r\n« قحطبه به سختى پراكنده شان كرد « كه آنها مروان را چنان ميخواندند كه پروردگار را\r\nدر اين سال قحطبه در نهاوند با سپاهيان مروان بن محمد كه بدانجا پياده برده بودند ، نبرد كرد . به قولى نبرد در جاپلق بود از سرزمين اصفهان ، به روز شنبه هفت روز رفته از رجب .\r\n\r\nسخن از خبر نبرد قحطبه با سپاهيان مروان بن محمد\r\nزهير بن هنيد گويد : وقتى عامر بن ضباره كشته شد ، قحطبه اين را براى پسر خويش حسن نوشت وقتى نامه به دو رسيد تكبير گفت ، سپاهيان وى نيز تكبير گفتند و كشته شدن ابن ضباره را بانگ زدند .\r\nعاصم بن عمير سعدى گفت : « اينان بيهوده كشته شدن ابن ضباره را بانگ نمىزنند ، سوى حسن بن قحطبه و ياران وى رويد اما تاب مقابله آنها را نداريد ، پيش از آنكه پدرش با كمك به نزد وى آيد هر كجا مىخواهيد برويد . » پيادگان گفتند : شما كه سوارانيد ، بر اسبان مىرويد و ما را رها مىكنيد ؟ » مالك بن ادهم باهلى به آنها گفت : « ابن هبيره به من نامه نوشته اما من نمىروم تا وى به نزد من آيد . » پس بماندند ، قحطبه بيست روز در اصفهان بماند . آنگاه حركت كرد تا در نهاوند به نزد حسن ، پسر خويش ، رسيد و چند ماه آنها را به محاصره گرفت و دعوتشان\r\n","description":"","footnote":"","page_name":" 4583 ","page_number":406},
  {"content":"\r\nكرد كه امان گيرند ، اما نپذيرفتند . پس منجنيقها مقابلشان نهاد و چون مالك چنين ديد ، براى خويشتن و مردم شام امان خواست . مردم خراسان بىخبر بودند ، قحطبه به دو امان داد و به امان عمل كرد و هيچكس از آنها را نكشت اما همه خراسانيان را كه در نهاوند بودند بكشت بجز حكم بن ثابت حنفى ، از جمله كشته شدگان خراسانى ابو كامل بود و حاتم بن حارث و پسر نصر بن سيار و عاصم بن عمير و على بن عقيل و بيهس بن بديل از بنى سليم مقيم جزيره ، و يكى از قرشيان به نام بخترى از اعقاب عمر بن خطاب رضى الله عنه كه به قولى خاندان خطاب او را نمىشناسند ، و قطن بن حرب هلالى .\r\nيحيى بن حكم همدانى به نقل از يكى از وابستگان خويش گويد : وقتى مالك بن ادهم با قحطبه صلح كرد بيهس بن بديل گفت : « ابن ادهم بر ضد ما صلح مىكند ، به خدا او را به غافلگيرى مىكشم . » مردم خراسان ديدند كه درها به روى حريفان گشوده شد و وارد شدند و قحطبه كسانى از مردم خراسان را كه همراه وى بودند وارد باغى كرد .\r\nراوى ديگر گويد : قحطبه كس پيش مردم خراسان فرستاد كه در شهر نهاوند بودند و دعوتشان كه برون آيند و امانشان داد ، اما نپذيرفتند . آنگاه كس پيش شاميان نهاوند فرستاد به همين ترتيب ، كه پذيرفتند و از آن پس كه سه ماه شعبان و رمضان و شوال را در محاصره بوده بودند مشمول امان شدند . شاميان كس پيش قحطبه فرستادند كه مردم شهر را مشغول بدارد تا بىآنكه متوجه شوند در را به روى وى بگشايند .\r\nگويد : قحطبه چنان كرد و مردم شهر را به نبرد مشغول داشت و مردم شامى در را بر وى گشودند . وقتى مردم خراسانى كه در شهر بودند برون شدن شاميان را بديدند سبب برون رفتنشان را پرسيدند .\r\nگفتند : « ما براى خودمان و شما امان گرفته‌ايم » ، سران مردم خراسان برون شدند و قحطبه هر كدامشان را به يكى از سرداران خراسان داد . آنگاه بانگزن خويش را\r\n","description":"","footnote":"","page_name":" 4584 ","page_number":407},
  {"content":"\r\nبگفت تا بانگ زد كه هر كه اسيرى از مردم شهر كه پيش ما آمده‌اند به دست دارد گردنش را بزند و سرش را پيش ما بيارد . كه چنان كردند و همه كسانى كه از ابو مسلم گريخته بودند و سوى قلعه رفته بودند كشته شدند بجز مردم شام كه آزادشان كرد و از آنها تعهد گرفت كه بر ضد وى با دشمنى همدستى نكنند .\r\nعلى گويد : وقتى قحطبه آن كسان از مردم خراسان را كه در نهاوند بوده بودند با مردم شام وارد باغ كرد ، ابن عمير به آنها گفت : « واى شما وارد باغ مشويد » ، عاصم برون شد ، زره خويش را به تن داشت و جامهء سياهى را كه همراه داشت پوشيده بود ، يكى كه در خراسان جزو خدمهء وى بوده بود او را بديد و بشناخت و گفت : « ابو الاسود ؟ » گفت : « آرى » پس او را به نهانگاهى برد و به غلام خويش گفت : « وى را محافظت كن و هيچكس را از محل وى مطلع مكن . » گويد : قحطبه گفت : « هر كس اسيرى به نزد وى باشد او را پيش ما آرد » .\r\nغلامى كه بر عاصم گماشته شده بود گفت : « بيم دارم او را به زور از من بگيرند » يكى .\r\nاز مردم يمنى اين را شنيد و گفت : « او را به من نشان بده . » و چون او را نشان داد بشناختش و پيش قحطبه رفت و به دو خبر داد و گفت : « يكى از سران ستمگران . » گويد : پس قحطبه كس فرستاد و او را بكشت . اما به امان مردم شامى عمل كرد و كسى از آنها نكشت .\r\nجبلة بن فروخ گويد : وقتى قحطبه به نهاوند آمد ، حسن مردم شهر را در محاصره داشت ، پس قحطبه مقابل آنها بماند و حسن را سوى مرج القلعه فرستاد ، حسن ، خازم ابن خزيمه را به سوى حلوان پيش فرستاد و عبد الله\r\nبن علاء كندى كه عامل آن بود از حلوان بگريخت و آنجا را رها كرد .\r\nمحرز بن ابراهيم گويد : وقتى قحطبه نهاوند را گشود ، مىخواستند نام قحطبه\r\n","description":"","footnote":"","page_name":" 4585 ","page_number":408},
  {"content":"\r\nرا به مروان بنويسند ، گفتند : « اين نامى زشت است آن را واژگونه نويسيد . » كه هبط حق شد ( يعنى حق تنزل يافت ) گفتند : « اولى با همهء زشتى از اين قابل تحمل تر است . » و آن را پس آوردند .\r\nدر اين سال نبرد ابو عون در شهر زور رخ داد .\r\n\r\nسخن از نبرد ابو عون در شهر - زور و حوادثى كه آنجا رخ داد\r\nجبلة بن فروخ گويد : قحطبه ، ابو عون ، عبد الملك بن يزيد و مالك بن طريف ، هر دوان خراسانى را با چهار هزار كس سوى شهر زور فرستاد كه عثمان بن سفيان با مقدمهء عبد الله بن مروان آنجا بود .\r\nگويد : ابو عون و مالك برفتند و در دو فرسنگى شهر زور فرود آمدند و يك روز و يك شب آنجا ببودند ، آنگاه به روز بيستم ذى حجه سال صد و سى و يكم به عثمان بن سفيان حمله بردند كه عثمان بن سفيان كشته شد و ابو عون مژده را همراه اسماعيل بن - متوكل فرستاد و خويشتن در ولايت موصل بماند .\r\nبعضىها گفته‌اند كه عثمان بن سفيان كشته نشد ، بلكه پيش عبد الله بن مروان گريخت و ابو عون اردوگاه وى را به غارت داد و پس از نبردى سخت بسيار كس از ياران وى را بكشت .\r\nراوى گويد : قحطبه ، ابو عون را با سى هزار كس سوى شهر زور فرستاد كه ابو مسلم به دو چنين دستور داده بود .\r\nگويد : وقتى خبر ابو عون به مروان رسيد كه در حران بود ، از آنجا حركت كرد ، سپاهيان شام و جزيره و موصل نيز با وى بودند . بنى اميه فرزندان خويش را با وى فرستادند و او سوى ابو عون روان شد تا به موصل رسيد ، آنگاه خندق كندن آغاز كرد و از خندقى به خندقى مىرفت ، تا به زاب بزرگ رسيد و آنجا\r\n","description":"","footnote":"","page_name":" 4586 ","page_number":409},
  {"content":"\r\nبماند .\r\nگويد : ابو عون باقيماندهء ذى حجه را تا محرم سال صد و سى و دوم در شهر زور بماند و آنجا پنجهزار كس را سپاهى مزدور كرد .\r\nدر اين سال قحطبه سوى ابن هبيره رفت .\r\nجبلة بن فروخ گويد : وقتى پسر ابن هبيره به هزيمت از حلوان پيش وى رسيد ، يزيد بن عمر بن هبيره با گروهى بسيار و بىشمار براى نبرد قحطبه برون شد . جوثرة بن سهيل باهلى نيز با وى بود كه مروان او را به كمك ابن هبيره فرستاده بود . ابن هبيره ، زياد بن سهل غطفانى را بر دنبالهء سپاه خويش گماشته بود .\r\nگويد : يزيد بن عمر بن هبيره برفت تا در جلولا فرود آمد و خندق زد ، يعنى خندقى را كه عجمان در ايام نبرد جلولا كنده بودند از نو بكند و آنجا بماند . قحطبه نيز برفت تا در قرماسين ( كرمانشاهان ) جاى گرفت . آنگاه سوى حلوان رفت ، سپس از حلوان پيشتر رفت و در خانقين جاى گرفت . و چون قحطبه از خانقين برفت ، ابن هبيره نيز حركت كرد و سوى دسكره بازگشت .\r\nابو مخنف گويد : قحطبه بيامد ، ابن هبيره در جلولا خندق زده بود و او سوى عكبرا رفت ، سپس از دجله عبور كرد و برفت تا در دمم ، نرسيده به انبار ، جاى گرفت ابن هبيره نيز با همراهان خويش حركت كرد و براى اينكه زودتر از قحطبه به كوفه برسد شتابان برفت تا بر كنارهء شرقى فرات جاى گرفت و حوثره را با پانزده هزار كس سوى كوفه فرستاد . قحطبه نزديك دمم از فرات عبور كرد و به كنارهء غربى رسيد . آنگاه به آهنگ كوفه روان شد تا به جايى رسيد كه ابن هبيره آنجا بود .\r\nدر اين سال وليد بن عروه سعدى هوازنى برادرزاده ابن عطيه كه ابو حمزهء خارجى را كشت سالار حج شد . وى از جانب عموى خويش ولايتدار مدينه بود . اين را از ابو معشر آورده‌اند ، واقدى و غير او نيز چنين گفته‌اند .\r\nگويند : وليد بن عروه از مدينه برون شده بود . مروان به عموى وى عبد الملك\r\n","description":"","footnote":"","page_name":" 4587 ","page_number":410},
  {"content":"\r\nبن عطيه نوشته و دستور داده بود كار حج را عهده كند . وى در يمن بود و كار وى چنان بود كه از پيش آورده‌ام . و چون عموى وليد بن عروه تأخير كرد\r\nنامه اى از جانب وى ساخت كه به او دستور مىداد كه كار حج را عهده كند و او سالار حج شد .\r\nبه قولى : وليد بن عروه وقتى از كشته شدن عموى خويش ، عبد الملك ، خبر يافت سوى قاتلان وى رفت و بسيار كس از آنها را بكشت و شكم زنانشان را دريد و كودكانشان را بكشت و هر كس از آنها را كه به دست آورد به آتش بسوخت .\r\nدر اين سال عامل مكه و مدينه و طائف وليد بن عروهء سعدى بود از جانب عموى خويش عبد الملك بن محمد . عامل عراق يزيد بن عمر بن هبيره بود . قضاى كوفه با حجاج بن عاصم محاربى بود . قضاى بصره با عباد بن منصور ناجى بود .\r\nآنگاه سال صد و سى و دوم در آمد .\r\n\r\nسخن از خبر حوادثى كه به سال صد و سى و دوم بود\r\nاز جمله حوادث سال هلاكت قحطبة بن شبيب بود .\r\n\r\nسخن از خبر هلاكت قحطبه بن شبيب و سبب آن\r\nسبب چنان بود كه وقتى قحطبه كه سوى ابن هبيره مىرفت در خانقين فرود آمد ، ابن هبيره از جلولا سوى دسكره رفت و چنان كه گفته‌اند قحطبه پسر خويش حسن را به طليعه دارى فرستاد تا خبر ابن هبيره را معلوم وى دارد . ابن هبيره سوى خندق خويش بازگشته بود كه در جلولا بود ، حسن او را در خندقش يافت و پيش پدر بازگشت و جاى ابن هبيره را با وى بگفت .\r\n","description":"","footnote":"","page_name":" 4588 ","page_number":411},
  {"content":"\r\nحسن بن رشيد گويد : وقتى حسن پسر قحطبه پيش وى بازگشت و خبر ابن هبيره را با او بگفت ، قحطبه به ياران خويش گفت : « راهى مىدانيد كه ما را به كوفه برساند و به ابن هبيره برنخوريم . » گويد : خلف بن مورع همدانى ، يكى از مردم بنى تميم گفت : « آرى ، من بلد تو مىشوم » ، و او را از تامرا و رستقباذ گذر داد و در شاهراه برفت تا به بزرگ [ 1 
  ] شاپور رسيد و سوى عكبرا رفت و از دجله سوى اوانا عبور كرد .\r\nابراهيم بن يزيد خراسانى گويد : قحطبه در خانقين فرود آمد ، ابن هبيره در جلولا بود و ميانشان پنج فرسنگ فاصله بود ، پس طليعه داران خويش را سوى ابن هبيره فرستاد كه وضع وى را معلوم دارد ، پيش وى بازگشتند و به دو گفتند كه وى اقامت گرفته است . پس قحطبه ، خازم بن خزيمه را فرستاد و به او دستور داد كه از دجله بگذرد ، وى گذر كرد و ما بين دجله و دجيل برفت تا در كوثيا فرود آمد . پس از آن قحطبه به دو نوشت و دستور داد كه سوى انبار رود و هر چه كشتى آنجا هست با هر چه به دست ميارد به طرف وى عبور دهد و در دمم پيش وى برد .\r\nگويد : خازم چنين كرد . قحطبه در دمم پيش وى رسيد ، آنگاه در محرم سال صد و سى و دوم قحطبه از فرات عبور كرد\r\nو بنه ها را از راه دشت فرستاد . سواران با وى بر كنارهء فرات مىرفتند ، ابن هبيره بر دهانهء فرات در فلوجهء بالا ، در بيست و سه فرسخى كوفه اردو زده بود و فراريان ابن ضباره پيش وى فراهم آمده بودند ، مروان نيز حوثرة بن سهيل باهلى را با بيست هزار كس از مردم شام به كمك او فرستاده بود .\r\nجبلة بن فروخ گويد : وقتى قحطبه ، ابن هبيره را رها كرد و به آهنگ كوفه روان شد ، جوثرة بن سهيل باهلى و كسانى از سران مردم شام به ابن هبيره گفتند :\r\n« قحطبه سوى كوفه رفت تو نيز آهنگ خراسان كن و او را با مروان را واگذار كه تو او\r\n\r\n","description":"","footnote":"\r\n[ 1 
  ] كلمهء متن : بزرح\r\n","page_name":" 4589 ","page_number":412},
  {"content":"\r\nرا مىشكنى و به ناچار از پى تو خواهد آمد . » ابن هبيره گفت : « رأى درست اين نيست ، وى كسى نيست كه از پى من بيايد و كوفه را رها كند ، رأى درست اين است كه زودتر از وى به كوفه روم » گويد : وقتى قحطبه از فرات گذر كرد و از كنارهء فرات روان شد ، ابن هبيره از اردوگاه خويش ، در فلوجه ، حركت كرد ، حوثرة بن سهيل را بر مقدمهء خويش گماشت و به دو گفت كه سوى كوفه روان شود ، دو گروه بر كنارهء فرات مىرفتند ، ابن هبيره ما بين فرات و سوار بود ، و قحطبه در سمت غرب بود ، مجاور بيابان .\r\nگويد : قحطبه توقف كرد ، يك مرد بدوى در زورقى بر او گذشت و به قحطبه سلام گفت ، كه به دو گفت : « تو از كدام قبيله اى ؟ » گفت : « از طى . » آنگاه بدوى به قحطبه گفت : « از اين آب بنوش و دمخوردهء خويش را به من ده . » قحطبه كاسه اى را پر كرد و از آن بنوشيد و به دو نوشانيد .\r\nبدوى گفت : « حمد خداى را كه اجل مرا به تأخير انداخت تا اين سپاه را ديدم كه از اين آب مىنوشد . » قحطبه گفت : « روايتى به تو رسيده ؟ » گفت : « آرى . » گفت : « از كدام طايفه اى ؟ » گفت : « از قبيلهء طى از طايفهء بنى نبهان . » قحطبه گفت : « امام من به من راست گفت كه خبر داد كه بر كنار اين نهر نبردى خواهم كرد كه نصرت از آن من است ، اى برادر نبهانى ، آيا اينجا گدارى هست ؟ » گفت : « آرى ، ولى آن را نمىشناسم ، اما ترا به كسى رهنمون ميشوم كه آن را بشناسد : سندى بن عصم . »\r\n","description":"","footnote":"","page_name":" 4590 ","page_number":413},
  {"content":"\r\nگويد : پس قحطبه كس به طلب وى فرستاد كه با ابو السندى و عون بيامدند و گدار را به قحطبه نشان دادند . شبانگاه مقدمهء ابن هبيره به نزد وى رسيد كه بيست هزار كس بودند و سالارشان ابن حوثره بود .\r\nابن شهاب عبدى گويد : قحطبه در جباريه فرود آمد ، و گفت : « امام به من راست گفت كه نصرت در اين مكان است . » آنگاه مقرريهاى سپاه را بداد ، دبير وى شانزده هزار درم ، يك درم يا دو درم بيش يا كم ، به دو پس داد . قحطبه گفت : « تا وقتى كه بدين روش باشيد قرين تگى خواهيد بود . » گويد : پس سواران شام به نزديك وى رسيدند ، گدارى را به وى نشان داده بودند ،\r\nگفت : « در انتظار ماه حرامم و شب عاشورا . » و اين به سال صد و سى و دوم بود .\r\nاما روايت ابو مخنف چنين است كه گويد : قحطبه به محل گدارى رسيد كه به وى گفته بودند و اين به هنگام غروب آفتاب بود ، شب چهارشنبه هشت روز رفته از محرم سال صد و سى و دوم . وقتى قحطبه به گدار رسيد ، با گروهى از ياران خويش به آب زد و برفت و به ابن هبيره حمله برد ، اما يارانش روى بگردانيدند و هزيمت شدند ، پس از آن در فم النيل جاى گرفتند ، حوثره نيز برفت تا در قصر ابن - هبيره جاى گرفت ، صبحگاهان مردم خراسان كه امير خويش را از دست داده بودند فرو ماندند و حسن بن قحطبه سالار قوم شد .\r\nعلى بن شهاب عبدى گويد : قحطبه به پرچمدار خويش كه خيران ، يا يسار ، وابستهء او بود گفت : « عبور كن . » به بيرقدار خود مسعود بن علاج ، يكى از مردم بنى - بكر نيز گفت : « عبور كن . » به سالار نگهبانان خويش عبد الحميد بن ربعى ، ابو غانم ، يكى از مردم بنى نبهان طى نيز گفت : « اى ابو غانم عبور كن و به غنيمت خوشدل باش . » گويد : جماعتى عبور كردند تا چهارصد كس شدند و با ياران حوثره نبرد\r\n","description":"","footnote":"","page_name":" 4591 ","page_number":414},
  {"content":"\r\nكردند تا آنها را از آبگاه دور كردند ، با محمد بن نباته نيز تلاقى كردند و با وى به نبرد پرداختند ، آتشها را بالا بردند و مردم شام هزيمت شدند ، قحطبه را نيافتند و با حميد بن قحطبه ، به خلاف ميل وى بيعت كردند ، يكى را به نام ابو نصر با دويست كس بر بنه ها گماشتند ، حميد برفت تا در كربلا سپس در دير الاعور ، سپس در عباسيه فرود آمد .\r\nابو الذيال گويد : قحطبه را يافتند و ابو الجهم او را به خاك سپرد ، يكى از ميان كسان گفت : « هر كس دستورى از قحطبه پيش او هست ما را از آن خبر دهد . » مقاتل بن مالك عكى گفت : « از قحطبه شنيدم كه گفت : اگر حادثه اى براى من رخ داد ، حسن سالار كسان است . » گويد : پس كسان با حميد براى حسن بيعت كردند و كس پيش حسن فرستادند ، فرستاده نرسيده به دهكدهء شاهى به دو رسيد و حسن بازگشت ، ابو الجهم انگشتر قحطبه را به دو داد و با وى بيعت كردند .\r\nگويد : حسن گفت : « اگر قحطبه درگذشت ، من پسر قحطبه‌ام . » گويد : در آن شب ابن نبهان سدوسى و حرب بن سلم بن\r\nاحوز و عيسى ابن اياس عدوى و يكى از چابكسواران ، به نام مصعب ، كشته شدند . معن بن زائده و يحيى بن حصن مدعى كشتن قحطبه بودند .\r\nابو الذيال گويد : قحطبه را در جويى كشته يافتند ، كشتهء حرب بن مسلم بن - احوز نيز پهلوى وى بود و پنداشتند كه هر يك ديگرى را كشته است .\r\nعبد الله بن بدر گويد : در شب قحطبه با ابن هبيره بودم ، سوى ما عبور كردند و روى بندى كه پنج سوار آنجا بود با ما نبرد كردند ابن هبيره ، محمد بن نباته را به مقابلهء آنها فرستاد و به سختى عقبشان زديم . معن بن زائده ضربتى به شانهء قحطبه زد ، شمشير در او فروشد و قحطبه در آب افتاد ، وى را برون كشيدند ، گفت : « دست مرا ببنديد . »\r\n","description":"","footnote":"","page_name":" 4592 ","page_number":415},
  {"content":"\r\nدست را با عمامه اى بستند .\r\nگفت : « اگر مردم مرا در آب افكنيد كه كسى كشته شدن مرا نداند . » گويد : آنگاه مردم خراسان حمله بردند و ابن نباته و مردم شام هزيمت شدند ، به تعقيب ما آمدند ، گروهى از ما به سمتى مىرفت ، گروهى از مردم خراسان به ما رسيدند كه مدتى دراز با آنها نبرد كرديم ، و عاقبت به كمك دو تن از مردم شام نجات يافتيم كه به دفاع از ما نبردى سخت كردند . يكى از خراسانيان به فارسى گفت : « اين سگان را ول كنيد . » [ 1 
  ] و از پيش ما بازگشتند .\r\nگويد : قحطبه بمرد و پيش از مردن گفت : « وقتى به كوفه رسيديد ، وزير امام ابو مسلمه آنجاست ، اين كار را به دو سپاريد . » دربارهء هلاكت قحطبه ، از مشايخ على بن محمد روايتى آورده‌اند جز آنچه ياد كرديم ، از اين قرار كه وقتى قحطبه در سمت غربى فرات مقابل ابن هبيره رسيد پسر خويش حسن را با مقدمه فرستاد ، آنگاه به عبد الله طايى و مسعود بن علاج و اسد ابن مرزبان و يارانشان گفت بر اسبان خويش از فرات عبور كنند ، كه عبور كردند ، بعد از پسينگاه ، نخستين سوار از ياران ابن هبيره كه به مقابل آنها رفت ضربت نيزه خورد و پشت كردند و هزيمت شدند و برفتند تا به پل سورا رسيدند ، عاقبت ، سويد ، سالار نگهبانان ابن هبيره راهشان را بست و به چهرهء خودشان و اسبانشان زد و آنها را به محلشان باز پس راند كه پيش مسعود بن علاج و همراهان وى رسيدند و بر آنها فزونى گرفتند ، و اين به هنگام مغرب بود . قحطبه به مخارق بن غفار و عبد الله بن بسام و سلمة بن محمد كه با گروهى سوار بودند گفت كه عبور كنند و عقبدار مسعود بن علاج باشند .\r\nمحمد بن نباته به مقابل آنها رفت و سلمه و همراهان وى را در دهكده اى بر كنار فرات محاصره كرد ، سلمه و همراهانش پياده شدند و كار نبرد بالا گرفت ، محمد بن نباته به سلمه و يارانش حمله مىبردند ، ده و بيست كس\r\n\r\n","description":"","footnote":"\r\n[ 1 
  ] جمله در متن به عربى آمده .\r\n","page_name":" 4593 ","page_number":416},
  {"content":"\r\nمىكشت و سلمه و يارانش به محمد بن نباته و يارانش حمله مىبردند و صد و دويست كس از آنها مىكشتند .\r\nگويد : سلمه كس پيش قحطبه فرستاد و از او كمك خواست كه همه سرداران خويش را به كمك او فرستاد . پس از آن قحطبه با سواران خويش عبور كرد و به هر سوارى گفت كه يكى را به رديف خويش بردارد و اين به شب پنجشنبه بود ، چند روز رفته از محرم .\r\nگويد : پس از آن قحطبه با محمد بن نباته و كسانى كه با وى بودند نبرد كرد نبردى سخت كردند كه قحطبه هزيمتشان كرد و تا پيش ابن هبيره عقب راند ، ابن - هبيره نيز به سبب هزيمت ابن نباته هزيمت شد ، اردوگاه خويش را با همه مال و سلاح و زينت و ظروف و چيزهاى ديگر كه در آن بود به جا نهادند و به هزيمت برفتند تا از پل صراة گذشتند ، همهء آن شب راه پيمودند و صبحگاه به فمالنيل رسيدند .\r\nگويد : صبحگاهان ياران قحطبه او را نيافتند و پيوسته در انتظار وى بودند تا نيمروز ، آنگاه اميد از وى ببريدند و بدانستند كه غرق شده ، آنگاه سرداران دربارهء حسن بن قحطبه اتفاق كردند و با وى بيعت كردند كه به كار قيام كرد و آن را عهده كرد و بگفت تا آنچه را در اردوگاه ابن هبيره بود شمار كنند و يكى از مردم خراسان را كه كنيهء ابو النصر داشت با دويست سوار به اين كار گماشت و دستور داد كه غنيمتها را در كشتىها سوى كوفه برند .\r\nگويد : آنگاه حسن با سپاهيان روان شد تا در كربلا فرود آمد ، سپس روان شد و در سورا فرود آمد ، پس از آن در دير اعور فرود آمد ، سپس از آنجا روان شد و در عباسيه فرود آمد .\r\nگويد : وقتى حوثره از هزيمت ابن هبيره خبر يافت با كسانى كه همراه وى بودند برون شد و در واسط به ابن هبيره پيوست .\r\n","description":"","footnote":"","page_name":" 4594 ","page_number":417},
  {"content":"\r\nاحلم بن ابراهيم بن بسام ، وابستهء بنى ليث ، دربارهء سبب كشته شدن قحطبه گويد : وقتى قحطبه را در فرات ديدم كه اسبش او را پيش مىآورد و نزديك بود وى را به سمتى كه من و برادرم ، بسام . مقدمه دار قحطبه آنجا بوديم گذر دهد ، كسانى از فرزندان نصر بن سيار را كه كشته بود به ياد آوردم با چيزهاى ديگر كه از او به يادم آمد ، بر برادرم بسام نيز بيمناك بودم كه خبرى دربارهء وى به قحطبه رسيده بود و با خويش گفتم : اگر امشب نجات يا بى هرگز انتقامى نگيرم .\r\nگويد : پس ، پيش روى او رفتم ، اسبش او را بالا آورده بود كه از فرات برون شود ، من بر ساحل بودم ، با شمشير ضربتى به پيشانى وى زدم ، اسبش برجست و مرگش در رسيد و با سلاح خويش در فرات فرو رفت .\r\nراوى گويد : ابن حصين سعدى از پس مرگ\r\nابراهيم اين را خبر داد و گفت : « اگر به هنگام مرگ ، به اين ، اعتراف نكرده بود ، از جانب وى چيزى نمىگفتم . » در اين سال محمد بن خالد پيش از آنكه حسن بن قحطبه وارد كوفه شود ، در آنجا قيام كرد و سياه پوشيد ، و عامل ابن هبيره از كوفه برون شد . پس از آن حسن وارد آنجا شد .\r\n\r\nسخن از خبر قيام محمد بن خالد و رفتن عامل ابن هبيره از كوفه و ورود حسن بن قحطبه به آنجا\r\nابو مخنف گويد : محمد بن خالد شب عاشورا در كوفه قيام كرد ، عامل كوفه زياد بن صالح حارثى بود ، سالار نگهبانان آنجا عبد الرحمان بن بشير عجلى بود .\r\nمحمد سياه پوشيد و سوى قصر رفت ، زياد بن قصر صالح و عبد الرحمان بن بشير عجلى و\r\n","description":"","footnote":"","page_name":" 4595 ","page_number":418},
  {"content":"\r\nكسانى از مردم شام كه همراهشان بودند حركت كردند و قصر را رها كردند كه محمد ابن خالد وارد آن شد و صبحگاه روز جمعه كه صبح روز دوم كشته شدن قحطبه بود خبر يافت كه حوثره و كسانى كه همراه وى بوده‌اند به شهر ابن هبيره فرود آمده‌اند و او براى حركت سوى محمد آماده است ، وقتى همراهان محمد از ورود حوثره به شهر ابن هبيره و حركت وى براى نبرد با محمد خبر يافتند بيشترشان از دور وى پراكنده شدند مگر وابستگانش و گروهى سوار از سواران مردم يمن كه از مروان گريخته بودند .\r\nگويد : ابو سلمهء خلال كه هنوز آشكار نشده بود ، كس پيش وى فرستاد و دستور داد كه از قصر برون شود و به طرف پائين فرات رود كه چون همراهان وى اندكند و همراهان حوثره بسيار ، بر او بيمناك است ، هنوز خبر هلاكت قحطبه به هيچ يك از دو گروه نرسيده بود ، اما محمد بن خالد نخواست چنين كند ، تا وقتى كه روز برآمد .\r\nگويد : وقتى حوثره خبر يافت كه همراهان محمد بن خالد اندكند و بيشتر كسان از يارى وى بازمانده‌اند ، آماده شد كه سوى محمد حركت كند ، محمد در قصر بود كه يكى از طليعه داران وى بيامد و گفت : « سپاهى از مردم شامى مىرسد . » گويد : محمد گروهى از وابستگان خويش را به مقابلهء آنها فرستاد كه بر در خانهء عمر بن سعد بماندند تا پرچمهاى مردم شامى نمودار شد و براى نبرد آنها آماده شدند ، شاميان بانگ برآوردند كه ما از مردم بجيله‌ايم ، مليح بن خالد بجلى نيز با ماست ، آمده‌ايم كه به اطاعت امير در آييم ، و در آمدند .\r\nگويد : پس از آن سپاهى بزرگتر از آن آمد به سالارى يكى از خاندان بجدل ، وقتى حوثره اين رفتار ياران خويش را بديد\r\nبا كسانى كه همراه وى بودند سوى واسط رفت .\r\n","description":"","footnote":"","page_name":" 4596 ","page_number":419},
  {"content":"\r\nگويد : همانشب محمد بن خالد به قحطبه نامه نوشت ، هنوز از هلاكت وى خبر نداشت ، به دو خبر مىداد كه بر كوفه تسلط يافته نامه را همراه سوارى با شتاب فرستاد كه پيش حسن بن قحطبه رفت و چون نامهء محمد بن خالد را به دو داد ، آن را براى كسان بخواند ، سپس سوى كوفه حركت كرد .\r\nگويد : محمد روز جمعه و شنبه و يكشنبه را در كوفه ببود ، روز دوشنبه صبحگاه حسن بيامد ، پيش ابو سلمه رفتند كه به نزد مردم بنى سلمه بود و او را برون آوردند كه به مدت دو روز در نخيله اردو زد ، سپس سوى حمام اعين رفت و حسن بن قحطبه را براى نبرد ابن هبيره به واسط فرستاد .\r\nعماره وابستهء جبرئيل بن يحيى گويد : پس از قحطبه مردم خراسانى با حسن بيعت كردند كه سوى كوفه روان شد . در آن وقت عبد الرحمان بن بشير عجلى عامل كوفه بود ، يكى از بنى ضبه پيش وى آمد و گفت : « حسن امروز يا فردا وارد مىشود . » گفت : « گويى آمده اى مرا بترسانى . » و سيصد تازيانه به او زد ، آنگاه بگريخت پس از آن محمد بن خالد بن عبد الله قسرى سياه پوشيد و با بيست و يك كس قيام كرد و كسان را دعوت كرد كه بيعت كنند و كوفه را مضبوط دارند .\r\nگويد : روز بعد حسن وارد كوفه شد ، و چنان بود كه در راه مىپرسيدند :\r\n« منزلگاه ابو سلمه وزير آل محمد كجاست ؟ » و برفتند تا بر در وى ايستادند كه پيش آنها آمد ، يكى از اسبان قحطبه را براى وى پيش بردند كه بر آن نشست و برفت تا در صحراى سبيع ايستاد و با مردم خراسانى بيعت كرد .\r\nگويد : پس ، ابو سلمه ، كه نامش حفص بود ، پسر سليمان و وابستهء مردم سبيع بود و او را وزير آل محمد مىگفتند ، همچنان ببود و محمد بن خالد قسرى را بر كوفه گماشت كه او را امير مىگفتند تا وقتى كه ابو العباس عيان شد .\r\nابو صالح مروزى و كسان ديگر كه آغاز دعوت بنى عباسيان را دريافته بودند\r\n","description":"","footnote":"","page_name":" 4597 ","page_number":420},
  {"content":"\r\nگويند : پس از آن ابو سلمه ، حسن بن قحطبه را سوى ابن هبيره فرستاد كه در واسط بود و چند سردار به دو پيوست : از جمله خازم بن خزيمه و مقاتل بن حكيم عكى و خفاف ابن منصور و سعيد بن عمرو و زياد بن مشكان و فضل بن سليمان و عبد الكريم بن مسلم و عثمان بن نهيك و زهير بن محمد و هيثم بن زياد و ابو خالد مروزى و ديگران كه شانزده سردار بودند و سالارى همگيشان\r\nحسن بن قحطبه بود .\r\nراوى گويد : ابو سلمه ، حميد بن قحطبه را نيز سوى مداين فرستاد با چند سردار ، از آن جمله عبد الرحمان بن نعيم و مسعود بن علاج كه هر سردارى با همراهان خويش بود .\r\nگويد : مسيب بن زهير و خالد بن برمك را سوى دير قنى فرستاد مهلبى و شراحيل را با چهارصد كس سوى عين التمر فرستاد . بسام بن ابراهيم را نيز به اهواز فرستاد كه عبد الواحد بن عمر بن هبيره آنجا بود . وقتى بسام به اهواز رسيد عبد الواحد از آنجا سوى بصره رفت .\r\nگويد : ابو سلمه فرمان عاملى بصره را نيز همراه حفص بن سبيع براى سفيان ابن معاويه فرستاد ، حارث ، ابو غسان حارثى كه از مردم بنى ريان بود و كاهنى مىكرد گفت : « اين فرمان نفاذ نمىيابد . » وقتى نامه به نزد سفيان رسيد سلم بن قتيبه با وى نبرد كرد و فرمان عثمان بىاثر شد .\r\nگويد : ابو سلمه برون شد و به نزد حمام اعين در حدود سه فرسخى كوفه اردو - زد و محمد بن خالد بن عبد الله در كوفه بماند .\r\nگويد : سبب نبرد سلم بن قتيبه با سفيان بن معاويه مهلبى چنان كه ، گفته‌اند ، اين بود كه وقتى ابو سلمه عاملان به ولايتها مىپراكند ، بسام بن ابراهيم وابستهء بنى ليث را سوى عبد الواحد بن عمر بن هبيره فرستاد كه در اهواز بود ، بسام با وى نبرد كرد تا او را بشكست ، و او به بصره پيش سلم بن قتيبه باهلى رفت كه در آن وقت عامل يزيد بن عمر بن هبيره بود ، ابو سلمه به حسن بن قحطبه نوشت كه هر كس از\r\n","description":"","footnote":"","page_name":" 4598 ","page_number":421},
  {"content":"\r\nسرداران خود را كه مىخواهد به مقابلهء سلم فرستد و فرمان عاملى بصره را براى سفيان بن معاويه فرستاد و به او دستور داد كه دعوت بنى عباس را در آنجا نمايان كند و سوى قايم آنها دعوت كند و سلم بن قتيبه را بيرون كند .\r\nگويد : پس سفيان به سلم نوشت و به دو گفت از دار الاماره برون شود و نظر ابو سلمه را كه به دو رسيده بود ، به وى خبر داد اما سلم اين را نپذيرفت و مقاومت كرد .\r\nگويد : همهء مردم يمنى و متفقانشان از قبيلهء ربيعه و ديگران به دور سفيان فراهم آمدند ، يكى از سرداران ابن هبيره نيز كه وى را با دو هزار كس از مردم كلب ، به كمك سلم فرستاده بود ، به وى متمايل شد و سفيان مصمم شد به مقابلهء سلم بن قتيبه رود ، سلم نيز آماده شد و هر كس از مردم قيس و قبايل مضر و امويان بصره و وابستگان آنها را كه توانست فراهم آورد ، بنى اميه نيز به يارى وى شتافتند .\r\nگويد : سفيان به روز پنجشنبه روان شد ، و اين به ماه صفر بود ، سلم سوى مربد رفت و در آنجا نزديك بازار شتر ايستاد و سواران به كوچه مربد و ديگر كوچه هاى بصره فرستاد تا با كسانى كه سفيان سوى وى فرستاده بود مقابله كنند و بانگ زد كه هر كه سرى بيارد پانصد دارد\r\nو هر كه اسيرى بيارد هزار درم دارد .\r\nگويد : معاويه پسر سفيان بن معاويه با جمع مردم ربيعه روان شد ، گروهى از سواران تميم در كوچه اى كه از كوچه مربد سوى بنى عامر مىرود به نزد خانه اى كه از آن عمر بن حبيب شده به او رسيدند و يكيشان با نيزه به اسب معاويه زد كه برجست و او را بينداخت و يكى از مردم بنى ضبه به نام عياض پياده شد و او را كشت و سرش را پيش سلم بن قتيبه برد كه هزار درم به دو داد ، سفيان به سبب كشته شدن پسرش شكسته خاطر شد و با كسانى كه همراه وى بودند هزيمت شد و با خاندان خويش با شتاب برون شد كه سوى قصر ابيض رفت و آنجا مقام گرفتند ، سپس از آنجا سوى كسكر رفتند .\r\n","description":"","footnote":"","page_name":" 4599 ","page_number":422},
  {"content":"\r\nگويد : پس از آنكه سلم بر بصره تسلط يافت جابر بن توبه كلابى و وليد بن - عقبه فراسى از فرزندان عبد الرحمان بن سمره با چهار هزار كس پيش سلم آمدند كه ابن هبيره از اهواز به آنها نوشته بود كه به كمك سلم روند . جابر با همراهان خود سوى خانه هاى مهلب و ديگر ازديان رفت كه به آنها هجوم آوردند و كسانى از مردان ازد كه به جاى مانده بودند با آنها نبردى سخت كردند ، تا بسيار كس از آنها كشته شد و هزيمت شدند . جابر و ياران همراه وى زنان را اسير كردند و خانه ها را ويران كردند و به غارت دادند و سه روز در اين كار بودند .\r\nسلم همچنان در بصره ببود تا خبر كشته شدن ابن هبيره به دو رسيد كه از آنجا برفت و كسانى از اعقاب حارث بن عبد المطلب كه در بصره بودند به دور محمد بن - جعفر فراهم آمدند و كار خويش را به دو سپردند كه روزى چند ولايتدارشان بود تا - ابو مالك عبد الله بن اسيد خزاعى ، از جانب ابو مسلم ، به بصره آمد و پنج روز ولايتدار آنجا بود و چون ابو العباس پا گرفت ، سفيان بن معاويه را بر آنجا گماشت .\r\nدر اين سال ، شب جمعه سيزده روز رفته از ماه ربيع الاخر ، با ابو العباس ، عبد الله بن محمد بن على بن عبد الله بن عباس بن عبد المطلب ، بيعت كردند . اين را از ابو معشر آورده‌اند ، هشام بن محمد نيز چنين گويد ، اما به گفتهء واقدى در جمادى الاول سال صد و سى و دوم در مدينه ، با ابو العباس بيعت خلافت كردند .\r\nواقدى گويد : ابو معشر به من گفت كه در ماه ربيع الاول سال صد و سى و دوم بود ، و اين درست است .\r\nپايان جلد دهم\r\n\r\n","description":"","footnote":"","page_name":" 4600 ","page_number":423}
  ]