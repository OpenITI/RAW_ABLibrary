[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nسخنوران نامى معاصر ايران\r\nتأليف سيد محمد باقر برقعى\r\nجلد هفتم\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nمؤسسه انتشارات دار العلم\r\nسخنوران نامى معاصر ايران ( جلد هفتم )\r\nمؤلف : سيد محمد باقر برقعى\r\nتيراژ / 2000 جلد\r\nنوبت چاپ / اول ، 1386\r\nقيمت / 11000 تومان\r\nناشر / مؤسسه انتشارات دار العلم\r\nقطع و صفحه / وزيرى 752 صفحه\r\nدفتر مركزى / قم خيابان ارم ، مقابل كوچه 20 ، پلاك 357\r\nتلفن / 9 - 7744298 فاكس / 7741798 تلفن انبار / 2910177\r\nدفتر تهران / خيابان انقلاب ، 12 فروردين ، ساختمان تجارى ناشران طبقه همكف شماره 18 / 16 تلفن : 66955405 - 66973809\r\nچاپ / شركت چاپ قدس قم ، تلفن 7731354 فاكس 7743443\r\nحق چاپ محفوظ و مخصوص ناشر است\r\nدوره 2 - 73 - 9972 - 964 - 978\r\nشابك 6 - 59 - 9972 - 964 - 978\r\n\r\n","description":"","footnote":"","page_name":" 4 ","page_number":4},
  {"content":"\r\n\r\nمؤلف كتاب : سيد محمد باقر برقعى\r\n\r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n\r\n\r\n[ جلد هفتم 
  ]\r\n\r\nفهرست مطالب\r\nآتش / حسين عليزاده / 15\r\nآتش / خانم مهديه الهى قمشه‌اى / 22\r\nآتش / سيد محمود علوىنيا / 29\r\nآتشى / محمّد آتشى / 36\r\nآذرپى / عبّاس آذرپى / 42\r\nآذرى / ابو الحسن آذرى كنگاورى / 46\r\nآرام يد اللّه پارسايى / 52\r\nآرش / عليرضا محمّدى بندرى / 59\r\nآرمان / حشمت اللّه منتظرى / 66\r\nآزاد / چنگيز آزادى / 71\r\nآژنگ / نصر الله آژنگ / 79\r\nآشنا / عبد اللّه صالحى / 87\r\nآشنا / مصطفى امامى / 93\r\nآشنا / مسعود امامى / 100\r\nآشنا / سيّد عباس ظهير الدّينى / 105\r\nآوا / ايرج كيهانى / 111\r\nآوا / محمد رضا عمرانى / 119\r\nآوا / سيد محمّد حسين مؤمنى / 124\r\nآهى / حسين آهى / 131\r\nابراهيم‌زاده / على اكبر ابراهيمىراد / 138\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nابن امين / آيت‌اللّه سيد علينقى امين / 144\r\nاجتهادى / سيّد حسن اجتهادى / 153\r\nاحتشامى / خسرو احتشامى / 161\r\nاحد / احد ده‌بزرگى / 167\r\nاحساس / يد اللّه نورى / 175\r\nاحمد / احمد حشمتى / 182\r\nاحمد / احمد ترابىزاده / 187\r\nاحيا / احيا اشراقى دستگردى / 194\r\nاختر / سعيد گوهر زاى / 198\r\nادب / سيد كاظم ادبى / 202\r\nارجمند / سيّد محمّد ارجمند هاشمى / 208\r\nاردلان / حسينعلى اردلان / 217\r\nارژنگى / خانم هما ارژنگى / 223\r\nازهر / سيّد مهدى ازهر / 231\r\nاسرار / حاج ملّا هادى سبزوارى / 238\r\nاسرافيلى / حسين اسرافيلى / 246\r\nاسلامى / على اصغر اسلامى / 253\r\nاسلامى / رضا اسلامى دولت‌آبادى / 258\r\nاسماعيلى / رضا اسماعيلى / 261\r\nاسود / فريدون ضرغامى / 268\r\nاشترى / حاج مرتضى اشترى / 278\r\nاشراق / آيت‌اللّه حاج شيخ محمد حسن شمس الاشراق كمره‌اى / 283\r\nاعرابى / حسن اعرابى / 290\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nاعلامى / خانم دكتر شهناز اعلامى / 297\r\nافسانه / افسانه تيمورى / 304\r\nافسر / داراب افسر بختيارى / 310\r\nافسر / خانم افسر معرفت / 319\r\nافسر / خانم طلعت اشرف‌زاده / 326\r\nافسون / خانم طاهرهء لطفى / 331\r\nافكار / سيّد محمّد افكار / 341\r\nاكبر / حجة الاسلام شيخ على اكبر كوماسيان / 347\r\nاكرامى / محمود اكرامى فر / 354\r\nالهامى / احمد بيك الهامى / 358\r\nالهامى / دكتر عبد الحسين الهامى / 365\r\nالهه / الهه حاجىها / 368\r\nالهه / الهه ( الهه ) قنبرى تبار / 376\r\nالهى / سيد ابو القاسم ميرقاسمى / 383\r\nامداد / حسن امداد / 390\r\nاميد / حسين اميد شاعر توانا / 398\r\nاميد / مهندس محمّد على اميد وارفر / 402\r\nاميد / مصطفى بادكوبه‌اى هزاوه‌اى / 409\r\nاميد / محمّد موحّديان قمى / 415\r\nاميد / على جهانه / 420\r\nاميد / سيّد فضل اللّه طباطبائى / 426\r\nاميد / مهندس اميد مجد / 433\r\nاميدى / منوچهر اميدى / 444\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nاميدى / بهمن اميدى / 450\r\nامير / روح اللّه اميرى / 456\r\nامير / امير بيكدلى / 463\r\nامير / اصغر اميرزاده / 466\r\nامير / امير عاملى / 471\r\nاميرى / باقر اميريان / 479\r\nاميرى / مرتضى اميرى اسفندقه / 486\r\nامين / پرفسور سيّد حسن امين / 490\r\nامين‌پور / دكتر قيصر امين‌پور / 498\r\nانور / شادروان ايرج رضايى / 506\r\nانيس / خانم ونوس حاجىپور / 514\r\nاورنگ / محمود اورنگ / 518\r\nاولاد / غلامحسن اولاد / 523\r\nاوليايى / دكتر مصطفى اوليايى / 532\r\nايران / خانم ايران باقرى / 538\r\nايرج / ايرج قبادى / 546\r\nايزدى / شيخ محمد خان كازرونى / 552\r\nايمان / ايمان طرفه / 557\r\nباران / مژگان دليلى / 563\r\nباقرى / هدايت باقرى / 569\r\nباور / سيد محمد على دشتى / 576\r\nبحرى / عبد الرحيم اسماعيلى / 583\r\nبخرد / حسينعلى حكمت / 588\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nبراتى / محمد رضا براتى / 596\r\nبراتى / محمد تقى براتى / 602\r\nبرارى / فاطمه آقا برارى / 608\r\nبرهان / سيد عبد الله برهان / 613\r\nبرهان / دكتر سيد برهان ميرمنصورى / 620\r\nبرهانى مهدى برهانى / 625\r\nبستان / محمد على بستان / 633\r\nبشير / محمد بشير / 640\r\nبصر / على رشتاك / 648\r\nبصير / حسن بصير / 651\r\nبصير / احمد پوسچى / 659\r\nبقا / جواد حميدى / 665\r\nبقائى / دكتر طيبه سادات بقائى / 673\r\nبلوكى / محمد تقى بلوكى / 678\r\nبهاء الدّين / شيخ عبد الحسين شيم الاسلام / 682\r\nبهاء الدينى / منيره بهاء الدينى / 688\r\nبهارى / نصرت بهارى / 691\r\nبهارى / دكتر شهريارى بهارى / 698\r\nبهجت / بهجت الملوك الستى / 706\r\nبهستا / محمد على بهستا / 713\r\nبهرام / بهرام تركمان / 717\r\nبهراميان / على اكبر بهراميان / 722\r\nبهمن / بهمن رضايى / 727\r\n\r\n","description":"","footnote":"","page_name":" 11 ","page_number":11},
  {"content":"\r\n\r\n\r\n[ مقدمه 
  ]\r\nبه نام خداى سخن‌آموز\r\nمقدمه‌اى كه بر جلد نخست اين تذكره نوشتم ، يادآور شدم اگر بر شاعران ديگرى دسترسى يافتم به مجلد يا مجلدات ديگر تدارك كنم و آن را كامل گردانم ، خدا را سپاس كه اين توفيق نصيبم شد و توانستم دين خود را نسبت به تعهدى كه بر ذمت داشتم ادا كنم .\r\nشك نيست كه اين توفيق به آسانى به دست نيامد و از نشر شش مجلد نخست تا شش مجلد دوم قريب دوازده سال فاصله شد ، به اين ترتيب به مشكلات كار فايق آمدم و آن را در دوازده جلد تقديم پژوهشگران و دوستداران شعر و ادب فارسى كردم .\r\nذكر اين نكته ضرورت دارد كه در آغاز كار به شاعرانى توجه داشته كه در قرن چهاردهم مىزيسته‌اند اما به علت ارزش و اهميت آثار برخى از شاعران كه تعدادشان نيز اندك است پا را از آن حد فراتر گذاشته و به چند تن از آنكه در اواخر نيمه دوم سيزدهم حيات داشته‌اند به ذكر نام و آثارشان بپردازم و اين كار نه تنها نقصانى بر كتاب به حساب نمىآيد بلكه به جهاتى بر ارزش آن مىافزايد ، اميد آنكه بر من خورده نگيرند .\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nبايد اضافه كنم كه جمعى از نوپردازان آثارشان را برايم فرستاده‌اند و قرار بود در پايان كتاب فصلى به نام نوپردازان گشوده و آثارشان چاپ شود اما به علت حجم كتاب ناشر محترم از چاپ آنها خوددارى كرد بنابراين وعده مىدهم در پايان مجلدى ديگر به چاپ آن آثار اقدام كنم .\r\nدر خاتمه يادآور مىشوم با همه اهتمامى كه داشتم ، هستند شاعرانى كه نگارنده به آنان دسترسى نيافتم يا خود با درخواستهاى مكرر در ارسال آثارشان كوتاهى كرده‌اند بنابراين براى تكميل اين تذكره وعده مىدهم در مجلدى ديگر كه به عنوان مستدرك خواهد بد از آنان ياد كنم و به ذكر نام و آثارشان بپردازم ، لذا سروران عزيز شاعر در صورتى كه مايل باشند مىتوانند آثار خود را به نشانى پستى زير ارسال فرمايند .\r\nسيد محمد باقر برقعى\r\n10 / 10 / 1385\r\nنشانى پستى : قم - ميدان مطهرى ، جنب آزمايشگاه رازى\r\nتلفن‌هاى تماس : 2615825 - 6604343 - 09127481376\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nسخن ناشر\r\nبا سپاس فراوان از ايزد منان كه اين افتخار نصيب مؤسسه دار العلم گرديد تا بتواند اثرى را تكميل نمايد كه مجموعه‌اى از بزرگان ادب پارسى زبان معاصر مىباشد . هرچند نوشتارى در اين زمينه آن هم در سرآغاز كتاب اديبان و شاعران كارى بس سخت و طاقت‌فرساست و در بضاعت اينجانب نمىباشد اما به حكم ضرورت و جهت اطلاع‌رسانى لازم بود چندى سطرى در اين خصوص نگاشته گردد .\r\nبا سپاس از استاد فرزانه و ارجمند جناب آقاى سيد محمد باقر برقعى كه ما را لايق دانستند و اثر گران‌بار خود را در اختيار ما گذاشته تا به زيور طبع آراسته گردانيم .\r\nايشان در اين راه زحمات طاقت‌فرسا كشيده‌اند ، چون تماس با اين خيل عظيم بزرگان و شاعران و اديبان در سراسر كشور كارى بس دشوار بلكه ناممكن است ولى ايشان براستى زحماتشان به بار نشسته است .\r\nآنچه اكنون تقديم خوانندگان مىگردد مجلد هفتم اثر سخنوران نامى معاصر ايران است كه ساير مجلات آن به ترتيب تا پايان جلد 12 منتشر مىشود .\r\nباشد كه توانسته باشيم خدمتى به ادبيات اين كشور كهن نموده باشيم و خيل عظيم مشتاقان را تا حدى آرام نمائيم و ثمره زحمات استاد ارجمند آقاى سيد محمد باقر برقعى را به فرهنگ دوستان عرضه نمائيم و از خداوند بزرگ مسئلت مىنمائيم كه ما را در نشر ساير مجلات يارى نمايند . و از علاقمندان و صاحبان قلم مىخواهيم ما را از راهنمائىهاى خود بىنصيب نگذارند .\r\nمن الله التوفيق\r\n\r\n","description":"","footnote":"","page_name":" 14 ","page_number":14},
  {"content":"\r\n\r\n\r\n[ آ 
  ]\r\n\r\nآتش ( 1311 )\r\nحسين عليزاده ، فرزند ولى ، در سال 1311 هجرى شمسى در كرمانشاه ديده به جهان گشوده ؛ تحصيلات ابتدايى و دوره متوسطه را در همان زادگاهش به انجام رسانيد ؛ ازآن‌پس به تحصيل ادامه داد و به دانشگاه تهران راه يافت و در رشته حقوق به تحصيل پرداخت و به اخذ مدرك ليسانس توفيق يافت و تا دريافت درجه فوق ليسانس نيز پيش رفت .\r\nعليزاده ازآن‌پس به استخدام آموزش و پرورش در آمد سالها در شهر خود به تدريس در دبيرستانها اشتغال داشت و به تعليم و تربيت جوانان همّت گماشت سر انجام پس از سى سال خدمت بازنشسته گرديد .\r\nعليزاده كه در شعر از تخلص « آتش » استفاده مىكند ، شاعرى توانا و فاضلى عارف مسلك و در زمره آزادىخواهان به شمار مىرود و در سالهاى گذشته در مبارزات نهضت ملى همواره پيشگام بوده است .\r\nآتش در سرودن انواع شعر مهارت دارد ، اما طبعش به غزلسرايى بيشتر مايل است و نسبت به پيامبر صلّى اللّه عليه و آله و خاندان عصمت و طهارت عليهم السّلام اخلاص كامل دارد و نمونه‌هاى آن را در شعرش مىتوان ديد .\r\n\r\n","description":"","footnote":"","page_name":" 15 ","page_number":15},
  {"content":"\r\n\r\n\r\nقبله‌گاه عشق\r\n ساقى بريز باده به جامم كه هو كنم * از خويشتن ببُرم و رو سوى او كنم\r\nتا كى به ياد چشم سياه پرىوشان * خون از دو ديده بارم و دامن چو جو كنم\r\nاين عشق عارضى نه سزاوار آدمى است * دامن كشم از اين در و حق جستجو كنم\r\nپا بر سر هواى دل بوالهوس نهم * جان را براى حضرت او رُفت‌ورو كنم\r\nخوش محفلى است بارگه قدس نيمه‌شب * با قدسيان ز عشق و صفا گفتگو كنم\r\nگيرم پيام خويشتن از پير ميكده * در شام قدر وصل ، بسى هاىوهو كنم\r\nباد صبا و نكهت زلفت چه نعمتى است * گر با مشام جان و دل اين عطر بو كنم\r\nخيزم چو روز محشر ، در آن‌گاه پرهراس * نام تو بر زبان و تو را آرزو كنم\r\nآلوده‌ى گناهم و وقت نماز صبح * با اشك چشم تاك به ساغر وضو كنم\r\nگر پاره پاره گشت دل از تير غمزه‌ات * با سوزن وصال تو ، آن را رفو كنم\r\nمطرب بزن چغانه و « آتش » عزل سراى * ساقى بريز باده به جامم كه هو كنم \r\n\r\nعشق وطن\r\n جز عشق وطن شور دگر در سر من نيست * زيباتر و خوش‌تر سخنى همچو وطن نيست\r\nبىشبهه چو اين خاك اهورايى ايران * رضوان و بهشتى به همه ظرف ز من نيست\r\nمن عاشق ايرانم و اين عشق حقيقى است * معشوق من سوخته جز مادر من نيست\r\nاين گلشن و بستان و چمن جاى هزار است * منزلگه جغد و وطن زاغ و زغن نيست\r\nآوارگى از ميهن و كاشانه و خويشان * دردى است كه چون او به جهان رنج و محن نيست\r\nدر خانه غيرم گذر عمر چه سخت است * آواره و سرگشته‌ام ، اين شيوه حسن نيست\r\nاغراق نمىگويم و دورم ز تعصّب * حق گويم و اين گفته‌ى من صرف سخن نيست\r\nايران نه ديارى است كه همتاش ببينى * حرفى است مسلّم سخن از شبهه و ظن نيست\r\nفرهنگ فرنگ از جهت دانش و صنعت * والاست ولى روح در آن خانه‌ى من نيست\r\nآن حالت عرفانى شيراز و خراسان * در دهلى و واشنگتن و ازمير و پكن نيست \r\n\r\n","description":"","footnote":"","page_name":" 16 ","page_number":16},
  {"content":"\r\n\r\n عطرى كه نسيم آورد از قمصر كاشان * خوشبوىتر از آن به همه دير كهن نيست\r\nزيبايى بحر خزر و دامن البرز * در قاهره و لندن و پاريس و عدن نيست\r\nزيبا و قشنگ است پرىروى فرنگى * اما به دل‌آرايى ابناى وطن نيست\r\nالحق كه چه زيبا بسرود « آتش » و خوش گفت * در راه وطن جز سر من هيچ ثمن نيست \r\n\r\nقيامت در كربلا\r\n روز شهادت پسر فخر عالم است * عالم به مثل كشتى بشكسته در يم است\r\nلاهوت و عرش و كرسى و دنيا و هرچه هست * پيچيده در سياه عزاى محرم است\r\nجامى ز خون دل به كف ساقى الست * در بزم عشق ، فاطمه مست از مى غم است\r\nمست از شراب ناب چو گشتم ز دست دوست * بشنيدم اين سروش كه قلب تو محرم است\r\nبا پروبال روح به‌سوى مناى عشق * گشتم روان و ديده ز ديدن پر از نم است\r\nگفتم ز كيست اين سر ببريده از قفا * گفت از كسى كه خاك درش عرش اعظم است\r\nپرسيدم از تبار و كيانش ز دل بگفت * ذبح عظيم حضرت دادار عالم است\r\nخورشيد تيره گشته چرا در زوال ظهر * از دود آه تشنه لبان تار و مظلم است\r\nاين خيمه‌ها كه سوخت در آتش از آن كيست * گويا خيام عترت والاى خاتم است\r\nرأس حسين بر سر نى آيتى عجيب * زينب سرش به چوبه محمل از اين غم است\r\nجن و ملك چو انس و فلك و آله و پريش * ذرّات كائنات از اين غصه درهم است\r\n« آتش » به كربلا ز چه بر پا قيامت است * روز شهادت پسر فخر عالم است \r\n\r\nموى سپيد\r\n آوخ كه قامتم ز كمان ستم خم است * موى سپيدزاده مژگان پرنم است\r\nبخت سياه ، موى سپيد از پى آورد * كاين سنّتى قديم و نظامى منظم است\r\nفصل بهار زندگى و موسم شباب * شد از كفم برون و مرا پيرى همدم است\r\nپيرىّ و نيستى بگرفتند دامنم * چين و چروك صورتم از آفت غم است \r\n\r\n","description":"","footnote":"","page_name":" 17 ","page_number":17},
  {"content":"\r\n\r\n خوش باش و غم مخور كه زديد قلندران * دنيا و هرچه هست در او كام يك‌دم است\r\nساقى بريز آب حياتم به جام دل * كاين چاك‌چاك را مى ناب تو مرهم است\r\nوهم و گمان ماست نه وصف جمال دوست * ابزار كشف برقع از او كى فراهم است\r\nهركس به كوى عشق قدم مىنهد ز صدق * قرب حضور دوست برايش محتّم است\r\nاز جور روزگار و ز بىمهرى حبيب * بنيان زندگانى من جمله درهم است\r\nكو وعده‌هاى دلكشت اى دلبر عزيز * گويى وفا و عهد شما خانه بريم است\r\nنور چراغ عمر تو اى بىخبر بدان * همچون شعاع مهر بر اعضاى شبنم است\r\nدل از غبار كبر و منيّت چو دور شد * با عالم سروش حكيمانه محرم است\r\n« آتش » به عزم ميكده احرام عشق بست * يعنى طواف خانه‌ى دل حجّ اعظم است \r\n\r\nپرشكسته\r\n احوال جان به ساحت جانان كه مىبَرد ؟ * سرگشته را به جرگه ياران كه مىبَرد ؟\r\nدرّ يگانه‌ايم و گرفتار كثرتيم * ما را به‌سوى وحدتى آن‌سان كه مىبَرد ؟\r\nاى خضر راه و مرشد لب‌تشنگان عشق * جز تو ، مرا به چشمه حيوان كه مىبَرد ؟\r\nسوز و گداز عشق نباشد به هر سرى * خاكسترم به‌سوى عزيزان كه مىبَرد ؟\r\nآنجا كه رمز و راز بود درس اهل دل * ره سوى قيل و قال دبستان ، كه مىبَرد ؟\r\nآتش گرفت شاخه و بلبل در آن بسوخت * فرياد او به خانه‌ى باران ، كه مىبَرد ؟ \r\n\r\n","description":"","footnote":"","page_name":" 18 ","page_number":18},
  {"content":"\r\n\r\n اين ورد و ذكر ، در خور آن بارگاه نيست * ران ملخ به خوان سليمان كه مىبرد ؟\r\nمستغنىام ز عالم و امّا گداى عشق * اين قصّه را به حضرت سلطان كه مىبرد ؟\r\nرنجيده‌خاطرم ز كسان دورو چنان * گويم ، مرا به گوشه‌ى زندان كه مىبرد ؟\r\nجانم به لب رسيده در اين گوشه‌ى قفس * اين مرغ پرشكسته به بستان كه مىبرد ؟\r\nجز « آتش » حزين كه گرفتار صد غم است * با خود به گور اين همه حرمان ، كه مىبرد ؟ \r\n\r\nگلبن حسن\r\n رخ و زلفت كه به گل رنگ و به سنبل چين داد * به من از لطف رخى زرد و دلى خونين داد\r\nز آتش روى تو شد سردى اسفند به باد * گلبن حسن تو آرايش فروردين داد\r\nديشب ار بود سرت زينت دامان رقيب * ليك رؤياى خيالت خبر دوشين داد\r\nكفر زلف تو اگر رهزن ايمانم شد * ماه رويت به عوض مژده مرا از دين داد\r\nاثر از تلخى جان كندن فرهاد نماند * تا صبا مژده‌اش از آمدن شيرين داد\r\nروى كاغذ فتد ار خال سياهى زشت است * اين عجب خال لبت روى مهت تزيين داد\r\nگر برانى ز در و ور بكشى « آتش » را * نرود چون‌كه ز خون عشق تو را تأمين داد \r\n\r\nعشق جاويد\r\n بر سرم تا سايه آن سرو روان افكنده است * در دلم شورى ز عشق جاودان افكنده است \r\n\r\n","description":"","footnote":"","page_name":" 19 ","page_number":19},
  {"content":"\r\n\r\n از گل رخسار در صحن گلستان ماه من * بلبل آشفته دل را از فغان افكنده است\r\nچشم مخمورش فروشد ناز بر مردم هنوز * فتنه‌ها اندر دل پير و جوان افكنده است\r\nدر شباب عمر ، كرد از درد ، پير و خسته‌ام * در بهار عشق نقشى از خزان افكنده است\r\nشوخ چشمى بين كه از طرز نگاه خويشتن * شعله‌ى آتش مرا در جسم و جان افكنده است\r\nجلوهء رويش به شام تار عشّاق حزين * روشنىها در زمين و آسمان افكنده است\r\nزير تيغ ابرويش « آتش » شدم جسمى ضعيف * بر سرم تا سايه آن سرو روان افكنده است \r\n\r\nياد خدا\r\n هركس كه شد از ياد خدايى تو غافل * از خرمن هستى نبرد بهره و حاصل\r\nآن كو به تمنّاى دل سركش خو رفت * سيرى ننمايد به جهان جز ره باطل\r\nجز شر نبود حاصلى از بندگى نفس * كى در پى اهريمنى است آدم عاقل\r\nاز بال‌وپر خويش گشا بند هوا زانك * آزاد شود مرغ روانت ز سلاسل\r\nدنبال معاصى و مناهى اگر افتى * از گرد گنه تيره كنى آينه‌ى دل\r\nاز دل هوس شيطنت نفس به در كن * چون اوست ميان تو و معبود تو حايل\r\nبر كشتى طاعات خدا هركه نشيند * سالم رسد از موج پرآشوب به ساحل\r\nتا ياد تواش مونس دل گشت خدايا * « آتش » نكند ميل به انديشهء باطل \r\n\r\n","description":"","footnote":"","page_name":" 20 ","page_number":20},
  {"content":"\r\n\r\n\r\nمهر تو\r\n اى زاهد از نگه به رخت اجتناب كن * وى از نگاه ، ميكده‌ها را خراب كن\r\nباشد به پيش زلف سياهت شَبه ، سفيد * اى عارضت سياه ، رخ ماهتاب كن\r\nهرجا به پاست فتنه‌اى از چشم مست توست * اى از نگاه ، ساغر ما پرشراب كن\r\nبا يك نگاه خانهء دلها خراب كرد * تا ترك چشم مست تو شد انقلاب كن\r\nليلى به درگهت چو كنيزى ز زنگبار * شيرين ز روى ماه تو ، رو در حجاب كن\r\nمهر تو رحمتى است روان‌بخش عاشقان * زلف تو ظلمتى است مه اندر نقاب كن\r\nجانا گَرَم به جرم نگه بر رُخت كُشى * هستم براى ديدن رويت شتاب كن\r\nتنها نه « آتش » است پريشان زلف تو * اى گيسويت پريش دل شيخ و شاب كن \r\n\r\nنقد سعادت\r\n نقد سعادت چو يكى كيمياست * نزد همه آدميان پربهاست\r\nدر طلبش جمله تكاپو كنند * هركسى آن را به يكى راه خواست\r\nآن يكىاش ثروت دنيا نهد * نام و ليكن به حقيقت خطاست\r\nو آن دگرش قدرت و جاه و مقام * خواندنش امّا سخنى نابجاست\r\nحسن و جمالش دگران گفته‌اند * گفتهء آنها چقدر بىبهاست\r\nكى سبب خير و سعادت شود * آنچه ورا نيستى اندر قفاست\r\nگر كه تو خواهى به سعادت رسى * گوش كن اين پند مَنَت رهنماست\r\nطاعت حق مايهء خوشبختى است * شاهد اين قصّه كلام خداست\r\nجز ره حق بهر سعادت مرو * راه خدا راه سعادت نماست\r\nخير و صلاح بشر از دين بود * سورهء و العصر بر اين مدّعاست\r\nراحت جان است صفاى درون * مرد خدا منبع خير و صفاست\r\nسوز دل نيمه‌شب عاشقان * بهر شفاى دل « آتش » دواست \r\n\r\n","description":"","footnote":"","page_name":" 21 ","page_number":21},
  {"content":"\r\n\r\n\r\nآتش ( 1316 )\r\nخانم مهديه الهى قمشه‌اى ( محى الدّين ) در سال 1316 هجرى شمسى در تهران پا به عرصه حيات گذاشت . پدرش مرحوم استاد مهدى الهى قمشه‌اى ، عالمى كامل و وارسته و استاد دانشگاه بود كه در مدّت زندگى ، جمعى از دانشمندان و دانش‌پژوهان از محضرش كسب فيض كرده و به مقام والايى رسيده‌اند .\r\nخانم مهديه الهى تحصيلات ادبيه و عربيه را بيشتر نزد پدرش فرا گرفت ؛ خصوصا تفسير مثنوى مولانا را در ارتباط با كلام الهى و آيات قرآن مجيد آموخت .\r\nخانم الهى مىگويد : « در خدمت پدر يك دوره منظومهء حاج ملّا هادى سبزوارى و درس حكمت و فلسفهء خاص كه تأليف او بود ، استفاده كردم و دوره‌اى هم ادبيات عرفانى مثل عطّار و مثنوى مولانا و حافظ را در دانشگاه آزاد اسلامى تدريس داشتم و همچنين سخنرانىهايى در زمينهء تأثير كلام وحى در ادبيات ، در دانشگاه شيراز و اهواز و چند شهر داشته‌ام و در اين سالها از محضر استادان هم بهره گرفته‌ام »\r\nخانم الهى كه در شعر از تخلّص « آتش » استفاده مىكند ، همچون پدرش از توانائى و ذوق و قريحه شاعرى برخوردار است و آثارش در پاره‌اى از نشريات به چشم مىخورد ، امّا تاكنون مجموعه‌اى از اشعارش به چاپ نرسيده است .\r\nخانم الهى مىگويد : « گزيده‌اى از اشعار پدر و خاطرات او را آماده كرده‌ام كه اميد است روزى توفيق طبع و نشر آن را پيدا كنم . »\r\nآنچه در زير مىخوانيد نمونه‌هايى از شعر اوست :\r\n\r\n","description":"","footnote":"","page_name":" 22 ","page_number":22},
  {"content":"\r\n\r\n\r\nروزى حضور حضرت جانانم آرزوست\r\n بازآ كه باز بوى بهارانم آرزوست * بازآ كه باغى از گل و ريحانم آرزوست\r\nبازآ كه صد بهار مرا همچو يار نيست * آن روى خوب‌تر ز گلستانم آرزوست\r\nتا چند با خيال رخش عاشقى كنيم * روزى حضور حضرت جانانم آرزوست\r\nرستن ز كفر و دين و من و ما و نام و ننگ * و آنگه قدم به حلقهء رندانم آرزوست\r\nاز دام عقل مصلحت‌انديش رسته‌ايم * زنجير زلف آن شه خوبانم آرزوست\r\nمطرب بزن ز گوشه‌ى عشاق پرده‌اى * كان ساز دلنواز خوش‌الحانم آرزوست\r\nزين شهر پرغبار غم‌افزا دلم گرفت * چندى نسيم خلد سپاهانم آرزوست\r\n« آتش » در اين كوير بلاخيز روزگار * پيرى دليل ره ز بيابانم آرزوست \r\n\r\nساقىنامه « 1 »\r\n شبى را كه جمعيم با ياد دوست * مغنّى به سازى نوازى ، نكوست\r\nشبى را كه از ياد آن رادمرد * به لب خنده داريم و در سينه درد\r\nدر اين شب ز فقدان آزاده‌اى * بس افسرده‌ام ، ساقيا باده‌اى \r\n\r\n\r\n","description":"","footnote":"\r\n( 1 ) - اين ساقىنامه را در چهلمين شب رحلت پدر بزرگوارش « الهى قمشه‌اى » سروده است\r\n","page_name":" 23 ","page_number":23},
  {"content":"\r\n\r\n به رندان بده زان مى سينه‌سوز * كه با ياد يارى شب آريم روز\r\nبه رندان بده زان مى تابناك * كه بر ما حلال است اين آب پاك\r\nاز آن مى كه بخشد صفايى به جان * ز آلودگى پاك دارد روان\r\nز آن مى كه دردم مداوا كند * غم از دل برد ، ديده بينا كند\r\nمغنّى بزن نغمه‌هاى سوزناك * كه فارغ كنى جانم از آب و خاك\r\nمغنّى نوايى كه جانى دهد * بر اين جسم خاكى روانى دهد\r\nبه رقص آورد جان هشيار را * نشانى دهد بىنشان يار را\r\nبزن مطرب آهنگ جانسوز عشق * بگو با نواى دل‌افروز عشق\r\nز اوصاف آن رند آزاد دل * كه جان را بپرداخت زين آب و گل\r\nبيانش همه درس اللّه بود * چو نورى به دلهاى گمراه بود\r\nچو گل خنده مىزد به هنگام غم * نبودش به گيتى غم بيش و كم\r\nكه آزاد مردان راه خدا * نكردند بر دوست چون و چرا\r\nدگرباره ساقى بده جام را * به ياران مى لعل گل‌فام را\r\nبه مصداق حالى در اين انجمن * چو خوش گفت آن رند شيرين سخن\r\nبه مستان نويد سرودى فرست * به ياران رفته درودى فرست\r\nز « آتش » به پيمانه‌اى ياد كن * دل آزرده‌اى راز خود شاد كن \r\n\r\nبه مناسبت كنگرهء جهانى عطّار\r\n عالمى از باده‌ى عطّار مست * كرده افسون در خُم بالا و پست\r\nخم كجا درياى لبريز از شراب * جام دل خواهد كه ريزد بىحساب\r\nآن ميى كاو مايهء هشيارى است * خواب آن خوش‌تر ز صد بيدارى است\r\nعارفى ، صاحب‌دلى ، آزاده‌اى * دين و دل در عشق جانان داده‌اى\r\nفارغى از نام و ننگ و كفر و دين * عاشقى وارسته از شكّ و يقين\r\nاهل دل را مستى از گفتار توست * بوى جان در نافهء اسرار توست \r\n\r\n","description":"","footnote":"","page_name":" 24 ","page_number":24},
  {"content":"\r\n\r\n هفت شهر عشق را گرديده‌اى * عالم پيدا و پنهان ديده‌اى\r\nمنطق الطّير سليمانى تو راست * سرورى بر مُلك روحانى تو راست\r\nشيخ صنعانى تو در سوداى عشق * آفرين بر موج گوهر زاى عشق\r\nحرف و گفت و صوت را آن شأن نيست * تا به حق گويد يكى عطّار كيست\r\nمولوىها مست آن ميخانه‌اند * شمع آن محراب را پروانه‌اند\r\nسفره‌اى گسترد و بار عام داد * رهروان خسته را آرام داد\r\nتا شراب بيخودى در جام كرد * عالمى را مست و شيرين كام كرد\r\nتا ابد ميخانه‌اش معمور باد * چشم هشياران از آن در دور باد \r\n\r\nروز زن و مقام والاى فاطمه زهرا عليهما السّلام\r\n فاطمه ! اى دختر رسول گرامى * در خور شأنت نه واژه‌اى نه كلامى\r\nفخر زنانى ز بدوِ عالم هستى * نيست فراتر ز حُرمت تو مقامى\r\nآينه‌اى بر جمال حضرت جانان * وز مى ديدار دوست مست مدامى\r\nآيهء كوثر تو راست شأن نزولش * بادهء الفقر و فخر را همه جامى\r\nراهروى اسوه بر زنان مسلمان * رايحهء دين احمدى به مشامى\r\nسجده به پيشت برند خيل ملائك * بندهء آن درگه‌اند عارف و عامى\r\nبندهء درگاه خاندان رسالت * فخر كند شاه عالمش به غلامى\r\n« آتش » مسكين اگر ثناى تو گويد * هست غرض عرض بندگى و سلامى \r\n\r\nاين ميكده در كجاست حافظ ؟\r\n اى شاعر پاك آسمانى * گنجينهء گوهر معانى\r\nاى بلبل خوش‌نواى شيراز * وى مست ز نغمه‌ات جهانى\r\nاين ميكده در كجاست حافظ ؟ * كاين باده دهى تو رايگانى\r\nاين باده كه جان خاكيان را * بخشيده حيات جاودانى \r\n\r\n","description":"","footnote":"","page_name":" 25 ","page_number":25},
  {"content":"\r\n\r\n اين باده كه رنج روزگاران * تبديل كند به شادمانى\r\nاين باده كه راز آفرينش * گويد به زبان بىزبانى\r\nاين باده نه ، كيمياى هستى * اين مى نه ، كه داروى جوانى\r\nافسونِ تو در شراب الفاظ * اين كرد و چه مىكند معانى\r\nاى جام جهان‌نماى هستى * آيينهء غيب ، بىگمانى\r\nعمرى است كزين شراب مستيم * بىرنج خمار و سرگرانى\r\nزين باده چگونه وصف گويم * اى شاعر پاك آسمانى \r\n\r\nدر بزرگداشت خانم امين بانوى دانشمند و مفسّر قرآن\r\n آمد بهار و فصل گل افشانى * ساقى بيار بادهء روحانى\r\nزان آب آتشين كه فرو شويد * از جان و دل كدورت ظلمانى\r\nزان آب آتشين كه از آن برقى * در طور ديد ، موسى عمرانى\r\nزان باده‌اى كه اهل صفا نوشند * ظاهر به ماه روزه نه پنهانى\r\nآن كيمياى اهل سعادت را * از جام روى دوست كن ارزانى\r\nدر فصل گل ستايش و تجليل است * از آن بزرگ بانوى ايرانى\r\nآن بانوى يگانهء دين‌پرور * استاد علم و دانش قرآنى\r\nگويى ز بامداد الست آمد * توفيق او به خدمت انسانى\r\nعمرى حديث زلف پريشان گفت * تا خلق وارهد ز پريشانى\r\nبانوى اصفهانى صاحبدل * مىداد درس حكمت ايمانى\r\nبر عاشقان دانش و دين مىگفت * تفسيرى از صحيفهء سبحانى\r\nكز آفتاب دانش و دانايى * نورى گرفت جوهر ظلمانى\r\nپروانگان شمع شب‌افروزش * صدها رجال و عالم ربّانى\r\nاو در ميان مجمع مشتاقان * همچون نگين دست سليمانى \r\n\r\n","description":"","footnote":"","page_name":" 26 ","page_number":26},
  {"content":"\r\n\r\n از محضر يگانه دين ، « ارباب » * آموخت بس لطايف عرفانى\r\nبانويى از سلالهء زينب بود * در روزگار خود به سخنرانى\r\nگسترد خوان علم و صلايى زد * ما را بر اين ضيافت و مهمانى\r\nاى اصفهان كه شهرهء آفاقى * چون گوهرى بتارك سلطانى\r\nهم مهد علم و دانش و دانايى * هم در هنر چو شمع فروزانى\r\nخورشيد آسمان هنر با فخر * بر سكّهء تو كرده زرافشانى\r\nاى شهر پرطراوت حكمت‌خيز * چون سُرمه‌اى به ديدهء ايرانى\r\nسردفترى در آيت زيبايى * سرچشمه‌اى ز چشمهء حيوانى\r\nساقى بيار بار دگر جامى * تا بنگرى به ديدهء پنهانى\r\nهر ذرّه‌اى ز عالم هستى را * در كار خويش عالى و چه دانى\r\n« آتش » به وصف مردم صاحبدل * « بلبل به شاخ گل به غزل خوانى » \r\n\r\nخواجوى كرمانى\r\n در كنگرهء خواجو دستان و عزل‌خوانيم * با خطّ امان از چرخ در خطّهء كرمانيم\r\nگسترده بساطى خوش از قول و غزل خواجو * بر خوان چنين فضلى جمعى همه مهمانيم\r\nگر شعر لسان الغيب طرز سخن خواجوست * چون خواجه چنين فرمود ما تابع فرمانيم\r\nهم خواجه و هم خواجو از صدرنشينانند * تا ملك سخن برجاست گويند كه سلطانيم\r\nاين تفرقه‌ها بر ما از عالم تن خيزد * در عالم جان بازآ ، آنجا همه يكسانيم\r\nزين عقل صلاح‌انديش صد بار جنون خوش‌تر * ما در پى زنجيرى زان زلف پريشانيم\r\nساقى بده جامى خوش ، زان باده كه جان بخشد * پيمانه لبالب كن بر خوان كريمانيم\r\nياران موافق را ديدار چه خوش باشد * در شام خزان با دوست چون صبح بهارانيم\r\n« آتش » سخنت هرچند از عالم دل خيزد * در محضر استادان چون زيره به كرمانيم \r\n\r\n","description":"","footnote":"","page_name":" 27 ","page_number":27},
  {"content":"\r\n\r\nاين دو رباعى را براى كنگره پروين اعتصامى در شهر آشتيان سروده است :\r\n پروين كه سخن ز عشق و عرفان مىگفت * نى ز عالم تن ، ز عالم جان مىگفت\r\nفارغ ز تعيّنات اين دنيى دون * رندانه حديث زلف جانان مىگفت\r\n* * * پروين گهر تاج درخشان ادب * در كشور دل شمع فروزان ادب\r\nاز « ادعُ الى سَبيلِ رَبّك » همه عمر * بنهاده طعام وحى بر خوان ادب \r\n\r\nمى عشق\r\n آميخته‌اى به عشق آب و گل من * تنها نه كه آب و گل كه جان و دل من\r\nدر ساغر ما بريز ساقى ، مى عشق * عشق است گره‌گشاى هر مشكل من \r\n\r\nفريادِ كجا كجا\r\n تا خيمه به ملك بينوايى زده‌ايم * با دوست صلاى آشنايى زده‌ايم\r\nدر شام فراق تا سحر از سر سوز * فريادِ كجا كجا كجايى زده‌ايم \r\n\r\nحاصل من\r\n يارى كه ز غم سرشت آب و گل من * افروخت ز عشق ، شعله‌اى در دل من\r\nآن شعله به غير عشق باقى همه سوخت * عشق است كنون ز آب و گل حاصل من \r\n\r\nنقد دوجهان\r\n اى روى تو قبله‌گاه جان و دل من * وى كوى تو راه آخرين منزل من\r\nبىياد رخت همه زيان است مرا * نقد دوجهان اگر شود حاصل من \r\nاين رباعى را در كنگرهء خواجوى كرمانى ، بر مزار خواجو در شيراز سروده است :\r\n تا خيمه به بارگاه خواجو زده‌ايم * گويى قدمى به باغ مينو زده‌ايم\r\nبىساغر و جام ، باده‌ها را مى عشق * فارغ ز جهان پرهياهو زده‌ايم \r\n\r\n","description":"","footnote":"","page_name":" 28 ","page_number":28},
  {"content":"\r\n\r\n\r\nآتش ( 1330 )\r\nسيد محمود علوىنيا ، شاعر و نويسندهء مطبوعات ، در ارديبهشت‌ماه سال 1330 شمسى در خانواده‌اى متوسط الحال در شهرستان كاشان چشم به جهان هستى گشود .\r\nعلوىنيا دانشهاى ابتدايى و دورهء متوسطه را در زادگاهش به پايان برد . ازآن‌پس به استخدام آموزش و پرورش درآمد و به تدريس در مدارس شهر خود اشتغال ورزيد و ضمن خدمات آموزشى به دانشگاه راه يافت و از دانشگاه علّامه طباطبايى فارغ التحصيل شد و مدرك ليسانس دريافت كرد .\r\nعلوىنيا از زمان تحصيل خود در دبيرستان ، چنين مىگويد : « سالها نخستين دبيرستان احساس كردم مىتوانم بهتر از ديگران بنويسم و ساعت انشاء بر خلاف بقيه از اين درس رنج نمىبردم . همين روحيه و تشويق استادان ادبيات آن زمان ، موجب گرديد در نگارش بين همسالان چشمگيرتر باشم . سالها در نثر پارسى و گونه‌هاى مختلف مقاله‌هاى ادبى ممارست و كار كردم . پس از ورود به دانشگاه و آشنايى بيشتر با فنون و صنايع ادبى ، گهگاه علاوه بر نثر ، شعر را تجربه كردم و سپس به انواع قالب‌هاى شعرى روى آوردم ، كه در اين كار نيز توفيق پروردگار يار و همراهم بود . »\r\nعلوىنيا كه در شعر از تخلص « آتش » استفاده مىكند ، از چند سال قبل همكارى خود را با كانون نشر فرهنگ اسلامى كاشان آغاز كرد . اين همكارى موجب حضور گستردهء او در محافل و مجامع ادبى گرديد و چون فعاليتش در اين زمينه وسيع‌تر شد ،\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nجذب كانون گرديد و به عنوان مشاور فرهنگى آن برگزيده شد .\r\nآتش از شعراى توانا و خوش‌قريحه‌اى است كه در انواع شعر طبع‌آزمايى مىكند و آثار او در روزنامه‌ها و مجله‌ها طبع و نشر مىگردد .\r\n\r\nفروغ محبّت\r\n فاصله‌ها را به يك ترانه شكستم * راه تو را در عبورِ ثانيه بستم\r\nبا تو ز شبهاى رنج و حادثه گفتم * چشم به راهِ قيام صبح نشستم\r\nرشتهء پيوندهاى كُهنهء غم را * باز به شوق اميد و عشق گسستم\r\nبادهء من تا ز چشمِ مست تو باشد * پيشِ نگاهت مدام بى خود و مستم\r\nمذهب تو زهد و علم و پاكى و تقوا * كيش من اين است : رند و باده‌پرستم\r\nدر رخِ ماه تو ، اى فروغ محبّت * خيره و حيران ز صبحِ الستم\r\nگر به سلامت گذشتى از سرِ « آتش » * دامنت افتد شبى دوباره به دستم \r\n\r\nدامن آتش\r\n ايمان من آيين چشم آبىات بود * وقتى كه جارى مىشد از دشت صداقت\r\nتا اعتقادم كعبهء روى تو بوده است * دارد جبينم در عبادت با تو عادت\r\n* * * فهميده بود زندگى را از نگاهت * در لحظه‌هاى سرد و بىروحِ فسردن\r\nدر باغ اگر صدها گل و سوسن برويد * بايد كه تخت لاله را بر دوش بردن\r\n* * * در صبحگاه التماسِ دل بريدن * دستِ زمان احساس را بر دار مىزد\r\nگلدسته‌هاىِ مهربانى سبزتر بود * وقتى كه گلبانگِ وفا را جار مىزد\r\n* * * آن شب كه شوقم گوشه‌هاى بىكسى مُرد * تنهاتر از من هيچ‌كس پيدا نمىشد \r\n\r\n","description":"","footnote":"","page_name":" 30 ","page_number":30},
  {"content":"\r\n\r\n ازبس‌كه عادت كرده بودم با غم و درد * جز غصّه با چيزى دلِ من وا نمىشد\r\n* * * ما دوستى را بين خود تقسيم كرديم * در يك غروبِ دردناكِ آشنايى\r\nسهم تو شد ناز و نصيب من نياز است * مىآيد از كوى وفا بوى جدايى\r\n* * * قانون يكرنگى جدا از خودپرستى است * بگذر ز خود ، در دوستى اين ما و من چيست\r\nاز روز اوّل جاى ابرازِ محبّت * اى كاش مىگفتى دلت مالِ خودت نيست\r\n* * * پاشيده در اين كوچه‌ها عِطرِ گل ياس * در نااميدى آرزو را دوست دارم\r\nبا ما اگرچه آشنا بيگانگى كرد * بيگانه‌هاى كوى او را دوست دارم\r\n* * * باور كن امشب رنگ دق اين خانه دارد * وقتى نگاهت نيست مىخواهم بميرم\r\nاز ديدنم آيينه‌ها ترسيده بودند * آن دم كه رفتم دامن « آتش » بگيرم \r\n\r\nخزان گلستان\r\n رنگ خون دارد آسمان امروز * طرح سرخى است بر دهان امروز\r\nبسته‌اند از غم كدامين گل * چلچراغى در آسمان امروز ؟\r\nغم فروبارد از در و ديوار * گشته افسرده باغ جان امروز\r\nماجرا چيست كز افق خورشيد * چون هميشه نشد عيان امروز ؟\r\nمىرسد تا حريم پاك خدا * بانگ شيون ز هر كران امروز\r\nآه ! نرگس چرا نمىخندد ؟ * لاله در غنچه شد نهان امروز\r\nغرق حيرت نشسته‌اند همه * سر به زانو فرشتگان امروز\r\nلالهء باغ عشق ، پرپر شد * پيش چشمان باغبان امروز\r\nكربلا عطر جان گرفته به خويش * دارد از شاه دين نشان امروز \r\n\r\n","description":"","footnote":"","page_name":" 31 ","page_number":31},
  {"content":"\r\n\r\n از دهان شكوفه‌ها خيزد * « العطش » تا به كهكشان امروز\r\nگلوىِ اصغر به خون خفته * مىزند خنده بر سنان امروز\r\nشد لب خشك نينوا ، سيراب * ريخته تشنه بس در آن امروز\r\nدست و پا در ميان خون مىزد * تشنه‌لب ، اكبر جوان امروز\r\nخورد تيرى ز تركش تقدير * بين آن ابروى كمان امروز\r\nگشته گلگون ز شرم ، روى شفق * از چنين جور بيكران امروز\r\nسرو آزاد بوستان وفا * از پى اب شد روان امروز\r\nگوئيا صبح روز وعده دميد * شد اسير سكون زمان امروز\r\n« آتش » از غصّه گشت خاكستر * كرد پس ناله و فغان امروز\r\nبر سر نيزه‌ى ستم خنديد * سر خورشيد خاوران امروز\r\nخيمه‌گاه گل از شرار ستم * شعله‌ور گشته ناگهان امروز\r\nدستش از تن جدا به تيغ جفا * گشت در راه امتحان امروز\r\nشب اين غم سحر نمىگردد * زده بر گلستان خزان امروز\r\nدر فضا بوى گريه پيچيده * ز اشك چون سيل مردمان امروز\r\nاز درون خيام لاله و گل * مىرسد بانگ « الامان » امروز\r\nرخت از مسلخ وفا عبّاس * برده تا فلك الامكان امروز\r\nباشد آلوده نزد اهل خرد * زين ستم دامن جهان امروز \r\n\r\nبوى كوى عشق\r\n وقتى كنار حجلهء شب مهر مىرسيد * دنبال او نگاهِ من از غصّه مىدويد\r\nمىچيدم از فلك گلِ صدها ستاره را * دستم اگر به شاخهء مهتاب مىرسيد\r\nخون هزار لالهء گلگون ز چشم من * گويى شبِ جدايى خورشيد مىچكيد\r\nتنها كه مىشدم همه جا گريه‌خيز بود * خار غمت به ساقهء هر لحظه مىدميد\r\nبىاعتنا ز كوچهء اندوه من گذشت * پيك سحر ، صداى مرا گرچه مىشنيد \r\n\r\n","description":"","footnote":"","page_name":" 32 ","page_number":32},
  {"content":"\r\n\r\n يادم نمىرود ، كه به باغ آمدى ولى * در حسرت تو جامهء افسوس مىدريد\r\nجز غصّهء تو هيچ‌كسى پيش من نبود * وقتى براى همنفسى سينه مىتپيد\r\nدر خشكسال مهر و محبّت هنوز هم * از دوردستِ عاطفه عطرِ تو مىوزيد\r\nخاكسترم اگرچه به دست نسيم بود * « آتش » هنوز از دلِ من شعله مىكشيد \r\n\r\nانتظار روييدن\r\n دلم به حجم نگاه تو مىتپد وقتى * ز چشم آبىات امواج مهر مىرويد\r\nستارهء سحرى تا حضور قامت صبح * حديث حُسن تو با ماهتاب مىگويد\r\n* * * مگر به حال دلِ من خدا كند رحمى * كه از نگاه تو جان بردنم ميسّر نيست\r\nاگرچه تشنهء خون منى و دشمن جان * به غير كوى تو ما را پناه ديگر نيست\r\n* * * هميشه خاطرم از ياد رويت عطرآگين * هماره آرزوى چشم من تو را ديدن\r\nدمى كه دشت نگاهم ز گريه مىخشكيد * شكفته بود دل از انتظار روييدن\r\n* * * شبى كه عاطفه در پاى قهر تو مىمرد * من از هميشه دلم با تو مهربان‌تر بود\r\nطلوع فاصله احساس مىشد از چشمت * مرا هنوز هواى وصال در سر بود\r\n* * * نبوده‌اى كه ببينى به جاده‌هاى فراق * عبورِ ثانيه‌ها خارِ چشم من مىشد\r\nكسى كه با همه خلق آشناتر از خود بود * كنون چه بىخبر از حال خويشتن مىشد\r\n* * * من از تمامى اين سايه‌ها گريزانم * كه جاى جاى دلم سايهء غمى دارد\r\nدل چو لالهء ما را ز شعله باكى نيست * كه همچو « آتش » سوزنده عالمى دارد \r\n\r\n","description":"","footnote":"","page_name":" 33 ","page_number":33},
  {"content":"\r\n\r\n\r\nبه مناسبت روز پانزدهم بهمن‌ماه\r\n سلام بر همه ، آنان كه مرد پيكارند * به دشت عشق گل افتخار مىكارند\r\nدرود ما به كسانى كه از سرِ اخلاص * براى امنيت و نظم ، جان به كف دارند\r\nخريده‌اند به جان ، هر بلا و حادثه را * ز مشكلات به ابروى ، خم به كف دارند\r\nشعارشان چو دفاع از حريم ايران است * به خون دشمن ما تشنه تا سر دارند\r\nدليل اين همه آرامش خيال اين است * كه حافظان وطن ، پرتلاش و هشيارند\r\nدمى كه چشم تو را پلكِ خواب مىگيرد * دلاوران عزيز پليس ، بيدارند\r\nخوشا به همّت مردانه‌اى كه با قدرت * به جنگ دايم نامردمان خونخوارند\r\nيقين كه با جگر شير هم ميسّر نيست * كه پيش نيروى ما تيغ كينه بردارند\r\nاگرچه در صف پيكار بىامان آيند * پناهِ مردم غم‌ديدهء گرفتارند\r\nبه خواب ديدهء خورشيد چون‌كه بنشيند * « ستاره‌هاى نظامى » چو مهر مىبارند .\r\nنثار خرمن ظالم كنند « آتش » قهر * به پاى عزّت ما ، نقد عيش بگذارند \r\n\r\nاميد جان\r\n كسى را دوست مىدارم كه تن را مايهء جان است * براى دردهاى كهنهء دل ، عين درمان است\r\nدل از مهرش بريدن نيست ممكن ، ليك در پايش * سر افكندن به رسمِ جان‌فشانى سخت آسان است\r\nسحر پاشيده در رخسار شامِ سردِ تنهايى * شبِ ديجور اين چشم انتظارى رو به پايان است\r\nكدامين گل مگر از جاده‌هاى دور مىآيد * كه عطرآميز و مُشك‌افشان نسيم صبحگاهان است\r\nنظامِ آفرينش گوييا معيار ديگر داشت * كه نورِ مشرقين از روىِ مهر آيين جانان است \r\n\r\n","description":"","footnote":"","page_name":" 34 ","page_number":34},
  {"content":"\r\n\r\n غم از شادىِ ما كُنج دل ويرانه مىميرد * شب ميلاد موعود خداى حىّ سبحان است\r\nبه استقبال او امشب مَلَك آيينه‌دار آمد * گريبان چاك گل ، بلبل به شوق او غزلخوان است\r\nزمين رشك زمان و غبطهء هفت آسمان گشته * به خاكش سروِ بستان ولايت تا خرامان است\r\nبيا جانا طلب گر مىكنى جان بر لب آريمش * كه ما را چشم بر حكم است و گوش جان به فرمان است\r\nخدا را اى صبا با « قائم آل محمّد » گوى * كه تا روز قيامت شيعه را سرپاى پيمان است\r\nسزاى « آتش » است اين شعر بىسامان من ، امّا * گلستان مىشود تا چشم احسان تو بر آن است \r\n\r\nآواى معلّم\r\n در گوش دلم هر شب آواى معلّم بود * كاشانهء جانِ من ، مأواى معلّم بود\r\nشب ديده چو مىبستم با آرزوى فردا * در خواب سپيد من ، رؤياى معلّم بود\r\nبا آن‌همه تندىها ، تنديس محبّت بود * قانونِ درستىها ، آواىِ معلّم بود\r\n« گُرگم به هواى » ما ، از هيبت او لبريز * در كوچهء هر بازى ، غوغاى معلّم بود\r\nاز راه چو مىآمد ، « بر پا » همه مىگفتيم * شيرين‌تر از آن بر پا ، بر جاى معلّم بود\r\nآيين نجابت بود ، آيينهء چشمانش * سرمشقِ وفادارى ، آقاى معلّم بود\r\nسرشارتر از خورشيد رخشنده‌تر از مهتاب * آبىتر از اقيانوس ، سيماى معلّم بود\r\nگل‌واژهء گفتارش آويزهء گوش ماست * دايم دلِ ما مست از ميناى معلّم بود\r\n« مَن عَلَّمَنى حَرفاً ، قَد صَيَّرَنى عَبداً » * در منقبت شأن والاى معلّم بود\r\nاين « آتشِ » سوزنده مست است كه يك‌چندى * مانند غبار راه ، در پاى معلّم بود \r\n\r\n","description":"","footnote":"","page_name":" 35 ","page_number":35},
  {"content":"\r\n\r\n\r\nآتشى ( 1311 )\r\nمحمّد آتشى ، فرزند قنبر ، در سال 1311 هجرى شمسى در روستاى دليگان ، در ده كيلومترى اصفهان ، در خانواده‌اى فقير و تهيدست به دنيا پا نهاد . در پنج‌سالگى به مكتب رفت و قرآن تعليم گرفت و كتابهاى گلستان وجودى و جوهرى را خواند و به مدّت دو سال خواندن و نوشتن آموخت و به علّت فقر و نادارى و عدم تأمين معاش ، پدرش او را با خود به اصفهان برد تا مدد معاش خانواده گردد . از اين روى ، تن به كار و زحمت داد و در مشاغل مختلف به كار پرداخت و سرانجام شغل نانوايى اشتغال ورزيد و مدت سى سال در اين شغل بپايد و پس از ازدواج به فكر تحصيل علم افتاد و با همان شغل نانوايى به‌طور شبانه به تحصيل پرداخت و سرانجام موفق به اخذ ديپلم رياضى شد .\r\nآتشى بعد از دريافت مدرك ديپلم ، دوره نقشه‌بردارى را نيز گذراند و در سال 1351 به استخدام كارخانهء ذوب‌آهن اصفهان درآمد و در همان رشتهء نقشه‌بردارى مشغول به كار شد و پس از بيست سال خدمت ، در سال 1370 بازنشسته گرديد .\r\nآتشى از اوان نوجوانى به خواندن شعر علاقهء زيادى داشت و دواوين استادان متقدّم شعر فارسى ، چون فردوسى و سعدى و حافظ و سنايى و صائب ، را مطالعه مىكرد و از هفده‌سالگى قريحهء سرودن شعر در او بيدار گشت و گاه‌وبيگاه شعرى مىسرود ، تا اينكه با شركت در انجمن‌هاى ادبى رسما به شعر و شاعرى پرداخت و تخلّص شعرى خود را از همان نام خانوادگى برگزيد .\r\n\r\n","description":"","footnote":"","page_name":" 36 ","page_number":36},
  {"content":"\r\n\r\n\r\nروشنگر بزم\r\n گرچه در باغيم با غمها هم‌آغوشيم ما * بادهء گلگون ز جام غصّه مىنوشيم ما\r\nساكتيم امّا درون سينه‌مان هنگامه‌اى است * چون خم سربسته با صد شور مىجوشيم ما\r\nيك جهان حرفيم امّا در كتابى سربه‌مُهر * بر زبان ، صد گفتگو داريم و خاموشيم ما\r\nچشم بيدار جهان ، ماييم ليك از ديد خلق * همچو خواب رفته از خاطر فراموشيم ما\r\nگرچه مدهوشيم و مست از بادهء وحدت مدام * عارفان دانند ، از سر تا به پا هوشيم ما\r\nبرنمىداريم دست از سعى در راه طلب * با كه بتوان گفت كز بهر چه مىكوشيم ما\r\nخاطر جمعى در اينجا ، جمع از ما گشته ليك * چون پريشان موى دلبر خانه بر دوشيم ما\r\nحرف حق جز از زبان اهل حق نشنيده‌ايم * گرچه بهر اين سخن سر تا به پا گوشيم ما\r\nبلبلان خوش‌نوا رفتند از اين گلزار ، آه ! * چون نناليم از تألم ؟ وزچه نخروشيم ما \r\n\r\nچراغ بزم عرفان\r\n ز خورشيد قيامت نيست كمتر آفتاب اينجا * كه با دلهاى سوزان شد برابر آفتاب اينجا\r\nبه صبح زندگانى چو گل خورشيد خندان شو * كه روياند تو را گلهاى احمر آفتاب اينجا\r\nبه قرص نان ز خوان دهر چون خورشيد قانع شو * كه بر دشت قناعت مىزند سر آفتاب اينجا\r\nاگر آتش‌دلى در سايهء مهر تو آسايد * تو را از مهر گردد سايه‌گُستر آفتاب اينجا\r\nچراغ بزم عرفان چهرهء روشن‌دلان باشد * كه رنگين است از خورشيد ديگر آفتاب اينجا\r\nبه آب زندگانى هركه خضر راه خود گردد * بر او دشت امل را سازد اخضر آفتاب اينجا\r\nطمع از سايهء مرغ سعادت هركه برگيرد * فراز سر به حكمش مىزند پرآفتاب اينجا\r\nدل خود را به نور ايزد آنگه مىفروزد * فروزان‌تر ز خورشيد است خود در آفتاب اينجا\r\nدلم از شور محشر « آتشى » در سينه مىجوشد * چنان كز داغش آتش مىزنم بر آفتاب اينجا \r\n\r\n","description":"","footnote":"","page_name":" 37 ","page_number":37},
  {"content":"\r\n\r\n\r\nعطش شوق\r\n مپرس كز چه به من يار ، جز عتاب نداشت * نظر به سوز دل و ديده پر ز آب نداشت\r\nقسم به سوز دل اهل غم كه سوخته‌ام * اگرچه دل ز الم تاب التهاب نداشت\r\nخراب بودم از اوّل به كار عشق ، ولى * كسى خبر ز من خانمان خراب نداشت\r\nبه ساغرم مى غم ريخت ساقى از سر شوق * چه گويمش به سبو غير از اين شراب نداشت\r\nز زندگانى و اين روزگار پرآشوب * سؤال داشتم امّا كسى جواب نداشت\r\nنوشته‌اند ز حق و حساب گرچه كتاب * و ليك آنچه كه من خوانده‌ام كتاب نداشت\r\nتو از حساب و عقاب جهان چه مىپرسى * كه بىحسابى كار جهان حساب نداشت\r\nنشد نصيب من آرامشى هم از ره خواب * كه ره كه گشت پريشان خيال خواب نداشت\r\nز سعد و نحس و ز فتح و شكست طالع من * مگر كه هيچ زمان پاى در ركاب نداشت\r\nفسرده شد تنِ چون آتشم ز بس ماندم * به سايه‌اى كه نشانى ز آفتاب نداشت\r\nز هيچ سو عطش شوق من نشد سيراب * جهان براى من تشنه جز سراب نداشت\r\nولى به كار خود آخر گشايشى ديدم * مگو از اينكه جهان هيچ فتح باب نداشت\r\nنكرده است اگر « آتشى » به كس نفرين * اميد هم به دعاهاى مستجاب نداشت \r\n\r\nشب‌زنده‌داران\r\n گرچه در عبرت سراى دهر حيرانيم ما * از دل آيينه‌سان روشنگر جانيم ما\r\nنقش پايى در بيابان طلب گر مانده است * اين اثر از ماست خضر اين بيابانيم ما\r\nتا اشارت هست كى گوييم از انگشترى * فرّو حشمت بين كه بىخاتم سليمانيم ما\r\nآهوى صحراى وحشت نيستم اى شوخ چشم * در كُنام زهره‌داران شير غرّانيم ما\r\nما سر تسليم پيش دوستان داريم و بس * خصم را گو بىمروّت مرد مىدانيم ما\r\nسر نمىدزديم از گردن فرازيهاى خويش * در مصاف سركشان شمشير عريانيم ما\r\nكى ز خورشيد خزانى زردرويى مىكشيم * نوبهار سايهء سبز گلستانيم ما\r\nگرمى و شور و نشاط راست طبعان هم ز ماست * گرچه در اين باغ همچون تاك پيچانيم ما \r\n\r\n","description":"","footnote":"","page_name":" 38 ","page_number":38},
  {"content":"\r\n\r\n از كلام حق براى خود حصارى ساختيم * مدّتى شد ايمن از وسواس شيطانيم ما\r\nبا همه بىحاصلىها « آتشى » راه سحر * بازهم در زمرهء شب‌زنده‌دارانيم ما \r\n\r\nآيينهء دل\r\n ما ز جان ، شيفته و واله دنياى خوديم * از دل سوخته ، شمع شب يلداى خوديم\r\nبرگرفتيم دل از وسوسه‌ى سود و زيان * روى گردانده ز سرمايه و سوداى خوديم\r\nهرچه كرديم نشد كام ميسّر امروز * ما در انديشهء ناكامى فرداى خوديم\r\nجلوه‌ى صبح اميديم و گريبان زده چاك * جبهه پرنور سحر ، آينه سيماى خوديم\r\nسعى هم چاره‌گر محنت محرومى نيست * ما زمين‌گير همين كوشش بيجاى خوديم\r\nعرق شرم جبين شبنم خورشيد شود * داغ رخسار حياى دل رسواى خوديم\r\nسربلندى همه از همّت و الا داريم * شاكر كوتهى دست تمنّاى خوديم\r\nنگرفتيم دمى از كف ناكس ساغر * اينكه مستيم و خوش از ساغر صهباى خوديم\r\nكيست در آينه‌ى دل كه كند جلوه‌گرى * ما در اين آينه حيران تماشاى خوديم\r\n« آتشى » رشتهء الفت بگسستيم ز غير * ما كه سرگرم تبرّا به وتلّاى خوديم \r\n\r\nنيست و هست\r\n يار من زيباتر از زيباست گويى نيست هست * يك گلستان گل ز سرتاپاست گويى نيست هست\r\nخيره گردد چشم بر رويش ز بس رخشنده است * به ز خورشيد جهان‌آراست گويى نيست هست\r\nدلگشايىهاست ما را در تماشاى رُخش * چهره‌اش يك باغ روح‌افزاست گويى نيست هست\r\nاى كه مىجويى خدا را چشم دل را باز كن * آرى او پيداى ناپيداست گويى نيست هست\r\nجلوه‌گر آن نازنين بوده است باشد در نظر * هركجا رو مىكنيم آنجاست گويى نيست هست\r\nهركجا گفتى خدا ، بى خود دگر از خود مگوى * پيش از « الّا اللّه » حرف « لا » ست گويى نيست هست\r\nصحبت از محشر فراوان است ، امّا اين زمان * نيك بنگر محشر كُبراست گويى نيست هست\r\nچند مىگوى ز كيفر وز جهان آخرت * كيفر هركس در اين دنياست گويى نيست هست \r\n\r\n","description":"","footnote":"","page_name":" 39 ","page_number":39},
  {"content":"\r\n\r\n در سر ما هر زمان فكرى و در سر شيوه‌اى است * در درون ما بسى غوغاست گويى نيست هست\r\nنيست غم ، گر سعى ما را حاصلى امروز نيست * حاصل اين سعى در فرداست گويى نيست هست\r\nاز مقام و مال و جاه اين جهانش گرچه نيست * « آتشى » را منطقى گوياست گويى نيست هست \r\n\r\nبيابان طلب\r\n چشم ما از اشك خون‌آلودِ دل ، تر مىشود * بىصدف در بحر ما هر قطره گوهر مىشود\r\nآرزوى ما بود بىآرزويى در جهان * كام دل ما را ز ناكامى ميسّر مىشود\r\nهركه با روشن ضميران يكدل و يكرنگ شد * سينه‌اش از فيض ، مرآت سكندر مىشود\r\nهركه مىگردد به حق شب‌زنده‌دار از روى صدق * شب به چشمش راستى صبحى منوّر مىشود\r\nدر بيابان طلب شد هركه خضر راه خويش * فاتح ظلمات چون خضر پيمبر مىشود\r\nطالب توفيق اگر هستى ، محبّت پيشه باش * از محبت راستى دلها مسخّر مىشود\r\nاز تحمّل مىتوان شد چاره‌ساز كار خويش * هركه اهل صبر شد آخر مظفّر مىشود\r\nمحو در خورشيد دانش هركه شد شبنم صفت * خود گل باغ ادب گردد معطّر مىشود\r\nپيش دلتنگان چو گل بشگفت هركس بىدريغ * چون نسيم صبح از دم ، روح‌پرور مىشود \r\n\r\n","description":"","footnote":"","page_name":" 40 ","page_number":40},
  {"content":"\r\n\r\n نيست هرگز حالت افسردگى در كار عشق * عاشقان را عشق ، بر جان و دل آذر مىشود\r\nاز سليمان هم مبر منّت ، قناعت كن كهمور * از علوّ طبع خود با حشمت و فرّ مىشود\r\n« آتشى » هركس ز دل رنگ كدورت را زدود * در بر اهل نظر ، آيينه منظر مىشود \r\n\r\nهم‌سفر\r\n ما دردها ز دم به بداوا رسانده‌ايم * زين شيوه خويش را به مسيحا رسانده‌ايم\r\nآنجا كه نيست باور كس پا نهاده‌ايم * جايى كه دست كس نرسد ما رسانده‌ايم\r\nز انديشهء بلند به حق رو نموده‌ايم * خود را ز « لا » به قلّهء « الّا » رسانده‌ايم\r\nبا كشتى شكسته و ليكن اميدوار * خود را به ساحل از دل دريا رسانده‌ايم\r\nكار بزرگ درخور تقدير كرده‌ايم * امروز را اگر كه به فردا رسانده‌ايم\r\nبا دل شديم در سفر عشق هم‌سفر * تا خويش را به شهر دل‌آرا رسانده‌ايم\r\nيك‌عمر گرچه خاطر آشفته داشتيم * دستى بر آن دو زلف چليپا رسانده‌ايم\r\nما از ديار يأس گذشتيم بىهراس * خود را به صد اميد به اينجا رسانده‌ايم\r\nاحوال ما ز مردم روشن ضمير پرس * تا پى برى ، به روز ، چه شبها رسانده‌ايم\r\nاهل صُوَر نه‌ايم ز صورت مگر كه ما * خود را در اين مقام به معنا رسانده‌ايم\r\nبا اهل حق بگفت و شنوديم دم‌به‌دم * تا خويش را به ذكر خدايا رسانده‌ايم\r\nاز پستى زمانه گذشتيم و خويش را * تا بيكران ز همّت و الا رسانده‌ايم\r\nما « آتشى » به‌جز سخن حق نگفته‌ايم * پيغام خود به مردم دنيا رسانده‌ايم \r\n\r\n","description":"","footnote":"","page_name":" 41 ","page_number":41},
  {"content":"\r\n\r\n\r\nآذرپى ( 1320 )\r\nعبّاس آذرپى ، فرزند امير حمزه ، در سال 1320 هجرى شمسى در شهرستان اراك ديده به جهان هستى گشود . تحصيلات ابتدايى و دورهء متوسطه را در زادگاهش و تهران به پايان رسانيد و ديپلم رياضى گرفت . ازآن‌پس به استخدام وزارت پست و تلگراف و تلفن درآمد و چند دوره در زمينهء حرفه‌اش كلاسهاى تخصّصى را گذرانيد و در حال حاضر در شهر خود در ادارهء مخابرات انجام‌وظيفه مىكند . آذرپى از سال اوّل دبيرستان آغاز شعر و شاعرى كرد و به سرودن شعر پرداخت و نخستين شعرى كه از او طبع و نشر شد ، در سال 1338 در مجلهء فردوسى بود كه موجب شوق بيشتر وى گرديد .\r\nآذرپى مىگويد : « از سال 1337 به آثار نيمايوشيج ، شاعر زائد نوپرداز و بنيان‌گذار شعر آزاد و نو علاقه و دلبستگى يافتم و تا حدّ زيادى تحت تأثير او قرار گرفتم ؛ به دليل اينكه احساس مىكردم آزادتر مىتوانم مضامين شعرى خود را به رشته كشم ، امّا هيچ‌گاه دچار تعصّب در پيروى از شعر نو نشدم و سبك كلاسيك را نيز رها نكردم . »\r\nاينك چند نمونه از شعر او :\r\n\r\nمثنوى درد\r\n اين ، نه فرياد است ، اين درد است ، درد ! * درد جانفرسا ، مرا فرياد . . . كرد\r\nآتشين دم پير ما ، كامروز نيست ! * گفت : درد آويز جان آدمى است \r\n\r\n","description":"","footnote":"","page_name":" 42 ","page_number":42},
  {"content":"\r\n\r\n از نهفت آمد شما را در عيان * برنهفت آخر شود با جانتان\r\nخوش دمى كز آتش درد است گرم * آهنين ستخوان از اين هُرم است نرم\r\nدر لهيب عشق درد آلوده جان * مىشود ققنوس ، مرغ جاودان\r\nخوش دمى كز درد جان در آتشى * خوش كه ماند از تو جان بىغشى\r\nخوش كه از هجران روى دوست شب * مى نياراميده‌اى از سوز تب\r\nخوش كه تا ميعادگاه روى دوست * همچنان جويى كه او در جستجوست\r\nخوش كه در راه از زبان تيز خار * خون همىگريد دو پايت چشمه‌وار\r\nخوش كه در فقر از غنا دم برزنى * غم كتاب صبر برهم برزنى\r\nخوش بيفروزى شب غم را به سوز * خوش به سر آرى شب از هجران به روز\r\nخوش به امّيدى كه بينى يار را * با مژه برگيرى از ره خار را\r\nخوش شبى مستانه دست افشان و موى * خوش كه خلق از پى به تسخر ، كو به كوى\r\nخوش كه دست افشان انا الحق در گذر * خون تكفيرت ، به سنگ آيد ز سر\r\nخوش ز ترس گزمه‌هاى شب‌پرست * زخم سنگينت ، به مرهم ، كس نبست\r\nخوش كه از طفلان كويت سنگبار * خوش به جرم عشق كشتن سنگسار\r\nخوش تب مى آن‌چنان گيرد ، كه يار * از ميان بر دوشت آرد ، بر كنار\r\nخوش رسن بر گردن آرندت كه دوش * مست در مسجد برفتستى ز هوش\r\nخوش به پا دارند ، ديوان قضا * خوش كه روشن گردد آنجا « ما مضى »\r\nخوش كه از فرياد چاوشان تو را * خلق گرد آيند ، پرسنده چرا ؟\r\nخوش بپرسد قاضىات هان كيستى ؟ * خوش بگويى : جز انا الحق نيستى\r\nخوش بپرسد : مستى و مسجد چه بود ؟ * خوش بگويى هوشيار آنجا نبود\r\nخوش كه حكم آيد كه بر دارت كنند * خوش به هنگامى كه آزارت كنند\r\nخوش به ميدان‌ها كشانندت كه اين * نافى وحى آمد و طاغى دين\r\nخوش برآرندت زبان از كام عشق * خوش بيفتد طاس نام از بام عشق \r\n\r\n","description":"","footnote":"","page_name":" 43 ","page_number":43},
  {"content":"\r\n\r\n خوش به تيغ جهل ، دست شوق قطع * خوش برافتد رأس رخشانت به نطع\r\nخوش تنت بر دار آن برزن بلند * خوش انا الحق بانگت از مأذن بلند\r\nخوش بسوزد هيمه‌ى رزقت چنان * كز لهيبش گرم ، جان مردمان\r\nخوش برآيد خلق گرد نار طور * خوش بپاشد از تو براى خلق نور\r\nخوش بروبد باد ننگت نام را * خوش زدن بر سنگ كينه جام را \r\n\r\nكاسه زير نيم كاسه\r\n پاييز را ، براى صنوبر نگفته‌ايم * از انفجار رنگ به باور نگفته‌ايم\r\nاز سايهء نجابت افرا قلم زديم * يك قلب تيرخورده به پيكر نگفته‌ايم\r\nتنديس كوهوارهء فرهاد ناقص است * از تلخ تيشه تا رگ مرمر نگفته‌ايم\r\nبا يك شكوفه بوى غزل كوچ مىكنيم * حالى كه از شقايق پرپر نگفته‌ايم\r\nيك مثنوى رياىفروشى سروده‌ايم * اين را مزّورانه به دفتر نگفته‌ايم\r\nسى جزو عشق را همه‌شب ختم مىكنيم * امّا هنوز آيه‌اى از بر نگفته‌ايم\r\nدر زير كاسهء شب ما ، نيم كاسه‌اى است * اين را به صبح تا دم آخر نگفته‌ايم \r\n\r\nانسان . . . !\r\nهرگز از آهن نبوده‌ام\r\nهرگز از سنگ تنديس تيره\r\nيا چنان چيزى . . .\r\nاز سردى اجسادى سخت\r\nبر جدارهء زبر زيستن\r\nمن آميزه‌اى از نسيم و پرواز و پرنده‌ام\r\nبر آبشخورى سخت عاشق !\r\nكه از بوى خون و باروت\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nو چنبرهء ميله و دوستاق\r\nبر دو خطّ تنافر\r\nفاصله اندوخته‌ام .\r\nچگونه تنديس مرمرى بوده باشم ؟\r\nكه جنگل عشق را قابى ، نسيم را قالب ، و دريا را تالابى نمىگنجد !\r\nمن در زشتى نمىگنجم اگرچه در مردابش نيلوفرى باشم .\r\n\r\nكى آتش ، كى جنگل زياد\r\nآتشى كه نعل اسبت را گداخت\r\nبه هيزمى فراهم آمده بايد\r\nاز جنگلى -\r\nبه هيزمى از جنگلى كه هفت خوان\r\nاز هفت‌بند نيزارى كه هفت سرود\r\nاز بادى كه هفت دريا را\r\nاز بادى كه هفت دريا را\r\nدر دميده باشد\r\nو گرنه\r\nچه گردى را در پى ، شايد\r\nبرانگيخته ، از شتاب عابرى\r\nاز شتابنده عابرى برانگيخته\r\nبدين‌سان طوفانى و بناگاه\r\nكه در پى مركبت برپاست\r\nدر صور درّه‌ها\r\nترسيده و ساكت ، تا چشم‌انداز افق .\r\n\r\n","description":"","footnote":"","page_name":" 45 ","page_number":45},
  {"content":"\r\n\r\n\r\nآذرى ( 1365 - 1297 )\r\nابو الحسن آذرى كنگاورى فرزند يد الله در سال 1297 هجرى شمسى در شهر كنگاور از توابع استان كرمانشاه ديده به جهان هستى گشود « 1 » ، تحصيلات مقدماتى را در زادگاهش به پايان رسانيد ، ازآن‌پس به استخدام وزارت كشور درآمد و در بخشدارى صحنه به خدمت پرداخت و در همين زمان روزنامه آذرنگ را نيز منتشر مىساخت .\r\nآذرى در سال 1332 به علت فعاليت‌هاى سياسى آزادىخواهانه پس از كودتاى بيست و هشتم مرداد دستگير و مدتى در كرمانشاه در زندان بود و كتاب « زندانيان سياسى غرب » را نوشت امّا توفيق چاپ آن را نيافت .\r\nآذرى چندى نيز با روزنامه فكاهى توفيق همكارى كرد و اشعار طنز گونه و انتقادى خود را با نام مستعار ( الف - بچه كنگاورى ) در آن روزنامه به چاپ مىرسانيد و در سال 1342 به استاندارى همدان انتقال يافت و در اين شهر به خدمت اشتغال ورزيد و در ضمن با روزنامه‌هاى محلّى همكارى مىكرد و اشعار و نوشته‌هاى خود را در آنها منتشر مىساخت و در فعاليت‌هاى ادبى و فرهنگى مشاركت جدّى داشت و كتاب طنز گونه‌اى بنام ( الموازين ) شامل نظم و نثر و همچنين كتابى دربارهء معبد آناهيتا تأليف كرد\r\n\r\n\r\n","description":"","footnote":"\r\n( 1 ) - كنگاور از شهرهاى تاريخى كرمانشاه است و قدمتش را به پنج هزار سال نوشته‌اند ، فاصله اين شهر تا مركز استان يك‌صد كيلومتر مىباشد .\r\n","page_name":" 46 ","page_number":46},
  {"content":"\r\n\r\nو نيز از كارهاى ديگر او كتاب « فرهنگ عاميانه كنگاور » در دو مجلد جمع‌آورى كرد كه متأسفانه توفيق نشر هيچ‌كدام را نيافت خود در اين‌باره مىگويد : نوشته‌ها و آثارم در هجوم مأموران امنيتى به خانه‌ام از ميان رفت تنها كتاب كوچكى بنام « سحر كلام » شامل اشعار و نوشته‌هاى بىنقطه از من چاپ و منتشر شده است .\r\nآذرى انسانى آزاديخواه و وارسته بود طبعى بلند و همتى و الا داشت ، از خطى خوش و زيبا نيز بهره‌مند بود و به علت دلبستگى و علاقه‌اى كه به زادگاهش داشت همواره كلمهء « كنگاورى » را به دنبال نام خود مىآورد و سرانجام در ديماه سال 1365 در همدان چشم از جهان فروبست جنازه‌اش به زادگاهش كنگاور حمل و در آنجا به خاك سپرده شد و شعر « اين منم » نيز بر سنگ مزارش نقر گرديد .\r\n\r\nگوهر اشك\r\n دلِ من مىتپد از حسرتِ ماهى گاهى * لرزد از گردش چشمانِ سياهى گاهى\r\nدل چو شد رامِ تو اى مايه‌ى مهرش بنواز * به كلامى ، به پيامى ، به نگاهى گاهى\r\nشهسوارا ! ز بَرم تند مران مركب را * به گدا مىنگرد حضرتِ شاهى گاهى\r\nگُوهَرِ اشكِ مرا بر سرِ راهت بنگر * لطف ، نيك است به طفلِ سرِراهى گاهى\r\nنازم اندر صفِ مژگان نگهِ نارت را * كه زند يك‌تنه بر قلبِ سپاهى گاهى\r\nگفتم از خَلق كنم عشقِ تو پنهان ، ليكن * مىدهد بر رُخِ من اشگ ، گواهى گاهى\r\nتا كى از هجر كنم ناله ز دل ؟ مىترسم * كآتش افروزد اگر بركشم آهى گاهى\r\nمُجرمِ عشق نه تنها منِ مَحرَم گشتم * از همه سرزند اين‌گونه گناهى گاهى\r\nچونكه آشفته شود زلفِ تو از بادِ صبا * دلِ من لرزد از آن چون پَرِ كاهى گاهى\r\n« آذرى » دل بُوَد آئينهء ايزد ، مشكن * قدر آن را به ملاهى و مناهى گاهى \r\n\r\n","description":"","footnote":"","page_name":" 47 ","page_number":47},
  {"content":"\r\n\r\n\r\nصبح صادق\r\n در اقليمِ وفا كى چون تو يارى مىشود پيدا ؟ * به مُلكِ دل چو تو كى شهريارى مىشود پيدا\r\nز مژگان خدنگت نيم‌بسمل گشت مرغِ دل * بلى ، هر جاست صيّادى ، شكارى مىشود پيدا\r\nدو چشمِ مستِ ميگونت سَرِ غارتگرى دارد * كه از هر گوشه‌اش چابك سوارى مىشود پيدا\r\nبه بزمِ ماه‌رُخساران تُرا تنها توان گفتن * اگر در آفرينش ، شاهكارى مىشود پيدا\r\nمخور غم از تهيدستى ، بنه نقدِ روان از كف * چو بهرِ پاكبازان ، اعتبارى مىشود پيدا\r\nنه اى آگه چو از سِر انا الحق ، لب مزن برهم * كه در هرجا كه منصورى است ، دارى مىشود پيدا\r\nز طوفانِ حوادث خم مبر چون موج بر ابرو * چو از اين بحر ، دُرِ شاهوارى مىشود پيدا\r\nمكن از خود دلى آزرده ، كز آهِ سَحَرگاهى * همى بر خرمنِ جانت ، شرارى مىشود پيدا\r\nبياضِ گردنت را ، زلف اگر پوشد ، عجب نبوَد * كه بعد از صبحِ صادق ، شامِ تارى مىشود پيدا\r\nقرار و صبر را از من ربودىّ و ندانستى * كه همچون « آذرى » هم غم‌گسارى مىشود پيدا \r\n\r\nكوى دلارام\r\nشعر بىنقطه\r\n اى كه دارى هَوَسِ وصلِ دلارام مدام * در سرِ كوىِ دلارام ، دلى كو آرام ؟\r\nكرده آوارهء صحرا دلِ سودائى را * ماهروئى كه درآورد صد آهو در دام\r\nمحرمم گرد ملال آمد و سوداىِ وصال * همدمم آهِ سَحَر آمد و محرومى كام\r\nموىِ دلدار گرَم كرد ملول و دَرهم * سر و دل در رهِ دلدار دهم در هر گام\r\nمَحرَمِ درگه و محروم وصالم ، آرى * كر دورىّ دلارام مرا عمر حرام\r\nدمى اى سَروِ سَهى در سَرِ مهر آى و و داد * اى كه كردى همه دلهاى مسوّر را رام\r\nسَرِ سوداىِ مَهى دارم و در هر مَه و سال * سر دهم ورد و دعا در ره و صد سِحر كلام \r\n\r\n","description":"","footnote":"","page_name":" 48 ","page_number":48},
  {"content":"\r\n\r\n\r\nدلتنگ\r\n دلم از دورىِ آن لُعبَتِ زيبا تنگ است * دل چو شد دور ز دلدارِ فريبا ، تنگ است\r\nگفتم : از هجر ، رهِ صبر و شكيبا گيرم * گفت : بس كن كه رهِ صبر و شكيبا تنگ است\r\nمَردُمِ ديده چو همسايهء دل شد ، به شتاب * بست بارِ سفر و گفت كه : دنيا تنگ است\r\nعشق آموخت به من سنگ‌دلى را ، ازبس * دهنِ غنچهء آن شاهدِ رعنا تنگ است\r\nدل نمود از دو لبش بوسه تمنّا ، گفتا : * قصّه كوتاه ! كه آن موزه به هر پا ، تنگ است\r\nشانه مىخواست كند بر سرِ زلفش گذرى * رفت و برگشت كه از كثرتِ دل ، جا تنگ است\r\nشادمان باش و مخور غم ز تهيدستىِ خويش * كه جهان در نظرِ مردمِ دارا تنگ است\r\nدر مقامى كه پسندِ همگان بىبصرى است * دهر بر چشمِ بصير و دلِ بينا تنگ است\r\nدهنِ غنچهء آن دلبر و چشمانِ حسود * هر دو تنگند ، ولى كى چو دلِ ما تنگ است ؟\r\n« آذرى » خواست كند بر رُخِ دلبر نظرى * گفت : رو ، رو ! كه زه سير و تماشا تنگ است \r\n\r\nهمّت و الا\r\n عاقبت اندر قفاىِ دوست بر هر در زدم * غير نقشِ پا نديدم هرچه بر در سر زدم\r\nپاى تا سر سوختم چون شمع و خاكستر شدم * گِردِ هر شمعِ رُخى پروانه‌آسا پَر زدم\r\nموجِ سرگردان نگرديدم به بحر آرزو * چون صدف لبخندِ استغنا به هر گوهر زدم\r\nهمّتِ و الا ز خواهش‌ها بسى دورم نمود * پشتِ پا از بىنيازيها ، به سيم و زر زدم\r\nپاك كردم روح خود از لوثِ هر آلايشى * بر رگ فاسد چو فصّادِ زمان نشتر زدم\r\nهستىِ خود باختم اندر قمارِ زندگى * شادكامم گر جبين بر خاك و خاكستر زدم\r\nسر نكردم خم به راهِ صاحبانِ زور و زر * در بَرِ افتادگان زانو به خاك اندر زدم\r\nهركه چون من خيمه زد در گوشهء آزادگى * گفت : كوسِ بىنيازى در همه كشور زدم \r\n\r\n","description":"","footnote":"","page_name":" 49 ","page_number":49},
  {"content":"\r\n\r\n\r\nعشق و اميد\r\n منم آن رِند قدح نوش كه صهبا زده‌ام * جامِ جَم بر سَرِ اسكندر و دارا زده‌ايم\r\nيوسُفِ مملكتِ مصرم و از دامنِ پاك * آتشِ عشق به دامانِ زليخا زده‌ام\r\nچون كنم دعوىِ پرهيز و ورع در برِ جمع ؟ * من كه در بزمِ طرب ساغر مينا زده‌ام\r\nدستِ حاجت ننمودم به بَرِ خَلق دراز * پشتِ پا بر فلك از همّتِ و الا زده‌ام\r\nنىام آن موج كه از بادِ حوادث لرزم * كشتىِ نوحم و ، پا بر سَرِ دريا زده‌ام\r\nبر سرِ زانوىِ غم ، سر ننهادم هرگز * من قلم بر نَسبِ آدم و حَوّا زده‌ام\r\nهمچو مرغِ سَحَر اندر چمن عشق و اميد * خنده بر روىِ گل و نرگسِ شهلا زده‌ام\r\n« آذرى » ! از غمِ ايّام ننالم ، زيرا * دست بر دامنِ آن شاهدِ رعنا زده‌ام \r\n\r\nشمع ( فكاهى )\r\n خانمى از مديرِ شركتِ برق * با دوصد اخم و تَخم كرد سؤال\r\nكاين چه اوضاعِ بلبشوست كه ما * مبتلائيم در همه احوال\r\nچند روز است برقِ منزلِ ما * گشته خاموش و ، كس نپرسد حال\r\nوه كه اين شركتِ وظيفه ندان * اين‌قدر كرد در عمل اهمال\r\nكه پىِ روشنائى اندر شب * مىكنم بنده شمع استعمال ! \r\n\r\nمرغ حق\r\n ز راهى دور در تاريكىِ شب * نواىِ مرغِ حق آيد به گوشم\r\nخوش آن روزى كه در اين عالَم آيد * صداىِ حق به گوشِ حق نيوشم\r\n* * * بيا اى مرغِ شب ! همرازِ من شو * كه كس از رازداران در برم نيست\r\nمرا چون تو سَرِ پرواز باشد * ولى در اين قفس بال‌وپرم نيست \r\n* * *\r\n\r\n","description":"","footnote":"","page_name":" 50 ","page_number":50},
  {"content":"\r\n\r\n مرا اى مرغ ! مانندِ تو سوزيست * كه در دل دارم و گفتن نيارم\r\nمرا عشقى به سرحَدّ جنون است * كه آن زنجيرها در پاى دارم\r\n* * * نوائى آيد از نى در دلِ شب * كه نايى مىنوازد ناىِ جانسوز\r\nزندنى ، كز درونِ تيرِگيها * درخشد چهرهء تابندهء روز\r\n* * * بزن نى زن به گوشِ اهلِ عالَم * كه دورِ يأس و نوميدى سرآيد\r\nنواىِ شاهدِ پيروزىِ خَلق * تو اكنون ساز كن كز در درآيد\r\n* * * نترسم هيچ‌گه از نااميدى * كه ضعف و ناتوانى نيست در من\r\nكنم ز امّيد روزى قطع امّيد * كه سازم در درونِ خاك مسكن \r\n\r\nسنگ مزار\r\n آنكه در هيچ زمان شاد نبوده است منم * وانكه لب بَهرِ شكايت نگشوده است منم\r\nآنكه چون بنده بدرگاهِ خداىِ زَر و زور * پىِ سجده به زمين چهره نسوده است منم\r\nآنكه در صحنهء پيكار ز انگشتِ حريف * حلقه با نيزهء پولاد ربوده است منم\r\nآنكه با پيروى از مَردمِ آزادِ وطن * سَرِ طاعت بَرِ كَس خَم ننموده است منم\r\nآنكه اندر شبِ تاريك به امّيدِ سَحَرِ * بر سَرِ بسترِ راحت نَغُنوده است منم\r\nآنكه در راهِ شرف با همه نوميدىها * زنگِ يأس از دلِ آئينه زُدوده است منم\r\nآنكه در رزمگهِ باطل و حق ، بىپروا * حرفِ حق گفته و دشنام شنوده است منم\r\nآنكه در بَزمِ ادب خسروِ حُسن است ، توئى * و آنكه چون « باربَد » اين نغمه سروده است منم \r\n\r\n","description":"","footnote":"","page_name":" 51 ","page_number":51},
  {"content":"\r\n\r\n\r\nآرام ( 1336 )\r\nيد اللّه پارسايى ، فرزند امر اللّه ، در سال 1336 هجرى شمسى در شهرستان داراب در خانواده‌اى مذهبى قدم به عالم هستى گذاشت . وى دربارهء پدر و مادر خود چنين مىنويسد : « آنها از نعمت سواد بىبهره بودند ، امّا روح آنها در آينهء مذهب تجلّى يافته و عمر خود را در تجارب توحيد سپرى كرده بودند ، و اين را نيز مىدانم كه مرام مادر محبت بود و كيش پدر انسانيّت . خدايشان بيامرزاد . . . از وقتى كه خود را شناختم ، دريافتم كه در وجودم اقيانوسى از احساسات به وسعت اقيانوس آرام موج مىزند و به همين دليل بعدها تخلّص آرام را در شعر برگزيدم . »\r\nپارسايى تحصيلات ابتدايى و متوسّطه را در زادگاهش به انجام رسانيد و در دوران تحصيل جزو شاگردان ممتاز بود و معلّمانش برايش مدارج عاليهء تحصيلى را آرزو مىكردند ، امّا وضع بد اقتصادى سدّ راهش شد و نتوانست به تحصيل ادامه دهد و فقط توفيق اخذ مدرك ديپلم را يافت . ازآن‌پس به استخدام آموزش و پرورش درآمد و به تدريس اشتغال ورزيد .\r\nآرام ، در جريان انقلاب به علت پخش اعلاميه در پادگان نظامى كازرون دستگير و زندانى گرديد و اين نقطه عطفى شد تا از مدار سكون به‌سوى تلاش و تعقّل رهنمون شود و قريحهء شعرى او نيز بيدار . ازآن‌پس به سرودن شعر پرداخت و در سال 1367 به عضويت انجمن ادبى بهار داراب درآمد و از مطالعهء دواوين بزرگان شعر و\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nادب پارسى چون سعدى و حافظ غافل نماند . در سال 1373 در كنگره سراسرى شبهاى شعر سيستان شركت كرد و با شاعران معاصر آشنايى و دوستى يافت .\r\nآرام ، در همهء زمينه‌ها شعر مىسرايد و تاكنون دو دفتر شعر از خود به جاى گذاشته كه توفيق نشر آن را نيافته است . اشعارش در جرايد و مجلّات به چشم مىخورد .\r\n\r\nبه مناسبت ميلاد مولا على عليه السّلام خانهء سبز\r\n ميلاد مهتاب است امشب شب دراز است * بالاى بام كعبه امشب رمز و راز است\r\nبنت اسد در پرنيانى از نيايش * ميراب مذهب جدّ احمد در نماز است\r\nمىخواند آنجا آيهء   « فَتْحاً مُبِيناً »   * فارغ ز آمال عقيم و حرص و آز است\r\nجبريل امشب از فراز آسمانها * آيينه‌دار خانهء سبز حجاز است\r\nگل كرده امشب تك‌درخت روشنايى * درهاى رحمت از ولاى غنچه باز است\r\nامشب شب ميلاد مرواريد عدل است * امشب شب خيبرگشايى سرفراز است\r\nاحياء شود اسلام بايد از وجودش * او حيرت و ناباورى را چاره‌ساز است\r\nامشب محمّد صلّى اللّه عليه و آله در سراى آفرينش * گويد على عليه السّلام سرچشمهء راز و نياز است\r\nدر گوش شب مىخواند امشب چاوش حق * از صبح فردا بسته درهاى مجاز است\r\n« آرام » مىداند از اينجا تا به محشر * درهاى لطف مرتضى پيوسته باز است \r\n\r\nبسيج لاله‌ها\r\n ز شراب شعر امشب قدحى چنان بنوشم * كه تهى شوم ز معنا به فلك رسد خروشم\r\nچه خوش است اگر توانم ز حرير واژه امشب * به تن غزل دوباره گهربها بپوشم\r\nز تكلّم خيالم شده سينه ، استوايى * به اجاق خامه امشب فوران آب جوشم\r\nز قبيلهء تفكّر ز نژاد پاك رويِش * ز تبار لاله و گل ز ديار مى فروشم\r\nز بسيج لاله‌هايم كه شقايق شرافت * درجات عزّت اينك زده از كرم به دوشم \r\n\r\n","description":"","footnote":"","page_name":" 53 ","page_number":53},
  {"content":"\r\n\r\n ز فلات انزوايم ، ز خزان پيچك امّا * ز مديترانه هر شب رسد اين ندا به گوشم\r\nبشكن دو پاى شب را كه رسانمت به صيدا * چو فرات جوشش هردم به رهايىات بكوشم\r\nبه يهود مست گفتم برو از سراى سينا * كه خشونت خَشابت نرسد به عقل و هوشم\r\nبزنم شبى به قلبت شرر و شعاع آهم * تو گمان مبر هميشه كه من « آرام » و خموشم \r\n\r\nزخم\r\n آن روزها رفتند و من جا ماندم اى دل * هر روز در امّيد فردا ماندم اى دل\r\nدر جبههء آيينه‌ها مقروض روزم * صدسال نورى پشت شب واماندم اى دل\r\nتصوير ديروزم چرا مانند من نيست * عمرى تُهى محو تماشا ماندم اى دل\r\nاى دل روايت كن ز ما با صبح فردا * با او بگو تاريك و تنها ماندم اى دل\r\nعهد مرا ناديده بگرفتند و رفتند * وقتى كه من در خواب لالا ماندم اى دل\r\nپيمانهء پيمان من بشكست آخر * چون مردگان از عقل منها ماندم اى دل\r\nظهر ظفر از داغ ياران گريه كردم * در حرمت آلاله‌ها « تا » « 1 » ماندم اى دل\r\nزخم است امشب خاطر « آرام » زخم است * پيش سحر بهر مداوا ماندم اى دل \r\n\r\nوطن سبز غزل\r\n پيك پندار جهانى چمن سبز غزل * مزرع عاطفه‌اى انجمن سبز غزل\r\nاشك احساس تو سرچشمهء ركن‌آباد است * شهر شيراز تو دايم وطن سبز غزل\r\nصبح انديشه تويى حافظ باغ گل سرخ * روح افكار جهانى بدن سبز غزل\r\nوسعت فهم تو از كون و مكان بيرون است * رفته آن‌سوى وطن تا ختن سبز غزل\r\nآبشار سخنت بس‌كه طراوت دارد * شستشو كرده سحر پيرهن سبز غزل\r\nهيچ‌كس چون تو به خمخانهء دل راه نيافت * تا بريزد مى شيرين دهن سبز غزل\r\nلهجه‌ها با تو لجاجت نتوانند كه هست * شطّ خورشيد روان از دمن سبز غزل \r\n\r\n\r\n","description":"","footnote":"\r\n( 1 ) - خم شدن به حالت تعظيم\r\n","page_name":" 54 ","page_number":54},
  {"content":"\r\n\r\n طبع من نازك و انديشهء من گويا نيست * تا بريزم به سر گل ، سخن سبز غزل\r\nاى دل دل‌شده با مردم بيدار بگو * تا بخوانند كتاب كهن سبز غزل\r\nكرده « آرام » وصيّت به تمام شعرا * تا بپيچند مرا در كفن سبز غزل \r\n\r\nبهار\r\n فرودين آمد كه گل ريزد به باغ * دشت از آلاله گردد چلچراغ\r\nسبزه‌ها بوى محبّت مىدهد * مىوزد شادى ز پيشانى راغ\r\nعشق از دوشيزهء تنهايىام * كلبه‌ى احساس را گيرد سراغ\r\nسينه را پر كردم از طاوس رود * مست شد خيّام فكرم از اياغ\r\nيك بغل اندرز بر دوش دل است * مىبرم تا كوهساران بلاغ\r\nدامن بيهودگى را كن رها * مشعلى افروز در خود داغ داغ\r\nچون طبيعت زندگى را تازه كن * با دلى « آرام » در باغ فراغ \r\n\r\nطلوع طلعت بانوى عالم\r\n ببين خورشيد را آن‌سوى خلوت * شده هم صحبت مولاى لولاك\r\nشب ميلاد ناهيد نجابت * جهان شد صاحب احساس و ادراك\r\n* * * خديجه در سراى آفرينش * ميان پرنيان چون گل نشسته\r\nزواج آسمان ، فوج ملائك * به كوى احمد آمد دسته‌دسته\r\n* * * چه خوش از لابلاى روشنايى * نهال دين احمد ريشه مىزد\r\nفلك بر ريشهء بيهودگىها * به دست نسل طاها تيشه مىزد\r\n* * * سپيده سرزد و گلها شكفتند * ستاره پيش او سر مىكند خم \r\n\r\n","description":"","footnote":"","page_name":" 55 ","page_number":55},
  {"content":"\r\n\r\n عجب ديدار و زرّين لحظه‌اى بود * طلوع طلعت بانوى عالم\r\n* * * خديجه همسر ايمان آبى * به آغوشش گل آلاله دارد\r\nگل آلاله روى برگ‌هايش * شكوفه كرده عطر ژاله دارد\r\n* * * چه خوش بر عرشهء انديشه احمد * نشسته بر فراز برج عالم\r\nبلنداى تو اى نيلوفر سبز * رسد تا انهاى فكر آدم\r\n* * * بيا در ساعت بيدارى اى گل * فروغ فهم و رويِش را بياموز\r\nحجاب عشق را از سر مينداز * حيا را هديه كن بر نسل امروز\r\n* * * سر انديشه‌ام را شانه كرده * نسيم مهربانىهاى مادر\r\nكنار سفرهء ميلاد زهرا * به ياد جان‌فشانىهاى مادر \r\n\r\nگريستم\r\n ذوب شدم درون خود بس‌كه نهان گريستم * به حرمت بهاى او درّ گران گريستم\r\nديار يار و ياد او ، خيال خام و خال او * چون ز نظر نمىرود براى آن گريستم\r\nز كوچه باغ خاطرم كسى گذر نمىكند * بس‌كه به راه آرزو مرثيه‌خوان گريستم\r\nبه راه او نمىرود اگرچه كاروان دل * ببين براى وصل او چه رايگان گريستم\r\nسرود عشق و آب را كسى ز بر نمىكند * در اين زمان كه آب را براى نان گريستم\r\nراه به خانهء دلم دختر رز نمىبرد * بس‌كه به راه ميكده نعره‌زنان گريستم\r\nخواب خوش است و خواب را زمزمه‌تر نمىكند * مست محبّت است و من در هيجان گريستم\r\nوداع وصل يار را نتيجهء بهار را * به فصل سرد عاشقى پى خزان گريستم\r\nكنار ساحل طرب به راه رهگذارها * چو كودكى كه گُم شده دوان دوان گريستم \r\n\r\n","description":"","footnote":"","page_name":" 56 ","page_number":56},
  {"content":"\r\n\r\n نديمهء نگاه او به لكنت زبان من * خنده كند از اينكه من فوق بيان گريستم \r\n\r\nلشكر انديشه\r\n بىمحابا دل به دريا مىزنم * شانه بر گيسوى فردا مىزنم\r\nكاشكى اين باغ بىبلبل نبود * بين ما اين پرده‌ها ، اين پل نبود\r\nواژه‌هاى مهربانى بود و من * عشق و نيروى جوانى بود و من\r\nزير سرو سبز خلوتگاه دل * عود مىافروختم در راه دل\r\nعشق يعنى ديدهء ديدارها * ارمغان دلكش دلدارها\r\nعصمت روى تو در بوى گل است * عشق هم معناى صوت بلبل است\r\nگلعذاران با بهاران آمدند * از ديار لاله‌زاران آمدند\r\nآه اى زيباى خاك‌آلود من * لحظه‌هاى با تو بودن سود من\r\nمن تو را چون آرزو دارم به دل * همچو عكس آبرو دارم به دل\r\nدر شب شعر نگاهت سوختم * در دل خود آتشى افروختم\r\nآه من شد شبنم و گل را گرفت * لشكر انديشه كابل را گرفت\r\nساغر فكرم پر از خيّام بود * خاطرم آسوده ، دل « آرام » بود\r\nحاليا من ماندم و آغوش شب * باز نجوا مىكنم در گوش شب \r\n\r\nقفس قافيه\r\n دل‌آشفته ز من لعل و گهر مىخواهد * عزلى تازه پر از واژهء تر مىخواهد\r\nچه كنم گر درِ دكّان هنر بسته بُود * به كه گويم كه دلم شهد و شكر مىخواهد\r\nنيست در دفتر شعرم سخنى سبز و نكو * چه كس از آدم سرخورده هنر مىخواهد\r\nكودك عاطفه مىگريد و من مىسوزم * نيمه‌شب از من پژمرده پدر مىخواهد\r\nبوريايى به سراپرده نداريم كه او * بسترى نرم‌تر از ابر اگر مىخواهد\r\nضربدر كرده سرم را به سر كوى وفا * زنگى مست فرستاده و سر مىخواهد \r\n\r\n","description":"","footnote":"","page_name":" 57 ","page_number":57},
  {"content":"\r\n\r\n عاشق از باد صبا بوى تو را مىجويد * دشمن از مُخبر وابسته خبر مىخواهد\r\nخواهشى هست ز صاحب نظران در دل من * از اديبان مدد و لطف و نظر مىخواهد\r\nپُر شده سينهء « آرام » ز اوزان درى * خويش را از قفس قافيه درمىخواهد \r\n\r\nميراث من\r\n ميراث مرا به جمع ياران بدهيد * در موسم آغاز بهاران بدهيد\r\nاين دفتر گنجينهء ابيات مرا * پيوسته به دست روزگاران بدهيد \r\n\r\nعشق و خون\r\n از ديدهء من چهرهء تو در نرود * رؤياى تو از سينه و از سر نرود\r\nدر حيرتم از حكمت عشق و قدح خون * خون سر برود عشق از آن در نرود \r\n\r\nنگاه دريايى\r\n ناز است عجب نگاه دريايى تو * زيباست عجب بيشهء بينايى تو\r\nسرسبز تو از خاطره‌اى در ذهنم * جنگ است ميان من و شيوايى تو \r\n\r\nمذاب پاك\r\n ديشب كه گلاب تاك مىخواست دلم * خود را ز بقا هلاك مىخواست دلم\r\nچون ديد لباس روح من چركين است * شطّى ز مذاب پاك مىخواست دلم \r\n\r\n","description":"","footnote":"","page_name":" 58 ","page_number":58},
  {"content":"\r\n\r\n\r\nآرش ( 1351 )\r\nعليرضا محمّدى بندرى ، در سال 1351 هجرى شمسى در شهرستان لنگرود ديده به جهان گشود . پدرش ، محمد محمّدى بندرى ، شاعرى خوش‌ذوق و نامور لنگرود است .\r\nعليرضا محمّدى تحصيلات ابتدايى و متوسّطه را در زادگاهش به انجام رسانيد ، ازآن‌پس به دانشگاه آزاد اسلامى راه يافت و در رشتهء ادبيات فارسى فارغ التحصيل شد .\r\n« آرش » تخلّصى است كه شاعر جوان براى شعر خود برگزيده است . او با آنكه در بدايت جوانى است ، امّا در سرودن شعر از استعداد و قريحه‌اى روشن و كافى برخوردار مىباشد و اشعارش نشان مىدهد كه آيندهء درخشانى در پيش دارد ؛ به‌خصوص كه با مطالعهء آثار شعراى متقدّم و متأخّر گام‌هاى استوارى را در اين رهگذر برمىدارد .\r\nآرش از سال 1366 به عضويت انجمن ادبى حافظ شهر خود درآمد و با عرضهء اشعارش ، توجّه اساتيد شعر انجمن را به خود جلب كرد . وى از ميان انواع شعر به سرودن غزل و مثنوى و رباعى و دوبيتى تمايل بيشترى از خود نشان مىدهد .\r\nنمونه‌هاى زير از شعر اوست :\r\n\r\nغزل آبدار\r\n بنوش جرعه‌اى از بركهء زلال غزل * بيا به خانهء نازك‌تر از خيال غزل \r\n\r\n","description":"","footnote":"","page_name":" 59 ","page_number":59},
  {"content":"\r\n\r\n تمام چشم اميدم به‌سوى توست تويى * كه هست چشم تو مضمون بىزوال غزل\r\nبراى تو غزلى از خودم نخواهم نخواند * كه نيست قابل تو ، ميوه‌هاى كال غزل\r\nتمام ثانيه‌ها ، در ترانه مىرقصند * كه روز روز سرود است و سال سال غزل\r\nهميشه بىتو شكستيم و عاقبت هربار * دل شكستهء ما مىشود و بال غزل\r\nكوير را غزلى آبدار هديه كنم * بدين عطش ، اگر امشب بود مجال غزل \r\n\r\nخيال\r\n نه با گذشته خوشم نه به حال خرسندم * به آنچه مىگذرد در خيال خرسندم\r\nدر اين زمانهء پرواز تا خدا ممنوع * به زخم‌هاى جگرسوز بال خرسندم\r\nسكوت ، فكر رهايى - تنفسِ آزاد - * منِ شكسته به اين قيل و قال خرسندم\r\nو من به پنجره‌اى بىترانه دل بستم * كه از هجوم صدا با زوال خرسندم\r\nاز اين طبيعت جارى كه پر ز موسيقى است * به ساز دلكش نهرى زلال خرسندم\r\nسياه روى حقيقت ، عجب هيولايى است * به آنچه مىگذرد در خيال خرسندم \r\n\r\nنادرويش\r\n كسى كه آينه‌ها را فريب داد منم * به روى چهرهء خود صورتك نهاد منم\r\nهزار سال براى تو اهرمن بودم * سيه‌دلى كه تو را مىفريفت من بودم\r\nهميشه از افقى بىفروغ مىگفتم * بس است هرچه شنيدى دروغ مىگفتم\r\nسفر به شهر شقايق دروغ بود دروغ * حكايت دل عاشق دروغ بود دروغ\r\nبه سادگىِ تو نيرنگ مىدهد پاسخ * سلام پنجره را سنگ مىدهد پاسخ\r\nببخش ! با دل رؤيايى تو بد كردم * تمام خاطره‌هاى تو را لگد كردم\r\nبسوز خرمن پوسيدهء صداى مرا * به گور خاطره بسپار قصّه‌هاى مرا\r\n* * * بهار لحظهء پيوند را نفهميديم * و ما قداست لبخند را نفهميديم \r\n\r\n","description":"","footnote":"","page_name":" 60 ","page_number":60},
  {"content":"\r\n\r\n به پاكدامنى برگ سيب شك كرديم * به بىريايى دستى نجيب شك كرديم\r\nچه بىغمانه نشستيم و چيزها گفتيم * به قاصدك به گل سرخ ناسزا گفتيم\r\n* * * بهار ، لحظهء خوب وصال ما مىشد * تمام گسترهء چشمه مال ما مىشد\r\nولى شقاوت دستى بهار را دزديد * و عارفانه‌ترين چشمه سار را دزديد\r\nهمه برابر هم باز سد شديم امروز * چه بىنصيب از آن چشمه رد شديم امروز\r\n* * * بخوان كه لحظهء فرياد كردن من و توست * بيا كه خون بهاران به گردن من و توست\r\nبيا ز دست شقاوتگر انتقام بگير * بيا بيا ز گل سرخ باغ كام بگير\r\nبيا و گرنه دگر ، هاىوهو ندارد باغ * تو نيستى به خدا آبرو ندارد باغ\r\n* * * شنيده‌ام كه فقط در بهار مىآيد * و بر سمند سپيدى سوار مىآيد\r\nبهار هم برود پشت شيشه مىمانم * هميشه منتظر آن ، هميشه مىمانم\r\nهميشه مژدهء باران سبز شالىهاست * دعا كنيم بيايد همين حوالىهاست\r\n* * * بيا كه باور باران براى ما سخت است * قبول فصل بهاران براى ما سخت است\r\nبنفشه‌هاى جنون در بغل بيا اى دوست * و يا به وسوسهء اين غزل بيا اى دوست \r\n\r\nآمين\r\n محبّت نه در قلب پركين نشيند * نديدم به خاشاك شاهين نشيند\r\nزند تيشه فرهاد با نام شيرين * نشيند به دل ، وه چه شيرين نشيند\r\nبه زير دو ابرو ببين چشم مستش * به محراب هم ، رهزن دين نشيند\r\nبه وصلت چه سازم بگو تا چه سازد * به درگاه شاهى چو مسكين نشيند\r\nاگر مرگ من از خدا خواهد آن مه * به لبهاى من حرف « آمين » نشيند \r\n\r\n","description":"","footnote":"","page_name":" 61 ","page_number":61},
  {"content":"\r\n\r\n ز گلشن مرانم ، چه غم باغبان را * غبارى دمى بر رياحين نشيند \r\n\r\nچه گفت ؟\r\n با تو از عاشق شوريدهء خود راز چه گفت ؟ * اى صبا راست بگو : دلبر ما باز چه گفت ؟\r\nتو به خلوتگه او بودى و پروانه و شمع * در حضور دوسه نامحرم غمّاز چه گفت ؟\r\nمردم از رشك چو برداشت سحر دست دعا * با خداوند خود آن دلبر طناز چه گفت ؟\r\nنه تبى دارى و دردى ، نه دل غم‌بارى * تو چه دانى كه به من نيمه شبى ساز چه گفت ؟\r\nسخن عشق كجا ؟ صنعت گفتار كجا ؟ * بين چه گفتم من و آن قافيه‌پرداز چه گفت ؟ \r\n\r\nترديد\r\n در آيه‌هاى سرخ گل ترديد كردند * پيغمبران عشق را تهديد كردند\r\nدر خشكسال مهربانىها چه بىرحم * لبخند را از شهر لب ، تبعيد كردند\r\nافسانهء زرد خزان گفتند و گفتيم * گل‌هاى پرپر ، قصّه را تأييد كردند\r\nدر انتظار نوشدارو تيره‌دل‌ها * افسانهء سهراب را تجديد كردند\r\nاز سبزپوشان گلستان ، شرمشان باد * در آيه‌هاى سرخ گل ترديد كردند \r\n\r\nآواز باران\r\n باز باران ، چه آواز خوبى ! * با تو باران چه آغاز خوبى !\r\nدست در دست هم خنده‌نوشان * تا غزل‌ها ، چه پرواز خوبى\r\nبارها گفتمش چشم در چشم * وه چه شعر و غزل‌هاى خوبى !\r\nگفتمش با كه مىمانى اى دوست ؟ * گفت با تو ، چه ايجاز خوبى\r\nگوش كن اين صدا دلنواز است * باز باران ، چه آواز خوبى ! \r\n\r\n","description":"","footnote":"","page_name":" 62 ","page_number":62},
  {"content":"\r\n\r\n\r\nخنده بر خفته\r\n طرح اين غمكده مىريخت چو معمار فلك * كاش مىكرد جدا دست جفاكار فلك\r\nآسمان غرّه به خونريزى خود گشت كجاست ؟ * غمزه‌اى تا شكند رونق بازار فلك\r\n« تكيه بر چرخ مكن گو ، ز تو سرگشته‌تر است » * فهم كن اين سخن از گردش بسيار فلك\r\nسخنى گفت مرا پير كمان پشت خرد * سپر خود مفكن پيش كماندار فلك\r\nچرخ ، روزى اگر از خنده مرا منع كند * بر لبم خنده نبينى مگر از كار فلك\r\nعمر ما چيست كه شب نيز از آن كسر شود ؟ * خنده بر خفته زند ديدهء بيدار فلك \r\n\r\nاحتمال\r\n تمام دفتر من از خيال لبريز است * و از تلاطم فكرى محال لبريز است\r\nبيا كه با تو غزل را به اوج خواهم برد * تو نيستى غزل از ابتذال لبريز است\r\nتو اقتدا به نمازى سپيد كن بر صبح * منارهء دِهِمان از بلال لبريز است\r\nچرا ؟ چگونه ؟ كجا ؟ تا چه وقت ؟ در چه سفر ؟ * تمام بودنم از احتمال لبريز است \r\n\r\nقصيده چشمانت\r\n مشتاق‌تر از سپيده برمىگردم * من با نفسى بريده برمىگردم\r\nفرداست كه از ضيافت چشمانت * با دفترى از سپيده برمىگردم \r\n\r\n","description":"","footnote":"","page_name":" 63 ","page_number":63},
  {"content":"\r\n\r\n\r\nهجرت گل سرخ\r\n وقتى گل سرخ باغ ، هجرت مىكرد * فرياد بنفشه‌ها قيامت مىكرد\r\nآن شب همهء غربت خود را باران * با پنجره‌هاى بسته قسمت مىكرد \r\n\r\nاشك\r\n بىپرده‌ترين جواب يا رب اشك است * انگار به جاى چشم بر لب اشك است\r\nبشكن به گلو - خداى را - شعر غرور * افتاده‌ترين شاعر امشب اشك است \r\n\r\nزمستان\r\n ما عاشق لحظه‌هاى بىجان بوديم * همرنگ نفس‌هاى زمستان بوديم\r\nخورشيد هزار بار ديگر تابيد * در كشور آفتاب‌گردان بوديم \r\n\r\nسراب\r\n با وعدهء تو سراب هم معنى شد * شيرينى تلخ خواب هم معنى شد\r\nتو رفتى و معنى جنون دانستم * عشق آمد و التهاب هم معنى شد \r\n\r\nاستعاره\r\n تو درد دل ستاره را مىفهمى ؟ * اين سينهء پاره پاره را مىفهمى ؟\r\nگفتم دريا به خنده گفتى چشمت * تو معنى استعاره را مىفهمى ؟ \r\n\r\nاگر نبارى\r\n صد پنجره نجواى بهارى اى دوست * صد حنجره آواى فرارى اى دوست\r\nاز طايفهء نجيب باران دورى * بر كلبهء ما اگر نبارى اى دوست \r\n\r\n","description":"","footnote":"","page_name":" 64 ","page_number":64},
  {"content":"\r\n\r\n\r\nشعر شوق\r\n مرا مجذوب شعر شوق كردى * در آبىهاى چشمت غرق كردى\r\nچرا فردا به اميدت بمانم * تو با ديروز خود هم فرق كردى \r\n\r\nآبى\r\n نگاهش را شرابى مىشناسم * من او را آفتابى مىشناسم\r\nدر اين كشور كه با دريا غريب است * يكى با رنگ آبى مىشناسم \r\n\r\nفرق دارى\r\n تو با شيرين و ليلا فرق دارى * تو با بُت‌هاى زيبا فرق دارى\r\nتو با احساس گل‌ها آشنايى * تو با اين آدمك‌ها فرق دارى \r\n\r\nهميشه ساده\r\n تو را در موسم گلريز ديدم * تو را در سردى پاييز ديدم\r\nهميشه مهربان و ساده بودى * تو را وقت شكايت نيز ديدم \r\n\r\nكوچهء لبخند\r\n تو صبحى تشنهء پيوندى اى دوست * به دشمن نيز دل مىبندى اى دوست\r\nتمام خنده‌هايت مهربان است * تو اهل كوچهء لبخندى اى دوست \r\n\r\n","description":"","footnote":"","page_name":" 65 ","page_number":65},
  {"content":"\r\n\r\n\r\nآرمان ( 1317 )\r\nحشمت اللّه منتظرى ، فرزند خير اللّه ، در سال 1317 هجرى شمسى در شهر تاريخى كرمانشاه پا به عرصه‌ى حيات گذاشت . تحصيلات ابتدايى و متوسّطه را در زادگاهش به انجام رسانيد ، آنگاه راهى تهران شد و در اين شهر رحل اقامت افكند .\r\nشاعر نامدار كرمانشاهى جليل قريشىزاده ( وفا ) دربارهء آرمان چنين مىسرايد :\r\n با آنكه عاشق وطنش بود آرمان * رفت از ديار عشق ! چرا زود آرمان\r\nمىخواند شعر ناب به بزم سخنوران * با نغمه‌اى چو نغمه‌ى داود ، آرمان\r\nجز از صفا و مهر و غناى وفا نگفت * هرگز قلم به زهر نيالود آرمان . . . \r\nمنتظرى آرزو داشت كه افسر پليس شود ، از اين روى وارد دانشگاه پليس شد و پس از طىّ مراحل فارغ التحصيل گرديد و مدرك ليسانس گرفت . ازآن‌پس براى ادامهء تحصيل به مؤسّسه آموزش عالى آمار راه يافت و درجهء فوق ليسانس اخذ كرد .\r\nآرمان دربارهء زندگىاش بنا بر نقل كتاب « خلوت انس » اين‌گونه مىنويسد : « در مهر ماه سال 1317 در كرمانشاه ، شهر عشق‌هاى شورانگيز ، به دنيا آمدم . سه‌روزه بودم كه مادرم چون گل‌هاى خزان زده پرپر شد . به يارى كسان مادرم سال‌هاى زندگىام را پشت سر گذاشته پرورش يافتم . پدر مادرىام ، كه خود شاعر بود ، « رفعت » تخلّص مىكرد ، زندگىام را با شعر به هم آميخت . در دبيرستان با پايمردى شاعر وارسته جناب بهزاد ، كه هرگز محبّت‌هايش را فراموش نخواهم كرد ، با اوزان و\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nرموز شعر آشنا شدم . آن سال‌ها كه از بهترين دوران عمر من است ، يادش به خير باد .\r\nهميشه آرزو داشتم كه بتوانم خدمتگزارى براى وطنم باشم و دلم مىخواست كه افسر شهربانى شوم . خدا را شكر كه به آرزويم رسيدم . به هر نوع شعر عشق مىورزم ، كهنه و نو برايم فرقى ندارد ، تنها از بىبندوبارى فراوان گريزانم . »\r\nمنتظرى كه در شعر « آرمان » تخلص مىكند ، از اعضاى انجمن ادبى ايران ، كه به رياست استاد ناصح تشكيل مىشد ، شركت مىجست و گاهى آثارش در نشريهء انجمن ادبى صائب به چاپ مىرسيد .\r\n\r\nافسرده\r\n يك‌لحظه عمر ، بىغم دنيا نمىشود * آسودگى نصيب دل ما نمىشود\r\nبيهوده مىبرى به تماشاى گلشنم * افسرده‌ام چنان‌كه دلم وانمىشود\r\nتنها نه من اسير تمنّاى او شدم * كو ؟ آنكه پايبند تمنّا نمىشود\r\nدور از تو زنده ماندم و اين‌گونه سخت جان * هرگز كسى نبوده و پيدا نمىشود\r\nدرياب فيض صحبت ياران اهل دل * كامروز شد ميسّر و فردا نمىشود\r\nنادان مباش گرچه از اين روزگار تلخ * دنيا به كام مردم دانا نمىشود\r\nبگذار تا كه باز تماشا كنم تو را * سير از بهار ، چشم تماشا نمىشود\r\nبر گريه‌ام مخند كه بىاشك چشم ابر * گوهر نصيب دامن دريا نمىشود\r\nاز ناله لب ، چگونه توان بست « آرمان » * مرغ شكسته‌بال شكيبا نمىشود \r\n\r\nشكسته‌دل\r\n بلاكشيدهء دورانم و شكسته دلم * مباش در پى آزار من ، كه خسته دلم\r\nكسى نبود كه با جانم آشنا گردد * ز دست اين همه بيگانگى شكسته دلم\r\nاز آن زمان كه ز هم رشتهء اميد گسست * جهان به حلقهء زنجير يأس بسته دلم\r\nبه ياد خاطره‌هاى گذشتهء شيرين * چه اشك‌ها كه نريزد به خون نشسته دلم\r\nز گوشمالى سختى كه روزگارم داد * چو چنگ ناله برآرد ز هم گسسته دلم \r\n\r\n","description":"","footnote":"","page_name":" 67 ","page_number":67},
  {"content":"\r\n\r\n اگر ز ره نبرد جلوهء حيات مرا * كه از جهان فريبنده دست شسته دلم\r\nز دوستان رياكار و مردم خودخواه * چو من گريز كه خون شد از اين دو دسته دلم\r\nز سوختن چو سپند « آرمان » گريزى نيست * نشسته باز بر آتش اگر كه جسته دلم \r\n\r\nدولت ناپايدار\r\n در تيرگى گذشت ، مرا روزگار عمر * ماهى نكرد جلوه به شب‌هاى تار عمر\r\nشور و نشاط و عشق و جوانى به‌جا نماند * از دست رفت دولت ناپايدار عمر\r\nهنگام فرودين چمن از جوش لاله‌ها * آرد به ياد خاطرهء نوبهار عمر\r\nانديشه هم به گرد سمندش نيم رسد * بااين‌همه شتاب كه دارد سوار عمر\r\nآخر به باد مىرود از گردش زمان * خاكسترى كه ماند به‌جا از شرار عمر\r\nكو ؟ گوش آشنا به نواى حزين مرگ * تا بشنود ز نالهء جانسوز تار عمر\r\nوقت عزيز را ندهد رايگان ز دست * گوهرشناس عقل كه داند عيار عمر\r\nبىاختيار مىگذرى از كنار من * عمر منىّ و نيست به كف اختيار عمر\r\nبيتى ز حافظ آرم و زيب سخن كنم * كاو ساخت آتشين غزل آبدار عمر\r\n« اين يك‌دو دم كه دولت ديدار ممكن است * درياب كار دل كه نه پيداست كار عمر »\r\nگريم به ياد عمر ز كف رفته « آرمان » * يا رب چنين مباد كسى سوگوار عمر \r\n\r\nپرستوى مسافر\r\n از نگاه فتنه بارت فتنه مىبارد هنوز * ساغر چشمت مىمرد افكنى دارد هنوز\r\nبا خيال رويت اين ديوانهء مردم گريز * تيره شب‌هاى جدايى را به روز آرد هنوز\r\nتشنه‌كام خسته گامى نيست چون من كاين‌چنين چنين * در كوير نامرادى راه بسپارد هنوز\r\nتيره ماند از ابر حسرت اسمان عشق من * بر زمين آرزو باران غم بارد هنوز\r\nمردم چشمت نداند راه و رسم مردمى * آشنايى چون مرا بيگانه پندارد هنوز\r\nاى پرستوى مسافر با بهاران باز گرد * كآشيانم بوى آغوش تو را دارد هنوز\r\nبا همه بيگانگىها كز تو بيند « آرمان » * بر سر سوداى عشقت پاى بفشارد هنوز \r\n\r\n","description":"","footnote":"","page_name":" 68 ","page_number":68},
  {"content":"\r\n\r\n\r\nديدار\r\n ديدم تو را و رفت ز كف اختيار باز * در دل نماند چون سر زلفت قرار باز\r\nباور نداشتم كه دگر بار بينمت * گرديد بر مراد دلم روزگار باز\r\nبا آنكه تنگ در برِ من آرميده‌اى * مىترسم از زمانهء بىاعتبار باز\r\nشد رشتهء محبّت و بر پاى دل فتاد * كرديم هر گره ز سر زلف يار باز\r\nهرچند كس نگاه ندارد شكسته را * دل را نگاه دار كه آيد به كار باز\r\nعيد است و يار در بر و ساغر پر از شراب * آمد زمان مستى و بوس و كنار باز\r\nبا يك‌دو جام بىخبر از خود نمىشوم * ساقى فداى گردش چشمت ! بيار باز\r\nامسال با رسيدن نوروز بين ما * تجديد شد محبّت پيرا و پار باز\r\nگفتا شماره كن چو زنى بوسه « آرمان » * گفتم كه گيرم از لب تو بىشمار باز \r\n\r\nبار گناه\r\n تا چشم من افتاده به چشمان سياهت * آتش به دلم ريخته از برق نگاهت\r\nبا آنكه تمنّاى وصال تو گناه است * بگذار كه بر دوش كشم بار گناهت\r\nدر باغ دل غم‌زده رويد گل شادى * افتد چو به رويم نگه گاه‌به‌گاهت\r\nبگشاى پروبال خود اى مرغ بهشتى * بر بام اميد دل اين چشم به راهت\r\nاز روزنهء شوق چه شب‌هاى دلاويز * در ديده نظر دوخته‌ام بر رخ ماهت\r\nدرياچهء آرامشى اى بستر آغوش * من رود خروشانم و آيم به پناهت\r\nبفكن به سرم سايه كه در باغ محبّت * تو گلبن سيرابى و من تشنه گياهت \r\n\r\nشب غم‌بار\r\n مُردم از حسرت ، نگاه مهر پيوندت كجاست * عشوهء چشم سياه فتنه‌آكندت كجاست ؟\r\nسوز سرماى جدايى لرزه بر جانم فكند * گرمى گلخانهء آغوش دلبندت كجاست ؟\r\nاز شب غم‌بار هجران تا بياسايد دلم * اى فروغ بزم شادى ! صبح لبخندت كجاست ؟ \r\n\r\n","description":"","footnote":"","page_name":" 69 ","page_number":69},
  {"content":"\r\n\r\n اى همه بيگانگى ، آيا ز خود پرسيده‌اى * كاين پريشان آشناى آرزومندت كجاست ؟\r\n« آرمان » جز غم نبينى از گذشت روزگار * خاطر شاد و دل همواره خرسندت كجاست ؟ \r\n\r\nصحبت خوبان\r\n بامدادان چو كشد باد صبا دامن گل * بلبل از رشك زند چاك به پيراهن گل\r\nابر باريده و شب رفته و از لطف هوا * ژاله آويخته چون گوهرى از گردن گل\r\nعقدهء غم به شكر خنده‌ام از دل بگشاى * كه شود باز دل‌تنگ ز خنديدن گل\r\nاشك چشمان هزار است تو گويى شبنم * كه سحرگاه فروريخته بر دامن گل\r\nمن از آن دست بر اندام تو هرگز نزنم * كه شود رنجه به انگشت نوازش تن گل\r\nتا به يغما نرود كوكبهء فرّ بهار * كاش از ره نرسد فصل خزان دشمن گل\r\nوقت آن شد كه ميان چمن از بادهء وصل * مست گرديم و درافتيم به پيرامن گل\r\nارمغان كس نبرد گل به‌سوى گلشن و من * شده‌ام پيش تو شرمنده ز آوردن گل\r\nآتشين چهره برافروز و به گلزار خرام * تا دگر باغ نتازد به رخ روشن گل\r\nدولت صحبت خوبان گذران است چو باد * « آرمان » كام دلى گير از آن خرمن گل \r\n\r\nاندوه عالم\r\n بىتو در دنياى من غم بر سر غم مىنشيند * بر دل افسرده‌ام اندوه عالم مىنشيند\r\nاز دو چشم بىفروغم موج شادى مىگريزد * در نگاه دردبارم رنگ ماتم مىنشيند\r\nمن ز خاطر برده‌ام شور و نشاط زندگى را * شادى از يادش رود هركس كه باغم مىنشيند\r\nگرد بادى خانه بر دوشم ، ز آرامم چه پرسى * كى پريشان چون منى دامن فراهم مىنشيند\r\nخاطرات روزگار رفته از ياد جوانى * در خيالم با هزاران نقش مبهم مىنشيند\r\nسركشىها مىكنى امروز و ، فردايى پشيمان * شعله چون بالا رود از پاى كم‌كم مىنشيند\r\nباز گرد اى « آرمان » دل را ز شهر بىوفايى * كز فراقت بر رخم اشك چو شبنم مىنشيند \r\n\r\n","description":"","footnote":"","page_name":" 70 ","page_number":70},
  {"content":"\r\n\r\n\r\nآزاد ( 1375 - 1315 )\r\nچنگيز آزادى ، متخلّص به « آزادى » فرزند عبد الحسين ، در سال 1315 هجرى شمسى در كرمانشاه ديده به جهان هستى گشود . تحصيلات ابتدايى و متوسّطه را در زادگاهش به انجام رسانيد و در رشتهء طبيعى ديپلم گرفت . ازآن‌پس به تهران رهسپار شد و به دانشگاه راه يافت و در دانشكدهء علوم به تحصيل اشتغال ورزيد و در خلال تحصيل ، موفّق به دريافت ديپلم ادبى نيز گرديد .\r\nآزادى به علّت اخلاص و دلبستگى كه به تصوّف و عرفان از خود نشان داد ، امور داخلى خانقاه نعمت‌اللّهى به او محوّل گرديد و همچنان به رياضيات نفسانى و جذبات طريقتى اشتغال داشت . به همين دليل ، ديگر قادر به ادامهء تحصيل در دانشكدهء علوم نگرديد و از اين رشته چشم پوشيد و آن را رها كرد ؛ امّا رشتهء حقوق را به اتمام رسانيد و به دريافت ليسانس توفيق يافت . و سرانجام در سال 1375 شمسى در تهران چشم از جهان فروبست .\r\nآزادى در مدّت اعتكاف و خدمت در خانقاه ، موفّق به انتشار چند جزوه و رساله به مناسبت‌هاى مختلف به شرح زير گرديد : 1 - درسى از تصوّف ؛ 2 - خداى درويش ؛ 3 - رسالهء منظوم تصوّف و صوفى ؛ 4 - سرچشمهء تصادف ؛\r\nآزادى مىگويد : « بعد از چهار سال خدمت در خانقاه ، به عللى از آن كناره گرفتم و به صوابديد مرحوم درويش دكتر بكتاش ، كه از نوادر روزگار و از ابدال و اوتاد زمان بود ،\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nبه قصد خدمت به مظلومان و محرومان به استخدام وزارت دادگسترى درآمدم و به شغل قضاوت پرداختم و به استان زادگاهم مأموريت يافتم و در شهرهاى قصر شيرين و ايلام و سنقر و كرمانشاه خدمت كردم . » « 1 »\r\n\r\nنور عشق و عرفان\r\n ز سر گر بگذرى سامان ببينى * به درد ار خو كنى درمان ببينى\r\nز دل بگذر كه تا دلدار يا بى * ز جان بگذر كه تا جانان ببينى\r\nدرآى از تنگناى خويش بينى * كه خود را فوق هفت ايوان ببينى\r\nز صورت بگذر و معنى طلب كن * كه آن را اندرين پنهان ببينى\r\nاگر از ظلمت تن وارهيدى * چو خضر آن چشمهء حيوان ببينى\r\nبه موى و روى او بنگر كه مويى * ميان كفر تا ايمان ببينى\r\nگر از سرّ نظر آگاه گردى * درون قطره‌اى عمّان ببينى\r\nاگر ملك دلت گردد ميسّر * جهان را تنگ چون زندان ببينى\r\nمشو پابند هيچ احوال و مستى * گر از هستى نشان در آن بينى\r\nدر اين شب باز كن چشم بصيرت * منوّر آن مه تابان ببينى\r\nدل از دام هوس آزاد گردان * كه نور عشق و هم عرفان ببينى \r\n\r\n\r\n","description":"","footnote":"\r\n( 1 ) - جليل قريشىزاده ( وفا ) شاعر توانا و نامور كرمانشاه ، دربارهء « آزادى » چنين مىسرايد :\r\n عشق را سلسله‌جنبان و اميرى آزاد * به سخن شكوه ز بيداد دليرى آزاد\r\nاز فريب سخن زهدفروشان بيزار * تو به دل‌هاى ستمديده اميرى آزاد\r\nمىگريزند ز « يا هو » ى تو روبه‌صفتان * بيشه را غرّش توفانى شيرى آزاد\r\nمى ميخانهء وحدت ز تو در جوش آمد * ساقى خمكده و عشق‌پذيرى آزاد\r\nبر من گمشده در وادى سرگردانى * مرشدى راه‌گشا ، رهبر و پيرى آزاد\r\nتن رها كرده و در راه هدف بىباكى * گرچه در پنجهء بيداد اسيرى آزاد\r\nشمس تبريز مگر سر به در آرد از خاك * بازتاب هنر پير كبيرى آزاد\r\nشهر در موج فريب سخن زاهد غرق * از چنين زندگى آزرده و سيرى آزاد\r\nقلمى در غم اين خانه به دوشان نزدى * كه به پهلوى « ستم فلسفه » تيرى آزاد\r\nپرده بردار به فرياد از ايين دروغ * به هنر مردمى آگاه و بصيرى آزاد . . . \r\n","page_name":" 72 ","page_number":72},
  {"content":"\r\n\r\n\r\nيك‌لحظه\r\n بىگوش بسى نغمهء جانسوز شنيديم * بىچشم بسى صورت جانانه بديديم\r\nبىپا و قدم در ره او راه سپرديم * بىكام و دهن بادهء توحيد چشيديم\r\nدستار صلاح و ورع و زهد نهاديم * زنّار غرور و هوس و آز بريديم\r\nدر كوى فنا ما و من و او و تويى نيست * آنى نتوان گفت ، كه رفتيم و رسيديم\r\nاوّل همه شد مرغ روان بال به كويش * بىبال سپس در حرم دوست پريديم\r\nتا برف نشد آب نپيوست به بالا * بالا نرسيديم چو از خود نرهيديم\r\nزخمى به نماند آنكه در اين راه بخورديم * رنجى كه نه از دست رقيبان نكشيديم\r\nيك‌عمر ره وصل تو جستيم و به يك‌دم * حالى شد و يك‌لحظه خود از خود ببريديم\r\nيك‌لحظه كه خود حاصل يك‌عمر نهصد قرن * نه قرن كه از سال و مه و روز خريديم \r\n\r\nپرچم عشق\r\n اى آنكه آرزوى عمر جاودانه تو راست * به كوى عشق گذر كن كه زندگى آنجاست\r\nهواى خويش برون ار ز سر كنى بينى * كه زندگى همه سر تا به پاى باد هواست\r\nجهان تو و تو جهانى اگر نمىبينى * ببين به مردمك ديده‌ات همه دنياست\r\nخداى را دمى ار همنشين دل گردى * دگر دمى نتوانى ز صحبتش برخاست\r\nبه بحر سينه به كشتى شوق كن سفرى * كه هر قدم صدف و درّ و لؤلؤ لالاست\r\nسعادتى كه طلب مىكنى نمىيابى * كه آن به عالم مستى و عشق و رنج و عناست\r\nهزار پرچم افكار فلسفى خوابيد * مگر كه پرچم عشق و جنون كه آن برپاست\r\nسرى كه سرورى از خاكسارى تو بيافت * نعيم هر دوجهان نزد او چو گرد و هباست\r\nچنان به دام تو خو كرد آهوى دل من * دگر نه در پى آزادى و سر صحراست \r\n\r\n","description":"","footnote":"","page_name":" 73 ","page_number":73},
  {"content":"\r\n\r\n\r\nشكسته\r\n با شور عشق از غم ايّام فارغيم * ز آغاز سوختيم و ز انجام فارغيم\r\nچندى به ياد روى تو بگذشت صبح و شام * صبح وصال آمد و از شام فارغيم\r\nدل داده‌ايم بر تو و از خود گذشته‌ايم * در پاى تو نهاده سر از گام فارغيم\r\nديديم اسير ما و من و خودپرستى است * صوفى كه گفت از خود و از نام فارغيم\r\nصيّاد و عشق اوست كه در داممان فكند * ور نه ز دانه رسته و از دام فارغيم\r\nدردى ز درد عشق تو را تا چشيده‌ايم * از جمله‌ى مصائب و آلام فارغيم\r\nجام مراد خود ز ارادت شكسته‌ايم * ما خواستيم كام تو از كام فارغيم\r\nهرجا كه راحت است نه آرامش دل است * آنجا كه نيست راحت و آرام فارغيم\r\nبگرفته‌ايم تا كه ز چشمش پياله‌ها * مستيم و از شراب و لب و جام فارغيم\r\nگو مدّعى به خود ندهد رنج ز آنكه ما * از نيش و نوش مدحت و دشنام فارغيم\r\nتا رهسپار وادى عشق و محبّتيم * از شهر و صحن و خانه و از بام فارغيم \r\n\r\n","description":"","footnote":"","page_name":" 74 ","page_number":74},
  {"content":"\r\n\r\n عمرى گذشت در پى كسر صنم كنون * خود را شكسته‌ايم و ز اصنام فارغيم\r\n« آزاد » يار پرده ز رخسار برگرفت * در بزم او ز پردهء اوهام فارغيم \r\n\r\nگناه مكرّر\r\n از سر گذشته را چه تمنّاى افسر است * از جان بريده را چه توجّه به پيكر است\r\nسلطان عشق را چه مدد از گداى عقل * ديوانه را چه حاجت ديوان و دفتر است\r\nترك سياه چشم تو بگرفت مُلك دل * صاحبدل است چشم تو كوشاه كشور است\r\nكو ديده ، تا كه ناظر روى تو خوانمش * كو دل ، كه گفتگوى ز دلدار دلبر است\r\nبر تخت جان نشسته و با خود به گفتگوست * اينجا دو ديده كور بود گوش‌ها كر است\r\nدر لمحهء زمان و مكان دم غنيمت است * اى هيچ ، عمر هيچ تو ، از هيچ كمتر است\r\n« آزاد » دم ز توبه و از مى چه مىزنى * از توبه ، توبه كن كه گناهت مكرّر است \r\n\r\nدر كوى محبّت\r\n مستيم و خراباتى و ميخانه نشينيم * ساقى بده پيمانه كه در حصن حصينيم\r\nديوانه و دُردى كش و رنديم و قلندر * وارسته ز شكّيم و مبرّا ز يقينيم\r\nاشكيم كه از ديدهء معشوق روانيم * آهيم كه اندر دل عشّاق حزينيم\r\nبىگوش بسى نغمهء جان‌سوز شنيديم * بىچشم بسى صورت معناست كه بينيم\r\nامروز چنان در رهت اى دوست فتاديم * كه امروز سر اندر قدمت هشته چنينيم\r\nاز پير مغان گشت عيان سرّ نهانى * در حضرت آن عرش مكين خاك زمينيم\r\nديديم جهان جلوه يارى است ازآن‌رو * هم رونق كفر آمده هم پايهء دينيم\r\nدر كوى محبّت كه من و ما و تويى نيست * بنشسته چنانيم كه جز عشق نبينيم\r\nاى مىزدگان از دم عشق است كه بينيد * ما مغبچگان با همه‌كس يار و قرينيم \r\n\r\n","description":"","footnote":"","page_name":" 75 ","page_number":75},
  {"content":"\r\n\r\n با مشترى و مهر دگر كار نداريم * « كآزاد » ز خود بندهء آن ماه جبينيم \r\n\r\nسرود تو\r\n درياب اى وجود مرا تار و پود تو * درياب اى نفس نفسم را سرود تو\r\nدرياب كشتگان غم عشق خويش را * اى مايهء تسلّى و سودا و سود تو\r\nاى عشق نيست راه نجاتى ز كوى عقل * درياب اى عصاره و اصل وجود تو\r\nشادىّ دهر بىتو همه درد و محنت است * جام و شراب و زمزمه‌اى ناى و عود تو\r\nديدى كه نيست غير توام هيچ در نظر * با غير اگر كه جان مرا آزمود تو\r\nگشتم هزار كوچه و پس كوچه شهر شهر * گَرد ملال بود همه گر نبود تو\r\nننشست بر اريكهء جان شمس چرخ عشق * تا از صحيفهء دل من ناز دود تو\r\nشستيم هر متون كه در آن نقش بود من * جستيم هر ستون كه در آن نقش بود تو \r\n\r\nدر كوى دلبر\r\n آن قدر در كوى دلبر پر زنم * تا كه آتش در دل دلبر زنم\r\nآن قدر در عشق سوزم خويش را * تا كه بر كون و مكان اخگر زنم\r\nآن قدر از ديده ريزم خون دل * تا ز سيل اشك بر اختر زنم\r\nآن‌چنان آهى كشم از سوز دل * كآتشى بر چرخ و بر چنبر زنم\r\nآن‌چنان در راه سازم آتشى * كآتش اندر رهرو و رهبر زنم\r\nپا نهم در وادى ديوانگى * خاك آن وادى همه بر سر زنم\r\nكوه كوه ، آتش ز دل ريزم برون * تا ز آتش راه آتش برزنم\r\nعاشق و آزاد و كوهستانىام * آتش اندر كوه و دشت و در زنم\r\nبر سر دار فنا « آزاد » را * صد هزاران نيزه و خنجر زنم \r\n\r\n","description":"","footnote":"","page_name":" 76 ","page_number":76},
  {"content":"\r\n\r\n\r\nهمره موج\r\n خطّ تو هر كلام مىزد موج * غرقه مىگشتم اندر آن امواج\r\nهمره موج مىشدم تا اوج * خواندن خط نبود ، بُد معراج\r\n* * * خط سراپا وجود من بگرفت * يا سراپا وجود من شد خط\r\nاينكه من خط شدم و يا خط من * در تميزش فتاد مى به غلط\r\n* * * خط نه درياى پرتلاطم و موج * آب و ماهى در آن ميانه يكى\r\nموج خط دامنم كشيد و ببرد * همه گشتيم در زمانه يكى\r\n* * * لحظاتى نشسته در حيرت * گوييا خط و كاتب است يكى\r\nچون‌كه كثرت نماند در وحدت * نيست حدّى مراتب است يكى\r\n* * * كس نديده است جان بگردد خط * يا نديده است خط بگيرد جان\r\nاز وراى كتابت و كاتب * گشت پيدا هزار راز نهان\r\n* * * آسمان آسمان حروف حروف * خط نه دريا نه كهكشان‌ها نور\r\nهر كلامى به وسعت ابدى * قطعه‌اى خط نه عالمى ز سرور\r\n* * * دل ز ديدار چشم از خط يافت * وه چه فوز و فلاح و فيض و فتوح\r\n« كلّ شىءٍ من المليح مليح » * خط محبوب بود و راحت روح \r\n\r\n","description":"","footnote":"","page_name":" 77 ","page_number":77},
  {"content":"\r\n\r\n\r\nدر راه طلب\r\n يك‌چند براى كام ناكام شديم * در راه طلب بىخود و آرام شديم\r\nتا چند از اين خانه به آن خانه شدن * از خانه برآمديم و بر بام شديم \r\n\r\nبه‌سوى عشق\r\n از فتنه روزگار سالم نجهى * وز دست خيالات مزاحم نرهى\r\nواقف به رموز شادكامى نشوى * تا جانب عشق روى اى دل ننهى \r\n\r\nگذر از هوا و حرص\r\n گر جلوه كند عالم جان بر دل پاك * ديگر نشوى مستيهء خواب و خوراك\r\nبگذر ز هوا و حرص زين عالم خاك * تا دريابى به كشور دل افلاك \r\n\r\nدريغ\r\n چه روزان و شبان هى آمد و شد * خزان و فرودين دى آمد و شد\r\nدمى بيدار حال خود نگشتيم * دريغ از زندگى كى آمد و شد \r\n\r\nسوداى وصال\r\n دين و دل‌وجان بر سر كارش كرديم * سوداى وصال را نثارش كرديم\r\nتا ديدهء خويش بين نهاديم به هم * نظّاره به هر دار و ديارش كرديم \r\n\r\nترك خود\r\n او سر مىخواست جان فدايش كردم * او دل مىخواست دين به جايش كردم\r\nدين و دل‌وجان حجاب راه او بود * ترك خود و راه خود برايش كردم \r\n\r\n","description":"","footnote":"","page_name":" 78 ","page_number":78},
  {"content":"\r\n\r\n\r\nآژنگ ( 1317 )\r\nنصر الله آژنگ ( باب‌الحوائجى ) « 1 » فرزند محمّد در سال 1317 هجرى شمسى در همدان از مادر زاد زائد ، تحصيلات ابتدائى و قسمتى از دورهء متوسطه را در زادگاهش فرا گرفت ازآن‌پس به تهران عزيمت كرد و در دبيرستان مروى به تحصيل پرداخت و مدرك ديپلم خود را از اين دبيرستان اخذ كرد سپس در رشتهء حقوق و علوم سياسى به تحصيل ادامه داد و از دانشگاه تهران فارغ التحصيل شد و از سال 1338 باستخدام آموزش و پرورش درآمد و در دبيرستانهاى شهر خود بتدريس اشتغال ورزيد و در سال 1373 بازنشسته شد و هم‌اكنون نيز ضمن كار نويسندگى و تحقيق به تدريس در مدارس غير انتفاعى مشغول است نخستين مجموعه شعرى كه از او طبع و نشر شد در سال 1335 بنام « محكوم بىگناه » بود و آثار و تأليفات ديگر او بشرح زير است :\r\nتلماك و هركول ( ترجمه از آثار هوبر سال 1341 ) - عقايد داروين و دانش ژنتيك ( 1342 ) - اصول انشاء و نويسندگى ( 1342 ) - روح در قلمرو فلسفه ( 1345 ) - گرامر نوين انگليسى ( 1355 ) - تست زبان انگليسى ( 1365 ) - چيستان ، معما ، لغز ( 1379 ) . آثار ديگر او كه در دست چاپ است بدين شرح است : جلد پنجم دائرةالمعارف گنجينه ( شامل تاريخ ايران و جهان - گنجينه لغت فارسى - كندوكاوى در نامهاى خانوادگى\r\n\r\n\r\n","description":"","footnote":"\r\n( 1 ) - نام خانوادگى آژنگ در گذشته باب‌الحوائجى بود بدين جهت بخشى از آثار منظوم و تأليفاتش نيز با همين نام طبع و نشر گرديده بعدا آژنگ را كه تخلّص شاعرانه‌اش بوده نام خانوادگى خود مىدهد .\r\n","page_name":" 79 ","page_number":79},
  {"content":"\r\n\r\nايران و مقالاتى چند در روزنامه‌ها و مجله‌ها و ضمنا چند تأليف و ترجمه به‌طور مشترك با نويسندگان و مترجمان طبع و نشر كرده است .\r\nآژنگ در سرودن شعر طبع‌آزمائى مىكند و نيز به گويش محلى اشعار زيادى سروده است .\r\n\r\nدوست دارم\r\n دوست دارم كه جهان را همه آباد ببينم * مردم از پير و جوان را همگى شاد ببينم\r\nفقر و جهل و مرض از صفحهء گيتى بزدايد * گيتى آسوده ز هر زشتى و بيداد ببينم\r\nبندگان رسته ز بند و ، اسَرا رسته ز زندان * سرخ و زرد و سيه و گندمى آزاد ببينم\r\nمحنت و آز و ستم دور شود از سرِ انسان * شادمان مرد و زن و كودكِ نوزاد ببينم\r\nبينِ ابناء بشر ، دوستى و حُسنِ تفاهم * آشتيها همه پرطاقت و بنياد ببينم\r\nغمگنان ، خسته‌دلان ، آه‌كشان ، رنجبران را * جمله شاداب‌تر از شاخهء شمشاد ببينم\r\nرَخت بربندد از اين گنبدِ دَوّار بديها * نه دگر دامى و ، نه حيلهء صيّاد ببينم\r\nكامور ليلى و مجنون و دگر شيفتگان را * ويس و رامين هم و ، هم شيرين و فرهاد ببينم\r\nيك طرف ساز و طرب ، نغمهء شورافكن چنگى * يك طرف شوق و شعف ، هلهله فرياد ببينم\r\nآرزو كاش درآيد به عمل هرچه كه گفتم ، * تا بهر سو نگرم ، جملگى آباد ببينم \r\n\r\n« گِلِه »\r\n به عمر تيره ز كس روى خوش نديدم من * گلِ خوشى ز گلستانِ كس نچيدم من\r\nز دست خلق نياسودم اين دوروزه‌ى عمر * چو قو ، اگرچه بهر گوشه‌اى خزيدم من\r\nبه هركسى كه دَمِ دوستى زدم روزى * بجز دورويى و رشك و ريا نديدم من\r\nتمام كوششم از دست خلق شد خنثى * به هر درى زدم و هر طرف دويدم من\r\nنداشت كوشش و فعّاليت اگر ثمرى * در آن زمان كه به مقصود خود رسيدم من\r\nز طعنه‌ها و ز زخم زبان رشك‌بران * دو دست خود ز هرآن كوششى كشيدم من \r\n\r\n","description":"","footnote":"","page_name":" 80 ","page_number":80},
  {"content":"\r\n\r\n در عاقبت كه شدم بسته راه عشق و اميد * به منجلاب غم و تيرگى تپيدم من \r\n\r\n« شهر ما »\r\n مسكن ما همدان شهر بزرگان اى دل * هيچ دانى كه چه خوش‌آب‌وهوايى دارد ؟\r\nشهر عشق است و خوشيها همه در آنجا جمع * فصل گل هر طرفش بوى صبايى دارد\r\nشب كه مهتاب فتد بر سر هر كويى و بام * شكل زيبايى و خوش نور ضيايى دارد\r\nوقتِ گم‌گشتن خورشيد بكهسارانش * جلوه‌ى خاصى و خوشرنگ فضايى دارد\r\nرو به هر بيشه و بستان كنى و در هر باغ * عندليبانِ خوش و نغمه‌سرايى دارد\r\nبامدادان كه فتد نور خور اندر شبنم * هر طرف را نگرى رنگ طلايى دارد\r\nبادهاى سحرى ، بانگ خروسان سحر * بهر درد دل ما نيك دوايى دارد\r\nاندر آن سايه و روشن شدن مَه از ابر * لبِ استخر چه خوش منظر و جايى دارد\r\nموج استخر و تصاوير درختان در آب * شبِ مهتاب عجب شكل و نمايى دارد !\r\nگردش بو على و حاشيه‌ى زيبايش * خود صفاى دگر و كيف جدايى دارد\r\nقبر خاموش بابا طاهر و ابن سينا * در شبِ تيره چه خوش شكل و نمايى دارد !\r\nموقع عصر نشستن بكنار ياران * لبِ استخر ، به مجدّيه صفايى دارد\r\nناله‌ى نى ز سر كوه و ز هر رهگذرى * بَهرِ هر گمشده عاشق چه نوايى دارد\r\nاندر آن نهر مصفّاى در عباس‌آباد * غوطه در آب خوشى ، لطف شنايى دارد\r\nروز تعطيلى و هر جمعه به ييلاقاتش * نغمه‌ى مطربى و هويى و هايى دارد\r\nآنگه بگذشته از اين شهر به چشمش ديده * كه چه خوش منظره و خوش چه بنايى دارد\r\nدر چنين موطن زيبا و پر از هر نعمت * هر دل غم‌زده از غصّه رهايى دارد\r\nنغمه‌هاى خوش هر شاعر شوريده‌ى آن * بهر دل‌مرده دوايى و شفايى دارد\r\nداد و فرياد وطن دوستىِ مردم آن * بر تن خائن و مزدور عنايى دارد\r\nاهل ايران ! همدان شهر بسى زيبايى است * ليك افسوس كه او سخت شتايى دارد\r\nهمدان پادشهى هست و گدايش مائيم * من بنازم به شهى چون تو گدايى دارد \r\n\r\n","description":"","footnote":"","page_name":" 81 ","page_number":81},
  {"content":"\r\n\r\n\r\n« شعر من »\r\n نگفته‌ام همه عمرم دو شعر بيهوده * ز خورد و پوش و ز عيش و ز خواب آسوده\r\nبه عشق كس نسرودم هماره شعرى ، من * كلام من به جهان راه راست پيموده\r\nبراى شهرت و كسب مقام و ثروت نيست * شعار و شعرم و هر گفته بىريا بوده\r\nهرآنچه شعر سرودم ز درد مردم بود * به پشتبانى خلق فقير و فرسوده\r\nبه وصف كودك بىسرپرست و طفل يتيم * دواى درد جماعت به نظم فرموده\r\nز آه خاركنان و ز رنج هيمه‌كشان * ز بهر خلق ستمديده و تهى روده\r\nبراى مردم دل‌مرده و تن آزرده * بخاطر تن پرزخم و جسم فرسوده\r\nز بهر كارگر و بهر محرمين و گدا * ز پاى كوره و از چهره‌هاى پردوده\r\nبراى خامشى ظلم و هدم كاخِ جفا * براى بىگنهان گفته شعر و بسروده \r\n\r\nبه ياد گذشته‌ها ( به لهجه‌ى همدانى )\r\n پنجا « 1 » شصت سال پيش از اى « 2 » وضعِ هِمِدان يادِتِه « 3 » * نِمِتِ « 4 » فِراوان و اجناسِ ارزان يادِتِه ؟\r\nاينجا ارباب اردشير كارخانه‌ىِ چرمسازى داشت * كارخانِه‌ى كبريتِ هُما و فروزان يادِته ؟\r\nنِزيكاى « 5 » هر دروازه يِه « 6 » قَوه‌ِخانه « 7 » بود بِراه * روحيه ، قليانى و بيشه خُسِلان يادِتِه\r\nدِمِ دروازِه‌ىِ شر « 8 » ساخته بودَن نِواقِلى « 9 » * مِىگِرفتن عوارِض خِرى يه تومان يادِتِه ؟ \r\n\r\n\r\n","description":"","footnote":"\r\n( 1 ) - پنجاه\r\n( 2 ) - اين\r\n( 3 ) - يادت هست ؟\r\n( 4 ) - نعمت\r\n( 5 ) - نزديكيهاى\r\n( 6 ) - يك\r\n( 7 ) - قهوه‌خانه\r\n( 8 ) - شهر\r\n( 9 ) - ايستگاههايى كه برا گرفتن ماليات از وسائل نقليه در دروازه شهرها ايجاد مىكردند .\r\n","page_name":" 82 ","page_number":82},
  {"content":"\r\n\r\n سِرِ راى عبّاسِواد باهارا « 1 » پُر بود گُل زرد * چِشمارِ خيره مىكرد گلهاىِ الوان يادتِه ؟\r\nدُرُشگا نيمى كِشيَدن بالا انَل اشِگنِه « 2 » * نَلِ اسبا مىشكِست و مىمانَدن ويلان يادِته ؟\r\nبعضى مَحلّا بنامِ كاسِباش خوانده مىشد * كوچِه‌ىِ قِصّابان و قاشُق‌تِراشان يادِتِه ؟\r\nاسبِرون كوآ ، سِوَدبافا ، راساى گنُدميا * ميدانِ مال‌فروشا ، گازِرا ، جولان « 3 » يادته ؟\r\nآخِراىِ پاييز و شِباى دِرازِ زِمِستان * مىگِرِفتَن قامه يَخ « 4 » بِرِى تابِستان يادِته ؟\r\nوا الاغ و گارى و تُنگِلِه و سِوله « 5 » و مَشك * احِپثمِه شوره ميوردَن ( مىآوردند ) آبِ رِوان يادتِه ؟\r\nتيغِ دولاغ « 6 » مىچيَدن داهاتيا سِرِ كو * آرزُبِه‌ى الوند ميوردَن سبزه ميدان يادتِه ؟\r\nنِزيكِ ( نزديك ) عيد كه مىشد لَلينىها « 7 » پَن مىكردَن * ظرفاىِ مُشكاتيِه « 8 » سَرِ قبرسان يادِته ؟\r\nشِباىِ جمعه سِرِ اهلِ قبور غِوغا مىشد * مارگيرى ، شامورتىبازى و چِشم‌بندان يادِته ؟\r\nمدرسِه‌ى تديّن و دانش و فرهنگ و كمال * دِبِستان فيضى و مَدرِسِهء رضوان يادتِه ؟ \r\n\r\n\r\n","description":"","footnote":"\r\n( 1 ) - بهارها\r\n( 2 ) - جايى كه نعل اسبها مىشكست .\r\n( 3 ) - نام چند محلّه‌ى قديمى در همدان\r\n( 4 ) - يخ قالبى\r\n( 5 ) - ظروف سفالى دهن باريك و دهن‌تنگ\r\n( 6 ) - نوعى گياه كوهى خوش‌بو\r\n( 7 ) - لالجينىها\r\n( 8 ) - ظروف سفالى لعاب‌دار\r\n","page_name":" 83 ","page_number":83},
  {"content":"\r\n\r\n كوچهءِ فِرنگيا ، مدرسِه‌ىِ آسوريا * مديرِ مدرسه‌شان اسحاقِ اورشان يادِته ؟\r\nنامه‌ىِ عشقى ، نهيبِ غرب ، نداى ميهن نيز * الوند و مُبارز و نِداى اكباتان يادته ؟\r\nيادِتِه اسيلِ « 1 » نيزارو اسيلِ حاج تقى ؟ * اسيل قلقلى و اسيلِ گِولان يادِته ؟\r\nبا بِچّا ، را ميفتاديم جانِبِ كوه و دِر و دَشت * تن به آب مىزديم ظُهراىِ تابسان يادِته ؟\r\nنُناى « 2 » جورباجور ، اكُماج و گَردِه نُنِ چاى * لباشاى مِريانِه و لباشِ ، سولّان يادِته ؟\r\nكدويى حَلوايى و سيب‌زِمِنى سِير داشى * لِبو داغ و تندورى ( تنورى ) فصلِ زِمِستان يادِتِه ؟\r\nكاسه قِيماق و عَسل كه ميوردَن احِيدِرِه * خروِزه‌ى ( خربزه ) بادِبِگ و مالِ تَفريجان يادتِه ؟\r\nوا « 3 » چِراغ‌زنبورى و فرش و جَوِى آواز « 4 » و عكس * طاقِ نُصرت مىبَستَن نيمه‌ىِ شعبان يادِته ؟\r\nچاووش مىخواند جِلِو زوّارى كه وارد مىشد * ا مكّه يا كربلا يا ا خراسان يادِتِه ؟\r\nشِبى كه عروس ميوردَن آقا داماد دواشادى * بِرِى كه سيب بِزِنه مىرفت پُشتِ بان يادِته ؟ \r\n\r\n\r\n","description":"","footnote":"\r\n( 1 ) - جايى كه آب را براى مصارف كشاورزى جمع مىكردند .\r\n( 2 ) - نانهاى\r\n( 3 ) - با\r\n( 4 ) - گرامافون\r\n","page_name":" 84 ","page_number":84},
  {"content":"\r\n\r\n نَقلِ شاهنامه و شاوزير توىِ قَوه‌ِخانه * بَعدِ افطار ، شباىِ ماهِ رِمِضان يادِته ؟\r\nدُخترا شيره روغن مىماليدن به سنكِ شير * كو شوئر « 1 » كُنَن بِشَن گواره جُمّان يادِتِه ؟\r\nبارانِ ارديبهشته مُگُفتَن غوره شوران * اوّلاى باهار مُخُوردَن آبِ لِيسان يادتِه ؟\r\nشيشه باز امِسكه « 2 » چسبانده مىشد ، چوب بايِلُم « 3 » * كاغِذ با سيريش ، چينى خِميرِ چَسبان يادِتِه ؟\r\nبا ترازو شاهى دار جنسائى سُبُك توزين مىشد * بار سنگينه وزن مىكَردَن وا قاپّان « 4 » يادتِه ؟\r\nوَزنا پنجاى بود و بيس پنج و دَوازّه ، شيش دِرَم « 5 » * مَن بِرابر بود با پنج چارِكِ الآن يادِتِه ؟\r\nدايره و دُمّك و داير زنگى و شيپور و بوق * دُهُل و ساز و دوزَلّهِ نِى و مِزقان يادِته ؟\r\nنِوازنداىِ محلّى مِثلِ ابى دايره زن * سُلى مطرب ، اسماعيل خان و عزيز خان يادِته ؟\r\nاسيلِ سرپورا و هِف لانجينهِ يادِت ميا ؟ * مجديه ، جاهان‌نما ، باهارِستان يادتِه ؟\r\nمِيدانِ زُغاليا دكّه‌هاىِ تخته‌اى داشت * قنّاد خانه انگوش پيچ « 6 » ميانِ تيان يادِتِه ؟ \r\n\r\n\r\n","description":"","footnote":"\r\n( 1 ) - شوهر\r\n( 2 ) - بتونه\r\n( 3 ) - سر پشم\r\n( 4 ) - قپان\r\n( 5 ) - واحدهاى وزن در همدان .\r\n( 6 ) - نوعى شيرينى از شكر و سفيده تخم‌مرغ كه چسبنده است .\r\n","page_name":" 85 ","page_number":85},
  {"content":"\r\n\r\n وَنگ‌ودونگِ چَكّشِ مِسگرا و زينجيل‌سازا * كه مُخُورد به ظرفِ مِسّى يا به سِندان يادِتِه ؟\r\nنابينا اسِكنِ پارهء پولِ نقره مىخريد * دِلبِ « 1 » اچا در ميوردَن نابينايان يادِته ؟\r\nمُحرّمِ كبابى پياده‌رو سينما تاج * يكى بِه قران مىداد لقمه‌ى بِريان يادتِه ؟\r\nچن تا ا آسورياى مهاجِرِ گُرجى و روس * كبَشِ « 2 » لاستيكى مىساختَن دورِ مِيدان يادِته ؟\r\nمَشكِ دوغِ خالو آمى آمد دِرِ پيرِ گُرگ * بعد ميلادَن انارِ دُكان به دُكان يادِتِه ؟\r\nسراجا و پالان‌دوزا دُرُس مىكردَن زين و برگ * قُشقُن و قنوت و تنگ ، اوسارو پالان « 3 » يادِتِه ؟\r\nسِراىِ عبد الرضا و سِراى حاج ابو الحَسَن * با الاغا توت ميوردَن اتوسِركان يادِتِه ؟\r\nاعتقادات و رسومِ يواش‌يِواش اياد مير * بايد ياد داش بِشِه هر چِقدر نو اذهان يادِتِه ؟\r\nبيشتِرِ رسم و رسومِ امروزه رفته ا ميان * هِمِدانَم شده مِثِ « 4 » يزد و كرمان يادِتِه ؟\r\nخوبه اربابِ قِلَم جمع كُنَن اى فَرهنگارِ * تا فراموش نِشهِ هر چى كه ا انا يادِتِه ؟ \r\n\r\n\r\n","description":"","footnote":"\r\n( 1 ) - دلو\r\n( 2 ) - كفش\r\n( 3 ) - وسايلى كه مربوط به الاغ و اسب و مانند آنهاست .\r\n( 4 ) - مثل\r\n","page_name":" 86 ","page_number":86},
  {"content":"\r\n\r\n\r\nآشنا ( 1362 - 1285 )\r\nعبد اللّه صالحى شاعر آزاده‌ى دردها و رنجها در سال 1285 هجرى شمسى در سمنان پا به عرصه حيات گذاشت ، تحصيلات مقدماتى را در زادگاه خود به پايان رسانيد ، ازآن‌پس رهسپار تهران شد و در اين شهر اقامت گزيد و به استخدام وزارت كشاورزى درآمد و پس از ساليان دراز خدمت صادقانه سرانجام بازنشسته گرديد و در سال 1362 چشم از جهان فروبست .\r\n« نوح » شاعر گرانمايه و مردمى درباره همشهرى خود چنين مىنويسد : « صالحى براى ما نمونه‌اى است از آزادگى و عشق و صفا . او در اشعارش با آنكه دامن يارومى را رها نمىكند ، ولى هرگز رنجى كه در گذشته كشيده ، فراموش نكرده است . شور آزادگى و تجدّدطلبى براى ساختن يك ايران آزاد و مستقل در اشعار او به چشم مىخورد . او هرگز طبقه‌اى را كه از ميان آنها برخاسته فراموش نمىكند . منظومه‌اى به نام « كاوهء آهنگر » ولى با لباس و زبان زمان ساخته كه خيلى مورد استقبال واقع شده و چندى پس از انتشار ناياب گرديد . »\r\nمشفق شاعر توانا و نامور دربارهء صالحى بدين‌گونه اظهارنظر مىكند : « زبان صالحى زبان مردمى است كه از ميان آنان برخاسته و زبان گوياى دردهاى زندگى است كه در محروميّت و نابرابرى رنج مىبرند . اشعار صالحى انعكاس فرياد در گلو شكستهء بيداد ديدگان اجتماع است . آثار او بااين‌كه بيشتر در قالب غزلهاى بىپيرايه و\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nروان عرضه شده است ، شعله‌اى از آتشفشان درون اوست . »\r\nصالحى شاعرى توانا و خوش‌ذوق و نيكوپرداز بود ، اشعارش در عين استحكام روان و دلنشين بود ، در شعر گاهى از تخلّص « آشنا » و گاهى از تخلّص « صالحى » استفاده مىكرد . نمونه‌هاى زير از شعر اوست :\r\n\r\nآرزوى مرده\r\n شد سپيدم موى و از چشم نگار افتاده‌ام * چون گل پژمرده‌ام كز اعتبار افتاده‌ام\r\nمهربانىهاى من غير از جفا حاصل نداد * نور خورشيدم كه اندر شوره‌زار افتاده‌ام\r\nسينهء من مدفن صد آرزوى مرده است * سنگ تاريخ وفاتم ، بر مزار افتاده‌ام\r\nزنده‌ام امّا نديدم بهره‌اى از زندگى * ساكن ميخانه‌ام ، امّا خمار افتاده‌ام\r\nنغمه‌پرداز حقايق بوده‌ام زان رو چنين * در قفس زار و حزين همچون هزار افتاده‌ام\r\nخنده از لب رخت بربسته‌ست و شادى از دلم * تا كه دور از كوى يار و از ديار افتاده‌ام\r\nعشق تو با خويشتن بىاختيارم مىبرد * چون پر كاهم كه اندر جويبار افتاده‌ام\r\nبارم ازبس اشك بر دامن ز هجران « آشنا » * گوييا از دامن ابر بهار افتاده‌ام \r\n\r\nكج‌روان\r\n ز خويشم وارهاندى و به خود وابسته‌ام كردى * عجب بااين‌همه دلبستگى وارسته‌ام كردى\r\nز بس كردى به كار من ، تغافل‌هاى پىدرپى * به مرگ تو قسم از زندگانى خسته‌ام كردى\r\nدلم سويى و خود يك‌سو و افكارم دگر سويى * پراكنده يكى چون سبحهء بگسسته‌ام كردى\r\nنهال راستى را هم كه جز حرمان نُبد حاصل * و بال گردنم چون بازوى بشكسته‌ام كردى\r\nغنى از داغ دل كردى مرا شادم كه چون لاله * ميان داغداران غمت برجسته‌ام كردى\r\nبه آواز حزين اين بيت را خواندى وز آن خواندن * ز نو گوياتر از بلبل زبان بسته‌ام كردى\r\nچو تير راست رو در راستى ضرب المثل بودم * به جمع كج‌روان همچو كمان پيوسته‌ام كردى \r\n\r\n","description":"","footnote":"","page_name":" 88 ","page_number":88},
  {"content":"\r\n\r\n\r\nگم شد\r\n چه حاصل ديگر از اين ، جان ؟ كه آن آرام جان گم شد * مپرس از حال زار دل كه دل با دل‌ستان گم شد\r\nبگو صيّاد را ، زحمت مكش از بهر صيد ما * كه از پرواز ، وامانديم و راه آشيان گم شد\r\nمن و در انتظار مردن و از مردمان دورى * كه راه زندگانى از گزند زندگان گم شد\r\nز اشكم خاك تن گِل شد ، خراب از سيل غم دل شد * فغان از سينه‌ام برخاست ، امّا راه آن گم شد\r\nشده گم ، نور و امّيد وفايش رنج‌ها برديم و در آخر * اثرها از جفايش مانده و خود از ميان گم شد\r\nچه مىپويم ؟ چه مىگويم ؟ كجا يابم نشان از او ؟ * در اين وادى كه صدها ساربان با كاروان گم شد \r\n\r\nشام ديرپا\r\n تا دور از آن نگار دل‌آرا نشسته‌ايم * رخ از همه نهفته و تنها نشسته‌ايم\r\nبوديم ما به كوى وفا همنشين و ليك * او رفت و ما هنوز همان جا نشسته‌ايم\r\nآشفته‌خاطريم ز طوفان حادثات * مانند موج بر سر دريا نشسته‌ايم\r\nاز آه سينه سوز دلم كس خبر نگشت * دور از نظر چو لاله به صحرا نشسته‌ايم\r\nدل‌خون و پرخروش و لبم بسته و خموش * همچون شراب در دل مينا نشسته‌ايم\r\nما يوسف عزيز ز كف داده و كنون * حيران به كار خود چو زليخا نشسته‌ايم\r\nدر وحشت سياهى اين شام ديرپاى * تا سرزند سپيدهء فردا نشسته‌ايم\r\nبر من مبر ز ترك تمنّا گمان بد * بال‌وپرم شكسته كه از پا نشسته‌ايم\r\nدر گلشن اميد به‌جز خار و خس نماند * محنت‌زده به ماتم گل‌ها نشسته‌ايم \r\n\r\n","description":"","footnote":"","page_name":" 89 ","page_number":89},
  {"content":"\r\n\r\n باز آ و بين كه بهر نثار تو « صالحى » * جان را به كف گرفته مهيّا نشسته‌ايم \r\n\r\nدولت شراب\r\n تمام مدّت عمرم در اضطراب گذشت * همه به ديدن اعمال ناصواب گذشت\r\nبهر كه شد ستمى آن ستم به خود ديدم * بدين حساب ستم بر من از حساب گذشت\r\nبگفت بگذرد اين عمر ، گفتمش آرى * گذشت ، ليك چو سيخى كه از كباب گذشت\r\nبه بوستان جوانى دمى نياسودم * كه پيك مرگ مشيب آمد و شباب گذشت\r\nنصيب ما ز جهان رنج بود و محنت بود * چه خوب شد كه مرا عمر باشتاب گذشت\r\nنمود آنچه به ما اين جهان ، سرايى بود * شديم باخبر آن دم كه از سر ، آب گذشت\r\nمرا به عمر دو روزى به راحت و شادى * اگر گذشت هم از دولت شراب گذشت \r\n\r\nمازندران\r\n بنمود نوبهار دل‌انگيز اين ديار * رخ در كمال حسن ولى بىخزان مرا\r\nاينجا به فرش و خيمهء ديبا چه حاجت است * كز سبزه فرش هست و ز گل سايبان مرا\r\nزنگ غم كهن ز دلم برد ، تا كه برد * بخت جوان به بابل مينو نشان مرا\r\nاى بس‌كه باز عشق ز بابل كنار او * با بال شوق برده سوى كهكشان مرا\r\nتا كوهسار دلكش مازندران بود * نى رغبتى به شهر و نه بر بوستان مرا\r\nآرد صفاى رود و سرودش دلم به وجد * آب‌وهواش قوّت جسم است و جان مرا\r\nچون از فراز كوه به دريا نظر كنم * گويى به زير پاى بود آسمان مرا\r\nاز تيغ كوه رود در اعماق درّه‌اش * باشد چو اژدهاى سفيد دمان مرا\r\nالقصّه هست نغز و فرح‌بخش هرچه هست * از راميانش تا به در ديلمان مرا\r\nاشعار دلنواز « اميرى » و « طالبش » * آرد بسان نى به نوا و فغان مرا\r\nشمشاد و سرو سر به فلك بركشيده‌اش * دادند شرح قصّه آزادگان مرا\r\nگويد ز جور ديوسرشتان به گل‌رخان * هر خار در كنار گلى داستان مرا \r\n\r\n","description":"","footnote":"","page_name":" 90 ","page_number":90},
  {"content":"\r\n\r\n بحر خزر ز غرّش امواج خود كند * يادآورى ز نعرهء رزم‌آوران مرا\r\nنقش قدم نموده عيان روى هر چمن * در كوه و دشت نقشهء تير و كمان مرا\r\nاز خشم « مازيار » به دشمن كنايتى است * طوفان بحر و قلّهء آتشفشان مرا\r\nتيغ كشيده‌اى است تو گويى ستيغ كوه * در دست مازيار مهين قهرمان مرا\r\nنى با نواى خويش شكايت همىكند * از « كوهيار » و كينهء « عبّاسيان » مرا\r\nگويدت سكوت كوه و خموشى جنگلش * از راز روح سركش اسپهبدان مرا\r\nجاويد اى بهشت زمين زى ، كه داده‌اى * شور و نشاط و يار بسى مهربان مرا\r\nاز چه ستايشت نكنم ز آنكه بىدريغ * داد آنچه را كه خواست دلم رايگان مرا\r\nبايد كه پاس نعمت آن داشت چون‌كه داشت * ديرى به خوان نعمت خود ميهمان مرا \r\n\r\nدلشدگان\r\n بر سر مهر و وفا با همه ناز است هنوز * پس دل من ز چه در سوز و گداز است هنوز\r\nهرچه كردى به دلم از تو گذشتم بازآ * درِ اين غمكده بر روى تو باز است هنوز\r\nناز كن ناز كه بر درگه جان‌پرور تو * اين دل خون شده را روى نياز است هنوز\r\nگرچه پاى طلب افتاد ز رفتار ، ولى * دست امّيد به‌سوى تو دراز است هنوز\r\nجلوه‌اى كرد رُخش گاه نماز و دل از آن * جلوه عمرى است كه در حال نماز است هنوز\r\nدل ديوانهء ما بستهء صد دام بلاست * زلف پرپيچ و خمش سلسله ساز است هنوز\r\nما رسيديم به مقصود به يك ظرفه نگاه * زاهد آوارهء وادى حجاز است هنوز\r\nناز و الفت به هم آميخته چون شير و شكر * بين چشم من و او صحبت راز است هنوز\r\nگرچه عشق تو همه هستى ما داد به باد * بهر ما دلشدگان روح‌نواز است هنوز \r\n\r\nمرغ اسير\r\n يكى مرغ خوشخوان آزاده‌اى * ز آزادگى دل ز كف داده‌اى\r\nبه دامى درافتاد و انجام كار * كشاندش به كنج قفس روزگار \r\n\r\n","description":"","footnote":"","page_name":" 91 ","page_number":91},
  {"content":"\r\n\r\n چو خود ديد در دام ، آن بندگى * به سختى به تنگ آمد از زندگى\r\nدلش خون از اين غم كه بر طرف باغ * به جولان هم ، ديد زاغ و كلاغ\r\nبر آن شد كه تا آن قفس بشكند * در و پيكرش را ز بن بركند\r\nرهد تا از آن دام رنج و بلاى * به كوشش درآمد در آن تنگناى\r\nدرون قفس هر طرف پرزدى * سر خود به ديوار و بر در زدى\r\nفزودى دمادم به پيكار خويش * قفس را گرفتى به منقار خويش\r\nتلاش آنچه از بخت بد مىنمود * ندانسته بر رنج خود مىفزود\r\nدر آخر پروبالش بشكسته شد * ره رستگارى بر او بسته شد\r\nبدان‌سان كه آخر ز رنج فزون * به كنجى بيفتاد زار و زبون\r\nمن آن مرغم و اين جهان چون قفس * فتادم ز فرط تلاش از نفس \r\n\r\nفرشتهء اميد\r\n ما اى وطن براى تو در خون نشسته‌ايم * از كوى عافيت همه بيرون نشسته‌ايم\r\nافسرده همچو بلبل و پژمرده همچو گل * از جور دى مپرس كه ما چون نشسته‌ايم\r\nكنج قفس چون مرغ اسيرى شكسته‌بال * از كيد و مكر دشمن ملعون نشسته‌ايم\r\nدر قيد فقر جمله دچاريم و اى دريغ * با آنكه روى گنج چو قارون نشسته‌ايم\r\nماييم همچو تشنه لبانى به قيد بند * حسرت زده به ساحل كارون نشسته‌ايم\r\nضحّاك جور ، هستى ما برد و ما هنوز * دلخوش ، به داد و فرّ فريدون نشسته‌ايم\r\nآزادى ! اى فرشتهء امّيد ، بهر توست * كاين‌سان ميان آتش و در خون نشسته‌ايم \r\n\r\nكبابش كردم\r\n گفتم : چشمم ؟ گفت : پرآبش كردم * گفتم : بختم ؟ گفت : به خوابش كردم\r\nگفتم كه چه شد ساكن كوى تو دلم ؟ * گفتا كه بلى ! بود ، كبابش كردم \r\n\r\n","description":"","footnote":"","page_name":" 92 ","page_number":92},
  {"content":"\r\n\r\n\r\nآشنا ( 1318 )\r\nمصطفى امامى ، فرزند سيّد ميرزا ، در سال 1318 هجرى شمسى در شهر اصفهان پا به عالم حيات گذاشت . ازآن‌پس كه دورهء ابتدايى را به انجام رسانيد ، به تحصيل دورهء متوسّطه پرداخت و در دبيرستان هراتى به تحصيل اشتغال ورزيد ، سرانجام به دريافت مدرك ديپلم توفيق يافت . سپس به دانشگاه راه يافت و در رشتهء زبان و ادبيات انگليسى به تحصيل ادامه داد و فارغ التحصيل شد و به اخذ درجهء ليسانس نايل آمد . آنگاه به استخدام وزارت آموزش و پرورش درآمد و بيش از سى سال به تعليم و تربيت فرزندان شهر خود اشتغال داشت و سرانجام در سال 1376 بازنشسته شد و در حال حاضر چند ساعتى در دانشگاه آزاد اسلامى تدريس مىكند .\r\nامامى دربارهء آغاز شاعرى خود گويد : « در ده‌سالگى اوّلين كتابى كه پدرم به دستم داد و مرا به خواندن آن تشويق كرد ، ديوان حافظ بود . قبل از دانشگاه به سرودن شعر كلاسيك و بعد از دانشگاه به نو سرودن پرداختم ( نيمايى ) . از دههء شصت به بعد بيشتر به اقتضاى سن دوباره به سرودن شعر كلاسيك مشغول شدم .\r\nامروز به اين نتيجه رسيده‌ام كه شعر بايد تا سرحدّ امكان به زبان محاوره نزديك باشد ؛ كلاسيك يا سپيد فرق نمىكند ، اصل اين است كه شعر باشد بدون شعار . بايد بگويم من اين شعر شهريار را شعر نمىدانم :\r\n آمدى جانم به قربانت ولى حالا چرا ؟ * بىوفا حالا كه من افتاده‌ام از پا چرا ؟ \r\n\r\n","description":"","footnote":"","page_name":" 93 ","page_number":93},
  {"content":"\r\n\r\nمادر من نيز شب‌ها كه دير به خانه مىآمدم ، جمله‌هايى اين‌چنين نثارم مىكرد :\r\n« مادر اين چه وقت آمدن است ؟ مىخواستى حالا هم نيايى » . ولى اين بيت سعدى در عين سادگى قيامت مىكند :\r\n به تو حاصلى ندارد غم روزگار گفتن * كه شبى نخفته باشى به درازناى سالى \r\nامامى كه در شعر « آشنا » تخلّص مىكند ، از شعراى موفق معاصر بشمار مىرود ، در سال 1371 نخستين مجموعهء شعر خود را به نام « در معبد گل‌هاى ياس » طبع و نشر كرد . وى مدّتى است كه به ترجمهء اشعار شاعران خارجى پرداخته و كارهايى از : تى .\r\nاس . اليوت ، سيلويا پلات و پابلو نرودا را ترجمه كرده است .\r\nامامى در ميان شعرا متقدّم بيشتر به اشعار حكيم ابو القاسم فردوسى و مولانا جلال الدّين و حافظ لسان الغيب دلبستگى دارد .\r\n\r\nشهود\r\n شقايقى كه شكوفد شبِ زمستانى * پرنده‌اى است در آوارِ برف ، زندانى\r\nچگونه باز شود پرده‌هاى گلبرگش * در انزواىِ شبى هولناك و طولانى\r\nشرارِ تيغهء الماس گونهء برقى * نشانه مىرودش تا شيارِ پيشانى\r\nكبودپوش ، پرىوار زيرِ برف فسرد * ميانه پنجهء سرما ز رنج عرفانى\r\nنگاهِ روزنه‌ها از سؤال لبريز است * چرا دميد گلى در هواىِ طوفانى\r\nگذشت بادى از آن‌سوى نرده‌هاى بلور * شكفته در سخنش ابرهاىِ بارانى\r\nبه كشفِ لحظه‌اى از فصل تازه فرصت يافت * شقايقى كه شكفت آن شبِ زمستانى \r\n\r\nموج پشت پارو\r\n بيدار مىشود روز با گرمىِ صدايش * خورشيد مىنشيند در سايهء سرايش\r\nمستى بهانه‌اى بود تا در پيالهء من * مى جرعه جرعه ريزد از جامِ خنده‌هايش\r\nچون آيد و نشيند در پاىِ حوضِ كاشى * فوّاره مىزند پر يكباره در هوايش \r\n\r\n","description":"","footnote":"","page_name":" 94 ","page_number":94},
  {"content":"\r\n\r\n سر مىكشد چكاوك از زيرِ بال بيرون * وقتى كه مىنوازد او نغمه‌اى برايش\r\nآمد كنارِ قايق با يك سبد شقايق * من موجِ پشت پارو ، آواره در قفايش\r\nبا دامنى كشيده تا بسترِ افق سبز * بر ساحل ايستاده است بىتاب آشنايش \r\n\r\nبا يك سبد سپيده\r\n در چشم من نشسته و خوابم ربوده‌اى * فانوس غرفه‌هاى خيالم تو بوده‌اى\r\nشب‌ها كه سر به شانهء گل‌ها نهد نسيم * در بستر لطيف سكوتم غنوده‌اى\r\nرقص كبوترانهء نورى و بامداد * بر من دريچه‌هاى خدا را گشوده‌اى\r\nدارم هواى رقص و تو با ساز خنده‌ات * در گوش من ترانهء مستى سروده‌اى\r\nدر گردش نگاه تو ، دور پياله‌هاست * پر كن پياله را كه خرابم نموده‌اى\r\nمن نى سوار كوى جنونم كه بارها * با سنگ روزگار مرا آزموده‌اى\r\nبا يك سبد سپيده ز پشت بنفشه‌ها * يكباره خواب مخمل شب را ربوده‌اى\r\nيك گوشه گرچه جاى نگيرى چو كوليان * در چشم من نشسته و جا خوش نموده‌اى \r\n\r\nنيلوفر وحى\r\n اى عطر خدا از گل لب‌هاى تو جارى * نيلوفر وحشى است صدايى كه تو دارى\r\nديشب كه به همسايگى ابر نشستى * ديدند كه بر زورق مهتاب سوارى\r\nبر گوش اقاقى شده آويزهء آواز * عطرى كه ز لب‌هاى تو نوشيده قنارى\r\nروييده گل برف در اين خانه ، ولى من * لبريز بهارم كه تو آغوش بهارى\r\nمن شاخهء تاريك شبان غم و اندوه * تو در شب اين باغچه فانوس انارى\r\nهرچند سبكبارتر از موج نسيمى * بر پردهء زرباف دلم نقش و نگارى \r\n\r\n","description":"","footnote":"","page_name":" 95 ","page_number":95},
  {"content":"\r\n\r\n\r\nپا به پاى برف‌ها\r\n با نگاهى نيم‌شب آمد نگاهم را ربود * سينه عريان كرد و خواب گاه‌گاهم را ربود\r\nمستىام از سر پريد و رنگ رخسارم شكست * لب گشودم ناله‌ام شد آه و آهم را ربود\r\nآمدم بگريزم از او دامنش آغوش شد * هم مرا دزديد و هم فانوسِ را هم را ربود\r\nشب پناهم بود عطر ياس‌ها بر چينه‌ها * چون نسيمى صبح رقصيد و پناهم را ربود\r\nنور شد رقصيد در آيينه زار اشك من * سكّه‌هاى سينه‌ريز صبحگاهم را ربود\r\nهمنشين ماه بودم لحظه‌هاى انتظار * با نگاهى در شبم تابيد و كاهم را ربود\r\nسالها رقصيد در جام شرابم با غزل * پابه‌پاى برف‌ها موى سياهم را ربود \r\n\r\nدر معبد گل‌هاى ياس\r\n نر مخند ژاله‌اى در زير بال ماهتاب * شسته از پلك كبود ياسمن‌ها گرد خواب\r\nمىگشايد اطلسى سجّاده هنگام سحر * بيد مجنون مىگذارد سجده بر محراب آب\r\nسر فرود آورده زنبق پيش پاى نارون * برگرفته دختر مهتاب از صورت نقاب\r\nصبحدم محبوبهء شب چون زند شيپور روز * در گريبان مىكند سر را ز حيرت ماهتاب\r\nتار ابريشم مگر آويخت از ديوارها * يا سحر افتاد و از كف ريختش جام شراب\r\nدر حرير سبزه‌ها ، در معبد گل‌هاى ياس * سهره و گنجشك مىگويند مدح آفتاب\r\n« آشنا » در بستر زاينده‌رود آمد به رقص * ديد بر آيينه تا نقش خدا را بازتاب \r\n\r\nاز آيه‌هاى نور و صدا\r\n بودم به شوق ديدن او بيدار * از آيه‌هاى نور و صدا سرشار\r\nرنگ نگاه او به نگاهم ريخت * تا شسته شد بلور من از زنگار\r\nرقصيد باده در شفق خاتم * افتاد سايه‌ها ز سر ديوار\r\nمن در نماى واژهء او موزون * او در نگاه آينه‌ها تكرار\r\nبنشسته است بر سر راه من * پوشانده است روزن هر پندار \r\n\r\n","description":"","footnote":"","page_name":" 96 ","page_number":96},
  {"content":"\r\n\r\n مىچينم از نگاه پر از رازش * من خوشه خوشه با سبد اسرار\r\nبا خويش مىنشينم و مىبينم * در پيش چشم هرچه به‌جز او تار\r\nمن عابر شبان پر از ابهام * چشمان او چراغ من بيدار\r\nاين نور آفتاب ، نگاه اوست * تابيده بر دريچهء من اين بار\r\nدر را به روى خندهء او بگشاى * يعنى كه قاب پنجره را بردار \r\n\r\nگذر نسيم\r\n تا كه ژرفاى نگاهم پى ديدار تو بود * پاى انديشه به ناچار گرفتار تو بود\r\nپاىورچين ز سر چينه گذر كرد نسيم * تا نبينند و ندانند كه در كار تو بود\r\nدر شگفتم كه در اين وسعت پيدايىها * آنچه گفتند در اثبات تو انكار تو بود\r\nشبنم رنگ كه از ديدهء گلبرگ چكيد * جلوه‌اى بود كز آيينهء رخسار تو بود\r\nدر دل جام چو مىريخت نگاهت مستى * لولى ذهن به رقص آمده دوّار تو بود\r\nآنكه بشكست دل شيشه‌اى مستان را * كافرى بود كه خصم من و بيزار تو بود\r\nمن در آيينه چه ديدم كه پر از آينه‌ام * آشنايى كه همه خواهش ديدار تو بود \r\n\r\nآويز آفتاب\r\n شبى به ناز بيا در حريم خانهء من * كه در هواى تو مىسوزد آشيانهء من \r\n\r\n","description":"","footnote":"","page_name":" 97 ","page_number":97},
  {"content":"\r\n\r\n به بال آبى باران فرود آى و ببين * بر آب و آينه نقش من و فسانهء من\r\nز جويبار سحر عطر عشق مىجوشيد * ز هاىهاى بلور آب عاشقانهء من\r\nمن آن جنون زده درياى مرز تاريكى * تو آن سپيده كه روشن كنى كرانهء من\r\nبيا به رقص در آيينهء شراب و بلور * چو عكس آب كه رقصد بر آسمانهء من\r\nبلور رنگى آويز آفتابى تو * كه رقص نور كنى در فضاى خانهء من\r\nدر اين فضاى تهى از حمايل فانوس * تويى ستاره كه سر مىنهى به شانهء من \r\n\r\nنماز\r\n تا كه بَستم چشم دنياييم را * يافتم خورشيدِ بيناييم را\r\nرفتم و رفتم به آواىِ اذان * تا فراسوها وراىِ آسمان\r\nگل به تن پوشيده تن‌پوش وضو * شبنم‌آگين پلكِ نرگس پاىِ جو\r\nدر كنار جا نماز بادها * آشناىِ سجدهء شمشادها\r\nباغ را لبريز ديدم در نماز * سيب را از شاخه چيدم در نماز\r\nجوشد از تكبير سبزم عطرِ آب * خويش را گم كرده در من آفتاب\r\nدر هوايم سارها ، گنجشك‌ها * چترها را باز كرده در فضا\r\nدر قنوتم عشق جارى مىشود * دستهايم پُرقنارى مىشود\r\nچون‌كه سر بر خاك مىآرم فرود * مىرسد بر گوشم از بالا سرود\r\nاى نيايشگر ! ملائك مىرسند * با گلِ تكبير يك‌يك مىرسند\r\nمژده مىآيد به ديدارِ تو دوست * خانه خالى كن كه اينجا جاى اوست\r\nريختم در پيش پايش هرچه بود * سينه‌ام شد طور سينا در سجود\r\nسبحه گردان عقيق نورها * گم شدن در جذبهء انگورها\r\nجذبه يعنى مى زدن از جامِ راز * عطر شب‌بوهاى ايوانِ نماز\r\nاى نسيمِ جذبه در باغِ وجود * جويبارِ جارىِ دشتِ سجود\r\nاى صداى تُو ، پُل پيوندها * عطر گل‌ها ، مستىِ لبخندها \r\n\r\n","description":"","footnote":"","page_name":" 98 ","page_number":98},
  {"content":"\r\n\r\n اى به چشمانت فروزان از ازل * شعلهء « حَىَ عَلى خَيرِ العَمَل »\r\nباز كن آغُوش و جانم را بسوز * شعرِ آتش شو ، زبانم را بسوز \r\n\r\nكابوس\r\n در ايستگاه چو ابر ايستاده است اتوبوس * نشسته بر سرِ هر كوچه سايهء كابوس\r\nمسافران همه يا چشم‌هاىِ سيمانى * در انتظارِ سفر با قيافه‌هاى عبوس\r\nكنار پنجره مردى است خيره بر باران * گذشته از سفرِ تندِ ساليان ، مأيوس\r\nحضور ثابتِ ابرى سياه بر سرِ شهر * عبور عابرى از پيچ گوه با فانوس\r\nپياده مىشود آهسته در سكوت سحر * نگاهش آتشى افسرده توشه‌اى افسوس\r\nهنوز مانده دو منزل به انتهاى سفر * كه مرد گم‌شده در غربتِ صداى خروس \r\n\r\nپلكان دود\r\nبر سكوىِ سنگىِ كنار رود\r\nكترىِ سياه بر آتش\r\nپشتِ پلكان دود ،\r\nسنگ‌تراشِ پير\r\nمىتراشد\r\nلحظه‌ها را\r\nآن‌طرف‌تر\r\nدستى لرزان\r\nبا خاكسترِ سيگارش\r\nرها شده در باد\r\n\r\n","description":"","footnote":"","page_name":" 99 ","page_number":99},
  {"content":"\r\n\r\n\r\nآشنا ( 1318 )\r\nمسعود امامى در سال 1318 هجرى شمسى در روستاى صُغاد از توابع شهرستان آباده شيراز قدم به جهان هستى گذاشت ، تحصيلات ابتدايى را در زادگاهش و دورهء متوسّطه را در شهر آباده گذرانيد .\r\nامامى در آغاز جوانى اقدام به تأسيس كارخانهء برق در صغاد كرد ، آن‌گاه در آباده به تأسيس سينما پرداخت كه سال‌ها با نمايش فيلم بر روى صحنه و كارگردانى نمايشنامه‌هاى مختلف ، فعّاليّت هنرى خود را گسترش داد و در بينش مردم و فرهنگ جامعه كمك مؤثرى نمود .\r\nامامى در سال 1350 به تهران عزيمت كرد و در اين شهر سكونت گزيد و به كارهاى تجارى اشتغال ورزيد و پس از سال‌ها ، بار ديگر به آباده بازگشت و به فعّاليّت‌هاى بازرگانى پرداخت و در ضمن اوقات فراغت خود را به مطالعه كتاب و شركت در مجامع ادبى مىگذراند .\r\nمسعود امامى ، كه در شعر از تخلّص « آشنا » استفاده مىكند ، از سال‌ها قبل به سرودن شعر پرداخت و اشعارش با نام « م . ا . آشنا » در روزنامه‌ها و مجلّه‌ها به چاپ مىرسيد و در سال 1377 نخستين مجموعه اشعارش تحت عنوان « آب و آينه » توسّط انتشارات نويد شيراز به چاپ رسيد .\r\n\r\n","description":"","footnote":"","page_name":" 100 ","page_number":100},
  {"content":"\r\n\r\n\r\nدرد فراق\r\n امشب اى دوست مرا حال و هواى دگر است * منتظر بر سر ره ، چشم اميدم به در است\r\nبس‌كه فرياد و فغان كردم و تأثير نداشت * باز اگر ناله و فرياد كنم بىثمر است\r\nبه چه مانند كنم رنج و پريشانى خويش * حالم از گم‌شدگان شب و دريا ، بتر است\r\nزندگى بىرخ دلدار عذاب است مرا * حيف از اين عمر كه بيهوده چنين درگذر است\r\nدست من گير و مرا جانب ميخانه ببر * كه مرا خانهء امّيد از اين رهگذر است\r\nياد ميخانه مرا تاب‌وتوان مىبخشد * كه به هرجا خبرى نيست در آنجا خبر است\r\nگر به دل شوق و به سر شور و نوايى نبود * آدمى همچو درختيست كه بىبرگ و بر است\r\nفكر كردم كه كنم با غزلى چارهء درد * امشب امّا به دلم شعر و غزل بىثمر است\r\nاعتبارى به جهان نيست مده باده ز دست * سخن پير و مى ناب مرا معتبر است\r\nتو بيا تا شب تارم بشود صبح اميد * نور رخسار تو در سينهء شب چون قمر است\r\n« آشنا » را نبود طاقت هجران و فراق * بىتو نوشيدن و مى خوردن ، خون جگر است \r\n\r\n","description":"","footnote":"","page_name":" 101 ","page_number":101},
  {"content":"\r\n\r\n\r\nسبوى دوست\r\n ز قفس مرا رها كن كه روم به خانهء خود * كه مگر دوباره جويم ز فلك نشانهء خود\r\nهمه باغ و بوستان را به تو ارمغان نمودم * بگذار يك شبى را بروم به لانهء خود\r\nمن و كنج خلوت دل ، ز سبوى دوست جامى * دل من خوش است هر شب به مى شبانهء خود\r\nچه خوش است باده‌اى را كه ز دست پير نوشم * كه ز دل جدا نمايم غم جاودانهء خود\r\nچه كسى به جاى مانده ؟ كه سرود شعر هستى * كه به ما بخواند اكنون غزل و ترانهء خود\r\nتو اگر چو موج چندى به تلاطم و خروشى * روى عاقبت به نرمى ، به‌سوى كرانهء خود\r\nچو مراست عزم رفتن تو بگو كه مطرب امشب * بزند نواى شادى ، به دف و چغانهء خود \r\n\r\nآويزهء گوش\r\n بكردم اين سخن آويزهء گوش * كه اى با نيك و بد گرديده دمساز\r\nمرا پندى ده و اندرزى آموز * تو اى داناى خوب نكته‌پرداز\r\nبده سرمشق خطّ زندگانى * كه گردد راه خوشبختى به من باز\r\nبگفتا پير داناى جوانمرد * بكن آويزهء گوش خود اين راز\r\n« تو نيكى مىكن و در دجله انداز * كه ايزد در بيابانت دهد باز » \r\n\r\nدعا\r\n آدمى در دو مرحله از عمر * با صداقت كند دعا و ثنا\r\nيك‌زمان كودك است و با دل پاك * بر زبان مىبرد كلام خدا\r\nگاه ديگر به موسم پيرى * احتياجش كشد به‌سوى دعا\r\nاى خوش آن كس كه در سراسر عمر * ياد حقّ مىكند بدون ريا\r\nنه به پيرى خدا خدا بكند * نه به دوران كودكى تنها\r\nدر همه‌وقت با خدا باشد * تا خدايش رها كند ز بلا \r\n\r\n","description":"","footnote":"","page_name":" 102 ","page_number":102},
  {"content":"\r\n\r\n\r\nادب\r\n ادب اصل سرمايهء زندگيست * ادب خود نشان از برازندگيست\r\nكسى كه ادب دارد اندر وجود * به اوج فلك مىنمايد صعود\r\nتو بر بىادب نام انسان مبر * وجودش بود باطل و بىثمر\r\nكليد چنين گنج باشد « سلام » * سلام آورد بر تو عزّت مدام\r\nسلام تو ، والايىِ روحِ توست * محبّت به بار آورد از نخست\r\nتو خود مىشوى لايق احترام * اگر بر لبانت نشيند سلام\r\nچنين پند نيكو ببايد شنيد * طريق ادب را ببايد گزيد\r\nكه خوشبخت گردى و هم كامكار * سعادت نصيبت شود بىشمار \r\n\r\nتواضع\r\n بزرگى به علم است و عقل و كمال * نه بر سيم و زر ، نى به مال و منال\r\nتواضع تو را شأن و عزّت دهد * تكبّر نيارد شكوه و جلال\r\nتو با عزّت نفس گردى بزرگ * بود ماه ، زيباتر از هر هلال\r\nچو مغرور گشتى ، شوى منزوى * ز نخوت به بالا رسيدن محال\r\nبه تنوير و تهذيب باطن بكوش * درون را بده صيقل و كن زلال\r\nكه تا زندگانى تو را خوش شود * نبينى تو اندوه و رنج و ملال\r\nخردمند دانا برد نام نيك * بود نام نيكو به دور از زوال\r\nتواضع كن اى دوست ، فرزانه باش * نشايد تكبّر ز نيكوخصال \r\n\r\nاميد\r\n چو امّيد و رجا بيرون شد از دل * به سختى چيره گشتن هست مشكل\r\nغريب كاروانى در بيابان * به مقصد مىرسد منزل به منزل\r\nچو در گرداب و موج افتاد كشتى * رهى بايد گشودن سوى ساحل \r\n\r\n","description":"","footnote":"","page_name":" 103 ","page_number":103},
  {"content":"\r\n\r\n به راه زندگى بس پيچ‌وخمهاست * خطر باشد فراوان در مقابل\r\nاگر در دل نباشد شوق و امّيد * چه سود از بودن و ماندن چه حاصل\r\nمگير از من اميدم را ، خدايا ! * كه نوميدى چنان خاريست در دل\r\nبه هر سختى نبايد گشت نوميد * جهان دارد فراوان زين مسائل \r\n\r\nسفر\r\n زمان ، خواب و خيالى بود و بگذشت * دگر بايد سفر كردن از اين دشت\r\nخوشا آن كس كه باغى كرد آباد * همىكِشت و همىخورد و همى هشت \r\n\r\nعذاب\r\n چو غم در زندگانى بىحساب است * خوشا آن ديده‌اى كه غرق خواب است\r\nكه بيدارى و هشيارى در عالم * عذاب اندر عذاب اندر عذاب است \r\n\r\nتنهايى\r\n دلى دارم چو ميناى شكسته * شكسته ، از همه دنيا گسسته\r\nبه كنج خلوت خود با غم و درد * درون سينه‌ام تنها نشسته \r\n\r\nوطن\r\n غريبى كز وطن دور است داند * بهاى خاك پاك ميهنش را\r\nبه ديده مىنهد بيچاره يعقوب * به بوى يوسفى پيراهنش را \r\n\r\n","description":"","footnote":"","page_name":" 104 ","page_number":104},
  {"content":"\r\n\r\n\r\nآشنا ( 1327 )\r\nسيّد عباس ظهير الدّينى ، فرزند سيّد على ، در سال 1327 هجرى شمسى در تهران قدم به عالم حيات گذاشت . تحصيلاتش را تا درجهء ديپلم فنّى به انجام رسانيد ، ازآن‌پس وارد بازار كار شد و به كارهاى فنّى پرداخت .\r\nبراى اينكه بهتر با زندگى ظهير الدينى آشنا شويد به قسمتى از آنچه در شرح حال خود نگاشته ، توجّه فرماييد : « من در خانواده‌اى از روستا گريخته و در مزبله‌اى از استضعاف در تهران پاى به عرصهء وجود نهادم . پدرم كارگرى بود در خدمت فرومايگان ، و مادرم مخدّره‌اى در كسوت پينه‌دوزان . نان و پيازى اگر بود اشك چشمى را در پى پنير داشت و شيشه .\r\nمدرسه‌اى اگر بود با لباس و دفتر ، تصدّق مسلمانان تا گلو انباشته و ترحّم معلّمين والامقام . خط ابرويى كمانگيرم كرد و به جنگ خدايم فرستاد و استاد سخن بر لبم فصل جهالت انداخت و آنجا كه هى رفت تا مرغ دل به نشو و نما گرايد ، هدف ناوك مردم ديدگان گشت و فروخفت . و اكنون در شهر شمايم ، ربعى قرن بىزاد و توشه ، نه گاهواره‌اى و نه نگهبانى . مىخندم از اينكه چه عاطل گذشته است . بارى از ديرباز در بحر ادب غوطه خورده‌ام ، امّا نه چون غوّاصان به دنبال صدف ؛ بل به صورت تكّه آشغالى كه به ته كفش غوّاصى چسبيده بود . و اكنون اگر بخواهم به خود عنوانى دهم ، ماهى زده‌اى را مىمانم كه به تور هر صيّادى بيفتم ، باز به دريايم خواهد افكند . شغلى\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nدور از ادب دارم كه شريف است ، و سرگذشتى دور تر از ادب كه با نمك ادب همانند آب شور و شيرين مىماند . چهل و هشت بهار ديده‌ام كه با آنچه شنيدم فرق داشته و همين مقدار خزان كه زودرس‌تر بوده است . شتابش با شتاب زيادى با سيف صيف به دنبال هلاكم بوده است .\r\nبا لجاجتى كه دارم تا زنده‌ام در اين وادى مىتازم و آن قدر خار به بوستان ادب مىريزم تا يك ربع كامل شود از گلستان بوستان سعدى و بهارستان جامى و نگارستان نمىدانم از كى و خارستان من . تو بگذار كم با چوب اديبان تأديب شوم تا بل روزگار دست مرحمت بر سرم كشد . »\r\n\r\nحديث عشق\r\n بر دلم هر شب تمنّاى وصال يار هست * يار هم از من نمىدانم چرا بيزار هست\r\nمن نگفتم كآيد و خسبد كنارم تا سحر * بل كزين وصلت مرادم لحظهء ديدار هست\r\nسخره كردن در كدامين مكتب آمد عشق را * كاين صفت در يار من ز اندازه هم بسيار هست\r\nآوخ از آن شوكران جامى كه مكتب‌دار داد * نوش‌ها در داد و در نوشش بسى نشتار هست\r\nبحر پيمودن شنا بايد ، و ليكن بُعد راه * ناكجا كى مقصد است تا راه ناهموار هست\r\nمسلك من بيدلى ، دل از غم دلدار مرد * يك نفر پيدا نشد تا گويدم دلدار هست\r\nفاش مىگويم ندانستم در آخر عشق چيست * در عوض دانم در اين ره حالت پندار هست\r\nقلزمى در پيش رو داريم و ملّاحى و ليكن در عمل * بىسفينه صد خطر ، تا قلزمى در كار هست\r\nدر صيامى اعتكاف آورده‌ايم و بىدليل * هرچه خواهى از قضا با خون دل افطار هست \r\n\r\nبار گران\r\n شرح سيماى تو را اى كاش بتوانم نوشت * بشكند پشت قلم زين گونه رسم سرنوشت\r\nآنچه از روز ازل باعث بر اين حال و هواست * نيست كار سرنوشت و نيست غِشّى در سرشت\r\nراه هموارى براى آدم و حوّا كشيد * كان يكى بر خاكدان آيد يكى سوى بهشت \r\n\r\n","description":"","footnote":"","page_name":" 106 ","page_number":106},
  {"content":"\r\n\r\n جبر ننمودش به قدر ذرّه ، دادش اختيار * داد تعليمش ز جو جو رويد از گندم كه كشت\r\nاو نهايت را به رأى العين بنمودش عيان * خواهد اندر آينه يا آنكه پى گيرد ز خشت\r\nليك اين بار گران قامت ز آدم كرد خم * من نمىدانم چرا اين‌گونه بر آدم به هِشت\r\nبا جواب « لن‌ترانى » قصّه‌اى معلوم گشت * سوخت اندر آتشى يكباره هم زيبا و زشت\r\nآنكه در گهواره زيبا گفت و آن يك در سبد * راه بر راه كه بايد برد مسجد يا كِنِشت\r\nآرزومند وصالم نى كه دور افتم ز يار * آه بايستى كشيد ! زين نان ترش بىخورشت \r\n\r\nعقدهء نفسانى\r\n گر به تصوير كشند شرح پريشانى ما * قلم عفو كشند بر خط پيشانى ما\r\nمحتسب ديد كه ما خنده به لب مىآريم * رفت انديشه كند بر سر انسانى ما\r\nهرچه گويم كه « ملك بودم و فردوس برين جايم بود » * از ره عقل ندانست سخن رانى ما\r\nخرّم آن لحظه كه بر لوح قلم بگذارم * زود خالى شودم عقدهء نفسانى ما\r\nبر خط لوح برم نقد گران جانى را * تا بدانند سخن‌ها ز گران جانى ما\r\nنيك و بد ، صفحهء تقدير چنين مىزيبد * با چنين حال بياييد به مهمانى ما\r\nگر در افكار بهشتيد و پرىرويانش * اشتباهى شده اينجا ز غزل‌خوانى ما\r\nشرح دل گفتم و ديديد به زنجير كشند * هم دل و هم قلم و لوح و سخن دانى ما \r\n\r\n","description":"","footnote":"","page_name":" 107 ","page_number":107},
  {"content":"\r\n\r\n عاشقان را كه ز جرم دل خود بيمارند * نسخه‌اى هست و دوا ، مفت به ارزانى ما\r\nطلب صحّت اگر هست نشانى اين است * با دل‌ريش بشو همدم و زندانى ما\r\nتا بگويم به تو درمان تو در قرآن است * كيف بردار و بشو يار دبستانى ما \r\n\r\nقسمت من\r\n صبا رعايت حالم ز بينوايى كرد * بسى وزيد كه روحم ز تن جدايى كرد\r\nغريب محفل ياران هميشه من بودم * بدين‌وسيله صبا باب آشنايى كرد\r\nخلاف مصلحت اهل دل نرفتم ره * كه متّهم بشوم زان كه بىوفايى كرد\r\nقسم به عشق ! كه از عشق بيزارم * كه اين پديده مرا در خفا هوايى كرد\r\nبدون آنكه دمى در زند به اذن ورود * به دل نشست و مرا عازم گدايى كرد\r\nچه حكمت است ندانم چه بوده قسمت من * نتيجه آنكه غرورانه كبريايى كرد\r\nمرا كه قادر خلّاق آفريدستى * به مهربانى خود بهر من خدايى كرد\r\nولى چه سود كه من بندهء خدا نشدم * همين رويه به دل ، انگ بىحيايى كرد\r\nخدنگ صورت مهرش خط ختايى داشت * هرآنچه كرد همو كرد و ار خطايى كرد \r\n\r\nمحبوس\r\n ما سوته دل اندر پى ناميم * بشكسته كمر ، زهر به كاميم\r\nاندر دل شهر خود غريبيم * مست از اثر شرب مداميم\r\nمقهور ز خشم زشت‌خويان « 1 » * آلودهء دست انتقاميم \r\n\r\n\r\n","description":"","footnote":"\r\n( 1 ) - عوامل استكبار و ايجاد تهاجم فرهنگى .\r\n","page_name":" 108 ","page_number":108},
  {"content":"\r\n\r\n چون معتكف ديار عشقيم « 1 » * واماندهء حلقه‌اى ز واميم\r\nاين مسأله‌ها ، دم است و هاضم * گر هر دو به هم رسند تماميم\r\nدر گردش روز و عشق و مستى * با روسيهى غرقه به شاميم\r\nاولاد كه زحمتش كشيديم * از نكبت او ابو العواميم\r\nعمرى گذر از معاش كرديم * خود شعله كه حامل پياميم\r\nرنجى ز معاضلش به ما رفت * چون عاشق و تابع مراميم\r\n« دستش بگرفت و پابه‌پا برد » * عمرى همه در ره حراميم\r\nاين جامه كه بهر ما برش خورد * زان روست كه بينوا و خاميم\r\nفرزند ، عزيز و در دل ماست * شايستهء هتك احتراميم\r\nمحتاج هزار گونه لطف‌اند * محروم شنيدن سلاميم\r\nما ، در فلك حكم سه چوبيم * زيرا پدريم و پُرمقاميم\r\nدر حالت پرشكوه ايثار * ما اسوه مَطلع الكلاميم\r\nدر جمع پرىرخان خندان * در باركشى علىالدّواميم\r\nدر بارش انقلاب تربيع * ما گوشه‌نشين و بىخراميم\r\nگفتند بمير ، مرده باشيم * با هر روشى عليل و راميم\r\nاين گشته درام زندگانى * گويم كه هميشه يك دراميم\r\nاين گفته شده است در بلاغت * ما آيت و آيت عظاميم\r\nآزاد چو سرو و كاج و شمشاد * محبوس به قلعهء زماميم « 2 »\r\nبسرشت ز خاك و جانمان داد * فرمود كه در زمين اماميم\r\nابليس سرشته شد ز آتش * در آتش خشم او مداميم\r\nدر گردش كائنات گفته شد ما * با شرط به رتبه غلاميم \r\n\r\n\r\n","description":"","footnote":"\r\n( 1 ) - مسلمان بودن و خصوصا شيعه ، و همين باعث شده كه در دنيا بدهكارمان كنند .\r\n( 2 ) - عروسك‌هاى خيمه‌شب‌بازى كه به عنوان حكومت دور تا دور ميهن ما را احاطه كرده‌اند .\r\n","page_name":" 109 ","page_number":109},
  {"content":"\r\n\r\n آزادى ما ز بندگى شد * غافل ز دو جرعه‌اى ز جاميم\r\nچون خلقت ما ز عشق و راز است * در قيد رموز سر به گاميم\r\nرسواى هميشگى دهريم * پا بسته درون چاه داميم \r\n\r\nدريغ\r\n صبا وزيد و مرا غرقه در جوانى كرد * چو بلبلى به چمن مست نغمه‌خوانى كرد\r\nبهار عمر گران را كه رفته بُد از دست * اعاده‌اى بسزا كرد و جاودانى كرد\r\nدريغ موسم پيرى رسيد و وقت جوانى * حريف با مى و ساقى شد و تبانى كرد\r\nبه خاك تيره و ترك وطن عجينم كرد * دلم ربوده ، ولى وقت پاسبانى كرد\r\nهرآنچه ملتمس رؤيتش شدم به وصال * به يك كرشمه ابا كرد و لن‌ترانى كرد\r\nز خال روسيهش جامه‌ى عزاست مرا * ز اشك و آه من او جمله كامرانى كرد\r\nچه گويم از نمك شور و شهد شيرينش * چسان به رشته كشم كوچه سرگرانى كرد ؟\r\nبه حيرتم كه چسان قيس و كوه‌كن فرهاد * هرآن يكى به دمى عشق را شبانى كرد\r\nاسير ليلى شيرين سخن به دشت جفا * به عشق ليلى شيرين چه جان‌فشانى كرد\r\nنه اين گرفت در آغوش بخت شرينش * نه آن گرفت نشانى كه بىنشانى كرد\r\nغبار غم به دل هر دو از جفا بنشست * زمانه بد رقم آورد و امتحانى كرد\r\nشهنشهى كنم امشب كه جامهء شوكت * به بر ز مرحمت و عمق ناتوانى كرد\r\nكنون به نيمه‌شب ، حمد نعمتش گويم * كه قلب پرشررم معدن معانى كرد\r\nز شوق وصلت جانانهء بهار قلم * به نازدانى خود رقص و شادمانى كرد\r\nاگرچه خاك ره عاشقان سرمستم * مقيم ميكده‌ام تا كه ميزبانى كرد\r\nسرير كاخ سعادت مراد و مطلوب است * ز « آشنا » ست سخن طرح زندگانى كرد \r\n\r\n","description":"","footnote":"","page_name":" 110 ","page_number":110},
  {"content":"\r\n\r\n\r\nآوا ( 1312 )\r\nايرج كيهانى با تخلّص « آوا » فرزند مرحوم ميرزا على خان ، در سال 1312 هجرى شمسى در كرمانشاه قدم به جهان هستى نهاد . وى از نوادگان « ادب » كرمانشاهى است كه مردى فاضل و اهل ادب و قلم بود .\r\nكيهانى تحصيلات خود را در زادگاهش پايان بخشيد ، ازآن‌پس به استخدام وزارت كار درآمد و سال‌ها با صداقت و پاكدامنى خدمت كرد و سرانجام بازنشسته گرديد .\r\nكيهانى به عنوان شاعرى غزل‌سرا شناخته شده و در سرودن غزل هم از توانايى كافى برخوردار است ، امّا مثنوى مشهور « شهادت در محراب » او نشان از مهارت و ذوق سليم و قدرت كامل او بر نظم شعر مىدهد . اين مثنوى بارها انتشار يافته و آن هم با صداى خوش نى منتشر شده است .\r\nكيهانى دربارهء مثنوى چنين مىنويسد : « در سكوت مطلق يك شب سياه ، كه انديشه‌هاى پراكنده خواب از ديدگانم ربوده ، اندك‌اندك چشمهء خاطر جوشيدن گرفت و حاصل آن جوشيدن به صورت اشعارى بر صفحات كاغذ نقش بست و راستى نمىدانم چرا در آن دل شب ياد شهادت على عليه السّلام در خاطرم نقش بست . نمىدانم چرا در آن شب ياد شهادت على عليه السّلام در خاطرم نقش بست و راستى نمىدانم چرا ؟ بىگمان آن سكوت مطلق شب ، عظمت كائنات را در برابر عظمت وجود مردى كه نام بلندش بر تارك\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nتاريخ بشر مىدرخشد ناچيز يافته بودم » .\r\nجليل قريشىزاده ( وفا ) شاعر نامور و تواناى كرمانشاهى ، كه آثار « آوا » را با خطّ خوش خود برايم فرستاده ، دربارهء او چنين مىگويد : « آوا از شاعران متين و موقّرى است كه هيچ‌گاه از حوزهء اخلاق انسانى پاى بيرون نگذاشته و سال‌ها در مؤانست با مرحوم محمود منشى كاشانى ، كه خويشى نزديك باهم داشتند ، روزگارى را سپرى كرده است .\r\nاو از سرسپردگان مولاى متقيان و امير مؤمنان على عليه السّلام مىباشد . چه ، عمرى دراز در زاد روز و سال‌مرگ آن بزرگ آزاده قلم را آشناى صفاتش كرده و كمر به خدمت خاكسارانش بسته است . »\r\nكيهانى چندى پيش به استاد يد الله بهزاد نوشته بود :\r\n به كودكيم پدر از ره نصيحت گفت * كه ها ! مباش به غفلت ز خدمت استاد\r\nهنوز پند پدر زيب گوش جان دارم * كه در سراست مرا شوق خدمت بهزاد \r\nاستاد بهزاد در پاسخ آوا چنين سرود :\r\n اى يافته دل هزار شادى ز شما * و آموخته بىبهانه رادى ز شما\r\nگر خدمت استاد همىبايد كرد * خدمت ز من است و اوستادى ز شما \r\nنمونه‌هاى زير از شعر اوست :\r\n\r\nافسانهء وصال\r\n با چون تويى معاملهء ما نمىشود * اصلاح كارِ ما و تو ، اصلا نمىشود\r\nآبِ من و تو هر دو به يك جو نمىرَود * ديگر ميانِ ما و تو ، سودا نمىشود\r\nدل بُرده‌اى و ، بوسه به جايش نمىدهى * زين بيشتر كه صبر و مدارا نمىشود\r\nهرجا گُريختى ، به فريبى ، ز چشمِ من * امّا عزيز من ، دگر اينجا نمىشود\r\nهرگه كه روز وعدهء وصلت فرا رسيد * گفتى به ناز و عشوه ؛ كه حالا نمىشود\r\nامروز كام دل ز حال . . . ( ناتمام . . . ) * زارى دگر چه فايده ، فردا نمىشود \r\n\r\n","description":"","footnote":"","page_name":" 112 ","page_number":112},
  {"content":"\r\n\r\n طفل دلم گرسنهء وصل است و بعد از اين * در خواب به افسانه و لالا نمىشود\r\nامروز كار يكسره گردد ، وصال تو * يا مىشود ميسّرِ من ، يا نمىشود\r\nيا باز ده دلى كه ز « آوا » ربوده‌اى * يا كامِ او برآر ، و الّا نمىشود \r\n\r\nشوق احساس\r\n من به صحرا ، نه به سوداىِ بهار آمده‌ام * به تمنّاىِ تو ، اى لاله‌عُذار آمده‌ام\r\nدلِ غم‌ديده تمنّاىِ گُلِ روى تو داشت * ور نه اينجا منِ مسكين به چه كار آمده‌ام\r\nدامنِ دشت چو شد جاى تو اى طُرفه غزال * من هم البتّه ، به امّيدِ شكار آمده‌ام\r\nنوبهارا ! ز چه پُرسى سببِ آمدنم ؟ * من خزانم ، كه به دنبال بهار آمده‌ام\r\nخواهش جان مَنَت بود و سرانجام ، امروز * دل به دريا زده‌ام ، با تو كنار آمده‌ام\r\nشوقِ احساسِ وصال تو ، مرا خواهد كُشت * واى بر من ! كه چه حسّاس به بار آمده‌ام\r\nغم مخور اى گُلِ من ، سوزنِ مژگان اينجاست * تا برون آورم از پاىِ تو خار آمده‌ام\r\nمَىِ خونِ دلِ « آوا » چو بر آن چشمِ خمار * سازگار است ، پى دفعِ خمار آمده‌ام \r\n\r\nماجراى دل\r\n گفتم ، به گريه افكنم او را براىِ دل * لبخند زد به روز من و ماجراى دل\r\nآباد باد خانهء خيرش كه بَر نداشت * دستِ تطاول از سرِ ويران‌سراى دل\r\nزُلفِ شكسته بستهء او را ، زيان مباد * گر شد شكسته بستهء او دست و پاى دل\r\nپامال گشت و بوسه بر آن خاكِ پا نهاد * اين هم حكايتى دگر است از وفاى دل\r\nاى مبتلاى دل‌شده ! با درد خود بساز * من نيز مبتلا شده‌ام با بلاى دل\r\nآن گُل كجاست تا كه ببيند به چشم خويش * مىسوزد از غمش ز كجا ، تا كجاى دل\r\nجُز بختِ من كه خُفت و سر از خواب بَر نكرد * چشمى مگر به خواب شد ، از ناله‌هاى دل\r\nاى گُل بقاى حُسنِ تو بادا ، كه يك‌دو روز * چون گُل فزون نبود و نباشد بقاى دل\r\nآتش ميان سينه نهان كرده بنگريد * « آوا » درونِ سينه چه دارد به جاى دل \r\n\r\n","description":"","footnote":"","page_name":" 113 ","page_number":113},
  {"content":"\r\n\r\n\r\nمزار آرزو\r\n در مزار سينه مدفون است عشقِ مرده‌ام * بر مزارِ عشق خود ، سردرگريبان بُرده‌ام\r\nروز و شب چون شمع بر تابوتِ عشقِ نامُراد * سوختم چندان‌كه اينك آتشِ افسرده‌ام\r\nداغِ مرگ عشق دارم بر جبين ، آرى ببين * در بهار زندگى چون لالهء پژمرده‌ام\r\nرهسپار وادىِ عشق و جنون گشتم ، ولى * ديدم آخر بىجهت پاىِ طلب آزُرده‌ام\r\nچيست اين در سينه‌ام ؟ سنگِ مزارِ آرزوست * دل نباشد اينكه در آغوش خود بسپُرده‌ام\r\nاز لبِ معشوق اى عاشق شرابِ نابِ وصل * بر تو ارزانى ، كه من هم خونِ دل‌ها خورده‌ام\r\nبازهم دل مىتپد در سينه‌ام ، « آوا » مگر * بُرده در اينجا كسى نامى ز عشقِ مُرده‌ام \r\n\r\nاختيار من\r\n بس روزها كه بگذرد و روزگارها * كز ما كنى سُراغ به طرفِ مزارها\r\nچون شد ، خداى را ، كه ز اهلِ وفا دگر * ديّار هم به‌جا نَبُوَد در ديارها\r\nتا كى به نز معتبران روز و شب زنند * بىاعتبارها ، دم از اين اعتبارها\r\nآلودگان به عينه فروشند بىهراس * پرهيزها به معشرِ پرهيزگارها\r\nاز گلبُنِ مراد به‌جز خار غم نَرُست * در گلشنِ زمانه ز سيرِ بهارها\r\nحاصل نكرد وصلِ تو ، يك جو اثر نداشت * از جدّوجهد آنچه شنيديم بارها\r\nجامى و خلوتى و كتابى و مونسى * اين اختيارِ من بُوَد از اختيارها\r\n« آوا » چه خوب كرد كه تدبير باده را * از جان و دل گُزيد ز تدبير كارها \r\n\r\nمىرفت و مىآمد\r\n به قهر و آشتى يادم ز بس مىرفت و مىآمد * ز جسمِ خسته جان همچون نَفَس مىرفت و مىآمد\r\nخوشا حالِ دلم كاندر سرِ زلفِ دلاويزش * چو دست‌آموز مُرغى ، از قفس مىرفت و مىآمد \r\n\r\n","description":"","footnote":"","page_name":" 114 ","page_number":114},
  {"content":"\r\n\r\n نگفتم رازِ دل با او ، در آن محفل كه پىدرپى * رقيبِ زحمت افزا ، چون مگس مىرفت و مىآمد\r\nبراى ديدنِ شمعِ رُخش پروانه‌سان ، خلقى * ز هم‌سبقت‌كُنان از پيش و پس مىرفت و مىآمد\r\nنشد دزدانه از آن لعلِ شيرين بوسه بَردارم * كه شرم اندر ميان همچون عسس مىرفت و مىآمد\r\nچو رفت آن كاروان‌سالارِ دل‌ها ، ناله‌ها از دل * ز هجرش همچو فريادِ جَرَس مىرفت و مىآمد\r\nز رَشكِ هم‌نشينىهاى او مُردم ، چو مىديدم * گُلِ من روز و شب با خار و خَس مىرفت و مىآمد\r\nبه چشم خويش ديدم ، در اميد وصلت « آوا » را * كه جانش بر لب از شوق و هَوس مىرفت و مىآمد \r\n\r\nغربت غم\r\n ياران به روىِ مهر و وفا ، پا گُذاشتند * تنها مرا به غُربتِ غم‌ها گذاشتند\r\nپيوند عهدِ بسته گسستند و نيمه‌راه * اين خسته را به محنتِ خود واگذاشتند\r\nدل ، پايبند مهر و وفا بود ، اى دريغ * ديدى چگونه بر سر او پا گُذاشتند !\r\nافسُرده‌ام چنان ، كه رفيقان گُمان بَرَند * خاكسترى ز قافله بر جا گذاشتند\r\nيارِ غمى كه كوهِ گران تن زند از آن * يا ربّ چرا ؟ بر اين تنِ تنها گذاشتند\r\nاينم سزا ، كه پاسِ وفا ، بىوفا بُتان * بَر سينه نقشِ داغ دريغا گذاشتند\r\nجان باختن ز روى رضا شرط عاشقى است * كارى عجب به عهدهء « آوا » گذاشتند \r\n\r\nكاروان‌سالار دل‌ها\r\n نمىدانست مرغِ دل كه اين بى جا پريدن‌ها * ندارد حاصلى جز بال‌وپَر در خون كشيدن‌ها \r\n\r\n","description":"","footnote":"","page_name":" 115 ","page_number":115},
  {"content":"\r\n\r\n الا اى عشق ما را از تو ديگر خود چه حاصل شد * به غير از اشكِ حسرت‌ريختن‌ها ، دل‌تپيدن‌ها\r\nنهالِ آرزويم ميوهء حسرت به بار آورد * مرا قسمت همين يك ميوه شد از ميوه چيدن‌ها\r\nهنوزم طفلِ دل را دايهء غم مَهد جُنبان است * خجالت‌ها ز غم دارم ، از اين زحمت كشيدن‌ها\r\nتو را اى گُل دگر با من مجالِ گفتگويى نيست * كه هستى را رقيبان گرمِ گفتن‌ها ، شنيدن‌ها\r\nمن از غم بُرده سر در زير پَر افتاده در كنجى * تو خوش‌دل با حريفان در چمن گرمِ چميدن‌ها\r\nز بس اى كاروان سالارِ دل‌ها تُند مىرانى * دلى از كاروان وامانده از منزل بُريدن‌ها\r\nنشان آن دارد چشم سويت بعدِ مُردن هم * بياوز تُربت « آوا » ببين نرگس دميدن‌ها \r\n\r\nبر مزار رضى الدّين آرتيمانى\r\n مَطلَعِ ذوق و ادب ، مشرقِ عرفان اينجاست * سَر شوريده بياريد ، كه سامان اينجاست\r\nدرد اگر از سرِ سوز است و اگر دردِ دل است * دردمندانه بياييد كه درمان اينجاست\r\nراز ما چون به يقين فاش كند نِكهَت گُل * نُكته سربسته چه گوييم ، گلستان اينجاست\r\nرهنمونى كندت نغمه ، كه از گُلشن قُدس * نغمه‌پرداز ، يكى مرغِ خوش‌الحان اينجاست\r\nآن سخن سنج سخن دان كه زُلال سخنش * آبرو مىبَرَد از چشمهء حيوان اينجاست\r\nخاكِ « ارتيمان » آباد ، ك زين خاكِ عزيز * گوهرى خاسته پاكيزه‌تر از جان اينجاست\r\nمشهدِ عشق و مزار ادب است اين ، هُشدار * مَرقدِ پاكِ رضى ، مَظهرِ عرفان اينجاست \r\n\r\n","description":"","footnote":"","page_name":" 116 ","page_number":116},
  {"content":"\r\n\r\n شمعى « آوا » ز غزل پيشكش آورده ، و ليك * شمع خود چيست كه خورشيد فروزان اينجاست \r\n\r\nساغر بشكسته\r\n قطرهء اشكم ، كه اين‌سان از نظر افتاده‌ام * ساغرِ بشكسته‌ام ، در رهگُذر افتاده‌ام\r\nچون نسيم آوارهء دشت و بيابانم مُدام * نالهء نايم كه در كوه و كمر افتاده‌ام\r\nآشيان گُم گشته‌ام ، چو طاير بىآشيان * گاه اينجا ، گاه آنجا ، دربه‌در افتاده‌ام\r\nمُرغ بىبال‌وپَرم بَهر نجات از اين قفس * بس‌كه بال‌وپَر زدم ، از بال‌وپَر افتاده‌ام\r\nمِهر گردون هم به كينِ عُمر من برخاسته است * ژالهء صُبحم كه از چشمِ سَحَر افتاده‌ام\r\nشمعِ خاموشِ مزارِ آرزويم ، مُرده‌ام * آتش افسرده‌ام زان از اثر افتاده‌ام\r\nبرگِ زردم ، مانده‌ام از شاخِ خوشبختى جُدا * شاخهء بىحاصلم ، از برگ و بَر افتاده‌ام\r\nپاىِ خود « آوا » به كار عشق كردم استوار * ليك چون كردم نظر ، ديدم به سر افتاده‌ام \r\n\r\nنشان بىنشان\r\n در پىِ قتل من ، اى صنم به نهانى * چشمِ تو با ابروى تو كرده تبانى\r\nخرّم و شادم بتا از آنكه نهادم * بر سرِ عشق تو نقدِ عمر و جوانى\r\nدردِ دلِ خسته ، نيك دانى و دانم * رازِ لب بسته خوب خوانم و خوانى\r\nسر بنه اينجا به پاسِ آنكه نگارا * چشمِ تو با ما هميشه كرده گرانى\r\nخواهمت آن‌سان گرفت تنگ در آغوش * تا شوم اى دوست ، در وجودِ تو ، فانى\r\nبَست براى هميشه حُسنِ تو اى گُل * دكّهء نقّاشِ چين و ، دفتر مانى\r\nدفترِ شعرم ز روى و موىِ تو يارا * حُسنِ مضامين گرفت و لُطفِ معانى\r\nمن ، ز تو دورم ، رقيب بىخبر از عشق ؛ * با تو ، چنين گشته گرمِ چشم‌چرانى\r\nدست ز من ناصحا بدار كه هستم * ثانىِ مجنون ، به عشقِ ليلىِ ثانى\r\nخاطرِ « آوا » كنون بجوى كه فردا * نيست نشانى از او به هيچ نشانى \r\n\r\n","description":"","footnote":"","page_name":" 117 ","page_number":117},
  {"content":"\r\n\r\n\r\nمجنون ثانى\r\n شراب ارغوانى بود و غوغاىِ جوانى بود * بلى يادش به خير ! آن هم شبى از زندگانى بود\r\nبساطِ عيش و پاى آبشار درّهء دربند * شبِ مهتاب و فصل عشق و ايّام جوانى بود\r\nقدح لبريز مىشد ، بانگِ نوشانوش برمىخاست * نشاط و شور محفل از شرابِ ارغوانى بود\r\nمه من راستى آن شب ، جمالِ كبريايى داشت * عجب مهپاره‌اى در پَرنيانِ آسمانى بود\r\nمن اوّل آن رميدن‌هاى مرغِ دل ندانستم * كه از آن ناوك مژگان و ابروىِ كمانى بود\r\nپياپى لعلِ جانان با صراحى آشنا مىشد * ميان ما و ساقى از سرِ شب اين تبانى بود\r\nبه جُرمِ سرگرانىها ، سَر تسليم پيش آورد * ولى خشمش كمى از تابِ مى در سرگرانى بود\r\nفلك هم چشم رشك و غبطه بر آن شب‌نشينى داشت * همان تيرِ شهاب‌افكندنش بهتر نشانى بود\r\nز سرمستى بُت شيرين‌لبم چندان به وجد آمد * كه با آهنگِ شورانگيز گرم نغمه‌خوانى بود\r\nبجا گفتم ، گرش خواندم به مستى ليلىِ ثانى * كه « آوا » هم در آن مهتاب شب مجنونِ ثانى بود \r\n\r\n","description":"","footnote":"","page_name":" 118 ","page_number":118},
  {"content":"\r\n\r\n\r\nآوا ( 1335 )\r\nمحمد رضا عمرانى فرزند عبّاس در سال 1335 هجرى شمسى در كاشان از مادر زاد ، تحصيلات ابتدائى و دورهء متوسطه را در زادگاهش بپايان رسانيد و در رشته فرهنگ و ادب به دريافت مدرك ديپلم توفيق يافت ازآن‌پس به استخدام كارخانه‌هاى مخمل و ابريشم كاشان درآمد و سرانجام پس از سالها خدمت در سال 1379 بازنشسته گرديد .\r\nعمرانى كار شعر و شاعرى را از سال 1353 آغاز كرد و ابتدا در قالب دوبيتى و به صورت دوبيتىها پيوسته شروع كرد و مدّتها بقول خود جز دوبيتى ساختن هنرى نداشتم .\r\nعمرانى در سال 1365 با راهنمائى يكى از دوستانش به انجمن ادبى سخن راه مىيابد و در اين انجمن از محضر استادان شعر ، با فنون شعر و رموز آن آشنا مىشود خود مىگويد : « بيشترين بهره را در شعر از استاد صائم رئيس انجمن بردم تا جايى كه تخلص شعرىام را استاد برايم برگزيد و همچنان عضو اين انجمن هستم . »\r\n\r\nنوبهار من\r\n مىروى از ديار من ، باز بيا كنار من * اى گل نوبهار من ، باز بيا كنار من\r\nنرگس چشم مست تو ، ناز و نواز دست تو * مرهم حال زار من ، باز بيا كنار من \r\n\r\n","description":"","footnote":"","page_name":" 119 ","page_number":119},
  {"content":"\r\n\r\n اى مه دلرباى من ، وى گل با صفاى من * اى همه افتخار من ، باز بيا كنار من\r\nصبح اميد من تويى ، نور نويد من تويى * مايه اعتبار من ، باز بيا كنار من\r\nاز بر من چو مىروى ، از دل من نمىروى * دلبر با وقار من ، باز بيا كنار من\r\nيار من و نگار من ، مهر من و قرار من * همدم انتظار من ، باز بيا كنار من\r\nمونس و يار من تويى ، داروندار من تويى * اى گل نوبهار من ، باز بيا كنار من \r\n\r\nآواى طرب\r\n در كوچه باغ شهر ما گل گشته پيدا * آلاله و نسرين و سنبل گشته پيدا\r\nاينك كه مرغ سينه در دام خزانست * در بوستان آرزو گل گشته پيدا\r\nنوشم شراب عشق از جام محبت * اينك كه يار و ساقى و مُل گشته پيدا\r\nشمع و گل و پروانه بزم عيش چيدند * در گلشن جانانه بلبل گشته پيدا\r\nجان‌بخش من از شهر عشق و آرزوها * با كوله‌بارى از تحمل گشته پيدا\r\nوقتى كه « آواى » طرب سرداد بلبل * ديدم كه در گلزار جان گل گشته پيدا \r\n\r\nبىقرار\r\n امشب اين دل بىقرارى مىكند * اشك شوق از ديده جارى مىكند\r\nدر چمنزار دل شيداى من * ياد او چابك سوارى مىكند\r\nدل خمار و يار دور از چشم ما * با رقيبان ميگسارى مىكند\r\nبلبل جان در خزان هجر يار * صحبت از باد بهارى مىكند\r\nطفل دل در حسرت ماه رخش * تا سحر لحظه شمارى مىكند\r\nدر سكوت سينه‌ام : « آواى » : دل * از فراقش بىقرارى مىكند \r\n\r\nفراق\r\n دير آمد و زود از برم رفت * گل بود ز باغ ياورم رفت\r\nكرديم نثار جان و دل را * از ره نرسيده از برم رفت \r\n\r\n","description":"","footnote":"","page_name":" 120 ","page_number":120},
  {"content":"\r\n\r\n تا دست به دامنش گرفتيم * آن سايه سرو از سرم رفت\r\nروزى كه اميد ديدنش بود * چون اشك ز ديده ترم رفت\r\nمهتاب رخش شفق گرفته * گلواژه باغ خاطرم رفت\r\nفرجام دهيد درد دل را * زيراكه ز دست دلبرم رفت\r\nتقرير كنم كه از فراقش * جان و دل و دين و دفترم رفت\r\nحيف از گل باغ آشنائى * كز دشت شهيد پرورم رفت \r\n\r\nهماى خاطر\r\n در انتظار بهار از پى خزان بودم * در آرزوى شفاى تو مهربان بودم\r\nدل از كرانه مهرت چگونه بردارم * هميشه غرق در آن بحر بيكران بودم\r\nسحرگهان كه مؤذن دم از خدا مىزد * در آن نفس به ثناى تو در اذان بودم\r\nمنم كه شمع وجودم ز غصه مىسوزد * به عزم رفتن پروانه بىگمان بودم\r\nهماى خاطر حُسنت چو ترك عالم گفت * به قاف هجر در اندوه و در فغان بودم\r\nز عطر عاطفه : « آواى » : جان معطر كن * كه بىتو خار شدم با تو بوستان بودم \r\n\r\nآئينه حسن\r\n اى شمع فروزانم امشب به تو مهمانم * با آتش بىمهرى باز آ و نسوزانم\r\nمست از مى نابم كن يك‌چند خرابم كن * يا از در بىمهرى اى ماه جوابم كن\r\nدر چهره وفا دارى الحق كه صفا دارى * آئينه حسنت را دور از رخ ما دارى\r\nفكر تو به سر دارم كى دل ز تو بردارم * بر طره گيسويت عمريست نظر دارم\r\nتو نرگس شهلايى آئينه صهبايى * آخر زچه‌رو اى گل دور از من شيدائى\r\n« آواى » دل زارم درد و غم بسيارم * پيداست ز رخسارم اى يار ميازارم \r\n\r\n","description":"","footnote":"","page_name":" 121 ","page_number":121},
  {"content":"\r\n\r\n\r\nيار مه‌سيما\r\n من تشنهء سرمستىام ، پيمانه را لبريز كن * بيمار درد هستىام ، از رنجشم پرهيز كن\r\nمن شعله‌هاى سركشم ، در خاطره پروانه‌اى * بگذر ز خشم آتشم ، آخر مگر ديوانه‌اى\r\nمن غنچه‌اى پژمرده‌ام از رنگ رخساره بپرس * من نرگس افسرده‌ام از چشم بيمارم بپرس\r\nبا بوسه‌هاى آتشين صد شعله بر جانم بزن * با خنده‌هاى دل‌نشين آتش بر ايمانم بزن\r\nاى ماه مهر آئين من امشب چه بىتاب آمدى * انگار بر بالين من در عالم خواب آمدى\r\nزيبا غزال مشك مو ، باغ و گلستان منى * اى نوبهار آرزو ، آئينه‌ى جان منى\r\nاى يار مه‌سيماى من پيمانه را لبريز كن * گل نغمه‌ى « آواى » من بر گوش جان آويز كن \r\n\r\nخزان عشق\r\n ز من غافل مشو حالم خراب است * كه هنگام غروب آفتاب است\r\nبه شهر عاشقان و عشق‌ورزان * غروب آفتاب شعر ناب است\r\nخزان عشق را نزديك بينم * بهار عاشقى ديگر سراب است\r\nبنال اى بلبل بيدل كه در باغ * شب عاشق بدون ماهتاب است\r\nدريغا : شهريار : شهر ياران * بسوى دوست در حال شتاب است\r\nبيا مطرب به سوگش ناله سر كن * كه نالان از غمش چنگ و رباب است\r\nبيا « آواى » غم باهم بخوانيم * كه هنگام غروب آفتاب است \r\n\r\nغزل موشح\r\n صيغهء مهر تو در دفتر دل جارى شد * عشوه و ناز مكن هر دو خريدارى شد\r\nاز برم دور مشو صائم شيرين گفتار * آنچه مىخواستم از لعل لبت جارى شد\r\nيار از قصر سخن دار صلا بر ياران * گوييا آه دل سوخته‌ام كارى شد\r\nماه تابان سخن اوست كه در شام اميد * فيض ديدار رخش حاصل بيدارى شد\r\nكودك شعر من از بخت خوش و طالع نيك * در سراپردهء استاد پرستارى شد \r\n\r\n","description":"","footnote":"","page_name":" 122 ","page_number":122},
  {"content":"\r\n\r\n از من سوخته‌دل شرح غم هجر مپرس * وصف اين واقعه در سينه نگهدارى شد\r\nشيشه‌ى صبر من از سنگ فراق تو شكست * گرچه اى يار تو را شيوه وفادارى شد\r\nاى كه صدها گره از زلف غزل وا كردى * بهر صاحب‌نظران رفع گرفتارى شد\r\nنرگس ناز تو با ما نظرى داشت ولى * شيوه‌ى خنجر ابروت دل‌آزارى شد\r\nيار شيرين سخن از خاطر « آوا » نروى * گرچه در بندگى كوى تو كم كارى شد \r\n\r\nسينهء عاطفه\r\n ديشب ز لبت شراب پاكم دادى * دامن به كنار و سينه چاكم دادى\r\nچون طفل گرسنه‌اى در آغوش وفا * اى سينهء عاطفه خوراكم دادى \r\n\r\nبىتو\r\n ديشب مى ناب بىتو مفهوم نداشت * مستى و شباب بىتو مفهوم نداشت\r\nدر حجله به‌جز من و خيال تو نبود * هنگامه‌ى خواب بىتو مفهوم نداشت \r\n\r\nسودازده\r\n بردار حروف اول گفتارم * وان چيز شود كه آرزويش دارم\r\nسودا زده‌ام مرا مرنجان از خود * هرجا كه تو طالبى قدم بگذارم \r\n\r\nفرض كن\r\n تا به كى خلق خدا اجراى دستورت كنند * طاعت از احكام زور و فكر منفورت كنند\r\nتا به كى اندر كمين اين و آن خواهى نشست * فرض كن بهرام گورى عاقبت گورت كنند \r\n\r\nبرق نگاه\r\n صد ناز و كرشمه با خم ابرو كن * از برق نگاه خود مرا جارو كن\r\nاز فتنهء چشم مست تو باكى نيست * نازت بكشم هرآنچه دارى رو كن \r\n\r\nشهر گلاب\r\n شهرى كه گلاب اعتبارش باشد * بايد گل عشق در كنارش باشد\r\nكاشان كه به شهر شاعران مشهور است * الحق كه « شريف » شهر يارش باشد \r\n\r\n","description":"","footnote":"","page_name":" 123 ","page_number":123},
  {"content":"\r\n\r\n\r\nآوا ( 1352 )\r\nسيد محمّد حسين مؤمنى ، فرزند سيد عبد الوهّاب ، در شانزدهم خردادماه سال 1352 شمسى در يكى از روستاهاى تنكابن ( شهسوار ) واقع در استان مازندران در ميان خانواده‌اى روحانى قدم به عرصهء حيات گذاشت ؛ دانش‌هاى ابتدايى و دورهء سيكل اوّل متوسّط را در زادگاهش به انجام رسانيد ، ازآن‌پس براى ادامهء تحصيل راهى شهر مذهبى قم شد و در حوزهء علميّه به تحصيل علوم قديمه پرداخت و دورهء سطح را نزد اساتيد هر رشته فرا گرفته و از محضرشان كسب فيض كرد و هم‌اكنون نزديك به ده سال است كه در درسهاى خارج فقه و اصول شركت مىكند و ضمن تحصيل به تدريس فقه و اصول در مقطع سطح نيز اشتغال دارد .\r\nمؤمنى كه هنوز براى شعرش تخلّصى برنگزيده ، مىگويد : تخلّص « آوا » را دوست دارم ، امّا هنوز آن را در شعر به كار نگرفته‌ام . « 1 » از كودكى به شعر و شاعرى علاقمند بوده و چند سالى است كه طبع‌آزمايى مىكنم و آثارم در بعضى از نشريات هم به چاپ رسيده است و از ميان انواع شعر به غزل و مثنوى بيشتر علاقه دارم . »\r\nآوا در ميان شعراى متقدّم به اشعار سعدى و حافظ دلبستگى نشان مىدهد و از معاصرين به اشعار شادروان پروين اعتصامى ابراز علاقه مىكند . از وى تاكنون چند\r\n\r\n\r\n","description":"","footnote":"\r\n( 1 ) - گويا بالاخره تخلّص سحر را برگزيده است\r\n","page_name":" 124 ","page_number":124},
  {"content":"\r\n\r\nكتاب بنامهاى : « پرنيان ملكوت از ياد رفته » « روشن‌تر از خورشيد » « فاطمه‌ى زهرا بانوى بهشت » تأليف امّا توفيق چاپ آن را نيافته است .\r\nاينك نمونه‌هايى از شعر او :\r\n\r\nمحراب خونين\r\n شرارى بزن بر وجودم چو نى * بنالد همه تار و پودم چو نى\r\nشرارى كه آتش بر آيينه زد * غم دورى دوست بر سينه زد\r\nشب آن شب زمين غرق خون مانده بود * شب آن شب فضا لاله‌گون مانده بود\r\nشب آن شب ، شب غربت عشق بود * شب آن شب زمين تربت عشق بود\r\nشب آن شب خدا را تماشا نمود * على با خداوند نجوا نمود\r\nشب آن شب يتيمان ناخورده نان * همه چشم در راه آن مهربان\r\nدل كوفيان سخت مدهوش بود * عيارى اگر بود مغشوش بود\r\nبخوان مسجد ، اى مأمن كبريا * بخوان نوحه در سوك مرد خدا\r\nشب آن شب خدايا ! چه بيداد بود * زمان در كف ظلم شدّاد بود\r\nيتيمان محزون همه منتظر * هم آيينه گرديد ناگه كِدر\r\nخدايا ! چه سوزى است در سينه‌ها * كه آتش گرفتند آيينه‌ها\r\nكجايند مردان دردآشنا * كجايند ياران بىادّعا\r\nفدايت على جان ، سر و جان ما * گره خورده با نامت ايمان ما\r\n* * * شرارى بزن بر وجودم چو نى * بنالد همه تار و پودم چو نى\r\nشرارى كه آتش بر آيينه زد * غم دورى دوست بر سينه زد\r\nبه ديدار دلدار دلداده‌اى * كه بر خاك محراب جان داده‌اى\r\n* * * خدايا به خونى كه سجّاده شست * به دستى كه بالا به درگاه توست \r\n\r\n","description":"","footnote":"","page_name":" 125 ","page_number":125},
  {"content":"\r\n\r\n به دل‌ها كه از عاشقى سوخته * به چشمى كه بر درگه‌ات دوخته\r\nبه آه جگرسوز طفلان درد * به اندوه سربستهء كوچه گرد\r\nبه دل‌ها كه از عاشقى زنده‌اند * به جان‌ها كه از مهر پاينده‌اند\r\nبه نجواى شب‌زنده‌داران حق * به آواى تكبير ياران حق\r\nبه عشق على سينه‌ام را بسوز * و آيينه ، آيينه‌ام را بسوز \r\n\r\nچشمهء اهورايى\r\n هميشه لحظهء رفتن چقدر زيبايى ! * دوباره آه ! كبوتر بگو كه مىآيى\r\nهنوز در عطشت اى زلال مىسوزم * ببار ! تشنه‌ام اى چشمهء اهورايى\r\nشبيه كوچ پرستو چه ساده مىرفتى * چقدر ساده و تنها ، چقدر رؤيايى\r\nهنوز مانده به يادم هميشه مىگفتى * من از تبار خدايم منِ چليپايى\r\nدلم هواى وصالت نموده هرچند آه ! * قدح شكست ز هجرت شراب مينايى\r\nشكوه عاطفه بودى به آسمان رفتى * خدا كند كه كبوتر دوباره باز آيى \r\n\r\nدو بال خونين\r\n نگاه كن به دلم اين غريبه غمگين است * به شانه‌هاى نجيبش فراق سنگين است\r\nپر است سينه‌ام از شروه‌هاى تنهايى * كه نوحه در غم هجران دوست شيرين است\r\nتو در فراق درخت ، از بهار باور كن * پرنده مضطرب آن‌سو كنار پرچين است\r\nشب است و ماتم تنهايى كبوترها * كه مانده بر دلم از روزهاى ديرين است\r\nنگاه كن به دلم ، اين كبوتر محبوس * چگونه آه خدايا ، دو بال خونين است \r\n\r\n","description":"","footnote":"","page_name":" 126 ","page_number":126},
  {"content":"\r\n\r\n\r\nخاكستر بر دوش طوفان\r\n درد است در سينه دارم اى دوست ايمان بياور * بر دست‌هاى تهيمان يك اشتها نان بياور\r\nازبس عطش شعله مىزد ، در خويش مىمرد روحم * اى ابر امشب برايم يك جرعه باران بياور\r\nمىسوخت احساس نابم در برزخ ابر و آتش * اى دوست خاكسترم را بر دوش طوفان بياور\r\nاى كاش دستى ز باران بر شانه‌ام تازه مىشد * ديگر بهارى نمانده است ، بر زمستان بياور\r\nمانديم در خويش حيران در اين دوباره سرودن * آن قدر گفتند شاعر ! شعرى پريشان بياور\r\nروحم غزل خواند و جان داد آواى پرسوز او بود * « درد است در سينه دارم اى دوست ايمان بياور » \r\n\r\nهواى باران\r\n دوست دارم صداى باران را * گريهء هاىهاى باران را\r\nدوست دارم براى سبز شدن * بارش بىرياى باران را\r\nكاش مىشد ، بهار مىآمد * مىسرودم هواى باران را\r\nمىنشستم نماز مىخواندم * تا ببينم « خداى » باران را\r\nسرنوشتى كويرىام ، امّا * دوست دارم هواى باران را \r\n\r\nخورشيد روى خاك\r\n در پهنهء دشت عشق ، جولان مىداد * يك سينه عطش ، نداى ايمان مىداد\r\nدر هلهلهء شب‌زدگان ، مىديدم * خورشيد به روى خاك‌ها جان مىداد \r\n\r\n","description":"","footnote":"","page_name":" 127 ","page_number":127},
  {"content":"\r\n\r\n\r\nصبور\r\n در بهت غروب سمت فردا مىرفت * آن رود زلال رو به دريا مىرفت\r\nبا آنكه حصار سنگ رودررو بود * آيينه صبور تا تماشا مىرفت \r\n\r\nعطش دريا\r\n آن روز غريبانه و تنها جان داد * پروردهء آسمان به صحرا جان داد\r\nاسرارِ شگفتِ عشق معنا مىشد * وقتى كه عطش كنار دريا جان داد \r\n\r\nگريه بر عشق\r\n تمام عشق يك جا گريه مىكرد * كسى در كنج صحرا گريه مىكرد\r\nهمان شب عرشيان گفتند باهم * على در سوك زهرا گريه مىكرد \r\n\r\nزمزمهء شكوفه\r\n با نام تو عشق سرفراز آمده بود * انبوه درخت در نماز آمده بود\r\nاى فصل بهاران پرستوى غريب * با زمزمهء شكوفه باز آمده بود \r\n\r\nفرشتگان خاكى\r\n بر مرگ نگاه آسمانى كردند * يعنى كه به عشق مهربانى كردند\r\nآن روز فرشتگان خاكى چه غريب * در راه سپيده جانفشانى كردند \r\n\r\nرايحهء غم\r\n هله اى مرد غزل باز تو را كم دارد * كه در اين بزم بسى زمزمهء غم دارد\r\nبس‌كه از نام خوشت شروهء غربت مىريخت * عشق آتش شد و صد شعله به عالم دارد\r\nبه اشارت نتوان گفت عطش * كودكى سوخته ، ميل مى نم‌نم دارد \r\n\r\n","description":"","footnote":"","page_name":" 128 ","page_number":128},
  {"content":"\r\n\r\n گوش كن مأذنه تكبير چنان مىگويد * كه دوصد كرب و بلا رايحهء غم دارد\r\nرمضان گرچه عزيز است ولى منزلتى * كمتر از ماه پر از سوز محرّم دارد\r\nگريهء اشك به از بغض فرومانده و تلخ * به دل اين نم اگر آئينه شود ، يم دارد\r\nهاتف غيب غريبا به « سحر » مىفرمود * حرم سوخته فرياد دمادم دارد\r\nبازهم زمزمهء نام حسين است به عرش * آسمان دير زمانى است كه حاتم دارد \r\n\r\nشعله‌ور\r\n آن كيست كه طوفان به دل شعله‌ورم كرد * آنگاه دوصد مرتبه زير و زبرم كرد\r\nآن كيست كه جامى به كف و دست دگر تيغ * گاهى طلبم كرد و گهى بر حذر كرد\r\nآن كيست كه در مسجد و ميخانه عزيز است * آن پير كه از عشق ، ردائى به برم كرد\r\nبا اين همه از چشم افق ديدهء ما را * آلوده‌تر اين بار به خون جگرم كرد\r\nآنگاه ز اسرار الهى نفسى چند * برداشت دوصد پرده و هان با خبرم كرد\r\nوان لحظه كه از كنگره‌ى عرش صدا داد * تا خلوت لاهوت هلا ره‌سپرم كرد\r\nمن سوخته دل بودم و گرم از تپش عشق * او آمد و اين‌گونه بسى داغ‌ترم كرد\r\nآن‌گونه كه در وادى خاموش جنون خيز * سرگشته‌ترين رهگذر دربه‌درم كرد\r\nآن قطرهء اشكى كه ز مژگان شما ريخت * باران شد و از چشم شما خيس‌ترم كرد « 1 » \r\n\r\nاى آشناى درد\r\n آن شب چنان‌كه چشم تو كم‌كم قشنگ‌تر * زيباتر از بلور كمى هم قشنگ‌تر\r\nباور نداشتم كه در آن غريب پگاه * از طرح غنچه حالت شبنم قشنگ‌تر\r\nوقتى كه در غروب ، خودت را گريستى * يك قطره اشك از همه عالم قشنگ‌تر\r\nاى كوچه گر دو پير دل ، اى آشناى درد * گفتى فضاى سينه پر از غم قشنگ‌تر \r\n\r\n\r\n","description":"","footnote":"\r\n( 1 ) - استاد و شيخ عزيز جواد بن عباس كربلائى .\r\n","page_name":" 129 ","page_number":129},
  {"content":"\r\n\r\n اى كاش روح عشق مرا مىشناختى * يك سينه اشتياق دمادم قشنگ‌تر\r\nباور كنيد از همه جا دست شسته‌ام * مىميرم از تمام شما هم قشنگ‌تر \r\n\r\nصف چلچله‌ها\r\n كاش كم مىشد از اين شهر شب فاصله‌ها * تا كه پيوسته يكى بود همه سلسله‌ها\r\nآه ديوار بلندى كه ميان من و توست * كاش مىريخت به دست تپش زلزله‌ها\r\nكوچه‌اى هست مگر رو به خيالت دارد * كاش اين كوچه به پايان برسد فاصله‌ها\r\nقصّهء عشق تو در شهر هياهوئى كرد * كاش گم مىشدم آن‌سوى همين ولوله‌ها\r\nبرگ‌ريزان من و فصل شكوفائى توست * كم كمك مىرسد از راه صف چلچله‌ها\r\nپير ما گفت مزن لاف كه دلها برده است * « سحر » عشق فراسوتر از اين حوصله‌ها \r\n\r\nسال گنجشك\r\n دل جنگل و ساحل ، آن بال گنجشك * شكوه غزل در نگاه كهنسال گنجشك\r\nكه همواره چون عطر گلهاى نارنج جاريست * شمالىترين لحظه‌ها در پروبال گنجشك\r\nتمام دل ما و شش‌دانگ دريا و جنگل * و يك‌مشت گندم از اين دشتها مال گنجشك\r\nكه افسوس عمرى در اين سردكامى گذشته است * نپرسيد حتى نگاهى شبى حال گنجشك\r\nكه در سرزمين دلم مىتوان هر سحر ديد * هزاران شهيد به خون خفته امثال گنجشك\r\nاگر در دل آب و آئينه ، شك بود * نوشتند تقويم‌ها سال نو سال گنجشك \r\n\r\n","description":"","footnote":"","page_name":" 130 ","page_number":130},
  {"content":"\r\n\r\n\r\nآهى ( 1339 )\r\nحسين آهى نويسندهء پژوهشگر و شاعر خوش‌قريحه و توانا فرزند على در سال 1339 هجرى شمسى در تهران چشم به جهان هستى گشود ، تحصيلات ابتدائى و دوره متوسطه را به پايان رسانيد ازآن‌پس به تحصيلات عاليه پرداخت و در رشته ادبيات فارسى فارغ التحصيل شد و با زبان‌هاى عربى و انگليسى و آلمانى آشنائى يافت و چندى نيز به تحصيل علوم قديمه اشتغال ورزيد و در زمينه صرف و نحو و منطق و فقه و اصول و نجوم و كلام نيز دانش اندوخت و صاحب بصيرت گرديد و چند سال نيز در مراكز فرهنگى خارج از كشور بتدريس نقد ادبى و گرامر تطبيقى و ادبيات فارسى پرداخت .\r\nحسين آهى با اينكه از نظر فضل و دانش در زمينه‌هاى ادبى صاحب بصير و نظر است امّا هيچ‌گاه داعيهء فضل‌فروشى ندارد و خود را كمتر از حدّ متعارف مىداند و اين امر نشان مىدهد كه داراى شخصيتى و الا و كمالى متعالى است و هرگز قصد خودستائى ندارد .\r\nحسين آهى در زمينه نقد متون ادبى بخصوص عروض و بحور فارسى اطّلاعات وسيعى دارد و از بصيرت و دانش سرشارى برخوردار است و اساتيد و بزرگانى چون دكتر حميدى شيرازى و سيد عبد الكريم اميرى فيروز كوهى و دكتر سادات ناصرى و مهدى اخوان ثالث هركدام درباره تسلّط و تبحر او در علم عروض و بحور شعر فارسى\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nستايشها كرده و مقام علمى او را آن چنان كه شايسته است مورد ستايش قرار داده‌اند .\r\nدكتر حميدى شيرازى استاد دانشگاه درباره آهى چنين مىنويسد : « در طى دورهء دانش‌آموزى ، دانشجوئى ، دبيرى ، دانشيارى و استادى خود هرگز با كسى مواجه نشده‌ام كه يكدهم اطّلاعات عروضى او را داشته باشد در يك جمله بگويم اگر اين جوان در هفده‌سالگى مؤلف درسى آن بود كه استادى كرسى عروض را در دانشگاه احراز كند و براى اين كار از من نمره‌اى مىخواستند . با آنكه در تمام دوران استادى خود هيچ‌گاه چنين كارى نكرده‌ام بىمضايقه نمرهء بيست مىدادم . »\r\nو نيز دكتر سادات ناصرى آهى را شمس قيس روزگار ما مىدانست و مهدى اخوان ثالث دربارهء او مىنويسد : « من فكر مىكردم به اين علم پيچيده ( عروض ) خيلى احاطه دارم وقتى چند مورد از خطاهاى مرا براى من شرح كرد ديدم واى : « انّ الزمان لمثله لعقيم » .\r\nو همچنين استاد اميرى فيروز كوهى اديب و شاعر والامقام دربارهء كتاب بحور شعر فارسى آهى مىگويد : « به نظر و سليقهء من و شايد اكثر اهل ادب تاكنون در تسهيل علم عروض چنين صورتى ابتكارى از طرف آن‌همه مؤلف به‌وجود نيامده و كارى است كاملا ابتكارى ، در مجموعه خدمت و زحمت اين جوان دانشمند را جز با قدردانى و سپاس مقابله نمىتوان . »\r\nحسين آهى علاوه بر مقالات زيادى كه تاكنون از وى در مطبوعات طبع و نشر شده و يا در صدا و سيما برنامه‌هائى اجرا و ارائه كرده چندين كتاب و رساله از وى به زيور طبع آراسته گرديده و يا اينكه كتب و متون فارسى چندى را تصحيح و تحشيه كرده است بدين شرح : بحور شعر فارسى ، خيام‌شناسى ، فرهنگ اصطلاحات ادبى ، كتاب خيام‌شناسى ، هفتاد قاعده در نگارش خط فارسى ، فرهنگ و اصطلاحات دستورى ، تعليقات و حواشى بر درّه نجفى ، تصحيح كامل معيار الاشعار خواجه نصير طوسى ، حواشى و تعليقات و تصحيح المعجم شمس قيس ، فهرست كامل عروضى ديوان\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nحافظ ، فهرست كامل عروضى ديوان ناصر خسرو ، حواشى ديوان فيضى آگره « به غلط دكنى » فرهنگ اصطلاحات بديعى ، تصحيح ديوان كامل بيدل به همراه فهرست كامل عروضى غزل‌ها ( چاپ 1376 ) ، واژه‌نامهء تصويرى آلمانى ، تصحيح ديوان كامل بهائى در كلام ، ترجمهء بخش حافظ نامهء ديوان شرقى ، حاشيه بر ارث شرح لمعهء شهيدين و چند اثر ديگر .\r\n\r\nانتظار\r\n چو لاله بىتو ز بس رنگ اعتبارم سوخت * خزان نيامده از راه نوبهارم سوخت\r\nز بس به راه تو آويختم چراغ نگاه * به راه آمدنت چشم انتظارم سوخت\r\nشبى كه بىتو نشستم به رهگذارِ خيال * هزار بار تف آه شعله‌بارم سوخت\r\nنيامدى و شبم صبح گشت و روزم شام * دل ستاره شمار اميدوارم سوخت\r\nچراغ لاله اندوه مىدهد آواز * كه مىتوان نفسى بر سر مزارم سوخت\r\nجوانه‌اى به چه اميد بشكفد در من * در آتشى كه برافروخت برگ و بارم سوخت\r\nمگر به گوشه چشمى به خويش باز آئيم * كه باز حسرت آن چشم مىگسارم سوخت\r\nبه سخت‌جانىام آه اين همه اميد نبود * كه موج سبز نگاهش هزار بارم سوخت \r\n\r\n","description":"","footnote":"","page_name":" 133 ","page_number":133},
  {"content":"\r\n\r\n\r\nدست و روى ماست امّا . . .\r\n تا ز خون ديده ما را گشت روى زرد ، سرخ * كى شود از شرم پيش منّت نامرد ، سرخ\r\nروسياهى ماند بر ارباب زور و دى گذشت * دست و روى ماست ، امّا زان هواى سرد ، سرخ\r\nپنجهء مرجان بود گلرنگ از سيلىّ موج * پيش نامردم شود از فيض غيرت مرد ، سرخ\r\nنيست هر تردامنى از حلقهء آزادگان * ابر نيلى هست از خورشيد تنها گرد ، سرخ\r\nتا نباشم شرمگين پيش سيه‌كاران ز عجز * ديده را نازم كه ما را ساخت روى زرد ، سرخ\r\nطبع آتش‌خيز من كى افسرد در خاك مرگ * لاله بر خاكم شود جاى سخن از درد ، سرخ\r\nچوب دار خويش را مىكرد « آهى » سبزتر * تا زبانى در دهان طبع مىپرورد ، سرخ \r\n\r\nرمز و راز\r\n نه مىپائى عهد خود را ، نه مىمانى يك‌دو روزى * در افتادم - از پى تو ، به افغان و آه و سوزى\r\nدَرِ دل را بىتو بستم ، بيا با من ، تا كه هستم * رسان روزى را به شامى ، ببر شامى را به روزى\r\nهنوز اى جان ، دلنوازى ، هنوز اى دل جانگداز * هنوز اى گل ، فتنه‌سازى ، هنوز اى مه شب‌فروزى \r\n\r\n","description":"","footnote":"","page_name":" 134 ","page_number":134},
  {"content":"\r\n\r\n نپاييدى لحظه‌اى را ، كه را پويى ، راه پيكار * به كيوى پايبندى ، به مژگان ديده دوزى\r\nز درياى چشم‌هايت ، توان جستن با نگاهى * از اشراق شرق ، رازى ، از اعماق شب ، رموزى\r\nتو را جان بىزوالى مرا درد باشكوهى * تو را صبح بىغروبى مرا آه سينه‌سوزى \r\n\r\nآبى اشراق\r\n سكر نگاه تراست ، خواب به دنبال * چشمانت را ، دو آفتاب به دنبال\r\nچشم تو ، اين فصلهاى آبى اشراق * مستى ، در پيش داشت ، خواب به دنبال\r\nوقتى مىرفت تا به مرز جدايى * ريختم او را ز ديده آب به دنبال\r\nعشق تو ، ما را فريب بود ، و فسون بود * ديده‌ام اين آب را ، سراب به دنبال\r\nراه برد تا مگر به مخمل زلفت * داشت شب از شوق ، ماهتاب به دنبال\r\nياد شبى كز صداى پاى من و او * شور به ره بود و اضطراب به دنبال\r\nمىشدم از دست در عبور نگاهش * گفتى دارد مگر شراب به دنبال \r\n\r\n","description":"","footnote":"","page_name":" 135 ","page_number":135},
  {"content":"\r\n\r\n\r\n. . . فصلى كه با اين بهانه\r\n در ذهن پاييزىام اى هميشه تو جارى * جاريست از گيسوانت شميم بهارى\r\nپاييز را آفريدند تا با درختان * شعرى بگوييم از راز بىبرگ و بارى\r\nپاييز فصلى است - فصلى كه با اين بهانه * با برگها مىتوان كرد آهنگ زارى\r\nاى هيئت سبز ! بىتو در اين وسعت زرد * سوى چه كس دست‌يازم به امّيد يارى\r\nبر من نگاهى - مگر برگ و بارى بيابم * اى رود سبز نگاه تو هر لحظه جارى\r\nبشتاب اى اسم اعظم كه دور از تو بردند * اين نىسواران در اين دشت ؛ عِرض سوارى\r\nتا با درختان دهى آشتى برگها را * بشتاب و بگذار مرهم بر اين زخم كارى \r\n\r\n. . . آن‌سوى باران\r\n اى در حريم تنت آرميده بهاران * پيچيده بوى تو در ساغر مىگساران\r\nدر واژه‌هاى تو راز بشارت نهفته * وقت غروبى در انديشهء روزه‌داران\r\nدر ذهن پاييزى من ، خيال گل سرخ * يا نقطه‌ى انتهايى براى سواران \r\n\r\n","description":"","footnote":"","page_name":" 136 ","page_number":136},
  {"content":"\r\n\r\n تا تشت رسوايى ما نيفتاده از بام * بايد گريزيم در خانه از چشم ياران\r\nيك شب كمندى تو از گيسوانت رها كن * شايد برآيم در آن‌سوى - آن‌سوى باران\r\nبايد كه را گفت از اين غم اگر روزگارى * ديوار بين من و تو كشد روزگاران\r\nبا ياد تو در تماشا نشستم * اى مطلع صبح ، يادى ز چشم انتظاران\r\nبايد از آيينه‌ى من به مردم درآيى * باشد اگر مهرخت - را از آيينه‌داران\r\nآرى ! شب بد ، شب دَد ، شب اهرمن رفت * اينك بهاران ! سحر ! صبح ! خورشيد ! ياران !\r\nبايد به شاباش جان و دل افشاند در باغ * كامد صلاى بهاران ، بهاران ، بهاران \r\n\r\n","description":"","footnote":"","page_name":" 137 ","page_number":137},
  {"content":"\r\n\r\n\r\n[ الف 
  ]\r\n\r\nابراهيم‌زاده ( 1322 )\r\nعلى اكبر ابراهيمىراد - ، كه به نام « ابراهيم‌زاده » شهرت يافته ، فرزند احمد در سال 1322 هجرى شمسى در گرگان قدم به عرصهء حيات گذاشت ؛ دانش‌هاى ابتدايى و دورهء متوسّطه را در زادگاهش به پايان رسانيد ، ازآن‌پس براى ادامهء تحصيل در رشتهء زبان و ادبيات فارسى به دانشگاه پيام نور راه يافت و فارغ التحصيل شد .\r\nابراهيم‌زاده شعر و شاعرى را از دوران تحصيل در دبيرستان آغاز كرد و در ضمن با انجمن ادبى شهر خود همكارى و مشاركت نمود و در سال 1368 كه انجمن ادبى از طرف ادارهء ارشاد اسلامى گرگان تأسيس گرديد ، وى از اعضاى فعّال آن به شمار رفت و هم‌اكنون انجمن مزبور زير نظر او اداره مىشود .\r\nابراهيم‌زاده مىگويد : « آثار هنرى شعر و نثرم را در مطبوعات مختلف به چاپ رسانيده‌ام ، شعر را با غزل و رباعى و مثنوى آغاز كردم و به موازات آنها سرودن اشعار نيمايى و سپيد را ادامه دادم ، بيش از بيست سال است كه در اين زمينه فعاليت دارم . در زندگى خصوصى سختىهاى زيادى را پشت سر نهاده‌ام ، ليكن هيچ‌گاه از مطالعهء آثار شاعران و نويسندگان گذشته و حال غافل نمانده‌ام . در يكى از شركت‌هاى دولتى خدمتگزار مردم هستم . »\r\nاز ابراهيم‌زاده مجموعهء شعر « آتش اهورايى » طبع و نشر شده و آثار ديگرش عبارت است از : مزامير آب ( شعر ) ؛ پشت سال‌هاى فراموشى ( شعر ) ؛ سفرنامهء حجّ ( نثر ) .\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nاينك چند نمونه از شعر او :\r\n\r\nآزادى\r\n خورشيد خون برآمد از قلّه‌هاى بىخواب * زانو به خاك شب زد اسب سپيد مهتاب\r\nيال بلند آتش ، در دام كولىِ باد * دست شتاب توفان ، بر شانه‌هاى خيزاب\r\nنوشيد مرغ آتش ، اندوه كهكشان را * روييد موج زارى از گونه‌هاى مهتاب\r\nناليد قلب رستم ، از كيد آن كج آهنگ * آنك نشسته خنجر بر چاك زخم سهراب\r\nبايد كه دل سپارى ، بر موج‌هاى جارى * تا شط خون برآرى ، از كام تلخ مرداب\r\nآزادى از قفس را مرغان شب سرودند * اى روح سبز جنگل ! شيران بيشه درياب\r\nدر من هماره دريا ، دريادلى رها بود * بشكن حصار شب را ، اى دست روشن آب ! \r\n\r\nجهان سبز\r\n پلك دوباره مىزند اين آسمان سبز * با من زلال خنده‌ات اى روشنان سبز\r\nپر مىكشد ز مجمر آيينه‌هاى سرخ * آفاق گُرگرفته‌ات اى كهكشان سبز !\r\nامشب به ياد چهرهء شاداب و روشنت * سر مىنهم به شانهء نخل جوان سبز\r\nتو با ستاره مىدمى اى يادگار عشق ! * تا جاودان بماند اين آشيان سبز\r\nاى ناخداى كشتى غم‌هاى دلپذير ! * كى مىرسى به ساحل نام و نشان سبز ؟\r\nپيغام روشنايى سرخ شقايقى * بر لب شكفته‌اى كه بخوانم اذان سبز\r\nاى چشم‌هاى نيلىات آيات روشنى ! * با من بمان كه در تو ببينم جهان سبز \r\n\r\nكشتى ساحل\r\n شيشهء شب شكسته از تابش خنده‌هاى تو * خون سحر چكيده بر مخمل كهرباى تو\r\nتا نفس بنفشه‌هاى مىدمد از نطع زمين * گل به سراى خويشتن ، خيمه زند براى تو\r\nسرخى لاله را نگر شوق شكفتنش به سر * مىكشدش به خون اگر دشمن نارضاى تو \r\n\r\n","description":"","footnote":"","page_name":" 139 ","page_number":139},
  {"content":"\r\n\r\n مير سپاه من تويى ، هادى راه من تويى * تا تو زنى نداى حق ، مىدوم از قفاى تو\r\nدختر آفتاب اگر حمله برد به شطّ شب * پشت ستاره مىدمد منظر آشناى تو\r\nكشتى ساحل امين مىرسد از ره يقين * كوكب طالعش ببين در كف ناخداى تو \r\n\r\nآن‌سوى خطّ ايمان\r\n چندان‌كه با تو گفتم ، اسرار اين زمانه * در باورم نشاندى ، زنجير و تازيانه\r\nتقدير تو چنين است ، اى بيشهء غم‌آلود ! * در خون تپيده بينى ، شيران اين كرانه\r\nشب‌نامه‌اى كه سرخ است ابيات آتشينش * كى مىدرخشد از آن تمثيل شاعرانه\r\nخون ستاره رويَد از مهر تابناكت * عمر دوباره نوشد شمشاد سبز خانه\r\nتا ريشه در حياتم توفان نمىتواند * از شاخه‌ها بچيند گلبانگ عاشقانه\r\nاى نخل آتشينم ! وى شكّ تو يقينم * از روشناى خونم ، كى مىزنى ، جوانه ؟\r\nآن‌سوى خطّ ايمان اسطورهء جهاد است * از خود گذشتن است اين پرواز عارفانه\r\nچون سايه در سكونم از خويشتن برونم * با نفس خويش دارم ، پيكار جاودانه\r\nتا جاودان بمانى اى خاك مهربانى ! * از ناى ارغوانى ، مىخوانم اين ترانه \r\n\r\nمانده بر لوح شفق\r\n تا شب از خون دلم غرفهء مهتاب گرفت * دست غم آمد و تنديس مرا قاب گرفت\r\nروز در خاطرهء سبز سپيداران مُرد * چشم اين قافله را مزبلهء خواب گرفت\r\nنخل آواى مرا ولولهء باد شكست * منظر چشم تو را سرمهء خوناب گرفت\r\nخنجر كينهء شب ، ململ آفاق دريد * رهزن ملك سحر ، چادر مهتاب گرفت\r\nمانده بر لوح شفق ، داغ هزاران گل سرخ * ريشه تلخ زمين ، از جگرم آب گرفت\r\nآمدم تا بنويسم غزلى از دم صبح * دست شب آمد و خورشيد مرا قاب گرفت \r\n\r\nفرهادواره\r\n تيشه بر ريشهء اين بيشهء بىريشه مزن * تو چه مىبينى از اين تيشه بر اين بيشه زدن \r\n\r\n","description":"","footnote":"","page_name":" 140 ","page_number":140},
  {"content":"\r\n\r\n جنگل سبز من از شعلهء بيداد تو سوخت * مانده جا پاى ستم ، بر دل بيدار چمن\r\nاى تبردار غضب ! شرم كن از تاك تنم * يا مرا سبز بكن يا كه بزن ريشهء من\r\nمهربان باش تو با سلسلهء اهل‌قلم * بال اين شاپركان اى شب سنگى ! مشكن\r\nنغمه‌اى ساز كن از پنجهء بيدار غزل * تا به افلاك رسد نعرهء شيران وطن \r\n\r\nدريادلان\r\n دريادلان ، دريادلان ! آوايى از دريا زنيد * مضراب حق بر ساز اين دريادل شيدا زنيد\r\nبانگ طرب مىآيد از طبل سحرگاهان به گوش * خون فلق بر كاكل خورشيد گل‌سيما زنيد\r\nمرغان بيدار چمن ! در خونتان عشق وطن * از ناى سرخ شعر من ، فرياد بىپروا زنيد\r\nدارم دلى آتشفشان در سينه‌اش غوغاى جان * اى شعله‌هاى پرتوان ! آتش بر اين غوغا زنيد\r\nدريا اگر طغيان كند ، اين خانه را ويران كند * خيزيد اى دريادلان ! آهنگ اين دريا زنيد\r\nآنجا كه دل شيدا شود ، شورى دگر پيدا شود * اى سالكان سرمدى ! آواى حق آنجا زنيد\r\nكو صوفى صرّاف دين ؟ كآواز خونش بر زمين * دم مىزد از « حقّ اليقين » تا دم از آن مولا زنيد\r\nتا شب از آن آوازتان تن مىزند بر سازتان * بارى بر اين پروازتان نقش گل فردا زنيد \r\n\r\nغزال سرخ لبت . . .\r\n پيام سبز تو را شيخ و شاب مىنوشد * اگرچه مردم چشمت سراب مىنوشد\r\nتو آن شكوفهء سرخى كه در عبادت باد * تن لطيف تو را ، لفظ آب مىنوشد\r\nحكايت تن تو در غزل نمىگنجد * غزال سرخ لبت آفتاب مىنوشد\r\nزلال پيكر توست اينكه مىچكد از شعر * اگرچه خامهء دستم ، شراب مىنوشد\r\nحكايتى نكنم از تبار ظلمت خويش * چرا كه طالع من رود خواب مىنوشد\r\nتنور گرم دهانت پر از كلوچهء حرف * فصول سبز پيامت كتاب مىنوشد\r\nكنون كه چشم سياهت سفينه‌ى غزل است * لبان ساكت من شعر ناب مىنوشد \r\n\r\n","description":"","footnote":"","page_name":" 141 ","page_number":141},
  {"content":"\r\n\r\n\r\nخورشيد بيداران\r\n در بازوان سبزتان خورشيد شب پنهان شده * خصم زبون از خشمتان آواره و نالان شده\r\nآيينه‌دار من ! بگو خورشيد بيداران كجاست ؟ * كز خندهء تابان او تالار شب ويران شده\r\nاى رازدار آسمان ! سردار پير كهكشان ! * بنگر كه خون عاشقان فوّارهء ميدان شده\r\nمرغ سبك پرواز من ! بال‌وپرت آواز من ! * چنگى بزن در ساز من ، مزمار دل نالان شده\r\nدر سنگر آزادگان ، خوش مىدرخشى اى جوان ! * گل‌واژهء ايمان تو ، اسطورهء انسان شده\r\nدر سرخى اين لحظه‌ها ، مىخوانم آيين شما * رنگين‌كمانان خدا ! رهدارتان قرآن شده\r\nبرخيز اى رهوار دل ! پروا مكن زين آب و گل * كاين نعره‌هاى غم‌گسل ، آيينه‌هاى جان شده \r\n\r\nآفاق مهتاب\r\nگفتم :\r\n غرور پلنگى كه از بام زرفام خورشيد * نگاه شگرفى بر آفاق مهتاب دارى\r\nحذر كن از اين صخره‌هاى تن آسودهء ابر * اگر باور ريشه در خون مرداب دارى \r\nگفتى :\r\n من آن ريشهء سبز پندار پاك بهارم * مرا در كنار نفس‌هاى سرخ شقايق بجوى\r\nبرافشان عبيرى از آن كهكشان ترنجين سرخ * غم لاله‌ها را به جوبار سبز كلامت بشوى \r\nديدم :\r\n طنين دو چشمت به پهناى شب‌خيز دريا شكفت * فروغى از آن موج آبى به ساحل نشست\r\nاز آن‌سوى دريا ، از آن بيكرانه كبود * برآمد سوارى كه تنديس شب را شكست \r\nسرودم :\r\n تو خون سحابى كه فرش زمين روشن از جاريت * تو صبح اميدى از آفاق بيدار سبز فلق مىدمى\r\nچراغى ! كه ظلمت اسير قناويز چشمان توست * شهابى ! به رگ‌هاى سرخ شفق مىدوى \r\n\r\n","description":"","footnote":"","page_name":" 142 ","page_number":142},
  {"content":"\r\n\r\n\r\nپيلهء شب\r\n در كام شفق ستاره گلگون شده است * ايوان فلك كرانهء خون شده است\r\nخورشيد ببين كه با تن زخمى خويش * از پيلهء شب دوباره بيرون شده است \r\n\r\nسنگ ملامت\r\n آنان كه دم از صبح رفاقت زده‌اند * انوار سپيده بر جماعت زده‌اند\r\nدردا كه از آن كرانهء آبى عشق * بر پاره تنت سنگ ملامت زده‌اند \r\n\r\nپژواك سحر\r\n با سرخوشى از مدار شب دور شدى * پژواك سحر ، حماسهء نور شدى\r\nحلّاج تويى كه بر سر چوبهء دار * رقصيدى و ترجمان منصور شدى \r\n\r\nاى بوتهء شقايق !\r\nاندوه با شكوهى\r\nدر باورم نشسته .\r\nآن خيل غم‌گساران ،\r\nاى واى !\r\nدر كجايند ؟\r\nگلهاى صبح شادى\r\nدر خاك غم تپيدند .\r\nاى بوتهء شقايق !\r\nما را مجال آن نيست\r\nسر بركشيم از خاك !\r\n\r\n","description":"","footnote":"","page_name":" 143 ","page_number":143},
  {"content":"\r\n\r\n\r\nابن امين ( 1379 - 1297 )\r\nآيت‌اللّه سيد علينقى امين ، در سال 1297 هجرى شمسى در سبزوار تولّد يافت .\r\nو سرانجام در بيست و هفتم ارديبهشت‌ماه 1379 چشم از جهان فروبست و جنازه‌اش با تجليل تشييع و در جوار حرم مطهر عبد العظيم در شهر رى به خاك سپرده شد پدرش سيد حسن امين الشّريعه ، در زمرهء علماى اعلام و آزادىخواهان و مشروطه‌طلبان بود .\r\nسيد علينقى امين ، تحصيلات خود را در رشتهء منقول و معقول در زادگاهش به انجام رسانيد و در سال 1344 به تهران مهاجرت كرد و امامت مسجد خاتم الانبياء تهران پارس را عهده‌دار گرديد . خود مىگويد : « اكثر اوقات خويش را صرف مطالعهء كتب ادبى و عرفانى و تاريخ و سير و كتب علمى و عملى نموده و تا امروز متجاوز از سى سال از مراحل زندگى را طى كرده ، لحظه‌اى از تحصيل كمالات عقليّه و نقليه و علميه در خور وسع و استعداد خود غفلت نورزيده‌ام . »\r\nآيت‌اللّه امين ، كه در شعر از ذوق و قريحه و استعداد كافى برخوردار است و « ابن امين » تخلّص مىكند ، از آغاز جوانى به سرودن شعر پرداخت وى در سال 1347 نخستين اثر منظوم عارفانهء خود را به نام « منطق عارفان » طبع و نشر كرد . خود دراين‌باره مىگويد : « چون ضمن مطالعات قصهء يوذاسف و بلوهر حكيم ، كه در كتب احاديث معتبر مضبوط ، و داستانى است مشتمل بر مواعظ و نصايح ، و گلستانى است كه مشام جان از استشمام روائح آن تازه مىشود ، نظر مرا جلب كرد ، تصميم گرفتم آن را به نظم\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nدرآوردم ، ولى به سبب گرفتارىهاى پىدرپى از آن زمان تا فروردين 1326 ، بقيهء آن را كه ناتمام مانده و جمعى از خواص تقاضاى اتمام آن را نمودند ، اين بنده نيز اجابت كرده و به تكميل آن اقدام نمودم . »\r\nپروفسور سيد حسن امين ، فرزند برومند آيت‌اللّه امين ، كه بر اين كتاب تعليقات و توضيحات محقّقانه‌اى دارد ، پيرامون اين داستان منظوم مىنويسد :\r\n« در باب زندگى يوذاسف و نصايح و مواعظ راهنمايش بلوهر ، به روش و شيوهء مولانا رومى ، مثنوى بلند حكيمانه ، عالمانه و عارفانه پدر روحانى و جسمانى من ، حضرت آيت‌اللّه استاد سيّد علينقى امين ، به جهت احتواء و اشتمال آن بر ارزشهاى ادبى ، اخلاقى ، عرفانى و حكمى بايد آن را يكى از شاهكارهاى ادب فارسى اين عصر به حساب آورد . »\r\nاين منظومهء بلند ، كه بالغ بر دو هزار و ششصد و هفتاد و پنج بيت مىباشد ، يكى از آثار باارزش ادبى به شمار مىرود كه در اينجا نمونه‌هايى از آن نقل مىشود .\r\nآيت‌اللّه امين داراى پنج فرزند ، دو پسر و سه دختر ، مىباشد كه همه داراى تحصيلات عاليه مىباشند . آثار و تأليفات وى به شرح زير است : نوادر الكلام فى وقايع الأيام ( 12 جلد ) ؛ گلزار حسينى ( مراثى و مدايح ) ؛ تاريخ سبزوار ؛ مناقب چهارده معصوم عليهم السّلام ؛ رساله در تجويد ؛ ديوان اشعار ؛ منظومه‌اى در اصول فقه ( عربى ) ؛ حاشيه بر شوارق ( عربى ) ؛ حاشيه بر شرح نظام ( عربى ) ؛ اسرار نماز و ادعيهء قرآن ؛ چشمهء خورشيد ( مجموعه شعر ) ؛ خداشناسى و اعتقادات اسلامى ، رساله در علم اعداد ، كشف الاسرار ، اربعين حديث ، عشرهء كامله ، خلاصة التواريخ ، ذخيرة الابرار ، فرهنگ منظوم ، « گويش سبزوارى » ، ارجوزه‌اى در فلسفه ، كشكول ، ارجوزه‌اى در علم رجال و چند اثر ديگر . اينك ابياتى چند از منظومه‌ى منطق عارفان\r\n\r\n","description":"","footnote":"","page_name":" 145 ","page_number":145},
  {"content":"\r\n\r\n\r\nآغاز قصهء بلوهر حكيم\r\n داستانى سربه‌سر اندرز و پند * خوانده‌ام اندر كتاب اى هوشمند\r\nدر كمال الدّين « 1 » « ابن بابويه » * ثبت كرده رحمة اللّه عليه\r\n« مجلسى » آن كامل كلّ صفات * ضبط آن فرمود در عين الحياة « 2 »\r\nچون‌كه خواندم آن خبر بىكمّ و كاست * گفتم ار خامُش نشينم نارواست\r\nويژه در امروز كاندر هر سرى * هردمى باشد هواى ديگرى\r\nهر ندا كآيد ز هر سوى و طرف * مىروند اين خلق با شوق و شعف\r\nهركسى خود را شناسد مرد دين * خويش را خواند هم از اهل يقين\r\nبا وجود اين چرا هر سو دوند * وز نداى هركس از ره درروند\r\nآنكه را هردم هوايى در سر است * از بهايم نيز مىدان كمتر است\r\nچون‌كه بر آن داستان كردم نظر * معدنى ديدم پر از درّ و گهر\r\nگر به ظاهر چون حكايت مىنمود * ليك جز معنى در آن حرفى نبود\r\nميل كردم تا كه در نظم آورم * حرف حرفش را منظّم آورم\r\nهست اندرز « بلوهر » آنچه گفت * بهر « يوذاسف » دُرِ معنى بسفت\r\nحال ، توفيق از خدا و هم رسول * مسألت دارم اگر افتد قبول\r\nتا چو دُرّ در رشته آرم اين سخن * نام من ماند به دوران كهن\r\nكردگارا ! شرح صدرم كن عطا * تا كه رو آرم به مقصود از وفا\r\nاعتمادم بر تو هم بوده است و هست * اى نگهدارندهء بالا و پست\r\nهست ما را سوى تو روى نياز * بازگشت ماست در كوى تو باز\r\nجرم تقصيرم اگر بخشى رواست * از بزرگان پرده‌پوشى بس بجاست\r\nگرچه مجرم را عقوبت خود سزاست * ليك فرما تا عطاى تو كجاست\r\nگرچه از كردار خويشم شرمسار * ليك بر جود توام امّيدوار \r\n\r\n\r\n","description":"","footnote":"\r\n( 1 ) - كمال الدّين ، ص 359 - 317 .\r\n( 2 ) - عين الحياة ، ص 387 - 315 .\r\n","page_name":" 146 ","page_number":146},
  {"content":"\r\n\r\n گرچه خائف از معاصىّ خودم * من تو را خواهانم از خوب ار بدم\r\nگر برانى از در اين درگاه راه * نيستم فارغ دمى از اشك و آه\r\nاى رحيم و اى تو ربّ العالمين * رحمتى فرماى بر « ابن امين » \r\n\r\nتشبيه سلاطين جور به نفس امّارهء سوء\r\n آرى آرى ، چون زمين شد شوره‌زار * سوسن و سنبل نمىآرد به بار\r\nدل چو از لهو و لعب گردد سياه * كى به پندى چند آيد سوى راه\r\nنفس سركش را چو انسان شد مريد * گشته شيطان را ز جان و دل عبيد « 1 »\r\nبندهء شيطان نباشد حق‌شناس * هست امروز اين‌چنين احوال ناس\r\nنفس چون در معصيت مفتون شود * نيست شكّ كز حكم دين بيرون شود\r\nمىنيابد پند ، ديگر ره در آن * بيهُده پندارد اندرز جهان\r\nسركشد از امر حق بىشكّ و ريب * حسن داند قبح را بىنقص و عيب\r\nعقل گردد تابع و مقهور نفس * نفس آمر ، عقل هم مأمور نفس\r\nهرچه گويد نفس ، اعضا خادم‌اند * چشم و جان و گوش و دل هم تابع‌اند\r\nنفس گردد حاكم اندر مُلك دين * هست احوال سلاطين زمين\r\nشاه بدكردار چون نفس شرير * نيك بد ، بد نيك مىبيند دلير\r\nشاه گر از حكم دين بيرون شود * ثانى شيطان و نفس دون شود\r\nمىخورد خون رعيّت را تمام * فهم كن گر آگهى حسن كلام\r\nعاملين شاه از پست و بلند * پيروان نفس دون را ثانىاند\r\nشاه چون نفس است و اينان ياورند * مرد حقّ را اين شياطين دشمن‌اند\r\nباز سازم قصهء شه را بيان * تا شوى واقف بر اسرار نهان \r\n\r\n\r\n","description":"","footnote":"\r\n( 1 ) -  أَ لَمْ أَعْهَدْ إِلَيْكُمْ يا بَنِي آدَمَ أَنْ لا تَعْبُدُوا الشَّيْطانَ إِنَّهُ لَكُمْ عَدُوٌّ مُبِينٌ  *  وَ أَنِ اعْبُدُونِي هذا صِراطٌ مُسْتَقِيمٌ .  ( سورهء ياسين ، آيات 60 و 61 )\r\n","page_name":" 147 ","page_number":147},
  {"content":"\r\n\r\n\r\nمرد حقّ را دشمن بسيار است\r\n مرد حقّ را در جهان كس يار نيست * اين سخن خود مورد انكار نيست\r\nمرد حقّ را هست دشمن بىشمار * هوشمندانه سخن را گوش دار\r\nدشمنانى دارد از جنس بشر * كه دلالت مىكند او را به شرّ\r\nنفس سركش آتش حرص و هوس * حقد و كينه شهوت پرخار و خس\r\nدشمن ديگر بود شيطان دون * مرد حقّ را مىكند هردم زبون\r\nآه ! آه ! از دست شيطان رجيم * كافكند ما را به عصيان عظيم\r\nآه ! آه ! از دست انسان صورتان * مرد حقّ را مىزنند آتش به جان\r\nبگذرم از اين بيانات بلند * تا دگر بار آيدم اين‌سان به بند\r\nباز گويم قصّهء شاه و وزير * گر نصيحت مىپذيرى پند گير \r\n\r\nرعايت حال زيردستان روش كريمان است\r\n آرى آرى ، آنكه باشد حق‌ّپرست * گيرد از افتادگان همواره دست\r\nنى براى منصب و جاه و مقام * نى پى شهرت ميان خاص و عام\r\nبلكه چون باشد مر ايزد را پسند * لاجرم بر حكم گردن مىنهد\r\nتا كه مهلت دارى و تاب‌وتوان * دستگيرى مىكن از افتادگان\r\nتا كه گيرد مر تو را دادار دست * نوبت افتادگى و هم شكست\r\nشيوهء رحم و مروّت از خداست * اين صفت مخصوص ذات كبرياست\r\nچون‌كه بالادست بينى خويش را * خود مينداز از نظر درويش را\r\nچون‌كه بينى خسته‌اى را مستجير * از ترحّم دست آن بيچاره گير\r\nزيردستان را فراوان كن عطا * تا تو روزى گر درآيى هم ز پا\r\nشايد او درد تو بنمايد علاج * هم از او گيرد امور تو رواج\r\nآن شنيدستم كه مورى ناتوان * ديد او را يك كبوتر ز آشيان\r\nگفت اين از شيوهء رحم است دور * من بُوَم فارغ ، ولى در غصّه مور \r\n\r\n","description":"","footnote":"","page_name":" 148 ","page_number":148},
  {"content":"\r\n\r\n چيد برگى از شجر با قلب شاد * در ميان آب افكند از و داد\r\nمور آمد بر فراز برگ و گفت * من تو را باشم به هر غم يار و جفت\r\nمور رخت خويش ز آب افكند دور * با دلى شاد و سرى پر از سرور\r\nناگهان صيّادى از ره دررسيد * آن كبوتر را به پا استاده ديد\r\nگشت از كين در كمين آن مرد دون * مور اندر اضطراب آمد فزون\r\nگفت جان من رهين جان اوست * گر نشينم فارغ اين دم كى نكوست\r\nكرد تدبيرىّ و آمد باشتاب * نيش زد بر پاى صيّاد از عتاب\r\nتير صيّاد از الم شد بر خطا * گشت پنهان مور در اين ماجرا\r\nمور ره را بين كه اين‌سان جان خريد * نيك اين از نيك آن آمد پديد\r\nپس تو مر افتادگان را دستگير * چون‌كه روزى هم تو خواهى دستگير\r\nختم كن « ابن امين » خوش‌كلام * اين سخن پايان ندارد ، و السّلام \r\n\r\nبيم و اميد\r\n هركه نزد شه مقرّب‌تر بود * بيم او هم بىشك افزون‌تر بود\r\nزان كه گر بخشد مرا او را عالمى * گاه كه را كوه مىگيرد همى\r\nگرچه دارد لطف و مهر بىحساب * مىنشايد بود ايمن از عتاب\r\nگر فتد يك نكته شه را ناپسند * خشم گيرد هم زند بر دست بند\r\nپس مشو مغرور ز الطاف شهان * جهد كن در صدق خدمت اى فلان !\r\nشرط خدمت را به جاى آور تو باز * تا شوى محبوب محمود اى اياز !\r\nچشم دل كن باز اى مرد تمام * يك‌نفس در عالم ديگر خرام\r\nگرچه ذات مالك الملك وجود * با تو دارد مهر و لطف و عفو و جود\r\nليك از قهر خدا ايمن مباش * فعل زشت خود مكن بر خلق فاش\r\nقرب حقّ را گر تو اى جان مايلى * پس چرا از طاعت حقّ غافلى\r\nدر عبادت روز و شب بيدار باش * در عمل بس زيرك و هشيار باش \r\n\r\n","description":"","footnote":"","page_name":" 149 ","page_number":149},
  {"content":"\r\n\r\n لحظه‌اى از بندگى غافل مباش * بر هواى نفس هم مايل مباش\r\nچشم دل كن باز سوى انبيا * بوالبشر را بين بيا تا مصطفى\r\nاز هواى نفس رو برتافتند * وز عبادت قرب حقّ دريافتند\r\nقرب حقّ چون شد ميسّرشان همى * كى بُدَند آسوده از طاعت دمى\r\nبا همه نزديكى و قرب خدا * خوفشان افزون‌تر بُد هم ز ما\r\nليك ما را بين و اين اعمال زشت * خويش را دانيم از اهل بهشت\r\nلطف حقّ پيوسته چون دارد شمول * گشته‌ايم از جهل و نادانى فضول\r\nآه گر حقّ بازگيرد لطف و جود * غير خجلت چيت ما را اى عنود\r\nپس بيا دست دعايى ، بر فراز * باز بر ، بر درگه‌اش روى نياز\r\nفكر فردا را كنيم امروز هم * خويش را آزاد سازيم از الم\r\nخود بهل « ابن امين » اين ماجرا * باز برگو قصّه‌هاى پيش را \r\n\r\nدنيا دار فانى و آخرت سراى جاودانى است\r\n آنكه را چشم بصيرت بازگشت * مرغ جانش مايل پرواز گشت\r\nمرگ را مشتاق گردد بىشكى * دل بر اين دنيا نبندد اندكى\r\nنيست بىشك اين جهان دار بقا * كيست جاويدان در اين دار فنا\r\nاز عدم هركس كه آيد در وجود * باز رو سوى عدم خواهد نمود\r\nغير ذات حق كسى پاينده نيست « 1 » * اوست باقى جاودانى بنده نيست\r\nتكيه كم كن بر جهان بىوفا * مىنيفكن خويشتن را در بلا\r\nدل مبند اندر جهان گر عقل نيست * مرگ را آسان شمردن سهل نيست\r\nگو كجا رفت آدم و نوح و خليل * يا چه شد اسحاق و يعقوب جليل\r\nدر كجا شد موسى صاحب جلال * يا كجا شد يوسف فرّخ جمال\r\nكو فلاطون و ارسطوى حكيم * كو سكندر آن شهنشاه عظيم \r\n\r\n\r\n","description":"","footnote":"\r\n( 1 ) -   كُلُّ مَنْ عَلَيْها فانٍ * وَ يَبْقى وَجْهُ رَبِّكَ ذُو الْجَلالِ وَ الْإِكْرامِ   . ( سورهء الرحمن ، آيات 26 و 27 )\r\n","page_name":" 150 ","page_number":150},
  {"content":"\r\n\r\n جاودان اندر جهان از خلق ، كيست * كيست آن كو مىكند تا حشر زيست\r\nاشرف مخلوق ، احمد ، از جهان * عاقبت شد سوى مُلك جاودان\r\nگر تو بر مُلك جهان دل مىنهى * از خرد دورى و بىشك ابلهى\r\nما سوى اللّه جمله فانى مىشوند « 1 » * سوى دار جاودانى مىشوند\r\nفرقه‌اى را در بهشت آرامگاه * فرقه‌اى را نار باشد جايگاه\r\nفرقة فى الجنّة ، اخرى فى السّعير * گفت پيغمبر ازاين‌رو ، اى خيبر \r\n\r\nجمال و جلال عاريتى سبب مفاخرت نيست\r\n نيست كس اندر جهان ايمن ز درد ؟ * كيست آن كو از بلا نيشى نخورد ؟\r\nهركه را بينى غمى اندر دل است * از بلا آسوده ماندن مشكل است\r\nگر به نيرو خود تويى چون تهمتن * زور تب اندازدت از پا به فن\r\nگر به رخ چون يوسفى صاحب جمال * گيرد از يك روز رنجورى زوال\r\nگر بُوى چون سرو خوش‌اندام هم * چون كمان گردى ز پيرى پشت خم\r\nگر به سرخى همچو گل باشد عذار * مىكند موى سفيدش پنبه‌زار\r\nگر كه باشى تكيه‌گاه ديگران * عاقبت افتى تو از پا بىگمان\r\nگل كه باشد زينت هر شاخسار * گر نچيند باغبان افتد ز بار\r\nاز چه مىبالى به اين حسن و جمال * از چه مىنازى به اين مال و جلال\r\nاز چه چون آتش‌نمايى سركشى * آخر از خاكى تو ، نى از آتشى\r\nپس ز خودخواهى بيا انديشه كن * پستى و افتادگى را پيشه كن\r\nبا همه خلق خدا افتاده باش * مرد بىآلايش و هم ساده باش\r\nتا تو اى جان ، روزى ار افتى ز پاى * همچو روز پيش‌تر مانى به جاى\r\nاين سخن پايان ندارد اى پدر * بازگويم قصّهء شاه و پسر . . . \r\n\r\n\r\n","description":"","footnote":"\r\n( 1 ) -  كُلُّ شَيْءٍ هالِكٌ إِلَّا وَجْهَهُ .  ( سورهء قصص ، آيهء 88 )\r\n","page_name":" 151 ","page_number":151},
  {"content":"\r\n\r\n\r\nهماى بخت\r\n باد صبا به دوست برى گر پيام ما * گوى از چه روى برده‌اى از ياد نام ما\r\nافكنده‌اى اگرچه مرا از نظر ، ولى * دادى به دشت عشق ، تو اول زمام ما\r\nشام است بىفروغ رخت روز زندگى * با نور مهر روى تو روز است شام ما\r\nاز ما مپوش چهره‌ى چون مهر پرفروغ * روزى شود كه مهر ، بگردد به كام ما\r\nما ترك عشق مستى و ساغر چرا كنيم ؟ * زيراكه پر زيادهء عشق است جام ما\r\nيا رب مخواه يار چو آهو ز ما رمد * مپسند پا برون كشد از دست دام ما\r\nيا رب مباد مرغ سعادت پرد ز بام * دائم هماى بخت و ظفر باد رام ما\r\nاى عشق آتشين سر و پايم بسوز پاك * شايد شود كه پخته مگر فكر خام ما\r\nبا مدعى بگوى خورى خون خلق را * منع ازچه‌رو كنى تو از آب حرام ما ؟\r\nآن كيش توست ، خوش‌دل از آنى به روزگار * مستى و عشق گشت به دوران حرام ما\r\nنشناختند رتبهء « ابن امين » به دهر * دست قضا بريخت شكر در كلام ما \r\n\r\nجان‌باخته\r\n از بادهء عشق تو از آن روز كه هستيم * از هرچه كه جز دوست بود چشم ببستيم\r\nمائيم و مى و دامن بالاى بلندت * جز سلسلهء مهر تو هر رشته گسستيم\r\nنام تو همىورد زبانهاست به‌هرحال * غير از سخن دوست نگوئيم كه پستيم\r\nبا كثرت اغيار بجز دوست نبينيم * جز روى نكوى تو كسى را نپرستيم\r\nروى تو چو ديديم به خلوتگه اسرار * ثابت به سر قول بلى بوده و هستيم\r\nپيمان‌شكنى شيوهء مردان خدا نيست * آن عهد كه بستيم نه در بند شكستيم\r\nما جمله عدم‌ها كه چنين هست نمائيم * موجود وجود تو هم از روز التيم\r\nاى واجب مطلق كه وجود همه اشياء * از توست به ما بين كه ز عشق تو نرستيم\r\nسوى من و بر « ابن امين » بين كه در اين راه * جان باخته و لحظه‌اى از پا ننشستيم \r\n\r\n","description":"","footnote":"","page_name":" 152 ","page_number":152},
  {"content":"\r\n\r\n\r\nاجتهادى ( 1325 )\r\nسيّد حسن اجتهادى ، در سال 1325 هجرى شمسى در شهر كازرون در يك خانوادهء روحانى چشم به جهان هستى گشود . پدرش حجة الاسلام سيّد عباس ، معروف به حاجى مجتهد ، از علماى اعلام و روحانيون بنام كازرون و مورد احترام و توجّه مردم بود .\r\nسيّد حسن ، دانش‌هاى ابتدايى را در دبستان بزرگ مجرّد و دورهء متوسّطه را در دبيرستان‌هاى شاكر و شاپور زادگاهش به انجام رسانيد . ازآن‌پس به استخدام آموزش و پرورش درآمد و در شهرهاى كازرون و كرمان و تهران به تدريس اشتغال ورزيد و در سال 1357 به دانشگاه راه يافت و در رشتهء زبان و ادبيات فارسى به تحصيل پرداخت و به اخذ مدرك ليسانس توفيق يافت .\r\nاجتهادى قبل از انقلاب با راديو و برنامه‌هاى كودك ، زن و زندگى و راديو دريا همكارى داشت و آثارش در مجلّه‌هاى فردوسى ، اطلاعات جوانان ، اميد ايران ، تهران مصوّر و روشنفكر به چاپ مىرسيد ؛ امّا سال‌هاست كه خود را از فعاليت‌هاى مطبوعاتى و ادبى كنار كشيده و گوشهء عزلت و انزوا را برگزيده است .\r\nاجتهادى از شاعران و نويسندگان توانا و صاحب طبع روان و قريحهء سرشار است و در نوگرايى جزو شاعران خوب معاصر به شمار مىرود و تاكنون دو مجموعه از اشعار او به نام‌هاى « غزلهاى جنوبى » و « آنچه در زمينه و صحنه است » طبع و نشر يافته\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nاست . وى از دوران تحصيل ابتدايى قريحهء شاعرى او بيدار گشت و نخستين شعرى كه در كلاس سوم ابتدايى سرود اين بيت بود :\r\n به عشق آن علىّ راسخ خوب * همه شب‌ها به عشقش مىكنم روز \r\nو در كلاس پنجم ابتدايى دوبيتى زير را سرود كه در اطلاعات بانوان به چاپ رسيد :\r\n پريشان مرغك بشكسته‌بالم * خروشان موج درياى خيالم\r\nهم‌آغوشم به تنهايى و اندوه * دگرگون حالت و قامت هلالم \r\nاجتهادى در سرودن انواع شعر تواناست ، امّا بيشتر براى شعرش از قالب غزل بهره مىگيرد . آثار زير را شاعر و پژوهشگر ارجمند ، محمّد مهدى مظلوم‌زاده ، برايم فرستاده است .\r\n\r\nاى روزگار گمشده\r\n اى روزگار گمشده ! بگشاى ديدگان * بشنو ز درد ، زارى زانوخميدگان\r\nبيدارى عبور ، دريغا كه هيچ نيست * در خواب‌هاى باطل اين آرميدگان\r\nاى مرد ! اى تجسّم اندوه و انتظار * وامانده از تبار به انسان رسيدگان\r\nاكنون چه مىكنند در اين ورطه گاه خوف * تار خيال و وهم به هستى تنيدگان\r\nسيل شنيده‌ها و خبرهاست بىگمان * جارى كنار خانهء اين ناشنيدگان\r\nآه اى سوار دريا ، اكنون چه مىكنى ؟ * با ازدحام هرزهء دريا نديدگان\r\nاى واقعيتى كه تهى از حقيقت است * در شهرهاى بىسر و شور لهيدگان\r\nپرچم به دوش مىگذرند از مسير خاك * بر شاخه‌هاى عمر گل عشق چيدگان \r\n\r\nاى صبح !\r\n ز باران مگو ، همچو باران ببار * سحر باش و بر سبزه‌زاران ببار\r\nچو از ؟ ؟ ؟ تابنده‌ى آذرخش * به آفاق شب‌زنده‌داران ببار \r\n\r\n","description":"","footnote":"","page_name":" 154 ","page_number":154},
  {"content":"\r\n\r\n سرودى است از صخره در گوش تو * كه بر معبر آبشاران ببار\r\nچو سيلاب سرزندهء آفتاب * به رخسار سرخ سواران ببار\r\nبر اين خاك ، اين خون پاييز زرد * به آيين ابر بهاران ببار\r\nپيام بشارت شو اى صبح فتح * ز لب‌هاى امّيدواران ببار\r\nبيا هرچه باران پرمايه است * به سرمايهء روزگاران ببار \r\n\r\nبه روح رزم درآميز !\r\n نفس‌نفس نفس من ، مگر قفس شده اينجا * كه بوته‌زارهايى ، چو خار و خس شده اينجا\r\nدريغ نيست كه بال عقاب‌هاى فلك‌آسا * اسير پنجهء پرپينهء مگس شده اينجا ؟\r\nزمانه‌اى است كه فرياد هر سراب سبكسار * دليل روشن و سرمنزل جرس شده اينجا\r\nبه پيش ! اى همهء عاشقان تاب و طراوت * كه آفتاب توان‌بخش پيش‌رس شده اينجا\r\nهنوز و شايد و امّا ، كلام را بگذاريد * كه جمله‌هاى مجلّل ، پر از سپس شده اينجا\r\nبلندقامت اين سرزمين صاعقه و سنگ * عليل هاويهء عادت عسس شده اينجا\r\nبه روح رزم درآميز ، اى درايت دريا ! * كه خاك مرثيهء « ارَس » و « ارس » شده اينجا \r\n\r\nشاعران\r\n « شاعران وارث آب و خرد و روشنىاند » « 1 » * عارى از ننگ سكون وز طپش دل غنىاند\r\nروح شعرند كه با صبح و سفر هم‌خون‌اند * تن‌نوردند كه با ظلمت شب ناتنىاند\r\nگاه از شبنم و گل پاك‌تر و روشن‌تر * گاه سرپنجهء شير و سپر آهنىاند\r\nشاعر ، اى هلهلهء نور در آواز عبور * ناكسان شب پرفاجعه ، ديوى دنىاند\r\nمانده بر محركهء هرزهء انديشهء مسخ * رانده در مسلخ بيغولهء ما و منىاند\r\nشاعرا ! اى دل بيدار زمان ، جان جهان * دوزخ‌آيينان ، سر تا به قدم دشمنىاند\r\nشاعران آتش و اشكند و سوارند و سرود * غرق ناگفته‌ترين راز و پر از گفتنىاند \r\n\r\n\r\n","description":"","footnote":"\r\n( 1 ) - اين مصرع از شادروان سهراب سپهرى است .\r\n","page_name":" 155 ","page_number":155},
  {"content":"\r\n\r\n\r\nجشن عشق !\r\n امشب درون كلبهء تن ، جشن عشق است * در كوچه باغ سينهء من ، جشن عشق است\r\nاى چشم‌هايت مرغزار سبز جاويد ! * در عمق آن چشمان روشن جشن عشق است\r\nاى از نگاهت بركه‌هاى نور جارى ! * در ظلمت شب ، نورى افكن ، جشن عشق است\r\nاى قامتت چون رقص‌هاى گرم مشرق ! * بر خوشه زار دل شرر زن ، جشن عشق است\r\nاى سوسنستان تنت ، مفهوم پاكى ! * پرپيچ پرپيچ‌وتاب باغ سوسن ، جشن عشق است\r\nاى سبزه‌واره در كويرستان خانه ! * از خانه نقش رنج بركن ، جشن عشق است\r\nمن كيستم ؟ يك شهر كوچك ، شهرى از عشق * امشب سر هر كوى و برزن ، جشن عشق است \r\n\r\nمعجزهء عشق !\r\n ناگاه با درخشش خورشيدواره‌اى * رخشيد بر تمام درونم ستاره‌اى\r\nاز هر رگم ، به هر نفسم بردميد نور * مردى به بند مانده و از خويش دل‌زده\r\nفرياد زد ز عمق درونم كه چاره‌اى * كو پاى رفتن و تپش و توشهء عبور ؟\r\nاى شهر سبزچهر سيه‌بخت بىفروغ * آرى ، چه مايه در نظرم بىقواره‌اى\r\nاى كوچكِ حقيرِ جدامانده از غرور * يك‌عمر من همانم ، تو هاويه همين\r\nچون ديدهء مجسّمهء بىنظاره‌اى * يا قارى رها شده در محبسِ قبور ؟\r\nحيرت گرفت سخت گريبان گفتگو * چندى گذشت و با نگه آشكاره‌اى\r\nديدم كه عشق دارد در جان من حضور \r\n\r\n","description":"","footnote":"","page_name":" 156 ","page_number":156},
  {"content":"\r\n\r\n جارى نمود با تپشِ شطّ آفتاب * بانوى باستانى من با اشاره‌اى\r\nبر دشتِ شادكامى ، سيلابى از سرور \r\n\r\nبر اين مرز بىكران !\r\n اسفند نيمه جان غم ديرينه مىبرد * با كوله‌بار خود كفن كينه مىبرد\r\nگيسوى بيد مجنون با اهتزاز سبز * گويى كه پرچمى به سر چينه مىبرد\r\nريزد هزار زمزمه از پرده‌هاى ابر * دست دعاش سبزه چو بر سينه مىبرد\r\nشهر و بهار جلوهء هرگز نبوده‌اند * تا شهر شوم رونق سبزينه مىبرد\r\nاسب شرور فاجعه با دست شعله بار * تا قلب شهر خنجر زوئينه مىبرد\r\nاين رودهاى مهلكه ، اين روزهاى خشم * جان را به اختناق قرنطينه مىبرد\r\nبا جاده‌هاى آهنىاش شهر پُرحصار * تن را به سردخانهء آدينه مىبرد\r\nگم‌كرده راه نورم و آيين عشق تو * ما را به شهر روشن آيينه مىبرد\r\nشهنامهء شكوهى و نامت چو دل بَرَد * گويى كه نام نامى تهمينه مىبرد\r\nويرانىام مبين كه بر اين مرز بىكران * هركس گذشت با خود گنجينه مىبرد \r\n\r\nخيمهء ابريشمين\r\n تنت به غنچهء گل نيمه باز مىماند * و ديدهء تو چو درياى راز مىماند\r\nبه گردِ خيمهء ابريشمين اندامت * دوباره هالهء رنگين ناز مىماند\r\nتو از قبيلهء گلبوته‌هاى شادابى * كه در كوير دلم چاره‌ساز مىماند\r\nنه كوچه و نه خيابان ، نداشت رنگ اميد * چه داشت بغض و ملامت كه باز مىماند\r\nهنوز عاشق آن كوچه باغ‌ها هستيم * كه عطر مبهمشان دل‌نواز مىماند\r\nتو رفته‌اى و چه حاصل ز بىقرارى من * كه راه تنگ جدايى دراز مىماند \r\n\r\n","description":"","footnote":"","page_name":" 157 ","page_number":157},
  {"content":"\r\n\r\n\r\nصلاى عشق\r\n شهر غمم ، شعر خزانم ، بىتو بىتو * شب‌هاى قطبم ، تيره جانم ، بىتو بىتو\r\nاز اين شب بيگانه كيش شوم رفتار * خود را چگونه وارهانم ، بىتو بىتو\r\nاى چشم‌هايت زنبق سيراب خورشيد ! * من باد سرد مهرگانم ، بىتو بىتو\r\nمرغ غريب غُربت‌آلودم كه هرگز * پرواز آزادى ندانم ، بىتو بىتو\r\nاى در جهان عاشقى بانوى پيروز * تنهاترين مرد جهانم ، بىتو بىتو\r\nمن از كتاب قلب خونينم چگونه * فصل تغزّل را بخوانم ، بىتو بىتو\r\nغرق سكوتم ، اى صلاى صولت عشق ! * خاموش شد مرغ زبانم ، بىتو بىتو\r\nاى شوكت ديدار تو منظومه‌اى دور ! * صبر جميل كهكشانم ، بىتو بىتو \r\n\r\nرقص نسيم\r\n تو نقش ناب صفايى بهار آينه‌اى * شكوه و روشنى برقرار آينه‌اى\r\nتو رقص نرم نسيمى ميان باغ شراب * به شوره‌زار دلم چشمه‌سار آينه‌اى\r\nمگو ز حسرت ظلمت لب تو مىگويد * كه از قبيلهء نور و تبار آينه‌اى\r\nبه چشم آينه بايد سپرد ديدهء خويش * چو دل‌نوازترين دوستدار آينه‌اى\r\nكنار آينه مىآيم و تو را بينم * به‌سان خرمن گل در كنار آينه‌اى\r\nتو اى بزرگ‌ترين آينه در اين عالم ! * چرا هميشه چنين بىقرار آينه‌اى ؟\r\nهميشه با تو توان عزيز ماندن هست * كه همچو سادگى ماندگار آينه‌اى \r\n\r\nغزل سياه\r\n اى چشم شب‌نماى تو جادوگر سياه ! * زلفت سكوت ساحل نيلوفر سياه !\r\nدستم غريو شعلهء جوشان آفتاب * در سايه‌سار زلف تو اين لنگر سياه\r\nسر مىزنى ز بستر من چون نهال نور * در ژرفناى اين شب غم‌گستر سياه\r\nدست نگاه تشنهء بىطاقتم مُدام * كوبد به چشم‌هاى خموشت درِ سياه \r\n\r\n","description":"","footnote":"","page_name":" 158 ","page_number":158},
  {"content":"\r\n\r\n شاهين گيسوان تو سرشار اشتياق * مىگسترد به شانهء من شهپر سياه\r\nجولان دهد به واحهء خاموش لحظه‌ها * شب شيههء مهاجمه ، اين اشتر سياه\r\nقلب بهارىام چه كند روز و شب ، دريغ * با شهر اين تجسّم خاكستر سياه \r\n\r\nسراب سبز\r\n چشمان او رباعى خيّام است * دنياى رمز ، نغمهء ابهام است\r\nاندام صبح رنگ غزل‌وارش * زيباترين ترانهء ايّام است\r\nاز دل چگونه باز سخن گويم ؟ * دل آن كتاب كهنه‌ى بىنام است\r\nهر سطر آن غروب اندوهى است * هر كلمه‌اش غروب سيه‌فام است\r\nآتش زند به خرمن جان و دل * بيگانگى كه معرفت عام است\r\nهر شاهراه مجمع تزوير است * هر كوچه نيز حفره‌اى از دام است\r\nآه ! اى شراب سبز بهاران دست * مرغى كه پر به‌سوى تو زد خام است\r\nاو دست‌هاى معرفت معشوق * چون آفتاب عشق لب بام است \r\n\r\nپيراهنى از ستاره\r\n بر چهرهء گل بهاره مىپوشى * صد درد به يك اشاره مىپوشى\r\nمىآيى و در شب غريب من * پيراهنى از ستاره مىپوشى\r\nمىآيى و بيشه‌زار قلبم را * با خيمه‌اى از شراره مىپوشى\r\nخيزابهء پرشكوه دريايى * ويرانهء هر كناره مىپوشى\r\nابريشم نازك نوازش را * بر اين دل پاره پاره مىپوشى\r\nمن سنگ خموشم و تو گُلسَنگى * عريانى سنگ خاره مىپوشى \r\n\r\nپنجره‌ها در جنوب\r\n پنجره‌ها ماجراى بسته شدن را * يكسره هر روز و لحظه مرثيه خوانند \r\n\r\n","description":"","footnote":"","page_name":" 159 ","page_number":159},
  {"content":"\r\n\r\n دست زمين و زمانه ، آه تو مگذار * پنجره‌ها بسته و شكسته بمانند\r\n* * * مردى اگر در كنار پنجره مىخواند * حنجره را مىسپرد در كف زنجير\r\nگويى ، در ورطهء عقيم عدم بود * خاك خيالش ز خشكسالى تدبير\r\n* * * پنجره‌ها در جنوب قاب سكون‌اند * روزى از دوزخ‌اند و حفره‌اى از شب\r\nاز نگه ماتشان هميشه نهان است * جاذبهء بامداد و جلوهء كوكب\r\n* * * باز افق ، باز اين زبرجد جارى * پنجره‌ها را به‌سوى نور فراخواند\r\nپنجره‌ها بسته ماند و صبح طلايى * نوحه‌سراى سپيده‌زار صدا ماند\r\n* * * باز ز مهمانسراى گرم جنوبى * مرد مسافر كنار پنجره خم شد\r\nديد خيابان لال و خاطره‌ى او * تجربه‌هاى زوال و غربت غم شد\r\n* * * ديد كه بيگانگى كه بند بلندى است * بسته دهان بيان رهگذران را\r\nديد خبرهاى خوف و خواب خطر ديد * خيل خرامان و خام بىخبران را\r\n* * * پنجره بگشاى اى سپيدهء سرمد ! * پنجره‌ها در جنوب بسته‌ترين‌اند\r\nپنجره بگشا كه شاخه‌هاى سرافراز * در همه‌ى فصل‌ها شكسته‌ترين‌اند \r\n\r\n","description":"","footnote":"","page_name":" 160 ","page_number":160},
  {"content":"\r\n\r\n\r\nاحتشامى ( 1325 )\r\nخسرو احتشامى هونه‌گانى فرزند على شاعر توانا و هنرمند پژوهشگر در سال 1325 هجرى شمسى در هونه‌گان سميرم سفلى از توابع استان اصفهان ديده به جهان گشود .\r\nاحتشامى تحصيلات ابتدائى را در زادگاهش و دوره متوسطه را در دبيرستان ادب اصفهان به پايان رسانيد و تحصيلات عاليه را در اصفهان و هند به انجام رسانيد و در حال حاضر علاوه بر تدريس در دانشگاه آزاد اسلامى به عنوان مشاور هنرى اداره كل فرهنگ و ارشاد اسلامى اصفهان خدمت مىكند .\r\nاحتشامى از شعراى نامور و غزلسراى معاصر است او از انواع شعر قالب غزل را براى شعر خود برگزيده و بيشترين پژوهشهاى او درباره شناخت شعر و تحقيقات هنرى است علاوه بر غزلياتى كه از وى در تذكره‌ها و جُنك‌هاى معاصر به چاپ رسيده مقالات پراكنده‌اى نيز در مطبوعات ادبى كشور دارد .\r\nآثارى كه تاكنون از وى به زيور طبع آراسته شده عبارتست از :\r\n1 - در كوچه باغ زلف ( اصفهان در شعر صائب ) از انتشارات شركت كتاب‌سراى تهران ( 1368 )\r\n2 - از مضراب تا محراب نگاهى به زندگى فيلسوف صدرائى ميرزا جهانگير خان قشقائى از انتشارات بهينهء تهران ( 1370 )\r\n\r\n","description":"","footnote":"","page_name":" 161 ","page_number":161},
  {"content":"\r\n\r\n3 - امشب صداى تيشه ( درآمدى بر خسرو شيرين نظامى ) از انتشارات پرسش چاپ قم ( 1373 )\r\n4 - افسانه اصفهان آبى ( مثنوى بلند همراه تصاوير معاريف اصفهان ) از انتشارات آتروپات ( 1371 )\r\n5 - باغهاى چوبى ( جمال‌شناسى پنجره‌هاى رنگين ايرانى ) از انتشارات سازمان رفاهى تفريحى شهردارى اصفهان ( 1377 )\r\n\r\nشعر خدا\r\n اى مثل زيبائى رها در كوچهء آئينه‌ها * از پشت ديوار سحر خورشيد مىخواند ثرا\r\nآن گيسوان زرفشان چون آبشار كهكشان * بر آسمانم ناگهان ريزند باران طلا\r\nمىدانم و مىدانىام مىخوانى و مىرانىام * از قهر ميميرانىام تا زنده سازى از وفا\r\nنوروز تا پائيز من پيغام تو پرهيز من * از صبح و شب لبريز من هم تيرگى هم روشنا\r\nپيش از طلوع ما و من ، من با تو مىگفتم سخن * خنياگرى با صد دهن در من ثرا مىزد صدا\r\nنيلوفر مردابىام چون خواب دريا آبىام * خزابىام خيزابىام دستم بگير اى آشنا\r\nافسون ياس و باد تو ماهِ بلند ياد تو * اسم كوچه اسم ميعاد تو در اين شب بىانتها\r\nآشوب كن آشوب كن خاكِ خِرَد جاروب كن * انديشه را مصلوب كن بشكن چليپاى مرا\r\nخاموش گويان توام لال سخنران توام * گنگِ غزل‌خوان توام اى شيرين شعر خدا \r\n\r\nكوچه رندان\r\n همه گلبرگ تبسّم ، همه گل‌خندهء نوش * باز مىگشت ز مهمانى شب مخمل‌پوش\r\nعرق‌آلود چو آئينهء باران زده بود * پاى تا سر همه لبخند ، سراپا آغوش\r\nشعر تر ريخته جاى نظر از نرگس چشم * عرق آويخته جاى گهر از لالهء گوش\r\nمىشكستند بهم ، شيشهء تاريكى شب * ساق الماس‌شكن سينهء مهتاب‌فروش\r\nمىتراويد ز ياس بدنش عطر نياز * نيست مىشد ز خيال دهنش هستى هوش \r\n\r\n","description":"","footnote":"","page_name":" 162 ","page_number":162},
  {"content":"\r\n\r\n تب اميد ز موج گلشهن چو مىريخت * خون خورشيد به شط سخنم مىزد جوش\r\nگرچه كه ميكده از طرز بيانم نه عجب * كه من و ساقى ساغر سخنان دوش به دوش\r\nمىگذشتيم سيه‌مست‌تر از بادهء مست * به هواى رخش از كوچهء رندان خاموش \r\n\r\nنقش جهان\r\n بوى ترا نهفته‌ام در گُل باغ باورم * قطره به قطره مىچكد عطر غزل ز دفترم\r\nواژه گلاب مىشود لفظ شراب مىشود * حرف كتاب مىشود تا كه توئى برابرم\r\nشعر توئى سخن توئى تازه توئى كهن توئى * موج نوئى كه مىزند آب به كشتِ خاطرم\r\nروى ز من نهان مكن غيبت ناگهان مكن * از پى امتحان مكن شهرهء شهر ديگرم\r\nشوق رهائيم مبين بال‌گشائىام مبين * دام ترا قنارىام بام ترا ، كبوترم\r\nزوق توئى هنر توئى رنگ توئى اثر توئى * نقش جهان مگر توئى بىتو ز نقش كمترم\r\nشيون زنده‌رود من گريه من و سرود من * هشت‌بهشت گيتىاى شهى از تو ساغرم\r\nمهر شود شكفته‌تر چشم طرب نخفته‌تر * كوچه عشق رُفته‌تر چون تو درآئى از درم\r\nرامش جانى ؟ ؟ ؟ لحظه به لحظه با منى * بوى ترا نهفته‌ام در گل باغ باورم \r\n\r\nفرياد عالمگير\r\n در غزل فرياد عالمگير پنهان كرده‌ام * دامن نيزار سبزم شير پنهان كرده‌ام\r\nبا همه مخمل زبانى در برش مانم به تيغ * در ميان موج گل شمشير پنهان كرده‌ام\r\nتا اجاق كور سوز عشق را روشن كنيد * آتشى در ناله شبگير پنهان كرده‌ام\r\nسايه تسليم از ميدان رزمم دور باد * خشم را در هر نگاهى تير پنهان كرده‌ام\r\nآسمان در آسمان دروازهء فتح من است * در غزل فرياد عالمگير پنهان كرده‌ام \r\n\r\nهميشه سرد\r\n اى مهربان‌تر از مهرِ گرم صميمى من * نوروز مهرگان سوز سبز قديمى من \r\n\r\n","description":"","footnote":"","page_name":" 163 ","page_number":163},
  {"content":"\r\n\r\n از آفتاب تا خواب از آبگينه تا آب * سوى تو مىزند پر روح نسيمى من\r\nتنهاترين درختم از آبگينه تا آب * سوى تو مىزند پر روح نسيمى من\r\nتنهاترين درختم از باد لخت لختم * كو عطر گُل كه شويد گيرد يتيمى من\r\nاز نغمه پر ببندد مطرب اگر ببندد * ابريشمى ز زلفت بر ساز سيمى من\r\nافسانه جمال‌اند افسون بىمثال‌اند * شور جوانى تو شمه شميمى من\r\nخورشيد خفته دارد صبح نهفته دارد * در حام ميزبانى شربُ نديمى من\r\nدر اين هميشه ؟ ؟ ؟ فرد عشق برگرد * اى خوب جاودانه گيرم صميمى من \r\n\r\nهمزاد پرى\r\n به لب چشمه سر شب به شتاب آمده بود * كوزه بر دوش پى بردن آب آمده بود\r\nخوى وحشى نگهبان ده بالا را داشت * آب از ديدن او در تب‌وتاب آمده بود\r\nدر هواى نفسش عطر گل سنجد ريخت * شايد انگيزتر از بوى گلاب آمده بود\r\nپيرمردان همه گفتند كه همزاد پرى است * بس‌كه شاداب ز جوبار شباب آمده بود\r\nكوزه در آب فرورفته و از قهقه‌اش * اشك در چشم بلورين حباب آمده بود\r\nرقص را در گذر باد به ريواس تنش * مخملى بود كه از كوچهء خواب آمده بود\r\nعصمتش راه به هر دزد نگاهى مىبست * گرچه سكرآور و سرمست و خراب آمده بود \r\n\r\nقسمت\r\n شگفتن غزل و كوچه باغ خلوت او * چراغ ديده و مهتابى محبّت او\r\nسر از دريچهء شب برنياورد مهتاب * كه جام باده بود ترجمان صورت او\r\nچو ياس مفرش گُل مىبرم لب الوان * مگر كه بوسه دهم بر درخت قامت او\r\nشعاره نيست كه افشانده‌اند بر سر شهر * سحر چكيده ز لبخند پرطراوت او\r\nز مابِ خوابِ رهائى نمىتواند ديد * چنان‌كه آينه دارد هواى صحبت او\r\nشميم نغمهء مستانه‌اى نمىشنوم * نمىوزد مگر امشب نسيم دعوت او \r\n\r\n","description":"","footnote":"","page_name":" 164 ","page_number":164},
  {"content":"\r\n\r\n غم قديمى پيوند باد با خاك است * غروب غربت من با طلوع طلعت او\r\nرسيده است به اين شاعر شكسته كلام * ز شعر حافظ شيراز فيض رحمت او \r\n\r\nسوار طلوع\r\n دوباره ظلمتيان تنگهء سحر بستند * شبانه گشتن خورشيد را كمر بستند\r\nز بام يشم فلك شام را ندا داند * به قصر سبز افق بر سپيده در بستند\r\nبه آبگير فلق قوى صبح را با خشم * بلور سينه شكستند و بال‌وپر بستند\r\nچو اسب نقره‌اى بامداد شيهه كشيد * به دشت شيرى مشرق ره گذر بستند\r\nبراى همدلى آفتاب در تبعيد * ستاره سوختگان مفرش سفر بستند\r\nدر اوج قلهء شب كوله‌بار بگشودند * كمند حادثه بر صخرهء طفر بستند\r\nهدف رهائى روز است و روشنائى نور * كه اين خدنگ‌قدان قامت خطر بستند\r\nبه پيك همت ما مىرسد سوار طلوع * اگرچه ظلمتيان تنگه سحر بستند \r\n\r\nحديث دو قنارى\r\n اى شعله فانوس غزل پيرهن تو * پروردهء مهتاب ازل صبح تن تو\r\nدر ميكده زادند ترا ، هيچ عجب نيست * مىآيد اگر بوى شراب از دهن تو\r\nتكثير شود جام بلورينهء خورشيد * در آينه‌بندان بهار بدن تو\r\nروئيدن نيلوفر خنديدن ياس است * احساس جوان من و ناز كهن تو\r\nدر باده و در نغمه و در شعر نهانى * جانى كه بود باغ لطافت وطن تو\r\nاز روشن و تاريك تو پيرنگ كشيدم * گفتند دوروئى است كلام و سخن تو\r\nمائيم در اين بند و حديث دو قنارى است * آشوب من و زمزمهء ساختن تو\r\nاز بيمهء دين سرد سروران شررانگيز * اى شعلهء فانوس غزل پيرهن تو \r\n\r\n","description":"","footnote":"","page_name":" 165 ","page_number":165},
  {"content":"\r\n\r\n\r\nكوچه كهنسالى\r\n با طلوعِ نام تو شعر مىشود حالى * عاشقانه ، ما شيرين عارفانه ، ما عالى\r\nچون تو در سخن آيى با زبان زيبايى * از غزل چه مىماند آبگينه‌اى خالى\r\nمىبَرَد مرا بىمى تا سماع جان تا نى * از قرابهء چشمت مىچكد سبُك‌بالى\r\nبا صداى پاى تو تشنه در هواى تو * خواب مىرود مخمل آه مىكشد قالى\r\nتو منيژه من بيژن مرگ و چاه و خنديدن * نقش مهربان ديدن در رداى نقّالى\r\nشب شبِ حكايت بود روز بىنهايت بود * در حواشى جنگل در حوالى شالى\r\nرفت دل سپردن ، ما شاعرانه مُردن ، ما * مِثل قصّه پايان يافت اين حديث اجمالى\r\nعشق مىگذشت آرام پشت شيشه بىفرجام * خيس مىشد از اشكم كوچه تنهاى\r\nبا من اين قنارى ، ما مىشوند شكّرخا * همچنان‌كه با حافظ طوطيان نيگالى \r\n\r\nدر حلقه\r\n از جام جم يك جرعه حافظ خورده بودم * ديشب كه بر اسرار مى پىبرده بودم\r\nپير مغان در دفترم سجاده مىشُست * صد تاك انگور غزل افشرده بودم\r\nاو با طول سُرخ ساغر زنده مىشد * من در نگاه سبز ساقى مرده بودم\r\nاز مست‌ها آواز مىآمد كه خاموش * انگار روح باده را آزرده بودم\r\nنوشيدم از آب نشاطانگيز عرفان * پُرگُل شدم فصلى اگر پژمرده بودم\r\nمِثل جهان وسعت گرفتم من كه چون كوه * در انزواى سنگىام افسرده بودم\r\nديشب به پاس حرمت ديدار ياران * از جام جم يك جرعه حافظ خورده بودم \r\n\r\n","description":"","footnote":"","page_name":" 166 ","page_number":166},
  {"content":"\r\n\r\n\r\nاحد ( 1328 )\r\nاحد ده‌بزرگى ، كه تخلّص شعر خود را از نامش برگزيده است ، فرزند حبيب در سال 1328 هجرى شمسى در شهر ادب‌پرور شيراز ديده به جهان گشود . تحصيلاتش در حدّ علوم قديمه است و از آغاز جوانى به سرودن شعر پرداخت و چون داراى قريحهء سرشار و طبعى روان است ، پس از پيروزى انقلاب در زمينهء شعر و ادب فعاليت چشمگيرى از خود نشان داد .\r\nاحد ده‌بزرگى ، يكى از چند تن برگزاركنندهء شب شعر عاشورايى در شيراز مىباشد و اكنون نه سال است اين شب شعر هر سال به نام يكى از شهداى كربلا برگزار مىشود و او به عنوان دبير ستاد شب عاشورا برگزيده شده است .\r\nاحد ده‌بزرگى كه كارمند جهاد دانشگاهى شيراز مىباشد و در امور تربيتى آموزش و پرورش واحد هنرى آن فعاليت مىكند ، يكى از داوران شعر دانش‌آموزى سراسر كشور در جشنواره‌ها به شمار مىرود .\r\nاحد ده‌بزرگى ، در شيراز به عنوان مدّاح اهل بيت عليهم السّلام شناخته شده و سوز حسينى را در اشعار عاشورايى او مىتوان ديد و نخستين كار هنرى خود را تحت عنوان مرثيهء « گهوارهء خالى . . . قنداقهء خونين » در سوگ واقعهء كربلا سروده كه به چاپ رسيده است .\r\nاحد ، در سرودن انواع شعر از قصيده و غزل و مثنوى و ترجيع‌بند و رباعى\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nطبع‌آزمايى كرده و در اين زمينه از توانايى كافى برخوردار مىباشد و در عين حال در سرودن شعر به زبان محلّى و اصيل شيرازى نيز مهارت دارد و اين اشعار را در كتابى به نام « آفتو جنگ شيراز » طبع و نشر كرده است .\r\nآثار منظومى كه از اين شاعر تاكنون به چاپ رسيده ، غير از آثارى كه در بالا ذكر شد ، به شرح زير است : نوحه‌سرايان ( 1351 ) ؛ منتخب المصائب ( 1352 ) ؛ كاروانى از حجاز ( 1352 ) ؛ نى نواى نينوا ؛ نماز سرخ خون ( 1359 ) ؛ نوحه از كربلا تا كربلا ( 1364 ) ؛ در آينهء شقايق ( 1367 ) ؛ روايت نور ( 1368 ) ؛ سرود سحر ( براى كودكان 1368 ) ، داستان‌هاى راست ( 1360 ) ؛ گرگ و آهو ( 1369 ) ؛ پنجرهء نور ( 1370 )\r\n\r\nتكبيرهاى سرخ\r\n دژخيم‌ها به ريشهء گل چون تبر زدند * آلاله‌ها چو مشعل خورشيد سر زدند\r\nافتاد چرخ چرخ ، ز چرخش ، چو قمريان * تكبيرهاى سرخ ز سوز جگر زدند\r\nهر نقشه ريخت ديو سيه ، اين فرشته‌ها * با خون به روى نقشهء او ضربدر زدند\r\nهمچون شهاب ثاقب ، در آسمان خشم * برخاسته ، به خرمن ظلمت شرر زدند\r\nبر شاخسار جان « احد » قمريان عشق * گر بنگرى به پرده نواى دگر زدند \r\n\r\nشادى دروغين\r\n دل همچو جام باده ، در خون نشسته بهتر * در نى نواى مردم درهم شكسته بهتر\r\nطبع روان خدا را ، طغيان مكن كه اينجا * گوهر به قعر دريا پنهان نشسته بهتر\r\nما بين آشنايان در شهر خود غريبيم * زين كور و كر عزيزان الفت گسسته بهتر\r\nشلّاق شعر گفتم بر كتف گمرهان زن * او گفت : لاابالى زين دام جسته بهتر\r\nوقتى خمار باده خود را زند به مستى * اى عقل تيزبينم چشم تو بسته بهتر\r\nپيوند لب توان زد با شادى دروغين * امّا ز سنگ غم‌ها اين دل‌شكسته بهتر\r\nخوب است و خوش رسيدن آسان به آرزوها * ليكن « احد » ز هجران پژمان و خسته بهتر \r\n\r\n","description":"","footnote":"","page_name":" 168 ","page_number":168},
  {"content":"\r\n\r\n\r\nكبوتر مهتاب\r\n امشب به مُلك عاطفه تنها نشسته‌ام * تنها به اوج سبز تمنّا نشسته‌ام\r\nدر هود جى به روشنى آب و آينه * دور از عروس كولى دنيا نشسته‌ام\r\nبر گردنم ز نور دعا بسته‌ام دخيل * چون شمع داغدار ، گهرزا نشسته‌ام\r\nامشب چنان كبوتر مهتاب ، دانه‌چين * بر بام فيض زهرهء زهرا نشسته‌ام\r\nدر انتظار معجرِ دريا نشسته‌ام * سرشار جلوه‌هاى جمال جميل دوست\r\nحيرت‌زده به‌طور تجلا نشسته‌ام * اينجا به پشت پنجرهء نور ، همچو مهر\r\nدل را به روشنى به تماشا نشسته‌ام \r\n\r\nنور نماز\r\n از جذبهء نگاهش ، انوار ناز ريزد * وز شوق چشم عاشق ، اشك نياز ريزد\r\nوقتى كه ساز گيرد در كف به باغ ذهنم * گلبانگ دوست اى دوست ز آواى ساز ريزد\r\nدر خويشتن شود گم ، بيند چو طاق ابروش * عارف كه از جبينش نور نماز ريزد\r\nآن شمع مجلس افروز هرجا كشد زبانه * پروانه جان به پايش با سوز و ساز ريزد\r\nچون پير ما ز رحمت ، گوهر فشاند از لب * بر دامن وجودم درياى راز ريزد\r\nدر حيرتم چه سوزى است در طبع آتشينش * كز بيت ، بيت شعرش سوز و گداز ريزد\r\nدر كارگاه هستى با چشم جان « احد » را * ديدم كه نقش هستى خوش در حجاز ريزد \r\n\r\nخداى عشق\r\n از آفتاب نگاهش شراب مىريزد * به ذهن آينه‌ها ، التهاب مىريزد\r\nز خنده خندهء هستىفزاى دلجويش * به جان ساكن هستى شتاب مىريزد\r\nشب است و دست طبيعت فراز بركهء صبح * گل ستارهء روشن در آب مىريزد\r\nقدح به دوش به ميخانهء چمن نرگس * براى بردن دل طرح خواب مىريزد\r\nمسيح صاعقه از هم گسسته دامن ابر * كه خوشه خوشهء درّ خوشاب مىريزد \r\n\r\n","description":"","footnote":"","page_name":" 169 ","page_number":169},
  {"content":"\r\n\r\n كليم روح به رقص آمده به‌طور چمن * نسيم بر سر گل‌ها ، گلاب مىريزد\r\nبه پيش ديدهء بلقيس گل ، سليمان‌وار * صبا به جان خزان اضطراب مىريزد\r\nعروس حجلهء گل با سرود هو حق باد * عسل به كام دل نكته‌ياب مىريزد\r\nچو روى داده كه امشب مى بلورى نور * قدح قدح ز كف ماهتاب مىريزد\r\nسروش عشق به بام حريم كعبه سرود * خداى عشق چنان گل نقاب مىريزد\r\nصبا به شامهء جان خمار منتظران * شميم آمدن بو تراب مىريزد\r\nبه عشق روى على دانه دانهء الماس * ز چشم روشن ختمى مآب مىريزد\r\nبه لوح آبى انديشه ، عقل كل امشب * چو مهر ، نقشه پى انقلاب مىريزد\r\nهلا ! جمال « احد » سر زده ز پردهء غيب * سپيده بر قدمش آفتاب مىريزد \r\n\r\nشعر چيست ، شاعر كيست ؟ « 1 »\r\n راستى شعر چيست شاعر كيست * گرچه مانند روح ظاهر نيست\r\nاى به دور از تخيّل واهى * شعر يعنى كمال آگاهى\r\nشعر شفّاف‌تر ز الماس است * جوشش ناب و پاك احساس است\r\nگاه جان‌پرور است و گه جانكاه * گاه باشد تبسّم و گه آه\r\nاشك چشم يتيم يعنى شعر * دل از غم دونيم يعنى شعر\r\nشعر يعنى نزول رحمت حقّ * آسمانى پيام حضرت حقّ\r\nسخن حقّ حقيقت شعر است * نوربخش طريقت شعر است\r\nشعر فرهنگ آسمانى ماست * روح گلبانگ آسمانى ماست\r\nشعر سُكر حلال را ماند * نغمه‌هاى بلال را ماند\r\nشعر مفتاح باب حاجات است * عطرِ گل‌واژهء مناجات است\r\nشعر يعنى حضور نورانى * خلسهء عشق و شور نورانى \r\n\r\n\r\n","description":"","footnote":"\r\n( 1 ) - « شعر چيست و شاعر كيست » يك مثنوى بلند است كه در اينجا گزيده‌اى از آن آورده مىشود .\r\n","page_name":" 170 ","page_number":170},
  {"content":"\r\n\r\n جذبهء وصل دوست يعنى شعر * آنچه از سوى اوست يعنى شعر\r\nشعر يعنى شراب روحانى * گل آيات سبز قرآنى\r\nآنكه باشد امير تيغ و قلم * جان جانان دبير تيغ و قلم\r\nآنكه باشد چكيدهء ايمان * گوهر « هَل اتى عَلَى الانسان »\r\nمهر جاويد منجلى شعر است * ذات نورانى علىّ شعر است\r\nشعر يعنى پيام خوبىها * شرح و نشر تمام خوبىها\r\nچلچراغ سحاب يعنى شعر * بانوى باغ آب يعنى شعر\r\nشعر يعنى كه كوثر خورشيد * دامن ماه‌پرور خورشيد\r\nگل خوشبوى عاطفه شعر است * عطر مستور عاطفه شعر است\r\nشعر يعنى نداى آزادى * رهبر و رهنماى آزادى\r\nشاعرى چيست ؟ آتش‌افروزى * شب‌شكارى و خويشتن سوزى\r\nشاعرى چيست ؟ جان فدا كردن * خلق را با دل آشنا كردن\r\nشعر يعنى « احد » احد گفتن * گوهر بكر معرفت سُفتن . . . \r\n\r\nگلشن شعر\r\n به عشق و دل ، هرآن‌كس آشنا نيست * دلش را نور و جانش را صفا نيست\r\nكليد گنج دانش گرچه عقل است * روان خسته را مشكل‌گشا نيست\r\nتو اى در رگ‌رگ شب گشته جارى * چه مىپرسى كجا هست ، او كجا نيست\r\nمشو غافل تو از ميخانهء عشق * كه بىمى ساغر جان را بها نيست\r\nخودِ خود را اگر انكار كردى * توانى آن زمان گويى خدا نيست\r\nجهان درياى عشق و كشتىاش دل * در اين كشتى جز او كس ناخدا نيست\r\nبقا خواهى اگر فانى در او شو * فناى قطره در دريا فنا نيست\r\nبيا در لاله‌زار دل قدم زن * كه خارستان دنيا را بقا نيست\r\nتجلّى « احد » در گلشن شعر * به گل ماند كه عطر از او جدا نيست \r\n\r\n","description":"","footnote":"","page_name":" 171 ","page_number":171},
  {"content":"\r\n\r\n\r\nرباعيات عاشورائى آيينهء اسرار\r\n تا پهلوى گنجينهء اسرار شكست * دُر در صدف سينهء اسرار شكست\r\nبا خشم نهان عاطفه فرياد كشيد * اى واى ! كه آيينهء اسرار شكست \r\n\r\nآيينهء ذات\r\n انوار جهانگير جلى يعنى تو * آيينهء ذات ازلى يعنى تو\r\nبىپرده سخن بگويم اى كوثر نور * معناى محمّد و علىّ يعنى تو \r\n\r\nگريه مكن !\r\n اى صبح بهار آفرين گريه مكن * خورشيد سراپردهء دين گريه مكن\r\nيا روز ، گهر ز ديده بفشان يا شب * جان حَسَنين‌ات ، اين‌چنين گريه مكن \r\n\r\nعشق احد\r\n مستانه سرم به سر هوايت دارد * جان شوق لقاى جان‌فزايت دارد\r\nاى عشق احد ، شكسته ناى دل من * پيوسته نواى نينوايت دارد \r\n\r\nحصار غم\r\n دل در غم شام تار غم افتاده * در گلشن جان شرار غم افتاده\r\nآهوى روانِ خسته از تير ستم * حيرت زده در حصار غمِ افتاده \r\n\r\nيك مرد نبود\r\n تنها نه كسى تو را هم آورد نبود * اى مرد نبرد ! يار و همدرد نبود\r\nآن شب كه زنى كرد حمايت از تو * در كوفه به حقّ حقّ كه يك مرد نبود \r\n\r\n","description":"","footnote":"","page_name":" 172 ","page_number":172},
  {"content":"\r\n\r\n\r\nاستخوان در گلو\r\n با چاه شبانه گفتگو داشت علىّ * در عمق سكوت ، هاىوهو داشت علىّ\r\nپيوسته شكسته استخوانى از درد * چون بغض سياه در گلو داشت علىّ \r\n\r\nخورشيد صبور\r\n سر تا به قدم جوهر نور است حَسَن * روشنگر مرآت شعور است حسن\r\nدر وسعت آسمان مجد و عظمت * خورشيد جهانگير صبور است حسن \r\n\r\nتصوير جمال\r\n خون در رگ غيرتش به جوش آمده بود * چون شطّ فرات در خروش آمده بود\r\nزان آب ننوشيد كه در خاطر او * تصوير جمال مىفروش آمده بود \r\n\r\nمشك پرآب گريست\r\n بر تشنه‌لبان دجله بىتاب گريست * چون چشم فرات ، مشك پرآب گريست\r\nدر دامن كهكشانى دشت عطش * خورشيد كنار نعش مهتاب گريست \r\n\r\nحجله‌نشين خون\r\n از تيشه ز ريشه سرو آزاد شكست * در حنجرهء سپيد فرياد شكست\r\nداماد عروس عشق در حجلهء خون * چون آينه‌اى ز سنگ بيداد شكست \r\n\r\nخون خدا\r\n آيينهء دل‌شكسته را مىمانى * قرآنِ ز هم گسسته را مىمانى\r\nاى خون خدا ، در افق ديده‌ى من ! * خورشيد به خون نشسته را مىمانى \r\n\r\n","description":"","footnote":"","page_name":" 173 ","page_number":173},
  {"content":"\r\n\r\n\r\nحضرت سجّاد عليه السّلام\r\n چون شمع كه در شعلهء سركش مىسوخت * پروانهء خسته دل ، مشوّش مىسوخت\r\nسجّاده‌نشين عشق چون لالهء اشك * در خيمهء دل ميان آتش مىسوخت \r\n\r\nزينت ؛ پاسدار لاله‌ها\r\n مىسوخت چو شمع و پايدارى مىكرد * دل از مژه جاى اشك جارى مىكرد\r\nشب دختر شير حقّ به جاى عبّاس * از عترت عشق پاسدارى مىكرد \r\n\r\nقرآن مىخواند\r\n آن جانِ ز جسم رسته قرآن مىخواند * با ناى ز هم گسسته قرآن مىخواند\r\nدر تشت طلا به بزم شب‌انديشان * خورشيد به خون نشسته قرآن مىخواند \r\n\r\nسلطان عشق\r\n در مكتب دل دبير عشق است حسين * پيغمبر بىنظير عشق است حسين\r\nتا هست خدا خدا ، به گلزار وجود * سلطان دل و امير عشق است حسين \r\n\r\nتشنهء ديدار\r\n يا مهدى فاطمه ! گرفتار توام * در دشت عطش تشنهء ديدار توام\r\nبر ديدهء من خواب حرام است امشب * باز آى كه تا سپيده بيدار توام \r\n\r\nشهاب عاشورا\r\n من خواهر آفتاب عاشورايم * پرچم‌كش انقلاب عاشورايم\r\nبا آنكه فتاده ماه عشقم به محاق * در ظلمت شب شهاب عاشورايم \r\n\r\n","description":"","footnote":"","page_name":" 174 ","page_number":174},
  {"content":"\r\n\r\n\r\nاحساس ( 1343 )\r\nيد اللّه نورى ، فرزند على ، در سال 1343 هجرى شمسى در شهر تاريخى كرمانشاه چشم به جهان گشود ، تحصيلات ابتدايى و متوسّطه را در زادگاهش به انجام رسانيد .\r\nخود مىنويسد : « هم‌اكنون به شغل حسابدارى مشغولم ، شغلى كه با روح آشفته و متلاطم من بسيار بيگانه است ؛ امّا چه مىشود كرد ، غم نان نمىگذارد . »\r\n من خمارم شراب مىخواهم * تلخِ شيرين جواب مىخواهم\r\nاى لبت آب زندگانى من * تشنه‌ام تشنه ، آب مىخواهم\r\nاز حساب و كتاب خسته شدم * بادهء بىحساب مىخواهم \r\nيد اللّه نورى ، كه در شعر « احساس » تخلّص مىكند ، مىگويد : « از روزگار نوجوانى به شعر وابسته و شيفته بودم و روزهاى شيرين را با حافظ و سعدى و مولوى و خيّام سپرى كرده‌ام . از شاعران كلاسيك‌سراى معاصر ، استادان : يد اللّه بهزاد ، شهريار ، دكتر حميدى ، اميرى فيروزكوهى ، سيمين بهبهانى ، پرتو كرمانشاهى و رهى معيّرى را خداوندان شعر امروز مىدانم . »\r\nاحساس در مورد شعر نو چنين مىگويد : « در شيوه‌اى كه بعد از نيما در شعر وارد شد ، عالىترين سرايندگان را به ترتيب : اخوان ثالث ، نادر نادرپور ، جواد محبّت ، فروغ فرخ‌زاد و احمد شاملو ، مىشناسم . به لطف حافظهء خدادادى خوبى كه دارم ؛ از ايّام نوجوانى قريب به چندين هزار بيت از اشعار اين بزرگان را به حافظه سپرده‌ام ؛\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nشعرهايى كه پرتو جاويدانشان فروغ شب‌هاى تنهايىام بوده‌اند . همواره لطف استادان ارجمند آقايان : پرتو ، بهزاد ، و يد اللّه عاطفى ، شامل حالم بوده است . »\r\nاحساس ، كه خطّى خوش و زيبا دارد ، از شاعران توانا و خوب كرمانشاه است و در شعر با گامهاى بلند به پيش مىرود و شعرش از گيرايى و جذّابيتى خاص بهره دارد .\r\n\r\nهمدرد\r\n دود آتش‌هاى دل جُز آه گردون گرد نيست * آتش اندوه را دودى جز آه سرد نيست\r\nغم‌پرستان را نباشد جز مصيبت همدمى * غير غم درمانگر جان‌هاى غم پرورد نيست\r\nكاش مىشد در وداع زندگى آزاد بود * منجلاب زيستن آزاده را در خورد نيست\r\nكاش مىشد با تو از دردم سخن گويم ، دريغ * هيچ‌كس با هيچ‌كس در اين جهان همدرد نيست\r\nاى بهار رفتهء امّيدهايم ، بعد تو * بر نهال هستىام جز چند برگ زرد نيست\r\nكاش مىديدى كه هر شب شاعر ديوانه‌ات * بر لبش جز غم سرود عشق من برگرد نيست\r\nنيست چشمانت كه شعرم مست مستىهاش بود * آنكه مى در ساغر انديشه‌ام مىكرد نيست\r\nبىتو جز پس‌كوچه‌هاى سرد و خاموش غروب * همدمى همراز اين تنهاى تنهاگرد نيست\r\nغير تنهايى به دردم كس نمىگيرد نشان * آه ! آرى ، هيچ‌كس در درد چون من فرد نيست\r\nدر قمار زندگى جز باختن كو چاره‌اى ؟ * نقش اقبالى مرا در كعبهء اين نَرد نيست\r\nكس ز ناورد فلك فاتح نمىآيد برون * هيچ‌كس در رزم زال زندگانى مرد نيست\r\nرزم زال زندگانى خود حقيقت بود ، ليك * رستم افسانه‌هايم مرد اين آورد نيست\r\nبركش « احساس » از درون آهى كه سوزى عالمى * آتش اندوه را درمان جز آه سرد نيست \r\n\r\nمعناى آزادگى\r\n ما سروهاى جنگل بيداد بوديم * ما با تبرهاى جنون همزاد بوديم\r\nما باغبان باغ زرد بىنصيبى * ما پاسدار لاله‌ها در باد بوديم\r\nدستى ز ليلاج فلك هرگز نبرديم * مغلوب مكر اين كهن نرّاد بوديم \r\n\r\n","description":"","footnote":"","page_name":" 176 ","page_number":176},
  {"content":"\r\n\r\n سرگرم كار هستى و نقش دروغش * چون كودكان بازيچه‌اى را شاد بوديم\r\nخواب عميق ساحلى از ما نياشفت * گر موج هم بوديم بىفرياد بوديم\r\nآزادگى معناى ديگر داشت ما را * از رنج و درد ديگران آزاد بوديم\r\nاينك سزاواريم درد بىكسى را * بر عهد خود پا تا به سر فرياد بوديم\r\nگر نقش ما را پيش از اين مىزد خداوند * عشق و جنون را عبرت فرهاد بوديم\r\nطفل سخن « احساس » از ما بىنصيب است * در مكتب بىمايگى استاد بوديم \r\n\r\nحريف ما نشود شب\r\n چه نشئه‌اى است خدا را به خون شعر و شراب * كه مىبرد دل ما را به اوج خلسه و خواب\r\nدر اين زمانهء بيگانگى مرا احساس * دو آشناى قديم‌اند شعر ناب و شراب\r\nز شعر ناب و شراب كهن نتابم روى * گَرَم زمانه زند تازيانه‌هاى عذاب\r\nز موج سركش توفان روزگار چه بيم * كه كار رفته ز كار و گذشته از سرم آب\r\nمگر به دامن شعر و شراب آويزم * كه نيست راه گريزى دگر از اين غرقاب\r\nحريف ما نشود شب اگر كه يار شوند * چراغ باده نگاه تو پرتو مهتاب\r\nبه چشم پر ز سرشكم دميده عكس رُخَت * كسى چو من نشود آرزوش نقش‌برآب\r\nبگو ز خانهء ايمان من چه مىخواهند * دو چشم شوخ تو اين لوليان مست خراب\r\nبه يك نگاه مرا مستى دوباره ببخش * مرا به جرعه‌اى از جام آرزو درياب\r\nشراب و شعر بهانه است و نيست امّيدى * قسم به زندگى ، اى مرگ سوى ما بشتاب \r\n\r\nبودن‌ها و نبودن‌ها\r\n آن كوچه‌گردىها و مست مست بودن‌ها * گُل از سر ديوار يار خود ربودن‌ها\r\nسر در كمند مهربانىها سپردن‌ها * شعر جنون و عشق مستىها سرودن‌ها\r\nمن همدم فريادهايم گرم گفتن‌ها * او همدم آرامشش گرم شنودن‌ها\r\nاو با تبسّم مست تحسين سرود من * من با سرودى خندهايش را ستودن‌ها \r\n\r\n","description":"","footnote":"","page_name":" 177 ","page_number":177},
  {"content":"\r\n\r\n غافل ز مرگ لحظه‌هاى بىشكيب عمر * فارغ ز رنج هستى و بودن نبودن‌ها\r\nما بىخبر از اينكه داس مرگ مرگى تلخ * بر كشتِ عمر ماست سرگرم درودن‌ها\r\nاز كُشته‌هاى لحظه‌ها صد پشته گرد آمد * ما بىخبر در بىخيالىها غنودن‌ها\r\nمانديم اسير دردها و رفته آن دستى * دستى كه مىداند گره‌ها را گشودن‌ها\r\nاين شكوه‌ها تنها همين اندازه مىداند * نقشى دگر بر دفتر شعر فزودن‌ها\r\nور نه شرابى نيست در جامم كه بتواند * گَرد غم از آيينهء يادت زدودن‌ها\r\nگيرم كه برگردد زمان كو حالتى « احساس » * بهر سرود عشق مستىها سرودن‌ها \r\n\r\nوطنى در ناكجا\r\n اى ز پا مانده خسته تن مرداب * خسته از خويش همچو من مرداب\r\nاى چو روحم تهى ز هر پاكى * حجم آلودهء عفن مرداب\r\nاز غم بادهاى بىپيغام * بر رُخَت مانده صد شكن مرداب\r\nپاى بر اب و ريشه در گنداب * رُسته نيلوفرت چو من مرداب\r\nلب فروبستى و نگفتى هيچ * رازى از روز خويشتن مرداب\r\nرود بودى به راه تو بنشست * دشت عطشان راهزن مرداب\r\nاين زمان آن زلال جارى شوق * گشته هم بستر لجن مرداب\r\nجز من و تو بگو چه كس آخر * كرد در ناكجا وطن مرداب\r\nناله دارم به دل دم مردن * بر تنم كن ز نى كفن مرداب\r\nمُرد « احساس » من به سينهء خويش * گور شعر مرا بكن مرداب \r\n\r\nبه ياد زرتشت\r\n هنوز شعر مرا آتشين‌زبانى هست * هنوز در تن اين زخم خورده جانى هست\r\nهنوز مرغ خيال سپهر گرد مرا * در اوج قلّهء پندار ، آشيانى هست\r\nاگرچه تنگ شده مرز آرزوهايم * به دست آرشِ انديشه‌ام كمانى هست \r\n\r\n","description":"","footnote":"","page_name":" 178 ","page_number":178},
  {"content":"\r\n\r\n من آن نىام كه به مدح خزان گشايم لب * من از تبار بهارم مرا نشانى هست\r\nنشان من گُل انديشه‌هاى سرخ من است * بخوان سرود دلم را گرت گمانى هست\r\nاسير دست قفس تا دهد نمىمانم * پرنده‌ام كه مرا شوق آسمانى هست\r\nبگو به رستم انديشه ، بيژن شعرم * به چاه درد در امّيد ، پهلوانى هست\r\nبه ياد آتش زرتشت و آن شرارهء مهر * هنوز در دل من شعلهء نهانى هست\r\nاگر كه باد موافق وزد بر اين دريا * به دست كشتى توفيق بادبانى هست\r\n* * * گَرَم زمانه نشد مهربان چه جاى غم است * در اين پياله مرا يار مهربانى هست\r\nبه عالمى نفروشم نگاه گرمى را * گه صفا و صداقت در او جهانى هست\r\nنمىشكيبدم « احساس » لب فروبستن * هنوز شعر مرا آتشين زبانى هست \r\n\r\nغزل تشنه\r\n چنگ خنياگر سرمست بهاران ، باران * غمگسار غم خاموش زمستان ، باران\r\nرعد آواز تو را خواند به فرياد بلند * اى سرود تو همه تندر عصيان ، باران\r\nدم به دم از دم باد هوس آلودهء مست * چون خيالم سر گيسوت پريشان ، باران\r\nآه ليلاى سفر كرده ز غمخانهء ابر * چشم در راه تو مجنون بيابان ، باران\r\nبذر تب سوخته است اينكه به غم نالهء درد * از دل خاك كشد ضجّهء باران ، باران\r\n« وى همه زندگى و پاكى و رويش » « 1 » مگذر * بىخيال از سر اين جنگل عطشان ، باران\r\nدستهاشان به دعا چشم به راهند تو را * شاخه‌هاى عطش آلودهء عريان ، باران\r\nنفسى خرج صفا كن تو در اين دشت غريب * تا برويد ز دمت لاله و ريحان ، باران\r\nنشود دشت عطش سبز اگر از دم تو * در عزايش نفس اشك بيفشان ، باران\r\nسيلى سيل تو بيدار كند خفتهء دشت * خواب مرگ است و چه خوش‌تر كه پريشان ، باران \r\n\r\n\r\n","description":"","footnote":"\r\n( 1 ) - از استاد پرتو كرمانشاهى .\r\n","page_name":" 179 ","page_number":179},
  {"content":"\r\n\r\n خاك آبستن طفل عطشى آلوده است * همه دانند دگر از تو چه پنهان ، باران\r\nخسته از رنج خمار است زمين ، دريابش * مى جوشندهء خم‌خانهء توفان ، باران\r\nگرچه تردامنم امّا همه‌شب توبهء اشك * سيل خون ريزدم از ديده به دامان ، باران\r\nهمچو تو نقش پريشانى و سرگردانى است * دلم اين غمكدهء حسرت و حرمان ، باران\r\nبر من خسته ببار اى همه آمرزش و مهر ! * بو كه آباد شود اين دل ويران ، باران\r\nبه اميدى كه بر « احساس » ببارى اشكى * مىبرم اين غزل تشنه به پايان ، باران \r\n\r\nمرگ چيزى است مثل . . .\r\n مرگ چيزى است مثل يك آغاز * مرگ چيزى است مثل يك پايان\r\nگاه اندوه بار و رعب‌انگيز * مثل آرامش پس از توفان\r\nگرچه غم‌بار ، گاه شيرين است * مثل خورشيد نيمروز خزان\r\nمرگ ديرين شريك هستى ماست * همدم جاودانهء انسان\r\nدر سرابى كه نام او هستى است * سايه‌ى ابرهاى بىباران\r\nمىنشيند به بام هركه رسد * مرگ برفى است بىسروسامان\r\nمرگ آغاز بىنهايت‌هاست * قصّه‌اى تا هميشه بىپايان\r\nآخرين مأمن گريز از درد * آخرين راه چارهء آسان\r\nآه ! اى واپسين پناه ، اى مرگ * دل « احساس » را ز غم برهان \r\n\r\nبوى زمانه\r\n ز من كه روح خزانم شبى كرانه گرفتى * بهار بودى و گل دادى و جوانه گرفتى\r\nز باغ زرد من اى مرغك اميد ! پريدى * به اوج سبزترين باغ آشيانه گرفتى\r\nكنون ز من نكنى ياد ، آه ! دانمت آرى * تو بىوفا شده‌اى بويى از زمانه گرفتى \r\n\r\n","description":"","footnote":"","page_name":" 180 ","page_number":180},
  {"content":"\r\n\r\n\r\nاى مرگ\r\n تو اى درياى بىپاياب ، اى مرگ ! * ستيغ قلّه‌هاى خواب ، اى مرگ\r\nتو اى آب حيات دشت هستى * من لب‌تشنه را درياب ، اى مرگ \r\n\r\nسرنوشت\r\n هرگز جدا نبوده‌اى از سرگذشت من * همزاد بوده درد و غمت با سرشت من\r\nجان باختن فداى غم يكدگر شدن * اين بود سرنوشت تو و سرنوشت من \r\n\r\nشكسته چراغ\r\n در چنين روزگار درد و داغ * موسم مرگ غنچه‌هاى باغ\r\nمهربانم بگو چه بايد كرد * با شب تار و اين شكسته چراغ \r\n\r\nنيمايى\r\nيك و بىقرار\r\nاى ابر سوگوار\r\nاينك به من ببار شايد جوانه‌اى زند اين باغ بىبهار .\r\n\r\nطرح\r\nخنياگر تگرگ\r\nاينك به گوش برگ خواند سرود مرگ\r\n\r\nپاييز\r\nاجتماع قاصدكها در ميان باغچه‌ها امروز\r\nبا سرودى بىصدا آواز مىخوانند\r\nشعر اين آواز\r\nاز غزل‌هاى لطيف شاعر دلتنگ ، پاييز است .\r\n\r\n","description":"","footnote":"","page_name":" 181 ","page_number":181},
  {"content":"\r\n\r\n\r\nاحمد ( 1272 )\r\nاحمد حشمتى ، معروف به حشمت‌زاده ، كه در شعر « احمد » تخلص مىكرد ، در سال 1272 هجرى شمسى در شيراز به جهان هستى پا نهاد . پدرش شادروان ميرزا عبد الرّحيم حشمت ، شاعر توانا و نامور شيراز بود و به شغل لوّافى اشتغال داشت .\r\nاحمد ازآن‌پس كه تحصيلات مقدّماتى را فراگرفت ، به كسب فنون شعر و ادب نزد پدرش پرداخت ، تا جايى كه از شعراى صاحب نام شهر خود گرديد و با مطالعهء اشعار بزرگان و اساتيد شعر و ادب فارسى شعرش قوّت گرفت و به شكوفائى رسيد .\r\nحسن امداد شاعر و پژوهشگر دربارهء وى چنين مىنويسد :\r\n« حشمتى حدود بيست هزار شعر ، كه بيشتر آنها غزل است ، از خود به يادگار گذاشت . غزليّاتش داراى لطافت و جزالت و مضامين متعارف مىباشد . او در محافل ادبى سالار ، ادب فارس و كانون دانش پارس عضويّت و شركت مستمر داشت در اواخر به طريقهء ذهبيّه گرايش يافت و در يكشنبه بيست و يكم خرداد 1351 خورشيدى در اثر سكته درگذشت و در صحن آرامگاه حضرت على بن حمزه ، رخ در نقاب كشيد . »\r\nاحمد هم چون پدرش پيشهء لوّافى داشت و از اين رهگذر معيشت مىكرد و در انواع شعر از قصيده و غزل و مثنوى طبع‌آزمايى مىنمود .\r\nنمونه‌هاى زير از شعر اوست :\r\n\r\n","description":"","footnote":"","page_name":" 182 ","page_number":182},
  {"content":"\r\n\r\n\r\nراز طبيعت\r\n چشم دل بر رخ خوبان نگران است هنوز * پير گرديده و در فكر ، جوان است هنوز\r\nشد ز كف دور جوانى و از او نامى نيست * بر دل از داغ غم عشق نشان است هنوز\r\nدين و دل تاب‌وتوان صبر و قرارم همه رفت * آنچه مانده‌ست و به غم سوخته جان است هنوز\r\nسختى جان مرا بين كه شب هجران را * صبح كرده‌ست و در او تاب‌توان است هنوز\r\nگل به باغ آمده بشكفت و فروريخت ز شاخ * بلبل دل‌شده رسواى جهان است هنوز\r\nعقل از صورت هر چيز ، به معنى پى برد * بجز از عشق كه محتاج بيان است هنوز\r\nفاش شد راز طبيعت همه در نزد بشر * سرّ جانبازى عشّاق نهان است هنوز\r\nرهروان را همه مقصود يكى هست ز چيست * فرق ، بين حرم و دير مغان است هنوز\r\n« احمد » اين طرفه غزل گفت چو « عبرت » « 1 » فرمود * « دل در انديشهء آن غنچه دهان است هنوز » \r\n\r\nدل و ديده\r\n مرا با چشم و دل پيوسته جنگ است * جهان از دست دل بر چشم تنگ است\r\nدلم همدست گرديده به ديده * ز دست اين دو ، جان بر لب رسيده\r\nخدايا راز خود را با كه گويم ؟ * دواى درد خود را از كه جويم ؟\r\nبه كار خويش حيرانم ، چه سازم ؟ * از اين غم زار و نالانم ، چه سازم ؟\r\nبراى دل مفتّش گشته ديده * چنين عيّار خوبى كس نديده\r\nچو بيند خوبرويى را به ناگاه * دل ديوانه را بنمايد آگاه\r\nدل ديوانه چون آگاه گردد * به ديده همدم و همراه گردد\r\nچو دل مر ديده را بنمود يارى * كنند آن دو به قتلم پافشارى\r\nز دست آن دو جانم بر لب آيد * به هر لحظه غمم بر غم فزايد\r\nمرا با درد و غم دمساز دارند * ز هر كارم به گيتى باز دارند \r\n\r\n\r\n","description":"","footnote":"\r\n( 1 ) - اين غزل را شاعر به استقبال غزل محمد على مصاحبى ، متخلص به « عبرت » سروده است .\r\n","page_name":" 183 ","page_number":183},
  {"content":"\r\n\r\n چو گردد عرصه‌ام از جورشان تنگ * خورد بر شيشهء صبرم ز غم سنگ\r\nبه ديده گويم اى فتّان عيّار * كشم از شوخىات تا چند آزار ؟\r\nچرا چندين ستمكارى نمايى ؟ * به روى من درِ حسرت گشايى ؟\r\nچرا بر دل زنى هر لحظه تيرم ؟ * چرا سازى به قيد غم اسيرم ؟\r\nمرا چشمىّ و از تو بهترم نيست * به از تو عضوى از پا تا سرم نيست\r\nعزيزى نزد من اى چشم ، چون جان * بيا از خود مرا بىخود مرنجان\r\nبه پاسخ ، چشم گويد : بىگناهم * به گيتى جز رضاى تو نخواهم\r\nگناه از من نباشد ، باشد از دل * ز دست دل تو را كار است مشكل\r\nدلت با تو كند بىرحمى آغاز * دلت گردد به هر بىرحم دمساز\r\nدلت هر لحظه فكر دلبرى هست * ز فرمان تو خود اين دلبرى هست\r\nدلت دارد مرا پيوسته پرخون * ز دست او نمىدانم كنم چون ؟ !\r\nدريغا از دل بىحاصل تو ! * فغان از دست بيداد دل تو !\r\nچو با دل گويم اى دل اين چه كار است * تن و جان من از دستت فكار است\r\nدلا ، آخر چرا با من نسازى ؟ * چرا نرد وفادارى نبازى ؟\r\nشوى مفتون دلدارى جفاجو * كه او را نيست با مهر و وفا خو\r\nروى تا كسى به دنبال نكويان * شوى پابست عشق ماهرويان\r\nچه ديدى غير خون خوردن از اين كار * به درد و غم به سر بردن از اين كار\r\nبه گيتى محرمى غير از توام نيست * رفيق و همدمى غير از توام نيست\r\nتو هستى همدم و همراز با من * نباشد جز تو كس دمساز با من\r\nمكن اى دل جفا زين بيش با من * ندارم طاقت جور و جفا من\r\nز من چون بشنود دل اين فسانه * كه با او برنهادم در ميانه\r\nبگويد خود مرا نبود گناهى * ندارم با نكويان هيچ راهى\r\nگنه باشد ز چشم دل سياهت * گنه كار است و بىپروا نگاهت \r\n\r\n","description":"","footnote":"","page_name":" 184 ","page_number":184},
  {"content":"\r\n\r\n مرا چشمان تو در خون نشاندند * به دنبال پرىرويان كشاندند\r\nمرا چشمت چنين ديوانه كرده‌ست * ز عقل و دانشم بيگانه كرده‌ست\r\nبه هرجا ماه رخسارى ببيند * نگار شوخ عيّارى ببيند\r\nمرا از حسن او آگاه سازد * ز ره بيرون برد ، گمراه سازد\r\nو گرنه من به كنجى زار و محزون * نهان بنشسته‌ام در لجّهء خون\r\nنه با كس در زمانه كار دارم * نه از گل آگهى ، نز خار دارم\r\nاگر چشم تو دست از من بدارد * مرا با حال زار خود گذارد\r\nبه دنبال كسى هرگز نپويم * به غير از كنج تنهايى نجويم\r\nنمىگردم به‌جز با خويش دمساز * اگر بگذاردم اين شوخ غمّاز\r\nدوباره گويم اى چشم جفاكار * كنى با ما و دل تا چند آزار ؟\r\nگناه از تو بود ، شرم از خدا كن * بيا با ما و دل كمتر جفا كن\r\nمرو دنبال خوبان دل‌آزار * نگه را از رخ خوبان نگه دار\r\nز گفتارم بدان‌سان اشك ريزد * كه از هر سوى من سيلاب خيزد\r\nبه تنگ آيم چو از چشم گهربار * كنم با دل غم پنهانى اظهار\r\nدگرباره چو با دل راز گويم * به دو احوال ديده بازگويم\r\nدل شوريده‌ام ديوانه گردد * ز خويش و آشنا بيگانه گردد\r\nچنان سوزد كه سوزد پيكرم را * در آتش افكند پا تا سرم را\r\nكشد آهى كه آتش برفروزد * من و خود را در آن آتش بسوزد\r\nخدايا ! چارهء كارم ندانم * علاج چشم خون‌بارم ندانم\r\nنه دل را مىتوانم رام كردن * مر او را لحظه‌اى آرام كردن\r\nنه از من بشنود اين چشم غمّاز * كه پوشد ديده از شوخان طنّاز\r\nنگه دارد نظر از نازنينان * كند پرهيز از ديدار اينان\r\nمگر زين‌سان كه گفت آن رند از پيش * نمايم چارهء چشم و دل خويش \r\n\r\n","description":"","footnote":"","page_name":" 185 ","page_number":185},
  {"content":"\r\n\r\n « ز دست ديده و دل هر دو فرياد * كه هرچه ديده بيند دل كند ياد »\r\n« بسازم خنجرى نيشش ز پولاد * زنم بر ديده تا دل گردد آزاد » « 1 » \r\n\r\nگواه صادق\r\n اگر در عشقبازى كرده‌ام جانا گناهى نو * به‌جز مژگان بيارا بهر قتل من سپاهى نو\r\nچو دل شد بىپناه از چيدن گيسوى مشكينت * مهيّا كرد از زلفت براى خود پناهى نو\r\nگواه صادقم در بردن دل بود چشمانت * كنون در محضر عشّاق خالت شد گواهى نو\r\nهلال و بدر در يك شب نديدى گر ، بيا بنگر * كه رخ ماه تمام و ابروى او هست ماهى نو\r\nز صحراى دل بىحاصلم در چهار فصل اى گل * به غير از سبزهء مهرت نمىرويد گياهى نو\r\nگرفت آيينهء گردون ز آهم زنگ ، مىترسم * رخ خود تيره گردد گر كشم از سينه آهى نو\r\nكهن‌چرخا ، دلم از گشت پيشينت به تنگ آمد * ازاين‌پس لحظه‌اى بهر دلم بگذر ز راهى نو\r\nچه مىگردد به كام اهل دل گر يك‌زمان گردى * در اين عمر كهن يك‌دم نمايى اشتباهى نو\r\nز راه مهر رحمى كن مها ، بر حال زار او * اگر در عشقبازى كرده است « احمد » گناهى نو \r\n\r\nدم مزن\r\n خواهى نكاهدت غم‌افزون روزگار * خوش باش و هيچ‌گاه دم از بيش و كم مزن\r\nهرگز ز جور دهر به رخساره چين ميار * وز بار درد و رنج برابر وى غم مزن\r\nكاين چرخ مفسدت طلب فتنه ساز دون * گويد كه جز به مصلحت من ، قدم مزن\r\nپايت به بند گيرد و گويد بره شتاب * دستت نهد بر آتش و گويد كه دم مزن\r\nهان هوش دار و با بد و نيك جهان بساز * تا يك‌نفس تراست آدم از مدح و ذم مزن\r\nجز بهر راحتىّ بشر ، در تمام عمر * اى دوست بر به صفحه كاغذ ، قلم مزن \r\n\r\n\r\n","description":"","footnote":"\r\n( 1 ) - اين دو بيت اخير از بابا طاهر عريان است .\r\n","page_name":" 186 ","page_number":186},
  {"content":"\r\n\r\n\r\nاحمد ( 1312 )\r\nاحمد ترابىزاده فرزند محمّد در سال 1312 هجرى شمسى در شيراز چشم به جهان گشود ، دانش‌هاى ابتدائى را در دبستانهاى سلطانى و صدرا و دورهء متوسطه را در دبيرستان حاج قوام و دورهء دوم متوسطه را در دبيرستان سلطانى به پايان رسانيد ، ازآن‌پس براى ادامهء تحصيل رهسپار تهران شد و به دانشگاه راه يافت و در دانشكده ادبيات در رشتهء زبان و ادبيات فارسى به تحصيل پرداخت و از محضر استادانى چون فروزانفر و دكتر خانلرى و مدرّس رضوى كسب فيض كرد .\r\nترابىزاده در سال 34 - 35 به علت مشكلات خانوادگى و با موافقت دكتر صورتگر رئيس دانشكدهء ادبيات شيراز به زادگاه خود بازگشت و در سال 1337 از آن دانشكده فارغ التحصيل شد و در شيراز نيز در دانشكده از استادانى چون دكتر صورتگر ، دكتر معين ، ابراهيم پورداود ، دكتر نورانى وصال و دكتر ذبيح اللّه صفا و دكتر مژده و بانو دكتر شجيعى و خليل رجائى بهره‌ها برد .\r\nترابىزاده در همين سال عازم تهران شد و به استخدام وزارت آموزش و پرورش درآمد و مأمور خدمت در ورامين گرديد و مدت ده سال در دبيرستانهاى اين شهر به تدريس اشتغال داشت ازآن‌پس به تهران انتقال يافت و در دبيرستانهاى هوشيار و البرز و فرتاش و گهرپرور به كار پرداخت سرانجام در سال 1369 بازنشسته گرديد امّا دست از فعاليت برنداشت و همچنان در مراكز تربيت معلم به كار ادامه داد و ضمن كار ،\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nويراستارى مجلهء پيام دريا را نيز به عهده داشت و در حال حاضر نيز مديريت كاوش‌كدهء علوم و فنون بنياد علمى فرهنگسراى خاوران را عهده‌دار است .\r\nترابىزاده كه تخلص احمد را براى شعر خود برگزيده مىگويد : « از آغاز نوجوانى تفأل با ديوان حافظ را از مادرم و شاهنامه خوانى را از برادرم آموختم و از همان زمان شعرگونه‌هائى مىگفتم و براى بچه‌ها مىخواندم و هنگام تحصيل در دبيرستان به ويژه سال ششم ادبى با وزن و آهنگ شعر آشنا شدم و در دانشگاه با راهنمائى استادان كوشيدم تا در شاعرى به‌سوى كمال گام بردارم امّا خود بر اين باورم كه در اين راه هرگز به نقطهء مطلوب نرسيدم و اين آتش همانند آتش دل به سردى و خاموشى گرائيد . »\r\n\r\nشب غريب\r\n نه دربانى كه بگشايد به روى من درى امشب * نه پايى تا كنم عزم ديار ديگرى امشب\r\nنه ساقى تا از آن گلگون شراب زندگى بخشش * نثارم سازد اندر دامن گل ساغرى امشب\r\nنه عشقى تا به دامان بتى دلجوى آويزم * نه شوقى تا زنم در آسمان بال‌وپرى امشب\r\nدرون سينه‌ى سردم دلى تب‌دار مىسوزد * بسان آتشى اندر دل خاكسترى امشب\r\nخدايا شب دراز و شهر خاموش است و من تنها * به جانم از غم افتاده است گويى اخگرى امشب\r\nبه گرد خود نمىبينم به‌جز خاموشى و ظلمت * نه هم دردى نه دلجويى نه يار و ياورى امشب\r\nبه روز من اسير غربت و تنهايى اى « احمد » * نباشد اندر اين عالم الهى كافرى امشب \r\n\r\n","description":"","footnote":"","page_name":" 188 ","page_number":188},
  {"content":"\r\n\r\n\r\nواپس‌گرايى\r\n كاروان ، منزل رسيد و ما ز ره وامانده‌ايم * همرهان رفتند و ما اى واى تنها مانده‌ايم\r\nداده‌ايم از دست ، آوخ رايگان امروز را * در اميد تابش خورشيد فردا مانده‌ايم\r\nساخته با سوز تب‌هاى شب و آه سحر * خيره بر راه تو اى صبح مداوا مانده‌ايم\r\nرهروان اكنون همه در كعبه‌ى مقصود و ما * همچنان ترسا صفت پاى چليپا مانده‌ايم\r\nآدم از درگاه ايزد رانده گشت و ما هنوز * بىخبر در دام زلف نسل حوا مانده‌ايم\r\nشب همه‌شب خوانده‌ايم افسانه‌هاى باربد * روزها مفتون آهنگ نكيسا مانده‌ايم\r\nمردمِ پيروز در صدر سهيلايند و ما * همچنان در وصف پروين و ثريا مانده‌ايم\r\nقرن‌ها از قصّهء يوسف گذشته است اى دريغ * ما كنون در اول وصف زليخا مانده‌ايم\r\nوامق بىچاره خاكستر شد و بر باد رفت * ما هنوز اندر حديث حُسن عذرا مانده‌ايم\r\nعشق مجنون داستانى بود و ما مجنون صفت * همچنان در پيچ‌وتاب زلفِ ليلا مانده‌ايم\r\nلب فروبستند « احمد » ديگران و ما هنوز * ياوه مىگوييم و در هر حال ، گويا مانده‌ايم \r\n\r\n","description":"","footnote":"","page_name":" 189 ","page_number":189},
  {"content":"\r\n\r\n\r\nديوانه و هوشيار\r\n ز ديوانه پرسيد هشيار مردى * نگاه ازچه‌رو خيره دارى به يك جا\r\nيكى پاسخ آوردش آن مرد مجنون * كه شد فتنه در جان فرزانه بر پا\r\nاگر خيره بينى نگاهم به يك‌سو * اگر غرقه بينى مرا در تماشا\r\nمرا داستانى است ناگفته مانده * كه بارى است بر خاطر ناشكيبا\r\nمرا روزى اين چشمِ در خون نشسته * فتاد از قضا بر نگارى فريبا\r\nفرومرد در عمق درياى چشمش * نگاه من و گشتم اين‌گونه شيدا\r\nكنون بر كجا چشم دوزم نبينم * مگر آن دل‌انگيز چشمان زيبا\r\nاگر حسب حالم از اين بيش خواهى * نگر لحظه‌اى خيره بر آب دريا\r\nنشاطى كه از رقص هر موج خيزد * كند زنده در تو هزاران تمنا\r\nمن آن خيره مانده نگاه تو هستم * كه دل را به امواجِ درياش بستم \r\n\r\nشيراز\r\n سلامِ من به تو شيراز اى ديار اميد * سلام من به تو اى شهر عشق و شيدايى\r\nچه روزها كه به يادت گذشت در غربت * به رنج و محنت و افسردگى و تنهايى\r\n* * * سلام دل‌شده فرزند خويش را بپذير * به آستان تو با صد نياز آمده‌ام\r\nاگرچه منزلت ميهمان ندارم من * به شهر مردم مهمان‌نواز آمده‌ام\r\n* * * ز خاك سعدى و حافظ سرآمدان غزل * هنوز بوى دل‌آويز عشق مىآيد\r\nبهار گرچه گذشته است ليك در شيراز * هنوز از در و ديوار لاله مىبارد\r\n* * * به هر سرا كه قدم مىنهى گل است ، نبيند * به هر چمن نگرى گل غنوده است به ناز\r\nبه هركجا كه گلى ، گلبنى ، هزارى هست * نشسته بينى دلدادگان به راز و نياز \r\n\r\n","description":"","footnote":"","page_name":" 190 ","page_number":190},
  {"content":"\r\n\r\n * * * كنون دوباره به‌سوى تو باز آمده‌ام * كنون دوباره به دامان تو درآويزم\r\nدگر به هيچ ديارى عبث نبندم دل * دگر به غير تو از هرچه هست بگريزم \r\n\r\nحافظ بر دوش رندان\r\n حافظا در سخنت شور و شرى نيست كه نيست * در كلامت ز حلاوت شكرى نيست كه نيست\r\nخيره بر شعر ترت چشم ترى نيست كه نيست * « روشن از پرتو رويت نظرى نيست كه نيست » \r\n« منت خاك درت بر بصرى نيست كه نيست »\r\n كيست كز سرّ جهان كهن آگاه شود * سالك اندر طلبت آيد و گمراه شود\r\nكوه گر هست به پيش قدمت كاه شود * « شير در باديه‌ى عشق تو روباه شود » \r\n« آه از اين راه كه در وى خطرى نيست كه نيست »\r\n دوش از بهر تفأل به سر انگشت نياز * قَسَمَت دادم و ديوان تو را كردم باز\r\nگفتى ار بازشناسى تو حقيقت ز مجاز * « مصلحت نيست كه از پرده برون افتد راز » \r\n« ور نه در مجلس رندان خبرى نيست كه نيست »\r\n از غمِ اينكه شبى دست به يغما نزند * يا كه ناگاه بر آن زلف چليپا نزند\r\nتا دمى بوسه بر آن عارض زيبا نزند * « تا دم از شام سر زلف تو هرجا نزند » \r\n« با صبا گفت و شنيدم سحرى نيست كه نيست »\r\n دوش وقتى كه خرابات مغان بود خموش * ديدمت مست كه يك‌چند برندت بر دوش\r\nزير خرقه دگر اين از نظر خلق مپوش * « از حياى لب شيرين تو اى چشمه نوش » \r\n\r\n","description":"","footnote":"","page_name":" 191 ","page_number":191},
  {"content":"\r\n\r\n« غرق آب و عرق اكنون شكرى نيست كه نيست »\r\n گفتم : آوردن شعر تو مرا مقصود است * در شرار سخنت گفته من چون دود است\r\nگفتى : « احمد » سخن آوردن با ما زود است * « غير از اين نكته كه حافظ ز تو ناخشنود است \r\n\r\nمادر زيباترين ترانه ، زيباترين بهانه\r\n مادر افسون شدى افسانه شنو * سخن از اين دِلِ ديوانه مشنو\r\nروزگارى كه سرپا بودى * روشنىبخش دل ما بودى\r\nروزگارت به چنين روز افكند * كه نباشد خبرت بند از بند\r\nخيز مادر كه دلم تنگ شده است * زندگى بىتو بدآهنگ شده است\r\nخيز مادر كه دلم افسرده است * گلِ خنده به لبم پژمرده است\r\nشعر من نيز چو رخساره‌ى من * شده بىرنگ‌تر از خانه‌ى من\r\nنازنين مادر اگر باز آيى * از سفر بار دگر باز آيى\r\nخانه‌ى دل ز تو روشن گردد * شاد و سرشار چو گلشن گردد\r\nاز ره دور پيامم بپذير * دست‌بوسى و سلامم بپذير\r\nكن خدا را تو كلامم باور * مقدمت باد گرامى مادر \r\n\r\nبهار\r\n بيا كه با تو خزان را بهار خواهم كرد * شكوفه را ز رخت شرمسار خواهم كرد\r\nگل ستاره به دست نسيم بسپارم * به ژاله چشم سحر اشكبار خواهم كرد\r\nبهار روى تو خرم‌تر از هزار بهار * كنون حديث يكى از هزار خواهم كرد\r\nاگر به تلخى پاييز من ، زنى لبخند * بهار را به قدومت نثار خواهم كرد\r\nشكفته چون شودت لب به خنده هم چو بهار * بساط غصّه ز دل تار و مار خواهم كرد\r\nمرا اگرچه ديارى نمانده است دگر * قسم به عشق كه ترك ديار خواهم كرد \r\n\r\n","description":"","footnote":"","page_name":" 192 ","page_number":192},
  {"content":"\r\n\r\n زمان اگرچه دگر عهد سر به داران نيست * به عشق روى تو سر را به دار خواهم كرد\r\nچو لب به خنده گشايى سكوت مىشكند * كوير دل به غزل نوبهار خواهم كرد\r\nدلم گرفته ز زندان و بند اسكندر * عروج خواهم و ترك حصار خواهم كرد \r\n\r\nغم شاعر\r\n گفتا : چرا هميشه دم از رنج مىزنى * بااين‌همه نشاط كه در زندگانى است\r\nگفتم : نشاط هست ولى اى اميد من * در آن هزار حسرت و رنج نهانى است\r\n* * * من با غم آشنايم و غم با من آشناست * دل‌بسته‌ام به درد و به غم خو گرفته‌ام\r\nاز رنج ديده شور و نوايى سبب مخواه * شادى مجوى من به الم خو گرفته‌ام\r\n* * * صبح بهار با همه زيبايى و شكوه * نزد من از غروب خزان غم‌فزاتر است\r\nنوش زمانه بهر دل غم‌پسند من * از نيش آن كشنده‌تر و جان‌گزاتر است\r\n* * * آن آتشى كه در دلم از اشتياق توست * دايم شراره بر دل‌وجان مىزند مرا\r\nآن شعله‌اى كه در نگه تابناك توست * هردم هزار زخم زبان مىزند مرا\r\n* * * تنها اميد زندگى من تويى و تو * با آشناى دل‌شده بيگانه‌اى هنوز\r\nبا آن دو چشم مست پرآشوب فتنه‌جو * آرام جان عاشق ديوانه‌اى هنوز\r\n* * * گويى چرا هميشه دم از رنج مىزنى * اما نپرسىام كه چه دردى است در دلت\r\nهرگز نگويىام كه چرا رنج مىبرى * هرگز نپرسىام كه بگو چيست مشكلت\r\n* * * ترسم برنجى ار كه بگويم غمم ز توست * ترسم برنجى ار كه دل‌آزار خوانمت\r\nاما ز من مرنج ز پيشم مرو بيا * آرى بيا كه تا به ابد دوست دارمت \r\n\r\n","description":"","footnote":"","page_name":" 193 ","page_number":193},
  {"content":"\r\n\r\n\r\nاحيا ( 1318 )\r\nاحيا اشراقى دستگردى ، فرزند حسن ، كه در شعر تخلّص به اسم مىكند ، در سال 1318 هجرى شمسى در روستاى دستگرد شاهرود چشم به جهان هستى گشود .\r\nتحصيلات ابتدايى را در زادگاه خود به پايان رسانيد و در سال 1331 شمسى به اتفاق پدر و مادر به گرگان مهاجرت كرد و در اين شهر سكونت اختيار نمود و تحصيلات متوسطه را در گرگان به انجام رسانيد . آن‌گاه به استخدام بانك درآمد و هم‌اكنون در بانك ملّت مشغول خدمت است .\r\nاشراقى ، شعر و شاعرى را از دوران نوجوانى آغاز كرد و خود دراين‌باره مىگويد : « شعر را مانند ديگر روستاييان از دوبيتى آغاز نموده و به مرور زمان در قالب غزل و مثنوى و قطعه و رباعى و حتّى نيمايى ، شعر را تجربه كردم » .\r\nاحيا اشراقى ، علاوه بر مجموعه اشعار خود كتابى نيز پيرامون تاريخ و جغرافياى منطقهء « بيارجمند » در دست تهيّه و تأليف دارد و براى چاپ آماده مىنمايد .\r\n\r\nصحراى جنون\r\n مىكشم بر شانهء مجروح بارِ خويش را * تا كنم دريايى از آتش كنارِ خويش را \r\n\r\n","description":"","footnote":"","page_name":" 194 ","page_number":194},
  {"content":"\r\n\r\n چون به غارت برده جنگل را لهيب ماهِ دى * در ضمير خويش مىجويم بهار خويش را\r\nچرك و خون مىبارد از زخم تنم بر خاك راه * بىهدف مىريزم اينجا برگ و بار خويش را\r\nقطره قطره ذوب گرديدم چون يخ در مقدمش * تا اسير چهره‌اش ديدم غبار خويش را\r\nتير عشقش مىنشيند بر دلِ من ، گاه‌گاه * مىشناسد هر توانمندى شكارِ خويش را\r\nتا به زلف پيچ پيچش آهوى دل داده‌ام * خود سيه كردم از اوّل روزگار خويش را\r\nمىگذارم سر به صحراى جنون « احيا » چو قيس * نيست ليلايى كه جويد بىقرار خويش را \r\n\r\nسنگ راه\r\n به جستجوى حياتيم و بار مىبنديم * هزار حيله در اين ره به كار مىبنديم\r\nشكوفه‌ايم و ز بيم سقوط بعد از مرگ * چو غافلان سرِ خود را به دار مىبنديم\r\nز فرط خستگى از روزهاى ظلمانى * دعا به گردن شب‌هاى تار مىبنديم\r\nز عزّتى كه به صحرا بنفشه مىبخشد * آلاله بر سر زلفِ نگار مىبنديم\r\nچو بر زبان قلم جز سخن نمىرويد * دهانِ خويش به فتواى يار مىبنديم \r\n\r\n","description":"","footnote":"","page_name":" 195 ","page_number":195},
  {"content":"\r\n\r\n درختِ باروريم و نصيب ما سنگ است * در آن زمان كه به خود برگ و بار مىبنديم\r\nدر اين كوير اگر چشمه نيستيم « احيا » * چرا ؟ چو سنگ ، روه چشمه‌سار مىبنديم \r\n\r\nحديث تشنگى\r\n بر آستانهء شب ماهتاب را مانى * ضمير حافظى و شعرِ ناب را مانى\r\nتو التهاب عطش را چو خاك مىدانى * به بحر غوطه زنى ، آفتاب را مانى\r\nشميم عاطفهء خاك ، وام دارت باد * به باغ ، دستِ سخاىِ سحاب را مانى\r\nهميشه ياد توام مىبرد به خلوت دوست * تداعىِ گل سرخى ، گلاب را مانى\r\nفروغ حُسن تو آشفته‌تر كند دل من * حديثِ تشنگىِ بىحساب را مانى\r\nبه جلوه‌اى ز سرابم به چشمه‌اى بكشان * در اين كوير عطشناك آب را مانى\r\nكنون كه رود شب از سيلِ نور خالى ماند * بر اين رواق مُذَهَّب ، شهاب را مانى \r\n\r\nپرچم آفتاب\r\n با عقل هماره در نبردى ، اى عشق * نامى شده‌اى به پايمردى ، اى عشق\r\nچون نبض حيات وقفه در كارت نيست * تن پرچم آفتاب كردى ، اى عشق \r\n\r\nدر مكتب عشق\r\n فرياد انا الحقّ زد و اخگر شد و رفت * در مكتب عشق مرغ بىسر شد و رفت\r\nچون هم سخنى نيافت بر گردهء خاك * نشكفته مزار دار پرپر شد و رفت \r\n\r\nپرچم لاله\r\n از كوى تو سرفراز برمىگرديم * فانى شده بىنياز برمىگرديم\r\nبا رايت خون اگر به خاك افتاديم * با پرچم لاله باز برمىگرديم \r\n\r\n","description":"","footnote":"","page_name":" 196 ","page_number":196},
  {"content":"\r\n\r\n\r\nمىفهميم\r\n ما زمزمهء بهار را مىفهميم * لطف گل و خشم خار را مىفهميم\r\nچون با عطش كوير همدم بوديم * حرفِ دل آبشار را مىفهميم \r\n\r\nقتل گل\r\n نمىدانى مگر حيران خويشم ؟ * كه شبگير آمدى اى غم به پيشم\r\nخبر از قتل گل آوردى ، امّا * زدى داغِ دگر بر قلب ريشم \r\n\r\nناله و نوا\r\n دلم غم آشنا بسيار دارد * شكستِ بىصدا بسيار دارد\r\nبُود خاموش و دارد ناله بسيار * چو نى باشد ، نوا بسيار دارد \r\n\r\nگل گم‌گشته\r\n سحر شد غنچه‌ها لب وا نكردند * هزارِ خسته را پيدا نكردند\r\nقنارىها به هر شاخى پريدند * گلِ گم‌گشته را پيدا نكردند \r\n\r\nشيون من\r\n بسوزد آتشِ دل خرمنِ من * بريزد چرك و خون بر دامنِ من\r\nبيا زخم دلم را مرهمى نِه ! * كه عالم كر شود از شيونِ من \r\n\r\n","description":"","footnote":"","page_name":" 197 ","page_number":197},
  {"content":"\r\n\r\n\r\nاختر ( 1353 )\r\nسعيد گوهرزاى ، فرزند محمّد حسين ، در بيست و دوم مهر ماه سال 1353 در شهر تبريز ديده به جهان گشود . تحصيلات ابتدايى و متوسّط را در زادگاه خود به انجام رسانيد و پس از خدمت سربازى ، به شغل آزاد روى آورد و به كار گراورسازى و كليشه و مهرسازى اشتغال ورزيد .\r\nگوهرزاى قريحهء شاعرى را از پدر به ارث برد و از شانزده‌سالگى به سرودن شعر پرداخت و بيشتر اشعارش را در قالب غزل و رباعى سروده و تخلّص شعرى خود را « اختر » قرار داده است .\r\nاختر ، از ميان استادان شعر متقدّم ، بيش از همهء شاعران به سعدى و حافظ علاقه دارد و در ميان شعراى معاصر ، به اشعار شادروان استاد شهريار دلبستگى از خود نشان مىدهد .\r\nنمونه‌هاى زير از نظم اوست :\r\n\r\nعهد و پيمان\r\n همچو مرغى در قفس دور از تو نالان مانده‌ام * بال‌وپر بشكسته و زار و پريشان مانده‌ام\r\nگردش چشمان مستت از كفم دل برد و رفت * بيدل و تنها در اين كاشانه گريان مانده‌ام\r\nبا دل لبريز و پر از آتش سوزان عشق * چون چراغ بزم ياران پرتوافشان مانده‌ام \r\n\r\n","description":"","footnote":"","page_name":" 198 ","page_number":198},
  {"content":"\r\n\r\n همچو پرگارى به پيرامون دل گرديده‌ام * بر جفاى چرخ دون مبهوت و حيران مانده‌ام\r\nرشتهء ميثاق را ازبس‌كه محكم داشتم * پاى در زنجير عشق و عهد و پيمان مانده‌ام\r\nتا رهانم مرغ جان را از شكنج زلف او * با دل‌آشفته و مهجور و نالان مانده‌ام\r\n« اختر » عشقم مگر سوسوزنان آيد به بام * از سر شب تا سحر در پاى ايوان مانده‌ام \r\n\r\nسراپرده حكمت\r\n در شبستان جهان ، نعرهء مستانه زدند * عاشقانى كه قدم در ره جانانه زدند\r\nشهسواران وفا بين كه چسان مىتازند * دور ميدان صفا چرخ چو پروانه زدند\r\nدر خرابات حقايق همه‌شب تا به سحر * مىكشان رقص‌كنان ساغر رندانه زدند\r\nگل‌رخان در چمن حُسن تو سرگردانند * تا به زلف تو عروسان چمن شانه زدند\r\nدر سراپردهء حكمت همه‌شب خلوتيان * تا سحر از مى وحدت دوسه پيمانه زدند\r\nدر كف ساقى رندان خرابات مغان * مىگساران ازل جام به ميخانه زدند\r\nدوش پروين و شباهنگ و مه و « اختر » صبح * دست بر طالع فرخندهء شاهانه زدند \r\n\r\nشمع محفل\r\n شدم من طالب افسانهء عشق * همه‌شب از لب جانانهء عشق\r\nرسيدم تا به پاى شمع محفل * شدم هم‌بازى پروانهء عشق\r\nچو ديدم عارض زيباى او را * شدم بى خود ز خود ديوانهء عشق\r\nز جام ساقى شب‌زنده‌داران * شدم دُردىكش ميخانهء عشق\r\nبه ياد لعل خاموش تو اى جان * زدم لب بر لب پيمانهء عشق\r\nاگر ويران شود آبادى دهر * نسازم من به‌جز گلخانهء عشق\r\nز نور « اختر » انجم شماران * نشستم در دل ويرانهء عشق \r\n\r\n","description":"","footnote":"","page_name":" 199 ","page_number":199},
  {"content":"\r\n\r\n\r\nچو شمع\r\n در زواياى جهان عشق ، سوزانم چو شمع * با خيال وصل رويت اشك‌ريزانم چو شمع\r\nاز شرار درد درمان سوز و عشق آتشين * در ميان لاله رخساران گدازانم چو شمع\r\nگرچه اين دل روز و شب با توست در راز و نياز * ليك خود در سينهء فانوس هجرانم چو شمع\r\nدر گذرگاه نسيم صبح خندانم هنوز * يك‌دم از طوفان و صرصر رو نگردانم چو شمع\r\nخودستايى تا به كى ؟ اى نازنين گل‌فروش * من كه شب‌ها در شبستان تو مهمانم چو شمع\r\nبا همه ناز و جفا دامن مكش از دست من * در هواى وصل تو اشكى به دامانم چو شمع\r\nاى مه تابان بكش از رخ نقاب ناز را * ور نه بى « اختر » به بزم عشق سوزانم چو شمع \r\n\r\nكوكب‌هاى شب\r\n همچو مرغى نغمه‌خوانم در گلستان شما * گشته‌ام شوريدهء گل‌هاى خندان شما\r\nبندهء عشقم به درگاه وفا افتاده‌ام * روزگارى شد كه هستم تحت فرمان شما\r\nعاشقم در آستان كبرياى معرفت * مىگذارم سر به خاك پاى جانان شما\r\nبا هزارانِ چمن همراز و همدستان شدم * در بهارستانِ گل‌افشان ، به بستان شما\r\nتاج شاهى زير بال‌وپر نهان آورده‌ام * مىنشينم چون هما در بام و ايوان شما\r\nدر بساط زُهره و پروين و كوكب‌هاى شب * گشته‌ام حيران مهر و ماه تابان شما\r\n« اختر » اقبال خود را دوش رخشان يافتم * در جوار كوكب بيدار و رخشان شما \r\n\r\n","description":"","footnote":"","page_name":" 200 ","page_number":200},
  {"content":"\r\n\r\n\r\nاشك شوق\r\n دوش در كنج وفا اين دل ديوانه بسوخت * دل ديوانه ز هجر رخ جانانه بسوخت\r\nاز صداى جرس قافلهء لاله و گل * در دل دشت جنون عاشق ديوانه بسوخت\r\nكلبهء اهل صفا را به حقارت منگر * كه در اين كلبه چراغ درِ ميخانه بسوخت\r\nاشك شوقم كه فروريخت به دامان اميد * پيش ارباب بصيرت دُر يك‌دانه بسوخت\r\nذرّه‌آسا به هواى رخ آن ماه منير * نيمه‌شب چشمهء خورشيد پريخانه بسوخت\r\nز آتش شوق رخ دلبر شيرين حركات * دل‌وجان هر دو به‌سان پر پروانه بسوخت\r\nدوش در بزم كواكب ز خيال رخ دوست * « اختر » عشق من آهسته غريبانه بسوخت \r\n\r\nآتش عشق\r\n نيست ديگر از غمت يك‌لحظه آرامم هنوز * با اميد وصل فردا دُردآشامم هنوز\r\nاز وفادارى چو مرغ بىقرار افتاده‌ام * اندر اين دام محبّت نيست آرامم هنوز\r\nنيستم از پختگان عشق ليلى طلعتان * همچو مجنون توى آتشدان دل خامم هنوز\r\nآتش عشق تو اى گل شعله بر جانم فكند * شمع‌وش پيوسته با پروانه همگامم هنوز\r\nكى شكايت مىكنم از نرگس جادوى تو * از فريب دانهء خال تو در دامم هنوز\r\nدر سكوت نيمه‌شب مرغ هماى دولتم * چون كبوتر مىنشيند بر لب بامم هنوز\r\n« اختر » شب‌تاب من در آسمان نيلگون * مىدهد پرتو به كنج خلوت شامم هنوز \r\n\r\n","description":"","footnote":"","page_name":" 201 ","page_number":201},
  {"content":"\r\n\r\n\r\nادب ( 1350 - 1270 )\r\nشادروان سيّد كاظم ادبى ، معروف به كاظم الحسينى ، كه در شعر گاهى « ادب » و زمانى « ادبى » تخلّص مىكرد ، فرزند سيّد جعفر مستوفى ، در سال 1270 هجرى شمسى در خانواده‌اى اصيل از سلسلهء سادات حسينى تفرش ، قدم به عالم حيات گذاشت . خواندن و نوشتن را در مكاتب قديم آموخت ؛ آن‌گاه تحت نظر دايى خود ، مرحوم سيّد خليل تفرشى ( منتصر الملك ) حاكم همدان ، به تحصيل علوم قديمه و جديده پرداخت و دورهء مدرسهء آليانس فرانسه را نيز در همدان گذراند .\r\nسيّد كاظم ادبى ازآن‌پس كه خانواده‌اش به تهران مهاجرت كرد و در آن شهر رحل اقامت افكندند ، در آغاز جوانى به سمت منشى در كابينهء دولت با همكارى امير الكتاب ( ملك الكلامى ) چندى به خدمت اشتغال ورزيد . آن‌گاه به استخدام وزارت ماليه ( دارايى ) درآمد و در سمت رياست حسابدارى و بودجهء آن وزارتخانه با درستى و پاكدامنى انجام‌وظيفه كرد و پس از سال‌ها خدمت با عالىترين رتبهء ادارى بازنشسته گرديد و پس از تقاعد ، از طرف نايب‌التّوليهء آستان قدس رضوى دعوت به كار شد و به عنوان خادم افتخارى با سمت سر مميّز مستقلّ آستان قدس مشغول به خدمت گرديد و سرانجام در سال 1350 در مشهد بدرود حيات گفت و در همان شهر مدفون گرديد .\r\nخاندان ادبى ، چون قاضى مير عبد الحميد ، اكثرا شاعر و خوشنويس و مستوفى و در دستگاه‌هاى دولتى ، مصدر خدمات مهمّ ادارى بوده‌اند .\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nديوان اشعار سيّد كاظم ادبى ، نزد بانو رفعت ادبى ، دختر آن مرحوم ، نگهدارى مىشود كه اميد مىرود به چاپ آن مبادرت كند .\r\n\r\nراستى\r\n صدق و صفا شيوهء انسان بود * مهر و وفا پرتو ايمان بود\r\nراستى و خيرِ همه خواستن * راه و روش‌هاى نكو داشتن\r\nپيرو دستور بزرگان دين * بوده بر اين اصل به دانش يقين\r\nآنچه بگفتند كلام خداست * بهر بشر نافع و يكسر به‌جاست\r\nريب و ريا دور نما تو ز خويش * حقّ و حقيقت بنگر تو به پيش\r\nآنكه عمل كرد نكونام شد * شربت عشقش همه در كام شد\r\nو آنكه خطا كرد پشيمان شود * در دوجهان خوار و پريشان شود\r\nتا به خود آيد كه غلط رشته است * تخم نكو را به بدى كِشته است\r\nكرده تهى چشمهء آمال را * داده ز كف رفته و هم حال را\r\nترك ببايد عمل ناصواب * تا كه شود چشمه بختش پرآب \r\n\r\nثبت اشعار\r\n گويند كنار مهربان يار خوش است * در باغ پر از سبزه و اشجار خوش است\r\nدر سايهء بيد و ريزش آب زلال * آواز لطيف و نالهء تار خوش است\r\nخوش باش كنار يار خود در شب و روز * دورى ز غم و مهرِ پديدار خوش است\r\nگر خسته و آشفته تو از هجر شدى * آسودگى و لطف ز احرار خوش است\r\nشبگاه به خلوتكدهء عشق مقيم * با همسر محبوب و وفادار خوش است\r\nفرزند خردمند و مطيع و فاضل * با عمر دراز و پول بسيار خوش است\r\nهرگز نشود جمله نصيب « ادبى » * دور از همگان به ثبت اشعار خوش است \r\n\r\n","description":"","footnote":"","page_name":" 203 ","page_number":203},
  {"content":"\r\n\r\n\r\nپيرو آيين شريعت\r\n از عمر نمانده است دگر جز دوسه گامى * همچون خور تابان كه رسيده لب بامى\r\nامّا همگى غافل و ، گويا كه نخوانيم * كاسپيدى مو قاصد و آورده پيامى\r\nكز دار فنا مثل نسيمى همه رفتند * ما نيز روانيم و نداريم دوامى\r\nپس تا كه بود فرصت و در قيد حياتيم * تمكين دم آخر شود احراز مقامى\r\nدستور خداوند و پيمبر ز سر صدق * اجراى مجدّانه نماييم قيامى\r\nاينك « ادبى » پيرو آيين شريعت * مىباشد و اظهار كند چند كلامى\r\nكز ديدن احباب هم البتّه ز نيكان * بىاجر نمانند كه گويند سلامى \r\n\r\nيكى بودن گفتار و كردار\r\n اگر گفتار چون كردار باشد * هماره نفع آن بسيار باشد\r\nتمام كارها با نظم و ترتيب * شود انجام و برخوردار باشد\r\nبه عكسش چون‌كه توأم با دروغ است * عمل بىحاصل و دشوار باشد\r\nكسى كو اين روش را پيش گيرد * نصيبش كينه و پيكار باشد\r\nكلام حقّ چو زير پاى ماند * ز خاطى مرد و زن بيزار باشد \r\n\r\nلافِ بى جا\r\n پستهء بىمغز گر خندان بود * مشترى ز آن روى برگردان بود\r\nچون مجوّف بودنش شد آشكار * جز براى سوختن نآيد به كار\r\nپايهء علمى كه ناكرده صعود * لاف بيجاى سخنرانى چه سود\r\nلب فروبستن يقيناً بهتر است * ساكت و صامت نشستن خوش‌تر است\r\nتا مگر فضل و هنر افزون شود * جهل و نادانى ز سر بيرون شود\r\nهرچه گويى آن زمان پرارزش است * همچو باران كز سما در ريزش است\r\nمستمع را شاد و خندان مىكند * دوستداران را دوچندان مىكند \r\n\r\n","description":"","footnote":"","page_name":" 204 ","page_number":204},
  {"content":"\r\n\r\n پس « ادب » هم دائما گويد ثنا * چون‌كه شاكر از خرد ماند به‌جا \r\n\r\nتوفيق حقّ\r\n سيم و زر بسيار باشد در جهان * زيور و زينت به ظاهر يا نهان\r\nخانه و ملك و اثاث بىشمار * ثروت هنگفت در عصر و زمان\r\nكار حسّاس و مقام ارجمند * همسر زيباتر از بهتر زنان\r\nكثرت اولاد و با عمرى زياد * خواهد از حقّ جمله را پير و جوان\r\nگرچه مىدانم كه اين دنياى دون * بىوفا باشد به خُرد و هم كلان\r\nباز چون پروانگان دور شمع * گرد آن چرخيم هر عصر و زمان\r\nليك زين اميال ، مردان خدا * بر حذر هستند و گردانند عنان\r\nپس ز حقّ توفيق مىخواهد « ادب » * پاك سازد همچو نيكان جسم و جان \r\n\r\nوفا بر عهد\r\n وفا بر عهد كن تا مىتوانى * كز آن بهتر نباشد زندگانى\r\nتو گر پاس محبّت نيك دانى * بيابى راه و رسم قهرمانى\r\nمران از قلب پاكت مهر ياران * مكن دورى ز ياران تا توانى\r\nكه جمله خواستارند از دل‌وجان * تو را در ظاهر و باطن نهانى\r\nبه خاطر هم « ادب » را ياد بنما * كه خواهد رفت زين دنياى فانى \r\n\r\nمىتوان گفتن\r\n چو هستم شاغل پستى ، عُقابم مىتوان گفتن * چو بيكارم يقين دانم غُرابم مىتوان گفتن\r\nهمىگويند كو اينك ز پرواز و صعود افتاد * نشسته بر زمين ديگر ترابم مىتوان گفتن \r\n\r\n","description":"","footnote":"","page_name":" 205 ","page_number":205},
  {"content":"\r\n\r\n سر خدمت بُدم آقا جناب حضرت مطلق * ولى اكنون عناوين شبابم مىتوان گفتن\r\nزمانى ساعى و كارى بصير و صالحم گفتند * كنون معكوس آن ، نقش بر آبم مىتوان گفتن\r\nبه دورم همچو پروانه بُدندى روز و شب امّا * شدندى دور و اينك در عذابم مىتوان گفتن\r\nاگرچه تا توانستم نكويى با همه كردم * بدىهايش فزون ديدم ثوابم مىتوان گفتن\r\nدر ايران عادت اين‌طور به خارج غير اين باشد * شدم دلسرد و پيرى از شبابم مىتوان گفتن\r\nدورويى رفيقان را تحمّل چون كنم اكنون * ز ديده اشك مىريزم سحابم مىتوان گفتن\r\nتأسّف بىثمر باشد ملامت هم مؤثّر نيست * « ادب » زين ماجرا نالان ربابم مىتوان گفتن \r\n\r\nخصلت تكبّر\r\n متكبّر هميشه در انظار * نيست محبوب و زو همه بيزار\r\nكبر و نخوت غرور و خودخواهى * مىكشد شخص را به بدراهى\r\nيك طريقش خلاف دين باشد * ره ديگر بُروز كين باشد\r\nكه از او دوست گردد دور * نزد احباب هم شود منفور\r\nخويش و بيگانه را چنين خصلت * متأثر كند از اين فطرت \r\n\r\nمشهد مقدّس\r\n چون‌كه مشهد از شهور رحمت است * بهتر از هرجا وفور نعمت است\r\nساكنينش پيرو آيين و دين * زايرينش تابع علم و يقين \r\n\r\n","description":"","footnote":"","page_name":" 206 ","page_number":206},
  {"content":"\r\n\r\n آستان قدس را با افتخار * جملگى بوسند در ليل و نهار\r\nتاجر و كاسب ز خُرد و هم كلان * نوكر دولت چه از پير و جوان\r\nكعبهء آمالشان باشد خدا * پيشواى شيعه در روز جزا\r\nشكر لِلَّه كز شمول فيض ربّ * شد مجاور بندهء عاصى « ادب »\r\nتا مگر بار گناهش كم شود * در جوار حضرتش بىغم شود \r\n\r\nنماز\r\n خدايى كه رحيم و چاره‌ساز است * به ما گفته ستون دين نماز است\r\nمسلمان امر او اجرا نمايد * به قدر فهمش از عهده برآيد\r\nز هرچه نهى فرموده شود دور * كه قلب وى شود روشن‌تر از نور\r\nچنانچه غير از اين راه دگر رفت * ز فرمان خداوندى به در رفت\r\nدروغ و حيله را سازد شعارش * كجا مقبول مىگردد نمازش\r\nز درگاه الهى رانده گردد * به كار خويشتن درمانده گردد\r\nدر اين صورت مدقّق دقّتى كن * به تغيير رويّه همّتى كن\r\nتويى از پيروان دين اسلام * كلام حقّ به تو گرديده اعلام\r\nكنون انديشه كن كس را ميازار * خدا و خلق را راضى نگه‌دار \r\n\r\nسنگ مزار\r\n اينكه خسبيده در اين خاك سياه * زين جهان رفته و گرديده تباه\r\n« كاظم » است و « ادبى » شهرت او * روحش آزاد و بود چشم‌به‌راه\r\nتا بيايند و ببينند سر تربت وى * عوض لاله و گل سبز شده تخم گياه\r\nغير ديدار زن و بچه و خويشان غيور * آرزوى دگرش نيست و به‌جز نيم‌نگاه\r\nطالب خيمه و خرگاه نباشد ز كسى * چون‌كه خود هيچ نرفتى به‌سوى حشمت و جاه\r\nبد نكرده است به دنيا و ز حقّ مىخواهد * گر خطا كرده كنون بگذرد از جرم و گناه \r\n\r\n","description":"","footnote":"","page_name":" 207 ","page_number":207},
  {"content":"\r\n\r\n\r\nارجمند\r\nسيّد محمّد ارجمند هاشمى ، از شاعران توانا و خوش‌قريحهء معاصر است كه در شهر تاريخى همدان ديده به جهان گشود و در خانواده‌اى روحانى نشو و نما يافت .\r\nتحصيلات مقدّماتى را در زادگاهش به انجام رسانيد و چندى نيز به تحصيل علوم قديمه پرداخت . ازآن‌پس ، چند سالى در مدرسهء آليانس همان شهر به تحصيل علوم جديده اشتغال ورزيد و با زبان فرانسه آشنايى يافت . آن‌گاه در آموزشگاه اختصاصى تلگراف ثبت نام كرد و پس از گذراندن دورهء آن ، در فنّ تلگراف فارسى و لاتين و مكانيك آن فارغ التحصيل شد و به استخدام دولت درآمد و در نتيجهء جدّيت و شايستگى به عنوان تلگرافچى درجهء يك شناخته شد .\r\nدر آن زمان ، مسئول ادارهء تلگراف بايد شخص مورد اعتماد باشد تا اسرار دولتى و سياسى و خانوادگى و تجارى كشور محفوظ بماند و چون از سوابق خانوادگى ارجمند اطمينان داشتند ، پس از چندى از همدان به تهران انتقال يافت و در ادارهء مخابرات بخش لاتينى آن مشغول انجام‌وظيفه گرديد و همچنين در انقلاب گيلان به سمت رئيس تلگراف‌خانهء نظامى اردوى اعزامى گيلان در تمام مدّت جنگ در اين منطقه خدمت كرد . پس از كودتاى 1299 براى تنظيم مخابرات روسيه با ايران به سمت رياست ادارهء تلگراف بين المللى خراسان مأمور مشهد مقدّس گرديد و در خردادماه سال 1300 عازم مشهد شد و به تنظيم و تنسيق امور مخابرات سروسامان بخشيد .\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nارجمند پس از پنج سال به تهران مراجعت كرد و از طرف وزارتخانه به سمت مسئول تلگراف قصر همايونى منصوب شد و مدّت سى سال در استان تهران مشغول خدمت بود و شش سال نيز به سمت مديريّت كلّ تلگراف تهران و مديريّت كلّ وزارت پست و تلگراف و تلفن منصوب گرديد .\r\nارجمند چون داراى قريحه و ذوق شاعرى و نويسندگى بود ، با مطبوعات كشور نيز همكارى مىكرد و با نام‌هاى مستعار آثارش در روزنامه‌ها به چاپ مىرسيد . از آثار او كتابى است به نام « راهنماى ادارى » كه براى تأسيس دانشكدهء علوم ادارى مورد استفاده قرار گرفت و مجموعه‌اى نيز از اشعار خود را به نام « منظومهء ارجمند » در سال 1348 طبع و نشر كرد .\r\nآثار ديگر او كه هنوز به چاپ نرسيده ، عبارت است از : جامع التمثيل ؛ طومار ؛ يادداشت‌هاى زندگانى ؛ آيينهء عبرت ؛ و چند نمايشنامهء اخلاقى . ارجمند اشعار خود را با نام‌هاى مستعار : ولنگار ، بيوه‌زن ، زن هوودار و پاكباخته منتشر مىكرد .\r\nارجمند از شاعران توانا و خوش‌قريحه و نيكوپرداز بود و اشعارش گواه استعداد و ذوق سرشار او در شاعرى است .\r\n\r\nكوشش بىحاصل\r\n ديده بر روى تو هر قدر نظر بيش افكند * بيشتر آتش عشقت به دل خويش افكند\r\nهمهء روى زمين محنت و غم سير نمود * عاقبت خويش به كاشانهء درويش افكند\r\nبا من ار چرخ جفاكار سر يارى داشت * بر سرم از چه هواى تو جفاكيش افكند\r\nعهد كردم شب وصل تو دهم جان و ، دريغ * عمر كوتاه من اين عهد مرا پيش افكند\r\nدر چمن باد صبا وصف رُخت با گل گفت * باغبان را دل از اين قصّه به تشويش افكند\r\nدل چو مأيوس شد از كوشش بىحاصل خويش * عاقبت خويش به دامان بدانديش افكند \r\n\r\n","description":"","footnote":"","page_name":" 209 ","page_number":209},
  {"content":"\r\n\r\n\r\nپيمان گسل « 1 »\r\n تا زدم پيمانه با آن دلبر پيمان گسل * از كفم دل رفت و گشتم كافر ايمان گسل\r\nدلبر من سست عهد است و جفاجو ، خودپسند * زود رنج و سركش و بىاعتنا ، فرمان گسل\r\nمذهبش عاشق‌كشى و مسلكش دون پرورى * وصل او درد آورد هجران او درمان گسل\r\nبا همه شيرين لبى ، گفتار او تلخ است و زشت * با همه مشكل پسندى ، بىوفا آسان گسل\r\nتندخوى و فتنه‌جو ، ديرآشنا ، نامهربان * رشتهء مهر و محبّت بين اين و آن گسل\r\nاين كلام نغز را بشنو « بهار » از « ارجمند » * ديده بگرفتن ز روى نيك ، باشد جان گسل \r\n\r\nهجر دوست\r\n در بحر عشق ، غرقم و آبم ز سر گذشت * وان بىوفا نگار ز ما بىخبر گذشت\r\nايّام كامرانى و عهد شباب را * چون نيك بنگريم همه بر ضرر گذشت\r\nدر پيشگاه دوست ز بس شكوه كرد دل * روز وصال از شب هجران بتر گذشت\r\nافراشت خيمه گل به چمن در بهار و ليك * ناچيده باغبان گل از اين باغ ، درگذشت\r\nاز هجر دوست رنج كشيديم و اى دريغ * عمر عزيز در ره او بىثمر گذشت \r\n\r\nجنگ عشق و عقل\r\n محروم شد چو ديدهء من از جمال دوست * شب تا سحر به خواب نرفت از خيال دوست\r\nبا هجر ساخت بايدت اى دل كه عاقبت * بينى به روز وصل تو جاه و جلال دوست\r\nاز عمر خويش بهره نبرديم در جهان * جز آن زمان كه بود مهيّا وصال دوست\r\nگر پاره نيست رشتهء الفت ميان ما * اى دوست بهر چيست نپرسى تو حال دوست\r\nروزى كه عشق و عقل به جنگ هم اوفتند * خواهم زوال عقل و نخواهم ملال دوست \r\n\r\n\r\n","description":"","footnote":"\r\n( 1 ) - در سال 1308 استاد ملك‌الشعراى بهار ، غزلى در مجلهء عصر جديد به مسابقه گذارده بود كه صفات مذمومه معشوقه در آن تشريح شود و خود نيز غزل شيوايى در همين موضوع سروده بود . ارجمند نيز غزل فوق را به استقبال آن سروده است كه در آن مجله درج شد .\r\n","page_name":" 210 ","page_number":210},
  {"content":"\r\n\r\n\r\nنخل اميد\r\n اى سرو خوش‌خرام ، ز گلزار كيستى ؟ * اى سيم‌تن ! تو شاخ گهربار كيستى ؟\r\nاى برده دل ز خلق جهان يك كرشمه‌ات * محبوب كيستى تو و دلدار كيستى ؟\r\nدر بوستان عشق و گلستان عاشقان * نخل اميد و شاخهء پربار كيستى ؟\r\nاز شاخسار وصل تو عاشق گلى نچيد * اى شاخ گل ! تو شهد شكربار كيستى ؟\r\nعشّاق ، دل‌شكسته همه از جفاى تو * اى شوخ ! پس تو يار وفادار كيستى ؟\r\nگل از چمن برفت تو اى بلبل حزين * در باغ منتظر ، پى ديدار كيستى ؟\r\nسوز و گداز شمع بود از تو اى نسيم * در حيرتم كه آه شرربار كيستى ؟\r\nگيتى سراسر از ستمت غرقه در غم است * اى چرخ ! باز در پى آزار كيستى ؟ \r\n\r\nثناخوان\r\n كس در اين مُلك نديدم كه ثناخوان تو نيست * نيست يك‌آيه كه نازل شده در شأن تو نيست\r\nجلوهء نور رُخت برده گرو از خورشيد * تابش شمس و قمر چون رخ تابان تو نيست\r\nصدف و لعل به بازار زياد است ، ولى * هيچ لعل و صدفى چون لب‌ودندان تو نيست\r\nنيست آگاه ز سوز دل عاشق هركس * كه چو من شيفتهء چاه زنخدان تو نيست\r\nهر زمان بهر تفرّج شوى از خانه برون * ديده‌اى نيست كه در راه تو حيران تو نيست\r\nگذرى گر به گدايان درِ خويش كنى * سائلى نيست كه او دست به دامان تو نيست \r\n\r\nطالب وصل\r\n اى فكر تو بسته دست تدبير * عزم تو گسسته راه تقدير\r\nدر وصف جمال دل فريبت * لنگ است مرا بيان و تقرير\r\nمژگان تو اى نگار سرمست * بر قلب من از چه مىزند تير\r\nابروى تو كشته عاشقان را * حاجت نبود دگر به شمشير\r\nشد خانهء دل خراب ، چونانك * ديگر نتوان نمود تعمير \r\n\r\n","description":"","footnote":"","page_name":" 211 ","page_number":211},
  {"content":"\r\n\r\n گر دست دهد شبى وصالت * يك بوسه به جان كنيم تسعير\r\nما طالب وصل يار و افسون * از گرسنه بىخبر بود سير\r\nشرح غم وصل آن دلارام * نايد به بيان و وصف و تحرير \r\n\r\nوصل دلارام\r\n آرزويم در جهان وصل دلارام است و بس * كز وصال روى او ما را دل ، آرام است و بس\r\nماه من بنمود رخ از طرف بام ، امّا چه سود * آفتاب عمر گويى بر لب بام است و بس\r\nاى دريغ از هجر ، جان بر لب رسيده است و هنوز * يار با ما بازهم در كار پيغام است و بس\r\nدانهء خال رُخش افكند دل در دام زلف * مرغ دل را خال و گيسو ، دانه و دام است و بس\r\nبا خداوندان مكنت پير ما خوش گفته است * كاغنيا را بهترين اوصاف اكرام است و بس\r\nهيچ صبحى شام نبود ، هيچ شامى صبح نيست * عاشقان را صبح هجر دلبران شام است و بس\r\nعاشقان در كوى آن مه جمله در سوز و گداز * « ارجمند » اندر ميان جمع ، بدنام است و بس \r\n\r\nشب وصل\r\n هركه چون من نگرد عالم درويشان را * به ادب بوسه زند خاكِ درِ ايشان را\r\nنازم آن نرگس مستانه كه با نيم نگاه * برد يكباره ز من هوش و دل و ايمان را\r\nدل سودازده را از نظر خويش مران * كه نرانده است كس از خانهء خود مهمان را\r\nبايد از جان خود اى عاشق مسكين گذرى * تا شب وصل در آغوش كشى جانان را\r\nوعده كردى چو دهم جان به وصالت برسم * در كف خويش گرفتم پى وصلت جان را\r\nكشدم درد غم عشق در آخر كه طبيب * منحصر كرده به لعل لب او درمان را\r\nآنكه در سلسلهء موى تو در بند افتاد * داد ترجيح ز آزادىاش اين زندان را \r\n\r\nپيام دوست\r\n مرا زيارت روى تو نعمت است عظيم * كه روى توست دلارا و طبع توست كريم \r\n\r\n","description":"","footnote":"","page_name":" 212 ","page_number":212},
  {"content":"\r\n\r\n خداى را برسانيد آشنايى را * كه هست صحبت بيگانگان عذاب اليم\r\nدل شكستهء ما را به نيم‌جو نخرند * نه عاصيان جحيم و نه ساكنان نعيم\r\nمنه به كنج لب خويشتن تو خال سياه * شود رجيم ، فزايند نقطه چون به رحيم\r\nز پا فتادهء مسكين تو دستگيرى كن * كه دستگيرى مسكين بود ثواب عظيم\r\nبرون ز خاك شوم ، زندگى ز سر گيرم * به قبر من چو رساند پيام دوست نسيم \r\n\r\nتو تنها دارى !\r\n باز در سر هوس سوختن ما دارى * فتنه‌ها خفته در آن نرگس شهلا دارى\r\nعكس روى تو در آيينه چو ديدم گفتم * يك جهان عشق در آن چهره هويدا دارى\r\nجلوه‌اى گر كنى از خسته‌دلان طايفه‌اى * در سر راه خود از بهر تماشا دارى\r\nخون شده‌ست اين دلم از جور و جفاى تو ولى * با همه جور و جفا در دل ما جا دارى\r\nگر خرامى به چمن ، سرو ، سرافكنده شود * زين همه ناز و تكبّر كه سراپا دارى\r\nعاقبت وصل رخ دوست نصيبت گردد * اى دل غم‌زده گر صبر و شكيبا دارى\r\nخيز و با مايه سوى ميكده باز آى دمى * گر به سر معرفت حلّ معمّا دارى\r\nمن چه گويم تو چه دارى ز كمال و ز جمال ؟ * « آنچه خوبان همه دارند تو تنها دارى » \r\n\r\nخواب طولانى\r\n دوش در خواب بديدم كه به طرف چمنى * دوستان گرد هم آراسته‌اند انجمنى\r\nهمه مدهوش صفاى چمن و مست شراب * سايه گسترده لب جوى به ما نسترنى\r\nهمگى محو تماشاى جمال تو و ، تو * مستِ لايعقل ، افتاده در آغوش منى\r\nبوسه‌ها از لب لعل تو مكرّر كردم * وه ! عجب آب حياتى و چه شيرين دهنى\r\nمن گرفتار در انديشهء عشقت ، ناگاه * از تو بشنيدم در عالم رؤيا سخنى\r\nاز سر مهر چنين گفتنى در خواب به من * مطمئن باش كه من مال تو ، تو مال منى \r\n\r\n","description":"","footnote":"","page_name":" 213 ","page_number":213},
  {"content":"\r\n\r\n\r\nاشتياق وصل\r\n صوفى كه پايبند حرام و حلال نيست * در بند گفتگو و جواب و سؤال نيست\r\nسرتاسر جهان چو نكو بنگرى به‌جز * انديشه‌هاى نارس و خواب و خيال نيست\r\nدر دفتر حيات ، حقيقت عيان بود * فهم و درايت تو به حدّ كمال نيست\r\nآن كس كه واقف است بر اسرار زندگى * دربند مال و مكنت و جاه و جلال نيست\r\nگم‌گشتگانِ باديهء اشتياق را * هجران بود نصيب و اميد وصال نيست\r\nمقصود از حيات در اين عالم وجود * طى كردن زمان و مه و روز و سال نيست\r\nعشقى كه در نهادِ من از تو نهفته است * عشقى است جاودانى و هيچش زوال نيست\r\nساقى بيار باده و با شيخ و شحنه گو * بىدوست هركه باده بنوشد حلال نيست\r\nدر اشتياق وصل رُخت « ارجمند » را * حاجت به عرض حاجت و اظهار حال نيست \r\n\r\nوصال تو\r\n سوى شيراز ز عشق تو شدم بار دگر * كه ندارم به جهان غير تو دلدار دگر\r\nخود تو دانى كه ندارد دل غم‌ديدهء من * اندر اين شهر به‌جز ديدن تو كار دگر\r\nعقل و دينم لب لعل تو به يك بوسه ربود * شود آيا كه تو را بوسم يك‌بار دگر\r\nگر وصال تو به شيراز نصيبم گردد * نه ديار دگرى خواهم و نه يار دگر\r\nدست از من مكش اى يار جفاپيشه مكن * كه تلافى كندت دست ستمكار دگر\r\nگر خداوند جهان از تو نگيرد ، دادم * مىبرم روز جزا شكوه به دادار دگر\r\nمن فدايى توام ، روى مپوشان از من * كى توانى كه بيابى تو فداكار دگر\r\nبود در مصر اگر تا به قيامت يوسف * جز زليخاش نمىبود خريدار دگر\r\nبا خيال تو شب و روز خوشم در همه حال * در سرم نيست به‌جز فكر تو پندار دگر\r\nچون كند حُسن رُخت جلوه به كاشانهء من * بىنيازم ز گلستان و ز گلزار دگر\r\nروزى آگه شوى از سوز دل عاشق خود * كه نه از وى خبرى هست و نه آثار دگر \r\n\r\n","description":"","footnote":"","page_name":" 214 ","page_number":214},
  {"content":"\r\n\r\n\r\nحديث موقّتى\r\n آوخ ! كه زندگانى دنيا موقّتى است * وين زرق و برق‌هاى هويدا موقّتى است\r\nآن باغ پر ز لاله و آن كشتزار سبز * و آن چشمه‌سارهاى مصفّا موقّتى است\r\nگل‌هاى سر ز خاك برآورده در چمن * وين سبزه‌هاى رسته به صحرا موقّتى است\r\nافسانه‌هاى عالم خلقت فسانه است * وين دام و دانه‌هاى فريبا موقّتى است\r\nحُسنى كه داده است طبيعت تو را دمى است * و آن پيچ‌وتاب زلف چليپا موقّتى است\r\nموجى است زندگانى كان را دوام نيست * وين جوشش و تلاطم دريا موقّتى است\r\nبر هرچه بگذرى به جهان دل مبند از آنك * نقش و نگار چهرهء زيبا موقّتى است\r\nدور زمان به هيچ‌كس ايدون وفا نكرد * خوش‌بخت مىنمايدت ، امّا موقّتى است\r\nاى بىخبر به عالم خلقت نهاده پاى * اين جسم و روح و شكل هيولا موقّتى است\r\nمعشوق و عشق و عاشقى و جور و هجر و وصل * و انديشه‌هاى اين دل شيدا موقّتى است\r\nتا چند شكوه پيش دل از بخت بد كنى * بدبختى و خوشى همه جانا موقّتى است \r\n\r\n","description":"","footnote":"","page_name":" 215 ","page_number":215},
  {"content":"\r\n\r\n با پستى و بلندى دنياى دون بساز * چون هرچه هست و نيست سراپا موقّتى است\r\nخوش بگذران دوروزهء عمر عزيز را * عهد شباب و پيرى و برنا موقّتى است\r\nبا ما مگو حديث جز از عشق « ارجمند » * زيراكه گفتگوى تو با ما موقّتى \r\n\r\nدر سوك رهى معيّرى\r\n پرواز كرد روح رهى سوى آسمان * وز تنگناى دنيا بيرون كشيد جان\r\nفارغ شد از حيات و در آرامگاه خويش * آسوده آرميد و گذشت از سر جهان\r\nشد آفتاب شعر و هنر زير ابرها * تا شد رهى ز ديدهء صاحبدلان نهان\r\nز اشعار نغز ، پردهء اوهام و جهل را * با سعى خود دريد و برون برد از ميان\r\nاستاد بود در فن آهنگ و موسيقى * عاجز بُوَد مرا ز هنرهاى او بيان\r\nدر انتشار و بسط نواهاى دلنشين * بودى هماره مهر و محبّت از او عيان\r\nدر سوك و ماتم‌اند همه در عزاى او * هستند دوستان همه در ناله و فغان\r\nافسوس اى دريغ « رهى » رفت از جهان * آوخ كه شد جدا « رهى » از بين دوستان \r\n\r\nياد است مرا . . .\r\n اندر پى آزمايش هوش * بشكست جناق با من او دوش\r\nدل در كف او نهاده گفتم : * ياد است مرا ، تو را فراموش \r\n\r\n","description":"","footnote":"","page_name":" 216 ","page_number":216},
  {"content":"\r\n\r\n\r\nاردلان ( 1302 )\r\nحسينعلى اردلان ، فرزند غلامحسين خان ، نوادهء مرتضى خان ( شجاع لشكر ) در سال 1302 هجرى شمسى در شهر سنندج ديده به جهان گشود . سه‌ساله بود كه به اتفاق خانواده به همدان مهاجرت كرد و در اين شهر رحل اقامت افكند .\r\nاردلان تحصيلات ابتدايى و دورهء متوسّطه را در همدان به پايان برد و هنگامى كه در دورهء دبستان به تحصيل مشغول بود ، علاقهء خاصّى به شعر داشت و به حفظ آثار بزرگان شعر و ادب اهتمام مىورزيد ؛ به‌خصوص به حفظ اشعار شاهنامهء فردوسى طوسى اهتمام بيشترى از خود نشان مىداد . به تدريج قريحهء او در شعر بيدار گشت و به سرودن شعر پرداخت .\r\nاردلان از سال 1321 رسما كار شعر و شاعرى را آغاز كرد و براى آنكه به فنون شعر و رموز آن آشنا گردد ، به عضويّت انجمن ادبى همدان ، كه به رياست مرحوم استاد على محمّد آزاد تشكيل مىشد ، درآمد و از محضر او كمال بهره را برد و تا در همدان بود از اعضاى ثابت آن انجمن به شمار مىرفت .\r\nاردلان در سال 1331 به تهران مهاجرت كرد و با انجمن‌هاى ادبى اين شهر در آميخت و از محضر استادان شعر و ادب و پيش‌كسوتان اين ره كسب فيض كرد و چون بيشترين معاشرت و مصاحبت را با دكتر حميدى شيرازى داشت ، بيشترين بهره را از وى مىبرد و در غزلى خطاب به دكتر حميدى بدين معنى اشارت كرده است .\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nاشعار اردلان در سال‌هاى قبل در پاره‌اى از روزنامه‌ها و مجلّه‌هاى همدان و تهران طبع و نشر گرديده ، امّا مجموعهء شعر مستقلّى از وى چاپ نشده ديوان اشعارش تدوين و آمادهء چاپ گرديده است .\r\n\r\nحاشا\r\n اگر ديشب نبودى تا سحرگاه * چو شاخ گل ميانِ بستر من\r\nچرا بوى تو پيچيده است امروز * درون خانه و بام و درِ من\r\nاگر ديشب نبوسيدى لب جام * نخوردى مى به پاسِ خاطر من\r\nچرا نقشِ لبانِ تو گرفته * لبِ بىرنگ و روىِ ساغر من\r\nچه رؤيايى ، چه خوابى ، اين تو بودى * در آغوش من و در بستر من\r\nتو بودى اينكه نامِ خود نوشتى * كنارِ شعر من در دفتر من\r\nتو بودى ، اين تو بودى مىكشيدى * سر انگشتِ نوازش بر سرِ من\r\nتو بودى نرم‌نرمك مىستردى * به خنده اشك از چشمِ ترِ من\r\nبه هر سو رو كنم ، مانده نشانى * ز تو اينجا تو بودى در برِ من\r\nچه حاشا مىكنى ، در سر چه دارى ؟ * چه افسون دارى ، اى افسونگر من ؟\r\nدگر بس كن ، ترحّم كن ، ترحّم * به جانِ خستهء غم‌پرور من\r\nسراپا سوختم ، آخر چه خواهى ؟ * دگر از تودهء خاكستر من ؟ \r\n\r\nدر مدح مولا على عليه السّلام\r\n مرغ دل از عشق دوست ، بار دگر پر گرفت * نوحه‌گر نغمه‌خوان ، عاشقى از سر گرفت\r\nمرغك افسرده حال ، نام علىّ چون شنيد * رنگ دگر يافت و جلوهء ديگر گرفت\r\nزمزمه آغاز كرد ، مدح على ساز كرد * بانگ علىّ يا علىّ ، در همه جا درگرفت\r\nخسرو انديشه تاخت ، سوى ديار نجف * بوسه بر آن خاك زد ، مشتى از آن برگرفت\r\nبوسه زد و بو كشيد ، نعره زد و هو كشيد * پاى فراتر نهاد ، دست فراتر گرفت \r\n\r\n","description":"","footnote":"","page_name":" 218 ","page_number":218},
  {"content":"\r\n\r\n حال خوش از ديدن بارگه دوست يافت * بوى خوش از تربت فاتح خيبر گرفت\r\nچشم تمنّا گشود ، چهرهء حيدر بديد * دست تولّا زد و دامن حيدر گرفت\r\nبىخبر از خويش شد ، عاشق و درويش شد * جان به رهش داد و دل از دوجهان برگرفت\r\nليك سرانجام شد ، مست ز يك جام شد * كز كف مولاى خويش ، ساقى كوثر گرفت\r\nشاه نجف شير حقّ ، حجّت مطلق علىّ * آنكه از او دين حقّ ، زينت و زيور گرفت\r\nتيغ دو پهلوى او ، قوّت بازوى او * تاج ز خسرو ستاند ، باج ز قيصر گرفت\r\nبرّش شمشير او ، غرّش چون شير او * رشتهء لشكر گسست ، زَهره ز لشكر گرفت\r\nگاه به لطف سخن ، راه به كافر نمود * گاه به تيغ دودم ، كفر ز كافر گرفت\r\nهرچه كه بايد شنيد ، از لب قرآن شنيد * هرچه كه بايد گرفت ، از كف داور گرفت\r\nكيست به غير از علىّ ، نيست به غير از علىّ * آنكه ز پروردگار ، نام غضنفر گرفت\r\nسرور آزادگان ، سرخط آزادگى * روز ازل از كفِ خالقِ اكبر گرفت\r\nاوست كه پا بر سرِ دوشِ محمّد نهاد * اوست كه جا بر سرِ دوشِ پيمبر گرفت\r\nاوست كه چون بت شكست بر سر بتگر شكست * اوست كه چون ره گرفت ، بر بت و بتگر گرفت\r\nمسلم اگر دادخواه ، كافر اگر بىگناه * چون به قضاوت نشست ، هر دو برابر گرفت\r\nچاره به تدبير كرد ، تكيه به شمشير كرد * دادِ ستمديده داد ، ره به ستمگر گرفت\r\nنيست ز نامش جدا ، نام حبيب خدا * چشم جهان‌بين عقل ، اين دو برادر گرفت\r\nمايهء دين مصطفى ، پايهء دين مرتضى * چهرهء دين زين دو تن ، نقش دو پيكر گرفت\r\nعاشق روى رسول ، مست ز بوى رسول * آنكه به جاى رسول ، جاى به بستر گرفت\r\nيا علىّ مرتضى ، جان و دل از تو رضا * در دل و در جان من ، عشق تو يكسر گرفت\r\nپاك شود از گناه ، هركه چو من روسياه * دست زد و دامنت ، در صف محشر گرفت\r\nگشت دوا درد او ، گرم دَمِ سرد او * هركه ز نامت شبى ، ذكر مكرّر گرفت\r\nمن كه غلام توام ، عاشق نام توام * عشق تو تاب از تن عاشق مضطر گرفت\r\nزندگى « اردلان » اوّل و آخر نداشت * در دل من عشق تو اوّل و آخر گرفت \r\n\r\n","description":"","footnote":"","page_name":" 219 ","page_number":219},
  {"content":"\r\n\r\n\r\nنامَرد\r\n گشتِ گردون آنچه را با من نشايد كرد ، كرد * همچو من كيهان‌نوردى را بيابان گرد كرد\r\nمن همان بازيگر مردانه مَردم كاين زمان * گشتِ گردونم چنين بازيچهء نامرد كرد\r\nاز خدا ، يا مرگ يا درمانِ دردى خواستم * دردِ با نامرد بودن را دواى درد كرد\r\nغافل از انديشه و ذكرش نبودم لحظه‌اى * از چه كارى اين‌چنين با آنكه خود پرورد كرد\r\nنيست امّيدى دگر جان را به بُردِ اين نبرد * ناتوان و ناگزيرم شش‌در اين نَرد كرد\r\nيك‌تن از مردانه مرد آمد به فريادم ، وليك * بختِ من شد آتشش خاكسترى دَم سرد كرد\r\nمن بدين امّيدم اى ياران ! كه بازم رحمتش * سرخ سازد چهره‌ام را گرد و روزى زرد كرد \r\n\r\nشير استخوان شكسته\r\n گرفتارم به دردِ ناروايى * كه جز مرگش نمىبينم دوايى\r\nسبك نايد نفَس از سينه بيرون * عجب دردى ، عجب سنگين هوايى\r\nبدان مانم در اين حالت كه مانَد * شكسته طاقى از ويران بنايى\r\nچه دردى بدتر از اين درد جانسوز * كه فرمان‌بر شود فرمانروايى\r\nچه غم بالاتر از اين غم كه نبود * درِ بگشادهء دولت‌سرايى\r\nچه حكمت بود در اين كار يا ربّ ! * كه وامانَد ز جولان بادپايى\r\nمرا مىبلعمد اين غم ، زان كه بينم * به گِردم حلقه بسته اژدهايى\r\nهزارآواىِ محنت‌هاى خويشم * چو نى خيزد ز هر بندم نوايى\r\nفراخ اين جهان گر بود تنگم * در افتادم كنون در تنگنايى\r\nبه گردابى فتادم سخت پيچان * كه پيچانَد به هم هر دست و پايى\r\nنه چندان زيستم خوش‌دل كه اكنون * بپردازم چنين سنگين بهايى\r\nنه چندان مانده زين بشكسته زورق * كه بر موجى بگيرد باز جايى\r\nمن آن شيرِ شكسته استخوانم * كه مىلرزد تنم از هر صدايى\r\nز نامردان چه ديد اين دل كه كم‌كم * شده بيگانه با هر آشنايى \r\n\r\n","description":"","footnote":"","page_name":" 220 ","page_number":220},
  {"content":"\r\n\r\n نمىپرسد ز حالم آنكه پرسيد * ز من سى سال روز و شب كجايى ؟\r\nفلك با ناسزايى داد اين‌سان * سزاى قلبِ پاكِ بىريايى\r\nدلم در سينه مىلرزد از اين بيم * كه بينم بدتر از اين روزهايى\r\nچه گردد گر بگردد باز گردون * به كامِ سايه‌پروردِ همايى\r\nچه باشد گر كه بازم خوش بتابد * فروغى از سهيلى يا سهايى\r\nمگر دست سبكباران گشايد * گره از دام و بندم با دعايى \r\n\r\nبه ياد دوست ناكام ، علينقى كوثر « 1 »\r\n ياد ناكامى تو خويشتنم برده ز ياد * اف بر آن كس كه گل عمر تو را داد به باد !\r\nطوطى خوش‌سخن من ز چه گشتى خاموش ؟ * حيف باشد كه تو خاموش و زغن در فرياد\r\nصيد غلطيده به خون ، اى سپر تير بلا * بىگنه كشت تو را خير نبيند صيّاد\r\nديده مشتاق تو و ديدن رخسار تو بود * مرگ بر آنكه به من فرصت ديدار نداد !\r\nديده خونبار شد از مرگ تو اى كوثر من ! * خون بگريم كه غمت خون دل از ديده گشاد\r\nشرمم از روى تو آيد كه بهاران بىتو * در چمن پا نهم و با گل خود باشم شاد\r\nكِلك استاد محبّت به دلم نقش تو بست * خالى از فكر تو آغوش من زار مباد\r\nباد نفرين منش در همه جا دامن‌گير * « اردلان » آنكه چنين داغ به قلب تو نهاد \r\n\r\nباغ غربت « 2 »\r\n اى حسين ! اى رفيقِ ديرينم * مرغكِ نغمه‌سازِ شيرينم\r\nاى حسين ! اى عزيز دلخواهم * محرمِ راز گاه‌وبيگاهم\r\nنامه‌ات آمد و مَنَش خواندم * اشكِ شوقى به نامه افشاندم\r\nدلم از شوقِ نامه‌ات لرزيد * لرزشِ دل به يك جهان ارزيد \r\n\r\n\r\n","description":"","footnote":"\r\n( 1 ) - علينقى كوثر همدانى ، در زمان نخست وزيرى دكتر مصدّق ، فرماندار زابل بود . در سال 1330 دورهء هفدهم انتخابات مجلس شوراى ملى ، در آن شهر دودستگى و اوضاع متشنج بود . در اين اوضاع و احوال كوثر كشته شد و اردلان اين شعر را نيز به همين مناسبت سرود .\r\n( 2 ) - اين مثنوى را در جواب حسين مصطفوى ( آذر همدانى ) كه در استراليا بود ، برايش سرود .\r\n","page_name":" 221 ","page_number":221},
  {"content":"\r\n\r\n چشمِ تارم خطِ تو روشن كرد * خانه‌ام رشكِ باغ و گلشن كرد\r\nبَه‌بَه ! از اين قلم وز اين نامه * شكّر از نى گرفته آن خامه\r\nخواندم اشعارت ، آفرين گفتم * با خودم در دل اين‌چنين گفتم\r\nشعرِ نابى ز شاعرى حسّاس * ده زبان عشق و يك جهان احساس\r\nپاى تا سر محبّت و لبخند * دست‌پروردِ دامنِ الوند\r\nخود نرفتم هنوز از يادش * گوش جانم شنيد فريادش\r\nگر بپرسى ز حال و از روزم * خسته جانى به داغ جان سوزم\r\nپيچ در پيچ و پوچ در پوچم * بر لب گور و در پىِ كوچم\r\nخشمگين ، تنگدل ز جان توزى * بسته درها به رويم از روزى\r\nيا كه آماجِ طعنِ خويشانم * يا چو زلف بتان پريشانم\r\nنه دگر همدمى ، نه همرازى * نه نوايى ز مرغ شيرازى\r\nاز « حميدى » « 1 » كه بود استادم * خود چه گويم كه داده بر بادم\r\nبيش از اين حالِ خود نمىدانم * هرچه گفتم ، هزار چندانم\r\nنيمه بگذارم اين حكايت را * بس كنم شكوه و شكايت را\r\n« فِرى » آن همسر و هم‌آوازم * جان شيرين نكته پردازم\r\nياد تو دارد اين پرىپيكر * دوخته چشم خويشتن بر در\r\nتا مگر باز از درآيد باز * آنكه بوده است با دلش دمساز\r\nاز « رضا » « 2 » آن رفيق عهد كهن * آن اديبِ هنرشناس سخن\r\nگويمت گرچه خود نمىگويد * از زمين و زمان تو را جويد\r\nجمعِ ما بىتو بىصفا گشته * دوست با دوست بىوفا گشته\r\nبرده از ياد مهربانىها * داده بر باد هم‌زبانىها\r\nگرچه دورى ز ما و ما دوريم * گرچه ما زنده‌ايم و در گوريم\r\nگرچه آنجا غريب و تنهايى * گرچه ما بىتو و تو بىمايى\r\nمرغ دستان سراى من ، آزاد * باش در باغ‌هاى غربت شاد \r\n\r\n\r\n","description":"","footnote":"\r\n( 1 ) - منظور ، دكتر مهدى حميدى شيرازى ، شاعر و استاد دانشگاه مىباشد .\r\n( 2 ) - آقاى رضا ايزدى ، نويسنده و فرهنگى همدانى .\r\n","page_name":" 222 ","page_number":222},
  {"content":"\r\n\r\n\r\nارژنگى ( 1322 )\r\nخانم هما ارژنگى در بيست و نهم دىماه سال 1322 خورشيدى در تهران چشم به جهان هستى گشود ، تبار وى آذربايجانى است ، پدر و اجداد او از هنرمندان بنام در رشته‌هاى نقّاشى و تذهيب و ميناتور و خوشنويسى و حجّارى و مجسمه‌سازى و طرّاحى نقوش قالى و شعر و ادبيات و موسيقى و بازيگرى ، از زمان صفويه تا عصر حاضر شهره بوده‌اند .\r\nهما ارژنگى تحصيلات ابتدائى و متوسطه را در مدارس سعدى و اسدى تهران به پايان رسانيد ازآن‌پس در رشته زبان و ادبيات انگليسى به تحصيل پرداخت و فارغ التحصيل شد و به دريافت مدرك ليسانس از دانشگاه توفيق يافت ، آنگاه به استخدام آموزش و پرورش درآمد و سالها به تدريس در دبيرستانها اشتغال ورزيد خود مىگويد :\r\n« سالهاى زيادى از زندگى را به كار آموزش پرداختم و در اين سالها همواره رابطه‌اى صميمانه و دوستانه و دلپذيرى با شاگردانم برقرار نمودم » .\r\nخانم ارژنگى از دوره دبيرستان به شعر و شاعرى پرداخت و هم بازيگرى در صحنه نمايش مدرسه نقش‌آفرينى مىكرد خود مىگويد : « شعر چون رودى در من جارى بود و از همان روزها اشعار و بعضى از داستانهاى كوتاهم در مجلات به چاپ مىرسيد و همواره در تمام مراحل زندگى همچون دانش‌آموزى سخت‌كوش به كار فراگيرى ادامه دادم و اين شيوهء زندگىام خواهد بود » خانم ارژنگى نخستين نوشته‌اش\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nدر سال 1340 در آغاز جوانى به چاپ رسيد و موضوع آن يادنامه و زندگينامه برادر هنرمندش فرهاد ارژنگى ، بود خود مىگويد : « برادر زنده‌ياد و هنرمندم در شمار نام‌آورترين شاگردان استاد على اكبر خان شهنازى و از هنرمندان به نام نوازندگى تار بود » .\r\nخانم ارژنگى اولين مجموعه از گزيده اشعارش با عنوان « پرواز عاشقان » در سال 1373 به چاپ رسيد و نيز دومين مجموعه سروده‌هايش تحت عنوان « گل هزارپر » در سال 1379 بزيور طبع آراسته گرديد .\r\nارژنگى از روحيات والائى برخوردار است او مىگويد : « من به انسان و گوهر والائى كه در اوست ايمان دارم و از رنجى كه بر دوش خسته‌اش سنگينى مىكند در آزارم امّا سروده‌هايم به جاى بازگوئى اين رنج از اميد و نور و روشنى سخن مىگويد و در مورد اشعارم بايد به اين نكته اشاره كنم كه دو زمينه فكرى و حسّى متفاوت موجود اشعار من است شعر عرفانى و اشعار تاريخى و حماسى به دليل عشق و علاقه‌اى كه به سرزمين اهورائى و مقدس ايران زمين دارم » .\r\nخانم ارژنگى اخيرا به ترجمه كتاب « تجربه تانترا » كه بيانگر روشى كهن از عرفان هند است و نيز ترجمه ديگرى بنام « جريان بخشايندهء دانا » به پايان رسانده و آماده‌ى چاپ كرده است .\r\nخانم ارژنگى علاوه بر شعر به موسيقى دلبستگى خاص دارد و از اين روى با دستگاه‌ها و گوشه‌هاى موسيقى ايرانى آشنائى دارد و ترانه‌هائى نيز در اين زمينه سروده است .\r\n\r\n","description":"","footnote":"","page_name":" 224 ","page_number":224},
  {"content":"\r\n\r\n خلق چو مرغابيان ، زاده زِ درياى جان * كى كند اينجا مُقام ، مرغ كز آن بحر خاست ؟ \r\n( مولانا )\r\n\r\nراه دل\r\n راهِ دل ، راهِ عشق و جنون است * وادىِ درد و درياىِ خونست\r\nراهِ دل ، بيشهء شير گيران * پاىِ خونين و خارِ مُغيلان\r\nراهِ دل ، راهِ از خويش مردن * در طريقِ طلب پا فشردن\r\nراهِ كشتىنشينانِ دل پاك * راهِ درياسپارانِ بىباك\r\nكشتىِ جان به توفان سپردن * با حريفانِ غم ، باده خوردن\r\nدر شبستانِ غربت خزيدن * از همه آرزوها بُريدن\r\nراهِ دل ، راهِ دل كندن از دوست * راهِ دل ، قصّهء پيچشِ موست !\r\nگر كه پايت بدين ره درآيد * هر نَفَس ماتمى تازه زايد\r\nتا نلرزانَد از بُن روانَت * تا نپاشد زِ هم آشيانت\r\nتا كه نام و نشانت نگيرد * تا توان و امانَت نگيرد\r\nتا نسازد تُرا از هَوَس پاك * تا نسوزد ترا جسمِ غمناك\r\nدر غم آبادِ دنيا اسيرى * بستهء اين جهانِ حقيرى\r\nجادوىِ نام و جاهَت فريبَد * شوكتِ بارگاهَت فريبد\r\nغمزهء گل‌رُخانِ دل‌آزار * همچو خارت خلد در دل زار\r\nتابِ صبر و صبورى ندارى * طاقتِ رنجِ دورى ندارى\r\nغير خويشت هوايى به سر نيست * از غمِ ديگرانَت خبر نيست\r\nبستهء بندِ زندانِ خويشى * بىخبر از جهانِ پريشى\r\nاندرين راهِ پُربيم و غمناك * همچو مُرغى شكيبا و چالاك\r\nمن پرستوىِ پوينده بودم * چشمه‌اى گرم و جوينده بودم \r\n\r\n","description":"","footnote":"","page_name":" 225 ","page_number":225},
  {"content":"\r\n\r\n خسته از ظلمت و تيرگىها * در هواىِ رسيدن به دريا\r\nزيرِ شلّاقِ ياران شكستم * در هياهوىِ توفان شكستم\r\nتا مگر بشكنم قفلِ زندان * دل به دريا زدم ، جان به توفان\r\nهمچو موجى گريزان شكستم * در طلب ، پاىِ پويان شكستم\r\nرَهروِ دل ، سبكبار بايد * عشق را ، پاىِ پويان شكستم\r\nمىروم ، مىروم ، غم ندارم * غصّه و درد و ماتم ندارم\r\nرهروِ راهِ دلدارِ خويشم * غم ندارم كه خود يار خويشم\r\nوه كه اين راه را انتها نيست * مرگ ، پايانِ اين ماجرا نيست . \r\n\r\n« چالدُران » « 1 »\r\n خاكِ من - اى مِهرِ تو در جانِ من * فرّ جاويدِ زمان - ايرانِ من\r\nسبز و بُرنا و جوان خواهم تُرا * پيرِ من - خوش‌تر زِ جان خواهم ترا\r\nپاك و اسپيدى چو برفِ كوهسار * بر سريرِ قُلّه‌هاىِ استوار\r\nسرخ و جوشان چون شرارِ آتشى * همچو خونِ باده صاف و بىغشى\r\nاى تو خورشيدِ جهان‌افروزِ من * رايتِ بختِ خوش و پيروزِ من\r\nهمچو شيرِ شرزهء آزاده‌اى * سرفرازى را تو معنا داده‌اى\r\nدر گذارِ روزگارِ بدنهاد * از بلاجويانِ رادت ياد باد\r\nاى بسا رويينه‌تَن پرورده‌اى * پرچمِ فتح و ظفر گسترده‌اى\r\nهر وَجب زين خاكِ پاكِ پُربها * از دليران تو شد پُرماجرا\r\nبر جبينِ روشنت مينو سرشت * دستِ گردون سخت جانى را نوشت\r\nرو به هر سو مىنهم اى مهربان * از شكوهِ رفته‌ات يابم نشان \r\n\r\n\r\n","description":"","footnote":"\r\n( 1 ) - دشت چالدران در آذربايجان و در بيست فرسنگى شهر تبريز قرار دارد . در حدود پانصد سال پيش در اين مكان جنگى خونين ميان آزادمردان قزلباش با قواى عثمانى درگرفت . سرداران و سربازان ايرانى تا آخرين نفس در راه آزادى سرزمين خويش كوشيدند و اينك سنگ‌هاى مزارشان دشت چالدران را آذين كرده است .\r\n","page_name":" 226 ","page_number":226},
  {"content":"\r\n\r\n خفته در هر گوشه‌اى ، انديشه‌اى * گنجِ عشقى - كوه صبرى ، تيشه‌اى\r\nپايمردى - سرفراز آزاده‌اى * بهر تدبيرِ بلا - جان داده‌اى\r\nروشنى با تيرگى پيوسته بود * دوستى بر دشمنى دلبسته بود\r\nكاش در اين چرخشِ بىانتها * زين معمّا - باخبر بوديم ما\r\nتا كه چونان باورِ صاحبدلان * فضل و نقصانى نماندى در ميان\r\nمار - گنجورى حمايت پيشه بود * دانه در ميزان - چو شاخ و ريشه بود\r\nسُرخ گُل - در خاك بالا مىگرفت * شاخِ نيلوفر - ز گِل پا مىگرفت\r\nگر حِصارِ تيرگىها مىدريد ، * گوشهايت - جورِ ديگر مىشنيد\r\nزوزهء گرگ و صداى برّه‌ها * خوش طنينى بود از اسرارِ « لا »\r\nاى الهِ مهربانِ دادگر * اى زِ دردِ دردمندانت خبر\r\nخاكِ آتشناكِ دل را آب كن * اين كويرِ تَفته را سيراب كن\r\nخانهء وَهم مرا ويرانه ساز . . . * بحرِ جان را لايقِ دُردانه ساز\r\nآه اى روشنگرِ وجدانِ من * وه چه شيرين مىدمى در جانِ من\r\nسجده‌گاهم - نور بارانِ تو شد * شادى و غم ، جمله قربانِ تو شد\r\nبا تو هر انديشه‌اى پايان گرفت * با تو بىسامانيَم - سامان گرفت \r\n\r\n« اسرارِ لا »\r\nبه راستى ، شما همچون ترازويى ميان اندوه و شادى خود آويخته‌ايد . فقط آنگاه كه خالى هستيد در يك ترازو آرام مىمانيد .\r\n( جبران خليل جبران )\r\n ما همه بازيچهء وهم و خيال * پايبندِ آرزوهاىِ محال\r\nوَهم مىجويَد حريفى بزم‌خواه * كام‌بخشى - بوسه‌جويى - همچو ماه\r\nاز وراىِ پرده‌هاىِ رنگ رنگ * مىزند بر خواهشِ بيهوده چنگ \r\n\r\n","description":"","footnote":"","page_name":" 227 ","page_number":227},
  {"content":"\r\n\r\n در تو بيند آن مهِ خورشيد سوز * در تو جويَد - آن نگاهِ دل‌فروز\r\nباغ مىبيند - كويرِ مرده را * آتشين خوانَد دلِ افسرده را\r\nبىمحابا تُركتازى مىكند * با دلِ شوريده بازى مىكند\r\nاى حريفان - اى حريفانِ بلا * من به دامِ وهمِ خويشم چون شما\r\nروز و شب در اين قفس زندانيَم * پايبند وادىِ حيرانيَم\r\nآنكه دل مىخوانيش دامِ بلاست * ز آنكه هردَم بر بلايى مبتلاست\r\nكاشكى دل - پهنهء تالاب بود * نرم و لغزان چون تَنِ سيماب بود\r\nهمچو سيّالى درونِ جانِ تو * نرم مىگرديد در زندانِ تو\r\nخالياى حفره‌ها را مىگرفت * در دلِ هر كاسه‌اى جا مىگرفت\r\nزشت و زيبايى نمىدانست دل * رنجِ تنهايى نمىدانست دل\r\nناله از تاريكى و سرما نداشت * بيمى از انديشهء فردا نداشت\r\nگر چُنين دل رهبرِ جانِ تو بود * وَهم دشمن پيشه‌ات را مىربود\r\nهمچو اكسيرى كه سازد زرِّ ناب * مىدميد آگاهيت چون آفتاب\r\nاز حِصارِ مرزها پر مىگرفت * رَه به سوىِ شهرِ باور مىگرفت\r\nگر گُلِ شادى به باغت مىشكفت * خارِ غم‌هايت نمىآمد شگفت\r\nوَر شرنگِ غم به جاىِ باده بود * مرغِ جانت - زيركى آزاده بود\r\nفصل‌ها ، معناىِ وصلت داشتند * مرگ را پايان نمىانگاشتند\r\nمىكشم پَر تا ديارِ دل‌ستان * خاكِ گُوهَرخيزِ آذربايگان\r\nمىروم - رودِ ارَس دمسازِ من * هم عنانِ شاد و پُرآوازِ من\r\nمىسُرايد رودِ مستِ نغمه‌خوان * داستان چالدُرانِ سخت جان \r\n* * *\r\n « چالدران - اى دشتِ مردانِ غيور * اى مزارِ پاكبازانِ صبور »\r\n« چالدران - اى رزمگاهِ شيرها * اى به خون آغشتهء شمشيرها » \r\n\r\n","description":"","footnote":"","page_name":" 228 ","page_number":228},
  {"content":"\r\n\r\n « چالدران - اى مدفنِ آزادگان * اى شكوهِ مُلكِ آذربايجان »\r\n« بازگو آخر چرا افسرده‌اى * سر به دامان و گريبان برده‌اى ؟ »\r\nاين همه سنگِ لَحد بر سينه‌ات * قصّه‌گوىِ ماتمِ ديرينه‌ات\r\nدشتِ بىتابت مزار عاشقى است * لاله‌زارت - لاله زارِ عاشقى است\r\nچالدران - آن گُردِ تيرانداز كو ؟ « 1 » * آن خدنگِ تيزِ خوش‌پرواز كو ؟\r\nآن‌همه بازوى پولادين كجاست ؟ * آن تَن و آن سينهء رويين كجاست ؟\r\nصف به صف خوبانِ سردارت چه شد ؟ * آن قزل‌باشانِ بيدارت چه شد ؟\r\nآن قزلباشان كنون خُسبيده‌اند * شهدِ نوشِ عشق را نوشيده‌اند\r\nگرچه مجنون را نگارى يار بود * روز و شب بهرِ بُتى بيمار بود\r\nآن‌همه مجنونِ عاشق پيشه‌ات * آن‌همه فرهادِ بر كف تيشه‌ات\r\nسربه‌سر بهرِ وطن جان باختند * عاشقى را طُرفه معنا ساختند\r\nدر رَهِ عشقِ تو اى ايرانِ من * سر چه باشد اى فدايت جانِ من\r\nمُلك ايران تا ابد پاينده باد * مِهرِ ايزد بر سرش تابنده باد \r\n\r\n« با من از ايران بگو »\r\n اى نسيمِ گل‌فشان ، كز ناكجا و بىنشان * نرم‌نرمك مىخزى از هر شكاف و روزنى\r\nاى بهارِ تازه رو ، كز كوچه‌هاى مُشكبو * دامن افشان و خُرامان ، حلقه بر در مىزنى\r\nاى شكوهِ سبزِ افسون‌سازِ بزم افروزِ من * اى بهارِ آرزو ، اى جلوهء نوروزِ من\r\nبا من از شوقِ رهايى ، از سبكبالان بگو * از حريمِ عشق بازان ، با من از ايران بگو \r\n\r\n\r\n","description":"","footnote":"\r\n( 1 ) - اشاره به شاه اسماعيل صفوى مؤسّس سلسلهء صفويّه است .\r\n","page_name":" 229 ","page_number":229},
  {"content":"\r\n\r\n با من از جمشيد ، از زرتُشت ، از فرِّ كيان * از سرودِ گاتها ، از روزگارِ باستان\r\nبا من از پندارِ نيك و با من از كردارِ نيك * با من از بخشايشِ آن مهربان دادارِ نيك\r\nبا من از آيينِ رادى ، مردمى ، آزادگى * با من از دريادلانِ عشق ، از دلدادگى\r\nبا من از شادىّ عيد و سُفره‌هاىِ هفت سين * از شميمِ سُنبل و آن لاله‌هاى نازنين\r\nبا من از افسونِ شمع و سايه روشن‌هاى نور * رقصِ نرمِ ماهيان ، در تنگىِ تُنگِ بلور\r\nبا من از آن گندم نورسته در ديسِ سپيد * از نشاطِ كودكانه ، از سُرورِ صبحِ عيد\r\nبا من از سيب و سُرود و سبزه و سرو و سبو * با من از بخشايشِ آن مهربان دادارِ نيك\r\nاز كتابِ حافظِ شيراز ، آن داناىِ راز * از ترنم‌هاىِ تار و از نوازش‌هاىِ ساز\r\nبا من از گشت و گذارِ سيزده در كوهسار * با من از شوقِ نسيم و لاله‌هاىِ بىقرار\r\nبا من از رقص لطيف و چابكِ پروانه‌ها * بوسهء باران به روىِ سبزه‌زارِ با صفا\r\nبا من از خاكِ وطن ، از خطّهء شيران بگو * اى نسيمِ نوبهارى ، با من از ايران بگو . \r\n\r\n","description":"","footnote":"","page_name":" 230 ","page_number":230},
  {"content":"\r\n\r\n\r\nازهر ( 1324 )\r\nسيّد مهدى ازهر ، فرزند سيّد عبّاس ، در سال 1324 هجرى شمسى در شهر تاريخى و زيباى كرمانشاه در خانواده مذهبى پا به جهان هستى گذاشت . دانش‌هاى ابتدايى و دورهء متوسّطه را در زادگاهش به پايان برد و پس از دريافت مدرك ديپلم ، به شغل آزاد روى آورد .\r\nازهر ، از آغاز جوانى به شعر دلبستگى داشت و به طبع‌آزمايى پرداخت و در اين رهگذر توفيق رفيق راهش بود . خود در اين‌باره مىگويد : « علاقهء من به ادبيات ، به خصوص شعر ، به دوران جوانى برمىگردد و با شور و شوقى كه هنوز هم ادامه دارد ، به مطالعهء دواوين شعر بزرگان سخن پرداختم و موجب تراوشات انديشه سرودن شعر در من گرديد و از همان دوران با انجمن‌هاى ادبى شهر خود ارتباط يافتم و از محضر اساتيد شعر اين ديار به اندازهء توانايىام بهره برگرفتم و برخى از اين آثار در هفته نامه‌هاى محلّى به چاپ رسيد . »\r\nازهر ، كه در شعر و شاعرى از توانايى و استعداد كافى برخوردار است ، بيشتر براى سروده‌هايش از قالب غزل استفاده مىكند ، امّا گاهى در قالب قصيده نيز طبع‌آزمايى مىكند .\r\nابراهيم پويا ، شاعر ارجمند كرمانشاهى دربارهء او چنين مىنويسد : « آقاى ازهر ، شاعر غزل‌سرا و بىهياهو ، كه انديشه‌اى زلال و سرشار از تصوير دارد ، دريافته كه\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nجوانان امروز ويژگىهاى شهر تاريخى خود را نمىشناسند ، در قالب قصيده‌اى دلنشين يادگارهاى گرانبهاى شهر خود را براى آيندگانى كه تنها تصوير يا نام يا خاطره‌اى از اين تفرّجگاه‌ها را مىبينند و مىشنوند ، بازگو مىكند . »\r\n\r\nوداع ايل\r\n شهر كرمانشاه ازبس خوب و خوش‌سيماستى * شهرهء آفاق و گلزار جهان آراستى\r\nشهرهء دوران بود از پهلوانى وز ستيز * عالم‌آراى جهان و همچنان والاستى\r\nشهر خوبم با صفير ميگ و ميراژ آشنا * روسپيد از نسلِ در گهوارهء فرداستى\r\nمىكشد آتشفشان سينه‌اش فرياد سرخ * لاله‌ها روييده خونين ساحت صحراستى\r\nخون صدها سينه‌چاك و عاشقان راه او * زينت تاريخ و لوح دفتر دنياستى\r\nزخم چركينش اگر از موشك و ناپالم‌هاست * دشمن از ايثار او در مرگ و واويلاستى\r\nعارفان نامدار و اسوه‌هايى بس سترگ * در همين عصر فروزان ، افسر لولاستى\r\nشاعران ، دانش‌پژوهان ، عالمانِ نامدار * كاندر اين خطّه چو حافظ يا كه مولاناستى\r\nسينه‌ها از مهربانى پاك و روشن چون سحر * جان دل مملوّ ز عشق ايزد و مولاستى\r\nاز كرامت‌هاى اين مردم بسى دارم سخن * زان كه از مهر و وفاشان چشم دل بيناستى\r\nطاق بستانش ز دل‌ها مىبرد طاقت كه خود * يادگارى از هزاران سالهء دنياستى\r\nدر سراب قنبر و باغات پرمشك و عبير * باغ ظلمات و صفاى درّه‌اش يكتاستى\r\nخضر زنده در سكوت شب به زير نور ماه * اشك چشم بامدادان بر رخ گل‌هاستى\r\nخضر الياس آنكه روح از ديدنش در آسمان * چون كبوتر پرزنان بر گنبد اعلاستى\r\nاشك نيلوفر سرابى كرده پرغوغا به پا * چشمه‌ها جوشان چو مى در ساغر ميناستى\r\nآن سراب ياورى هم مثل چشم آفتاب * در دل صحراى سبز و خرّم و زيباستى\r\nپاوه چون ديباى سبزى در حرير نور ماه * ويس نازاش به‌سان مسجدالاقصاستى\r\nفاضل تونى غريب و زائر دنياى عشق * مرقدش آرام دل‌ها شرق كرمانشاستى\r\nاز سراب حولى و رؤياى شعر شاعران * هركه را شورى به جان و در دل شيداستى \r\n\r\n","description":"","footnote":"","page_name":" 232 ","page_number":232},
  {"content":"\r\n\r\n غار كاوات از عجايب در بلور ابرها * پير ديرى كهنه كار و عاشقى تنهاستى\r\nقلّهء پر او عروس حجله‌هاى ابر و برف * دل‌فريب و دلكش و انديشه رؤياستى\r\nغار پر او سينه چاكى پر ز راز قرن‌ها * عاشقى ديوانه و تنها و پرغوغاستى\r\nبيستون هم يادگارى از گذار عشق‌هاست * قصّهء فرهاد و شيرينش بسى گوياستى\r\nچشمه‌ها جوشان ز هر سو از يمين و از يسار * گوييا در بيستون جارى يكى درياستى\r\nدر سكوت كوه‌ها دربند صحنه ديدنى است * هفت چشمه چون‌كه اوج گنبد ميناستى\r\nمىتراود ، مىخروشد آبشارى صبح و شب * چون يلى عرّان روان در پهنهء صحراستى\r\nمويه دارد آبشار و خسته از دامان كوه * مىدود در سينهء صحرا ز بس تنهاستى\r\nدارم از كاووس صحنه ، صحنه‌هايى ديدنى * اين دگر در نوع خود چون پردهء ديباستى\r\nتا ز ماران هم سرابى مانده در دامان دشت * هر طرف چون بنگرى زيبا و پرغوغاستى\r\nكوه دالاهو كشيده چون عقابى سر به اوج * در دل جنگل خروشان نعرهء درياستى\r\nدر فضاى جنگل ريجاب ، عطر پونه‌ها * آشناى سينهء هر عاشق شيداستى\r\nعمق جنگل‌هاى سبز ، آنجا كه بابا يادگار * طاهرى عابد در آن جولانگه عنقاستى\r\nسايه‌سار رهروان و عاشقان خسته دل * سروهاى سبز و زيبا و سهى بالاستى\r\nدر دل كوهى زمرّد گونه و زيبا و خوش * يادبودى هم ز بابا گرگرى آنجاستى\r\nدينور هم اسوه‌اى از يادگار قرن‌هاست * تا ز ملّاى پريشان شعله‌اى برجاستى\r\nآن سراب سر نشور از ديدگاه شاعران * چون شرابى در بلور ساغر و صهباستى\r\nنم‌نم باران صفاى جنگل قلّاجه را * گريه‌هاى مادرى خوش‌طينت و زيباستى\r\nخفته در گهوارهء صبح و در آغوش نسيم * همچو طفلى سر پل ازبس شيد و پرغوغاستى\r\nدر كرند و آن سراب عشق در امواج كوه * زير نور بامدادان جلوهء ديباستى\r\nبعد گهواره كجا در غرب مىبيند كسى * بس‌كه سبز و خرّم و زيبا و بىهمتاستى\r\nگر كه سوزاندند تا نيمه هزاران نخل را * قصر زخمى بهتر از هميشه پابرجاستى\r\nباغ خونين فلاحت زير سُمّ گزمه‌ها * گرچه زخمى شد ، ولى پاينده و برپاستى \r\n\r\n","description":"","footnote":"","page_name":" 233 ","page_number":233},
  {"content":"\r\n\r\n رود الوند و فراز تپه‌هاى پر ز راز * قصّه‌گوى صد هزاران فتنهء اعداستى\r\nچارزور در دامن كوهى بلوط آجين و سبز * مشعل خورشيد خاور ، شعلهء سيناستى\r\nعارفان را مىنوازد با نواى ساز خويش * شُرشُرِ آبِ هشيلان بس‌كه خوش‌آواستى\r\nآب پيران ، نقرهء جان‌پرور مهتاب را * آشنايى دل‌نواز و دخترى زيباستى\r\nغار قورى قلعه در ظلمت‌سراى خوان خويش * ميزبانى عاشق و عاشق‌كُشى شيداستى\r\nهىهىِ چوپان و پژواك درون صخره‌ها * در فضاى بع‌بع آنان چه جان‌افزاستى\r\nدر فرامان داغ سرخ بوسهء خورشيد هم * از وداع ايل‌هاى رفتهء آنجاستى\r\nبقعهء مالك سرودى سبز در دامان دشت * رازدار و شاهد تاريخ پرمعناستى\r\nيادگار خسرو و شيرين بود اين مرز و بوم * چون فروزان اخترى در صفحهء دنياستى\r\nخاك پاك شهر خوبم توتياى چشم‌هاست * زان سبب در بين خوبان خوب و بىهمتاستى\r\nدر حريم مرزهايت از دل‌وجان گفته‌ايم * غنچه‌هاى روى تو با خون ما احياستى\r\nزهرهء « ازهر » ندارد بىگل رويت بهار * عاشقت هركس كه باشد ، خرّم و بيناستى \r\n\r\nتوضيحات زير مربوط به نقاط و محصولات مختلف كرمانشاهان است :\r\n1 - طاق بستان : 3 كيلومترى شمال كرمانشاه . 2 - سراب قنبر : 1 كيلومترى جنوب كرمانشاه . 3 - باغ ظلمات : 1 كيلومترى جنوب كرمانشاه . 4 - خضر زنده : 11 كيلومترى جنوب كرمانشاه . 5 - خضر الياس : 17 كيلومترى مغرب كرمانشاه . 6 - سراب نيلوفر : جادهء سنجابى ، 18 كيلومترى مغرب كرمانشاه . 7 - سراب ياورى ، جادهء روانسر ، 24 كيلومترى مغرب كرمانشاه . 8 - شهرستان پاوه : 70 كيلومترى مغرب كرمانشاه .\r\n9 - ويس نازار : جادهء قزانچى ، 34 كيلومترى مغرب كرمانشاه . 10 - فاضل تونى : سرپل كهنه ، 1 كيلومترى كرمانشاه قسمت مشرق . 11 - سراب حولى . . . 12 - غار كاوات : بين روانسر و پاوه ، 48 كيلومترى مغرب كرمانشاه . 13 - قلهء پراو : 5 كيلومترى شمال كرمانشاه و 3375 متر ارتفاع دارد . 14 - بيستون : 36 كيلومترى شمال شرق كرمانشاه . 15 - دربند صحنه : 48 كيلومترى شمال شرق كرمانشاه . 16 - هفت چشمه : 48 كيلومترى شمال شرق كرمانشاه ، شمال صحنه .\r\n17 - كاووس صحنه : 9 كيلومترى صحنه و 48 كيلومترى كرمانشاه . 18 - بقعهء مالك سنقر : 108 كيلومترى شمال غرب كرمانشاه . 19 - چمچال : 25 كيلومترى كرمانشاه شمال شرقى . 20 - چشمه روضان : خيابان كسرى ، 1 كيلومترى كرمانشاه . 21 - سرتخت سنگى هرسين : 30 كيلومترى كرمانشاه . 22 - راز شيخان : . . . 23 - چلمران كوهى : كنگاور ، 90\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nكيلومترى كرمانشاه . 24 - آناهيتا ، مربوط به دورهء اشكانيان سمبل باران و خرّمى در كنگاور . 25 - تكيه معاون : كرمانشاه .\r\n26 - پونگله : غار آهنگران . 27 - مسجد عماد الدّوله : بازار زرگرها ، كرمانشاه 28 - مسجد آدينه : در خيابان اصلى كرمانشاه . 29 - يار محمّد خان : سردار بزرگ كرمانشاهى . 30 - تاريكه‌بازار : كرمانشاه . 31 - بازار قيصريه : كرمانشاه .\r\n32 - روغن كرمانشاهى . 33 - كلوچه برنجى كرمانشاهى . 34 - گيوهء بافته شده كرمانشاهى . 35 - خسرو و شيرين « نام دو شاهزاده » . 36 - سراب باران : 18 كيلومترى شمال غرب كرمانشاه . 37 - دالاهو : 90 كيلومترى شمال شرق كرمانشاه . 38 - ريجاب : 56 كيلومترى شمال شرق كرمانشاه . 39 - بابا يادگار : 160 كيلومترى شمال شرق كرمانشاه . 40 - دينور : 60 كيلومترى شمال غرب كرمانشاه . 41 - سراب سرنشور : شهرستان اسلام‌آباد ، 70 كيلومترى غرب كرمانشاه . 42 - قلاجه :\r\n96 كيلومترى شمال شرق كرمانشاه . 43 - گهواره : 80 كيلومترى غرب كرمانشاه . 44 - سراب كرند : 108 كيلومترى شمال غرب كرمانشاه . 45 - قصر شيرين : 180 كيلومترى غرب كرمانشاه . 46 - باغ فلاحت : 1 كيلومترى قصر شيرين . 47 - رود الوند : 1 كيلومترى قصر شيرين . 48 - چاپرزور : 132 كيلومترى غرب كرمانشاه ، فاصل كرند و قصر . 49 - سراب هشيلان : 30 كيلومترى كرمانشاه ، غرب جاده روانسر . 50 - آب پران : . . . 51 - غار قورى قلعه : بين روانسر و پاوه ، 69 كيلومترى غرب كرمانشاه . 52 - دورو فرامان : 6 كيلومترى شرق كرمانشاه .\r\n\r\nغروب اشك\r\n ما در اين شهر غبارآلود و طوفان گم شديم * در غروب اشك خود سردرگريبان گم شديم\r\nلحظه‌هايى از جوانى گرچه روزى مانده بود * از پى اين باد پاى رفته حيران گم شديم\r\nدر سكوت‌آباد اين دنياى پرمعناى شعر * پيچ دالان جدايى پشت ايوان گم شديم\r\nما كه شمع انجمن بوديم در روشنگرى * وه چه آسان در پس ديوار نسيان گم شديم\r\nدر مدار گردش آيينه‌ها ترديد نيست * چون غبارى پيش خورشيد تو رقصان گم شديم\r\nسركشىها چون شرر كرديم بر ديدار تو * عاقبت در پرتو عشق تو لرزان گم شديم\r\nتا كنيم « ازهر » بهار خود مگر پيدا نشد * پشت يك آوار سرماى زمستان گم شديم \r\n\r\nشور شيرين\r\n رشتهء زورق فتاده در كف گرداب برخيز * تا به كى غفلت دگر اى بىخبر از خواب برخيز\r\nمىكشد هر لحظه سويى خشم موجى بىسرانجام * تا مگر بگريزى از شب جانب مهتاب برخيز \r\n\r\n","description":"","footnote":"","page_name":" 235 ","page_number":235},
  {"content":"\r\n\r\n در گذار زندگى تا كى بر اين ديوار چون بوم * همّتى كن عشق من يك‌لحظه از اين قاب برخيز\r\nلحظه لحظه برِ مودايى مىكشد در كام و موج * سر به ساحل مىزند آشفته و بىتاب برخيز\r\nزلف سبز جويباران شور شيرين دارد و تو * شور و غوغايى به پا كن با همين مضراب برخيز\r\nگرچه « ازهر » سيلى تو صخره‌اى مىنالد ، امّا * مثل دريا بعد طوفان صبحدم شاداب برخيز \r\n\r\nحصار تلخ تنهايى\r\n نگاهم خيره در راهى غريب و مبهم است امشب * پريشان ذهنم از انديشه‌هاى درهم است امشب\r\nاز آن يك‌دانهء گندم كه حوّا را هوايى كرد * دلم لبريز از اندوه و رنج آدم است امشب\r\nسرم گيج و دلم تنگ از سكوت لحظه‌هاى درد * به خود مىپيچم از دردى كه با جان محرم است امشب\r\nاز اين آوار شب‌ها در حصار تلخ تنهايى * هزاران بار مُردن هم براى من كم است امشب\r\nصداى گريه از عمق شبانم آن‌چنان خيزد * كه دريا در وجودم قطره‌هاى شبنم است امشب\r\nطنين سرد و جانكاهى است اين فرياد بغض‌آلود * كه آه سينه سوزم را دوا و مرهم است امشب\r\nمن از چنگى كه بر دل مىزند اين داغ شيدايى * دگر اينجا نمىمانم كه شهر ماتم است امشب\r\nپسِ ديوار تنهايى چه طاقت‌سوز و جان‌فرساست * بريدن رشتهء دردى كه با جان محكم است امشب\r\nچه مىداند كسى « ازهر » كه اين‌ها قصّهء درد است * و جان بىنصيبم را نصيب و همدم است امشب \r\n\r\n","description":"","footnote":"","page_name":" 236 ","page_number":236},
  {"content":"\r\n\r\n\r\nكوه\r\n قصّه‌ها داشت ز فرهاد شبى ارمن كوه * باورت نيست چه غم بود مرا دامن كوه\r\nآبشارى كه نگونسار شد از قلّه به زير * ناله مىكرد به حال دل چون آهن كوه\r\nچشمه هم نيز مگر حال مرا مىدانست * گريه مىكرد براى دلم از روزن كوه\r\nبرگ خشكيدهء آن نارون پير بلند * رقص مرگى به سرم داشت به پيرامن كوه\r\nگريهء سنگ نمىخواست ببيند خورشيد * كه سيه‌جامهء شب كرد شفق بر من كوه\r\nجويبارى كه مثال دل من غمگين بود * ضجّه مىكرد غريبانه‌تر از شيون كوه\r\nمگر آن‌ها همه اندوه مرا مىديدند * كه نشستند چو « ازهر » به عزا دامن كوه \r\n\r\nبه‌سوى سرنوشت\r\n با دانهء گندم از بهشتم راندند * از كنگرهء عرش چه زشتم راندند\r\nمن فاجعه را ز اشك خود مىخواندم * وقتى كه به‌سوى سرنوشتم راندند \r\n\r\nگوهر عزيز\r\n در حجلهء شب عروس مهتابى تو * ديباچهء راز خلقت نابى تو\r\nدر سينهء آفرينش بىهمتا * تنها گهر عزيز و نايابى تو \r\n\r\n« لا حول و لا قوّة الّا باللّه »\r\n روى تو مرا شب است موعود خدا * عالم همه « لا » بود تو هستى « الَّا »\r\nچون مىنگرم به قامتت ، مىگويم : * « لا حَولِ وَ لا قُوَّةَ الَّا بِاللّه » \r\n\r\nنسيم صبح\r\n وقتى كه درون خود تو را مىجُستم * از شوق چنان سپيده دم مىرُستم\r\nآنگه كه نسيم صبح تنها آمد * دست از تو دگر به آب پاكى شُستم \r\n\r\n","description":"","footnote":"","page_name":" 237 ","page_number":237},
  {"content":"\r\n\r\n\r\nاسرار « 1 » ( 1259 - 1176 )\r\nحاج ملّا هادى سبزوارى حكيم و فيلسوف متأله و شاعر و عارف بزرگ نامدار متخلص به اسرار در سال 1176 هجرى شمسى ( 1212 ق ) در شهر سبزوار پا به عرصهء حيات گذاشت . پدرش حاج ملّا مهدى از علماء سبزوار صاحب و ثروت و مكنت بود و در بازگشت از سفر حج در شيراز درگذشت .\r\nحاج ملّا هادى علوم مقدماتى را در زادگاهش فراگرفت ده‌ساله بود كه پدرش بدرود حيات گفت وى براى ادامه تحصيل راهى مشهد مقدس رضوى شد و مدّت ده سال در اين شهر به كسب دانش و معرفت همت گماشت ازآن‌پس براى تحصيل علوم عقلى به اصفهان رهسپار گشت و از محضر دو استاد نامدار زمان ملّا على نورى و ملا اسماعيل اصفهانى تلمّذ و كسب فيض كرد و پس از هشت سال و تكميل علوم عقلى بار ديگر به خراسان شتافت و مدّت پنج سال به افاده و افاضه اشتغال ورزيد آنگاه عازم بيت اللّه الحرام شد و پس از بازگشت از حج چندى در كرمان توقف كرد و به رياضيات نفسانيه پرداخت سپس به زادگاهش مهاجرت نمود و حلقهء درسى به وجود آورد ، آوازهء درسش به حوزه‌هاى علميّه رسيد و جمع كثيرى از فضلاى بلاد مختلف به مجلس درسش حاضر مىشدند و كسب فيض مىكردند وى مدّت چهل سال در شهر خود\r\n\r\n\r\n","description":"","footnote":"\r\n( 1 ) - در نوشتن شرح حال و آثار از ديوان حاج ملّا هادى سبزوارى كه به كوشش و اهتمام استاد گرانقدر پرفسور سيّد حسن امين چاپ و منتشر شده استفاده گرديده است .\r\n","page_name":" 238 ","page_number":238},
  {"content":"\r\n\r\nبتدريس علوم عقلى و نقلى پرداخت و شاگردان زيادى پرورش داد كه در زمره بزرگان حكمت و فلسفه درآمدند و در مدّت عمر آنى از تدريس و تأليف و تصنيف كتاب غافل نماند و قريب چهل كتاب و رساله از خود بجا گذاشت از جمله معروف‌ترين اثر او كتاب غرر الفوائد و كتاب لئالى المنتظمه است كه اوّلى منظومه‌اى در حكمت و دومى منظومه‌اى در منطق كه خود هر دو را شرح كرد و به شرح منظومه شهرت يافت و ساليان درازى است كه در حوزه‌هاى علميّه ايران و عراق تدريس مىشود و يكى از امهات كتب فلسفى قرن اخير به شمار مىرود . حاج ملّا هادى ضمن كار تدريس و تأليف كتاب به كار كشاورزى مىپرداخت و همواره از توسعه و آبادانى آن غافل نماند و از اين رهگذر معيشت خود و برادران و خواهران را تأمين مىكرد و هرگز از وجوهات شرعيّه ارتزاق نكرد و از اينكه خداوند رزق او را از راه كشاورزى مقرّر فرموده تا مجبور نشود از طريق وجوهات شرعيه زندگى كند شاكر بود و سرانجام در سال 1259 هجرى شمسى ( 1289 ق ) چشم از جهان فروبست و در زادگاهش مدفون گرديد .\r\nاسرار شاعرى عارف‌پيشه و توانا و اديبى فرزانه بود شعر را خوب مىسرود ، داراى ذوق و قريحه سرشار در شعر بود ، شيوه‌اش غزل‌سرائى بود و از سبك عراقى پيروى مىكرد آثار و تأليفات ديگر او بشرح زير است : منظومه نبراس در فقه - شرح الاسماء شرح دعاى ناصر الدّين شاه در سال 1287 قمرى نوشته شد - هداية الطالبين در معرفت انبياء و ائمهء معصومين كه در سال 1273 قمرى به خواهش ناصر الدّين شاه نوشته شده - راح قراح در علم بديع - رساله رحيق در علم بديع - حاشيه‌اى بر اسفار اربعه ملا صدرا - حاشيه‌اى بر مفاتيح الغيب ملا صدرا - حاشيه بر مبدا و معاد ملا صدرا - حاشيه‌اى بر شواهد الربوبية فى المناهج السلوكيه ملا صدرا - حاشيه‌اى بر اصول كافى كلينى از ملا صدرا - شرح مثنوى به فارسى از مولانا جلال الدّين محمد بلخى و . . .\r\nنمونه‌هاى زير از غزلهاى اوست :\r\n\r\n","description":"","footnote":"","page_name":" 239 ","page_number":239},
  {"content":"\r\n\r\n\r\nدرس غم و عشق\r\n آنچه در مدرسه ، عمرى است كه اندوختمى * به يكى عشوهء ساقى ، همه بفروختمى\r\nدر دبستان ازل ، روز نخست ، از استاد * بجز از درس غم و عشق ، نياموختمى\r\nنقشت اى سرو قباپوش : نشستى بر دل * ديدهء دل به دو كون از همه گل دوختمى\r\nمستى و باده‌كشىها كه شدى پيشهء ما * شيوه‌هائى است كه از چشم تو آموختمى\r\nآخر اى ابر گهربار ! روا كى باشد * عالمى كام روا از تو و من سوختمى\r\nتيره شد روز من « اسرار » چو شام ديجور * گرچه صد مشعله هردم ز دل افروختمى \r\n\r\nبت خونخوار\r\n صبا برگو به آن شيرين كه گاهى * چه باشد گر كنى بر ما نگاهى\r\nاگر بر ما گدايان رحمت آرى * تو كاندر كشور دل پادشاهى\r\nمدام از عمر برخوردار باشى * اجِب ربّى رجائى يا الهى\r\nجفا از حد مبر جانا كه ترسم * بسوزانم دوعالم را به آهى\r\nز بيم مدعى تا چند و تا كى * رود دلبر به راهى من به راهى\r\nره دل زد به صورت خوش بيانى * دهد چشمش بدين معنى گواهى\r\nخدا را زان بت خونخوار پرسيد * كه « اسرار » حزين دارد گناهى ؟ \r\n\r\nآتش هواى تو\r\n اى آتش هواى تو در جان عالمى * در عهد تو نديده كسى عيش خرّمى\r\nاز حال من مپرس كه دارم ولى ز هجر * چون زلف بىقرار پريشان و درهمى\r\nعالم به هم زنى تو به يك‌چشم هم زدن * لعل تو جان دهد چو مسيحا به يك‌دمى\r\nگشتم جدا ز خاك درى كز هواى او * دارم دل پرآتشى و چشم پرنمى\r\nدوشيزگان سبزه به صحرا برون شدند * آخر برون خرام و برون كن ز دل غمى\r\nتا نكته‌اى ز سرّ ميانت بيان كند * « اسرار » كو به كو رود از بهر محرمى \r\n\r\n","description":"","footnote":"","page_name":" 240 ","page_number":240},
  {"content":"\r\n\r\n\r\nواقف اسرار\r\n دمى نه ، كار ز وى مرگ بر زبانم نيست * چرا ؟ كه طاقت بيداد آسمانم نيست\r\nبه زير تيغ تو من پر زدن هوس دارم * هواى بال‌فشانى به بوستانم نيست\r\nخوشم كه نيست مرا روزن از قفس سوى باغ * كه تاب ديدن كلچين و باغبانم نيست\r\nميان آتش و آبم ز ديده و دل خويش * شبى كه جاى بر آن خاك آستانم نيست\r\nبه گوشه‌ى قفسش خو گرفته‌ام چندان * كه گر رها كندم ، ذوق آشيانم نيست\r\nدلت چو واقف « اسرار » و نكته‌دان باشد * چه غم ! به ساحت قرب تو گر بيانم نيست \r\n\r\nالهى\r\n الهى بر دلم ابواب تسليم و رضا بگشا * به روى ما ، درى از رحمت بىمنتها بگشا\r\nرهى ما را بسوى كعبه صدق و صفا بنما * درى ما ، را به صوب گلشن فقر و فنا بگشا\r\nبه بسط وجه و اطلاق جبين اهل تسليمت * گره وا كن ز ابرو ، عقده‌هاى كار ما بگشا\r\nبه عقد گيسوان پردهء عصمت‌نشينانت * ز لطفت برقع از روى عروس مدّعا بگشا\r\nدرون تيره‌اى دارم ز خاطرهاى نفسانى * به سينه مطلعى از روزن نور و ضيا بگشا\r\nبود دل چند رنجور از خمار و بسته ميخانه * بر اين دردى كش دردت در دارالشفا بگشا\r\nدرون درد پروردى بده كايد عذابش عذب * ببند اين ديده بدبين ما چشم صفا بگشا\r\nاز اين ناصاف آب درگذر ، افزود سوز جان * بسوى جويبار دل ره از عين بقا بگشا\r\nپرافشان در هوايت طايران و مرغ دل در بند * پروبال دلم در آن فضاى جان‌فزا بگشا\r\nز پيچ‌وتاب راه عشق اندر وادى حيرت * مرا افتاده مشكل‌ها تو اى مشكل‌گشا بگشا\r\nدر گنجينهء حق اليقين را نام تو مفتاح * به پير مسلك آموز و جوان پارسا بگشا\r\nز غم لبريز و خون‌دل چون صراحى تابكى « اسرار » * گشاده رو چو جامم ساز و نطق بانوا بگشا \r\n\r\n","description":"","footnote":"","page_name":" 241 ","page_number":241},
  {"content":"\r\n\r\n\r\nعشق آتشين\r\n شبى دارم دراز و تيره ، همچون تار گيسويت * دلى دارم پريشان ، همچو موى عنبرين بويت\r\nز مژگان خارها در جويبار ديدگان بستم * كه ماند سخت‌دل و ز صاف اشك آبى زنم كويت\r\nدل ديوانه‌ام ملك ملامت را مسخر كرد * طريق مملكت‌گيرى دلم آموخت ز ابرويت\r\nشميم مشك تا تارى چه باشد پيش آن كاكل ؟ * عنبر و غبر سارا كجا و زلف جادويت ؟\r\nز تار موى شبرنگت نمودى تيره ، روز ما * بفرما تا برافروزد فروغى شعلهء رويت\r\nدل‌افسرده « اسرار » بس زهد ريا دارد * چه شد آن برق عالم سوز عشق آتشين خويت \r\n\r\nنسيم بهارى\r\n گر آسمان دوسه روزى به مدعا گردد * بود كه گوشه ، چشمى به‌سوى ما گردد\r\nنشسته‌ام به رهت روز و شب به اميدى * كه خاك راه توام بلكه توتيا گردد\r\nاگر تو زهر چشانى مرا بو ترياق * و گر تو درد رسانى مرا دوا گردد\r\nز غنچهء لبش ار عقدهء دلم نگشاد * كجا نسيم بهارى گره‌گشا گردد\r\nهمين نه بلبل دستان سرايت « اسرار » است * كه بر سراغ تو در هر چمن صبا گردد \r\n\r\nاى ضم\r\n حسن رخى كان تو راست ماه ندارد * كو برخش طرّهء سياه ندارد\r\nاين چه گياه خط است و اين چه گل روى * خلد چو اين گل چون آن گياه ندارد \r\n\r\n","description":"","footnote":"","page_name":" 242 ","page_number":242},
  {"content":"\r\n\r\n درّ كه نهان كرده‌اى به حقّهء ياقوت * جوهره‌اى را نبوده ، شاه ندارد\r\nدل كه به يغما ربودى از كف او جان * غير دو چشم خودت گواه ندارد\r\nبلعجبىهاى عشق بين كه مسخّر * كرده جهان آن شه و سپاه ندارد\r\nصبر و خرد ، دين و دل قرار و توانم * برده به حدّى كه سينه آه ندارد\r\nاى صنم ! « اسرار » را مَران ز در خويش * زان كه به غير از درت پناه ندارد \r\n\r\nسخن عشق\r\n ما ز ميخانهء عشقيم ، گدايانى چند * باده‌نوشان و خموشان و خروشانى چند\r\nآتش عشق بدين سوز نبوده است نخست * هركه پيدا شده بر وى زده دامانى چند\r\nاى كه در حضرت او يافته‌اى يار ببر * عرضهء بندگى بىسر و سامانى چند\r\nكاى شه كشور حسن وَ ملِك مُلك وجود * منتظر بر سر راهند غلامانى چند\r\nعشق ، صلح كل و باقى ، همه جنگ است و جدل * عاشقان جمع فرق جمع پريشانى چند\r\nسخن عشق يكى بود ولى آوردند * اين سخن‌ها به ميان زمرهء نادانى چند\r\nآنكه جويد حرمش گو : به سر كوى دل آى ! * نيست حاجت كه كند قطع بيابانى چند\r\nزاهد از باده‌فروشان بگذر ! دين مفروش * خرده‌بين‌هاست درين حلقه و رندانى چند\r\nنه در اختر حركت بود و نه در قطب سكون * گر نبودى به زمين ، خاك‌نشينانى چند\r\nاى كه مغرور به جاه دوسه روزى بر ما * كشش سلسلهء دوهر ، بود آنى چند\r\nهر در « اسرار » كه بر روى دلت بربندند * رو ! گشايش طلب : از همت مردانى چند \r\n\r\nطوطى گويا\r\n دل بشد از دست ياران : فكر درمانش كنيد * مرهم زخمى عجين از آب پيكانى كنيد\r\nشهسوارم مىرود ، اى اشك ! راهش را ببند * اى سپاه ناله ! زود آهنگ ميدانش كنيد\r\nگر رود از اشك سيل‌انگيز و آه شعله‌خيز * شور محشر مىشود ، ياران پشيمانش كنيد\r\nخسرو چابك سوارم ، عزم جولان كرده است * معشر عشاق ! سرها گوى چوگانش كنيد \r\n\r\n","description":"","footnote":"","page_name":" 243 ","page_number":243},
  {"content":"\r\n\r\n مىستيزد فارس گردون به ما ، اى همدلان * از خدنگ آه دلها ، تيربارانش كنيد\r\nآن دل نازك ندارد طاقت فرياد و داد * دادخواهان ! دست خود كوته ز دامانش كنيد\r\nوادى غم هر كف خاكيش جانى يا دلى است * رهروان ! ترك دل‌وجان در بيابانش كنيد\r\nطوطى گوياى « اسرار » از فراقش تلخ كام * زان لب شكرشكن در شِكّرستانش كنيد \r\n\r\nصحيفهء حُسن\r\n گل مىدمد ز شاخ و وزد باد نوبهار * ساقى تفقدى كن و جامى ز مى بيار\r\nدر كشتزار حسن رخش ، سبزه مىدمد * رخش نظر بر آن به تفرج به سبزه‌زار\r\nيك صفحه از صحيفهء حسنت بود بهشت * در باب شرح وصل تو فصلى است نوبهار\r\nدرياى خون ، به سينهء ما موج مىزند * منعم مكن ز گريه كه نبود به اختيار\r\nمحرم نبود مردم چشمم به روز وصل * شد ديده دجله تا كه رود غير بر كنار\r\nاز سرّ آن دهان همه « اسرار » شد وجود * زان سبزه‌وار خط بشد اين خطّه سبزوار \r\n\r\nدل گم‌كشته\r\n مدّتى شد دل گم‌كشته نيامد خبرش * يا رب از چرخ جفاپيشه چه آمد به سرش\r\nعهد كردم كه برويم به مژه ميكده‌ها * گر غريبم به سلامت برسد از سفرش\r\nاى صبا ! گر روى از خطهء چين زلفش * پرسش دل بنما ، بلكه بيابى اثرش\r\nحال دل عرضه نمائيد بر پير مغان * تا مگر ياد كند وقت دعاى سحرش\r\nبه اميدى كه سفر كرده‌ام آيد روزى * دم‌به‌دم آب زند چشم ترم رهگذرش\r\nتا كه « اسرار » بيابد دل گم‌گشتهء خويش * كرده نذر سگ كوئى همه لخت جگرش \r\n\r\nحافظ\r\n هزاران آفرين بر جان حافظ * همه غرقيم در احسان حافظ\r\nز هفتم آسمان غيب آمد * لسان الغيب اندر شان حافظ \r\n\r\n","description":"","footnote":"","page_name":" 244 ","page_number":244},
  {"content":"\r\n\r\n پيمبر نيست ليكن نسخ كرده * اساطير همه ، ديوان حافظ\r\nچه ديوان كز سپهرش رجم ديوان ! * نموده كوكب رخشان حافظ\r\nهرآن دعوى كند سحر ملال است * دليل ساطع البرهان حافظ\r\nايا غواص درياى حقيقت * چه گوهرهاست در عمان حافظ\r\nنه تنها آن و حسنش در نظر هست * طريقت با حقيقت آن حافظ\r\nبيا اسرار تا ما برفشانيم * دل‌وجان در ره دربان حافظ\r\nببند « اسرار » لب را چون ندارد * سخن پايان اندر شأن حافظ \r\n\r\nمست نگاه « 1 »\r\n دهيد شيشهء صهباى سالخورده به دستم * كنون كه شيشهء تقواى چندساله شكستم\r\nكتاب و خرقه و سجاده رهن باده نمودم * به تار چنگ زدم چنگ و تار سبحه گستم\r\nفتاده لرزه بر اندام من ز جلوهء ساقى * خدا نكرده ، مبادا ، فتد پياله ز دستم\r\nمرا به گل چه سروكار ؟ كز تو بشكفدم دل * مرا به باده چه حاجت ؟ كه از نگاه تو مستم\r\nبه خود چه خويش بگويم ، توئى ز خويش مرادم * اگرچه خويش پرستم ، ولى ز خويش برستم !\r\nنداشت كعبه صفائى ، به پيش درگهش « اسرار » * از آن گذشتم و احرام كوى يار ببستم \r\n\r\n\r\n","description":"","footnote":"\r\n( 1 ) - اين غزل به استقبال غزل يغما جندقى سروده شده است :\r\n نگاه كن كه نريزد دهى چو باده به دستم * فداى چشم تو ساقى به هوش باش كه مستم \r\n","page_name":" 245 ","page_number":245},
  {"content":"\r\n\r\n\r\nاسرافيلى ( 1330 )\r\nحسين اسرافيلى ، فرزند اكبر ، در سال 1330 هجرى شمسى در تبريز ديده به جهان هستى گشود . تحصيلات ابتدايى و دورهء متوسّطه را به پايان رسانيد و به اخذ مدرك ديپلم توفيق يافت و در حال حاضر در كارخانهء ايران تاير مشغول خدمت است .\r\nاسرافيلى از شاعران خوب و تواناى معاصر است و به انقلاب اسلامى ايران سخت معتقد و پايبند است . از اين روى ، هنر خود را در مسير انقلاب و اسلام به كار گرفته و در برپايى كنگره‌هاى شعر از پيشقدمان و دست‌اندركاران آن بشمار مىرود .\r\nاسرافيلى در سرودن شعر كلاسيك و نو ، هر دو ، طبع‌آزمايى مىكند و در هر دو زمينه در كارش موفّق بوده است . تاكنون چندين مجموعه شعر از او طبع و نشر گرديده كه از آن جمله است : 1 - تولّد در ميدان ؛ 2 - در سايهء ذو الفقار « اشعار مربوط به دفاع مقدس » ؛ 3 - آتش در خيمه‌ها « اشعار عاشورايى » .\r\nنگارنده ، مكرّر از طريق مكالمهء تلفنى با او تماس گرفتم و از وى خواستم آثارش را برايم بفرستد و بااين‌كه هربار وعده داد عكس و آثارش را بفرستد ، امّا هيچ‌گاه اين وعده‌ها جامهء عمل نپوشيد و به ثمر نرسيد . به‌هرحال ، آنچه در زير مىخوانيد نمونه‌هايى از كارهاى كلاسيك و نو اوست .\r\n\r\n","description":"","footnote":"","page_name":" 246 ","page_number":246},
  {"content":"\r\n\r\n\r\nفراز نيزه\r\n فلك به چهره كشد از حيا نقاب مگر * و گرنه ، ديد توان اين همه عذاب مگر ؟\r\nبه كام فاجعه مىريزد آسمان و زمين * نشسته جغد بر اين خانهء خراب مگر ؟\r\nلبان تشنه دريادلان به فرياد است * خداى را ، شده درياچه‌ها سراب مگر ؟\r\nصلاة ظهر و ، تو در عرش مىكنى پرواز * گرفته‌اند ملائك تو را ركاب مگر ؟\r\nامير قافله را سر به چوب نيزه چراست ؟ * زمانه لال شد از دادن جواب مگر ؟\r\nسرت به نيزه اذان گفت ، كاروان لرزيد * نشسته هيبت توفان در اين خطاب مگر ؟\r\nنگاهت از سر نى بيمناك طفلان است * گشاده بال به ره باز اضطراب مگر ؟\r\nدوان به‌سوى پدر ، كودكان آبله پاى * گرفته‌اند از آنجا سراغ آب مگر ؟\r\nفراز نيزه چه غوغاى عالم افروزى است ! * فرود آمده تا نيزه ، آفتاب مگر ؟ \r\n\r\nغنچهء وحى\r\n اى سرافرازترين بارقه در كوكبتان * عصمت عشق نهان در حرم مذهبتان\r\nمگر از كوفه گذشتيد و از آن مسجد عشق * كه نشان دارد از ايمان و شرف مركبتان\r\nخيمه در هفت سراپردهء افلاك زده است * نيم‌شب‌ها گل تكبير ز هر يار بتان \r\n\r\n","description":"","footnote":"","page_name":" 247 ","page_number":247},
  {"content":"\r\n\r\n تا به خون در شط ايثار وضو ساخته‌اند * جلوه بر قلّهء خورشيد كند مكتبتان\r\nگويى از وادى سيمرغ نشان مىجوييد * كه پر از سرّ سلوك است فضاى شبتان\r\nبوى آيات خدا مىدهد آواى شما * غنچه‌ى وحى شكفته است مگر بر لبتان ؟ \r\n\r\nسردار خيمه‌ها\r\n اگرچه ماه بنى هاشمم همه خوانند * غلام اكبرم ، اين را قبيله مىدانند\r\nاگر امير سپاهم ، تو را غلامم من * مطيع امرم و شيداى آن امامم من\r\nاجازه خواهم ، از اين كفر تا سر اندازم * ميان معركه ، تكبير حيدر اندازم\r\nركاب باره به پيكار اين خطر بندم * دوباره تيغ ، چنان شيوهء پدر بندم\r\nاگرچه لايق جانبازى ركاب نِيَم * به جلوه‌گاه تو ، همدوش آفتاب نِيَم\r\nپدر به گاه سفر ، صحبت تمامت كرد * تو را سپرد و مرا كمترين غلامت كرد\r\nسفارش پدر است اين نه جاى چون و چراست * خيام ، تشنه و سردار خيمه‌ها ، تنهاست\r\nرسيد وقت بلى ، فرصت سرافرازى است * وصيّت پدرم ، منتهاى جانبازى است\r\nمخواه تشنه در اين بحر موج‌دار ، مرا * چو ماهى از دل اين آب‌ها ، كنار مرا\r\nكشيده‌ام به خطر ، شوق ماجراى شما * دوانده عشق ، مرا تشنه پابه‌پاى شما\r\nتو نوح مذهبى ، اى كشتى نجات ! امام ! * بمان تو ، تا كه بماند شرافت اسلام \r\n\r\nشهر من ، خرّمشهر\r\n آمدم ، اى مأمن ارواح پاك * جان بگيرم در تو اى گلگونه خاك !\r\nكوچه‌هايت آشناى درد بود * خانه‌ات جولانگه نامرد بود\r\nشانه‌هايت زخمى شلّاق‌هاست * نخل‌هايت سوگوار بس عزاست\r\nشهر من ، اى بستر درياى خون ! * در تو جارى معنى قرآن ، كنون\r\nاى صداقت‌هاى عريان را نديم ! * در بسيط رويش ايمان مقيم\r\nتلِ خاك تو نشان از خانه‌هاست * بازوانت زخمى بيگانه‌هاست \r\n\r\n","description":"","footnote":"","page_name":" 248 ","page_number":248},
  {"content":"\r\n\r\n اى قساوت‌هاى دشمن را نشان ! * در هجوم وحشى قابيليان\r\nقامت سبز تو را خون رنگ زد * چهره‌ات را دست دشمن چنگ زد\r\nمانده خالى از تپش ، گهواره‌ها * بىسوار و غرقه در خون‌باره‌ها\r\nاز هجوم زخم چنگيز و تتار * در كبوداى تن تو يادگار\r\nديده‌ات بر چهر دشمن بسته است * آه مىدانم كه چشمت خسته است\r\nخانه و كاشانه گر تاراج شد * كوچه‌هايت شاهد معراج شد\r\nشاهد معراج انسان با خدا * عرصهء پيمان انسان با خدا\r\nخون مردانت اگر بر خاك ريخت * نور ايمان بود و از افلاك ريخت\r\nكودكانت گرچه در خون خفته‌اند * قصّهء بيدارى ما گفته‌اند\r\nقامت ستوار تو باز استوار * مىنمايد سبز در اين گيرودار\r\nشهر من ، اى شهر پرخون آمدم ! * هان مپرس اين جاده را چون آمدم !\r\nگُرده‌ام از زخم دشمن ريش ريش * نعش ياران برده‌ام بر دوش خويش\r\nديده‌ام تن‌هاى بىسر را به خاك * سينه‌ها ديدم فراوان چاك‌چاك\r\nآسمان در چشم ياران تنگ شد * مسجد و محراب از خون رنگ شد\r\nسنگ و خاك جاده با خون شسته‌ايم * زير آوار آشنايان جسته‌ايم\r\nاين همه بيداد آخر بگذرد * زخم تير و تيغ و خنجر بگذرد\r\nباز خونين شهر ما خرّم شود * باز هر گلدسته‌اى پرچم شود\r\nشهر من ، اى شهر پرآواى درد ! * اى نشان پايدارى در نبرد !\r\nزير هر گامى شقايق كاشتيم * تا كه اين پرچم فرا افراشتيم\r\nقلب تاريخ زمينى ، شهر من ! * غرقه در خون اين‌چنينى ، شهر من ! \r\n\r\nفاجعه\r\n زان فاجعه ، ديده اشكبار است هنوز * دروازهء كوفه ، سوگوار است هنوز\r\nاز سوز لبان تشنهء عاشورا * درياى فرات ، شرمسار است هنوز \r\n\r\n","description":"","footnote":"","page_name":" 249 ","page_number":249},
  {"content":"\r\n\r\n\r\nبا پاى برهنه\r\n زان فتنهء خونين كه به بار آمده بود * خورشيد ولا ، بر سر دار آمده بود\r\nبا پاى برهنه ، دشت‌ها را زينب * دنبال حسين ، سايه‌وار آمده بود \r\n\r\nحماسه‌سازى\r\n در مسلخ خويش ، عشقبازى كردند * با خون گلو ، حماسه‌سازى كردند\r\nهفتاد و دو خيمهء عطشناك ، آن روز * با حلق بريده ، سرفرازى كردند \r\n\r\nآزادترين !\r\n آزادترين غلام ، در ميدان بود * از زمرهء پارساترين ياران بود\r\nدر صحنهء حقّ و باطل عاشورا * حرّ بود كه بازگشته بر ايمان بود \r\n\r\nايثارگران\r\n ايثارگرانِ شطّ عرفان بودند * بر خيمهء عاشقان ، نگهبان بودند\r\nهرچند كه بىشكيب و عطشان بودند * مانند هزار چشمه ، جوشان بودند \r\n\r\nاى آب\r\n اى تير ! سوى مَشك من اين‌سان بلا مريز * بر من ببار ، بهر خدا آب را مريز !\r\nهرچند مَشك و دلم را دريده است * اى آب ! همّتى كن و تا خيمه‌ها ، مريز ! \r\n\r\nوفاى به عهد مسلم\r\n چاووش قطار خون و دردى مسلم ! * خورشيد شب سياه و سردى مسلم !\r\nدر كوفه حضور غيرت و بيعت نيست * تنها تو وفا به عهد كردى مسلم \r\n\r\n","description":"","footnote":"","page_name":" 250 ","page_number":250},
  {"content":"\r\n\r\n\r\nاى مَشك زخم‌دار\r\n اى اشك ! عقده‌هاى مرا در گلو مريز * اى تير ! آب چشم من است اين فرومريز\r\nدر خيمه كودكان به غذا بند از عطش * اى مَشكِ زخم‌دار ! مرا آبرو مريز \r\n\r\nاى برادر كه به زيارت رفته‌اى !\r\nكيست اين دختر كه زار مىزند\r\nغمگين و تنها مىگريد\r\nمزار را تنگ در آغوش مىگيرد\r\nو سنگها را\r\n. . . اشك چشمش چنان چشمهء جارى است\r\nو نگاهش به‌سوى كربلاست\r\nابر چشمانش مىبارد\r\nو سنگ مزار را مىشويد\r\nصدايش به صداى زينب مىماند\r\nكه برادرش را فرياد مىزند\r\n. . . . اى برادرى كه به زيارت رفته‌اى\r\n. . . . خونت بر اندامت كفن شده است\r\nهنگامى كه تو بر سنگها در غلتيدى\r\nو خونت بر ابروانت فروريخت\r\nدشمن همچون « خولى » سرت را\r\nدوباره بر نيزه كرد برادر\r\n. . . . مىدانم از كدام ديارى\r\n. . . . . . . در عشق از كربلاييانى\r\nبگذار دشمن ، جانت را بستاند\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nو ولوله در قوم درافكند\r\nداورى ميان خود و اينان را\r\nبه خدا واگذاشته‌ام\r\n. . . . . اگر زمين و آسمان گلوله ببارند\r\nپرچمت را نمىگذارم تا فروافتد\r\nسر عاشق سوداى بلا دارد\r\nدلش مىسوزد و زخمى است\r\nنمىفهمند كه اين كاروان\r\nعاشق است و كربلايى\r\n. . . عاشق زخم را بيشتر مىپسندد\r\n. . . ولى سر ، بلا را !\r\nمىآيد آن توفانى كه از كوه مىگذرد\r\nمىآيد آنكه خانهء ظلم را ويران مىكند\r\n« بلال » دوباره اذان مىگويد\r\nكاروان حسينيان مىآيد\r\n\r\n","description":"","footnote":"","page_name":" 252 ","page_number":252},
  {"content":"\r\n\r\n\r\nاسلامى ( 1304 )\r\nعلى اصغر اسلامى ، در سال 1304 هجرى شمسى در شهر تاريخى همدان ، قدم به عالم حيات گذاشت . تحصيلات ابتدايى و دورهء متوسّطه را در زادگاهش به انجام رسانيد ، ازآن‌پس به استخدام وزارت فرهنگ ( آموزش و پرورش ) درآمد و در دبيرستان‌هاى شهر خود به خدمت اشتغال ورزيد و بيشتر خدمتش در دبيرستان شريعتى بود كه مدّت بيست سال در آنجا به سمت دبير و معاون دبيرستان انجام‌وظيفه مىكرد و سرانجام در سال 1359 بازنشسته گرديد و در حال حاضر در شركت صنايع چرم همدان به كار اشتغال دارد .\r\nاسلامى از سال 1338 به شعر و شاعرى پرداخت و چون به ادبيات فارسى و اشعار حافظ علاقه و دلبستگى خاصى داشت ، با شركت در انجمن‌هاى ادبى و استفاده از اساتيد شعر و ادب بهره‌ها برد .\r\nاسلامى ، كه در شعر با نام خانوادگى و گاهى « اسلام » تخلّص مىكند ، طبعش بيشتر به سرودن غزل مايل است و در انواع ديگر شعر نيز طبع‌آزمايى مىكند .\r\n\r\nعشق تو\r\n عشق تو به من دوباره جان داد * بر بودن من خط امان داد\r\nعشق است كه گاه جان ستاند * گه بر تن مرده‌اى توان داد \r\n\r\n","description":"","footnote":"","page_name":" 253 ","page_number":253},
  {"content":"\r\n\r\n با خلقت تو ، خداى عالم * خلّاقى خود همه نشان داد\r\nبر حلقهء چشم تو نظر كرد * مسطوره به چشم آهوان داد\r\nبا يك نگهى به ابروانت * در دست دلاوران كمان داد\r\nبرق نگه‌ات ز چشم مخمور * سرمستى مى به مىكشان داد\r\nاز نكهت موى تو پراكند * پروانه صفت فتاد و جان داد\r\n« اسلامى » ما سخن سرا نيست * بل عشق تواش چنين بيان داد \r\n\r\nدرد هجر\r\n آنكه برده است دلم ، هيچ نگاهم نكند * التفاتى به غم و اشكم و آهم نكند\r\nدرد هجرى كه كشيدم نكشد هيچ‌كسى * التيامش به دوا نيست دعا هم نكند\r\nآن قدر سوخت سراپاىِ وجودم كه مباد * كس در اين حال گرفتار ، خدا هم نكند\r\nبىسبب خاك رهم كرده و انگشت‌نماى * مىكُشد جملهء عشّاق ، ابا هم نكند\r\nبشكست عهد خود و هيچ نگرديد خجل * كرد كارى كه يكى بىسروپا هم نكند\r\nرسم دلدار همين است كه دلداده كُشد * آنكه يك‌عُمر جفا كرد وفا هم نكند\r\nسرشكسته شده در پيش رقيب « اسلامى » * كنج عزلت بگزيده است ، صدا هم نكند \r\n\r\nايّام فراق\r\n باز آمد شب و شد اوّل بيدارى من * شمع داند همه‌شب شرح گرفتارى من\r\nآتشى در دل من هست ز ايّام فراق * كس خبردار نگرديد ز بيمارى من\r\nمانده‌ام يك‌تنه با خرمنى از غصّه و رنج * همدمى نيست كه ديگر بكند يارى من\r\nزده‌اى تير به قلب من مسكين و ، ولى * برندارى قدمى بهر پرستارى من\r\nبىقرار از غم هجران تو در تاب‌وتبم * هست پروانه فقط شاهدى بر زارى من\r\nافكند زير قدمهاى تو سر « اسلامى » * گر نهى پاى در اين خانه به غمخوارى من \r\n\r\n","description":"","footnote":"","page_name":" 254 ","page_number":254},
  {"content":"\r\n\r\n\r\nگرفتار\r\n دل بيچارهء من هست گرفتار هنوز * بىقرار است ز بهر رخ دلدار هنوز\r\nبرف پيرى كه نشسته است مرا بر سر و روى * دارد اين دل هوس خانه‌ى خمّار هنوز\r\nدل چنان كرد مرا در سر پيرى كه زنند * كوس رسوايى من بر سر بازار هنوز\r\nگفتمش دست كش از عاشقى و شيدايى * گفت برخيز ! بود موسم گلزار هنوز\r\nگفتم او را كه دگر كم كند اين بوالهوسى * گفت زينهار بود اوّل اين كار هنوز\r\nگفتم او را كه گذشت دورهء ايّام شباب * باخبر هست ، ولى مىكند انكار هنوز\r\nگفتم اين سرخى تو هست ز خون جگرم * گفت رنگى است از آن لالهء رخسار هنوز\r\nگفتم از ماه‌وشان هيچ وفايى نبرى * گفت سازم به همان يار جفاكار هنوز\r\nگفتم از دست نظربازى تو من چه كنم * گفت باشد به يقين ديده گنه كار هنوز\r\nگفتم از سينه برونت كنم و بشكافم * گفت پيوسته كند ناوك دلدار هنوز\r\nگفت جز گريه بر اين دل چه كنم « اسلامى » * دل بيچارهء من هست گرفتار هنوز \r\n\r\nبرق نگاه\r\n غنچهء لب‌هاى تو بوسيدنى است * زلف سياهت همه بوييدنى است\r\nحرمت محراب دو باروى تو * قبلهء دل هست ، پرستيدنى است\r\nهست چو گلزار رُخت بىبديل * گل ز همين باغ فقط چيدنى است\r\nسرو خجل گشته ز اندام تو * قامت رعنات عجب ديدنى است\r\nچاه زنخدان تو از كوثر است * وه ! چه گوارا و چه نوشيدنى است\r\nبرق نگاه تو به « اسلام » گفت * راز نگه دار ! كه پوشيدنى است \r\n\r\nگواه سخن\r\n آتش عشق تو از سينه به در نتوان كرد * بهر بيمارى دل چاره دگر نتوان كرد\r\nساكن اينجا شدم از نكهت موى سيه‌ات * پايبندم ، چه كنم عزم سفر نتوان كرد \r\n\r\n","description":"","footnote":"","page_name":" 255 ","page_number":255},
  {"content":"\r\n\r\n هرچه كردم كه كنم عشق تو از دل بيرون * از رخ ماه‌وشت قطع نظر نتوان كرد\r\nگريه‌هايم نكند در دل‌وجانت اثرى * رخنه در سنگ به خوناب جگر نتوان كرد\r\nاندر آن مجلس انسى كه بود صحبت تو * وصف زيبايى خورشيد و قمر نتوان كرد\r\nزنده دارم شب و شمع است گواه سخنم * بىغم و درد شب هجر سحر نتوان كرد\r\nگرچه از قامت تو سرو ، سرافكنده بود * قد و بالاى تو تشبيه شجر نتوان كرد\r\nگر وفايى نكند يار دگر « اسلامى » * از تن و جان تو اميد ثمر نتوان كرد \r\n\r\nدر زمستانى سرد\r\n آزرده‌دلى ز دهر نوميد * يك قطعه ذغال در رهى ديد\r\nاز شوق دلش به وجد آمد * خاك و خس ره ز روى او چيد\r\nبگرف برش چو جان شيرين * بنمود زبان به شكوه آغاز\r\nكاى شوخ‌وش لَوَند و طنّاز * از چيست ز ما رميده‌اى تو\r\nيك‌دم نشوى رفيق و دمساز * با بندهء بينوا و مسكين\r\nاى من به فداى روى ماهت * قربان رخ چو شب سياهت\r\nگرمى ده كاخ نيك‌بختان * جان مىدهم از براى خاكت\r\nيك‌دم بنما به من تو تمكين * در سال گذشته كرد سرما\r\nمنزلگه خود به خانهء ما * ويرانه نمود لانهء من\r\nاز تو چو اثر نديد آنجا * يك كودك من ربود از كين\r\nهستند كسان چو تو سيه‌روى * ظاهر به صلاح و خُلق نيكوى\r\nرندانه مَكَند خون مردم * پس بر تو و مردمان بدخوى\r\nبادا دو هزار لعن و نفرين * « اسلامى » از اين ذغال بگذر\r\nاز بحث در اين مقال بگذر \r\n\r\n","description":"","footnote":"","page_name":" 256 ","page_number":256},
  {"content":"\r\n\r\n تا بوده جهان هميشه اين است * از ما سبق و ز حال بگذر\r\nبسپار به كردگار ديرين \r\n\r\nياد تو\r\n رفت از پيش من آن سرو روانم چه كنم * نيست ديگر رمقى در تن و جانم ، چه كنم\r\nسوزد اعضاى تنم از غم جانكاه فراق * باورم نيست تحمّل بتوانم ، چه كنم\r\nدرد هجران تو ديوانهء اين شهرم كرد * مىدهند خلق به انگشت نشانم ، چه كنم\r\nياد تو هيچ ز خاطر نرود تا هستم * نام تو هست فقط ورد زبانم ، چه كنم\r\nروزها كوى به كوى از تو نشان مىجويم * وقت شب يكسره در آه و فغانم ، چه كنم\r\nخواهم آگاه نگردند به حالم رفقا * زردى چهره و اين اشك روانم ، چه كنم\r\nصبحدم مرغ سحر گفت كه اى « اسلامى » * گز ز هجر رخ گل نغمه نخوانم ، چه كنم \r\n\r\n","description":"","footnote":"","page_name":" 257 ","page_number":257},
  {"content":"\r\n\r\n\r\nاسلامى ( 1346 )\r\nرضا اسلامى دولت‌آبادى ، فرزند على ، در سال 1346 هجرى شمسى در شهرستان سبزوار ديده به عالم وجود گشود . تحصيلات ابتدايى و متوسّطه را در زادگاهش به پايان رسانيد ، ازآن‌پس به دانشگاه راه يافت و در رشتهء ادبيات به تحصيل پرداخت و موفّق به دريافت درجهء ليسانس گرديد ، و بار ديگر در رشتهء حسابدارى به تحصيل ادامه داد و به دريافت مدرك ليسانس در اين رشته نيز توفيق يافت و چون در امور حسابدارى تبحّر و تخصّص دارد ، ترجيح داد كه در مشاغل آزاد به كار حسابدارى و حسابرسى اشتغال ورزد .\r\nاسلامى از كودكى علاقه و دلبستگى خاصّى به شعر داشت و از سال 1369 به‌طور جدّى سرودن شعر را دنبال كرد و آثارش در روزنامهء اطّلاعات و مطبوعات حوزهء هنرى سازمان تبليغات اسلامى و روزنامه‌ى خراسان به چاپ مىرسيد .\r\nاسلامى از سال 1368 با مطبوعات همكارى را شروع كرد و چون علاقهء خاصّى به امر تحقيق و بررسى دارد ، گاهى مقالات تحقيقى او در مطبوعات به چشم مىخورد .\r\n\r\nآواز مرگ\r\n وقتى كه عشق از همه جا رانده مىشود * آواز مرگ در همه جا خوانده مىشود\r\nوقتى كه قلب چلچله مصلوب مىشود * يا گل به جرم خنده لگدكوب مىشود \r\n\r\n","description":"","footnote":"","page_name":" 258 ","page_number":258},
  {"content":"\r\n\r\n وقتى كه چشم پنجره را شب گرفته است * جسم نحيف باغچه را تب گرفته است\r\nوقتى كه داس ، قيّم سبزينه مىشود * قلب سپيد ياس پر از كينه مىشود\r\nوقتى درخت‌ها ، همه دار صداقت‌اند * پيران شهر فاقد كشف و كرامت‌اند\r\nوقتى به روى عاطفه شمشير مىكشند * دل‌مردگى به رشتهء تحرير مىكشند\r\nبلبل ز بىكسى به قفس مىبرد پناه * نرگس به تيره‌روزى خود مىكند نگاه\r\nدر قلب‌ها حضور خدا صادقانه نيست * اين روزها نگاه كسى عاشقانه نيست\r\nوقتى كه فصل‌ها همه فصل گل نى است * پس فصل سبز گشتن امّيدها كى است ؟\r\nوقتى فضاى دوستى آكنده از رياست * يك شبنم از صداقت خورشيد كيمياست\r\nتنها ندامت است كه بر جاى مانده است * زنجير حسرت است كه بر پاى مانده است\r\nبر صخره‌هاى ساحل درد ايستاده‌ايم * بر موج‌موج حادثه گردن نهاده‌ايم\r\nاينجا درست آخر صحراى زندگى است * آغاز راه بىكسى و اوج بندگى است \r\n\r\nخون سرخ شقايق\r\n تو روح روشن آبى ، نواى دلكش باران * نسيم پاك پگاهى ، به قلب دشت شتابان\r\nشكوه صاعقه‌اى ، پرغرور و زخم زننده * و شاخ خشك تفكّر ز التهاب تو سوزان\r\nتو موج سركش عشقى به‌سوى ساحل الفت * و مىبرى به سر انگشت ، عاشقان فراوان\r\nتو خون سرخ شقايق ، طلوع روشن صبحى * كمال مطلق رويش ، سرود سبز بهاران\r\nسخن درست بگويم كه در حضور تو بىشك * امير وادى وهمم ، اسير پنجهء نقصان \r\n\r\n","description":"","footnote":"","page_name":" 259 ","page_number":259},
  {"content":"\r\n\r\n چه خاصيّت كه شب و روز ابر موعظه بارد * كه مىبرد دل شيدا ز غمزه‌هاى تو فرمان \r\n\r\nباران بلا\r\n اگرچه بر سرم از آسمان بلا باريد * و آسمان دو چشمم در انزوا باريد\r\nاگرچه زردى پاييز راه باغم زد * و دست حادثه‌ها سنگ بر چراغم زد\r\nاگرچه آهوى چشمانم از نفس افتاد * كبوترم به گرفتارى قفس افتاد\r\nاگرچه گندم شعرم به خوشه‌ها پژمرد * تنورِ بركتم از اشتياقِ نان افسرد\r\nاگرچه دشت دغل كارتان بلا روياند * سياه كارى چشمانتان مرا سوزاند\r\nاگرچه سينه من سيب سرخ را گم كرد * خدا خداى شما غم نصيب مردم كرد\r\nاگرچه وعدهء فردايتان سراب آورد * و باغ آفتتان ميوهء خراب آورد\r\nهنوز كوه غرورم و آسمان بر دوش * شرار شرزهء شب‌زنده‌دار شولاپوش\r\nهنوز در رگ عصيان من خطر جارى است * ميان سردى خاكسترم شرر جارى است\r\nهنوز سيل به خشمم دخيل مىبندد * هنوز نعش شهيدم به مرگ مىخندد\r\nز گرگ رحم نمىآيد انتظار بس است * اميد رستن رستم در اين ديار بس است\r\nاگر بهار من از دار مىدمد چه دريغ * نهال بودنتان مرگ مىدهد چه دريغ\r\nو وايتان ! اگر از خشم راه خواب زنم * به رَخش وحشى تندر شبى ركاب زنم\r\nو وايتان ! اگر از شرق شب طلوع كنم * و يا حماسهء شمشير را شروع كنم\r\nاسير وحشت آشوب اسب من نشويد * به‌سان كِرم اجل‌كوب است من نشويد \r\n\r\n","description":"","footnote":"","page_name":" 260 ","page_number":260},
  {"content":"\r\n\r\n\r\nاسماعيلى ( 1339 )\r\nرضا اسماعيلى ، فرزند محمّد ، در سال 1339 هجرى شمسى در تهران از مادر زاد .\r\nتحصيلات ابتدايى و دورهء متوسّطه را به پايان رسانيد ، ازآن‌پس به دانشگاه علّامهء طباطبايى راه يافت و در رشتهء علوم اجتماعى به تحصيل ادامه داد و به دريافت ليسانس توفيق يافت و در حال حاضر به عنوان كارشناس امور مطبوعات در وزارت بهداشت ، درمان و آموزش پزشكى انجام‌وظيفه مىكند .\r\nاسماعيلى پس از پيروزى انقلاب همكارى خود را با مطبوعات آغاز كرد و آثارش در قالب‌هاى مختلف شعر در روزنامه‌ها و مجلّه‌ها ، به‌خصوص در زمينهء شعر كودك و نوجوان ، به چاپ رسيد و در اين رهگذر فعاليّت چشمگيرى از خود نشان داد و تجربياتى كسب كرد .\r\nاسماعيلى دربارهء شروع شعر و شاعرى خود چنين مىگويد : « نخستين بار ، زمانى كه دست در دست نوجوانى به مدرسه مىرفتم ، شعر هم‌كلاس قلب بازيگوش من شد .\r\nدر دوران دبيرستان ، دوستى من با شعر ريشه‌دارتر گرديد ، تا اينكه ناگاه در صبح يك انتظار سبز ، انقلاب چونان واقعه‌اى شگفت بر ما نازل شد و روح سپيد ما را به تسخير آيات آسمانى خود درآورد و ما گذشته را به ناگهان پوست انداختيم و موجوداتى ديگر شديم كه حتّى تا مدّتى همديگر را نمىشناختيم ! آرى ، انقلاب نازل شد و چشمان ما را به روى همديگر گشود و ما در سپيده‌دم يك رسالت سرخ ، از بطن خون و آتش و\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nحماسه ، ديگر بار متولّد شديم و اكنون شانزده بهار ، رو درهم قد كشيده‌ايم ؛ چنان‌كه امروز « من و شعر » زندگى را در آيينهء چشمان همديگر تفسير مىكنيم . و آينده را تنها خدا مىداند و بس . »\r\nاسماعيلى بااين‌كه در آغاز كار شاعرى است ، امّا اشعارش نشان مىدهد كه از استعداد و قريحهء كافى در شعر برخوردار است و آيندهء روشنى در راه شعر و شاعرى در پيش دارد ، و اخيرا با تشويق و راهنمايى دوستى ، نخستين مجموعهء شعر خود را به واحد ادبيات حوزهء هنرى تبليغات اسلامى سپرده و به انتظار چاپ آن نشسته است .\r\n\r\nسبوى رمضان\r\n يك جرعه غزل سهم من از هر دوجهان بس * از هر دوجهان ، عشق مرا نام و نشان بس\r\nيك قطعه ترنّم ز لب باد مسافر * يك چشمه تبسّم ز لب آب روان بس\r\nهمسايگى باغ گلى شاعر و شيدا * همصحبتى باغچه‌اى غنچه دهان بس\r\nيك كوزه پر از خواهش نوشيدن دريا * يك سفره پر از خاطره‌هاى خوش نان بس\r\nيك ركعت مقبول ، ارادات به گل سرخ * يك باغچه ادراك ، ز گلبانگ اذان بس\r\nيك قبله دعا ، در شب عرفانى تقدير * يك جرعه اجابت ، ز سبوى رمضان بس\r\nلب‌تشنه‌ام ، آبم بدهيد از غزل عشق * يك جرعه غزل سهم من از هر دوجهان بس \r\n\r\nزندگى را مىتوان تقسيم كرد\r\n كاش مىشد اين جهان پرملال * از محبّت رنگ ديگر مىگرفت\r\nكاش مىشد بار ديگر زندگى * در پناه عشق ، سنگر مىگرفت\r\n* * * كاش مىشد از لبان زندگى * روز و شب عطر تبسّم مىچكيد\r\nاز گلوى روشن پروانه‌ها * عطر موزون ترنّم مىچكيد \r\n* * *\r\n\r\n","description":"","footnote":"","page_name":" 262 ","page_number":262},
  {"content":"\r\n\r\n كاش مىشد زندگى بار دگر * بوى عطر ناب كودك مىگرفت\r\nبوى لبخند زلال مرغ عشق * بوى آواز چكاوك مىگرفت\r\n* * * زندگى زيباست ، بايد خوب بود * زخم‌ها را مىتوان مرهم نهاد\r\nمىتوان با عشق شد همسايه باز * بر لب گل ، بوسهء شبنم نهاد\r\n* * * مىتوان بر زندگى لبخند زد * بوى آواز قنارى را كشيد\r\nمىتوان بر روى بال شاپرك * خندهء صبح بهارى را كشيد\r\n* * * با سخاوت مىتوان همسايه شد * مهربانى را به گل تقديم كرد\r\nبا عدالت مىتوان هم‌سفره شد * زندگى را مىتوان تقسيم كرد\r\n* * * خوب بودن آن قدرها سخت نيست * خانهء خوبى همين نزديك‌هاست\r\nبايد از اكنون به فردا فكر كرد * رستگارى جمع خوبىهاى ماست \r\n\r\nشهيد عشق\r\n دلا ، در عاشقى بىخويشتن باش * رها از بند تن ، فارغ ز « من » باش\r\nهمه جان باش و جان ، در راه جانان * رها از منّت جسم و بدن باش\r\nاگر بر روى خوبان مايلى تو * ز زشتى رو بگردان و حَسَن باش\r\nنمىخواهى اگر چون زاغ باشى * چو بلبل عاشق روى چمن باش\r\nتو را ديگر نزيبد نوجوانى * به راه عاشقى ، مرد كهن باش\r\nبه همّت جوشنى بر تن كن از عشق * به ميدان بلا ، دشمن‌شكن باش\r\nمكن در بر رداى اين جهان را * چو پاكان جهان ، بىپيرهن باش\r\nمهيّا كن ز عريانى لباسى * شهيد عشق باش و بىكفن باش \r\n\r\n","description":"","footnote":"","page_name":" 263 ","page_number":263},
  {"content":"\r\n\r\n ز من اين پند بشنو تا توانى * دلا ، در عاشقى بىخويشتن باش \r\n\r\nبشير صبح صادق\r\n ما شاهد روزگار عشقيم * ما خامهء خون نگار عشقيم\r\nما وارث كربلاى خونيم * اسطورهء ماندگار عشقيم\r\nما شمس منير شب شكافيم * ما آتش پرشرار عشقيم\r\nما غيرت لاله‌هاى سرخيم * در باغ سحر ، بهار عشقيم\r\nماييم بشير صبح صادق * در گلشن خون ، هَزارِ عشقيم\r\nخونين كفنان روسپيديم * عمرى است كه داغدار عشقيم\r\nظلمت‌شكنان حق پرستيم * با هيبت ذو الفقار عشقيم\r\nآگاه دلان كوى ياريم * در حجلهء خون ، وقار عشقيم\r\nسردار عشيرهء جنونيم * در دشت جنون ، سوار عشقيم\r\nفرياد حماسه بر لب ماست * حلّاج صفت به دار عشقيم\r\nاين نكته بگويم و دگر هيچ * نستوه ، هماره يار عشقيم \r\n\r\nحديث عاشقى\r\n زمين بيا ز بهاران دوباره دعوت كن * دعاى چلچه را ، جان گل اجابت كن\r\nكنون كه سبزه لگدمال خشم پاييز است * بيا براى خدا ، سبزه را حمايت كن\r\nعطش دوباره به دنبال آب مىگردد * بيا به گوش عطش ، چشمه را تلاوت كن\r\nشكسته‌بال‌وپرى مهربان پروانه * بيا به باغ و به پروانه‌ها محبّت كن\r\nدر اين زمان كه كسى لاله را نمىپرسد * بيا حقوق گل و لاله را رعايت كن\r\nبه چشم پنجره‌ها روزن اميدى نيست * بيا به‌سوى دل آسمان اشارت كن\r\nدر ازدحام شب بىستاره مىپوسى * بيا به شهر سحر ، با سپيده خلوت كن\r\nچهار فصل جهان گرچه فتنه باران است * به زير بارش اين فتنه استقامت كن \r\n\r\n","description":"","footnote":"","page_name":" 264 ","page_number":264},
  {"content":"\r\n\r\n در اين زمان كه خموشى زبان گفتن‌هاست * بيا براى دلم ، بىبهانه صحبت كن\r\nحديث عاشقى ما نمىشود كهنه * بيا حكايت اين شرح بىنهايت كن \r\n\r\nعاشق مشويد !\r\n « عاشق مشويد اگر توانيد ! * تا در غم عاشقى نمانيد » « 1 »\r\nسخت است تحمّل غم عشق * و اللّه كه ضعيف و ناتوانيد\r\nصد دام و خطر به راه عشق است * مركب به چنين رهى مرانيد\r\nسرمنزل عشق ، قاف درد است * جان از غم و درد وارهانيد\r\nدر عشق سخن ز سوز و ساز است * اين نكتهء فاش را بدانيد\r\nرسم است به عشق جان‌فشانى * معشوقه چو خواست جان فشانيد\r\nدر عشق سخن ز « من » مگوييد * عالم همه را از « او » بدانيد\r\nاين نكته بگويم و دگر هيچ : * « عاشق مشويد اگر توانيد ! » \r\n\r\nآفتابِ بىزوال\r\n اى علىّ ! اى ارتفاعت تا خدا * بىنهايت ، بىكران ، بىانتها\r\nاى علىّ ! اى همسر بانوى آب * جلوهء حق ، اسم اعظم ، نور ناب\r\nاى علىّ ! اى خوب ، اى تنهاترين * اى ملائك با نگاهت همنشين\r\nاى علىّ ! اى آفتاب حقّ سرشت * اى قسيم روشنىهاى بهشت\r\nاى فراتر از تصوّر ، از خيال * بحر عرفان ، آفتاب بىزوال\r\nاى تو خورشيد نهان در زير ابر * كوه علم و كوه حلم و كوه صبر\r\nچون تو مردى نيست در اين روزگار * « لا فَتى الَّا عَلِىّ ، لا . . . ذو الفَقار »\r\nجان ما را كن ز عشقت منجلى * اى فدايت جانِ عالم ، يا علىّ ! \r\n\r\n\r\n","description":"","footnote":"\r\n( 1 ) - اين بيت از حكيم سنايى است .\r\n","page_name":" 265 ","page_number":265},
  {"content":"\r\n\r\n\r\nعاشق روى گُلم\r\n خوش‌نشين ملك عشقم ، زائر روى گلم * همنشى لاله‌ام من ، مست از بوى گلم\r\nطاير جانم به بام آسمان عاشقى است * تا گلاب از گل بگيرم ، راهى كوى گلم\r\nدر شب هجران گل ، با بلبلان ناليده‌ام * عاشقم ، ديوانه‌ام ، دلدادهء روى گلم\r\nمن حديث عشق را با ياد گلها خوانده‌ام * فاش مىگويم كه من افسون جادوى گلم\r\nمدّعى با من چه مىگويى ز رمز و راز عشق * زان كه پير دير عشقم من ، بلاجوى گلم\r\nگلشن جانم معطّر گشته از گُل عطر عشق * بىخودم از خود كه من در دام گيسوى گلم\r\nبا شقايق‌هاى وحشى ، بسته‌ام پيمان عشق * زان كه من مست شراب چشم و ابروى گلم\r\nحرف غير از عشق را با من مگو اى آشنا * تا به دنيا زنده‌ام ، من عاشق روى گلم \r\n\r\nتماشا\r\n بيا لحظه‌ها را تماشا كنيم * سفر در دلِ روشنىها كنيم\r\nبيا تا كه در كوچهء روشنى * بگرديم و آيينه پيدا كنيم\r\nبيا تا كه با چشم سبز بهار * نگاهى به اندام گل‌ها كنيم\r\nبيا عقده‌هاى دل غنچه را * به روى بساط چمن واكنيم\r\nبيا تا كه با لهجهء تشنگى * ز باران ، طراوت تمنّا كنيم\r\nلبان عطشناك صد كوزه را * پر از خندهء آب دريا كنيم\r\nبيا زير بارانى از شاپرك * قفس را بميريم و پروا كنيم\r\nدل آسمان زخمىِ ظلمت است * بيا آسمان را مداوا كنيم\r\nمراد من و تو مگر صبح نيست * بيا تا كه از شب تبرّا كنيم\r\nبيا پشت پرچينى از يك خيال * نگاهى به آن‌سوى دنيا كنيم\r\nبيا لحظه‌ها مان پُر از ديدنى است * بيا لحظه‌ها را تماشا كنيم \r\n\r\n","description":"","footnote":"","page_name":" 266 ","page_number":266},
  {"content":"\r\n\r\n\r\nرحمتى اى عشق\r\n خاطرى آشفته دارم ، چون پريشان توام * ساكن اقليم داغ و كوى هجران توام\r\nخانه بر دوش نسيم و حسرتم در كوى هجر * گرچه مىبينم به خواب وصل ، مهمان توام\r\nعاشقى شوريده‌ام ، افتاده در بندِ جُنون * روز و شب آوارهء كوه و بيابان توام\r\nبىقرارى مىكنم در جمع ياران ، زان كه من * در هواى بوسه بر زلفِ پريشان توام\r\nجان من همچون كويرى تفته در تاب‌وتب است * رحمتى اى عشق ! من محتاج باران توام\r\nمىزنى با زخمهء مژگان به جانم زخم عشق * زين سبب در پردهء دل من هراسان توام\r\nحاليا اين خنجر و اين دست تو * بر گلويم تيغ بركش خوش ، كه قربان توام\r\nروز محشر گر برآرم سر ز خاك سرخ عشق * آرزو دارم ببينم از شهيدان توام\r\nكيش من عشق است و مستى فاش مىگويم كنون * كافرم بر هرچه آيين و مسلمان توام \r\n\r\nبهانه\r\n بهار را بهانه كن ، بيا كنار پنجره * سرى به لاله‌ها بزن ، به افتخار پنجره\r\nبه باغ گل دوباره كن ، نگاه عاشقانه‌اى * در اين بهار عاشقى ، ز سبزه‌زار پنجره\r\nدر اين اتاقِ غم‌زده ، دل تو وا نمىشود * بيا كمى قدم بزن ، تو در ديار پنجره\r\nز كوچه باغ چشم تو ، كسى گذر نمىكند * مگر چو غنچه گل كنى ، به شاخسار پنجره\r\nهجوم تشنگى تو را ، اگر رها نمىكند * بيا پياله‌اى بزن ، ز چشمه‌سار پنجره\r\nدل زلالِ پنجره ، خيال لاله مىكشد * چرا نظر نمىكنى ، به شاهكار پنجره\r\nسپيده را فرابخوان ، به دشت ديدگان خود * به خواب تيرگى نمان ، به روزگار پنجره\r\nرها شو از حصار شب ، براى احتضار شب * بمان هميشه چون سحر ، تو پاسدار پنجره \r\n\r\n","description":"","footnote":"","page_name":" 267 ","page_number":267},
  {"content":"\r\n\r\n\r\nاسود ( 1311 )\r\nفريدون ضرغامى ، فرزند محمود ، در بيست و پنجم بهمن‌ماه سال 1311 شمسى در شهر تاريخى كرمانشاه قدم به عرصهء حيات گذاشت و تحصيلات خود را در رشته حسابدارى بانكدارى به انجام رسانيد .\r\nضرغامى ، شاعرى آگاه و آزاديخواه است و در زمان ملّى شدن صنعت نفت از پيروان دكتر مصدّق بود و در اين رهگذر فعاليت زيادى از خود نشان داد ، زيرا دكتر مصدّق را سمبل آزادىخواهى مىشناخت و شاعرانى چون فرّخى يزدى و ميرزادهء عشقى را نمونهء بارز و كامل شاعرى آزاديخواه و انقلابى مىداند .\r\nضرغامى پس از كودتاى بيست و هشتم مرداد سال 32 و شكست آزادىخواهان شعر « سلطنت » را سرود و در روزنامهء نهضت جوانان كرمانشاه به چاپ رسيد ، بدين مطلع :\r\n اى خدا ويران نما از بن بناى سلطنت * تا به گوش هيچ‌كس نايد صداى سلطنت \r\nبه دنبال چاپ اين شعر ، مانند ديگر آزادىخواهان تحت پيگرد قرار گرفت و متوارى شد . چندى به‌طور پنهانى در زادگاهش به سر برد ، سرانجام از كرمانشاه گريخت و به تهران آمد و در يكى از مسافرخانه‌هاى خيابان سرچشمه با تنى چند از همرزمانش زندگى مىكرد و در ضمن در مبارزات خيابانى شركت مىجست و در پخش\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nاعلاميه و تراكت نقش فعّالى داشت .\r\nضرغامى در سال 1333 در تهران چندى با سازمان گلستان و سالنامهء آن همكارى مىكرد و اشعارش در آن به چاپ مىرسيد و تا سال 1342 اين همكارى ادامه داشت بيشترين اشعارش داراى جنبه‌هاى اجتماعى و طنزگونه است و نخستين مجموعهء شعرش در سال 1357 در زمان انقلاب ايران به نام « عيد خون » طبع و نشر گرديد اين كتاب بار ديگر بدون موافقت شاعر با نام « در انتهاى شب » خودسرانه توسط ناشرى چاپ شده است . خود درباره اين مجموعه چنين مىنويسد :\r\n« مجموعهء عيد خون آيينهء محيط و زاييدهء نارسايىهاى زندگى هزاران هم‌وطن بيداردل مىباشد ؛ هموطنانى آگاه كه تلاشى پىگير و روزافزون براى ايرانى آباد و آزاد و مستقل آغاز كرده‌اند ؛ تلاشى كه تا رسيدن به اوج قلّهء پيروزى اميد ادامه دارد و اين وظيفه و رسالت هر نويسنده و شاعر آگاه و متعهّد است كه با پويندگان راه حقّ و آزادى همگام باشد » .\r\nضرغامى در سرودن انواع شعر كلاسيك و نيز سرودن اشعار طنزگونه مهارت و تسلّط كافى از خود نشان داده و در شعر نو نيز طبع‌آزمايى كرده و از عهدهء آن به خوبى برآمده است و « اشك مادر » و « آزادى » و « بت‌شكن » نمونه‌هايى از اين دست شعر اوست .\r\nضرغامى اشعار سياسى و اجتماعى خود را با تخلّص « اسود » منتشر ساخته و مىسازد . نگارنده نيز از همين تخلّص براى معرّفى شاعر استفاده كرده‌ام .\r\nضرغامى در سال 1382 مجموعهء اشعار خود را بنام « از تلخ و شاد وطنم » با چاپى نفيس و زيبا طبع و نشر كرد كه مورد استقبال بىسابقه‌اى قرار گرفت و شاعر هم‌زمان با زلزله بم تمام عوائد كتاب خود را به زلزله‌زدگان اختصاص داد .\r\n\r\n","description":"","footnote":"","page_name":" 269 ","page_number":269},
  {"content":"\r\n\r\n\r\nشب عاشق\r\n شب است و ماهتاب عالم افروز * بتابد كم‌كم از لاى چناران\r\nصفاى ماهتاب و عشق جان‌سوز * صفابخش شب شب‌زنده‌داران \r\n* * *\r\n سكوت شب‌شكن شد نالهء آب * نواى مرغ شب شد همدم او\r\nدر اين بزمى كه دارد باغ و مهتاب * خدايا ! آن گل نورسته‌ام كو ؟ \r\n* * *\r\n به ياد او كنم شب‌زنده‌دارى * كه يادش روح‌بخش جسم و جان است\r\nچه سازد غير اشك و آه و زارى * چو من مرغى كه دور از آشيان است \r\n* * *\r\n نسيم صبحدم با خنده گفتا : * كه اى عاشق تو را اين ناله‌ها چيست\r\nبگفتم ، غافل از شوريده دل‌ها * مرا اين لذّتى از زندگانى است \r\n* * *\r\n به ناگه اين ندا آمد به گوشم * « چه خوش بىمهربانى هر دوسر بى » « 1 »\r\nسزاوار است پندش در نيوشم * « كه يك سر مهربانى دردسر بى » \r\n* * *\r\n خريدارم ، خريدارم ، خريدار * هميشه لذّت دردسرش را\r\nمنم سوداگر اين كهنه بازار * كه تا جويم زمانى گوهرش را \r\n\r\nپيغام حسين\r\n امروز جهان تشنهء پيغام حسين است * بر تارك عالم همه جا نام حسين است\r\nآن قصّه كه شد از غم آن پشت فلك خم * بىشبهه توان گفت كه آلام حسين است \r\n\r\n\r\n","description":"","footnote":"\r\n( 1 ) - دو مصراع از باباطاهر عريان است .\r\n","page_name":" 270 ","page_number":270},
  {"content":"\r\n\r\n آن تازه‌جوانى كه بياموخت جهان را * آيين وفا ، اكبر ناكام حسين است\r\nشامى كه در او چهرهء خورشيد حقيقت * بنمود ، افول ابدى ، شام حسين است\r\nگوى شرف و عزّت و آزادى و مردى * در عرصهء چوگان جهان رام حسين است\r\nبه‌به ! كه چه زيباست به تن رَخت شهادت * اين جامه فقط در خور اندام حسين است\r\nخونى كه بشد زينت اندام شهيدان * بر ذمّهء ابناى بشر وام حسين است\r\nهركس كه در اين باغ نهالى بنشاند * سوگند به حقّ ، همره و همگام حسين است\r\nپيروزى مردان خدا را بكند لمس * آن ديده كه ناظر به سرانجام حسين است \r\n\r\nاقتراح از اقتراح\r\n شرمم كُشد كه بىتو نفس مىكشم هنوز * تا زنده‌ام بس است همين شرمسارىام\r\nبنگر تو اى ستاره به شب‌زنده‌دارىام * از اختران ديده ببين بىقرارىام\r\nاز پا فكند غصّه و رنج خمارىام * يارى كجاست تا بشتابد به يارىام\r\nمنعم مكن كه سائل ميخانه گشته‌ام * آگه نه‌اى ز خاطره‌ى مىگسارىام\r\nنايم ز ناله نى شد و نى طاقتم دگر * در دخمه‌ى حصار تن خود حصارىام\r\nروزى خجسته از قفس تن رها شدم * در آرزوى پر زدن اين قنارىام\r\nشمع وجود سوخت به شولاى قمر شب * در انتظار يك ؟ ؟ ؟ زرنگارىام\r\nاميد مژده مىدهد از روز وصل يار * در پاس آه و ناله و حرمان و زارىام\r\nمنعم رقيب مىكند از صبر و انتظار * خندد به اشك چشم و به طرفه عيارىام\r\nشايد ز لعل نوش لبش ساغرى كشم * پايان دهد هلال رخش روزه‌دارىام\r\nآمد بهار و از گل نرگس خبر نشد * تا بشكفد به باغ دل بىقرارىام\r\nگردد ز هُرم صبر ، يخ انتظار ذوب * روزى رسد ز راه طلوع بهارىام\r\nبر من بخوان سرود وفا با نواى نى * تا كى به كوى جامه‌دران ره سپارىام\r\nسوگند مىخورم به جمال جميل دوست * در قاف عشق شهره شود سربدارىام\r\nدر اقتراح شعر ؟ ؟ ؟ اين سروده شد * ور نه گدا كجا و سر « شهريارى » ام \r\n\r\n","description":"","footnote":"","page_name":" 271 ","page_number":271},
  {"content":"\r\n\r\n « اسود » نقيب درد كشان زمانه * از پا فكنده غصّه و رنج خمارىام \r\n\r\nمزهء زن\r\n نوعروسى ، جميله‌اى خوش‌خوى * گفت با عشوه اين سخن با شوى\r\nاى سراپا تجسّم احساس ! * نيست وصف تو را مثال و قياس\r\nزين همه شور و عشق و جذبه و حال * حال دارم ، يكى گزيده سؤال\r\nگر به من ، با دلايل متقن * كه چگونه است طعم و مزّهء زن\r\nگفتش اى مهوش خجسته خصال ! * اى سراپاى عشق و غنج و دلال !\r\nجز خيال و گمان و نقل مقال * نيست چيزى به چنته وصف الحال\r\nاز بزرگان بخرد و آگاه * اين‌چنين آمده است در افواه\r\nتا گِل زن سرشته شد ز نهاد * مزّه‌اش گشته جامع اضداد\r\nآنچه آيد نظر از اين مضمون * هست در خُلق و خوى زن مكنون\r\nگاه شور است و ترش و گاهى گَس * گاه تلخ است و تند و گاه ملس\r\nگاه مطبوع و چرب و شيرين است * آفت عقل و رهزن دين است\r\nگاه سكر آورد به مثل شراب * گه كند خانه را چو سيل خراب\r\nگفتم اين نكته‌ها به وجه حَسن * تا كنى كشف رمز مزّهء زن\r\nخلق زن ، طعم زن كند تدوين * اين حقيقت عيان بود به يقين\r\nعفّت و پاكى و لب خندان * طعم زن را كند دوصد چندان\r\nآنچه رونق‌فزاى انجمن است * عفّت و عصمت و وقار زن است\r\nپاك‌دامن زن خجسته خصال * مىكشد مرد را به‌سوى كمال\r\nزن خوش‌خوى بذله گوى فطن * گلخن خانه را كند گلشن\r\nبشنو اين نكتهء پسنديده * شوخ طبعى مكن نسنجيده\r\nبر حذر باش از ولنگارى * « غنچه را خنده كرد با زارى »\r\nبين محجوبى و تُرُش‌رويى * فرق باشد به هر سر مويى \r\n\r\n","description":"","footnote":"","page_name":" 272 ","page_number":272},
  {"content":"\r\n\r\n با درايت ز آنچه شد تقرير * طعم زن را به ظنّ خود برگير\r\nرمز مكنون زن بگفتم ، هان ! * مزّه‌اش را از اين وجيزه بخوان \r\n\r\nمناظره رينگ و تاير\r\n شنيدم كه تاير به گفتا به رينگ * تو را عزّت از نرمش من بزاو\r\nو گرنه چگونه به سنگين‌دلى * كشى جاده را در كف القياد « 1 »\r\nبه نرمى چنين گفت آن سخت‌كوش * مكن دل به اوهام بيهوده شاد\r\nنشو اين‌قدر غرّه بر كار خويش * بر زحمت ديگران را زياد\r\nندانى كه استاد فرزانه كرد * عنان تو و من به كابين باد \r\n\r\nآب رفته\r\n نيست جاى بحث و فحض و گفتگو * « آب رفته برنمىگردد به جو »\r\nآب رفته ، همچو عمر رفته ، رفت * باطل از خواب تغافل شد وضو \r\n\r\nرسوايى\r\nبرگردان از آثار « بيلى تيس » شاعره يونانى\r\n يك بوسه گرفت و باز آمد * تا بوسهء ديگرى بگيرد\r\nآن لحظه كه بار ديگر آمد * تا غنچهء بوسه‌اى بچيند\r\nبستم به دو دست چهره‌ام را * گفتا كه مترس و ناز كم كن\r\nكس بوس و كنار ما نديده \r\n\r\n\r\n","description":"","footnote":"\r\n( 1 ) - القياد : گردن نهادن - رام شدن .\r\n","page_name":" 273 ","page_number":273},
  {"content":"\r\n\r\n گفتم كه مگر مه شب‌افروز * فاقد بُوَدش به چهره ديده\r\nآگه بشد او ز كردهء ما * مه خنده نمود و آنچه را ديد\r\nگفتا به ستاره و به مهتاب * مهتاب تمام ماجرا را\r\nگفتا به رفيق و يار خود آب * بشنيد ز آب ، آب دريا\r\nقايق بشنيد و ناخدا را * آگه ز تمام رازها كرد\r\nبا همسر خويش راز ما را * افشا بنمود و گفت آن مرد\r\nزد شهوت بوسه پرده بالا * آن زن به تمام دوستانش\r\nاز بوس و كنار ما بگويد * فردا بنگر كه مادر من\r\nاسرار دل مرا بجويد * گردم به ديار خويش رسوا \r\n\r\nپيرانه پند\r\n يكى پيرى به فرزندش چنين گفت * به وقت جان سپردن لحظه‌اى چند\r\nكه اى نور دو چشم باب پيرت ! * تو اى فرزانه فرزند خردمند !\r\nبه پيرانه سر آخر من رسيدم * بيا تا برد هم پيرانه‌ات پند\r\nبكن هرچه كه در دنيا توانى * ولى با مردم سفله مپيوند \r\n\r\n","description":"","footnote":"","page_name":" 274 ","page_number":274},
  {"content":"\r\n\r\n\r\nبت‌شكن\r\nاى ابراهيم !\r\nاى بت‌شكن قرن‌هاى دور !\r\nاز قلب قرن‌ها\r\nتاريخ بندگان خداى بزرگ را\r\nاكنون نما مرور .\r\n[ 
  ]\r\nاى بت‌شكن بيا !\r\nبنگر كه حلقه‌هاى گل و تاج‌هاى گل\r\nاين بندگان ، به پيكره‌هاى بت قرون\r\nتقديم مىكنند .\r\n[ 
  ]\r\nخلق خداپرست\r\nولى دور از خدا\r\nبا شادى و سرور\r\nبا عزّت و وقار\r\nبه بت‌هاى زندگى\r\nتعظيم مىكنند .\r\n[ 
  ]\r\nاى بت‌شكن بيا !\r\nافكار تابناك تو از قلب قرن‌ها\r\nگمراه بندگان دوگانه‌پرست را\r\nبار دگر براى خدا رهنمون شود\r\n\r\n","description":"","footnote":"","page_name":" 275 ","page_number":275},
  {"content":"\r\n\r\n[ 
  ]\r\nاى بت‌شكن بيا !\r\nبت‌هاى قرن ما\r\nاز اوج افتخار ، به درياى نيستى\r\nبا تيشهء خدايى تو\r\nسرنگون شود .\r\n[ 
  ]\r\n\r\nمىدانم\r\nهوا مسموم و سنگين است\r\nنفس در سينه چون بارى گران بر دوش مىماند\r\nچراغ كوكبى در آسمان زندگى روشن نمىبينم\r\nو بر ويرانه ، كاخ آرزوها ، جغد غم مستانه مىخواند\r\nنه از عاشق رسد ، معشوقه را خطّى و پيغامى\r\nنه خنده مىنشيند بر لب افسرده جامى\r\nچه بايد كرد ؟\r\nمىگويند ما را سرنوشت اين است !\r\nو مىخواهند و مىگويند :\r\nچاره ، صبر و تمكين است\r\nنه !\r\nمن هرگز به اين تسليم شرم‌آور نينديشم\r\nاگرچه معتكف در كهنه دير خوف و تشويشم\r\nنه من حربانىام\r\nدامن نيالايم به هر سنگى\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nمن از رنگ محيط خويش بيزارم\r\nو نفرت دارم و هرگز\r\nنه با اين رنگ خو گيرم\r\nنه در آيم به هر رنگى\r\nمن اعلام ستيز و جنگ دادم\r\nديو سرنوشت خويش را\r\n. . . . ديرى است\r\nامّا\r\nگرچه مىدانم\r\nدر اين ميدان خون و آتش و كينه\r\nتكاور رَخش فكر خويش را بيهوده مىرانم\r\nمىدانم\r\nو ليكن با تمام نااميدىها\r\nسرود زنده بودن\r\nجنگ كردن\r\nتا به اوج قلّهء پيروزى اميد ، مىخوانم .\r\n\r\n","description":"","footnote":"","page_name":" 277 ","page_number":277},
  {"content":"\r\n\r\n\r\nاشترى ( 1312 )\r\nحاج مرتضى اشترى ، فرزند ميرزا عبّاس اشترى ، در سال 1312 هجرى شمسى در اصفهان قدم به عرصه حيات گذاشت . پس از آنكه تحصيلات مقدّماتى را فرا گرفت ، به كار درودگرى پرداخت و هم‌اكنون نيز در اين حرفه مشغول كار مىباشد .\r\nاشترى از كودكى براثر تشويق و ترغيب پدرش به حفظ آيات قرآن و كلمات بزرگان دين و اشعار مدح و مرثيهء ائمهء اطهار عليه السّلام همّت گماشت و از اين رهگذر اشعار اخلاقى و تربيتى حفظ كرد و همراه پدرش در پاى منابر به مناسبت‌هاى مختلف شعرى مىخواند و چون دمى گرم و صدايى خوش داشت ، مورد توجّه قرار گرفت .\r\nاشترى چون داراى قريحه و ذوق شاعرى بود ، حفظ اشعار ديگران ، طبع او را براى سرودن شعر آماده و بارور ساخت و به تدريج طبع‌آزمايى كرد و براى آنكه از رموز شعر آگاه شود ، به انجمن‌هاى ادبى راه يافت و شعرش را عرضه داشت و مورد نقد قرار گرفت و در اين رهگذر بيش از هركس از محضر شيخ عباسعلى سهيليان ، متخلص به « فايق » كسب فيض كرد و در اصلاح شعرش كوشيد .\r\nاشترى كه به عنوان مداح اهل بيت عليه السّلام در اصفهان شهرت دارد ، در سال 1353 ديوان اشعارش به چاپ رسيد و شاعر نامور اصفهانى ، جعفر نوا ، مقدّمه‌اى نيز بر آن نوشته است .\r\n\r\n","description":"","footnote":"","page_name":" 278 ","page_number":278},
  {"content":"\r\n\r\n\r\nبزم اهل صفا\r\n ز صد بهشت مرا به بُوَد جمال تو ديدن * گل مراد ز بستان روى خوب تو چيدن\r\nدلم شود متجلّى به‌سان سينهء سينا * كليم‌سان ز كلامت به گوش هوش شنيدن\r\nمرا به دل نبود غم ز تلخى شب هجران * خوش است شهد وصالت پس از فراق چشيدن\r\nهزار جان به فدايت اگر كنم بود آسان * كه مشكل است دل از مهرت اى نگار بريدن\r\nچنان‌كه سرو چمانم به بوستان بخرامد * نديده سرو چمن را كسى چنين به چميدن\r\nبه راه عشق نباشد جز اين علامت عاشق * ملامت از همه ديدن ، جفا به خويش خريدن\r\nز كنج عافيت اى دل مجوى گنج سعادت * كه نيست حسن ختامى بدين خزينه خزيدن\r\nسمند سعى مران بىدليل عشق كه باشد * هزار سال براندن ، به گَرد او نرسيدن\r\nاگر كه پاى طلب خسته گشت و ماند به راهش * به سر به وادى مقصد بسى به‌جاست دويدن\r\nبه بزم اهل صفا « اشترى » دريغ نباشد * ز شوق شمع صفت بر وجود خويش چكيدن \r\n\r\nصبح وصال\r\n سحرگهان كه نداى توام به گوش آمد * نويد صبح وصالت به گوش هوش آمد\r\nخوشم كه از مدد يار و يُمن بخت جوان * به يارىام مدد پير مىفروش آمد\r\nهزار سينه سخن داشتم من از هجرش * دريغ بلبل گوياى دل خموش آمد\r\nچسان ز كوه گران سنگ هجر خم نشوم * كنون كه بار گرانِ غمم به دوش آمد\r\nنه من ز خويش ندارم خبر كه در ره عشق * هرآن كسى كه ز خود رفت رازپوش آمد\r\nشگفت نيست ز تاب درون گداز جگر * اگر كه سينهء سينايىام به جوش آمد\r\nزدند اهل ولا باده ، چون‌كه از خُم عشق * ز شش‌جهت ز صفا بانگ نوش نوش آمد\r\nگر از صفاست سخن « اشترى » بسى لبريز * بعيد نيست كه الهامش از سروش آمد \r\n\r\nآشناى حقّ\r\n كى همچو خضر در پى آب بقا رود * هركس به‌سوى دوست به عزم لقا رود \r\n\r\n","description":"","footnote":"","page_name":" 279 ","page_number":279},
  {"content":"\r\n\r\n باشد هزار ره سوى باطل عيان ، و ليك * هر آشناى حقّ به‌سوى آشنا رود\r\nحاجت روا ز فيض دوعالم نمىشود * آن كس كه سوى خواستهء ناروا رود\r\nترسم خبر به دست نيايد از آن تو را * پا بر رهى كه خودسر و بىرهنما رود\r\nبرگ و نواى منعمى افزون شود اگر * با سازوبرگ در طلب بينوا رود\r\nكمتر دلى قرين عطوفت شود پديد * سرگشته است عاطفه اينجا كجا رود\r\nهرگز مدد ز خلق نخواهد به هيچ باب * آن كس كه بىريا به در كبريا رود\r\nجانباز جاودان ره دوست « اشترى » * آخر ز آستانهء جانان كجا رود \r\n\r\nدر طريق صفا\r\n به راستاى صفا هركه پاى بنهاده است * به‌سان سروِ سرافراز از غم آزاد است\r\nز روى تجربه ، پيرى به نوجوانى گفت * شود چو تاك قدت گرچه همچو شمشاد است\r\nز كار بسته كجا رو كنم به‌سوى رقيب * كه عقده كس ز دلم غير دوست نگشاد است\r\nعجب نه خانهء ايمانش ار شود ويران * كسى كه شيفتهء اين خراب‌آباد است\r\nرسد به گوهر مقصود طرفه شاگردى * كه درّ گوش دلش پند نغز استاد است\r\nپريش و زار نگردد به خاطر مجموع * كسى كه يار و معين و پناه افراد است\r\nاگرچه صيد گريزد ز دام و قيد ، امّا * شكار ماست كه در جستجوى صيّاد است\r\nچگونه داد سخن « اشترى » دهد آن كس * كه روزگار بر او در ستيز و بيداد است \r\n\r\nبار محبّت\r\n پاى ثبات در ره حقّ بر زمين گذار * سر را بر آستانهء اهل يقين گذار\r\nآنجا كه هست داروى درمان به دست تو * مرهم به زخم سينهء مستضعفين گذار\r\nدر پيشگاه پير ز پاى ارادتى * سر بر رواق كنگرهء آخرين گذار\r\nآسان مده سراچهء دل را به هركسى * اين گوهر ثمين برِ شخص امين گذار\r\nبار محبّت است گران سنگ در طريق * اين بار را به دوش به حبل المتين گذار \r\n\r\n","description":"","footnote":"","page_name":" 280 ","page_number":280},
  {"content":"\r\n\r\n حبل المتين مهر چو زيبنده گوهرى است * آن را به گنج سينه چو درّ ثمين گذار\r\nگردد قرين كار تو تا حسن خاتمت * نقشى نكو به جاى ، به‌سان نگين گذار\r\nاى « اشترى » ذخيره مهر علىّ و آل * از بهر روز حشر و دم واپسين گذار \r\n\r\nجام فنا\r\n ما كه پويندهء چالاك ديار عدميم * شاد و غمگين ز چه اين‌گونه ز هر بيش و كميم\r\nگر تو را پيك اجل دير رسد ، شاد مزى * كه چو زنجير در اين قافله همراه هميم\r\nدست‌بردار نباشد اجل از هيچ سرى * چون‌كه نزديك به‌سويش ز قضا هر قدميم\r\nاعتقادى است به فرداى جزا گر ما را * از چه امروز در انديشهء جور و ستميم\r\nهمه از دست اجل جام فنا مىگيريم * گرچه از حشمت و آن جاه چو جمشيد جميم\r\nبشكنيم اين قفس تنگ تن آخر چون ما * مرغ خوش‌نغمهء طوبى به رياض ارَميم\r\nدرد درمان ننموديم طبيبانه ز كس * اينكه سرگشته و مغموم دچار الَميم\r\nصمد از دست بداديم ز غفلت ، آوخ ! * كه سراپا همه تعظيم به پيش صنميم\r\n« اشترى » سجده به جز بر در حقّ نيست روا * در بر همچو خودى از چه ز تسليم خميم \r\n\r\nاميد من\r\n جا داده‌ام چو درّ به دلم آن يگانه را * هرگز از او تهى نكنم اين خزانه را\r\nتا آنكه روز وصل تو بينم پس از فراق * هرگز ز كف نمىدهم آه شبانه را\r\nاميد من به لطف تو باشد دگر چه غم * گر مىكشم مدام جفاى زمانه را\r\nكُشت ، اين دو روز عمر مرا خضر چون كند * عمر دراز و زندگى جاودانه را\r\nبا بال بسته طعمهء باز شكارى است * آن طايرى كه ترك كند آشيانه را\r\nپاسش بدانكه رنج برد باغبان پير * تا مىكند درخت تناور جوانه را\r\nمنعم كند رقيب ز عشقش ، ولى چه سود * شيداى يار مىنپذيرد فسانه را\r\nالبتّه نور دوست كند جلوه در دلت * اى « اشترى » صفا بدهى گر تو خانه را \r\n\r\n","description":"","footnote":"","page_name":" 281 ","page_number":281},
  {"content":"\r\n\r\n\r\nبه پاس حقّ\r\n تو را از قرب حق آواز كاذب دور مىسازد * چه غافل آنكه خود را در جهان مشهور مىسازد\r\nدر اين ده‌روزهء هستى چه خواهد كرد قهّارى * كه او را عاقبت دست اجل مقهور مىسازد\r\nبه صد ترفند رنگارنگ خواهد كرد ويرانش * اگر گيتى برايت بزم جوراجور مىسازد\r\nچه محكم مىنمايد پايه‌هاى كاخ خود آن كس * كه با خشتى به زير سر به خاك گور مىسازد\r\nبه عبرتگاه دوران در بر عارف بود پيدا * كه چرخ از كاسهء سر چينى فغفور مىسازد\r\nنشايد كس زدايد هيچ‌گه نقش انا الحقّ را * به پاى دارِ خود با خون رقم منصور مىسازد\r\nمشو غرّه به نيروى شباب عمر خود ، زيرا * جوانى مىرود پيرى تو را رنجور مىسازد\r\nگذرگاه رحيل مرگ كى خوابيدنى دارد * تو را در اين سفر اين كاروان مجبور مىسازد\r\nز نيش قهر كژدم‌وار دنيا ايمنى نبود * كجا كس خانه پيش لانهء زنبور مىسازد\r\nبه پاس حقّ سرايد گر كسى اى « اشترى » بيتى * براى خود به عقبى خانه‌اى معمور مىسازد \r\n\r\nآيين مهر\r\n ازبس به عيب‌جويى مردم رَوى به پيش * فرصت نيافتى كه بجويى تو عيب خويش\r\nگردد شرنگِ رشك نصيب تو از نخست * كز لب‌گزيدنى بچشى زهر چشم خويش\r\nبا آن بخيل ، وه چه بگويم كه نيمه‌راه * نى ره دهد به كس نه گذارد قدم به پيش\r\nكيفر به چشم اهل حسد موج مىزند * يعنى ز خوى خويش شود بىگمان پريش\r\nتا لب به نوشخند محبّت توان گشود * ببريده آن زبان ! كه بيالايىاش به نيش\r\nآيين مهر نيست اگر كيش آدمى * اى « اشترى » بگو كه بود بر كدام كيش \r\n\r\nطرفه حديث\r\n در مجمع اصحاب نبىّ ذىشان * اين طرفه حديث نغز را كرد بيان\r\nگفتا نشود كور به محشر وارد * چشمى كه براى حَسَنم شد گريان \r\n\r\n","description":"","footnote":"","page_name":" 282 ","page_number":282},
  {"content":"\r\n\r\n\r\nاشراق ( 1306 )\r\nآيت‌اللّه حاج شيخ محمد حسن شمس الاشراق كمره‌اى ، در روز سه‌شنبه هفتم اسفندماه سال 1306 شمسى در روستاى ورآباد واقع در پانزده كيلومترى مركز كمره ، از توابع شهرستان خمين ، چشم به جهان گشود . پدرش ملّا محمّد ، جدّش ملّا محمّد رضا ، و جدّ اعلايش ملّا على اصغر كمره‌اى ، همه از عالمان دين بوده و عمرى را در راه اسلام و ارشاد مردم روزگار گذرانيده‌اند .\r\nمحمّد حسن در هفت‌سالگى به مكتب ملّا على خوانسارى رفت و به فراگرفتن قرآن پرداخت و خواندن و نوشتن آموخت . ازآن‌پس به روستاى اميريّه ، معروف به ارّه ، رهسپار شد و در دبستان حكمت ثبت نام كرد و با امتحان ورودى به كلاس سوم راه يافت و مدّت يك سال در اين مدرسه به تحصيل پرداخت . آنگاه كلاس پنجم را در دبستان پهلوى خمين به انجام رسانيد و به همين اندازه بسنده كرد و به تحصيل علوم دينيّه روى آورد و چون از حافظهء قوى و استعداد و هوش كافى برخوردار بود ، به سرعت در تحصيل پيش رفت و درضمن به مجلس وعظ آيت‌اللّه شيخ محمد فكور يزدى ، كه عالمى وارسته و واعظى عارف پيشه بود و در منبرهايش تكيه به صوت مىخواند ، رفت . خود در اين‌باره چنين مىگويد :\r\n« من به خاطر حافظهء نيرومندى كه داشتم ، به حفظ سخنرانىهاى او همّت گماشتم و عينا شيوهء او را تقليد مىكردم . كسى به آيت‌اللّه فكور خبر داد كه نوجوانى به\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nگونهء شما سخنرانى مىكند . آيت‌اللّه فكور مشتاق شنيدن سخنرانى من شد . مرا به منزل حاج على اصغر بنى اسدى بردند و آيت‌اللّه نيز خود به آنجا آمد و از من خواست كه سخنرانى كنم . ابتدا شرم حضور مانع شد ، بالاخره قرار شد يك سينى جلو صورت خود بگيرم و سخنرانى او را بازگو كنم . همين كار را كردم . به قدرى آيت‌اللّه فكور تحت تأثير قرار گرفت كه گفت من وظيفه‌ام در اينجا پايان يافته و از زحماتم نتيجه گرفته‌ام ، ازاين‌پس بايد كودك تحت تعليم قرار گيرد . به‌هرحال ، در سال 1323 شمسى مرا به قم فرستادند و آيت‌اللّه فكور مرا در حجرهء يكى از طلّاب يزدى در مدرسهء دارالشّفاء اسكان داد و به درس و بحث مشغول شدم و مدّت چهار سال در قم به تحصيل اشتغال داشتم . در سال 1332 چند سالى نيز در تهران به تحصيل پرداختم آنگاه براى ادامهء تحصيل به عتبات عاليات رفتم و در نجف اشرف به تحصيل مشغول شدم و از محضر بزرگان و مدرّسين و مراجع عظام كسب دانش كردم تا به درجهء اجتهاد نايل شدم و از جمعى از بزرگان اجازهء اجتهاد گرفتم » .\r\nشمس الاشراق ضمن تحصيل ، رشتهء وعظ و خطابه را پى گرفت و در مناسبت‌هاى مختلف منبر مىرفت و هنگامى كه در نجف اشرف اقامت داشت ، از طرف بعضى از مراجع براى تبليغ و ارشاد به كشورهاى مختلف اعزام مىشد . از اين روى ، به كشورهاى زيادى مسافرت كرده و سفرنامهء خود را تحت عنوان « سيرى در آفاق و انفس يا جهانگردى شمس » به رشتهء تحرير درآورده كه هنوز طبع و نشر نشده است .\r\nشمس الاشراق ، كه از قريحهء شاعرى نيز برخوردار است و در شعر گاه از تخلّص « شمس » و گاه از تخلّص « اشراق » استفاده مىكند ، در بديهه‌گويى نيز مهارت دارد و آثار منظومى چند دارد كه فقط شرعيّات شيعهء آن چاپ و منتشر شده است .\r\n\r\n","description":"","footnote":"","page_name":" 284 ","page_number":284},
  {"content":"\r\n\r\n\r\nگُل اندر گُل\r\n نام او گل ، ياد او گل ، جلوهء دادار گل * هر صفت دارد خدا گُل ، ربّ گل و غفّار گل\r\nبعد اللّه احمدش گل ، فاطمه معصومه گل * هم علىّ گل ، هم حسن گل ، عترت اطهار گل\r\nروح گل باشد حسين و گل علىّ بن الحسين * باقرش گل ، صادقش گل ، عترت اطهار گل\r\nضامن آهو رضا گل ، با جوادش گل ز گل * هم علىّ هادىاش گل ، عسكرى بىخار گل\r\nشمس كيهان ولايت ، مهدى موعود گل * غيبتش گل ، رجعتش گل ، از حسينش ثار گل\r\nبا ظهورش گل شود دنيا و عدل آيد چو گل * پرچمش گل ، عالمش گل ، خلق گل ، آثار گل\r\nذكرها گل ، وردها گل ، محفل اشراق گل * قطب اشراقيّه گل ، شيخش گل و معيار گل\r\nنايب مهديش گل ، مكتب گل و انديشه گل * هم عبا گل ، هم قبا گل ، خرقه گل ، دستار گل\r\nمسجدش گل ، گنبدش گل ، مأذن و گلدسته گل * فرش گل ، محراب گل ، منبر گل و اخبار گل\r\nقارىاش گل ، مجمع شيعه در اشراقيّه گل * مرشدش گل ، واعظش گل ، خطبه گل ، گفتار گل\r\nجمله ياران گل ، ز شش سو گل به گل گلدسته شد * پس قلندر گل ، نقيب و رند گل ، طرّار گل \r\n\r\n","description":"","footnote":"","page_name":" 285 ","page_number":285},
  {"content":"\r\n\r\n خُم گل و خمخانه گل ، مينا گل و پيمانه گل * ساق گل ، ساقى گل و ساغر گل و خمّار گل\r\nموى گل ، ابرو گل و ديده و لب ، گونه گل * گوش گل ، گردن گل و سينه ، كمر ، اسرار گل\r\nبلبلش گل ، سنبلش گل ، قد گل و بالاش گل * سر گل و پا گل ، گل اندر گل ، همه افكار ، گل\r\nشمع گل ، پروانه گل ، دُردانه گل ، افسانه گل * شانه گل ، آيينه گل ، كاشانه گل ، دلدار گل\r\nطبل گل ، شيپور گل ، زنجير گل ، هم سنج گل * دف گل و نى گل ، مغنّى گل ، كف و مزمار گل\r\nمست گلبانگ الستش گل ، بلى گل ، عهد گل * « شمس » گل ، « اشراق » گل ، از نغزيش اشعار گل \r\n\r\nمناجات اشراق\r\n همه‌شب به درگه تو ، بزنم درِ رهايى * كه ز غير تو بريدم ، بده ديگر آشنايى\r\nنتوانم اى حبيبم ، ز تو دور مانده باشم * به ورود ، سر بسايم ، به درت كه در گشايى\r\nاگرت گناه كارم ، تو غفورى و رحيمى * شدم عاشق جمالت ، كه تو خود به من نمايى\r\nبه جهان به‌جز تو يارى ، نبود به اين محبّت * كه به مجرمش برِ خود ، بدهد ز مهر جايى\r\nبه هزار بارت اى جان ، اگرت نمودن عصيان * به درت براى توبه ، بودش ز تو ندايى\r\nچو به وسوسه دوباره ، به گناه صد هزاره * نفس افتدم شماره ، منم عبد و تو خدايى\r\nتو مرا ز شرّ شيطان ، ز شرور نفس آن‌سان * كه مرا كَشَد ز عصيان ، به محبّت و رجايى\r\nز ازل شده چو مشتاق ، كه در انفس و در آفاق * نگرد به تو از « اشراق » كه تويى تو روشنايى \r\n\r\n","description":"","footnote":"","page_name":" 286 ","page_number":286},
  {"content":"\r\n\r\n\r\nآيين اشراق\r\n آيين من نيايش يزدان است * در بام و شام خواندن قرآن است\r\nالهام شعر من همه از عرش است * كنز خفىّ حضرت سبحان است\r\nبر خرمن معارف روحانى * بردى زدم كه ريشهء عرفان است\r\nخواهى كه پىبرى تو پژوهنده * اشراق ناب نادر ديّان است\r\nبرگير با رياضت اشراقى * فهم هرآنچه بر همه پنهان است\r\nدرياب سوژه‌هاى تر و تازه * از ذرّه ذرّه‌اى كه به كيهان است\r\nبنشين درون زورق فكرت‌زا * طىّ كن بحار عشق كه در جان است\r\nزين سيرم و سلوك بجو عارف * گر در تو عشق محور ايمان است\r\nفطرت بجوى و باش تو فطرت جو * از مبدئى كه اصل تو از آن است\r\nگر خورده طينتى ز على دارى * يارى ز تو ، به جمع يتيمان است\r\nدر سفره‌هاى شهر فراموشان * نه چيز ديگرى ، كه فقط نان است\r\nهرجا بلند نالهء مظلوم است * هر جاى مستمندى و نالان است\r\nهر گوشه‌اى كه دخمه بنامندش * تن‌هاى رنجديده و عريان است\r\nبيمار هست ، دكتر و دارو نيست * نشتر به جاى دارو و درمان است\r\nاز حنجرى كه حقّ بزند بيرون * صد خنجرش به حنجر گويان است\r\nاهل سخن ، ادب ، همه در بندند * پر از وجودشان همه زندان است\r\nهر عارفى كه دم ز عدالت زد * ار تازيانه خورد ز سُتخوان است\r\nالقصّه زين فجائع روزافزون * در هركجا زبانزد ياران است\r\nهر سوى حاكمى بنمايد حكم * در زور و زر نهفته گريبان است\r\nقاضى ، قضاوتش همه از پول است * مظلوم ، زير چكمهء دربان است\r\nبگرفته ظلم و جور همه كيهان * ظلمتكده حضيضهء ايران است\r\n« اشراق » گفته حقّ وهمى گويد * گر بر سرش گلوله چو باران است \r\n\r\n","description":"","footnote":"","page_name":" 287 ","page_number":287},
  {"content":"\r\n\r\n مهدى است قطب ما كه همه عالم * بر سروريش منتظر از جان است\r\nاى مهدى نجات ده امّت * بازآ كه وقت آمدن الآن است \r\n\r\nخاندان علم « 1 »\r\n سر دهم بعد بسمله حمدش * شكر او واجب عيان باشد\r\nيادش از عشق مىبرد ذرّه * سوى درّه چو كهكشان باشد\r\nدايره كائنات سرگردان * از مكان تا به لامكان باشد\r\nمست عشق الستىاش آدم * از بلى گفتنش زبان باشد\r\nحمد و تسبيح ربّى الأعلى * از زمين تا به آسمان باشد\r\nما كجا شكر از اعمَلُوا به كجا * آل داود را نشان باشد\r\nدم زنم از سلام بر خاتم * تا به مهدى كه روح و جان باشد\r\nبرقعى ، خاندان علم زِ قُم * باقرش از پدر نشان باشد\r\nآمده معجزه ز كلكش هان * زنده‌دار سخنوران باشد\r\nقم ز موسى مبرقع است منير * برقعى هم ز خاندان باشد\r\nروشنىبخش محفل ادب است * بر معارف ز چيرگان باشد\r\nبرده با ذكر ، دست سوى خدا * تير آهش ، به آسمان باشد\r\nراه صدساله را به ده‌ساله * طى نموده چو از مهان باشد\r\nقاف تا قاف هر سخنور را * بىنشان ، برده در نشان باشد\r\nعهد او را خدا به‌جا آرد * زين اثر زنده شاعران باشد\r\nياد او هم به صنعت توشيح * نظم « اشراق » جاودان باشد \r\n\r\n\r\n","description":"","footnote":"\r\n( 1 ) - اين شعر موشّح را شاعر از راه لطف و عنايتى كه به نگارنده كتاب دارند سروده است .\r\n","page_name":" 288 ","page_number":288},
  {"content":"\r\n\r\n\r\nنور علىّ\r\n از نور رخ علىّ بها مىطلبم * وز طور دل علىّ صفا مىطلبم\r\n« اشراقم » و گر هزار دردم باشد * از ذكر علىّ علىّ ، دوا مىطلبم \r\n\r\nمى عشق\r\n امروز مى عشق به يغما زده‌ام * از خمّ غدير باده يك جا زده‌ام\r\n« اشراقم » از نور والاى علوى * صد بوسه به خاك پاى مولا زده‌ام \r\n\r\nولادت قائم ( عج )\r\n گر ، گردش افلاك به ما مىگردد * بر عصمت اصحاب كسا مىگردد\r\nبىيمن وجود صاحب الامر « اشراق » * سرتاسر اين جهان ، فنا مىگردد \r\n\r\nعقل و عشق\r\n از عقل و عشق الفت و هم‌بستگى مجوى * هرجا حريم عشق بود جاى عقل نيست \r\n\r\nعطر يار\r\n گونه‌اش از شرم يك بوسه عرق افشاند و من * هركجا رفتم بگفتند عطر گل آورده‌اى \r\n\r\nيكرنگى\r\n خواهى ار اورنگ شاهى پس بيا يكرنگ باش * قالى از صد رنگ بودن زير پا افتاده است \r\n\r\nمهمانى\r\n نيست مهمانى غنى را سير كردن عارفا ! * سير كردن يك فقير ناتوان ، مهمانى است \r\n\r\nحيات طيّبه\r\n لازم بود كه طىّ كنى اركان زندگى * افتادگى ، گذشت ، صفا ، عشق و بندگى \r\n\r\n","description":"","footnote":"","page_name":" 289 ","page_number":289},
  {"content":"\r\n\r\n\r\nاعرابى ( 1338 )\r\nحسن اعرابى فرزند على قلى در سال 1338 هجرى شمسى در محله سيدان شهر قم پا به عرصه حيات گذاشت ، تحصيلات ابتدائى را در دبستان هاتف و دوره متوسطه را در دبيرستان حكيم نظامى و هنرستان به پايان رسانيد و به دريافت مدرك ديپلم دست‌يافت و فوق ديپلم خود را در انيستيتوى كاشان اخذ كرد .\r\nاعرابى به علت استعدادى كه در خوشنويسى داشت در سال 1363 در انجمن خوشنويسان قم شركت كرد و فارغ التحصيل شد و از همان سال به تدريس خوشنويسى اشتغال ورزيد و حدود بيست سال است كه در كار خوشنويسى و تعليم آن به خدمت مىپردازد .\r\nاعرابى كه در هنر خوشنويسى در زمره استادان اين فن بشمار مىرود در جشنواره‌هاى جهان اسلام اول و دوم شركت داشته و برگزيده جشنواره كيش در خط شكسته نستعليق شده و چند سالى است كه مسئول انجمن خوشنويسان قم و نماينده مجمع عمومى انجمن خوشنويسان قم و نماينده مجمع عمومى انجمن خوشنويسان ايران مىباشد .\r\nاعرابى كار شعر و سرودن آن را از دوره دبستان آغاز كرد خود مىگويد يازده‌ساله بودم كه نخستين شعرم را سرودم كه البتّه خالى از اشكال نبود اما اين اولين گام‌هاى من در اين رهگذر بود و در دوره دبيرستان از استادان ادبيات و شعر در رفع نواقص\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nشعر خود كوشيدم و با فنون شعر و رموز آن آشنايى يافتم ، در همين سال‌ها اشعارم در پاره‌اى از مجله‌ها و روزنامه‌ها مانند اطلاعات هفتگى و روزنامه جمهورى اسلامى به چاپ مىرسيد .\r\nاعرابى در كنگره‌هاى شعر بسيج و هفته دفاع مقدس و كنگره آزادى خرمشهر و ديگر جشنواره‌هاى شعر شركت داشته و آثار خود را عرضه مىداشته است و چند سالى نيز در انجمن ادبى محيط و انجمن ادبى غزل شركت مىكند و آثار خود را عرصه مىدارد و هم اينك نيز در انجمن دوستداران حافظ مشغول تدريس و شرح غزليات حافظ مىباشد و همچنين علمى آموزشى دبيران ادبيات شعر خوانى را عهده‌دار است .\r\n\r\nصد حيف\r\n با آنكه در طراوت تو شك نيست * در باغ بوسه‌ات گل ميخك نيست\r\nافسوس مىخورم كه چرا دستم * بر دست‌هاى سبز تو پيچگ نيست\r\nدر امتداد آبى چشمانت * درياست كز نگاه تو منفك نيست\r\nيك عشق خرّميم ولى صد حيف * در دين تو نشانه با يك نيست\r\nگفتم غزل براى تو بنويسم * اما غزل سزاى تو بىشك نيست \r\n\r\nجان پناه\r\n چراغ خلوت خورشيد روى ما بشماست * فراز خانه ناحيدر خانقاه شماست\r\nدر اين غروب كه جايى براى پنجره نيست * هزار پنجره پرواز در نگاه شماست\r\nبه غير عاطفه احساس سرافرازى و كشور * درين ميانه فقط عشق اشتباه شماست\r\nشما كه روح بلند شجاعت و صبريد * محيط واژه‌ى احساس جان پناه شماست\r\nكجاست يك نفر از نسل آدم و حوا * چنين عزيز شمائيد اين نگاه شماست \r\n\r\n","description":"","footnote":"","page_name":" 291 ","page_number":291},
  {"content":"\r\n\r\n\r\nآتش درون\r\n زبانه مىكشد اين آتش درون تا كى * سواره مىبرد اين عقل را جنون تا كى\r\nز چشم مست و سياه تو هيچ پيدا نيست * كه مىرود به دل ما دوباره خون تا كى\r\nگرفت دامن احساس ، دست عاطفه را * زمانه در صدف حسن واژگون تا كى\r\nمرا كه در سفر عاشقانه دستى بود * به ياد زلف تو در خويش سرنگون تا كى\r\nببين چگونه به پايان خويش نزديكم * شرار حسرت داند و چند و چون تا كى \r\n\r\nمست نگاه\r\n مگر ز لعل لب تو شراب مىريزد * كه مستى از نگه آفتاب مىريزد\r\nهنوز مست نگاه توام كه مىگفتى * شراب ناز ز چشم تو خواب مىريزد\r\nبه نالهء دف و نى چون به رقص برخيزى * ز موج موج تنت التهاب مىريزد\r\nجفا كشيم از آن ساقى كمان ابرو * كه غم به ساغر دل بىحساب مىريزد\r\nببرد سيل سرشك آبروى باران را * كه قطره قطره ز چشم سحاب مىريزد \r\n\r\nدشت خاطرات\r\n در كوچه باغ چشمت روح شراب جارى است * بر بال پلكهايت انگار خواب جارى است\r\nپرچين گيسوانت بوى بنفشه دارد * بر دشت‌هاى سبزت مفهوم آب جارى است\r\nدر جاده‌ى خيالم تنها اگر تو باشى * هر لحظه كاردانى مضمون ناب جارى است\r\nبر سرخى لبانت تفسير عشق گل كرد * بر گونه‌هاى زردم رود سراب جارى است \r\n\r\n","description":"","footnote":"","page_name":" 292 ","page_number":292},
  {"content":"\r\n\r\n در دشت خاطراتم يادت هميشه سبز است * نام تو جاودانه در هر كتاب جارى است \r\n\r\nاوج سرگردانى\r\n در غبار خويشتن پنهانىام * جاده‌ى عمر است بر پيشانىام\r\nمن همان آئينه زارم كز درون * ذرّه ذرّه در تب حيرانىام\r\nميزبان خويشم و در ياد او * جاى افسوس است بر مهمانىام\r\nاى تمام رنج‌هاى گم‌شده * از چه اينك سوى خود مىخوانىام\r\nبال در بال كبوترهاى شوق * مىبرد تا اوج سرگردانىام \r\n\r\nبا من بود\r\n ميل مرگى عجيب با من بود * آشنايى غريب با من بود\r\nدر حصار بلندى از تشويش * دل حسرت نصيب با من بود\r\nسالها عشق ، خوب يادم هست * سالها بىرقيب با من بود\r\nهيچ خسّى به‌جز بهار نداشت * دست‌هايى نجيب با من بود \r\n\r\nغربت شكوه\r\n شب در سكوت ثانيه‌ها جان گرفته بود * آن شب كه عشق راه بيابان گرفته بود\r\nآوازهاى زخمىتان در گلوى دشت * پيچيده بود جرأت توفان گرفته بود\r\nچشم افق به راه شما خيره مىنشست * گويى كه روح صاعقه پايان گرفته بود\r\nآن روزهاى سرخ كه در بغض آسمان * خورشيد ارغوانى ايمان گرفته بود\r\nدر لحظه غروب نگاه غريبتان * چشم خدا بهانه باران گرفته بود \r\n\r\n","description":"","footnote":"","page_name":" 293 ","page_number":293},
  {"content":"\r\n\r\n\r\nتبسّم بىرنگى\r\n شبى كه پنجره در ياد آرزوها سوخت * دل من از تپش التهاب آيا سوخت\r\nكسى كه از پس اين تيره‌شب گذشت منم * ولى چه سود كه در دشت آرزوها سوخت\r\nكجاست يك نفر از نسل آدم و حوا * كه از مجارى عشق اين طرف سراپا سوخت\r\nازين تبسم بىرنگ مىتوان آموخت * كه حاصل همه‌ى عمر در تمنّا سوخت\r\nنشسته‌ام من افسرده در تبلور حسن * در آرزوى دو چشم تو تا دل ما سوخت \r\n\r\nهجوم درد\r\n مىرويد از دو چشم من امشب نمى كه نيست * مىتابد از نگاه من ، آن همدمى كه نيست\r\nپژمرده شد سواحل دل از هجوم درد * مردم در انتظار بر ان مرهمى كه نيست\r\nپيوسته مىتراود ازين دست ماهتاب * افسوس بر طراوت جان شبنمى كه نيست\r\nپرسيد هيچ‌كس گل را ز التهاب عشق * تا بشكنم سكوت و بگويم غمى كه نيست\r\nشيرازه بند دفتر دل بود سالها * عشق از كه يافت اين همه حرمت كمى كه نيست \r\n\r\nشميم خاطره\r\n پر از توالى و تكرار شد غمى كه نبود * هزار فاصله ز امروز تا به فردا سوخت\r\nمن از تو با دل بىحوصله نخواهم گفت * كه رود رود دلم تا ميان دريا سوخت\r\nپر از پرنده نبود اتين قفس كه عشق آمد * ولى چه سود قفس با پرنده يك جا سوخت\r\nشميم خاطره در كوه ذهن مىپيچد * دمى كه خلوت من ماندگار پايا سوخت \r\n\r\n","description":"","footnote":"","page_name":" 294 ","page_number":294},
  {"content":"\r\n\r\n\r\nبهار من\r\n بهار من بمان ولى شكوفه بارتر * در اين خزان بىكسى بمان ولى بهارتر\r\nكسى نبود او كه مىگذشت بىصدا * و مثل من غبار بود و بازهم غبارتر\r\nنشسته‌ام كنار خود و يك حضور مختصر * عبور لحظه‌ها مرا نشاند اشك‌بارتر\r\nكسى نگفت با اين از قبلهء شهاب‌ها * ستاره سوخته منم و عشق بركنارتر\r\nكسى مرا به جستجوى خويش مىبرد ولى * كيسست يك‌نفس ز روح خسته بىقرارتر \r\n\r\nشكوه ساحل اميد\r\n پناه قلب كشور اميد مرد و زنيد * هماره فخر وجود يد و دين پناه شماست\r\nبه لحظه لحظه آبىترين تموّج عشق * شكوه ساحل اميد در سپاه شماست \r\n\r\nيا حسين\r\n دارم دلى به عشق تو دردآشنا حسين * اى جان عالمى به فداى تو يا حسين\r\nما را كجا نصيب شود كربلاى تو * عمرى است بوده‌ام به كرب و بلا حسين \r\n\r\nدگر هيچ\r\n مائيم و عشق و شور و دگر هيچ * افسانه عبور و دگر هيچ\r\nجامى پر از توالى و تكرار * دستى پر از غرور و دگر هيچ \r\n\r\nاى كاش\r\n آمد شرار و سوخت سراپايم * پرواز كرد روح ز جسم من\r\nدر بىقرارى همه هستى * اى كاش مىشكست طلسم من \r\n\r\nباره طوفان\r\n از آسمان خسته دل‌تنگى * تنها و بىستاره سفر كردم \r\n\r\n","description":"","footnote":"","page_name":" 295 ","page_number":295},
  {"content":"\r\n\r\n اينك سوار باره‌ى طوفانم * دريا بمان دوباره كه برگردم \r\n\r\nهو حق حيدر\r\n يك‌عمر زديم ناله حق حيدر * تا وصل تو شد حواله هو حق حيدر\r\nتا نرگس تو باده‌پرستم سازد * بگرفته به كف پياله هو حق حيدر \r\n\r\nخورشيد عشق\r\nخورشيد عشق ديشب ساعت نه صبح طلوع كرد\r\nو ما شبى را در نور به صبح برديم\r\nپرندگان عاشق ما را احاطه كردند\r\nو در جستجوى عشق بال‌بال مىزدند\r\nما پرواز را در روشناى شب\r\nجشن گرفتيم\r\nو تا هميشه دل به ترنم عاشقانه‌ها خويش داشتيم\r\nشايد پرواز پنجره‌اى باشد بسوى شبنم و محبت\r\nديگر هيچ‌كس طعم شبنم محبت را فراموش نمىكند\r\nوقتى تيك‌تاك قلبم هماهنگ\r\nمىنوازد\r\n\r\n","description":"","footnote":"","page_name":" 296 ","page_number":296},
  {"content":"\r\n\r\n\r\nاعلامى ( 1306 )\r\nخانم دكتر شهناز اعلامى اصلا از مردم نايين است . نيايش از نايين به اصفهان مهاجرت كرد و در اين شهر رحل اقامت افكند . پدرش ابو تراب ( ثقة الاعلام ) متوفّى 1306 شمسى در اصفهان ، فرزند ميرزا ابو طالب ، فرزند ميرزا محمّد باغچه‌اى ، فرزند ميرزا على رضا نايينى است .\r\nشهناز اعلامى در سال 1300 هجرى شمسى در اصفهان ديده به جهان گشود ، علوم ابتدايى و دورهء متوسّطه را در همان شهر به پايان رسانيد ، ازآن‌پس رهسپار تهران شد و در دانشكدهء ادبيّات به تحصيل ادامه داد و فارغ التحصيل گرديد و به دريافت درجهء ليسانس توفيق يافت .\r\nاعلامى از بانوان آزاديخواه و پرشورى است كه از آغاز جوانى ، در راستاى فعاليت سياسى حزب توده گام برمىداشت پس از پانزدهم خرداد سال 1327 دستگير و به زندان افتاد و مورد شكنجه قرار گرفت و مدّت يك سال در زندان بود و پس از آزادى همچنان راه خود را پى گرفت .\r\nدكتر كيانورى در كتاب خاطراتش چنين مىنويسد : « شهناز اعلامى از سال 23 تا 1324 در حزب فعاليت داشت در آن موقع دخترى فعّالى بود و در اصفهان عضو حزب شد و در تشكيلات زنان به كار پرداخت سپس به تهران منتقل شد و پس از بيست و هشتم مردادماه سال 1332 به اروپا رفت و به عنوان نماينده تشكيلات زنان ايران در\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nفدراسيون بين المللى زنان دموكرات به كار پرداخت و با حمايت اسكندرى در آنجا ماند » .\r\nاعلامى با محمود ژندى مدير روزنامه بسوى آينده ازدواج كرد و به اتفاق دخترش به خارج از كشور رفت و در آلمان شرقى به تحصيل پرداخت و در رشتهء ادبيات زير نظر پرفسور يونكر به اخذ مدرك دكترا نايل گرديد و در سال 1341 در دانشگاه برلن شرقى به تدريس پرداخت و چون اشتياق و تمايل شديدى به بازگشت به ايران داشت در سال 1344 به ايران مراجعت كرد و مورد اتهام همكارى با ساواك قرار گرفت .\r\nاعلامى در نظم شعر از توانايى كامل برخوردار است و قريحت تابناكش او را به نظم شعر رهنمون مىباشد . اين اشعار از آثار سالهاى گذشته اوست .\r\n\r\nآلههء صلح\r\n « داد معشوقه به عاشق پيغام » « 1 » * كه مرا عشق بهاييست گران\r\nسند مهر من امضا گردد * صلح گر بال گشايد به جهان\r\n« نشوم يك دل و يكرنگ تو را » * مگر آن‌گاه كه در آن دوران\r\nصلح فايق شده باشد بر جنگ * ستم و رنج پذيرد پايان\r\n« گر تو خواهى به وصالم برسى » * صرف كن هرچه تو را هست توان\r\nبه كف آور گهر صلح و اميد * به منش بخش چو درّى غلطان\r\nور نه تا اهرمن جنگ چنين * سايه گسترده به سيماى زمان\r\n« شهد در كام من و توست شرنگ » * رنج در روح من و توست نهان\r\n[ 
  ]\r\nعاشق خسته دل بىآرام * كه سرى داشت ز غم بىسامان\r\nهمه جا در طلب صلح و اميد * گام زد خسته و پرسان‌پرسان \r\n\r\n\r\n","description":"","footnote":"\r\n( 1 ) - مصراع‌هايى كه در گيومه قرار گرفته ، از شعر معروف ايرج ميرزا مىباشد .\r\n","page_name":" 298 ","page_number":298},
  {"content":"\r\n\r\n بر فراز قلل شامخ عشق * يافت از آلههء صلح نشان\r\nچهره‌اش تافته چون صبح اميد * دلش از نور محبّت تابان\r\nگشته در دامن آن مظهر مهر * عشق‌هاى همه گيتى پنهان\r\nايستاده به نگهدارى او * مردمى پاكدل و با ايمان\r\nمادران كودك شيرين در بر * پسران خرّم و زيبا و جوان\r\nبرزگرها همگى داس به كف * كارگرها همه با پتك گران\r\nدختران عاطفهء نورس عشق * به سر دست گرفته خندان\r\nهمه آماده كه در مقدم صلح * جان نمايند به شادى قربان\r\n[ 
  ]\r\nيك طرف ديد سپاهى اندك * چند تن وازدهء بىوجدان\r\nجنگجو اهرمنى آدم‌خوار * نيز مىداد بدانها فرمان\r\nكه بتازيد بر آن مطهر مهر * خانه‌اش برفكنيد از بنيان\r\n[ 
  ]\r\nعشق مىگفت كه درياب مرا * جنگ نابود كند معشوقان\r\nجنگ نابود كند برگ اميد * خرمن و خوشه و داس دهقان\r\nخانه و مدرسه و گهواره * همه را جنگ نمايد ويران\r\n[ 
  ]\r\nنغمهء صلح همىآمد و جنگ * نعره مىزد ز غضب چون توفان\r\nتاخت بر كشور آرام « كره » * كشور زنده‌دل جاويدان\r\nهرچه زيبايى و اميد و حيات * ديد با خاك نمودش يكسان\r\nبمب ، بر خانهء مادر افكند * به دهان داشت چو كودك پستان\r\nكودك بىخبر از زشتى جنگ * هرچه نوشيد از آن مايهء جان\r\nديد از شير نمانده است اثر * ديد شهدى نتراود به دهان \r\n\r\n","description":"","footnote":"","page_name":" 299 ","page_number":299},
  {"content":"\r\n\r\n در عوض مايع سرخ و لزجى * داشت از سينهء مادر جريان\r\nتشنه‌لب بود و بنوشيد به شوق * خون جارى شده از آن شريان\r\n[ 
  ]\r\nديد چون عاشق دلباخته اين * رنج‌ها كرد ز قلبش طغيان\r\nسخت آزرده شد از سستى خويش * آنچه كرده‌ست به عمر گذران\r\nرفت تا در ره پيكار اميد * سستى خويش نمايد جبران\r\n[ 
  ]\r\nشب تاريك به هيجاى نبرد * آخرين سنگر دشمن لرزان\r\nداد پيغام به معشوقهء خود * شادمان زيست كن و شاد بمان\r\nخوب دانسته‌ام اكنون تا صلح * بال بگشايد بر فرق جهان\r\nعشقبازى هوسى پست بود * كه نه شايسته بود بر انسان\r\nهم در اين لحظه كه مىميرد شاد * جا گرفته‌ست به قلبم پيكان\r\nحرمت صلح نگه داشته‌ام * به نگهدارى عهد و پيمان\r\nاثر عشق من از دل مزداى * مهر كردى سند مهر بدان \r\n\r\nزندگى من\r\n چنان بود در عمر من زندگانى * كه در گور جان كندن و سخت جانى\r\nپر از تلخى و نامراديست يكسر * مرا دورهء خردى و نوجوانى\r\nلب از شير نانشسته بودم كه كامم * به خون دل آغشته شد ناگهانى\r\nجوانى من هم چو ايّام خردى * سراسر پر از حادثات جهانى\r\nگهى بر گلستان سرودم ترانه * گهى در قفس باز خواندم اغانى\r\nدريغا كه در آنچه بگذشت بر من * نبوده‌ست هرگز دمى شادمانى\r\nكنون نيمه ره مانده‌ام سخت حيران * كه وهم است اين قصّه يا زندگانى ؟ \r\n\r\n","description":"","footnote":"","page_name":" 300 ","page_number":300},
  {"content":"\r\n\r\n\r\nكوچه‌گرد\r\n با چند طفل ديگر مىرفت شادمان * مىجست همچو آهوى وحشى به هر طرف\r\nآن قدر شاد بود كه در قلب ديگران * افروخت اخگر دل او شعلهء شعف\r\n[ 
  ]\r\nدر كوچه بانگ قهقههء نغز كودكان * هم چون نواى دلكش مرغان نوبهار\r\nآزاد و بىخيال به همراه هم روان * دل‌هاى پاك و خرّمشان شاد و سازگار\r\n[ 
  ]\r\nگاهى به پيچ كوچه يكى طفل شد نهان * غوغاى كودكانه به پا خاست سربه‌سر\r\nهريك به جست‌وجويش از يك طرف روان * جستند طفل گمشده را لحظهء دگر\r\n[ 
  ]\r\nدل مىتپيد در برشان چو كبوترى * برق نشاط در دل چشمانشان عيان\r\nبر سكّهء فريب چو غم گشت پيكرى * فرياد خنده حالتشان كرد ترجمان\r\n[ 
  ]\r\nگويى كه زنده مىشد سنگ و گل گذر * زين كودكان خوش‌دل زيباى پرخروش\r\nيا مثل اينكه مىشد روح از تنى به در * آواى كوچه گردان مىگشت چون خموش\r\n[ 
  ]\r\nكم‌كم غروب آمد و تاريك شد هوا * هر كودكى به خانهء خود رو نمود شاد\r\nدر كوچه ماند ز آن‌همه طفلان خوش ، دوتا * سرگرم بازهم به تماشا قال و داد\r\n[ 
  ]\r\nآمد زنى ز خانه برون با شتاب و گفت * با يك‌تن از دو كودك معصوم كوچه گرد\r\n« سگ هم به لانه رفت و در اين شام سرد خفت * اين كودك لجوج ز سرما حذر نكرد »\r\n[ 
  ]\r\nز آن پس كشيد دستش و بردش چو باشتاب * در خانه ماند يك‌تن و يك كودك دگر \r\n\r\n","description":"","footnote":"","page_name":" 301 ","page_number":301},
  {"content":"\r\n\r\n چشمان پرفروغش از اشك شد پرآب * آن كوچه گرد زيبا ، آن طفل بىپدر\r\n[ 
  ]\r\nاو مادرى نداشت كه خواند به خانه‌اش * يا لانه‌اى نداشت كه آنجا رود به شب\r\nگنجشك بچه‌اى كه بيفتد ز لانه‌اش * ناچار جان دهد به عذاب و هم تعب\r\n[ 
  ]\r\nحيران كنار كوچه به زانو نشسته بود * لرزان دو ديده دوخته بر پشت خانه‌اى\r\nبر پشت خانه‌اى كه در آن كودكى غنود * چون شاد مرغكى به دل آشيانه‌اى \r\n\r\nبه مادرم زهرا\r\n گرستى چرا ؟ مادر مهربانم * ز اشكت زدى آتش غم به جانم\r\nنگاهت پر از درد و غمگين و ساكت * فرورفت چون شعله در استخوانم\r\nنگاهى چنان محو و مشتاق كردى * كه شد قفل از گفتنىها دهانم\r\nنشستى و چون كهربا ، رنگ زردت * ز رنج دلت داد ناگه تكانم\r\nسخن‌هاى ناگفته‌ام ماند در دل * كه فرمان نمىبرد از دل زبانم\r\nكنون پيش تو دفتر دل گشايم * قلم جانشين زبان و بيانم\r\nتو پروردى اين قلب پرمهر و الفت * تو اين راه رخشنده دادى نشانم\r\nبه خُردى و نوباوگى و جوانى * شناسى ز من خوب‌تر داستانم\r\nز چشمان بيدار من تا سحرگه * عيان بر تو مىبود راز نهانم\r\nچو آزاده زادى مرا از چه اكنون * كه زندانىام مىكنى ناتوانم\r\nرخى زرد و پژمرده و زار آيى * بيايى و آيد به خاطر خزانم\r\nسرآيد غم و محنت ما ، مخور غم * مسوزان مرا ، مادر مهربانم \r\n\r\nبىخانمان\r\n سحرگاهى هوا تاريك و روشن * زمين يخ‌بسته از سوز زمستان \r\n\r\n","description":"","footnote":"","page_name":" 302 ","page_number":302},
  {"content":"\r\n\r\n پى كارى نهادم پاى در راه * به خود مشغول مىرفتم شتابان\r\nبه ناگه نالهء معصوم طفلى * به گوش آمد كه مىناليد گريان\r\nبلرزيدم چو ديدم روى زردش * فروغ تب در آن تابيده چشمان\r\nنگاهش ساده و معصوم و پردرد * فرومىرفت در رگ‌هاى انسان\r\nدو دست نازكش چون دوك لاغر * دو پايش همچو نى باريك و لرزان\r\nبه زير جامهء صد چاك نازك * تمام استخوان‌هايش نمايان\r\nبه دو گفتم « چرا از خانه جانم * برون آيى در اين سرماى سوزان »\r\nنگاهى كرد بر من تيره و سرد * پر از ترديد و نيرنگ و گدازان\r\nتمام رنج انسان‌ها به چشمش * دو قطره اشك هم آويز مژگان\r\nبه لحنى ساده و شيرين مرا گفت * كلامى در خور مرد سخن‌دان\r\n« كنار كوچه خفتن تا سحرگاه * دويدن صبحگاهان در پى نان »\r\n« چنين باشد گذار زندگانى * به اطفال فقير خلق ايران » \r\n\r\nباران پاييز\r\n دل مرطوب زندان تيره و سرد * فروپوشيده از قشرى غم و درد\r\nصداى ريزش ذرّات باران * به روى ريگ‌هاى سرد زندان\r\nبدان ماند ، زره پوشيده مردى * بغلتد بر زمين از تاب دردى\r\nسياهى شب بىتاب غمگين * فروريزد ز باران اشك چندين\r\nبه سقف دخنهء سرد غم‌انگيز * صداى ريزش باران پاييز\r\nبدان ماند كه ريزد گوركن خاك * به گورى تازه كند تند و چالاك\r\n[ 
  ]\r\nدلى در سينهء اين دخمهء تنگ * زند بر تار و پود خويشتن چنگ\r\nبخواند با نواى عشق و مستى * سرود زندهء فرداى هستى\r\nاميد روشن دل‌هاى پيروز * سعادت‌آفرين و شوق‌آموز\r\nدمد نور و اميد و عشق جانش * بهارى آفريند در خزانش \r\n\r\n","description":"","footnote":"","page_name":" 303 ","page_number":303},
  {"content":"\r\n\r\n\r\nافسانه ( 1356 )\r\nافسانه تيمورى در سال 1356 هجرى شمسى ، در اسلام‌آباد غرب ، از توابع استان كرمانشاه ، چشم به جهان گشود وى فرزند پنجم خانوادهء هشت نفرى است .\r\nافسانه تحصيلات ابتدايى و دورهء متوسّطه را در زادگاهش به پايان رسانيد و مدرك ديپلم گرفت . خود مىگويد :\r\n« از سال اوّل راهنمايى به درس انشا و نوشتن نثرهاى ادبى بسيار علاقه‌مند بودم . هرچند قلم خوبى در اين مورد نداشتم ، امّا هميشه سعى من بر اين بود كه مكنونات قلبى و احساساتم را بدون كم و زياد بنويسم و اوقات فراغتم را بيشتر به خواندن شعرهاى شاعران قديم ، چون حافظ و وحشى بافقى و مولانا و فردوسى ، بگذرانم و از ميان شاعران معاصر ، شعر مهدى سهيلى را بيشتر مىخواندم . بايد اضافه كنم كه در كنار آن به نقّاشى هم مىپرداختم . »\r\nتيمورى از سال 1373 قريحهء شعر در او بيدار گشت و به سرودن شعر پرداخت و در اين رهگذر از تشويق‌هاى خواهر خود و معلّمان دورهء دبيرستان بهره‌مند مىشد و بيشتر به سرودن اشعار مذهبى گرايش يافت و علاقه دارد از مدّاحان اهل بيت عصمت و طهارت عليهم السّلام باشد .\r\n\r\n","description":"","footnote":"","page_name":" 304 ","page_number":304},
  {"content":"\r\n\r\n\r\nتلاطم\r\n مرا در پيچ چشمت جاى مگذار * بيا دست دلم برگير و بردار\r\nتو فصل رويش عشقى ، عزيزى ! * برايم مىشدى اى كاش تكرار !\r\nركودم را ، سكوتم را ، دلم را * به درياهاى پرامواج بسپار\r\nتو دارى نوشداروى من و ، من * هميشه زخمى و بيمار بيمار\r\nو حلّاج نگاهم را كشيدند * به جرم انتظارت بر سرِ دار\r\nشنيدم ديشب اينجا در غريبى * و يا شايد ميان موج تكرار\r\nنيستان دل من ناله سرداد * مرا در پيچ چشمت جاى مگذار \r\n\r\nياد آن روزها به خير !\r\n يك‌زمان ما هم دل آيينه‌وارى داشتيم * در فراسوى غريبىها تبارى داشتيم\r\nدستهامان فصل روييدن براى عشق بود * سينه‌هايى زخمى ، امّا بىغبارى داشتيم\r\nدفتر سبز غزل در آسمانها راه داشت * چشمهاى عاشق و شب‌زنده‌دارى داشتيم\r\nنقش ما در صفحهء هفت آسمان ترسيم بود * شوق بودن در پناه تك‌سوارى داشتيم\r\nكينه و نامردمى الفاظ نامفهوم بود * با صداقت ، عاطفه ، با مهر كارى داشتيم\r\nياد باد آن روزها ! با زورق احساسمان * در دل امواج شادىها گذارى داشتيم \r\n\r\n","description":"","footnote":"","page_name":" 305 ","page_number":305},
  {"content":"\r\n\r\n\r\nآيين غم\r\n دل تو ز غربت شكايت نكرد * و از آشنايى حكايت نكرد\r\nغريبانه در خود شكستيم باز * ولى دست‌هايت شفاعت نكرد\r\nتسلّاى دل خسته‌مان هم نشد * نگاهى كه ميل شهادت نكرد\r\nكسى وقت مرگ وفا غم نخورد * و آيين غم را رعايت نكرد\r\nچرا چشم‌هايت به فصل عطش * غزل‌هاى ابرى قرائت نكرد \r\n\r\nتداعى\r\n بيا و زخم كهنه را دوباره ما دوا كنيم * تفكّرى به حال وارثان كربلا كنيم\r\nاگر ميان آتش و كنار خشم دشنه‌اى * بيا نماز را به نسل لاله اقتدا كنيم\r\nكجا سفر نموده‌اند ابوذران خاك ما ؟ * بيا بيا ! حماسه را به يادشان به پا كنيم\r\nاگرچه نور رفته از كنارمان . . . ولى * براى خاطر سحر ، شبى دگر دعا كنيم\r\nميان اين قفس چرا هميشه بال‌وپر زنيم * بيا به نام آسمان بهانه را رها كنيم \r\n\r\nمثنوى ناتمام\r\n يك شب دل من عزاى غم داشت * يك مرثيه خون ز ديده كم داشت\r\nآن شب دل من دلى دگر بود * آمادهء محملى دگر بود\r\nآن شب دل من به نينوا رفت * پر زدم ، حرم لطف خدا رفت\r\nآن شب دل من به ياد زينب * مىسوخت در آه و نالهء تب\r\nآن شب دل من به ياد سجّاد * در همهمه و تلاطم افتاد\r\nآن شب دل من به ياد عبّاس * لبريز شد از آيهء احساس\r\nآن شب دل من به ياد اصغر * پر زد به مرام يك كبوتر\r\nآن شب دل من حيات را ديد * شرمندگى فرات را ديد\r\nپاى دل من ركاب مىزد * با مشك عطش به آب مىزد \r\n\r\n","description":"","footnote":"","page_name":" 306 ","page_number":306},
  {"content":"\r\n\r\n ناگاه از التهاب افتاد * گويى دگر از ركاب افتاد\r\nدل بوسه به روى لاله‌ها زد * نى گونه ز ناى نينوا زد\r\nنى نامه‌اى از كبوتران گفت * داغ دل خود به آسمان گفت\r\nآن شب دل من چقدر تب داشت * گويى كه مى از خدا به لب داشت\r\nآن شب دل من غرق عزا بود * آغشته به خون كربلا بود\r\nآن شب دل من عزاى غم داشت * اين مرثيه را ز ديده كم داشت \r\n\r\nكوچهء عبور\r\n شب كه مىرسد دلم كوچهء عبور توست * خلوت شبانه‌ام ، روشن از حضور توست\r\nبازهم تو استوار ، گام مىنهى به راه * اين نگاه عاشقم مست از غرور توست\r\nآمدى به خواب من ، آه ! اين سعادت است * صبح ديدم آفتاب ، انعكاس نور توست\r\nمنتظر نمىشوم بيش از اين دگر بيا * وقت استخاره نيست ، نوبت ظهور توست\r\nروز هم كه سر شود ، سرخوشم از اينكه باز * شب كه مىرسد دلم ، كوچهء عبور توست \r\n\r\nغربت\r\n هجوم تلخ تنهايى در اين غربت چه غمگين است * ولى ماندن به عشق تو خدا داند كه شيرين است\r\nكسى با من نمىگويد حديث وصل رويت را * مگر سجاده‌هايى را كه با عشق تو آذين است\r\nدر اينجا هركسى رسمى براى خويشتن دارد * مرا پرواز در چشم غزل پروازت آيين است\r\nمسيح انتظارم را زمان مصلوب كرد اى سبز ! * طبيب بغض‌هاى من دوبيتىهاى خونين است \r\n\r\n","description":"","footnote":"","page_name":" 307 ","page_number":307},
  {"content":"\r\n\r\n كجا حجم قفس دارد توان اين طپش‌ها را * طپش‌هاى پروبالى كه معراج دل و دين است\r\nزوالت را نبيند هيچ چشمى ، اى بهار من ! * و آرى ، پاسخ شعرم كلام سبز آمين است \r\n\r\nعبور\r\n لحظه‌اى مىآيى و از خود جدايم مىكنى * مىبرى تا قلّهء عشق و رهايم مىكنى\r\nدر اسارت مانده‌ام اينجا به روى اين زمين * با هواى پر زدن كى آشنايم مىكنى\r\nمن به دنبال صدايت خويش را طىّ كرده‌ام * غافل از اينكه تو در هرجا صدايم مىكنى\r\nدر هجوم انتظار ديدنت اى بىنشان * بازهم محتاج اعجاز دعايم مىكنى\r\nمىنشينم روبه‌روى پاكى آيينه‌ها * لحظه‌اى مىآيى و از خود جدايم مىكنى \r\n\r\nمن و تو\r\n كاشكى مىشد كه من را ما كنيم * قطره‌ها را يك‌به‌يك دريا كنيم\r\nكاشكى مىشد كه از كنج قفس * يك نظر رو سوى آن بالا كنيم\r\nتا كنار يك كبوتر پر كشيم * خانهء آلاله را پيدا كنيم\r\nكاشكى مىشد زمين را طىّ كنيم * در خلوص آسمان مأوى كنيم\r\nتار و پود عشق را محكم كنيم * بندهاى سست آن را وا كنيم\r\nمن كه ما گردد ، عزيزم مىشود * قامت غم‌هايمان را تا كنيم \r\n\r\nانتظار\r\n تو مثل كوه ، ساده ، استوارى * دلى لبريز از آيينه دارى\r\nپروبالت در اوج آسمان است * و چشمت را به دريا مىسپارى\r\nكنار پنجره پوسيد چشمم * خيال آمدن شايد ندارى ؟ ! \r\n\r\n","description":"","footnote":"","page_name":" 308 ","page_number":308},
  {"content":"\r\n\r\n من و آلاله و صد نى لبك درد * نشستيم از غمت در سوگوارى\r\nو هر آدينه در اندوه و حسرت * مرا در انتظارت مىگذارى\r\nكوير انتظار من تَرَك خورد * چه مىشد گر به روى من ببارى ؟ \r\n\r\nآرزوى شهادت\r\n خدايا ! عاشقم ، عاشق‌ترم كن * شقايق كن مرا و پرپرم كن\r\nخدايا ! من چه ناچيز و حقيرم * مرا جايى چو دريا بسترم كن\r\nبسوزان جسم و جانم را ز عشقت * خراب و بىخود و خاكسترم كن\r\nمرا پاىِ طلب ده تا بيايم * بيايم تا بگويم باورم كن\r\nببار اى ابر ، اى باران رحمت ! * عطش دارم ، عطش دارم ، تَرَم كن \r\n\r\nباور\r\n سياهى ، نور را باور ندارد * پرنده در اسارت پر ندارد\r\nكسى اينجا در اين زندان وحشت * هواى پر زدن در سر ندارد\r\nكسى ديگر براى لاله‌هامان * دو چشم بىگناه و تر ندارد\r\nچرا دريا به ناگه مىخروشد * مگر او آسمان دربر ندارد ؟ !\r\nو ما مانديم حتّى بىبهانه * شكستيم و كسى باور ندارد \r\n\r\n","description":"","footnote":"","page_name":" 309 ","page_number":309},
  {"content":"\r\n\r\n\r\nافسر ( 1340 - 1279 )\r\nداراب افسر بختيارى در سال 1279 هجرى شمسى در چقاخور مركز و حكومت‌نشين ييلاقى بختيارى پا به عرصهء حيات گذاشت . پدرش اصلان خان از طايفهء بختيارى است و مادرش بىبى گوهر دختر حسين قلى خان ايلخانى مىباشد .\r\nعبد الحسين سپنتا در مقدمه‌اى كه بر ديوان داراب افسر نوشته درباره اجداد او چنين مىنويسد : « قريب سيصد سال قبل جدّ بزرگ اين خانواده بنام حيدر خان از طايفهء پاتى لرستان در زمان صفويه براثر اختلافات خانوادگى و يا جنگهاى محلى بطور ناشناس به بختيارى آمده و در چقاخور بين طايفه ( خدر سرخ ) به عنوان مستخدم مىزيست و كس از نام و شخصيت او اطّلاع نداشت بعدها در اثر لياقت ذاتى مورد نظر رؤساى ايل قرار و دختر رئيس ايل را به زنى مىگيرد ، سالها بعد بستگان او از لرستان به جستجوى آقا حيدر به چقاخور آمده تا او را به لرستان برگردانند و به مقام رياست ايل برگزينند ولى او دعوت آنها را نپذيرفت و در بختيارى ماند تا درگذشت ، از او دو پسر باقيمانده كه سلسله احمدىها و ايلخانىها از اين دو منشعب گرديدند » .\r\nداراب افسر پس از آنكه تحصيلات خود را در مكاتب قديمه ( مكتب‌خانه‌ها ) به پايان رسانيد چون از قريحهء شاعرى برخوردار بود از سىسالگى به سرودن شعر پرداخت و نخستين شعرى كه سرود به زبان و لهجهء بختيارى در موضوع ملّى و وطنى بنام « رستاخيز مسجد سليمان » بود كه نشانگر روح ميهن دوستى و آزادىخواهى اوست\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nوى در سال 1320 از بختيارى به اصفهان مهاجرت كرد و در اين شهر رحل اقامت افكند و در سال 1337 شمسى به علت عارضهء سكته نيمى از بدنش فلج و خانه‌نشين گرديد و گويا تا اواخر سال 1340 نيز زنده بود و در همان‌جا بدرود حيات گفت و در اصفهان به خاك سپرده شد .\r\nداراب كه نام خانوادگى را تخلّص شعرى خود قرار داده بود اشعارش شامل دو بخش مىشود بخشى كه به زبان و لهجه لرى و بختيارى است كه اين قسمت در پايان ديوان اشعارش چاپ شده و بخش دوم شامل اشعار فارسى ( غزل‌ها و مخمس‌ها ) در ابتداى ديوان اشعار طبع و نشر گرديده است در ديوانش دو مخمس ديده مىشود كه هر دو در مدح و منقبت مولاى متقيان على عليه السّلام سروده و هر دو شيوا و دلنشين است و غزلياتش نيز از شور و حال خاصّى برخوردار مىباشد .\r\nدوست مشفق شادروان سيّد محمّد مقدس‌زاده كه ديوان اشعار افسر را در اختيارم قرار داد مىگفت : با افسر دوست بودم و هر سفرى كه به اصفهان مىرفتم ديدارش را مغتنم مىشمردم مردى خوش‌محضر و شيرين گفتار بود و به مولا على اخلاص كامل داشت .\r\nاز آثار ديگر افسر كتابى است بنام « گل سعادت » كه به نثر نوشته كه در آن سرگذشت زندگى مردم ايلات و عشاير و آداب و رسوم آنها را از عروسىها ، رقصها و شادىها و بيماريهاى آنها سخن مىگويد كه هنوز بزيور طبع آراسته نشده است .\r\n\r\nمَشِكَن\r\n مشكن دل اسيرى كه به بند بسته باشد * كه تو را خبر نباشد ز دلى كه خسته باشد\r\nمنما ستم تو هرگز به ضعيف مستمندى * به جوى نيرزد آن دل كه دلى شكسته باشد\r\nگرهى ز زلف ، بگشا دل ما ز غم رها كن * برهان تو دردمندى كه به بند بسته باشد\r\nنروم پى نگارى كه ز من بريد الفت * نشود شكار صيدى كه ز بند جسته باشد\r\nپى وصف زلف يارش چه فصيح گفت « افسر » * كه نهان به زير هر مو دل دسته‌دسته باشد \r\n\r\n","description":"","footnote":"","page_name":" 311 ","page_number":311},
  {"content":"\r\n\r\n\r\nبكه گويم\r\n به من اين عتاب منما كه گذشته‌ام ز هستى * من و فكر جان سپردن تو و فكر خودپرستى\r\nبشكستى آن دلى را كه شكسته بُد ز عشقت * زچه‌رو به خويش بالى كه شكسته‌اى شكستى\r\nبه فتادگان راهت به تكبّرى گذشتى * تو نخورده باده دائم ، ز غرور حسن مستى\r\nز وفا بگيرد ستم كه ز غم ز پا فتادم * بنواز از ترحّم دل خسته‌اى كه خستى\r\nبدرون سينهء من كه جز از تو راه دارد * بجز از تو در دل من كه كند دراز دستى ؟\r\nبكه گويم ؟ اين حكايت كه مرا ز خود براندى * زچه‌رو به آشنايان تو در سراى بستى\r\nچه اميد دارى « افسر » به جهان كه زنده ماندى * به چه كارت آيد اين جان چو ز يار خود گسستى \r\n\r\nكاش\r\n كاش مىشد كه دمى را من و جانانه به هم * بنشينيم و بريزيم دو پيمانه به هم\r\nاى خوش آن دم كه به يكجاى ، دو دلباخته‌اى * راز دل فاش بگويند صميمانه به هم\r\nمن به كار دل خود خندم و دل نيز به من * نه تعجب كه بخندند دو ديوانه به هم\r\nدست مشاطه فروماند از آرايش زلف * بس‌كه آميخته ديده است دل و شانه به هم\r\nآتشى در دلم افروخت كه تا روز ابد * من و دل زار بگرييم غريبانه به هم\r\nرخ برافروز كه تا شمع رخت شعله كشد * بكُشد « افسر » بيچاره و پروانه به هم \r\n\r\n","description":"","footnote":"","page_name":" 312 ","page_number":312},
  {"content":"\r\n\r\n\r\nشرار عشق\r\n كوه بلند ، پست شود از فشار عشق * پشت سپهر خم شده در زير بار عشق\r\nتنها نه من اسير ره عشق گشته‌ام * شيران شرزه صيد شوند از شكار عشق\r\nكس را چه زهره ، آنكه بر او پنجه افكند * پيل دمان ز پا فكند شهسوار عشق\r\nبىسقف و بىستون كه جهانى بپاى داشت * اين نيست غير از اثر آشكار عشق\r\nبرتر از آنكه فكر و خرد پى بَرَد بدان * حيران ، عقول عارف و عامى به كار عشق\r\n« فكرى » چه خوش سرود معماى عشق را * « گُرد شوند خسته دل از كارزار عشق »\r\n« افسر » بگو ، بگو كه تو هم سوختى ز غم * تا ذرّه‌اى فتاده به جانت شرار عشق \r\n\r\nمن كيستم ؟ « 1 »\r\n من كيستم به غير ز پا اوفتاده‌اى * بيچاره‌اى ضعيف دل از دست داده‌اى\r\nدر كشتى شكستهء هجران نشسته‌اى * در بحر بىگرانهء محنت فتاده‌اى\r\nنى در جهان انيس و نه همدرد و مونسى * نى يار مشفقى و نه محبوب ساده‌اى\r\nنى ناله‌اى ز تار و نه بانگى ز ناى نى * نى ناى رود و نى بط و بربط نه باده‌اى\r\nبا پاى لنگ راه به منزل چسان برم * با شهسوار حُسن نپايد پياده‌اى\r\n« افسر » اگر كه روز سفيدت سياه شد * نبود عجب از آنكه سيه‌بخت‌زاده‌اى \r\n\r\nعهدشكن\r\n رستيم ز ميخانه و پيمانه شكستيم * حاجت به مىام نيست كه از چشم تو مستيم\r\nگامى دوسه در راه محبت چو نهاديم * صد فتنه به پا خاست چو يك‌لحظه نشستيم\r\nخوبان كه به جان صحبت ما را بخريدند * از ما ببريدند چو ما دل به تو بستيم\r\nاو دشمن جان و تن ما بود به پنهان * پنداشته بوديم كه با دوست نشستيم\r\nپيوستن با خصم ، خطا بود و ليكن * تقدير چنين بود كه دشمن بپرستيم \r\n\r\n\r\n","description":"","footnote":"\r\n( 1 ) - داراب افسر غزل فوق را در وصف حال خود سروده است .\r\n","page_name":" 313 ","page_number":313},
  {"content":"\r\n\r\n ديديم چو بدعهدى آن يار جفاكار * رفتيم و غريبانه به كنجى بنشستيم\r\n« افسر » زچه‌رو اين همه محزون و غمينى * او عهدشكن بود كه ما عهد شكستيم \r\n\r\nرهروان ره عشق\r\n محفل دوست يكى ساقى و پيمانه يكيست * همه مستيم از اين باده و پيمانه يكيست\r\nگو به عاقل كه مزن طعنه به ديوانهء عشق * كه در اين راه اگر عاقل و ديوانه يكيست\r\nبه سر كعبه و بتخانه مجنگيد بهم * صاحب‌خانه يكى ، منزل و كاشانه يكيست\r\nرهروان ره عشق تو مخالف رفتند * ور نه اين ره يكى و منزل جانانه يكيست\r\nقصّهء ما و تو در بين نباشد « افسر » * صحبت ما و تو و قصه و افسانه يكيست \r\n\r\nدر ولادت مولاى متقيان على عليه السّلام\r\n يا ايها الامير مبارك مقام تو * اقبال بنده گشت و سعادت غلام تو\r\nاى شادباش روى زمين شد بنام تو * چون برزدند سكّهء دولت بنام تو\r\nبنشين بتخت بخت كه شاهنشهى تو راست * اورنگ زرنگار و كلاه مهى تو راست\r\nيا مرتضى على كه تو فرمانروا شدى * فرماندهى كل زمين و سما شدى\r\nشير خدا شدى و ولى خدا شدى * فرمان به حق رسيد كه از حق رضا شدى\r\nچون مصطفى پيام ز يزدان شنيده است * پس شاد زى بنام تو فرمان رسيده است\r\nحكم خداست اينكه بدست تو داده‌اند * بار امانتى است به دوشت نهاده‌اند\r\nكروبيان به پيش تو در صف ستاده‌اند * در تهنيت به پيش تو سرها نهاده‌اند\r\nگويند يا على تو ولى خداى باش * بنشين بتخت شاهى و فرمانرواى باش \r\n\r\n","description":"","footnote":"","page_name":" 314 ","page_number":314},
  {"content":"\r\n\r\n يا بو تراب حكم ولايت بنام توست * رو در مقام سدره نشين ، كان مقام توست\r\nتنها نه توسن فلك است اينكه رام توست * شاها بدان قضا و قدر هم غلام توست\r\nگردون پير حلقه به گوش و مطيع توست * اين قدر و منزلت ز مقام منيع توست\r\nبر ما بشارتى ز سما بر زمين رسيد * ما بىخبر كه حضرت روح الامين رسيد\r\nبر پيشواى سرور آئين دين رسيد * بر مصطفى پيام ز خالق چنين رسيد\r\nيا مصطفى علىّ شما شد ، ولىّ ما * فرماندهء تمام جهان شد علىّ ما\r\nبنگر به آسمان كه ملائك چه‌ها كنند * جشنى به پا براى ولى خدا كنند\r\nكروبيان كه محشر ثانى به پا كنند * ترسم ز كف زمام فلك را رها كنند\r\nترسم كه آسمان برود از مدار خويش * اين چرخ پير باز بماند ز كار خويش\r\nامشب كه جشن عارف و عامى به پا بود * از صدق باشد اين نه ز روى ريا بود\r\nجشن على بود كه ولى خدا بود * اين جشن حيدر است كه مولاى ما بود\r\nمطرب به هوش باش و برو چنگ و نى بيار * ساقى بپاى خيز و دمادم تو مى بيار\r\nامشب قلندران همه گويند يا على * امشب توانگران همه گويند يا على\r\nامشب معمّران همه گويند يا على * طفلان بىزبان همه گويند يا على\r\nبانك يا على على زمين تا سما رسيد * از چرخ هم گذشت و به گوش خدا رسيد\r\nامشب زمين ز بام فلك افتخار يافت * همسنگ آسمان شد و اين اعتبار يافت\r\nاين خاك تيره بين كه چو رنگ و نگار يافت * او اين خبر شنيده كه رنگ بهار يافت\r\nبين غنچه‌ها كه باز ز نو سركشيده‌اند \r\n\r\n","description":"","footnote":"","page_name":" 315 ","page_number":315},
  {"content":"\r\n\r\n ديوانه‌وار جامهء گلگون دريده‌اند * اى دل ربوده از همه خوبان به دلبرى\r\nاى دلبرى كه هيچ ندارى ستمگرى * آن دلبرى كه از همه خوبان نكوترى\r\nچون از جهان و هرچه در او هست بهترى * اين مدتى بود دل من در كمند توست\r\nديوانه گشته است و گرفتار بند توست * امشب زمين ز بام فلك افتخار يافت\r\nهمسنگ آسمان شد و اين اعتبار يافت * بانگ على على ز زمين تا سما رسيد\r\nاز چرخ هم گذشت به به گوش خدا رسيد * بار گران عشق به منت كشيده‌ام\r\nزحمت كشيده‌ام كه به دولت رسيده‌ام * جانا گمان مدار من از كس شنيده‌ام\r\nمن خود به چشم خويش مقام تو ديده‌ام * ديدم پيمبران همه در پيش تو به صف\r\nصفها كشيده‌اند به پيش‌ات ز هر طرف * تو كيستى كه محور چرخ برين شدى\r\nتو كيستى كه رهبر روح الامين شدى * تو كيستى كه صاحب روى زمين شدى\r\nتو كيستى كه مركز اصلى دين شدى * « افسر » تو را خداى بگويد خدا نه اى\r\nداند خدا نه اى ز خدا هم جدا نه‌اى \r\n\r\nخدائيه - به زبان بختيارى\r\n اى كه روزىّ همه خلق ز انبار تو نِه « 1 » * آسمون‌ها و زمين كردهء كردار تو نِه\r\nتَى همه نقش و نگارى كه مِنِه « 2 » دس دنياهه « 3 » * همه از پرتو يك جلوهء ديدار تو نِه\r\nافتو « 4 » وئى همه نورى كهِ اتاوه « 5 » به زمين * مختصر ذرّه‌اى از تابش رخسار تو نِه\r\nتَى همه او كه به دريا چُو نُو « 6 » هِى موج ازنه * چكّه‌اى از كرم آور گوهر بار تو نِه \r\n\r\n\r\n","description":"","footnote":"\r\n( 1 ) - تو است\r\n( 2 ) - ميان يا دور\r\n( 3 ) - هست\r\n( 4 ) - آفتاب\r\n( 5 ) - مىتابد\r\n( 6 ) - چنين\r\n","page_name":" 316 ","page_number":316},
  {"content":"\r\n\r\n عاقلون هرچه گُنِن فكر و ابالِن « 1 » به خوسون « 2 » * اشتباه كِردنِه پاك جمله ز افكار تو نِه\r\nهركه رَهد « 3 » از پى مقصود و به مقصود رسيد * او نَرهَد و نرسيده پُو « 4 » ز رفتار تو نِه\r\nهر حكيمى كه دوا داد و مريض خو ، ابيد * او دواها همه از قيطى « 5 » عطّار تو نِه\r\nهرچه فردوسى و سعدى و نظامى گودِنِه « 6 » * همه سون از اثر طبع دُرَ بار تو نِه « 7 »\r\nپشّه و پيل همه رزقِ خوسون احُوَرن « 8 » * روزى ئى همه از بخشش سرشار تو نِه\r\nپيرايون خلق و همه‌سال تفاوت اكَنِن « 9 » * غير ذات تو كه امسال تو چى « 10 » پار « 11 » تونِه\r\nعرشِ فرش كردى و قليون نِهادى گُرِ « 12 » لُو * هرچه ورُمون ابوهِه پاك همه آزار تونِه\r\nگُديه « 13 » كِردُمه مختار تونِه « 14 » و رُخو « 15 » و بد * فِكنُم بِت « 16 » موقبول يو سرو يو دار تونِه\r\nهرچه مو فكرا كنم پاك همه برعَكس ابوهه « 17 » * كىِ بيكَون از ته پاك يُوز دربار تو نه\r\nهر شروشور شور به دنيا مِنِه « 18 » مخلوقت ابوه * از نيم يا اكُشم پاك همه سون كار ثونِه\r\nخان چنگيز كه دنيا نِه سر از تِه رُفتى * هرچه بد كِرد به مردم همه وادار تونِه\r\nشاه تيمور كه مشهور به خين « 19 » ريزى بيد * كمترين بنده‌اى از مردم تاتار تونه\r\nبه نفر كى اتَرِس « 20 » ئى همه مردم بُكشه ؟ * اونكشت ، دست تو بيد « 21 » قدرت قهّار تو نِه\r\nونّديه « 22 » جنگ اروپا و تپِتى « 23 » كه عرش * هرچه مردن منِه « 24 » جنگ خين همه بار تو نِه \r\n\r\n\r\n","description":"","footnote":"\r\n( 1 ) - مىبالند\r\n( 2 ) - بخودشان\r\n( 3 ) - رفت\r\n( 4 ) - اين\r\n( 5 ) - قوطى\r\n( 6 ) - گفته‌اند\r\n( 7 ) - تو است\r\n( 8 ) - مىخورند .\r\n( 9 ) - مىشوند\r\n( 10 ) - مىكنند\r\n( 11 ) - پارسال\r\n( 12 ) - گوشه\r\n( 13 ) - قوطى\r\n( 14 ) - گفته‌اند\r\n( 15 ) - مىخورند\r\n( 16 ) - مىخورند\r\n( 17 ) - مىشوند\r\n( 18 ) - مىكنند\r\n( 19 ) - خون\r\n( 20 ) - مىتوانست\r\n( 21 ) - تو بود\r\n( 22 ) - نديدى\r\n( 23 ) - به پا كرده‌اى\r\n( 24 ) - مىدانند\r\n","page_name":" 317 ","page_number":317},
  {"content":"\r\n\r\n نيگوهُم « 1 » كه ز بها به عجم‌ها چه رسيد * همه دونن كه چه بيد چونكه هو « 2 » شاهكار تونه\r\nهر رسولى افرستى « 3 » و كتاب داره * يا كُرِت « 4 » يا كرُگوت « 5 » يا كه جلودار تو نِه\r\nآدُمِه كول از نى « 6 » و اكُو نيس وُرمنه باغ * انِهى ترد بريشِ كه يودى وار « 7 » تونِه\r\nآبرو سورا بَرى « 8 » سى « 9 » دوسه كَپ « 10 » گندم و جو * سى چه گندم نخوره پس پُوچه سركار تو نِه\r\nاو كه شيطونه و بىگول به آدم زِيده * گوشه نفتس بُكُنى خوس « 11 » دُزد بازار تو نِه\r\nباغِيه رفت بيك شو « 12 » و گُرهُد « 13 » از چنگت * خت « 14 » بيد « 15 » كه بره ارَند گرفتار تو نِه\r\nگُديه « 16 » روز قيامت ز لُر احوم « 17 » مولاش حساب * تو چه داديس ؟ هرچه داره ؟ چه بدهكار تو نِه\r\nحق تو دادى بكنى هرچه به دنيا اخوهى « 18 » چون همه بيد « 19 » و نبيد « 20 » زنده ز پندار تو نِه * هرچه بنائى كه بسازن همه ويرون ابوهه « 21 »\r\nغير پاينده فقط گنبد دوار تو نِه * « افسر » ئى فخر به سى تو كه بعد از مرگت\r\nاسم لُر تا به ابد زنده ز اشعار تو نه \r\n\r\n\r\n","description":"","footnote":"\r\n( 1 ) - نمىگويم\r\n( 2 ) - همه\r\n( 3 ) - مىفرستى\r\n( 4 ) - كسرت\r\n( 5 ) - برادرت\r\n( 6 ) - مىزنى\r\n( 7 ) - مىبرى\r\n( 8 ) - مىزنى\r\n( 9 ) - مشت\r\n( 10 ) - خودش\r\n( 11 ) - خانه\r\n( 12 ) - مشت\r\n( 13 ) - خودش\r\n( 14 ) - شب\r\n( 15 ) - گريخت\r\n( 16 ) - خودت\r\n( 17 ) - بود\r\n( 18 ) - پر\r\n( 19 ) - بودن تو است\r\n( 20 ) - نبود\r\n( 21 ) - مىشود\r\n","page_name":" 318 ","page_number":318},
  {"content":"\r\n\r\n\r\nافسر ( 1314 )\r\nخانم افسر معرفت ، در سال 1314 هجرى شمسى در شيراز از مادر زاده . پدرش شادروان مرتضى معرفت ، از بنيان گذاران كتابخانه در شيراز به شمار مىرود كه بسيارى از دانشمندان آن زمان در اين كتابخانه به بارورى انديشه‌هاى خود پرداخته‌اند .\r\nافسر معرفت ، تحصيلات ابتدايى و دورهء متوسطه را در زادگاهش به انجام رسانيد ؛ ازآن‌پس براى ادامهء تحصيل رهسپار تهران شد و در دانشسراى عالى به تحصيل پرداخت و در رشتهء زبان انگليسى فارغ التّحصيل گرديد و بار ديگر در دانشگاه شيراز در رشتهء ادبيّات به تحصيل اشتغال ورزيد و به اخذ مدرك ليسانس دست‌يافت .\r\nبانو افسر ، در مدّت سى و يك سال خدمت آموزشى خود همواره در مقام تدريس و مديريّت انجام‌وظيفه كرد و در دورانى كه رياست دانشسراى شيراز را عهده‌دار بود ، لياقت و شايستگى و حسن مديريّت خود را نشان داد .\r\nخانم معرفت از دوران دبيرستان سرودن شعر را آغاز كرد و از همان زمان آثارش در روزنامهء محلّى پارس ، كه شهرتى فراگير داشت ، به چاپ مىرسيد و نخستين مجموعهء شعرش در سال 1348 به نام « صفاى آينه‌ها » طبع و نشر شد .\r\nخانم معرفت ، شاعرى خوش‌قريحه و تواناست و در انواع شعر كلاسيك و هم شعر نو طبع‌آزمايى مىكند ، امّا طبعش به غزل‌سرايى بيشتر مايل است . وى در حال حاضر دوران بازنشستگى را مىگذراند و با همسرش ، آقاى غلامحسين هنرور ، زندگى\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nآرامى دارند و ثمرهء زندگيشان يك پسر و دو دختر ، كه يكى فوق ليسانس كامپيوتر از دانشگاه نيومكزيكو و دومى ليسانس گرافيك و سه ديگر دكتراى بيولوژى ژنتيك دارد .\r\nنمونه‌هاى زير از شعر اوست :\r\n\r\nبىآشيانه\r\n مرا به باغ ببر تا هواى تازه بنوشم * به زير سايه نشينم ، حرير سبز بپوشم\r\nحرير سبز بپوشم به زير سايهء نسرين * ز جام لاله مىِ خوشگوار ناب بنوشم\r\nچمن چمن گل خودرو به دست ديده بچينم * رها ز خود شوم ، از عمق جان خسته خروشم\r\nبراى جوجهء بىآشيانه دانه بپاشم * ز ناز ناز خَرَم شوق صد بهار فروشم\r\nز ذهن باغ بشويم غبارِ مستى گلچين * رسيده شكوهء بلبل به هر بهانه به گوشم\r\nغبارِ غم ز رخ باغيان پير زدايم * پى تسلّى آن داغدار خسته بكوشم\r\nنه نغمه‌هاى هزاران ، نه شكوه‌هاى خماران * ببين كه محنت بارِ زمانه مانده به دوشم\r\nبه سوزِ سازِ تو آن دم كه گوش جان بسپارم * ز قدسيان فلك مىرسد نواى سروشم\r\nز خود سفر كنم ، از رنج قيل و قال گريزم * به حيرتى كه نمانده نه عقل و دانش و هوشم \r\n\r\n","description":"","footnote":"","page_name":" 320 ","page_number":320},
  {"content":"\r\n\r\n خروش از دل بىحاصلم برآمده « افسر » * كه نيست بر سر آتش ميسّرم كه نجوشم \r\n\r\nسپيده\r\n دوباره آيينه‌ها را دلم صدا مىكرد * درون خلوت تنها خدا خدا مىكرد\r\nلميده بود سحر روى بالش مهتاب * ز اوج حافظه خورشيد را صدا مىكرد\r\nحرير باد به تن كرده زير سايهء بيد * گره ز گيسوى شب‌تاب خويش وا مىكرد\r\nصبا شميم بهارى به چين دامن داشت * فضاى خاطره‌ام را پر از صفا مىكرد\r\nنواى سادهء مرغان عشق مىآمد * هواى باغ و بهاران پر از نوا مىكرد\r\nبه عشقِ جوجهء معصوم بىپروبالش * ز نوك كوچك خود دانه را رها مىكرد\r\nز عمق ديدهء نرگس ستاره مىباريد * ميان آينه و آب‌ها شنا مىكرد\r\nصداى دختر همسايه مىشنيد دلم * به مويه‌هاى غريبانه التجا مىكرد\r\nدر آن سپيده دو چشمش ستاره باران بود * براى مادر بيمار خود دعا مىكرد\r\nدلم كه قطره‌اى از اشك واژگونش بود * براى پنجره‌ها شرح ماجرا مىكرد\r\nدر آن سپيده بر آن درد جانفزا « افسر » * درون خلوت تنها خدا خدا مىكرد \r\n\r\nحكايت هستى\r\n جايى رسيده‌ايم كه آغاز شبنم است * گاهِ سپيده رويشِ آرامِ زمزم است\r\nصبح از دريچه‌هاى سحر مىشود پديد * آيينه‌دار چهرهء بىتاب مريم است\r\nدر گل نشسته است صدف خوشه‌هاى ياس * بر داغ‌هاى لاله‌وش باغ مرهم است\r\nپروانه‌هاى خاطره در دشت انتظار * پرپرزنان به شيوهء باران نم‌نم است\r\nدر هفت بحر عشق شنا مىكند نسيم * سرگشته‌تر ز قصّهء مطرود آدم است\r\nدم را غنيمت است كه در رهگذار عمر * شايان‌ترين حكايت هستى همان « دم » است\r\nمحراب معرفت به نماز تو خوانَدَم * روى نياز دل به خداوند عالم است \r\n\r\n","description":"","footnote":"","page_name":" 321 ","page_number":321},
  {"content":"\r\n\r\n خاك مرا نسيم تو خوش مىدهد به ياد * مهرت چنان نسيم بهارى دمادم است\r\n« افسر » طليعه‌هاى سحر مژده مىدهد * جايى رسيده‌ايم كه آغاز شبنم است \r\n\r\nباغ حيرت\r\n در اين باغ حيرت چه‌ها ديده‌ام * دلم را رها در فضا ديده‌ام\r\nشكوفاترين اختران را چو شمع * نگون سار در اشك‌ها ديده‌ام\r\nچو برگى گريزان در آغوش باد * به دامان دشت شِتا ديده‌ام\r\nنه درد دوزخم ، نى به باغ بهشت * ز سير زمين تا سما ديده‌ام\r\nاسيرانه در چنگ توفان و موج * خَسَك‌وار صد ماجرا ديده‌ام\r\nگهى ميل رفتن ، زمانى درنگ * خطِ آرزو را خطا ديده‌ام\r\nنياسود چشمم سراشيب و اوج * پريشان‌ترين خواب را ديده‌ام\r\nدر انديشهء « خواستن » ناتوان * خودم را در اين راستا ديده‌ام\r\nدر آن وادىِ بىزمان و مكان * ز هر بُعد عالم رها ديده‌ام\r\nنه خود ديده‌ام نى مكان و فضا * خدايا خدايا خدا ديده‌ام\r\nنه نور و نه ظلمت نه بيداد و داد * بقا را به متن فنا ديده‌ام\r\nنه عقل و نه درك و نه كفر و نه دين * در آن وادى و تنگنا ديده‌ام\r\nچه مىبخشدم حيرت بىشكيب * چه افزايدم آنچه ناديده‌ام\r\nبيا « افسر » افسانه كوتاه كن * كه در اوج حيرت تو را ديده‌ام \r\n\r\nآرزو\r\n نهالِ كوچك من ، چشم انتظار به توست * به دشت سوخته اميد برگ و بار به توست\r\nبه گرم و سرد جهان خو كن اى تناور سبز ! * كه ريشه در دل خاكىّ و انتظار به توست\r\nز برگ برگ زمان درس برگ و بار بگير * اميد تشنهء اين خاك استوار به توست\r\nمسافتى كه تو را آفتاب پيمايد * دليل روشنى از عشق آشكار به توست \r\n\r\n","description":"","footnote":"","page_name":" 322 ","page_number":322},
  {"content":"\r\n\r\n نه سرد مهرى دىماه و نى حرارت تير * هماره سبز بمان ، دورِ اين مدار به توست\r\nبه بىقرارى پروانگان خسته مخند * قرار مضطرب جان بىقرار به توست\r\nپرنده‌ها همه از آشيان سفر كردند * اميد آمدن سِهره در بهار به توست\r\nمبين كه سبزترين جامه را به تن دارى * كه سرخ‌رويى ايران خوش‌تبار به توست\r\nپرنده‌هاى مهاجر به لانه مىآيند * كه خاك پاك عزيزى و افتخار به توست\r\nسرود « معرفت » « افسر » ز برگ‌برگ تو خواند * نهال بارورم ! چشم روزگار به توست \r\n\r\nسرودى براى خليج فارس\r\n دلم براى خليج عاشقانه مىسوزد * بر اين پرندهء بىآشيانه مىسوزد\r\nكجا رود ؟ كه ز كيد عدو شود ايمن ! * ز شعله‌هاى تو جان غمگنانه مىسوزد\r\nشفق شفيق تو شد از كرانهء خونين * ز موج موج تو در هر كرانه مىسوزد\r\nاز اين تهاجم آتش ، از اين شرار هجوم * شهاب در دل سرخ‌ات شبانه مىسوزد\r\nتو آب بودى و سرچشمهء زلال حيات * كنون ز آتش قهرت زمانه مىسوزد\r\nز جزرهاى تو درهاى بىصدف لرزان * ز مدّ حادثه جان بىبهانه مىسوزد\r\nچه دام‌ها كه در اين ره نهاد دشمن ما * خداى را مددى كن كه دانه مىسوزد\r\nچه شوم بود هجوم تو اى شب خونين ! * تمام هستى ما جاودانه مىسوزد\r\nحرام باد به كام عدو شراب وصال * خمار تشنگىام عارفانه مىسوزد\r\nبه ياد سوك سياووش « سو و شون » داريم * كه شاهديم شبستان خانه مىسوزد\r\nز سوز سينهء « افسر » شنو حكايت عشق * به اين بهانه چه سازم ؟ ترانه مىسوزد ! \r\n\r\nنقّاش\r\n تصوير يار بر دل زيبا كشيده‌ام * يك آسمان اميد به دريا كشيده‌ام\r\nدامن كشان ز باغ گلستان گذشته‌ام * تا باغ روى دوست به مينا كشيده‌ام\r\nچون روى او به سينهء خورشيد ديده‌ام * از بزم شمع و قصّهء گل پا كشيده‌ام \r\n\r\n","description":"","footnote":"","page_name":" 323 ","page_number":323},
  {"content":"\r\n\r\n همچون صدف ز سينهء امواج بىكران * بر دل هزار نقش فريبا كشيده‌ام\r\nاز دفتر حيات من اين قصّه را بخوان * هر تار جان به پود تمنّا كشيده‌ام\r\nكشتم شرار عشق پس از سال‌ها اميد * دست غبار بر رخ صحرا كشيده‌ام\r\nهمچون حباب ، يك‌نفس از ساغر تهى * جامى به نامرادى دنيا كشيده‌ام\r\n« افسر » به ياد دوست سرود وفا بخوان * كاين نغمه را به چنگ نكيسا كشيده‌ام \r\n\r\nشيراز\r\n راست گفتى « ديگر اين شيراز آن شيراز نيست » * مأمن لطف و صفا و جاى اهل راز نيست\r\nباغبان خاموش و درهاى قفس باز است ، ليك * بلبلان خسته‌اش را فرصت پرواز نيست\r\nسينه‌ها از راز اندوه زمان انباشته * مجمع آشفتگان را مأمن ابراز نيست\r\nسرخوشان عشق را شوريدگىها ، اى دريغ ! * آن شبانه مستى و آن مرغ دستان ساز نيست\r\nقلب‌ها از سوز عشق و مستى صهبا تهى * سوز دل را ساز هستىبخش غم‌پرداز نيست\r\nما كجا و مستى و شوريدگىها ، اى دريغ ! * آن شبانه مستى و آن مرغ دستان ساز نيست\r\nدست گلچين ، سرخ گل‌هاى بهاران را ربود * در چمن‌ها رونق ياس و صفاى ناز نيست\r\nيا كه آن شيراز هست و جلوه‌هاى عشق و ناز * خاطر عاشق‌نواز و محرم دمساز نيست\r\n« افسرا » بر خاك درگاه سخن‌سازان عشق * جاى پاى مرغكان خسته از پرواز نيست \r\n\r\nنسيم آرزو\r\n رفتند ياران از برم ، تنهاى تنها مانده‌ام * همچون صدف ، بر ساحل آرام دريا مانده‌ام\r\nبىخوشه‌هاى آرزو ، بىتوشه‌هاى عشق او * فارغ ز رنج روزها ، در دام شب‌ها مانده‌ام\r\nدُردى كش ميخانه‌ام ، با آشنا بيگانه‌ام * امشب دگر چون دُرد مى در جام صهبا مانده‌ام\r\nهردم نسيم آرزو ، در دامن جان مىوزد * زين رو چو داغ لاله‌ها ، پنهان و پيدا مانده‌ام \r\n\r\n","description":"","footnote":"","page_name":" 324 ","page_number":324},
  {"content":"\r\n\r\n\r\nغصّه‌هاى من\r\n تو قصّه‌هاى منى غصّه‌هاى ديرينى * تو غمگسار منى ، نغمه‌هاى شيرينى\r\nبهار گمشده در جلوه‌هاى پاييزى * شهاب روشن انديشه‌هاى ديرينى\r\nدرنگ خستهء ظلمت‌سراى جاويدى * شتاب بىخبر شاه‌بال شاهينى\r\nبه روزگار سياهم تو بخت آينه‌اى * گناه هستى من ، بىگناه مىبينى\r\nچه حسرتى است مرا اى زلال جارى آب ! * كه مرده‌ايم به مرداب و نيست تسكينى\r\nز سرزمين من اى كاوهء زمن برخيز ! * شكوه گمشده را تازه كن به آيينى\r\nبه يمن فرّ اهورايىات فروزان كن * شرار آتش زرتشت را به فردينى\r\nچه مانده‌ايم به مرداب‌هاى جادويى * رونده باش كه در سوك خويش ننشينى\r\nتو حافظا به من آموز رسم رفتن را ! * كه رند و مرشد هر رهروِ جهان‌بينى\r\n« از اين سموم كه بر طرف بوستان بگذشت * عجب كه رنگ گلى ماند و بوى نسرينى »\r\nبه استوارى سرسبز سروها سوگند * به لاله‌زار وطن غير دوست نگزينى\r\nبه جاى سوك سياووش ، كين او خواهم * ز كينه‌هاى كهن گر به‌جا بود كينى\r\nسرشك ديده‌ام « افسر » گواه اين باور * در آسمان شبم ، خوشه‌هاى پروينى \r\n\r\nآرزوى محال\r\n وارسته‌ايم و گوشهء عزلت نشسته‌ايم * جام جفا به سنگ صبورى شكسته‌ايم\r\nجز با خيال دوست كه آرام جان ماست * پيوند خويش از همه عالم گسسته‌ايم\r\nشور و نواى عالمى از شوق ما به پاست * در خلوتى كه بىخود و تنها نشسته‌ايم\r\nهجران چو ريخت بادهء لبريز عشق ما * پيوند خويش با مى و پيمانه بسته‌ايم\r\nدر آشيان بيم و اميد حريم دل * چون مرغك رميده و بيمار و خسته‌ايم\r\nجان سوخت در حرارت جانسوز دردها * آن شاخه‌ايم كز دل خورشيد رسته‌ايم\r\nپابند آرزوى محاليم « افسرا » ! * هرچند از دوراهى ترديد رسته‌ايم \r\n\r\n","description":"","footnote":"","page_name":" 325 ","page_number":325},
  {"content":"\r\n\r\n\r\nافسر ( 1318 )\r\nخانم طلعت اشرف‌زاده شيمى كه تخلّص خود را افسر قرار داده امّا تاكنون از اين تخلّص در شعر خود استفاده نكرده است ، فرزند زين العابدين ، در سال 1318 هجرى شمسى در اروميه ديده به جهان گشود . وى دربارهء خانوادهء خود چنين مىگويد :\r\n« پدر و مادرم هر دو آذربايجانى بودند و با همان صداقت آذرى ، به عللى كه شايد تقدير و سرنوشت باشد ، در كودكى به همراه پدر و مادر و خواهر و برادرانم به اصفهان آمديم . پدرم دكتر داروساز بود ، مادرم زنى پردل‌وجرئت و راستگو از سادات موسوى ، كه پدرش نيز دكتر داروساز بود . »\r\nاشرف‌زاده تحصيلات ابتدايى و متوسّطه را به انجام رسانيد و به دريافت مدرك ديپلم توفيق يافت و تا اخذ مدرك فوق ديپلم پيش رفت . آن‌گاه به استخدام بانك ملّى درآمد و در اصفهان به خدمت اشتغال ورزيد و سرانجام پس از سال‌ها خدمت بازنشسته گرديد .\r\nافسر از نوجوانى به شعر و ادبيّات دلبستگى يافت و نخستين شعرى كه سرود ، در دوازده‌سالگى دربارهء زمستان بود و به تدريج طبع‌آزمايى كرد و از مطالعهء دواوين اشعار شاعران عارف پيشه ، چون مولوى ، غافل نماند و از خواندن سرگذشت عرفا ، مانند منصور حلّاج ، لذّت مىبرد . در عين حال خود مىگويد :\r\n« هيچ‌گونه ادّعاى شاعرى ندارم و مكاتب شعرى را نيز مطالعه نكرده و فرا\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nنگرفته‌ام و با اوزان و قافيه چندان آشنايى ندارم ، امّا ديوان چند تن از شعرا را خوانده‌ام و به مفاهيم و معانى اشعار توجّه و علاقه دارم . »\r\n\r\nديدار\r\n هجران به سر آمد هله ايّام وصال است * هنگام بهار آمد و پايان فراق است\r\nگلدسته بياريد ، بگوييد و بخنديد * هم نقل بپاشيد كه اين مأمن يار است\r\nاز دهر نترسيد ، بخوانيد و برقصيد * قُمرى به ترانه است و كنون بانگ هَزار است\r\nبا عشق بجوشيد ، بسوزيد و بسوزيد * كاين دم گذران است و چنان آب روان است\r\nسرمست بياييد و وز آن باده بنوشيد * هردم نخروشيد كه چون است و چنان است\r\nدى رفت ، ز امروز و پريروز نپرسيد * آن ظلمت شب رفت كه خورشيد دمان است\r\nاز مرگ نترسيد ، بميريد و بميريد * معبود به راه است كه او دادرسان است\r\nهم عود بسوزيد و همى ذكر بگوييد * داود به آواز و فلك تارزنان است \r\n\r\nمظهر اسرار\r\n وقتى كه تو مىگويى يوسف به ته چاه است * جانا تو بگو با ما ، با ما ز چه مىگويى\r\nاين ساقى و پيمانه و آن جام مى و ساغر * يار از كدامين مى از جام كه مىگويى\r\nاز نيستى و مستى از چشم و چراغ دل * از عشق و گلاب و گل احوال كه مىگويى\r\nهم قطره و هم دريا هم موج در آن دريا * پيوسته خروشانند از وصل چه مىگويى\r\nچون دايره و پرگار از نقطه و از دوّار * سرگشته و سرگردان از كار كه مىگويى\r\nاز آب و گل انسان ، از « مَنْ عَرَفَ رَبَّه » * از جوهر و از مظهر اسرار كه مىگويى \r\n\r\nدر وصف شاه نعمت اللّه ولى\r\n اى كه بوده گاه شام و گاه ماهان كوى تو * هم به تركستان تو شاه و هم به كرمان بوده‌اى \r\n\r\n","description":"","footnote":"","page_name":" 327 ","page_number":327},
  {"content":"\r\n\r\n در شريعت ، در طريقت ، هم رديف كاملان * هم نسب با آل حيدر ، شاه شاهان بوده‌اى\r\nدرس عشق و عاشقى از يافعى آموختى * هم به ماهان در صفه استاد رندان بوده‌اى\r\nدر خرابات تو هر فرزانه‌اى بىخود شده * علم قال انداخته در كوى جانان بوده‌اى\r\nهم ببردى معرفت بر نفس و هم بر ربّ خود * عارف دريادلان محسود خامان بوده‌اى\r\nمير مستان ، عقل كل شاه جهانى و ولىّ * پرتوى از نور حقّ و كامل انسان بوده‌اى\r\nخودستايى مىنپندارند ارباب خرد * نغز گفتار تو را ، زيرا ز شاهان بوده‌اى \r\n\r\nپيرى\r\n پيرى آمد زرد شد آن آب و رنگ زندگى * خود كجا شد آن‌همه شور و شرار زندگى\r\nچند روزى صرف گفت دل شد و هشدار عقل * كاروان آمد گذشت از كوره‌راه زندگى\r\nاى خلايق ! « هفت شهر عشق را عطار گشت » * مانده‌ايم ما همچنان در گيرودار زندگى\r\nمهلت ماندن به پايان آمد اينك ، اى دريغ ! * مانده در دستم شكسته كهنه تار زندگى\r\nجستم از رؤيا كه گيرم دامن پير خرد * گفت از غيبم كه ديگر كو بهار زندگى \r\n\r\nهستى\r\n دانى كه چيست هستى ، رنج و غم و دويدن * در كنج غم نشستن ، انگشت برگزيدن\r\nظلم و ستم كشيدن ، خون از مژه چكيدن * وا حسرتا شنيدن ، وز دوستان بريدن\r\nدر فقر پنجه كردن ، در موج غم تپيدن * در ديده اشك و ماتم ، آه از جگر كشيدن\r\nوز حقّ خود گذشتن ، نامردمى بديدن * آوارگى كشيدن ، خون جگر چشيدن\r\nافتان و لنگ و خسته در وادى بيابان * لب‌تشنه و هراسان سرچشمه‌اى نديدن\r\nبا حسرتى ز رفته در گوشه‌اى خزيدن * ناشاد از مقابل ، در شعله پر كشيدن\r\nدر پيچ و پيچ هستى از سنگلا پريدن * زخم زبان شنيدن هم سينه را دريدن\r\nدر آرزوى بودن يا به رهى رسيدن * گاهى به پا دويدن ، گاهى به سر دويدن\r\nزانوى غم گرفتن ، مرگ عزيز ديدن * شايد كه باشد اين‌ها زكات زنده بودن \r\n\r\n","description":"","footnote":"","page_name":" 328 ","page_number":328},
  {"content":"\r\n\r\n با جنگ و ننگ و نفرت در زير پا لهيدن * دلگير از دم مرگ در واپسين دميدن\r\nآشفته و پريشان با بوسه بر لب مرگ * هجرت ز هم گزيدن ، در گود آرميدن\r\nكوتاه كن حكايت ، خاموش تا بدانى * سخت است زندگانى حتى نفس كشيدن \r\n\r\nآدم خاكى\r\n ما خاك‌نشينان همگى رهگذرانيم * سرگرم جهانىّ و چنان بىخبرانيم\r\nفارغ ز وراييم و همى بردهء نانيم * دلبسته به سيم و زر و قارون زمانيم\r\nدلدادهء جاهيم و جلاليم و مقاميم * دنبال زر اندوختن و مكنت و ماليم\r\nفرعون‌صفتانيم و چو چنگيز زمانيم * در بند غروريم و به آزار كسانيم\r\nصد چهره و پرحيله و بىمهر و وفاييم * از جهل ندانيم كه فانى نه بقاييم\r\nآسوده نه از فتنه و از زخم‌زبانيم * بيگانه ز همديگر و حتّى ز خداييم\r\nاز زشت نترسيم كه در بند هواييم * بر گور نه كس خفته همى سينه زنانيم\r\nدر بخل و حسد غوطه‌ور و چنگ زنانيم * غافل ز جهان دگريم و ز معاديم \r\n\r\nتقدير « 1 »\r\n در لوح ازل نقش برين بود و چنين بود * تقدير بر اين بود نه دلخواه من اين بود\r\nراضى به قضا بايد و راضى به رضا بود * يا ربّ چه كنم ؟ حكم همين بود و همين بود\r\nما را نه به درگاه خدا رأى خودى بود * بىخويش به پيشانى ما حكم يقين بود \r\n\r\nآرزومندى\r\n برادر جان ! نمىدانى چه اندازه دلم تنگه * دلم در آرزو و در هواى يار يكرنگه \r\n\r\n\r\n","description":"","footnote":"\r\n( 1 ) - اين شعر را در سوك برادر خود ، توفيق اشرف‌زاده سروده است .\r\n","page_name":" 329 ","page_number":329},
  {"content":"\r\n\r\n به هر خانه نظر كردم درون آن پر از جنگه * به جاى مهر در دل‌ها ، همه كيد است و نيرنگه\r\nزبان مردمان چرب و درون طبل تو خالى است * نمىدانم كه قلب اين گروه از آهن است و يا كه از سنگه\r\nبرادر جان ! بيا بنشين كه تا گويم غم دل را * نگاه مردمان ، چون فصل سرما سرد و بىرنگه \r\n\r\nجوانمردى\r\n مردى نه به اسم است و به رسم است و به ثروت * بايد كه در اين رهگذر عمر سخى بود\r\nبخشنده چو حاتم شد و در فضل چو ادهم * فرزند ادب بايد و از زشت برى بود\r\nبا مهر و وفا بود و صفا بود و شجاعت * فرزانه و مردانه چو آن راد علىّ بود \r\n\r\nيا ربّ !\r\n همه تسبيح تو بايد همگان ذكر تو شايد * كه به‌جز راه تو يا رب به كجا راه توان برد\r\nتويى آن اوّل و آخر ، تويى آن ظاهر و باطن * تويى آن نور دو ديده ، ز تو انوار توان برد \r\n\r\nشكسته\r\n بايد شكسته باشى ، از خود گسسته باشى * تا نور جان ببينى ، تا جان جان ببينى\r\nاز دل تو كين برون كن ، هم صافى درون كن * هم ياد او فزون كن ، تا كه نهان ببينى \r\n\r\n","description":"","footnote":"","page_name":" 330 ","page_number":330},
  {"content":"\r\n\r\n\r\nافسون ( )\r\nخانم طاهرهء لطفى فرزند نصرت اللّه در تهران در خانواده‌اى فرهنگ دوست و ادب‌پرور چشم به جهان هستى گشود و در اين شهر به كسب دانش پرداخت ، تحصيلات ابتدائى و دورهء متوسطه را به پايان رسانيد و در رشتهء ادبى ديپلم گرفت .\r\nخانم لطفى از دوران تحصيل در دبيرستان يعنى از سن چهارده‌سالگى سرودن شعر را آغاز كرد و از همان زمان اشعارش در مجلهء جوانان به چاپ مىرسيد و چون از استعداد و قريحه سرشار برخوردار بود به زودى شعرش به شكوفائى رسيد و مورد توجه محافل ادبى قرار گرفت .\r\nخانم لطفى در آغاز شاعرى با نام خانوادگى تخلّص مىكرد امّا بعد از اين تخلّص چشم پوشيد و تخلّص افسون را براى شعرش برگزيد خود درباره كار شاعرىاش مىگويد : در حال حاضر در بيشتر انجمن‌هاى ادبى تهران عضويت دارم امّا شروع كار شاعرىام در انجمن ادبى شاعران ايران بود كه سرپرستى آن را استاد كيومرث مهدوى ( خديو ) عهده‌دار است و من در اين رهگذر از راهنمائىها و ارشادات وى همواره بهره گرفته‌ام و در سال 1383 در اقتراح تضمين غزلى در اين انجمن رتبه سوّم را در ميان شاعران كسب كردم امّا در سال جارى رتبه اول را در مسابقه حائز گشته‌ام .\r\nافسون شاعرى خوش‌قريحه و نيكوپرداز است و آنچه مىسرايد از زيبائى و لطف كلام و انسجام برخوردار مىباشد وى علاوه بر هنر شعر و شاعرى در هنر نقاشى\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nنيز دست دارد و اوقات فراغت را به كار نقّاشى و مطالعه كتاب و سرودن شعر مىپردازد .\r\nخانم لطفى عقيده دارد : « عشق در هر كارى منشاء پيروزى و اوج انسان است و عشق در نهاد من ، جايگاهى رفيع دارد همه چيز را عاشقانه مىبينم ، به خداوندى كه آفريدگار است و خالق زيبائيهاست عشق مىورزم ، مردم و خانواده را عميقا دوست دارم و با عشق رشد كرده‌ام . »\r\nافسون در سرودن انواع شعر از غزل و مثنوى و چهار پاره و رباعى و دوبيتى طبع‌آزمائى مىكند امّا بيشتر قالب غزل را بيشتر دوست دارد و آثارش در مجله وزين هنرپو كه به مديريت استاد محمد كاظم سالمى منتشر مىشود به چاپ مىرسد و همچنين در مجموعه‌هاى بر گستره شعر كه گزيده آثار شاعران است از سوى انتشارات سالمى به زيور طبع آراسته مىگردد .\r\n\r\nدر عالم شيدائى . . .\r\n كوچه گَردِ كوچكِ تنهائىام * با تو در يك عالمِ شيدايىام\r\nمىرسى امشب به مرزِ عاشقى * هم‌سفر با اين دلِ رؤيائىام\r\nبا تو سرشار از بلوغِ شاعرى * نغمه‌ام ، شورم ، پُر از زيبائىام\r\nمرغ ماهيخوارِ غمها گشته‌ام * بس‌كه خامَست اين دلِ دريائىام\r\nموجِ دردى مىشود در چشمِ تو * اشك اقيانوسِ ناپيدائىام\r\nمانده در جغرافياى سادگى * تار و پودِ اطلسِ تنهائىام\r\nبِكر مانده دُخترِ اشعارِ من * نوعروسِ حجله‌ى ليلائىام\r\nهر كلامم واژه‌ى آغوشِ تُست * پرعطش چون لاله‌ى صحرائىام\r\nمىسُرايم با لبانم بوسه را * محوِ اين اشعارِ بىپروائىام\r\nهمچو « افسون » را دل را گفته‌ام * بعد از اين من ماندم و رسوائىام \r\n\r\n","description":"","footnote":"","page_name":" 332 ","page_number":332},
  {"content":"\r\n\r\n\r\nامّا نشد\r\n آمدم تا مست و مدهوشت كنم ، امّا نشد * عاشقانه تكيه بر دوشت كنم ، امّا نشد\r\nآمدم تا از سرِ دلتنگى و دلواپس * گريه‌ى تلخى در آغوشت كنم ، امّا نشد\r\nآرزو كردم كه امشب در سرابِ زندگى * چون شرابِ كهنه‌اى نوشت كنم ، امّا نشد\r\nنازنينم يادِ تو هرگز نرفت از خاطرم * اين سخن آويزه‌ى گوشت كنم ، امّا نشد\r\nشعله‌ور شد تا به دل خاكسترِ احساس تو * لحظه‌اى رفتم كه خاموشت كنم ، امّا نشد\r\nبعد از آن نامهربانيهاى بىحدّ و فزون * سعى كردم تا فراموشت كنم ، امّا نشد \r\n\r\nدل دردآشنا\r\n پُربارتَر ز بارشِ ابرِ بهارىام * رگبار اشك مىرسد كه بىقرارىام\r\nآن شاخ پُرگُلم كه ز طوفانِ حادثه * سر زير برگ بُرده‌ام از شرمسارىام\r\nدر انتظارِ ديدنت اى گُلشن اميد * عمرم گذشت در رَه چشم‌انتظارىام\r\nكى مىرود ز خاطرِ من آرزوى تو ؟ * تركم مكن كه دست بلا مىسپارىام\r\nدل‌بسته‌ى وفاى تو و خامِ دل شدم * بيچاره‌ى محبّت از اين دوستدارىام\r\nديوانِ شعرِ من به هزاران غزل رسيد * با سوگِ دل سروده‌ام از سوگوارىام\r\nمانند مرغ در طلبِ آب و دانه‌اى * دلخوش به اين بهانه من از جيره خوارىام\r\nباغ دلم تُهى شده از سرو و نسترن * چون تاك سركشيده به باغِ چنارىام\r\nاز سرنوشتِ خويش چه نالم كه فتنه‌ها * افكنده سوى دام چو بازِ شكارىام\r\nازبس به روزگار بلا ديده‌ام به چشم * ديگر نمانده حوصله‌اى بهر زارىام\r\nپيوسته سر به دامنِ حسرت نهاده‌ام * صبرِ دلم شكسته شد از بُردبارىام\r\nافتاده‌ام به دامِ هوسهاى زندگى * همچون پرنده از قفسِ تن فرارىام\r\nدنيا رسيده زير پروبالِ خسته‌ام * گُم شد ميانِ دشت شقايق قنارىام\r\nبر چهره‌ى اميد زدم پنجه‌اى ز درد * زيراكه روزگار زده زخمِ كارىام\r\nآنجا كه عشق را به پشيزى نمىخرند * جان را به كف گرفته‌ام از جان‌نثارىام \r\n\r\n","description":"","footnote":"","page_name":" 333 ","page_number":333},
  {"content":"\r\n\r\n درياى غم شده دلِ درد آشناى من * چون جويبار گشتم و از ديده جارىام\r\nآموختم به مكتبِ احسان و صبر خود * خو كرده‌ام به دردِ دل از سازگارىام\r\n« افسون » بمانده‌ام به غم و رنجِ بىكسى * دستى مگر به لطف شتابد به يارىام \r\n\r\nفصل بهار\r\n اى دل به چمن رو كن چون فصلِ بهار آمد * گل باز و شكوفا شد هر شاخه به بار آمد\r\nصحرا و دَمن گوئى پر از گل و ريحان شد * از شوقِ تماشايش در ديده قرار آمد\r\nسرماى زمستان رفت از خوابِ دى و بهمن * مهتابِ درخشنده وقتِ شبِ تار آمد\r\nسر داده به بُستانها صد شور و نوا بلبل * آوازِ قنارىها تا شهر و ديار آمد\r\nاز دامنِ كُهساران شد چشمه روان هر سو * چون سبزه‌ى نُورُسته هر گوشه كنار آمد\r\nاز بوس خوش نرگس شد خانه‌ى دل روشن * سرخى شَفق امشب تا پشتِ حصار آمد\r\nآغوشِ زمين گشته از لاله نگارستان * زيبا و فريبنده در چشمِ نگار آمد\r\nشد نغمه‌ى شورانگيز آواى خوشت « افسون » * كز سينه‌ى پُرمهرت گُلبانگِ بهار آمد \r\n\r\nتا به كى ؟\r\n رنجِ دنيا را كشيدن تا به كى ؟ * گوشه‌ى عُزلت گُزيدن تا به كى ؟\r\nمثل آهى در اسارتگاهِ دل * همره اشكى وزيدن تا به كى ؟\r\nجُغدِ غم گشتن به هر ويرانه‌اى * در خرابه سركشيدن تا به كى ؟\r\nمانده چون خونابه در رگهاى ما * قطره‌ها از دل چكيدن تا به كى ؟\r\nاز دوروئىهاى ياران دغَل * كُنج تنهائى خزيدن تا به كى ؟\r\nدر دلِ نااهلِ اين نامردُمان * رنگِ يكرنگى نديدن تا به كى ؟\r\nشوره‌زارِ عمر را پيموده‌ايم * تلخى آن را چشيدن تا به كى ؟\r\nشانه‌ها خم شد ز بارِ زندگى * پُشت را از غم خميدن تا به كى ؟\r\nما اسيرِ خوابِ غَفلت گشته‌ايم * عُمر طى شد آرميدن تا به كى ؟ \r\n\r\n","description":"","footnote":"","page_name":" 334 ","page_number":334},
  {"content":"\r\n\r\n همچو « افسون » خسته از نابُرده‌ها * در پى حسرت دويدن تا به كى ؟ \r\n\r\nدلگير\r\n از مرگ مگو دلم به دنيا گير است * هرچند كه جانِ خسته از من سير است\r\nاين عشق نمىگذارد آسوده شوم * تقصيرِ دلِ شكسته‌ى بىپير است\r\nدل كندن و دل بُريدن آسان نَبُوَد * اين واژه‌ى عاشقى چه بىتفسير است\r\nدر هر ورق از كتابِ شعرم بنويس * شيرازه‌ى عمر من در اين زنجير است\r\nافسانه‌ى زندگى سراسر رَنجَست * مفهومِ تمامِ لحظه‌ها دلگير است\r\nاز دست مده بهانه‌ى ديدن را * تأخير مكن ، بيا كه فردا دير است\r\n« افسون » تو مگو كه قسمت ما اين بود * من هرچه كشيده‌ام از اين تقدير است \r\n\r\nگردش ايّام . . .\r\n يك روزِ خوش از گردشِ ايّام نديدم * جز خون‌ِدل خويش در اين جام نديدم\r\nشد روز و شبم تار ز گردابِ حوادث * توفان زده‌ام ساحلِ آرام نديدم\r\nهر لحظه درين زندگى پُرتَعب و درد * جُز دردسر و سختى و آلام نديدم\r\nدل از همه جا كَندَم و در گوشه‌نشينى * پژمُرده‌تر از اين دلِ ناكام نديدم\r\nتا بال گشودم پى گُل‌گشت و تماشا * هر گوشه نظر كردم و جز دام نديدم\r\nمرغِ دِلم از كُنجِ قفس پر زده امشب * اين وحشىِ حسرت زده را رام نديدم\r\nهر روز كه در راه وصالِ تو گذشته * عُمريست كز آن وصلت و فرجام نديدم\r\nدل دادنِ من مايه‌ى رسوايى من شد * كم تُهمت ازين مردم بدنام نديدم\r\n« افسون » همه‌ى زندگيم رفت به يغما * جز دلت ازين عمر سرانجام نديدم \r\n\r\n","description":"","footnote":"","page_name":" 335 ","page_number":335},
  {"content":"\r\n\r\n\r\nدر انتظار\r\nتقديم به آقا امام زمان ( عج )\r\n امروز همه شاديم ، شاديم كه عيد آمد * خورشيد درخشان شد عالم به نَويد آمد\r\nفرخنده بُوَد بر ما اين باغِ پر از غُنچه * مژده به همه ياران چون عيد سعيد آمد\r\n* * * كى ديده‌اى ما افتد بر چهره‌ى زيبايت ؟ * آقا به خدا خاليست در بينِ همه جايت\r\nجان و دلِ ما گشته لبريز ز عشقِ تو * روى سَرمان بگذار يك‌لحظه قَدمهايت\r\n* * * تا چشمِ بَدِ دنيا پُرحيله و نيرنگَست * دل در قفسِ سينه يكپارچه از سنگَست\r\nگفتند كه مىآيى تا ظُلم براندازى * اى ياورِ محرومان بىتو دلِ ما تنگَست\r\n* * * دير آمدى و ديدى چشم و دلِ ما خون شد * در حسرتِ ديدارت اين درد چه افزون شد\r\nاز رنج و ستم گوئى وارونه شده دنيا * صبرِ دلِ مُشتاقان همچون دلِ مجنون شد\r\n* * * تنها شده‌ام بىتو اى جانِ جهان مهدى * در سينه‌ى عُشّاقت درديست نهان مهدى\r\nبا اشك صفا داديم هر لحظه دل‌وجان را * تا نامِ قشنگِ توست بر روى زبان مهدى\r\n* * * اى برگِ گل نرگس ما همسفرت هستيم * هر لحظه چو پروانه بر گِردِ سَرت هستيم\r\nبىتاب توئيم عمرى اى حامى مظلومان * هر جمعه كه مىآيد ما مُنتظرت هستيم \r\n\r\nوقت اذان\r\n باز به درگاهِ او دستِ دعا مىبَرم * شكوه‌ى ناگفته را پيش خدا مىبَرم\r\nگرمى دستانِ من مُلتهب از عشق اوست * سينه‌ى سوزانِ من پُرتَعب از عشق اوست\r\nواى كه تنگ غروب سوى تو پر مىزنم * گوشه‌ى درگاه تو تكيه به در مىزنم \r\n\r\n","description":"","footnote":"","page_name":" 336 ","page_number":336},
  {"content":"\r\n\r\n در بُگشا روى من ، وقتِ اذان آمده * مرغ پريشانِ دل بىتو به جان آمده\r\nبانگ انا الحق زدن وردِ زَبانم شده * ياد تو و نامِ تو مونِس جانم شده\r\nوقت سجود است و باز موقعِ پرواز من * شوكت بسم‌اللهت سجده‌گه راز من\r\nكوچكم و بنده‌ام ، بنده‌نوازم توئى * عاشقم و خسته‌ام ، محرم رازم توئى\r\nبوسه بر آن درگه و مِهر جبين مىزنم * بهر عبُوديّتَم سر به زمين مىزنم\r\nحسِّ قشنگى شده گريه‌ى پنهانيَم * نقش تو با مُهرِ دل خورده به پيشانيَم\r\nاوّل هر نامى و باطنِ پنهان توئى * خالق اين عالم و آخرِ ايمان توئى\r\nروز و شبم فكر توست ، چونكه توئى يار من * واقف و آگه شدى بر همه اسرار من\r\nمن كه نديدم به جُز مهرِ كريمانه‌ات * باز فِشُردَم خجل زنگ درِ خانه‌ات\r\nگرچه زمان طىّ شد و فرصتِ رازم گذشت * آه خدايا ببخش ، وقت نمازم گذشت \r\n\r\nناله‌ى پنهان\r\n همه‌ى تارِ وجودم شده فرياد امشب * خسته از جَورِ زمان و غمِ بيداد امشب\r\nنشنَود گوشِ كسى ناله‌ى پنهانى من * كه دل از حادثه‌ها گشته چه ناشاد امشب\r\nدستِ يارى طلَبم از همه‌ى دِل‌شُدگان * مگر از همّتِ ياران شَوم آزاد امشب\r\nمانده در كُنجِ اسارت دلِ خوش‌باور من * تا ز يادم نرود فتنه‌ى صيّاد امشب\r\nسيلِ غم آمده و خانه‌خرابم كرده * من كه ويران شده‌ام خانه‌ات آباد امشب\r\nقامتِ سرو شكسته‌ست ز توفانِ خزان * بس‌كه اين باغ شده غارت از اين باد امشب\r\nهرچه از سبزه و گل بود به يغما بُردند * ريشه‌كَن شد گل و گلزار ز بنياد امشب\r\nشعر « افسون » همه جا قصّهء در دست و فغان * گرچه با خاطره‌ها رفته‌ام از ياد امشب \r\n\r\nبه ياد كربلا\r\n خون و آتش گشته امشب سرزمينِ كربلا * اشك و ماتم مىنشيند بر جبينِ كربلا\r\nآه برخيز اى مسلمان ياورت تنها شده * خيل دشمن مىشتابد در كمينِ كربلا \r\n\r\n","description":"","footnote":"","page_name":" 337 ","page_number":337},
  {"content":"\r\n\r\n بانگ « الغوث » از گلوى عاشقان آيد برون * كس نديده ناله‌هاى اين‌چنينِ كربلا\r\nخانه‌ى امن الهى ، اين حَرم ويران شده * غم گرفته چهرهء شهر غمينِ كربلا\r\nجوششِ عشق و ارادت سربِدارانند و بس * خون همىجوشد ز صحراى حزينِ كربلا\r\nاين جسارت‌ها نمىبخشند جز با مُشتِ خود * بر دهانِ دشمنِ قرآن و دينِ كربلا\r\nتا اهانت مىشود در بارگاه امنِ او * ناله از دل مىزند خلوت‌نشينِ كربلا\r\nبرق شمشير است و خَشم و سينه‌هاى مُلتهب * تا شود پاك اين خباثت از زمين كربلا \r\n\r\nگريه كن . . .\r\n وقتى دلت اسير بهانه‌ست گريه كن * گلهاى درد پر ز جوانه‌ست ، گريه كن\r\nوقتى گرفته راه گلو را هواى بغض * اشكت به روى گونه روانه‌ست گريه كن\r\nاين سوزِ سركشى كه به دل مىزند شرر * دودش فزون ز حد و زبانه‌ست گريه كن\r\nشد آسمانِ سينه‌ى تو ابرى و ملول * دل مه گرفته تا به كرانه‌ست گريه كن\r\nچيزى نمانده بهر غرورِ شكسته‌ات * روى لبت اگرچه ترانه‌ست گريه كن\r\nكابوسِ بىپناهى و اندوه بىكسى * مثلِ سكوتِ تلخ شبانه‌ست گريه كن\r\nديدى اگر كه بسته به رويت در اميد * قفلى هنوز بر در خانه‌ست گريه كن\r\nباور مكن حديث وفا را ز ناكسان * اين حرفها دروغ و فسانه‌ست گريه كن\r\nآه اى سرود نابِ غزلهاى عاشقى * ديدى كه عشق بىتو بهانه‌ست گريه كن\r\n« افسون » اگرچه مهر و وفا كيميا شده * اين رسمِ روزگار و زمانه‌ست گريه كن \r\n\r\nامّيد زندگيم\r\n خوش آن دمى كه عزيزِ دلم كنارم بود * اميد زندگيم ، پيكِ روزگارم بود\r\nگرفت دهرِ ستم‌پيشه از بَرم او را * همان‌كه بىخبر از دردِ انتظارم بود\r\nدلم شكسته خدايا از اين دورنگيها * اسير فتنه مگر فكر حالِ زارم بود\r\nنكرده‌ام به جهان جز صفا و يكرنگى * خدا گواهِ دلِ زار و بىقرارم بود \r\n\r\n","description":"","footnote":"","page_name":" 338 ","page_number":338},
  {"content":"\r\n\r\n بر او كه دست وفا دادم و جفا ديدم * چه آتشى به دلم زد ، كسى كه يارم بود\r\nفقط به پاسِ دل آزادگى در اين دنيا * يگانه يارِ وفادارِ من سه‌تارم بود\r\nخدا ، خدا من از آن آشنا چه‌ها ديدم * شكست قلبِ مرا آنكه از تبارم بود\r\nز بىوفايىِ او از چه شِكوِه سر نَدهم * كه روز و شب همه جا اشك و گريه كارم بود\r\nبه باغِ زندگيم چون تگرگ و طوفان زد * هجوم بادِ خزان ، موسم بهارم بود\r\nرسيده پرتو عشقش به گور احساسم * كه لطف خاطره‌اش سايه‌ى مزارم بود \r\n\r\nچند دوبيتى و رباعى گل محمدى\r\n امشب چه صَلاى سَرمدى مىآيد * با شور و نواى احمدى مىآيد\r\nاز باغ نَبُوتش شميمِ صلوات * چون بوى گل محمدى مىآيد \r\n\r\nامام زمان ( عج )\r\n ديوانهء تو گشتم و امشب هوائىام * اى واى اگر به ديدنِ عاشق نيائىام\r\nمن آن مسافرم كه به شوقِ رسيدنت * در عالمِ وصالِ خودم كربلائىام \r\n\r\nزمانه\r\n كجا بردى پناه و ياورم را * كه بگذارم در آغوشش سَرم را\r\nالهى بشكند دستت زمانه * كه از دستم گرفتى مادرم را \r\n\r\nنگاه\r\n در سينه پُر از حسرت و آهم كردى * افتاده ز پا چو خاكِ را هم كردى\r\nانگار خدا داد به من دنيا را * آن لحظه كه دزديده نگاهم كردى \r\n\r\n","description":"","footnote":"","page_name":" 339 ","page_number":339},
  {"content":"\r\n\r\n\r\nجناق عشق\r\n جناقِ عشق را من با تو بستم * به غفلَت ناگهان آن را شكستم\r\nشدم بازنده و بُردى دلم را * الهى مىشكست آن لحظه دستم \r\n\r\nبارگاه عشق\r\n با اشكهاى ديده كه طاهر نمىشديم * در بارگاه عشق كه زائر نمىشديم\r\nرنجى عميق در دلِ ما جاى كرده است * دردى اگر نبود كه شاعر نمىشديم \r\n\r\nغم جدائى\r\n در چهرهء تو نورِ خدائى ديدم * بس مهر و وفا ز آشنائى ديدم\r\nرفتى و نديده‌اى كه بر من چه گذشت * زين لطمه كه از غمِ جدائى ديدم \r\n\r\nحق ناشناسى\r\n فغان و ناله‌ام از ناسپاسيست * بيانِ دردم از حق ناشناسيست\r\nز بس ديدم به چشمم فتنه‌ها را * دل من موزه‌ى مردم‌شناسيست \r\n\r\n","description":"","footnote":"","page_name":" 340 ","page_number":340},
  {"content":"\r\n\r\n\r\nافكار ( 1325 - )\r\nسيّد محمّد افكار ، شاعر باذوق و خوش‌قريحه در شهر همدان قدم به عرصهء حيات گذاشت و در آن شهر نشو و نما يافت و با ارباب شعر و ادب درآميخت و از محضر اساتيد شعر كسب فيض كرد ، شعرش رونق گرفت و به شكوفايى رسيد .\r\nافكار ، شاعرى درويش مسلك بود ، شعر را به زبان ساده و بىتكلّف مىسرود ؛ آن‌گونه كه سخن مىگفت ، و در سرودن شعر فكاهى نيز دست داشت و اشعارى نيز به سبك و شيوهء « طرزى افشار » دارد كه از لطف خالى نيست و نشان از ذوق سليم و طبع روان او دارد .\r\nافكار ، در سرودن انواع شعر از قصيده و غزل و ترجيع‌بند و رباعى طبع‌آزمايى كرده ، ديوان اشعارش تاكنون طبع و نشر نگرديده است و نسخه خطّى آن نزد آقاى برنا ، همشهرىاش موجود مىباشد .\r\nوى سرانجام در سال 1325 شمسى چشم از جهان فروبست و در جوار باباطاهر عريان به خاك سپرده شد و به علّت تخريب و بازسازى آرامگاه بابا طاهر ، قبر وى و تنى چند از اساتيد شعر همدان از ميان رفت .\r\nابيات زير از يك ترجيع‌بند است كه بر سنگ مزارش نقر گرديده بود :\r\n بس ديده ز خلق بىوفايى * مِن بعد ، چنين خيال دارم\r\nبنويسم و مردمان بخوانند * ماند پس مرگ يادگارم \r\n\r\n","description":"","footnote":"","page_name":" 341 ","page_number":341},
  {"content":"\r\n\r\n دستور دهم كه تا نويسند * اين نكته به لوحهء مزارم\r\nهركس كه كمت گرفت ، كمش گير * انگار كه مرده ، ماتمش گير \r\nاشعار زير نمونه‌هايى از نظم اوست :\r\n\r\nسرّ نهان\r\n مدّتى از پى دلدار دويدم به غلط * تا به وى بر سرِ بازار رسيدم به غلط\r\nحيف و صد حيف كه او شاهدِ بازارى بود * من ورا پرده‌نشين يار گزيدم به غلط\r\nراحتِ جملهء اغيار فراهم كن بود * رنج بيهوده منِ زار كشيدم به غلط\r\nشكر لِلّه كه شد اين سرّ نهان مفهومم * كز گُلى من به جگر خار خليدم به غلط\r\nنشنيدم به‌جز از حرف محبّت از يار * هرچه را اندك و بسيار شنيدم به غلط\r\nهمچو منصور سرِ دار چمان خواهم شد * در چمن هرچه در اين دار چميدم به غلط\r\nيارا مونسِ اغيار بديدم به عبث * دلِ خود را به‌جز « افكار » نديدم به غلط \r\n\r\nامّت خونين كفن\r\n دل گرفتارِ خَمِ طرّهء گل‌پيرهنى است * از چه من فارغ و از هر گل و از هر چمنى است\r\nدلِ غافل تو به ديوانگى از آدينه * كه گرفتار بر آن سلسله صد همچو منى است\r\nنقطه يا هيچ و يا نيست دهانش ، اى كاش * لب گشايد به تكلّم اگر او را دهنى است\r\nدلِ آزاد مجوييد و بگوييد كه نيست * زان كه گر هست گرفتار به چاهِ ذقنى است\r\nيارم آمد بنشيند به بر ، امّا صد حيف * هركجا رفت سليمان ، ز پىاش اهرمنى است\r\nاى كه پيغمبرِ حسنى ! به خدا در محشر * كز قفاى تو روان امّت خونين كفنى است\r\nمدّعى ! چارهء بيچارهء « افكار » مكن * كه دچار او به رقيبى است كه كمتر ز زنى است \r\n\r\n","description":"","footnote":"","page_name":" 342 ","page_number":342},
  {"content":"\r\n\r\n\r\nدم راحت\r\n كس نيست ز عشقِ تو غريقِ يَمِ غم نيست * دل نيست كه مجروح ز بيداد و ستم نيست\r\nما فوق صنايع به جهان سرزند از وى * آن كس كه به عشق تو دچار چه كنم نيست\r\nمن دم به دمم در صددِ يك‌دمِ راحت * افسوس ! كه شد عمر و مرا حاصلِ دم نيست\r\nدو نان به دونان بند و مرا خالق يكتاست * با همّت او دل پىِ دينار و درم نيست\r\nجز ذاتِ وى ار جملهء اين خلق كريم‌اند * بر هيچ‌كسم حاجتى از عرض كرَم نيست\r\nعزّت همه او بخشد و ذاتِ همه از اوست * بىفكر وجودى است كه در فكرِ عدم نيست\r\n« افكار » ! به دل عرض تمنّا برِ او بر * تقرير لسان حاجتِ تحرير قلم نيست \r\n\r\nافطار من\r\n كرد صدپاره دلم پيشهء خودكار نوى * گوييا در هوس افتاده پىِ يار نوى\r\nبهر آبادىِ خود از پىِ ويرانىها * عرض مخروبه نموده است به معمار نوى\r\nآن كهن زال كه بينيد كلافيش به دوش * يوسفى راست خريدار به بازار نوى\r\nماه شعبان بود و ماه صيام است و به پيش * پس مرا از لب او بايدم افطار نوى\r\nاين خُمارى طلبد بادهء ناياب كهن * ترسم آخر كشدم بر در خمّار نوى\r\nدل كه افتاده به دنبالِ بهشتىرويى * خود به نيران نوى مىطلبد نار نوى\r\nهم شده جمعيت خاطر ( افكار ) پريش * هم فتاده است كنون بر سرش افكار نوى \r\n\r\nشب وصال « 1 »\r\n اى خوش آن شب كه با تو حاليدم * با تو تا صبح مىوصاليدم\r\nبىخبر بود مى ز هجريدن * قدرِ وصلِ تو حال حاليدم\r\nگه خموشيده ، گاه نطقيدم * گاه قلميده ، گاه قاليدم\r\nگاه شرقيده ، گاه غربيدم * گه جنوبيده ، گه شماليدم \r\n\r\n\r\n","description":"","footnote":"\r\n( 1 ) - اين غزل را به سبك اشعار « طرزى افشار » سروده است .\r\n","page_name":" 343 ","page_number":343},
  {"content":"\r\n\r\n گاه خشكيده ، گاه سبزيدم * گاه شاخيده ، گه نهاليدم\r\nگه زبان را چو تيغ تيزيدم * گاه كرديده ، گاه لاليدم\r\nگه به منبر نرفته وعظيدم * گاه قرئيده ، گه مثاليدم\r\nگاه خستيده ، گاه لختيدم * گه ملوليده ، گاه ملاليدم\r\nگه به شهر و گهى دهاتيدم * گاه جاهيده ، گه جلاليدم\r\nگاه مرديده ، گاه زنديدم * گه حراميده ، گه حلاليدم\r\nگه كماليده ، گاه نقصيدم * گاه نقصيده ، گه كماليدم\r\nگاه روشن شدم ، گهى تاريك * گه گِل آلوده ، گه زلاليدم\r\nآنكه طرزيد طرز « طرزى » را * من به ( افكارش ) احتماليدم \r\n\r\nقسمتى از يك ترجيع‌بند\r\n اى شوخ ستمگرِ جفاكيش * اى يار غنى ز درد درويش\r\nاى لعلِ تو بهر ديگران نوش * شهدِ سخنت به جان من نيش\r\nصد بار نگفتمت كه منشين * در پاى حديثِ هر بدانديش ؟\r\nچو پند مَنَت نمىدهد سود * مشنو كه زيان برى ز حدّ بيش\r\nتغيير چه داده‌اى قضا را * بيگانه چه گشته‌اى تو از خويش\r\nدوشينه به موسم سحرگه * رفتم پىِ دل به قصدِ تفتيش\r\nاين نكته ز غيب هاتفى گفت * بر گوشِ من حزينِ دل‌ريش :\r\nهركس كه كمت گرفت ، كمش گير * انگار كه مرده ، ماتمش گير\r\nتا يار من از كنارِ من رفت * صبر و دل و اختيار من رفت\r\nياران نواش مباركش باد * چون كهنه شد از كنار من رفت\r\nدردا ! كه گذشت كارم از كار * آوخ ! كه ز چشم يار من رفت\r\nخون جاى سرشك گشت جارى * از ديده چو آن نگار من رفت \r\n\r\n","description":"","footnote":"","page_name":" 344 ","page_number":344},
  {"content":"\r\n\r\n از آتشِ آه جانِ من سوخت * خود تا به فلك غبار من رفت\r\nخوش گشته دچار شش‌در غم * چون آن بتِ بدقمار من رفت\r\nافتاد به بىقرارىام كار * زيراكه ز برقرار من رفت\r\n« افكار » كمش بگير و كم گوى * كان مايهء افتخار من رفت\r\nهركس كه كمت گرفت ، كمش گير * انگار كه مرده ، ماتمش گير\r\nماييم كه رفته زين ميانيم * معدوم به مثلِ آن دهانيم\r\nدر كشورِ فقر خاكساريم * در سايهء اين چمن چمانيم\r\nخود ديده خزان ، پىِ بهاريم * بىروىِ بهار چون خزانيم\r\nاين دار چو دار امتحان است * بردار ، اسير امتحانيم\r\nدرد هر چو دم زديم از نى * چون نى همه دم به صد فغانيم\r\nگه موردِ طعنِ دشمنانيم * گه سرمهء چشمِ دوستانيم\r\nدر ديدهء دشمنان چو تيريم * بر مقدمِ دوستان كمانيم\r\nچون يار بناىِ جور بنهاد * ما نيز از اين بنا بر آنيم\r\nآن يار به خويش واگذاريم * چون ملّتِ آخرالزّمانيم\r\nهركس كه كمت گرفت ، كمش گير * انگار كه مرده ، ماتمش گير\r\nمن عاشق و رند و بىقرارم * بىيار و غريب و غم‌گسارم\r\nمنصور به دار رفت يك‌بار * عمرى است به دار پايدارم\r\nجان شد به اميدِ وصل جانان * و اندر طلبش در انتظارم\r\nدر شش‌در غم دچارم ، امّا * شد نرد محبّتش قمارم\r\nپنهان ز چه ؟ آشكار گويم : * من بلبلِ گلشن بهارم\r\nمانندِ هَزار از فراقش * مشغول به ناله‌هاى زارم \r\n\r\n","description":"","footnote":"","page_name":" 345 ","page_number":345},
  {"content":"\r\n\r\n جامم به كف و به يادِ چشمش * سرمستم و فارغ از خمارم\r\nبس ديده ز خلق بىوفايى * مِن بعد چنين خيال دارم\r\nبنويسم و مردمان بخوانند * ماند پسِ مرگ يادگارم\r\nدستور دهم كه تا نويسند * اين نكته به لوحهء مزارم\r\nهركس كه كمت گرفت ، كمش گير * انگار كه مرده ، ماتمش گير \r\n\r\nنكردى ، كردى\r\n دلبرا گر دلم آزاد نكردى ، كردى * شهره‌اش در سر بازار نكردى ، كردى\r\nگر به آزار ، مرا ، زار نكشتى كشتى * بعد كشتن اگر انكار نكردى ، كردى\r\nآشنائى تو ، به بيگانه ندادى ، دادى * خويشتن يار به اعيار نكردى ، كردى\r\nدست بر سلسلهء زلف نبردى ، بردى * دل ديوانه گرفتار نكردى ، كردى\r\nعاشقان را ز در خويش نراندى ، راندى * جاى در خانهء خمّار نكردى ، كردى\r\nباده را خارج از اندازه نخوردى ، خوردى * بوسه بر مدعى ايثار نكردى ، كردى\r\nمست با دشمن هشيار نخفتى ، خفتى * فكر خوابيده ز بيدار نكردى ، كردى\r\nنيكوان را سخن زشت نگفتى ، گفتى * خويش بر طعنه سزاوار نكردى ، كردى\r\nامر بر كشتن « افكار » ندادى ، دادى * پايدارش به سردار نكردى ، كردى \r\n\r\nشادى و غم\r\n آن مرد كه رهسپار شهر عدم است * كى در دلش انديشهء هر بيش و كم است\r\nجمشيد و قباد و كى و دارا رفتند * شادى جهان غم است و عيشش الم است \r\n\r\nهجر و وصال\r\n با جام و پياله صبح و شامان خوش‌تر * از هجر و وصال تو گريزان خوش‌تر\r\nقند لب تو چو خارج از قسمت ماست * رستن ز غم عشقت و شادان خوش‌تر \r\n\r\nگوشهء قناعت\r\n يك‌چند به خود كبر و مناعت جستم * يك‌چند ره و رسم شناعت جستم\r\nيك‌چند دگر ز هرچه در عالم بود * برگشتم و گوشهء قناعت جستم \r\n\r\n","description":"","footnote":"","page_name":" 346 ","page_number":346},
  {"content":"\r\n\r\n\r\nاكبر ( 1328 )\r\nحجة الاسلام شيخ على اكبر كوماسيان ، فرزند ملك محمّد ، در بيستم آبان‌ماه سال 1328 شمسى در يكى از روستاهاى بيجار گرّوس كردستان ، به نام حسن تيمور ، در يك خانوادهء كشاورز قدم به عرصهء حيات گذاشت . ازآن‌پس كه خواندن و نوشتن را در همان روستا آموخت ، به دبستان رفت و دورهء ابتدايى را در زادگاهش به پاى برد ؛ آنگاه رهسپار حوزهء علميّه دينيه شد و به تحصيل علوم ادبيّه و عربيّه پرداخت و مدّت ده سال به فراگرفتن علوم نقلى اشتغال ورزيد و پس از پيروزى انقلاب جذب خدمات دولتى گرديد و اكنون نيز در نيروى انتظامى سازمان عقيدتى سياسى انجام‌وظيفه مىكند .\r\nكوماسيان در شرح حال خود چنين مىگويد : « از دوران كودكى به شعر علاقه داشتم و گاهى اشعارى مىسرودم . از هنگامى كه خواندن و نوشتن را ياد گرفته‌ام ، به لسان الغيب حافظ شيرازى ارادت پيدا كرده‌ام و اشعار حافظ را بارها حتّى شب‌ها در خواب خوانده‌ام . ديوان حافظ در ايّام زندگى همواره مونس شب‌هاى تارم بوده و با ديوان حافظ انس گرفته‌ام . اكنون مدّت سى سال است كه با ادبيّات و شعر و شاعرى آشنا هستم و اشعارى را در سبك عراقى و پيروى از خواجهء شيرازى سروده‌ام ، بزرگانى از جملهء محقّق بزرگوار جناب حجّة الاسلام و المسلمين شيخ محمّد على كوشا ، همواره مشوّق من در شعر و ادب بوده‌اند . »\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nكوماسيان كه در شعر « اكبر » تخلّص مىكند ، بيش از پانزده هزار بيت شعر در قالب‌هاى قصيده و غزل و مثنوى و رباعى و قطعه و ترجيع‌بند و تركيب‌بند دارد و آثار و تأليفاتى نيز دارد كه هنوز به زيور طبع آراسته نشده ، از آن جمله است : 1 - گلشن خيال ؛ 2 - غزلهاى همگون ؛ 3 - تاريخ اجتماعى و سياسى بيجار گرّوس .\r\nنمونه‌هاى زير از نظم اوست :\r\n\r\nجمال حقّ\r\n اى جمال حقّ عيان از روى رخشان شما * خوش‌تر از فردوس بزم باده‌نوشان شما\r\nحورى قصر جنان هستيد يا ز اهل بشر * اهل عالم شد اسير چشم فتّان شما\r\nكيست در شهر ملاحت در كمال دلبرى * تا كه باشد هم عنان و مرد ميدان شما\r\nقصد جان عاشقان داريد با ناز و عتاب * اى بنازم ناوك دل‌دوز مژگان شما\r\nليلى نجديد يا عذرا ؟ نمىدانم كه‌ايد * « صيد شيران مىكند آهوى چشمان شما »\r\nدر پريشانى بماند وضع چرخ چنبرى * تا پريشان است زلف عنبر افشان شما\r\nروزگارى خواستم بىرنج و غم باشم ولى * مرغ دل افتاده در چاه زنخدان شما\r\nهست « اكبر » بلبلى آشفتهء شورآفرين * از فراق جلوهء گل‌هاى بستان شما \r\n\r\nفراق‌نامهء دل\r\n به ياد گمشده يارم فغان كنم تا كى ؟ * سرشك ديده دمادم روان كنم تا كى ؟\r\nشب است و نالهء دل از فراق حضرت يار * فغان و نالهء دل را نهان كنم تا كى ؟\r\nخميده قدّ رسايم ز غصّه همچون دال * شكسته قامت خود را كمان كنم تا كى ؟\r\nنسيم صبح ! به يارم بگوى كز غم تو * ز گريه باغ جوانى خزان كنم تا كى ؟\r\nز فرط عشق و ز سوز فراق و كثرت غم * حديث درد سنان را بيان كنم تا كى ؟\r\nفراق‌نامهء دل را هميشه مىخوانم * بگو كه نام تو ورد زبان كنم تا كى ؟\r\nبه‌سان « اكبر » بيدل هماره مىگويم * به ياد گمشده يارم فغان كنم تا كى ؟ \r\n\r\n","description":"","footnote":"","page_name":" 348 ","page_number":348},
  {"content":"\r\n\r\n\r\nحديث ماتم گل\r\n حديث ماتم گل در بهار جانكاه است * خزان گلشن و رنج هَزار جانكاه است\r\nشكست رونق بزم ترانهء بلبل * فراق يار عزيزان به يار جانكاه است\r\nنصيب اهل هنر در بهار جز غم نيست * كه از شموم خزان مرغزار جانكاه است\r\nز كوچ چلچله‌ها لالهء دلم خون شد * نگاه دامنهء كوهسار جانكاه است\r\nفراق‌نامهء گل را نوشتن و خواندن * قسم به عزّت پروردگار جانكاه است\r\nبخوان دوباره تو « اكبر » ترانهء غم را * حديث ماتم گل در بهار جانكاه است \r\n\r\nمهر تو\r\n كى شعر جوان گويد ، شاعر كه غمين باشد * در فنّ سخن « حافظ » يا « ابن يمين » باشد\r\nدر محفل اهل دل بيدل نبرد راهى * هرچند كه از اهل عرفان و يقين باشد\r\nپروانه و شمع و گل ، جام غزل و بلبل * گر جمع شود عالم ، فردوس برين باشد\r\nچون مهر تو را دارم ، ديگر چه غمى دارم * گر اهل جهان با من يكباره به كين باشد\r\nدر روز ازل ما را ، مستى و جنون آمد * تقدير چنين بود و تدبير چنين باشد\r\nمُلك دوجهان باشد در حيطه‌ى فرمانم * گر نام توام روزى بر نقش نگين باشد\r\nآن نيست كه « اكبر » را مستى برود از ياد * كاين مستى و شيدايى تا روز پسين باشد \r\n\r\n","description":"","footnote":"","page_name":" 349 ","page_number":349},
  {"content":"\r\n\r\n\r\nلولىوش\r\n خال زيباى تو بر لعل لبت رنگين است * بوسه بر خال تو و لعل لبت شيرين است\r\nمن اگر لطف توام يار نباشد چه كنم * زان كه از فتنهء ايّام دلم غمگين است\r\nاى پرىپيكر لولىوش غارتگر دل ! * عشق تو بر دل آشفتهء ما تسكين است\r\nساقيا ! پاك‌دلانيم ، بده جام شراب * كه گل و بلبل و يار و مه فروردين است\r\nعجب از واعظ و انديشهء بىحاصل او * كه به اهل مى و ميخانه دلش چركين است\r\nاهل ميخانه نظر باز و بزرگ‌اند و عزيز * جان به قربان وجودى كه حقيقت‌بين است\r\n« اكبر » و جام شراب و لب جوى و مستى * گفتمش وصف تو دلدار ، ورا آيين است \r\n\r\nيار غار\r\n بند قلبم را به پاى عشق يارى بسته‌ام * عقد فكرم را به نام گل‌عذارى بسته‌ام\r\nدر ميان خوبرويان جهان دلبرى * دل به ناز و عشوهء زيبانگارى بسته‌ام\r\nاز تمام خرّمىهاى بهار زندگى * من كمر بر خدمت سرو بهارى بسته‌ام\r\nاى شكوه زندگى ! از ما نپوشى رخ كه من * چشم دل بر غمزهء چشم خمارى بسته‌ام\r\nدر طريق عاشقى من از تمام همرهان * عهد و ميثاق وفا با يار غارى بسته‌ام\r\nحاصل عشق نكويان جهان بىحاصلى است * ساده‌لوحى بين مرا دل بر چه كارى بسته‌ام\r\n« اكبرا » از فتنهء ايّام هرگز غم مخور * تا اميد بندگى بر شهر يارى بسته‌ام \r\n\r\nچه شد\r\n جلوهء زيبايى فصل بهاران را چه شد ؟ * عيش ياران كى سرآمد بزم ياران را چه شد ؟\r\nصف به صف گل‌هاى زيبا در كنار جويبار * كى بخشكيد و صفاى جويباران را چه شد ؟\r\nگل‌عذاران با دو صد ناز و عتاب و دلبرى * جلوه مىكردند اكنون گلعذاران را چه شد ؟\r\nمحفل ياران ز مىخواران محفل شد تهى * عيش بىپايان بزم مىگساران را چه شد ؟\r\nمرتع سبز فلك خشكيد و از رونق فتاد * روح سبز گلشن و اعجاز باران را چه شد ؟ \r\n\r\n","description":"","footnote":"","page_name":" 350 ","page_number":350},
  {"content":"\r\n\r\n زندگى شد پرملال و ماتم و رنج و ستم * لحظه‌هاى پرنشاط روزگاران را چه شد ؟\r\nمردمان سفله كوس كبريايى مىزنند * خسرو غازى امير شهسواران را چه شد ؟\r\n« اكبرا » شعر و ادب افتاده از رونق چرا ؟ * تيغ صيدافكن زبان شهرياران را چه شد ؟ \r\n\r\nتضمين غزل امام خمينى\r\n تا كه در كوى وفا محرم اسرار شدم * به دو صد به لقاى تو خريدار شدم\r\nعاشق آن قد رعناى پرىوار شدم * « من به خال لبت اى دوست گرفتار شدم\r\nچشم بيمار تو را ديدم و بيمار شدم » * چون‌كه مهميز بر اين توسن ابلق بزدم\r\nطعنه بر دعبل و حسّان و فرزدق بزدم * عَلَم وصف تو بر چرخ معلّق بزدم\r\n« فارغ از خود شدم و كوس انا الحقّ بزدم * همچو منصور خريدار سرِ دار شدم »\r\nمن كىام ؟ عاشق دلدادهء شوريده سرى * از فراق تو به‌جان‌آمده‌اى دربه‌درى\r\nاز غم هجر تو دل خستهء خونين جگرى * « غم دلدار فكنده است به جانم شررى\r\nكه به جان آمدم و شهرهء بازار شدم » * بشنو از عارف ما جملهء اسرار و رموز\r\nتو كه در مكتب عشقى همه اسرار آموز * كه در اين نالهء دل هيچ نمىبينم سوز\r\n« درِ ميخانهء گشاييد به رويم شب و روز * كه من از مسجد و از مدرسه بيزار شدم »\r\nاز فراقت همه‌شب ناله و شيون كردم * دامن از خون جگر لالهء گلشن كردم\r\nشمع‌سان خانهء دل را به تو روشن كردم * « جامهء زهد و ريا كندم و بر تن كردم\r\nخرقهء پير خراباتى و هشيار شدم » * اى شب ار يار يكى وعدهء ديدارم داد\r\nخبرى بود و شفاى دل بيمارم داد * كه چنين وعدهء شيرين شكربارم داد\r\n« واعظ شهر كه از پند خود آزارم داد * از دم رند مىآلود مددكار شدم » \r\n\r\n","description":"","footnote":"","page_name":" 351 ","page_number":351},
  {"content":"\r\n\r\n « اكبرا » باش كه در كام مرادى بكنم * ساعتى ياد بُت نيك‌نهادى بكنم\r\nلحظه‌اى هم شده با خويش جهادى بكنم * « بگذاريد كه از بتكده يادى بكنم\r\nمن كه با دست بت ميكده بيدار شدم » \r\n\r\nايام جوانى\r\n عزيزان قدر بشناسيد ايّام جوانى را * به ياد آريد گاهى روزگار ناتوانى را\r\nجوانى بر سر كوچ است و پيرى با توانمندى * زند برهم شكوه بزم شاهان كيانى را\r\nنمىدانم چرا در پيش مىگيرند در پيرى * زن و فرزند هم حتّى طريق سرگرانى را\r\nچنان در عالم پيرى ز خود بيزار مىگردى * كه خواهى از خدا مرگ و نخواهى زندگانى را\r\nبلاى درد بىدرمان پيرى را خداوندا ! * بگير از ما كه برهم زد بساط شادمانى را\r\nتو مىپنداشتى عمرى جوان و زنده مىمانى * ندانستى بقايى نيست ايّام جوانى را\r\nنمىدانم چرا با ضعف پيرىّ و پريشانى * به سختى آرزومندى حيات جاودانى را\r\nبيا « اكبر » كه جز مى چارهء غم را نمىدانم * بگو ساقى بده جامى شراب ارغوانى را \r\n\r\nداغ فراق\r\n من كه از شهر و ديار خويش دور افتاده‌ام * عندليبم كز بهار خويش دور افتاده‌ام\r\nلحظه‌هاى دلخوشى از عمر من ديگر مجوى * تا ز درك فيض يار خويش دور افتاده‌ام\r\nاز لبان بستهء من خندهء شادى مخواه * تا كه من از گل‌عذار خويش دور افتاده‌ام\r\nمىزنم آتش به جان خويش با داغ فراق * تا ز كوى شهريار خويش دور افتاده‌ام\r\nمىكُشد آخر مرا درد فراق و بىكسى * تا ز لطف كردگار خويش دور افتاده‌ام\r\nداستان حُسن يوسف بهر ما ديگر مگوى * تا من از وصل نگار خويش دور افتاده‌ام\r\n« اكبرا » از من دگر ذوق سخن گفتن مخواه * تا كه من از يار غار خويش دور افتاده‌ام \r\n\r\n","description":"","footnote":"","page_name":" 352 ","page_number":352},
  {"content":"\r\n\r\n\r\nدر رثاى استاد ورزى\r\n ساقى بيا كه شادى دل جاودانه نيست * جامى بده كه خوش‌تر از اين در زمانه نيست\r\nاز كف مده صفاى بهاران زندگى * زيراكه بحر غصّه و غم را كرانه نيست\r\nچون باغ عمر در گذرِ باد فتنه‌هاست * بر پا ، يكى ز مرغ خرد آشيانه نيست\r\nورزى كه نكته‌سنج باغ سخن بود شد خموش * بر مرغ دل اميد بسى آب و دانه نيست\r\nديگر صفاى محفل رندان باده نوش * باشد محال و بلبل جان را ترانه نيست\r\nهرگز وفا ز گردش ايّام كس نديد * حبّ جهان ز اهل خرد عاقلانه نيست\r\n« اكبر » نگاه خستهء ما گويد اين سخن * اى واى ما ! كه شادى دل جاودانه نيست \r\n\r\nرمز دلدادگى\r\n من چسان ديده از آن راحت جان بربندم * نظر از قامت آن سرو روان بربندم\r\nراستى طعنه به خورشيد زند چهرهء او * كى توان ديده ز خورشيد جهان بربندم\r\nواى بر من ! كه از آن چهره كنم صرف‌نظر * ديده از سرزنش پير و جوان بربندم\r\nاى پرىچهره ! خدا را بنما چهرهء خود * تا كه چشم از همهء كون و مكان بربندم\r\nرمز دلدادگى ما بود آن چشم و دهان * كى توان ديده از آن چشم و دهان بربندم\r\nياد آن خال دل‌انگيز بلورين گردن * كار خود كرد كه رخت از سر جان بربندم\r\nديده‌ام در ره او رنج و ملامت بسيار * « اكبرا » حال چسان ديده از آن بربندم \r\n\r\n","description":"","footnote":"","page_name":" 353 ","page_number":353},
  {"content":"\r\n\r\n\r\nاكرامى ( 1338 )\r\nمحمود اكرامىفر ، فرزند حسن ، در سال 1338 هجرى شمسى در اسفراين خراسان ديده به جهان گشود . تحصيلات ابتدايى و متوسّطه را در زادگاهش به پايان رسانيد ، ازآن‌پس رهسپار مشهد شد و در رشتهء كارشناسى ارشد جامعه‌شناسى به تحصيل ادامه داد و فارغ التحصيل گرديد .\r\nاكرامى از سال 1369 به شعر و شاعرى روى آورد و به سرودن شعر پرداخت و در محافل و انجمن‌هاى ادبى شركت كرد و در انواع شعر طبع‌آزمايى كرد ، ولى تمايل بيشترى نسبت به غزل‌سرايى نشان داد و در اين رهگذر از موفّقيت چشمگيرى نيز برخوردار گرديد و در حقيقت يكى از موفّق‌ترين شعراى معاصر خراسان به شمار مىرود . وى در حال حاضر در كانون شاعران و نويسندگان خراسان فعاليت دارد .\r\nنمونه‌هاى زير از اشعار اوست :\r\nبراى مردم مسلمان افغانستان\r\n\r\nچاووش\r\n به سمت خانه مىخواند مرا چاووش و نگذارند * دلم مىخواهد از نو بانگ نوشانوش و نگذارند\r\nزمستان‌هاى قطبى در رگم جارى است ، مشتاقم * كشم خورشيد را يك‌لحظه در آغوش و نگذارند\r\nزبان شعله مىليسد در و ديوار شهرم را * بر آنم تا كنم اين شعله را خاموش و نگذارند \r\n\r\n","description":"","footnote":"","page_name":" 354 ","page_number":354},
  {"content":"\r\n\r\n مرا با دشت و يال آتشين اسب ، پيونديست * كه نگذارم « دوتار » و « برنوم » از دوش نگذارند\r\nكسى در كوچه‌هاى استخوانم مىزند فرياد * به نانى حرمت خورشيد را مفروش و نگذارند \r\n\r\nفصل پنجم\r\n ناله مىخيزد مدام از بندبند استخوانم * سقف يك تابوت وارونه‌ست ، سقف آسمانم\r\nروح رنج آلوده‌ام با چشم‌هاى خويش ديده است * اژدهايى خفته در هر آستين دوستانم\r\nبر فراز شانه‌هاى زخمى من ، ردّ پايى * يادگارى مانده است از دوستان مهربانم ! !\r\nگفته بودم عاشقى « آمد نيامد » دارد ، امّا * هيچ‌كس باور نمىكرد اين سخن‌ها از زبانم\r\nروى سنگ گور خود يك‌بار ديگر مىنويسم * عشق فصل پنجم سال است و من از عاشقانم \r\n\r\nاز زبان يك فلسطينى\r\n مرا با خويش خواهد برد توفانى كه در راه است * شب يلدايى سردرگريبانى كه در راه است\r\nو شايد يخ ببندد خون گرمم سال‌هاى سال * ميان مويرگ‌ها از زمستانى كه در راه است\r\nبهار است و هوا ابرى و با خود مىبرد فردا * تمام كوه را ، سيل خروشانى كه در راه است\r\nمن امّا دربه‌در دنبال چشم خويش خواهم گشت * براى گريه در شام غريبانى كه در راه است\r\nمرا كه مالك جا پاى خود هم نيستم ، ديگر * مترسانيد از هر برف و بارانى كه در راه است \r\n\r\nسيب ماه\r\n بارانى چشمهايم خود را به سنگ محك زد * با گريه‌هاى پياپى بر زخم‌هايم نمك زد \r\n\r\n","description":"","footnote":"","page_name":" 355 ","page_number":355},
  {"content":"\r\n\r\n من چارده قرن زخمم ، زخم كبودى كه روزى * نامهربان دست‌هايى بر شانه‌هاى فدك زد\r\nدر آسمان سيب سرخى يك عدّه ديدند ، آن شب * آن شب كه بر چهرهء ماه خون شهيدى شتك زد\r\nدر خواب آرام دريا ، ديدم و بسيار ديدم * امواج ، از ياد رفتند ، لب‌هاى ساحل تَرَك زد\r\nرفتند و رفتند و رفتند ، مانديم و مانديم و مانديم * آن قدر از نان سروديم ، تا شعرهامان كپك زد \r\n\r\nاگر بگذارند\r\n چشم مخصوص تماشاست ، اگر بگذارند * و تماشاى تو زيباست ، اگر بگذارند\r\nسند عقل مشاعى است ، همه مىدانند * عشق امّا ، فقط از ماست ، اگر بگذارند\r\nدل دُرنايى من ، اين همه بيهوده مگرد * خانهء دوست همين‌جاست ، اگر بگذارند\r\nمن از اظهارنظرهاى دلم فهميدم * عشق هم صاحب فتواست ، اگر بگذارند\r\nغضب‌آلوده نگاهم مكنيد ، اى مردم ! * دل من مال شماهاست ، اگر بگذارند \r\n\r\nروزهاى ناهموار\r\n كمر بستم به ناليدن چو « نى » سوز نهانم را * فشاندم در مسير باد بغض ناگهانم را\r\nخروس روستا لال است و ايل شب نمىكوچد * قفس مىبافد اينجا چشم‌هايى آسمانم را\r\nچه نارس بود و ناهموار بود آن روز ، روزى كه * براى لقمه نانى رهن مىدادم زبانم را\r\nچو شمعى شعله در جان ايستادم ، آب گرديدم * كه روشن كرده باشم بلكه ، بزم دوستانم را\r\nولى ديدم به چشم خويش كاين مردان نابالغ * به دندان مىگرفتند از سر حرص استخوانم را\r\nمنم كه پنج فصل سال را در گريه مىخندم * خدا قوّت دهد اين چشم‌هاى مهربانم را \r\n\r\nگفتند . . .\r\n گفتند اين باغ ديگر ، سرو و صنوبر ندارد * اينجا زمين‌ها عقيم‌اند ، اينجا دلاور ندارد\r\nگفتند خوب است امروز در گوشه‌اى دفن سازيم * اين آسمان را كه بوى بال كبوتر ندارد\r\nاز سرخى شمعدانى تعريف كردند ، هرچند * ديدند اين باغ خونين از لاله بهتر ندارد \r\n\r\n","description":"","footnote":"","page_name":" 356 ","page_number":356},
  {"content":"\r\n\r\n بر شانه‌هاى خيابان بردند گل‌هاى ما را * بردند و بردند انگار اين كوچه آخر ندارد\r\nيك آسمان ابر دارم در سينه از سوگ ياران * يك شب بيايد ببيند هركس كه باور ندارد \r\n\r\nدوتار آبادى\r\nبه آنان كه مردانه رفتند\r\n رنج مىريزد مدام از پنجه‌هاى شادىام * مثنوى زادم ، غزل پورم ، دوتار آبادىام\r\nبادهاى خفته را فرمان توفان مىدهم * آه ! از اين خشم طوفان‌خيز مادرزادىام\r\nدست‌هايم باز مىگردند از اقيانوس خشك * ماهيان را خنده مىآيد از اين صيّادىام\r\nكاش مىدانستم آخر از چه مىپوشد سياه * آسمان چشم‌هايت در شب دامادىام ؟\r\nاى كبوترهاى خونين بال ! خوشحالم كه شد * خاك پاى اوج‌گيرىهايتان آزادىام \r\n\r\nماديان ماه\r\nبراى مسجد همواره ايستادهء خرمشهر\r\n همدوش با شعله‌هاى پنهان و پيداى آتش * مىرقصد آرام‌آرام شط بر بلنداى آتش\r\nاين ماديان سپيدِ ماه است ، كاين گونه مبهوت * در چشم شط ايستاده غرق تماشاى آتش\r\nمسجد بزرگ ايستاده سرسبز و خاموش ، هرچند * ورد زبان درخت است بيت‌الغزل‌هاى آتش\r\nرفتند مردان طوفان از آسمان هم فراتر * از شهد بر جاى مانده‌ست ، تنها ، ردّ پاى آتش\r\nشطّ و شب و شعله در پيش ، من مىروم موج باشم * موجى عمود ايستاده بر سطح درياى آتش \r\n\r\n","description":"","footnote":"","page_name":" 357 ","page_number":357},
  {"content":"\r\n\r\n\r\nالهامى ( 1325 - 1264 )\r\nاحمد بيك الهامى در سال 1264 هجرى قمرى ( 1217 ش ) « 1 » در كرمانشاه پا به عرصهء هستى نهاد و در سال 1325 قمرى ( 1286 ش ) چشم از جهان فروبست و به سراى باقى شتافت .\r\nمؤلّف حديقة الشّعراء دربارهء وى مىنويسد : « اجدادش اصلا از جمله علماى بهبهان بوده‌اند كه بعضى از آنها نقل به اصفهان كرده و در آنجا به افاده و تدريس اشتغال داشته ، بعد به اقتضاى انقلاب زمان به تويسركان افتاده ، رشتهء علم هم از آنها گسيخته شده ، به زىّ عوام درآمدند و آقا رستم ، پدر الهامى ، در تويسركان متولّد شده ، در كودكى به كرمانشاه رسيده و توطّن و تأهّل گزيد . »\r\nالهامى در كودكى چندى به مكتب رفت و اندكى خواندن و نوشتن آموخت و به علّت فقر و عسرت معيشت ، از ادامهء دانش‌اندوزى بازماند و به كسب و كار پرداخت و به شغل ملكى دوزى اشتغال ورزيد و قريحه و ذوق شاعرى نيز نداشت . گويند در جوانى همواره حالى خوش داشت و نسبت به خاندان رسالت و ائمهء اطهار عليه السّلام به\r\n\r\n\r\n","description":"","footnote":"\r\n( 1 ) - در مورد تاريخ تولّد الهامى تذكره‌نويسان به اختلاف سخن گفته‌اند ( 1250 و 1265 و 1295 ) . امّا آن‌گونه كه شاعر و پژوهشگر ارجمند ، فرشيد يوسفى ، از قول فرزندانش ، دكتر عبد الحسين و مهندس الهامى نقل كرده است ، به استناد شعرى ، الهامى خود تاريخ تولّدش را بدين‌گونه در مصراع زير مىگويد كه به حساب ابجد مىشود 1264 :\r\n آن زمان كز مام نيكوزاد خويش * من بزادم با نكو فرجاميا\r\nاز خرد جستند تاريخم بگفت : * « بندهء شير خدا الهاميا » \r\n","page_name":" 358 ","page_number":358},
  {"content":"\r\n\r\nخصوص ابا عبد اللّه الحسين سيد الشّهداء عليه السّلام ارادت و اخلاص كامل داشت . شبى خواب مىبيند امام حسين عليه السّلام به او مىگويد :\r\nتو شاعرى ؛ چرا براى ما مرثيه‌سرايى نمىكنى ؟ وى از خواب بيدار مىشود و قدرت و توانايى نظم شعر را در خود احساس مىكند و به همين مناسبت از اين زمان نام « الهامى » را بر خود مىنهد و مرثيت حسين بن على عليه السّلام را در بحر تقارب مىسرايد .\r\nاين كتاب به نام « باغ فردوس » معروف مىشود و در سال 1327 در كرمانشاه به همّت حاج حسن مشيرى چاپ و نشر مىگردد .\r\nالهامى از شاگردان شاعر والامقام و عارف وارسته ، حسينقلى خان سلطانى بود و از محضر او كسب فيض كرد و در رسيدن به سرمنزل سير و سلوك از اين استاد عارف به كمال مطلوب رسيد ؛ تا جايى كه استاد در مقدّمهء كتاب « باغ فردوس » قطعه‌اى سروده كه چنين آغاز مىشود :\r\n گر الهامى آن خادم اهل بيت * ز شاگردى من سرافراز شد\r\nز سرّى كه حقّ در دل او نهفت * زبانش كليد درِ راز شد \r\nديوان بيكى ، دربارهء مقام و منزلت شاعرى الهامى چنين مىنويسد : « امّا در مراتب شاعرى خاص و شيوهء مخصوصش همان اشعار به بحر تقارب است كه در آن مقام كارش به سرحدّ كرامت و الهام رسيده ؛ ليكن قصايدى هم كه در مدايح موالى عرضه مىكند به هر بحر و وزن كه عنوان مىكند ، بهتر از همگان از عهده برمىآيد . »\r\nالهامى داراى فرزندانى بوده كه همه از قريحهء شاعرى برخوردار بوده‌اند و نام‌هايشان به ترتيب : دكتر عبد الحسين الهامى ، مهندس ابو الحسن الهامى متخلّص به « سبحانى » و ابو القاسم لاهوتى ، شاعر انقلابى ، مشهورترين آنان بود كه سال‌ها در كشور اتّحاد جماهير شوروى اقامت داشت و در شهر مسكو درگذشت و در همان شهر به خاك سپرده شد . الهامى غير از منظومهء « باغ فردوس » چند اثر ديگر نيز از او به شرح زير نوشته‌اند : حسن منظر ؛ بستان قائم ؛ باغ ارم ؛ اندرزنامه ؛ مسعودنامه ؛ ديوان دفتر\r\n\r\n","description":"","footnote":"","page_name":" 359 ","page_number":359},
  {"content":"\r\n\r\nعشق ؛ منظومهء حديث كساء ؛ نصايح امير نظام گرّوسى ؛ و كلّيات اشعار او را قريب شصت هزار بيت گفته‌اند .\r\nاز مقدمهء كتاب باغ فردوس\r\n\r\nدر توحيد\r\n به نام خداوند بينش طراز * جهان داور و آفرينش طراز\r\nكه نامش بود زيور نامه‌ها * سخن را به او گرم هنگامه‌ها\r\nفلك را فرازندهء بارگاه * زمين را طرازنده كارگاه\r\nخداوند روزىده مهربان * كه كودك به نامش گشايد زبان\r\nز آغازش انديشه آگاه نيست * خرد را به انجام او راه نيست\r\nچو در آفرينش نكو بنگرى * همه زو بود وز همه برترى\r\nحجابش ز هر ديده عين ظهور * به خلق است نزديك و از جمله دور\r\nخود آمد به هر ديده‌اى پرده بند * خود از پرده رخسار بيرون فكند\r\nزهى جلوهء شاهد بىنياز * كه هم پرده‌سوز است و هم پرده‌ساز\r\nنداده كسى كش نه بينا بصر * ز صنع خداوند دانا خبر\r\nبلى هركه از نام خود زاد كور * نبيند فروغ درخشنده هور\r\nتو كورى برو چشم بينا بياب * كه بينى درخشيدن آفتاب\r\nنگويم شود ديده ذات خداى * كه بيننده بيند صفات خداى\r\nنگردد پديد ، ارچه ديدار او * هويداست افعال و آثار او\r\nدليلت به يكتايى ايزدى * بود كرده‌هايش بس از بخردى\r\nكه برزد چنين بيستون طناب ؟ * سراپردهء چرخ انجم قباب ؟\r\nكه پيوست هر كاف و نون را دو حرف * بيار است زان نقش‌ها بىشگرف ؟\r\nبه تن رشتهء جان كه پيوند داد ؟ * ز دل‌ها كه بر يكدگر ره گشاد ؟\r\nكه تير بلا را چنين تيز كرد ؟ * كه سرپنجهء عشق خون‌ريز كرد ؟ \r\n\r\n","description":"","footnote":"","page_name":" 360 ","page_number":360},
  {"content":"\r\n\r\n كه سرهاى عشّاق را شور داد ؟ * كه دل‌هاى مشتاق را نور داد ؟\r\nبود اين همه كردهء كردگار * كه جز او تواند چنين كرد كار ؟ \r\n\r\nچند بيت از يك قصيده\r\n مراست دايم ، در گرد پيكر آتش و آب * ز اشك ديده و سوز دلم در آتش و آب\r\nز عشق آن صنم لاله روى ماه جبين * رود ز ديده و خيزد ز پيكر آتش و آب\r\nنه برق آه روان‌كاه و قطره‌هاى سرشك * نمود ملك دلم را مسخّر آتش و آب \r\n\r\nوصف الحال\r\n نه خورشيد تابنده بر من به مهر * نه شادان نموده به من ماه‌چهر\r\nنه از نخل عشرت ثمر ديده‌ام * نه از گلشن بخت برچيده‌ام\r\nبه گيتى درون رنج ديدم بسى * نزد گام در يارىِ من كسى\r\nنه بر كف ز مال جهان يك پشيز * نه از پوشش و خوردنى نيز چيز\r\nز رنجم سراسيمه تن پايمال * گرفتار و پابند مشتى عيال\r\nبه مزدورى مردمان روزها * مرا بر تن و جان ز غم سوزها\r\nشبان تا سحر خسته تن بسته دم * ز بىبرگى كودكان دل دژم\r\nشراب ، اشك چشم و غذا ، خون دل * مرا هم‌نفس محنت تن كسل\r\nنمىزد به من گر خرد بر نهيب * نمىدادم ار خويشتن را شكيب\r\nچنان پرده برمىگرفتم ز راز * چنان بر به خود مىشدم مويه ساز\r\nكه دل گر به تن سنگ خارا بُدى * از او رخنه‌ها آشكارا شدى\r\nالا تا نگويى كه من شكوه سر * نمودم بدين گفتهء خويش در\r\nنگويى كه در نعمت و خواسته * چنين نامه از من شد آراسته\r\nبس است اينكه آگه ز تيمار من * بود شهريار جهاندار من\r\nبس است اينكه داند امام زمان * كه بگذشت بر من چه تلخ از غمان \r\n\r\n","description":"","footnote":"","page_name":" 361 ","page_number":361},
  {"content":"\r\n\r\n هرآنچ او به من بر پسندد رواست * رضايم به هر چيز كاو را رضاست \r\n\r\nحديث عشق\r\n خونم بريز و تيغ بزن تازيانه چيست ؟ * دارى چو قصد كشتن من اين بهانه چيست ؟\r\nگر قصد صيد خلق ندارى ، به عارضت * از خال زلف خم به خم اين دام و دانه چيست ؟\r\nگفتى كه بىرقيب هم‌آغوش آيمت * اين پيرهن كه هست بگو در ميانه چيست ؟\r\nتير غم تو گر به دلم جا نكرده است * بر روى من ز لخت‌جگر اين نشانه چيست ؟\r\nصد ره گذشتى از من و نآمد به خاطرت * كاين سركه خاك گشته در اين آستانه چيست ؟\r\nبر خاطرات نمىگذرد كه خيال من * جور حضور و مرحمت غايبانه چيست ؟\r\nبا من ز ناله‌هاى شب و آه صبحدم * دل كرد آنچه كرد ، گناه زمانه چيست ؟\r\nما مرد زهد و توبه و طاعات نيستيم * واعظ حديث عشق بگو ، اين فسانه چيست ؟\r\n« الهامى » ارنه بلبل باغ محبّت است * بر شاخسار هجر تواش اين ترانه چيست ؟ \r\n\r\nبيتى چند از يك غزل\r\n بتاز خلق فروپوش چشم فتّان را * و گرنه راه زنى كاروان ايمان را\r\nشكوه حسن تو بدر تمام را همه مه * چنان بكاهد پيكر ، كه ماه كنعان را\r\nبناى بتكدهء چين ز بن برافكندى * اگر بتى چو تو در خانه بود خاقان را \r\n\r\nدر منقبت علىّ عليه السّلام\r\n در عالم ايجاد كه دور گذران است * هر ديده به رخسار نگارى نگران است\r\nما را صنمى هست كه از ديده نهان است * باللّه نه نهان است كه پيوسته عيان است\r\nآن يار نهان گشته پرىوار علىّ بود * آن دلبر طرّار كه دل برد نهان شد\r\nآشوب همان بود و بلاى دل‌وجان شد * از پرده برون آمد و در پرده نهان شد\r\nدلدار همه بود نگار همگان شد \r\n\r\n","description":"","footnote":"","page_name":" 362 ","page_number":362},
  {"content":"\r\n\r\n گفتيم همان دلبر طرّار على بود * آدم كه چهل روز به گل بود نهفته\r\nگشت از دم او همچو گل سرخ شكفته * آن يار كز او كس خبرى باز نگفته\r\nآن راز كز او هيچ سخن كس نشنفته * گفتيم همان دلبر طرّار علىّ بود\r\nآن روضهء رضوان و مى و جام طهورش * فردوس و همه حورى و غلمان و قصورش\r\nنوح نبى و عيسى و داود و زبورش * آن فرّ خليل و صحف و موسى و طورش\r\nيك‌يك همه در عالم اسرار علىّ بود * روزى كه نه خورشيد و نه ماه و نه فلك بود\r\nنه خلد و نه غلمان و نه حور و نه ملك بود * نه خلق جهان و نه سماء و نه سمك بود\r\nدر سفرهء ايجاد نه نان و نه نمك بود * بر تخت شرف شاه جهاندار علىّ بود \r\n\r\nبيتى چند از يك قصيده\r\n عقاب عشق تو در صيد دل چنان جَهَدا * كه باز در پى گنجشك ز آشيان جهدا\r\nچو تيره زلف به رخسار روشنت نگرم * به چرخ ز آتش آهم همى دخان جهدا\r\nز هجر روى تو ، اى در تن زمانه روان * رسيده وقت كه از جسم من روان جهدا\r\nدلم به زلف تو يازد چو آن رسن‌بازى * كه بهر شعبده سازى به ريسمان جهدا \r\n\r\nتنگناى سينه\r\n دل من يوسف است و تنگناى سينه زندانش * فراخاى جهان گرديده از غم چاه كنعانش\r\nچنين يوسف ز زندان بلا بيرون نخواهد شد * مگر دست زليخاى اجل دَرَّد گريبانش\r\nدل من قطرهء خون بيش نبود ، پس چرا گيتى * نموده غرقهء نيل بلا و بحر حرمانش \r\n\r\n","description":"","footnote":"","page_name":" 363 ","page_number":363},
  {"content":"\r\n\r\n عجب دارم من از اين قطره خون كز سيل پىدرپى * به دامان دايم از خون جگر جارى است عمّانش \r\n\r\nبيتى چند از يك قصيده\r\n عيد سعيد ولادت شه بطحا * باد مبارك به مير مملكت‌آرا\r\nداور دارا حسام سلطنت شاه * آنكه به چرخش لواى همّت و الا\r\nو آنكه چو بگشاد باز معدلتش بال * بوم ستم شد هم آشيانهء عنقا . . .\r\nملك بر آراى و بيخ ظلم برافكن * گنج برافشان و نام نيك بيفزا\r\nتهنيت عيد احمدى را بپذير * هديهء « الهامى » اين قصيده غرّا \r\n\r\nدر وصف بارىتعالى\r\n اى تو مبرّا ، ز من اى من ز تو * اى من و جز من همه ايمن ز تو\r\nاى ازلى ذات ابد پيشگاه * ملك ابد را ازلى پادشاه\r\nاى نه هيولا و نه جان و نه جسم * كس نتواند شكند اين طلسم\r\nهست منزّه ز گمان ذات تو * عقل نخستين شده شه‌مات تو\r\nاى همه جا پُر ز تو و نام تو * گوش خرد باز به پيغام تو\r\nبا منى و بيهده من سو به سو * از دگرانت طلبم كو به كو\r\nآنكه بود زنده و باقى به ذات * آن توئى اى ذات همايون صفات\r\nپيش تو آوردن حاجات به * زارى و افغان و مناجات به \r\n\r\n","description":"","footnote":"","page_name":" 364 ","page_number":364},
  {"content":"\r\n\r\n\r\nالهامى ( 1258 )\r\nدكتر عبد الحسين الهامى در سال 1258 هجرى شمسى در كرمانشاه چشم به جهان گشود . پدرش ميرزا احمد بيك متخلص به الهامى شاعرى توانا و عارفى فرزانه بود و به ائمهء اطهار و دودمان پيامبر اكرم به خصوص سيد الشهداء ارادت و اخلاص كامل داشت و « كتاب باغ فردوس » و كتاب « منظر حسن » و كتاب « حسينيه » در اين زمينه است . وى سه پسر داشت كه هر سه شاعر بودند يكى عبد الحسين و دوّمى ابو الحسن و سه ديگر ابو القاسم لاهوتى شاعر نامور و پرآوازه كه در جوانى ترك يار و ديار كرد و به كشور اتحاد جماهير شوروى سابق پناهنده گشت و تا پايان عمر در آن كشور بزيست و آثار چندى از خود به يادگار گذاشت .\r\nالهامى تحصيلات مقدماتى را در زادگاهش به پايان رسانيد چون به حرفهء پزشكى علاقه داشت چندى در شهر خود نزد برخى از اطباء حاذق به آموختن پرداخت ازآن‌پس به تهران عزيمت كرد و در دار الفنون به تحصيل در رشتهء پزشكى ادامه داد و ديپلم خود را گرفت و سپس به شهر خود بازگشت و به مداواى بيماران مشغول شد .\r\nدكتر الهامى قريحهء شاعرى را از پدر به ارث برد و در جوانى همراه پدر به مجامع ادبى كرمانشاه مىرفت و از محضر بزرگان شعر و ادب بهره‌مند مىشد و در ضمن با عارفى وارسته بنام حاج داداش ملقب به مستشار على آشنا مىشود و محفلى از دوستان داير مىنمايد بنام اخوان صفا كه بعد مجله‌اى نيز به همين نام داير و نشر\r\n\r\n","description":"","footnote":"","page_name":" 365 ","page_number":365},
  {"content":"\r\n\r\nمىكند چند غزل زير نمونه‌اى از نظم اوست :\r\n\r\nسخن جان\r\n سخن از جان بگو عاشق اگر جانانه مىخواهى * مخواه از دوست غير از او ، اگر مردانه مىخواهى\r\nز مرغى بال‌وپر بشكسته و افتاده در دامت * چه مىآيد اسيرش چون به دام و دانه مىخواهى\r\nاگر گشتم گداى چون تو شاهى اين عجب نبود * گداى درگهت را از كرم شاهانه مىخواهى\r\nبده اى ساقى ميخانه‌ام ، مى آن‌قدر كانجا * بيفتم چون مرا افتادهء ميخانه مىخواهى\r\nچو تو خود آشنائى چون نپرسى حال درويشان * چرا اى شاه صاحبدل مرا بيگانه مىخواهى\r\nبشد ويرانه كاخ هستىام از دورى رويت * تفقد كن ، بكن آبادش ار كاشانه مىخواهى\r\nحديث ليلى و عشقش نگويد كس دگر جانا * از آن روزى كه چون مجنون مرا ديوانه مىخواهى\r\nگداى ره‌نشينى و ز فرط مسكنت اى دل * ز مولاى فقيران دم‌به‌دم روزانه مىخواهى\r\nبرو در ميكده بنشين به پاى خم ، بخور باده * اگر « الهاميا » وصل بتى دردانه مىخواهى \r\n\r\nسراب اميد\r\n خيال روى تو از چشم خلق خواب ربود * فراق ، گشت اميد همه ، سراب نمود \r\n\r\n","description":"","footnote":"","page_name":" 366 ","page_number":366},
  {"content":"\r\n\r\n به روزن دل من نور روى تو تابيد * بدان صفت كه دريچه از آفتاب گشود\r\nخرد ز حسن جمال تو در عجب ماند * ز روى خوب تو چون پرده بركشند رنود\r\nهواى عشق تو در هر سرى كه جاى گرفت * براى وصل تو از دست داد بود و نبود\r\nتو كيستى و چه نامى ، كه جلوه‌ى رخ تو * به عالم از اثر نور خود روان بخشود\r\nتبارك اللّه از آن روى عالم‌آرايت * مباد يا رب اندر پى تو چشم حسود\r\nبهل كه فهم كند خلق قدرت يزدان * مپوش روى نكويت خداى راز و دود\r\nببين به پيرى و مفلوكىام ز روى كرم * كه عشق روى تو تازه‌جوان ، تنم فرسود\r\nبه راه عشق نه بيهوده رفت « الهامى » * كه خال روى تواش امر ، اين‌چنين فرمود \r\n\r\nپيمان گسل\r\n دل ربود از من بتى عاشق‌كشى پيمان‌گسل * سست عهد و سخت قلب و رشتهء احسان‌گسل\r\nبا كمند موى مرغ دل به دام ، آرنده‌اى * با سنان مژهء خونريز بند جان‌گسل\r\nطاق ابرويش به معنى سجده‌گاه اهل دين * كفر زلفش در حقيقت رشتهء ايمان‌گسل\r\nقاتلى غارتگرى با لشكر ناز آشكار * جان شكار و بند دل با عشوهء پنهان‌گسل\r\nميزبان‌وش چيده در خوان كرم نان و نمك * ليك دست ميهمان از سفره و از نان گسل\r\nسيمبر ، بالا بلا باز و قوى و سخت‌دل * تار و پود عاشقان با غمزه‌اى آسان‌گسل\r\nبگذرد از جان ولى آرندش از در زير تيغ * نگذرد « الهامى » از آن دلبر پيمان‌گسل \r\n\r\nراه حق\r\n گر گذارى با خدا پيوسته كار خويش را * مىبرى تا مقصد اصلى تو بار خويش را\r\nفيض او عام است و تو غافل ز ياد حضرتش * آشنايا ، چون شدى بيگانه يار خويش را\r\nسودت ار سودا كنى با او بگردد بيشمار * زين تجارت كن فراوان اعتبار خويش را\r\nراه حق گير و بنه پا بر سر دنياى دون * خدمت بيچارگان بنما شعار خويش را \r\n\r\n","description":"","footnote":"","page_name":" 367 ","page_number":367},
  {"content":"\r\n\r\n\r\nالهه ( 1351 )\r\nخانم الههء ( الهه ) حاجيها فرزند حسين در شانزدهم ديماه 1351 شمسى در تهران پا به عرصهء حيات گذاشت خود مىگويد : « پدرم به دانش و شعر و ادب علاقه و دلبستگى زياد دارد و مادرم نيز كوچك‌ترين كاهش يا افزايش هجا را در وزن شعر تشخيص مىدهد بىآنكه در اين‌باره مطالعاتى داشته باشد . »\r\nالهه تحصيلات ابتدائى را در دبستان‌هاى آئين روشن و شهيد صادقى و راهنمائى را در مدرسه روشنگر و دورهء دبيرستان را در دبيرستانهاى توحيد و شهيد دستغيب در رشته علوم تجربى به پايان رسانيد و در سال 1370 به دريافت مدرك ديپلم توفيق يافت و در همين سال به دانشگاه آزاد اسلامى واحد تهران در رشته زبان و ادبيات فارسى به تحصيل ادامه داد و در شهريورماه 1378 فارغ التحصيل شد و پايان نامهء خود را درباره ادبيات معاصر از نظر « بعد اجتماعى شعر پروين اعتصامى و فروغ فرّخ‌زاد » نوشت و از رسالهء خود دفاع كرد و با نمره بيست رساله‌اش پذيرفته شد و سرانجام در همان دانشكده به عنوان استاد به تدريس اشتغال ورزيد .\r\nالهه نخستين شعرى كه سرود در سال سوم دبستان بود كه تحت تأثير شعر كتاب « من يار مهربانم شيرين و خوش‌زبانم » قرار گرفت خود مىگويد : « در سال دوم دبيرستان در مسابقات شعر نخست در مدرسه و آنگاه در منطقهء يك و سرانجام در استان تهران جزو سه نفر اول برگزيده شدم . » الهه اضافه مىكند هنگامى كه وارد\r\n\r\n","description":"","footnote":"","page_name":" 368 ","page_number":368},
  {"content":"\r\n\r\nدانشگاه شدم از افاعيل عروضى هيچ نمىدانستم استادم در امتحانى كه دربارهء شعرى از رودكى از ما گرفت خواسته بود وزن شعرها را مشخص كنيم و من قبل از امتحان از هم‌كلاسانم دربارهء اوزان عروضى پرسيده بودم و آنان نيز با عجله چند ركن « مفاعيلن » و « فاعلاتن » را برايم نام برده و گفته بودند از ريشهء ( ف ع ل ) كلماتى مىسازند و بوسيله آن‌ها وزن شعر را بدست مىآورند و يك بيت را تقطيع مىكنند پس از تصحيح برگه‌هاى امتحانى استاد مرا خواست و گفت همهء بيت‌ها را اشتباه تقطيع كرده‌اى امّا متعجب بود كه همه جا با افاعيل اشتباه وزن شنيدارى درستى به دست داده‌ام مثل : اى آنكه غمگنى و سزاوارى به جاى مفعول فاعلات مفاعيلن ( مفعل فعال و فاعلتن فاعل ) نوشته كه نادرست بود بعدا در كلاس عروض دكتر بهزادى با قواعد عروض آشنا شدم تا جايى كه بعدها وزن نامه‌اى بر ديوان حكيم ناصر خسرو تأليف دكتر جعفر شعار را نوشتم .\r\nالهه از ميان شعراى متقدم به حافظ و اشعار او و عشق مىورزد و از اشعار خيام لذت مىبرد و شعر اخوان ثالث را نيز دوست دارد .\r\n\r\nمهمانى سكوت\r\n باور نمىكنم ز پلشتى ، سلام را * باور نمىكنم ز جهان اين پيام را\r\nيا طعمه باش و پيش سگان ريزه‌ريزه ريز * يا گرگ باش و يكسره بگشاى كام را\r\nدر سوگ مهربانى و در ماتم اميد * بايد كه خط زنم ز كتاب اين دو نام را\r\nوقتى كه مهر ، راز نگاه من و تو نيست * بايد كه سر بريد كلاغِ كلام را\r\nدر آرزوى بوى كبوتر چه فايده * پيمودن اين محبتِ كج نردبام را\r\nدر محفلى كه تحفهء تو جز صداقت است * خواهم بريد پاى نويد و خرام را\r\nامشب بيا دوباره به مهمانىِ سكوت * با من بمان و صبح كن اين تيره شام را \r\n\r\n","description":"","footnote":"","page_name":" 369 ","page_number":369},
  {"content":"\r\n\r\n\r\nآخرين لالائى\r\n خسته‌ام ، زارم ولى در شهر ما * سنّت احوالپرسى مرده است\r\nيا اگر پرسد كسى از حالِ كس * ميوهء تزوير و عادت خورده است\r\nزير آوار تبسم‌هاى خشك * ميكروب فعّال ماليخولى است\r\nسينه‌ها آبستنِ يك انفجار * گرچه حال حرف‌ها معمولى است\r\nنقش چرك شاخه‌هاى انتظار * بر لباس سرخِ شهرِ مرده است\r\nيك بغل گل از تب‌آلودگى * توى گلدانِ دلم پژمرده است\r\nسروهاى بىسرِ اوج آشيان * روى تقويم زمان خوابيده‌اند\r\nسارها هم زنده در رؤياى مرگ * خواب فرداى رهايى ديده‌اند\r\nتُركتاز برگ‌ريزِ ناگزير * از بهاران گوى سبقت را ربود\r\nلا محبت ، لا حقيقت ، لا شعور * آخرين لالايى اين قصه بود \r\n\r\nبشكن سكوت\r\n در مرتعى كه بوى شب و شكوِه مىدهد * هر روز زاده مىشوم از ماديانِ ياد\r\nبر خوشه‌هاى نفرت و ترديد مىروم * چون اشك‌هاى ابر در آغوش سرد باد\r\nدر زير اين لباس هنوز آن‌قَدَر دل است * كر جان سپردن دوسه ماهى به روى آب\r\nپيچد ز تازيانهء درد آن‌چنان به خويش * گويى كه شقّه مىكندش كوسه با شتاب\r\nاى در من آن فسانهء بيدار روز و شب ! * در كرت‌هاى مهر به دامانِ من دل است\r\nهرچند دست خيش به دل چنگ مىزند * تصميم قتل خاطره‌هاى تو مشكل است\r\nانگشت‌هاى پرگره ! رگ‌هاى آهنى ! * زنجير خود تنيده به يك‌سو بيفكنيد\r\nايّوب جام سينه به چنگال آتش است * اين فتنه را به ضربت شمشير بشكنيد\r\nگنجشك‌ها نمونهء عشق و شجاعت‌اند * من از زبان تو نشنيدم به غير آه\r\nيك فوج واژه در پس زندان صبر ، مُرد * بشكن سكوت را و بگو : « كردم اشتباه » \r\n\r\n","description":"","footnote":"","page_name":" 370 ","page_number":370},
  {"content":"\r\n\r\n\r\nاميد بيهده\r\n چه اشتباه غريبيست اعتماد به صبح * در اين ديار كه شب پشت روز پنهان است\r\nچقدر دختر انديشه‌هاى بكرِ مرا * به گورِ سردِ تباهى سپردن آسان است\r\nتو را چه سود كه در مطلع نخستين شام * حريم ديدهء من را پر از ستاره كنى ؟\r\nدريغ زان كه نياموختى كه در شبِ وصل * شكايت دل من را به عشق چاره كنى\r\nبه قصد رد شدن از چارراه خوشبختى * سوار برق بر اسب خيال مىراندى\r\nبه جاى شيرجه در باتلاق بىهنرى * چو آب كاش كه بىپاك و پاك مىماندى\r\nچو در بهار به جاى شكوفه سرزدن از * دلِ درختِ كلام تو داس مىرويد\r\nبه سقِّ سرد زمستان چگونه سينهء تو * شكوهِ گمشده‌ام را سپاس مىگويى ؟\r\nاميد بيهده‌اى بود انتظار از تو * كه گِرد شمع چو پروانه ساده مىمردى\r\nسوار قافيهء بىنهايت باران * مرا به شعرِ ترِ باغ لاله مىبردى\r\nمن از حبابِ تهيدست عشق و هستى تو * حديثِ شام و غريبانه‌ام نرنجيدم\r\nبت غُرورت اگر مىشكست ابراهيم * تو را هميشه صميمانه مىپرستيدم\r\nكجاست قافله سالارِ نسل آيته تا * عشاى عاطفه‌ام را به او اقامه كنم ؟\r\nدلير مرد سترگى به قصدِ كوه كبود * كه كوله‌بار دلش را پر از چكامه كنم ؟ \r\n\r\nشكسته‌بال\r\n خورشيد را براى چه پيدا كنم ؟ بگو ! * در آسمان سينهء من پابه‌زاست ، شب\r\nبر كلبهء نموك و هراسان چشم من * چون زلفِ تيره‌رنگِ تمنا رهاست ، شب\r\nروى مزارِ ثانيه‌هاى شكسته‌سر * جشنى به افتخار رسوم كهن به پاست\r\nشوق گريز از پسِ ديوارِ اين سرور * در بندِ نفرتِ دلِ از جشن در عزاست\r\nاى جنگل بلند سرِ جاودانه سبز ! * آنان كه سايه را ز تو تحصيل مىكنند\r\nطرح كبود رنگ و نقوش سپيد را * بر ياس و لاله‌هاى تو تحميل مىكنند\r\nبر بال‌هاى سدشكنِ اختيارِ من * زنجيرى از بتون خرافات بسته‌اند \r\n\r\n","description":"","footnote":"","page_name":" 371 ","page_number":371},
  {"content":"\r\n\r\n وقتى دهند برگهء پرواز را كه خود * بال مرا به سنگ شكايت شكسته‌اند\r\nهربار در هجومِ شررخيزِ جبرشان * از ساده آرمانِ سپيدم جدا شدم\r\nيك جرعه‌ام ز گسترهء روشنى دهيد * من در سياهچال اميدم فنا شدم \r\n\r\nپيوند سبز\r\n با هر طنين به زخمهء من چنگ مىزنى * آتش به سينهء منِ دلتنگ مىزنى\r\nبا پنجه‌هاى سرخِ قلم موىِ خاطرات * بومِ سفيدِ ياد مرا رنگ مىزنى\r\nبا هر نگاه ، داغ مرا تازه مىكنى * من زادهء محبّت و فرزند آتشم\r\nيا ابر شو به دامنهء تشنه‌ام ببار * يا جام زهر ريز كه لاجرعه سر كشم\r\nمىخواستى به چكمهء خودخواهىات روى * بر تپّه‌هاى قالى ابريشمينِ دل\r\nهرچند عشق هرگز از اين خانه رد نشد * اما شميمِ وصل پراكنده بود هِل\r\nفرهادِ بىشكيبِ اميدم ز هوش رفت * تا بيستون قلب تو را جمله جمله كند\r\nآهسته‌تر به ريشهء من تيشه مىگذار * تا شاخه‌هاى عاطفه را بگسلم ز بند\r\nچون سدّى استوار ميان من و تواند * انديشه‌هاى زخمى قامت كشيده‌ام\r\nبىاشتياق و شور در اين سينه مىتپد * قلبِ تباه‌گشتهء آسيب ديده‌ام\r\nبااين‌كه پشت عاطفه‌ام را شكسته‌اى * با صد اميد تازه كمر راست مىكنم\r\nتا تير انتقام نشانم به چشم تو * رو سوى هرچه خرّم و زيباست مىكنم\r\nبر روى شانه پيكر خون‌بارِ اعتماد * تشييع مىشود به قدم‌هاى اشك من\r\nمىپيچمت در اين كفنِ بىكفايتيت * مىشويمت به آب ملامتگر سخن\r\nچشمم به راهِ كوشش تو خشك شد ولى * آيين مهرورزىِ تو بىنشانه بود\r\nبا سنگِ حرف ، شيشهء دل را شكستى و * گفتنى گه ، « قهر كردنِ تو يك بهانه بود »\r\nوقتى رسد سروش پشيمانىات ز راه * قلب خطاپذير من از درد مرده است\r\nپيوند سبز و زندهء احساس تازه‌ام * در زير آفتابِ زمان جان سپرده است \r\n\r\n","description":"","footnote":"","page_name":" 372 ","page_number":372},
  {"content":"\r\n\r\n\r\nبىنهايت\r\nدريا را و آسمان را\r\nنهايتيست\r\nو عشق من\r\nچون تاريخ پوياى زندگى زندگان\r\nبىنهايت\r\nبا سبحه‌اى از ستارگان\r\nدرخششت را مىشمارم\r\nو تسبيحت مىگويم\r\nبا انگشتانِ به قنوت ايستادهء درختان\r\n\r\nآخرين شب\r\nكودك شب‌زنده‌دارِ بىآرام ،\r\nدور از اميد شير سپيد رهايى\r\nزير نگاه دو خورشيد ، اين ماهيان تپنده ولى سرد ،\r\nپستان آسمان راكد و مسموم صبر را\r\nپيوسته مىملك\r\nمهمانِ شب‌نشينىِ ترديد !\r\nهرگز درختِ اختيارِ تو\r\nشكوفه نخواهد داد\r\nو نه اين پرنده كه هيچ پروازى\r\nبر مرغزار سرخ تو لانه نخواهد ساخت\r\nغروب را با طلوع چه نسبتيست ؟\r\nتو پيوندى از اين دست پيوستى و گسستى\r\n: « افسوس كه بازهم انگشتان غروب بر شانه‌هاى طلوعت\r\nسبز خواهد شد »\r\nاين سرود را\r\n\r\n","description":"","footnote":"","page_name":" 373 ","page_number":373},
  {"content":"\r\n\r\nوقتى كه باد ، اين روح ويرانگر باغ ،\r\nمىخندد ؛\r\nتمام خوشه‌هاى اجبار و احترام مىخوانند\r\nو تو گوش‌هايى دارى\r\nكه كاش در زير خروارها آب مدفونش كنند\r\nو چشمانى\r\nكه كاش سرخ ميلِ اختناق بر آن كشند\r\nو دستانى\r\nكه ميل آزادى در رگ‌هايش متورم شده است\r\nو سرى\r\nكه در آرزوى بودن - نه زير چادر دوريه -\r\nدرد مىكند\r\n: « امشب آخرين شب شكنجهء تو نيست\r\nو مراسمِ اعلام هرگز اجرا نخواهد شد »\r\nاين را زندانبان\r\nكه بر موهاى يك‌شبه سپيدپوش تو رحم آورد\r\nدر گوش من گفت\r\nتو مستحقِ هر شب مردن و هر روز زادنى\r\nتا افشرهء كفرِ خارج از صف راندنت\r\nقطره قطره از تو برون كشيده شود\r\n\r\nبه من بگو\r\nساده‌ترين كار دنيا\r\nبه دست آوردن دلِ شكستهء كيَست كه دوستت دارد\r\nو تو كه ساده‌ترين‌ها را\r\nاز عهده برنمىآيى\r\nبه من بگو\r\n\r\n","description":"","footnote":"","page_name":" 374 ","page_number":374},
  {"content":"\r\n\r\nبه كدام سوزن عاطفه\r\n- بىاضطراب شكستن -\r\nهفت آسمانم را\r\nروى قلب چرمى است\r\nستاره‌دوزى كنم ؟\r\nاز هيچ‌كسى مىگويم\r\nكه پاييز آن سال‌هاى دور\r\nرختش را بربستم\r\nاما\r\nچون آدمكى با شولاى باد\r\nبر سرِ خرمن لحظه‌هاى آسيب ديده‌ام\r\nيك پايش را\r\nدر زمين فرو كرد\r\nو بر جلبىهاى ماندگارىاش\r\n- دست‌افشان -\r\nكوبيد و كوبيد\r\nبر كوبهء بكارتِ تنهايىام\r\nبه تعرّض و مىكوبى\r\nچندان‌كه از خويش به گريزم و\r\nاز خيش\r\nكه طرحى به مزرعه درافكنم\r\nدر شهر زنبوران\r\nطعنه‌هاى شش‌گوشه مىزايد\r\nو مىپايد\r\nتا گرده‌افشانىام را\r\nگرد برافشانَد\r\n- ملكه هيچ‌كس را مىگويم -\r\n\r\n","description":"","footnote":"","page_name":" 375 ","page_number":375},
  {"content":"\r\n\r\n\r\nالهه ( 1350 )\r\nالهه ( الهه ) قنبرى تبار ، در دوم شهريورماه سال 1350 شمسى در آبادان ديده به جهان هستى گشود . پدرش از مردم كرمانشاه است و به علّت اشتغالش در آبادان الهه در اين شهر زاده شد امّا در كرمانشاه به كسب دانش پرداخت تحصيلات ابتدايى و دورهء راهنمايى را در اين شهر به انجام رسانيد ، ازآن‌پس در رشتهء مديريّت آموزشى به تحصيل ادامه داد و فارغ التّحصيل شد .\r\nقنبرىتبار از دوران تحصيل در دورهء راهنمايى به وادى شعر كشيده شد و به سرودن پرداخت . در سال 1367 به انجمن ادبى خواهران حوزهء هنرى ارشاد اسلامى پيوست و در اين رهگذر تشويق‌هاى پدرش بيش از بيش از اندازهء او را بر سر شوق آورد تا با گام‌هاى استوارترى پيش رود ؛ امّا راهنمايىهاى شاعرانى گرانقدرى چون محمد جواد محبت و شيدا و شكر اللّه شيروانى و مرادى ، در پيشرفت و شكوفايى شعرش تأثير بسزايى داشت و خود مىگويد : « احساس شاعرانه‌ام را مديون مهربانىهاى خانم شهروز دانش‌پژوه شاعره كرمانشاهى مىدانم . »\r\nالهه پس از اتمام تحصيلات در كانون پرورش فكرى كودكان و نوجوانان به عنوان مربّى به كار پرداخت .\r\nالهه ، شاعرى با استعداد و خوش‌قريحه است . مطالعهء دواوين شعر اساتيد متقدّم ، چون شيخ اجل سعدى و لسان الغيب حافظ و وحشى بافقى ، در تقويت و\r\n\r\n","description":"","footnote":"","page_name":" 376 ","page_number":376},
  {"content":"\r\n\r\nانسجام اشعارش مؤثر بود . وى از ميان شعراى معاصر به اشعار سهراب سپهرى و اخوان ثالث و نيما و احمد شاملو و فروغ فرّخ‌زاد و سيمين بهبهانى ، بيش از ديگر شاعران اظهار علاقه مىكند و از آنها بهره‌مند مىشود .\r\n\r\nحسرت\r\n دانى چرا به بستر غم آرميده‌ام ؟ * از رنج حسرتى است كه عمرى كشيده‌ام\r\nاز هركه حرف عشق زد و عاشقم نمود * جز حيله و فريب ، وفايى نديده‌ام\r\nمن مرغ باغ خاطره‌هاى جوانىام * عمرى است از ديار شما پر كشيده‌ام\r\nمن پابه‌پاى خطّ زمان پيش رفته‌ام * امّا به گور سرد اميدم رسيده‌ام\r\nدر راه وصلت اى گل خوشبوى آرزوى * زخم زبان ز هركه تو گويى شنيده‌ام\r\nبا پاى چشم‌هاى پر از آرزوى خويش * تا ناكجاى عمق نگاهت دويده‌ام\r\nمن سال‌هاست مرده دلم از جفاى عشق * عمرى است از تو و نگه‌ات دل بريده‌ام\r\nاز بار رنج و حسرت و محنت به عمر خويش * من درد « را به نقد جوانى خريده‌ام »\r\nافسوس جاى سينه و آغوش گرم تو * در خاك سرد و تيرهء غم آرميده‌ام \r\n\r\nوهم بىحاصل\r\n تا به كى در راه وصلت وهم بىحاصل كنم ؟ * وقت آن شد تا كه كار ديگرى با دل كنم\r\nتا به اينجا از غمت روزم چو شامى تار بود * ترسم اينك كار را مشكل‌تر از مشكل كنم\r\nاز غم عشق تو با ديوانگى خو كرده‌ام * اين دل ديوانه را ديگر چسان عاقل كنم\r\nكشتى بىناخدا ، گمگشتهء درياى غم * من در اين درياى طوفانى كجا منزل كنم \r\n\r\n","description":"","footnote":"","page_name":" 377 ","page_number":377},
  {"content":"\r\n\r\n من در اين پندارم از جان پاس دارم عهد خويش * تو در اين فكرى كجا پيمان خود باطل كنم\r\nهر زمان از روى من بر آب نقشى حكّ شود * چون‌كه بيزارم ز خود آن را به سنگى گِل كنم\r\nگرچه بر دل آرزوى شانه‌هايت ماندنى است * ليك ناچارم كه در خاك سيه منزل كنم \r\n\r\nبهانه\r\n دوران با تو بودن من شاعرانه بود * هر نغمه‌ام ترنّم صدها ترانه بود\r\nدر باورم نبود كه روزى جدا شويم * روز گذشتن از تو چه ناباورانه بود\r\nدر هر ورق ز دفتر ايّام زندگى * گويا كه ماجراى من و تو فسانه بود\r\nگفتى كه فكر كن همه را خواب ديده‌اى * تو خود بگو چنين سخنى عاقلانه بود\r\nگفتى كه سرنوشت برامان چنين نوشت * امّا دريغ حرف تو تنها ، بهانه بود\r\nگفتى كه وعده‌ها و حقايق چه مىشود ؟ * گفتى كه هرچه گفته امت ناشيانه بود\r\nاى مرغ بىوفا ، گنه از تو نى است هيچ * جرم از من است چون‌كه دلم آشيانه بود\r\nمن متّهم به عشقم و شايسته‌ام به هجر * زيرا نفس كشيدن من ، عاشقانه بود\r\nپنداشتم كه درد تو چون عمر سر شود * امّا غم جدايى تو جاودانه بود\r\nدر آخرين نگاه فقط اشك بود و اشك * در لحظه‌ى وداع تو ، غم بيكرانه بود\r\nبىآنكه هيچ گويدم از چشم من گريخت * او رفت از رهى كه مرا بىنشانه بود \r\n\r\nتا به كى ؟\r\n بهر بيزارى ز غم‌ها خوردن مى تا به كى ؟ * ناله‌ى جان‌سوز را بشنيدن از نى تا به كى ؟ \r\n\r\n","description":"","footnote":"","page_name":" 378 ","page_number":378},
  {"content":"\r\n\r\n خستگىهاى دل درويش و از غم گفتنش * آهِ درد آلودهء چوپان به هىهى تا به كى ؟\r\nتا به كى دل خوش نمودن بر خيال خام خويش * حرف بىامّيد را بشنيدن از وى تا به كى ؟\r\nدر زمستان چهرهء خورشيد پنهان پشت ابر * سختى سرماى حسرت در غم دى تا به كى ؟\r\nآتش ديرينه را در سينه پروردن چو شمع * اشك غم دنبال بغض سينه از پى تا به كى ؟ \r\n\r\nآينهء بىغبار\r\n دلبستهء زلف تا بداريم هنوز * مست از نفس مست بهاريم هنوز\r\nهر گل كه شود مونس خارى خوار است * ما مونس گل شديم و خواريم هنوز\r\nهرچند از عاشقى به ما پند رسيد * اندر صف عاشقانِ زاريم هنوز\r\nما عاشق منصور و ره او بوديم * اين است چنين بر سر داريم هنوز\r\nما جز به تو چشم يار ، مستى نكنيم * صد بادهء مىخورده خماريم هنوز\r\nعطّار ز شهر هفتم عشق گذشت * ما در خم گيسوى نگاريم هنوز\r\nبا چرخ فلك نمىتوان جنگيدن * بازيچهء دست روزگاريم هنوز\r\nبگذشتن روز و شب دل آرام نكرد * ما از غم سينه بىقراريم هنوز\r\nهرچند به روى دلمان گرد غم است * آيينهء پاك بىغباريم هنوز \r\n\r\nچشم تو\r\n صفاى چراغانىِ چشم تو * چه زيباست مهمانى چشم تو\r\n« بنا را بر اصل خمارى نهاد * ز روز ازل بانى چشم تو »\r\nكند مرده را زنده بار دگر * اشارات پنهانى چشم تو \r\n\r\n","description":"","footnote":"","page_name":" 379 ","page_number":379},
  {"content":"\r\n\r\n سراسر بود تك غزل‌هاى ناب * شب شعر عرفانى چشم تو\r\nتويى قبله‌گاه دلم تا ابد * منم عابد فانى چشم تو\r\nصداقت نشان مىدهد بر همه * مفاهيم طوفانى چشم تو\r\nخجل مىكند روى خورشيد را * صدف‌هاى نورانى چشم تو\r\nرها شد ز گل بلبل نغمه‌خوان * كه آيد غزل‌خوانى چشم تو\r\nز انسان كند دور هر معصيت * كرامات سبحانى چشم تو\r\n« از امشب مريد نگاه توام * به آيات قرآنى چشم تو » \r\n\r\nناباورى\r\n جان از تن آوردى به در ، باور ندارى * عمرم دگر آمد به سر ، باور ندارى\r\nمرغ شباهنگ پليد ، امشب به هر بام * از مرگ من دارد خبر ، باور ندارى\r\nجايى نمانده در ميان اين همه رنگ * دل دارد آهنگ سفر ، باور ندارى\r\nزخمى كه بر اين دل نشاندى سخت كارى است * مرهم نمىيابد اثر ، باور ندارى\r\n« گر او فراموشم كند » اين جملهء تلخ * بر جانم اندازد شرر ، باور ندارى\r\nتا باورم گردد جدايى از تو اى خوب * دل را به غم كردم سپر ، باور ندارى\r\nتا اينكه يابم من رهى كز آن تو رفتى * جويم نشان از هر گذر ، باور ندارى\r\nمعناى شعرم درد يأس و نااميدى است * از من همين مانده ثمر ، باور ندارى \r\n\r\nسفر عمر\r\n اى چشم تو درمان هزاران جَرَح و درد * اى مايهء آرامش و تسكين دل سرد\r\nاين دل نبود عاشق شمع شب تارى * گر بود تو را عاشق پروانه نمىكرد\r\nآن دم كه تو بودى ، من و ديوانگى دل * رفتى و كنون هجر تو ديوانه‌ترم كرد\r\nاى دوست دريغا كه كنون بعد تو باقى است * از باغچهء خاطره پژمرده گلى زرد\r\nمن در سفر عمر به‌جز درد نديدم * هرچند مرا عشق تو اين حادثه آورد \r\n\r\n","description":"","footnote":"","page_name":" 380 ","page_number":380},
  {"content":"\r\n\r\n ديروز يكى باهم و امروز جداييم * تو پاك‌تر از نورى و من گردتر از گرد\r\nاى سانحهء مهر و وفا اين دل غمگين * بعد تو ره خويش در اين حادثه گم كرد\r\nمن سوختم از هجر تو و هيچ نشانى * جز عكس رُخت داغ مرا تازه نمىكرد\r\nيا اينكه مرا همره خود يار سفر كن * يا تا نفسى با نفسم هست تو برگرد \r\n\r\nدر راه تو\r\n آن شب ميان آيينهء اشك ، چشمان دل‌فريب تو ديدم * آن شب به جاى بغض گلويم ، تا سينه پيرهن بدرديم\r\nآن شب به يادگار رخ تو ، بر صفحهء سپيد دل خويش * با خون ديده رنگ لبت را ، روى گونه‌هام كشيدم\r\nگفتند ناصحان كه من از تو ، دل بركنم به غير ببندم * امّا خلاف گفته دلم را ، جز تو و هرچه بود بريدم\r\nآخر چه شام‌ها كه شوق ديدار تو به خواب نرفتم * امّا چو خواب روى تو ديدم ، آسيمه سر ز خواب پريدم\r\nمن بهر ديدن گل رويت ز هرچه بود و هست گذشتم * راندى مرا ز خويشتن امّا ، من سايه‌وار با تو دويدم\r\nدر راه عشقت اى گل خوش‌بو ، چه رنج‌ها كه بر تن من رفت * در راه وصلت اى همهء عمر ، چه حرف‌ها كه من نشنيدم\r\nبگذشت سال‌ها و ليكن ، مهرت هنوز در دل من هست * هرچند از تو سنگدل ، من يك كور سو اميد نديدم\r\nراهى كه من به‌سوى تو بردم با لحظه لحظه زندگىام بود * آخر ز بعد اين همه سختى فرجام عمر خويش بديدم \r\n\r\n","description":"","footnote":"","page_name":" 381 ","page_number":381},
  {"content":"\r\n\r\n\r\nجمال محمد صلّى اللّه عليه و آله\r\n خورشيد پرتوى ز جمال محمد است * حُسن كمال عشق ، كمال محمّد است\r\nگر عالمى ز خواب گران ديده برگشود * از بانگ خوش‌نواى بلال محمّد است\r\nمهدى كه آخرين گل بستان دين ماست * در باغسار عشق نهال محمّد است\r\nعزّت اگر طليعهء صبح سعادت است * از عز و فر و حسن جمال محمّد است\r\nعيد است و خير هر دوجهان در قبال او * اين خير از محمّد و آل محمّد است \r\n\r\nاى زادهء كعبه\r\n اى پاك‌ترين جلوه‌گه راز على * اى اوج بلند بال پرواز على\r\nاى زادهء كعبهء محمّد ، مولا * با چاه شدى انيس و دمساز على\r\nاين بحر كرم چه مىشود بنمائى * درهاى دعا به رويمان باز على\r\nعصيان و گناه غرقمان كرده بيا * بر ما نظرى ز لطف انداز على\r\nبا هر نظرى شفاى صدها دردى * از هر نگهت هزار اعجاز على\r\nناز تو به يازده گل باغ رسول * پا تا سرمان نياز هر ناز على\r\nهر واژه ز توصيف كمالت عاجز * حتى غزل حافظ شيراز على \r\n\r\nسلطان قصر عشق\r\n با دستهاى باد هم‌آغوش كن مرا * در انعكاس صاعقه خاموش كن مرا\r\nمن دختر فقيرترين ياس و اطلسى * سلطان قصر عشق فراموش كن مرا \r\n\r\n","description":"","footnote":"","page_name":" 382 ","page_number":382},
  {"content":"\r\n\r\n\r\nالهى ( 1308 )\r\nسيد ابو القاسم ميرقاسمى كه در شعر از تخلّص الهى استفاده مىكند فرزند سيّد محمّد از سادات جليل القدر مازندران است كه در سال 1308 هجرى شمسى در سادات محله رامسر از مادر بزاد و در زادگاه خود تحصيلات ابتدائى و مقدمات علوم دينيه را فرا گرفت .\r\nميرقاسمى براى ادامه تحصيل به تهران عزيمت كرد چندى در دانشكده معقول و منقول به تحصيل پرداخت ازآن‌پس در رشته علوم تربيتى وارد دانشسراى عالى گرديد و به تحصيل ادامه داد تا به دريافت ليسانس توفيق يافت و دورهء فوق ليسانس را پى گرفت و از دانشكده ادبيات فارغ التحصيل شد آنگاه به استخدام وزارت فرهنگ ( آموزش و پرورش ) درآمد و از سال 1323 در شهرهاى مختلف كشور به خدمت پرداخت و در دبيرستانهاى به تدريس اشتغال ورزيد .\r\nالهى شاعرى توانا و خوش‌قريحه و باذوق است از طبعى روان و پراحساس برخوردار مىباشد ، قدرت تخيّل او براى سرودن موضوعات متنوع به ويژه در قالب مثنوى و فكاهى و طنز شايان تحسين است منظومه زير يكى از نمونه اشعار اوست :\r\n\r\nفلسفه خلقت\r\n اى خداوند خالق اكبر * صاحب بندگان ماده و نر \r\n\r\n","description":"","footnote":"","page_name":" 383 ","page_number":383},
  {"content":"\r\n\r\n عقل از دست رفته است مرا * با تو شوخى گرفته است مرا\r\nاز ره علم و عقل پرت شدم * باز مشغول چرت و پرت شدم\r\nآخدا با تو گفتگو دارم * روز محشر بگو - مگو دارم\r\nدارم از دست تو شكايتها * گرچه ديدم ز تو حمايتها\r\nاى خداوند كاينات عريض * نيست در كارهاى تو تبعيض\r\nكوه را گاه مثل كاه كنى * كاه را مثل كوه گاه كنى\r\nباغ وحش است اين چه دنيائى است * راستى راستى تماشائى است\r\nلحظه‌اى رو بسوى دنيا كن * باغ‌وحش خودت تماشا كن\r\nباغ وحشى نموده‌اى ايجاد * خرج با خويش و هرچه بادا باد\r\nهمه را كرده‌اى اسير شكم * نبود بيش ازين جفا و ستم\r\nببر و گرگ و پلنگ و آهو و خر * اوفتاده بجان يكديگر\r\nهمه هستند خود سرو آزاد * همه آزاد و هرچه بادا باد\r\nاين يكى بهر آن گرفته كمين * آن ندارد ز دست اين تأمين\r\nاين به تعقيب آن بود دايم * آن بسوراخ مىشود قايم\r\nآن يكى روز و شب نموده تلاش * دائماً هست در تلاش معاش\r\nاين بدنبال گله بزغاله * دارد از ترس جانور ناله\r\nآن طرف گرگ پست خون‌آشام * دارد از گوسفند امشب شام\r\nاين شكم از عزا درآورده * بله . رفته است و بچه را خورده\r\nراستگو شاعرم نگفته دروغ * چون ندارد دروغ هيچ فروغ\r\nآورم بهر تو دو صد برهان * كه رهائى ز دست من نتوان\r\nگربه‌اى داشتم قشنگ و تميز * مثل اعضاى خانواده عزيز\r\nروز و شب بود فكر موش و شكار * خاصه در فصل دلرباى بهار\r\nفصل عشق و نشاط و سرمستى * موسم بهره بردن از مستى \r\n\r\n","description":"","footnote":"","page_name":" 384 ","page_number":384},
  {"content":"\r\n\r\n دشت را گل نموده نورانى * صحن گلزار را چراغانى\r\nاندرين فصل هركسى كه كس است * بر لبش شعر و در دلش هوس است\r\nما حصل گربه‌ام در اين اوقات * پيرو عشق گشت و احساسات\r\nطبق مرسوم مذهب و ملت * كرد با گربه نرى وصلت\r\nگربه خوشگلم چو حامله شد * گربه نر براش قابله شد\r\nروزها مىنمود غمخوارى * همه‌شب مىكشيد بيدارى\r\nتا كه يك روز گربه‌ام زائيد * گربه نر چو بچه‌ها را ديد\r\nزود برجست و بچه‌ها را برد * برد در گوشه‌اى نشست و بخورد\r\nآن زمان عشق و شهوتش گل كرد * اين زمان بچه را تناول كرد\r\nآن زمان كرد خويش را كمرى * پس چه شد آن عواطف پدرى\r\nاين چه رسم است و اين چه آئين است * اين خلاف مروت و دين است\r\nنيست كار تو اى خداى بشر * بىشباهت به كار گربه نر\r\nبهر سير و صفا اگر بروم * نرم‌نرمك به گوش مىشنوم\r\nمن بسى ديده‌ام ميانه راه * در سر باغ و يا زراعتگاه\r\nوزغى در دهان يك مارى * مىكند آه و ناله و زارى\r\nمىكند آه و ناله و فرياد * بلكه شايد نمايد استمداد\r\nخونم آن دم به جوش مىآيد * جان من در خروش مىآيد\r\nآفريدى وزغ كه خوار شود * طعمه اندر دهان مار شود ؟\r\nتازه اين مار هم گرفتار است * گرچه از بهر آن سزاوار است\r\nچون بود جنس فاسد و موزى * ( اقتل الموذى قبل ان يوذى )\r\nبا وجودى كه آن ز زهر پر است * طعمه اندر دهان « مار خور » است\r\nننموده كسى به سعى و عمل * اين معماى زندگى را حل\r\nگوسفندى بدست گرگ درد * يا كه انسان به خانه سر ببُرد \r\n\r\n","description":"","footnote":"","page_name":" 385 ","page_number":385},
  {"content":"\r\n\r\n بهر آن گوسفند يكسان است * چون بهر حال كندن جان است\r\nگو جواب من اى خداى بزرگ * كه چه فرق است بين آدم و گرگ\r\nمرغكى با هزار رنج و فنون * جوجه‌اى آورد ز تخم برون\r\nجوجه‌اى خوش‌ادا - طلائى پر * هم قشنگ و ظريف و خوش‌منظر\r\nمرغ بيچاره در همه احوال * حفظ بنمودش از گزند شغال\r\nلاجرم در دل آرزو دارد * كه ازين جوجه بهره بردارد\r\nمثلا جوجه را عروس كند * همدم و همسر خروس كند\r\nيا كند بين همسران شادش * سازد از راه مهر دامادش\r\nناگهان پاى او به سنگ آيد * اين جهان بهر جوجه تنگ آيد\r\nزندگانى به مرغ تنگ شود * جوجه افطار شيخ شهر شود\r\nاين جنايات از تو شد ناشى * بگمانم كه بوده‌اى « ناشى »\r\nگرچه اين گفته‌ام روا نبود * كار و بار تو كودكانه نبود\r\nمثل آن طفل كو ز طشت خمير * گاه سازد پلنگ و گاهى شير\r\nگاه انسان گهى حمار كشد * گاه خرچنگ و سوسمار كشد\r\nمثل يك آدم مجسمه‌ساز * هر زمان طرح نو كند آغاز\r\nهر زمان پيكرى شود ناجور * با عصا بشكند بريزد دور\r\nحاليا بحث در وجود من است * كه چرا روح من اسير تن است\r\nمن چرا آمدم كجا بودم * از چه اين راه دور پيمودم\r\nبكجا مىروم چرا بروم * من ازين جاى خوش كجا بروم\r\nابتدا بوده‌ام به شهر عدم * مدتى در عدم قدم بزدم\r\nهم تو ما را به زور آوردى * هم باجبار ازين جهان بردى\r\nنه ز آوردنت شدم خوشحال * نه كه از بردنت گرفته ملال\r\nچونكه دنياى دون بود فانى * گوتيا آمدم به مهمانى \r\n\r\n","description":"","footnote":"","page_name":" 386 ","page_number":386},
  {"content":"\r\n\r\n آخدا بود صاحب‌خانه * ميهمانان خانه بيگانه\r\nآنچه خوشحالى و بلا ديدم * همه از دست آخدا ديدم\r\nنيست دنيا به غير خواب و خيال * غير خواب و خيال و زر و و بال\r\nآرزوها سراب مىباشد * اصل گيتى بر آب مىباشد\r\nاى بسا صاحبان ثروت و مال * اى بسا صاحبان حسن و جمال\r\nبرده حسن و جمال را يك تب * دزد بردست مال را يك شب\r\nمحو گرديد آن جلال و جمال * همه پيموده‌اند راه زوال\r\nنيست خلقت به غير افسانه * اين سخن را شنيده‌اى يا نه\r\nاين سخن دائماً مرا ياد است * اينكه بنياد عمر بر باد است\r\nاى بسا سرو قد و سيمين ساق * كه بگوشش رسيد كوس فراق\r\nاى بسا ماه طلعت و خوشگل * بوده صيد و شكارشان مشكل\r\nهمه داراى روى و موى عجيب * پيكر خوش‌تراش و خوش‌تركيب\r\nيك جهان ناز و عشوه شرم و حيا * بوده از چشمهايشان پيدا\r\nسينه چون بلور برجسته * ابروان چو تيغ پيوسته\r\nغنچه‌ى لب چو قلب عاشق تنگ * چشمها شوخ و دل‌فريب و قشنگ\r\nپيكر مرمرين همچو بلور * كرده پنهان به زير جامهء تور\r\nگونه سرخ و غبغب چون عاج * بوده از بهر عاشقان معراج\r\nساق سيمين صاف بىجوراب * كرده دلها اهل دل را آب\r\nنه كه لطفى بما نمىكردند * بفلك اعتنا نمىكردند\r\nعاقبت در درون خاك شدند * در دل خاك تيره پاك شدند\r\nآنچه اندر علاج كوشيدند * باز زهر فراق نوشيدند\r\nجملگى خفته‌اند در دل گور * گشته آنجا خوراك عقرب و مور\r\nخفته اندر ديار خاموشى * رفته در ورطهء فراموشى \r\n\r\n","description":"","footnote":"","page_name":" 387 ","page_number":387},
  {"content":"\r\n\r\n چيست خلقت به غير بازيچه * من نفهميده‌ام كه يعنى چه ؟\r\nآدمى آفريده‌اى از گل * كرده‌اى در ميان دنيا وِل\r\nظاهراً آدمند و انسانند * باطناً پست‌تر ز حيوانند\r\nچشم دارند و گوش و پيكر و خون * ليك از راه معدلت بيرون\r\nسرنوشت تمام نسل بشر * تو بدادى بدست چند نفر\r\nدور از انديشه مسلمانى * چه كنم نيستند ايرانى\r\nعوض جدوجهد يا كوشش * سعى در راه صلح و آرامش\r\nروز و شب اسلحه كنند فزون * مثل اينكه گرفته‌اند جنون\r\nخلق افتاده در غم وحشت * صلح دنيا فتاده در وحشت\r\nتنگ شد بهرشان زمين و زمان * حال بگرفته در فضا جولان\r\nتا كه تسخير ماه بنمايند * ماه را پايگاه بنمايند\r\nتيشه بر ريشه حيات زنند * دست در كار كانيات زنند\r\nبعد آهنگ ما سوى بكنند * بر عليه تو كودتا بكنند\r\nفكر خود باش اى خداى حليم * كه نيفتى ميان ديك حليم\r\nرسم دنيا هميشه اين بوده * تا جهان بوده اين‌چنين بوده\r\nهركه زورش قوى است مالك اوست * مالك ملك و غير ذلك اوست\r\nحق هميشه ضعيف و پامال است * مرد ناحق هميشه خوشحال است\r\nچون تو مستى بهر كجا حاضر * هم بهر كار نيك و بد ناظر\r\nپس چه حاجت به اين بيان باشد * پيش چشمت همه عيان باشد\r\nتو بسى ديده‌اى در اين دنيا * حق‌كشيها و ناروائيها\r\nباز خاموش هستى و ساكت * لب فروبسته ساكت و صامت\r\nمن بسى سرگذشت در تاريخ * خوانده‌ام موى بر تنم شد سيخ\r\nداستان عجيب غم‌انگيز * قتل عام و جنايت چنگيز \r\n\r\n","description":"","footnote":"","page_name":" 388 ","page_number":388},
  {"content":"\r\n\r\n آن يورشهاى ترك بر ايران * كرده بسيار شهرها ويران\r\nقصه جد من امام حسين * جان مخلص فداى نام حسين\r\nيعنى آن رادمرد آزاده * جان خود رايگان ز كف داده\r\nتو نكردى حمايت از مظلوم * صدق گفتار من بود معلوم\r\nمثل بعضى زنان شاباچى * بىطرف بودى و تماشاچى\r\nكاروبارت درىورى باشد * پيشه‌ات رزل‌پرورى باشد\r\nاى خداوند صادق و صديق * گر نمودى تو حرف من تصديق\r\nحاليا انتظارم اين باشد * مدتى وضع اين‌چنين باشد\r\nمجرمين را اگر دهى كيفر * پيش چشم همه بود بهتر\r\nشخص بدكار را به جرم گناه * بهر عبرت كنى چو سنگ سياه\r\nهركسى كار خير كرد و ثواب * چهره‌اش كن بسان گل شاداب\r\nهركه از راه راست برگردد * بهر عبرت چو گاو و خر گردد\r\nدست و پايش مثال سُم گردد * موى زلفش چو يال و دم گردد\r\nاگر اين جامعه نشد اصلاح * چهره‌ام كن سياه و عمر تباه\r\nآخدا با تو مهر مىورزم * گوش كن گوش ، واجب‌العرضم\r\nبر جنابت اگر جسارت شد * هر جسارت در اين عبارت شد\r\nتو بزرگى « الهى » است حقر * هم تو مىبخشيش ازين تقصير\r\nچونكه بيچاره و فكارم من * طاقت خشم تو ندارم من\r\nمن كه شرمنده‌ام ازين اشعار * « و قنا ربّنا عذاب النار » \r\n\r\n","description":"","footnote":"","page_name":" 389 ","page_number":389},
  {"content":"\r\n\r\n\r\nامداد ( 1300 )\r\nحسن امداد ، فرزند على اكبر ، در سال 1300 هجرى شمسى در شيراز از مادر زاده شد . تحصيلات ابتدايى و متوسّطه را در زادگاهش به پايان رسانيد و در سال 1320 از دانشسراى مقدماتى ديپلم گرفت و پس از پنج سال خدمت آموزشى در سال 1325 در كنكور دانشكدهء ادبيّات دانشسراى عالى تهران ، جزو سى نفر آموزگاران مأمور به تحصيل ، قبول شد و در سال 1329 به اخذ مدرك ليسانس در رشته تاريخ و جغرافيا توفيق يافت .\r\nامداد ، پس از اتمام تحصيل رهسپار شيراز شد و مأمور تدريس در دبيرستانها گرديد و چندى معاونت هنرستان و دبيرستان نمونه را عهده‌دار شد و از سال 1338 به مدّت ده سال به سمت رئيس دانشسراى عشايرى فارس انجام‌وظيفه كرد و از سال 1348 تا 1351 مؤسس و رئيس دانشسراى راهنمايى تحصيلى شيراز بود . ازآن‌پس مدّت سه سال سرپرستى دانشجويان را در آموزش عشايرى فارس برعهده گرفت و مدّت يك سال هم رئيس دانشسراى راهنمايى تحصيلى اهواز بود و پس از انتقال به آموزش و پرورش فارس در آبان‌ماه 1356 پس از سى و شش سال خدمات صادقانه بازنشسته گرديد .\r\nامداد ، نويسنده و شاعر والامقام و پژوهشگر نامدار ، داراى آثار و تأليفاتى است كه قسمتى از آن‌ها در زمينهء كتابهاى درسى و بخشى ديگر در زمينه‌هاى تحقيق است .\r\n\r\n","description":"","footnote":"","page_name":" 390 ","page_number":390},
  {"content":"\r\n\r\nآنچه تاكنون از آثار او به زيور طبع آراسته گرديده ، به شرح زير است : داستان فريدون ( 1323 ) ؛ سه شاهزادهء تيره‌بخت ( 1325 ) ؛ املاى زبان فارسى ( 1331 ) ؛ فرهنگ دانش‌آموزى ( 1332 ) ؛ تاريخ و جغرافياى گيتى و تعليمات اجتماعى در 9 جلد با هميارى چهار تن از همكاران ؛ فرهنگ نوآموز ؛ ده سوره از قرآن براى دبستان‌ها ؛ تعليمات مدنى براى دبستان‌ها ؛ شيراز در گذشته و حال ( 1339 ) ؛ راهنماى آثار تاريخى فارس ( 1339 ) ؛ بانگ رحيل يا درآى در آى ( 1372 ) ؛ انجمن‌هاى ادبى شيراز از اواخر قرن دهم تا به امروز ( 1372 ) .\r\nامداد آثار چندى نيز آماده چاپ دارد كه بدين شرح است : فارس در آيينهء زمان ( شامل چهار بخش : اديان مردم فارس از قديمىترين زمان ، احوال حكما و فلاسفهء فارس در ادوار اسلامى ، احوال عارفان فارس از حلاج تا وحيد الاولياء ) ؛ سيماى شاعران فارس در هزار سال ( در سه جلد ) ؛ فارس در گذر زمان ( كه قسمتى از آن در سال 1375 از راديو شبكه فارس پخش شده ) ، فارس در يك‌صد سال ( شامل تاريخ سياسى ، اجتماعى و فرهنگى فارس از 1300 تا 1400 قمرى ) ؛ گلشن سخن ( در سه جلد ) ؛ هزار رباعى نغز ؛ حديث عمر ( حاوى خاطرات هفتاد سال زندگى ) ؛ مجموعه‌ى مقالات از سال 30 تا 75 ؛ انتقام تاريخ ؛ تاريخ و جغرافياى گيتى ( در چهار جلد براى دورهء دوم متوسّطه ) ؛ قرائت فارسى ( در پنج جلد براى دورهء اوّل و دوم متوسّطه ) .\r\nامداد ، كه از توانائى كافى در سرودن شعر برخوردار مىباشد به مناسبت‌هاى حالى و زمانى اشعارى مىسرايد كه نمونه‌هاى زير از آن جمله است :\r\n\r\nگذشت عمر\r\n سالى دگر ز عمر جهان جهان گذشت * برگى دگر ز دفتر دور زمان گذشت\r\nبرگى دگر ز دفتر ايّام شد سياه * سالى دگر به بيم و اميد و گمان گذشت\r\nنوروز در رسيد و نويدِ گذشتِ عمر * از خاطر پريش و دل خون‌فشان گذشت\r\nخوابم ربود عهد جوانى و نوبهار * بيدار تا شدم ، ز برم كاروان گذشت \r\n\r\n","description":"","footnote":"","page_name":" 391 ","page_number":391},
  {"content":"\r\n\r\n آن عهد كودكى كه نشاط و اميد بود * آوخ ! چو مرغ تيزپرى پرزنان گذشت\r\nمن ماندم و خيال جوانى و كودكى * و آن خاطرات نغز كه از آن زمان گذشت\r\nتقويم عمر ما ، همه از سال و ماه بود * دردا كه سال و ماه پى هم دوان گذشت\r\nاز هرچه بود و رفت جز افسانه‌اى نماند * آن هم به خاطر دل افسانه‌خوان گذشت\r\nآثار ما هميشه به نام و نشان ماست * فرخنده ملّتى كه به نام و نشان گذشت\r\nبا فكر تازه و دل چون كوه و عزم جزم * از دام حادثات جهان ، مىتوان گذشت\r\nمرغى فراز شاخ گلى اين نوا سرود * اصلاح ملك كاوه به عزم جوان گذشت\r\nتو شاد باش و شاد بزى ، جاودان بزى * شايد كه نام فرّخ تو جاودان گذشت\r\nنوروز باد روز تو هر روز روزگار ! * آن‌سان كه روزگار نو باغبان گذشت \r\n\r\nدختر يتيم\r\n شبى تيره افسرده دل دخترى * فروريخت اشكى ز چشم ترى\r\nسرى داشت پرشور و رويى دژم * هويدا در او روح طغيانگرى\r\nرخى داشت تابنده و دل‌فروز * به زيبندگى چون پرىپيكرى\r\nنگاه‌هاش گيرنده و دل‌فريب * سخن‌هاش سوزنده چون اخگرى\r\nكشيد از دل تنگ آهى بلند * برافكند در جان من آذرى\r\nبگفتا دريغا كه اين روزگار * ربود از كفم پربها گوهرى\r\nمرا مادرى نيك و دل‌سوز بود * كه پرورد مانند من دخترى\r\nپدر رفت و مادر به دنبال او * شتابان سوى عالم ديگرى\r\nبه هرجا كه رفتم درى كوفتم * به رويم نشد باز ديگر درى\r\nكجا زير اين آسمان كبود * بيابم دگر مهربان مادرى\r\nدگر سير گشتم از اين زندگى * فرى بر تو اى مرگ ! مرگا فرى\r\nدلم سوخت بر حال آن سيم‌تن * پريشان شدم از غم خواهرى\r\nبه دو گفتم اى دختر ماهروى * تو پاكيزه خويى و سيمين برى \r\n\r\n","description":"","footnote":"","page_name":" 392 ","page_number":392},
  {"content":"\r\n\r\n مكن بيش از اين گريه ، آرام باش * مرنجان ز خود خاطر شاعرى\r\nتو تابنده ماهى و زيبنده روى * خدايت دهد زندگى بهترى\r\nجهان دفترى نغز از عمر ماست * كند ثبت‌احوال ما دفترى\r\nبسا آرزوها كه بر باد رفت * كز آن‌ها نديديم بار و برى\r\nهرآن‌كو كه رنج يتيمى كشيد * شود مرد ميدان و كند آورى\r\nنپيچد سر از كارهاى گران * به هر كار سختى است چاره‌گرى\r\nهنوزت نرسته است شاخ امل * كه اين‌گونه فتّان و افسونگرى\r\nبه فردا نهالت چو نيرو گرفت * ز خون دلان پر كنى ساغرى\r\nز هر سو رسد بهر تو خواستگار * از آنها گزينى نكو همسرى\r\nشود اين جهان بر تو باغ بهشت * خرامى در آن همچو نيك اخترى\r\nفراز گل و لاله‌ها پر زنى * چو بالنده مرغى و بالا پرى\r\nيكى نازنين كودك آرى پديد * درخشنده چون خسرو خاورى\r\nسرت گرم گردد به بازىّ او * دلت شاد گردد چو رامشگرى\r\nسخن گويدت گرم و شيرين و نغز * لب لعل شيرين‌تر از شكّرى\r\nدر آن روز مادر كجا ياد توست * چو بينى در آن روز خود مادرى \r\n\r\nمرگ پدر\r\n اى كاش در جهان غم مرگ پدر نبود * يا بود ، پيش از آن ، اثرى از پسر نبود\r\nدر اين جهان مصيبت بسيار ديده‌ام * بالاتر از مصيبت مرگ پدر نبود\r\nساغر ز اشك و خون جگر پر شده است كاش * ساغر نبود و اشك نبود و جگر نبود\r\nبشكست جام باده و مى ريخت بر زمين * ديگر ز جام و باده و ساقى اثر نبود\r\nروز نشاط و مستى من در بهار عمر * جز ديدن جمال چو ماه پدر نبود\r\nافسوس ! ماه پاك من از آشيان خاك * پر زد ، اگرچه هيچ ورا بال‌وپر نبود\r\nچون شمع جانگداز ، ز شب تا سحر بسوخت * ازبس‌كه اشك ريخت ، به وقت سحر نبود \r\n\r\n","description":"","footnote":"","page_name":" 393 ","page_number":393},
  {"content":"\r\n\r\n شب تا به صبح سوخت به امّيد وصل دوست * پروانه‌وار بيم هلاكش به سر نبود\r\nمرد خداى بود و به تقوا و مردمى * چون او در اين ديار كسى مشتهر نبود\r\nهرگز به عمر خويش بدى با كسى نكرد * جز نام او به نيكى و خوبى سمر نبود\r\nوارسته بود و نيك نظر بود و نيك‌خواه * كارش هميشه خير بُد و مرد شرّ نبود\r\nآنجا به پيشگاه خدا در بهشت قدس * آسوده خفت و جز به خدايش نظر نبود \r\n\r\nياد آن روزها\r\n ياد آن روزها به‌خير كه ما * هر دو هم درس و هم سفر بوديم\r\nگاه شادى و گاه محنت و درد * يار و غمخوار يكدگر بوديم\r\nآه ! بر روزگار رفته درود * كه به غير از اميد هيچ نبود\r\nياد دارى كه در ميان گلان * سخن از عشق و آرزوها بود ؟\r\nياد دارى كه شعر و صحبت من * همه جا نغز و محفل‌آرا بود ؟\r\nآه ! اى روزهاى پر ز اميد * كه جهان پرده رويتان بكشيد\r\nياد دارى كه بامداد بهار * آسمان گل به روى ما مىريخت ؟\r\nياد دارى كه گاه گردش عمر * از درختان شكوفه‌ها مىريخت\r\nياد آن نوبهار رفته ، به خير * ياد آن روزگار رفته ، به خير\r\nياد دارى كه آن رفيق حسود * با نهيبى دل مرا آزرد\r\nهرچه او گفت دادىاش تو جواب * تا كه خاموش گشت و دم تو برد\r\nياد آن جرأت و رشادت تو * ياد آن گفته و جلادت تو\r\nكاش آن روزهاى شادىخيز * بار ديگر فراز مىآمد \r\n\r\n","description":"","footnote":"","page_name":" 394 ","page_number":394},
  {"content":"\r\n\r\n و آن‌همه عشق و مهر و بيم و اميد * در دل خفته باز مىآمد\r\nآه ! اى خاطرات عشق‌انگيز * واى ! اى روزگار دردآميز \r\n\r\nدر سوك مهندس محمد ابراهيم رستگار ، دبير انجمن ادبى هدايت ماندگار\r\n آمد بهار و بىتو دريغا بهار نيست * گل جاى توست ، حيف كه ديگر هَزار نيست\r\nارديبهشت گرچه زمين كرده چون بهشت * در باغ و دشت نكهت پيرار و پار نيست\r\nگل‌ها به نوبهار سر از خاك بركنند * آن گل به خاك رفت و سر شاخسار نيست\r\nدرد و غم فراق تو افسرد جان و دل * غم هست و درد هست ، ولى غمگسار نيست\r\nدر هر ديار و كوى گرفتم سراغ تو * گفتند خواجه رفته و در اين ديار نيست\r\nاشكى به روى تربت پاك تو ريختم * بهتر ز اشك دوست ، نثار مزار نيست\r\nآسوده خفته‌اى و بيارام تا به حشر * كانجا عذاب و رنج و غم روزگار نيست\r\nدل گفت دل مبند بدين زال روزگار * كاو را وفا و مهر و محبّت شعار نيست\r\nسرمايهء حيات به آهى رود به باد * اين دهر پر ز حادثه را اعتبار نيست\r\nاين سرنوشت آدميان را خدا نوشت * ما را به خوب يا بدِ آن اختيار نيست\r\nراضى بشو به هرچه رضاى خدا بود * راهى به‌جز رضايت پروردگار نيست\r\nاز آدمى هرآنچه توان ديد ، بگذرد * جز نام نيك و خاطره‌اى ماندگار نيست\r\nبس خاطرات خوب تو در قلب دوستان * همواره هست و بهتر از اين يادگار نيست\r\nشب‌ها در انجمن همه گويند با دريغ * دردا و حسرتا ! كه دگر رستگار نيست \r\n\r\nدر استقبال از غزل جناب دكتر مير ميرمجلس\r\n تو مير مجلس انسى ، كجا روى از ياد * كه جاى مهر تو در قلب دوستداران باد\r\nهميشه عادت تو رفتن است و برگشتن * ز بازگشتن تو ، گشت خاطر ما شاد \r\n\r\n","description":"","footnote":"","page_name":" 395 ","page_number":395},
  {"content":"\r\n\r\n به جاى خالى تو سبزه‌ها و گل‌ها بود * سر و قد و قدمت سبز باد چون شمشاد\r\nصفا كجاست در آنجا كه مير مجلس نيست * لبان خموش ، ولى دل پُر است از فرياد\r\nفريب غرب به غربت تو كى خورى اى مير ؟ * كه از فريب و دورنگى است غرب را بنياد\r\nگره ز غصّه به شادى تو از گلو وا كن * كه مرد خوش‌سفرى باش خرّم و آزاد\r\nتو شمع محفل مايى ، بمان و نور ببخش * ز باد حادثه ، رنجى به جان تو مرساد\r\nچو شعر خوانى ، دانى به گوش جان شنويم * هزار نكته به شعر تو باشد اى استاد\r\nمعاشران گره از غصّه‌هات باز كنند * حديث غصّه رها كن ز دهر سست نهاد\r\nبمان هميشه به شيراز ، شهر پاكدلان * كه تا قيام قيامت مدام باد آباد\r\nچو پيش ، شعر تر و تازه خوان به مجلس انس * بگير جام و مكن از ديار غربت ياد\r\nتويى اديب و به اصلاح شعر استادى * به نقد گوهر اشعار من بكن « امداد »\r\nز روى صدق و ارادت من از خدا خواهم * كه مير مجلس و استاد ما دراز باد \r\n\r\nبه ياد مادرم\r\n ديشب به ياد مادر پيرم گريستم * ماهى كه مىدميد فروغى به زيستم\r\nلبخند زد به عمر و در آخر نگاه گفت * رفتم كه نيست دهر دگر جاى ايستم\r\nعشق من و اميد من او بود ، واى من ! * او رفت و عشق رفت و اميدى به چيستم ؟\r\nمن ماندم و خيال وى و نقش روى او * وان خاطرات نغز جوانى ز بيستم\r\nبا رشتهء محبّت من بود خوش ، دريغ ! * شد پنبه آنچه رشته به عمرى كه ريستم\r\nبرق فنا به خرمن هستى چو مىزند * پندارم آنكه بعد وى اكنون كه نيستم\r\nمعلوم من نشد كه چرا آمدم ، كجا بودم ؟ * آخر كجا روم ، چه بگويم كه كيستم ؟\r\nتنها به كنج خانه نشستم به هاىهاى * ديشب به ياد مار پيرم گريستم \r\n\r\nبرگى از دفتر عمر\r\n اين چرخ زمانه كج‌مدار است * بىرحم و شقىّ و جان شكار است \r\n\r\n","description":"","footnote":"","page_name":" 396 ","page_number":396},
  {"content":"\r\n\r\n از كف بربود مادرم را * آن مادر مهر پرورم را\r\nنه عشق بماند و نه اميدى * بىاو شده‌ام چو خشك بيدى \r\n\r\nجان و دل\r\n گر كاروان عشق و جوانى چو باد رفت * خاكسترى ز آتش آن كاروان بجاست\r\nپيرى رسيده گر كه تو را ، شكر كن كه باز * آن قدرت و صلابت طبع جوان بجاست\r\nسرسبز باغ عمر تو از طبع شعر توست * گل شعرهاى نغز تو در گلستان بجاست\r\nچشم و چراغ دودهء نصرى و شعر تو * شيرازه بند شهرت اين دودمان بجاست\r\nهرچند سال‌هاست كه شعرى نگفته‌ام * ليكن هنوز قدرت طبع روان بجاست\r\nطبعم كنون كه گشت شكوفا ز طبع نصر * از جان و دل ز لطف وىام امتنان بجاست\r\n« امداد » سرسپردهء ياران باوفاست * تا سر رود ، ارادت او همچنان بجاست \r\n\r\nحديث ديگران\r\n به‌سان موج از دريا گذشتيم * از اين درياى طوفان‌زا گذشتيم\r\nاميد از هرچه بود اينجا بريدم * به قاف عشق چون عنقا گذشتيم\r\nاسير عشق اگر بوديم عمرى * چو مجنون از دل ليلا گذشتيم\r\nبسان ذرّه‌اى تا پيش خورشيد * از اين صحراى ناپيدا گذشتيم\r\nگناهان را به آب توبه شستيم * مسيحاوار بىپروا گذشتيم\r\nحديث ديگران گفتيم و رفتيم * حديث ما بماند و ما گذشتيم\r\nسراغى گر كسى گيرد ز « امداد » * حديثى بود و عشقى تا گذشتيم \r\n\r\nيك شاخه گل\r\n امروز به يك شاخهء گل ياد ز من كن * فردا ندهد سود ، گل آرى به مزارم\r\nلبخند تو امروز كند شاد دل من * اشك تو چه ارزد ؟ كه كنى بعد نثارم \r\n\r\n","description":"","footnote":"","page_name":" 397 ","page_number":397},
  {"content":"\r\n\r\n\r\nاميد ( 1351 - 1281 )\r\nحسين اميد شاعر توانا و نويسندهء پژوهشگر در سال 1281 هجرى شمسى در تبريز پا به عرصه حيات گذاشت ، تحصيلات ابتدائى و دوره‌ى متوسطه را در زادگاهش به انجام رسانيد ازآن‌پس به خدمت وزارت فرهنگ ( آموزش و پرورش ) درآمد و بتدريس در دبيرستان شهر خود اشتغال ورزيد و در سال 1337 به رياست شوراى نويسندگان اداره اطّلاعات و راديو تبريز برگزيده شد .\r\nمحمد حسين گوهرزاى در كتاب نغمه‌هاى تبريز درباره حسين اميد مىنويسد : « استاد اميد در حدود يك‌صد و ده جلد كتاب تأليف كرده و با اينكه اغلب آنها چند بار تجديد چاپ گرديده ، ولى ناياب مىباشد و بيشتر آثار استاد بزبان‌هاى خارجى ترجمه شده است » .\r\nاميد با اينكه در شعر و شاعرى از توانائى و قريحه سرشارى برخوردار مىباشد كمتر به سرودن شعر پرداخته و آنچه از او بجا مانده نمايانگر قدرت و توانائى او در نظم شعر است وى در سال 1351 در زادگاه خود چشم از جهان فروبست .\r\nحسين اميد كه نام خانوادگى خود را تخلّص شعرى قرار داده در ميان اساتيد و بزرگان شعر و ادب فارسى به سعدى و حافظ و صائب تبريزى دلبستگى خاصى داشت و از آثار و تأليفات اوست : سبكهاى ادبى جهان - تاريخ فرهنگ آذربايجان - انگشتر الماس ( دو جلد ) - داستان دختران سپهر ( چهار جلد ) - تفريحات علمى - ترش و شيرين - تاريخ سياسى و ادبى آذربايجان و . . .\r\n\r\n","description":"","footnote":"","page_name":" 398 ","page_number":398},
  {"content":"\r\n\r\nچكامه‌اى كه در زير ملاحظه مىكنيد تنها اثرى است كه از او در اختيار داشتم و به نقل آن پرداختم ، اميد است كه در چاپ بعد بتوانم به آثار ديگر او دسترسى پيدا كنم .\r\n\r\nگذشت\r\n بس سالها گذشت و ندانم چسان گذشت * عمرى بسر رسيد و زمان رايگان گذشت\r\nبا نقد عمر جنس ندامت خريده شد * خوش‌دل كه در معامله سود و زيان گذشت\r\nطومار زندگى همه يك شكل و يكنواخت * يكسان گذشت گرچه چنين و چنان گذشت\r\nدوران كودكى همه بازى و خنده بود * بازى گذشت و خنده گذشت و زمان گذشت\r\nيك شب به ياد دارم از آن عهد كودكى * از خاطرات كودكيم كى توان گذشت ؟\r\nمه در خيال من كه يكى توپ بازى است * شايد به آسمان ره دروازه‌بان گذشت\r\nاز مادرم بخواستم آن توپ نور باش * بر چهره‌ام سرشگ دو ديده روان گذشت\r\nايّام كودكى سپرى شد . وداع كرد * آن روزهاى بىخبرى تيرسان گذشت\r\nدر راه كسب علم و هنر سالها برفت * آمد بهار و درى شد و فصل خزان گذشت\r\nگاهى سر كلاس بتفريح و خوشدلى * گاهى بفكر درس به آه و فغان گذشت\r\nيك شب در اين خيال : شب امتحان رسيد * روزى بدين طرب : كه گه امتحان گذشت \r\n\r\n","description":"","footnote":"","page_name":" 399 ","page_number":399},
  {"content":"\r\n\r\n روزى ز اخم و تخم دبيران قرين رنج * بانگ شكايت و گله از كهكشان گذشت\r\nسوز دلم زياد شد از « نفت » نفتالين * روز و شبم بفكر « اتان » و « متان » گذشت\r\nدرگير و دار فرمول پرپيچ لعنتى * بس ناسزا به جبر و حساب از دهان گذشت\r\nاز حفظ چامه‌ها و غزلهاى شاعران * شبها بسى بسان شب شاعران گذشت\r\nايّام دلنواز دبستان بسر رسيد * هنگام درس و مشق و كتاب و بيان گذشت\r\nگفتم ، هرآنچه بود گذشت آن زمان پيش * يعنى فسانه كهن شد و آن داستان گذشت\r\nاز من كسى نپرسد ازاين‌پس بكبر و ناز * چنگيز در كدام ديار از جهان گذشت ؟\r\nشيلى كجاست يا كه مزاحم چه صيغه‌ايست ؟ * رستم چگونه از خطر هفتخوان گذشت ؟\r\nاز من مپرس مرغ هما را شرف ز چيست * ديگر هماى همّتم از استخوان گذشت\r\nگامى گذاشتم به دبستان اجتماع * من در خيال اينكه ملال روان گذشت\r\nافسوس هرچه بود همان بود زندگى * از پيش ديده منظرهء باستان گذشت\r\nصد رنج از زمانه بدل همچنين رسيد * صد تير ز سپهر بجان همچنان گذشت\r\nعهد شباب باهوس و التهاب رفت * ناز و اعتاب دل‌شكن دل‌ستان گذشت \r\n\r\n","description":"","footnote":"","page_name":" 400 ","page_number":400},
  {"content":"\r\n\r\n روزى به پيچ‌وتاب ز هم‌چشمى رقيب * روز دگر به كام خوش و شادمان گذشت\r\nبا دوستان يكدل و ياران نازنين * ايّام پرنشاط ، چو تير از كمان گذشت\r\nاين زندگى مخالف فكر و قياس ماست * مهمل‌تر از خيال و قياس و گمان گذشت\r\nدر انتظار صبح دل‌افروز و روشنى * شبهاى تار و تيره بخواب گران گذشت\r\nدرياى درد و محنت و تشويش زندگى * بر غير آشنا به شنا بيكران گذشت\r\nناخورده سير از سر سفره به خاستم * ناچيده گل ، دريغ گل از گلستان گذشت\r\nجز قلب آتشين دگر از من نشانه نيست * آتش بجا بماند اگر كاروان گذشت\r\nبايد چو باد آمد و چون ابر نوبهار * با اشك حسرت از سر اين بوستان گذشت\r\nبازم به چشم جلوه كند زندگى چنان * بينم كه شعر بهتر از اين بر زبان گذشت\r\nبايد چو آفتاب ز بالاى خاكدان * بر تخت زرنگار تبسّم كنان گذشت\r\n« امّيد » و آرزو و هوس پايدار نيست * از هرچه پايدار نباشد توان گذشت \r\n\r\n","description":"","footnote":"","page_name":" 401 ","page_number":401},
  {"content":"\r\n\r\n\r\nاميد ( 1321 )\r\nمهندس محمّد على اميد وارفر ، در اوّل تيرماه سال 1321 شمسى در يك خانوادهء مذهبى در اقليد فارس و از سادات شيفتهء اهل بيت عصمت و طهارت عليه السّلام پا به عرصهء وجود گذاشت .\r\nاميدوار تحصيلات ابتدايى را در زادگاهش و دوره‌ى متوسطه را در شيراز به پايان رسانيد ، ازآن‌پس به استخدام آموزش و پرورش درآمد و ضمن انجام خدمات آموزشى ، در رشتهء مهندسى خاك‌شناسى از دانشگاه شيراز به تحصيل ادامه داد و فارغ التّحصيل شد و در عين حال از محضر عالمان دين و عاشقان فرهنگ و ادب فارسى كسب فيض كرد .\r\nمهندس اميدوار ، رئيس انجمن ادبى بهار در اقليد مىگويد : « از دوران ابتدايى با شعر ، طبيعت را توصيف مىكردم . در نوشتن متون نمايشى ، به ويژه سنّتى و مذهبى ، مهارت دارم و اشعار مذهبى خود را در انواع قالب‌ها سروده‌ام . اوّلين شب شعر را در اقليد به نمايش گذاشته‌ام ؛ به خطّ و نقّاشى و تئاتر علاقه دارم ؛ بزم نظم و نثر و بيان احوال اهل عرفان را با آتش عشق حسينى گرم نگاه مىدارم . اقليد فارس از ديرزمان به ديار علم و ادب معروف بوده و مردمانش در نظم و نثر و سخنورى مهارت داشته‌اند . »\r\n\r\n","description":"","footnote":"","page_name":" 402 ","page_number":402},
  {"content":"\r\n\r\nاينك نمونه‌هايى از شعر او :\r\n\r\nحديث عشق\r\n شكوفا شد گل روى محمّد * شدم شيداى ابروى محمّد\r\nنمىبينى جهان را گر بگردى * گلى همسان و هم‌بوى محمّد\r\nمعطّر گشته ياس و ناز و نرگس * به زير زلف شب‌بوى محمّد\r\nبه طلعت شهرهء آفاق گردد * غلام خال هندوى محمّد\r\nاگر داود بردارد سر از خاك * شود مرغ سخنگوى محمّد\r\nندارد سايه ، زيرا عين نور است * جسيم سروِ دلجوى محمّد\r\nشدم شيداى شهرآشوب رويش * خوشا خُلق خوش و خوى محمّد\r\nحديث عشق و شرح گلشن راز * شميم زلف خوشبوى محمّد\r\nحرير نازك گل‌هاى زيبا * معطّر گشته از بوى محمّد\r\nكمند ابروانش قاب قوسين * فلك در بند گيسوى محمّد\r\nاميدوارم كه تا روز قيامت * نشينم بر سر كوى محمّد\r\nبه عمرى عهد كردم با عزيزان * كه باشم من ثناگوى محمّد \r\n\r\nالسلام عليك يا ابا عبد اللّه الحسين به زبان حرّ بن يزيد رياحى\r\n مرغ شيدا رو به‌سوى كربلا آورده است * كوله‌بارى از مناجات و دعا آورده است\r\nسايه اندر سايه‌اش منزل به منزل مىروم * ساقى گل‌چهرهء گلگون قبا آورده است\r\nاز براى يارى دين خدا در كربلا * با خودش هفتاد و دو مشكل‌گشا آورده است\r\nحجله‌اى را عمّه‌اى آيينه‌بندان مىكند * اهل بيتش را عروسى يا عزا آورده است ؟\r\nكودكى همراهشان شيرين زبانى مىكند * گوييا خورشيد ما خود قرص ماه آورده است\r\nدر نظر دارد حنابندان شبى بر پا كند * نوگُلى چون قاسم نو ، كدخدا آورده است \r\n\r\n","description":"","footnote":"","page_name":" 403 ","page_number":403},
  {"content":"\r\n\r\n سعىِ در بين صفا و مروه دارد شاه دين * يا ذبيح اللّه خود را در مَنا آورده است ؟\r\nسدّ راهش گشته بودم زينب الهى شدم * از كجا ما را ارادت تا كجا آورده است\r\nچون‌كه خرق آستين بنمايد اين مولاى دين * با يدِ بيضاى خود آب بقا آورده است\r\nخيمهء اين مرد حقّ شب‌ها چراغان مىشود * خوشهء پروين به دشت نينوا آورده است\r\nشاه مظلومان حسين در عرصهء ميدان عشق * اصغر شش‌ماههء خود را گواه آورده است\r\nياورى چون در دم آخر ندارد شاه دين * اين دم آخر خدا را خون‌بها آورده است\r\nبا « اميد » وصل او در گرد راهش مىروم * از براى درد محرومان دوا آورده است\r\nبا اصول دين فروعش را حسين بن علىّ * در زمين كربلا يك جا به‌جا آورده است \r\n\r\nجناس مكرّر در مدح مولا صاحب الزّمان ( عج )\r\n با طلوع ماه مهرافروز ، شد امروز روز * عود عنبر در فضاى عشق عالم سوز سوز\r\nمشك‌تر بر سلسبيل زلف عنبر بيزبيز * برگ گل در پيش پاى آن مه گلريز ريز\r\nنوگل باغ جنان بر شاخه آزاد زاد * بهمن و دى را صفاى اردى و خرداد داد\r\nدر بهار خاطرت شد كارم اى طنّاز ناز * ناز زُلفت مىكشم با خود مرا دمساز ساز\r\nمىكشاند عاشقان را طرّه گيسوت سوت * زنده سازد مرده را از رخنهء تابوت بوت\r\nمىتراود در فضا زان زلف عنبر بوى بوى * برنگردان از من دلخسته اى مهروى روى\r\nپرده بركن مرحمت كن در سر پرشورشور * تا به رقص آيد به همراه گل ماهور هور\r\nسرنگون اندر مسير نرگس شهلات لات * توبه از مى كى كنم در محضرت هيهات هات !\r\nرفته از يادم ز هجرت اى گل خوشنام نام * ساغر شادى بگردان اى نكو فرجام جام\r\nهركجا انداخت آن زيباى سيم‌اندام دام * با نگاهش شد غزال وحش ناآرام رام\r\nمظهر اسرار « او ادنى » است اين عيّار يار * بخت خود را با « اميد » روى او بيدار دار\r\nهركه شد با جلوهء اين شاخهء شمشاد شاد * تا ابد از نور ايمان خانه‌اش آباد باد \r\n\r\n","description":"","footnote":"","page_name":" 404 ","page_number":404},
  {"content":"\r\n\r\n\r\nنقّاش\r\n بر جبينم طرحى از يك زندگانى مىكشم * پيرىام را با قلم موى جوانى مىكشم\r\nهم‌زبان با شعر گفتن پيشه‌ام نقّاشى است * نقش‌ها را در كمال نكته‌دانى مىكشم\r\nگوهر علم و هنر را چون بياميزم به هم * لحظه‌هاى حافظ و ارژنگ و مانى مىكشم\r\nچون‌كه از جور زمان آزرده خاطر مىشوم * دردها را من كبود و ارغوانى مىكشم\r\nخالى از رنگ و ريا چون شيوه‌ام يكرنگى است * شيشهء دل را به رنگ آسمانى مىكشم\r\nشور و حال زندگى با عشق ميهن را به شوق * با قلم موى سپيد مهربانى مىكشم\r\nمن شهيد زندهء عشقم به رمز شاعرى * قصّه‌هاى غصّه‌هايم را نهانى مىكشم\r\nدر مسير زندگى افتان و خيزان مىروم * رنج خود را با زبان بىزبانى مىكشم\r\nبا « اميد » بخشش و لطف و عطاى كردگار * واپسينِ عمر را با شادمانى مىكشم \r\n\r\nبه ياد دوست\r\n تا تو بودى نظر اهل وفا با ما بود * ذكر و تسبيح و مناجات و دعا بر پا بود\r\nطرب‌انگيز شبى بود كه در مجلس انس * كُلبه‌ام روشن از آن طلعت مه‌سيما بود\r\nاگر افتاد نگاهم به خَم كوچهء عشق * از جلودارى آن زنده‌دل دانا بود \r\n\r\n","description":"","footnote":"","page_name":" 405 ","page_number":405},
  {"content":"\r\n\r\n دل دريايى من در پىِ گوهر مىگشت * نعمت نورِ تو دردانهء اين دريا بود\r\nنابهنگام غروب آمد و خورشيد گرفت * بخت و اقبال من از روز ازل پيدا بود\r\nاز براى غم تنهايى خود فال زدم * حافظ رندِ غزل‌ساز دلش با ما بود\r\nخواجه فرمود كه بر حكم قضا خرده مگير * سست بنيادى اين دايرهء مينا بود\r\n« ياد باد آنكه رُخت شمع طرب مىافروخت * وين دل سوخته پروانهء بىپروا بود »\r\nغم مهجورى ما حكم قضا زود نوشت * داغ هجران تو اى دوست چه جانفرسا بود\r\nبه « اميد » طلب پير طريقت بودم * باورم نيست چرا نوحه‌سرا آنجا بود \r\n\r\nكليد درِ فارس ، اقليد ماست\r\n كليد درِ فارس ، اقليد ماست * همانند باغ بهشت خداست\r\nشمال و سرِ اين ايالت بود * گل سرسبد در ولايت بود\r\nنشسته است بر دامن كوه بِل * چو تاجى كه ياقوت دارد به دل\r\nهوايش مصفّا زمين سبزرنگ * پر از نغمهء بلبل و عود و چنگ\r\nز شاخ درختان بيد و چنار * برآيد به هم صوت صدها هَزار\r\nنيستان به شهنامه نامش در است * كه بنيادش از عهد هوشيدر است\r\nبه گفتار فردوسى خوش‌سخن * نشان دارد از روزگار كهن\r\n« گرند و نيستان و نخل گزين * بود جاى شاهان ايران زمين »\r\nروايت چنين است بهرام گور * در اين سرزمين رفت در قعر گور !\r\nچو پيك پيمبر به ايران رسيد * به اقليد ما نور ايمان دميد\r\nشنيدم كه اقليد روز نخست * دل از زشتى و كاستىها بشست\r\nچو دروازهء پارس را برگشود * اگر شهره شد نامش اقليد بود\r\nبه آبش گلاب و به خاكش گل است * به كُهپايه‌اش لاله و سنبل است\r\nتل و تپه‌اش در يمين و يسار * پر از كبك و آهو و تيهو و سار\r\nهمه دشت آن زير كشت است و كار * به دور و برش سرو و بيد و چنار \r\n\r\n","description":"","footnote":"","page_name":" 406 ","page_number":406},
  {"content":"\r\n\r\n به جوى اندرش ناز و گل پونه است * هوايش پر از عطر بابونه است\r\nبه صحراى آن ، بلبل كوهى است * پر از نرگس مست جادويى است\r\nگل اشك در ماه ارديبهشت * زمين را كند همچو باغ بهشت\r\nبهاران برويد رد اين بوم و بر * ز شرم و حيا واژگون كرده سر\r\nاگر دست با آن برابر شود * بگريد ز اشكش زمين تر شود\r\nشكوفا شود باغ آلاله‌ها * تر و تازه از خيزش ژاله‌ها\r\nاگر كوهِ بِل جامه از تن دريد * به كوهپايه‌اش چشمه آيد پديد\r\nچو خلعت به تن مىكند كوه بِل * همه نوعروسان به پيشش خجل\r\nشود خلعت كوه ، برف سپيد * بهارى دل‌انگيز آيد پديد\r\nاگر كوه بِل لُخت و عريان شود * دل خاك تفتيده بريان شود\r\nشبى مردمانش كه برزيگرند * به مهمان‌نوازى درّ و گوهرند\r\nهمه پاك و پاكيزه و پاكزاد * كه پاكى در اين شهر پاينده باد\r\nخداوند هوش‌اند و دين و خرد * به پندار آنان كژى نگذرد\r\nبسى كوشك دارد دژ آهنين * چو كوهى كه سر بركشد از زمين\r\nدژِ كُرد ما مُشك ناب‌تر است * بهارش ز مازندران بهتر است\r\nنظر كن به باروى بهرام گُرد * كه سر بر سپهر برين مىسپرد\r\nگرند و نيستان ، گزين و كبود * كه چونان دژى روى گيتى نبود\r\nيكى قصر كافور و آن كوشك زرد * كه بنيانشان هر دو بهرام كرد\r\nشنيدم كه بهرام گُردآفرين * چو پيلى نشسته به قربوس زين\r\nبه يك هفته در هفت دژ بود مرد * به هر روز در يك مكان جاى كرد\r\nكز اين پايتخت پرآوازه بود * خداوند دربان و دروازه بود\r\n« چه خوش گفت فردوسى پاكزاد * كه رحمت بر ان تربت پاك باد »\r\n« بناهاى آباد گردد خراب * ز باران و از تابش آفتاب » \r\n\r\n","description":"","footnote":"","page_name":" 407 ","page_number":407},
  {"content":"\r\n\r\n چنين گفت ايرج به اندرز و پند * كه هر بنده دارد دو صد قيد و بند\r\n« جزاى بدى بد دهد روزگار * بود چرخ گردنده آموزگار »\r\nبهشت برين است تنگ براق * تو گويى عروسى است حاضر يراق\r\nبه هر جاش نزهتگه‌اى دلگشاست * قدمگاه ما لطف و مهر و صفاست\r\nدر اينجا همه اهل رزم‌اند و بزم * همه نكته‌سنج‌اند در نثر و نظم\r\nهمه پاك و پاكيزه و پاكزاد * هژبرند و چالاك و گُردند و پاد\r\nدرون دل خاك هم زنده‌ام * كه « امّيد » در دل پراكنده‌ام\r\nنماند به‌جا قصر زرّين‌نگار * ولى شعر نغزم شود يادگار \r\n\r\nياد تو\r\n اى بنده‌نواز ! بىتو آرامم نيست * غير از مى ناب دوست در جامم نيست\r\nاز ذكر تو من چگونه خاموش شوم * وقتى كه زبان شكر در كامم نيست \r\n\r\nگل يا على\r\n با نام على عَلَم برافراشته‌ام * كشكول طلب به شوق برداشته‌ام\r\nمن در دل روزگار از اوّل عمر * بذر گل « يا على مدد » كاشته‌ام \r\n\r\nمشگل‌گشا\r\n على چون مظهر مهر و وفا بود * علىّ چون لنگر ارض و سما بود\r\nشبى خوابيد بر جاى محمّد صلّى اللّه عليه و آله * در آن شب هم على مشكل‌گشا بود \r\n\r\n","description":"","footnote":"","page_name":" 408 ","page_number":408},
  {"content":"\r\n\r\n\r\nاميد ( 1328 )\r\nمصطفى بادكوبه‌اى هزاوه‌اى ، با تخلّص « اميد » ، فرزند آيت‌اللّه حاج شيخ حسين بادكوبه‌اى در پنجم بهمن‌ماه 1328 شمسى در روستاى هزاوه از توابع شهرستان اراك و زادگاه ميرزا تقى خان اميركبير پا به عرصهء حيات نهاد . تحصيلات ابتدايى و متوسّطه را در اراك به انجام رسانيد و پس از به پاى بردن دورهء خدمت سپاهى دانش ، به دانشگاه مشهد راه يافت و فوق ليسانس را در رشتهء ادبيّات تطبيقى اخذ كرد و هم‌اكنون در دانشكدهء فنى مترو تهران به خدمت اشتغال دارد .\r\nبادكوبه‌اى در سرودن انواع شعر ، از قصيده و غزل و مثنوى و مستزاد و مسمّط و رباعى ، طبع‌آزمايى كرده و توانايى و مهارت خود را نشان داده است ؛ امّا طبعش بيشتر مايل به سرودن مثنوى و غزل مىباشد و به شيوهء شعراى عراقى شعر مىسرايد و حتّى الامكان از به كار بردن تعابير دور از ذهن و استعمال لغات غير مصطلح پرهيز مىكند و بيشتر مضامين اشعارش موضوعات اجتماعى و ملّى و مذهبى و عرفانى مىباشد و آثارش در پاره‌اى از مطبوعات طبع و نشر گرديده و در سيماى جمهورى اسلامى به عنوان شاعرى مذهبى برنامه اجرا مىكند .\r\nاميد در انجمن‌هاى ادبى كمال ، صائب و دانشوران شركت مىكند و گهگاهى در جلسات انجمن‌هاى ادبى سخنوران ، خواجو ، ايران ، دوستى و غزل نيز حضور مىيابد .\r\nبادكوبه‌اى اوقات بيكارى خود را به تحقيق و تتبّع در زمينهء ادبيات مىگذراند و تا\r\n\r\n","description":"","footnote":"","page_name":" 409 ","page_number":409},
  {"content":"\r\n\r\nكنون آثار زير از او طبع و نشر گرديده است : بررسى چهرهء ضحّاك در شاهنامهء فردوسى ؛ زندگى نامهء خيّام ؛ زندگى نامهء خواجه حافظ ؛ زندگى نامهء پروين اعتصامى .\r\nنمونه‌هاى زير از شعر اوست :\r\n\r\nچشم يار\r\n چشمم چو به چشم يار افتاد * خورشيد ز اعتبار افتاد\r\nچون شبنم پاك در سحرگاه * مهر از مژهء نگار افتاد\r\nتا چهرهء يار جلوه‌گر شد * در دل گذر بهار افتاد\r\nگفتم به گل اين طراوت از چيست ؟ * بلبل ز چه بىقرار افتاد ؟\r\nگفتا كه ز پرتوى است كز لطف * بر من ز نگاه يار افتاد\r\nبر ديدهء جان من نشيند * از دست تو گر كه خار افتاد\r\nگلشن شد بسترم چو دوشين * بر خواب مَنَت گذار افتاد\r\nدادى چو « اميد » وصل اى دوست * از چشم من انتظار افتاد \r\n\r\nراز قربانى\r\n مىرفت تا در معبد حقّ عشق بازد * رنگين كمانِ خون به قربانگاه سازد\r\nمىرفت تا هر شبنم عشقِ نهانش * صدها چو زمزم را بجوشاند ز جانش\r\nمىرفت تا از قطرهء خون ، پيك سازد * لب را لبالب از گل لبّيك سازد\r\nمىرفت و سر و قامت فرزند مىديد * گل‌هاى حسرت از رخِ دلبند مىچيد\r\nمىرفت با گامى مقاوم‌تر ز پولاد * تا بفكند بر خاكِ عشق آن سروِ آزاد\r\nمىرفت و غوغايى به قلبِ عاشقش بود * مىسوخت ، امّا سوزشى بىآتش و دود\r\nدر دل سخن‌ها داشت با پروردگارش * طوفانِ عشق و غم به هم پيچيده كارش\r\nمىگفت ، يا ربّ ، هديهء تو ، فديهء تو * امّا چه‌ها گويم من از اين هديهء تو ؟\r\nبىبار و بر بودم به‌سان تك‌درختى * بس سال‌ها ماندم به تنهايى و سختى \r\n\r\n","description":"","footnote":"","page_name":" 410 ","page_number":410},
  {"content":"\r\n\r\n بر تك‌درخت خشكِ من ، تو غنچه دادى * پيرانه سر ، بر ساقه‌ام سبزى نهادى\r\nآن غنچه اكنون خود نهالى بارور شد * در سرنوشتش ، ليك ، شمشير پدر شد\r\nبايد كه اسماعيل ، اين دلبندِ هاجر * سجّادهء خون افكند در پيش داور !\r\nمىرفت ابراهيم و چشمش جستجوگر * تا در كجا سازد جدا از نوجوان سر ؟\r\nناگاه مسلخ ، مسلخِ عشق براهيم * پيدا شد و آمد گهِ اخلاص و تسليم\r\nبر خاكِ عشق افكند ابراهيم فرزند * تا بگسلد غير از خدا ، هرگونه پيوند\r\nدست خليل و خنجر و اصرار و ابرام * نهى جليل و كندى خنجر ، به هنگام\r\nاو مىبريد ، امّا خدايش نهى مىكرد * اين‌گونه بر قلبِ خليلش وحى مىكرد\r\nانَّا فَدَيناهُ بِذِبحٍ ، يا خَليلى * ذِبحٍ عَظيمٍ لايِقٍ ، مِن سَلسَبيلى\r\nما ربّ رحمانيم ، كى جان مىستانيم * كى ما بدين‌سان جان انسان مىستانيم ؟\r\nپروردگارم ، بت نىام ، من تشنهء خون * جان‌بخشم و بيزارم از خونخوار مجنون\r\nآب حيات اينك به چشم چشمهء توست * باران رحمت ، بر كوير تشنهء توست\r\nدر مكتب توحيد ، انسان قهرمان است * انسان هدف از خلقت كلّ جهان است\r\nهركس كه قرب ما بخواهد از بن دل * ضدّ رذايل سازد و كسب فضائل \r\n\r\nايران ديرين\r\n من لوح زرّينم مرا مگذار و مگذر * من جان شيرينم ، مرا مگذار و مگذر\r\nمن سرزمينِ ايزد مهرآفرينم * من پاك و بىكينم ، مرا مگذار و مگذر\r\nهر گوشهء خاك من آتشگاه مهر است * رخشنده پروينم ، مرا مگذار و مگذر\r\nمن ميهن ايرانى و يكتاپرستم * من فوق تحسينم ، مرا مگذار و مگذر\r\nبر تارك من مىدرخشد نام زرتشت * او گشته آذينم ، مرا مگذار و مگذر\r\nپندار و گفتار نكو ، كردار نيكو * شد رمز آيينم ، مرا مگذار و مگذر\r\nمن زادگاه كورشم مهد خشايار * من مام گرگينم ، مرا مگذار و مگذر\r\nاز من كيومرث آمد و جمشيد و رستم * هم شاه شروينم ، مرا مگذار و مگذر \r\n\r\n","description":"","footnote":"","page_name":" 411 ","page_number":411},
  {"content":"\r\n\r\n صدها ستاره پروراندم همچو بابك * خرّم چنان دينم ، مرا مگذار و مگذر\r\nنوشين روان‌ها زاده‌اى در بسترِ داد * من شهد نوشينم ، مرا مگذار و مگذر\r\nضحّاك اگر آمد ز ريگستانِ بيداد * من كاوه آيينم ، مرا مگذار و مگذر\r\nمن خاستگاه مزدك مردم‌پرستم * خصم تموچينم ، مرا مگذار و مگذر\r\nمن با بزرگى ، دادخواهى ، دانش و مهر * چون ويس و رامينم ، مرا مگذار و مگذر\r\nدر عرصهء شطرنجِ تاريخِ جهانى * برتر ز فرزينم ، مرا مگذار و مگذر\r\nفردوسى از من ، سعدى از من ، حافظ از من * گلزار نسرينم ، مرا مگذار و مگذر\r\nاز مازيارم مهر ميهن خوش بياموز * وز قهر افشينم ، مرا مگذار و مگذر\r\nمن قبله‌گاه پاك دينان جهانم * ايران ديرينم ، مرا مگذار و مگذر\r\nبر چهر من نقش است داغ صد سياووش * اكنون كه غمگينم ، مرا مگذار و مگذر\r\nمن واژهء عشقم كه مىمانم به عالم * من مهد شيرينم ، مرا مگذار و مگذر\r\nمن چهرهء « امّيدم » و خواهند پاكان * پيوسته رنگينم ، مرا مگذار و مگذر \r\n\r\nدوست\r\n مىشنود باز دل ، در همه جا نام دوست * مىطلبد باز دل ، جرعه‌اى از جام دوست\r\nتاج سر عاشقان ، تربت پاكش نگر * تارك ياران ببين گسترهء گام دوست\r\nمىشكند پشت دهر گر كه فرود آيدش * شمّه‌اى از آنچه دل خوانده ز آلام دوست\r\nبر لب افلاكيان ، بين گل پيغام او * گرچه نباشد ملك محرم پيغام دوست\r\nهمچو گل پرپر و چون دلِ عشّاق پاك * در دلِ صحراى عشق بين گل‌اندام دوست\r\nقتلگه دوست شد وعده‌گه وصل يار * چشم دل عاشقان ماتِ سرانجام دوست\r\nزان گل تسليم كز شاخهء جانش شكفت * سجده‌گه عالمى شد گلِ گل‌فام دوست\r\nچون‌كه ز امواجِ خون كرده گذر بهر حقّ * مظهر حقّ شد كنون چهرهء آرام دوست\r\nكعبهء عشّاق شد مسلخ عشق حسين عليه السّلام * خون خدا كرده سرخ جامهء احرام دوست\r\nاز سخنت گر چكد شهد شهادت « اميد » * چشمهء زمزم نگر منبع الهام دوست \r\n\r\n","description":"","footnote":"","page_name":" 412 ","page_number":412},
  {"content":"\r\n\r\n\r\nمعجزه خلوص\r\n در آن هنگامهء خون و شهادت * در آن بحبوحهء عشق و رشادت\r\nدر آن ظهر خداجويان عاشق * در آن روز خداجويان لايق\r\nامام عاشقان فرزند حيدر * كه دل بركنده بود الّا ز داور\r\nاگرچه زمزمش در كام جان بود * لبش عطشان ز بيداد زمان بود\r\nبه برگ غنچه خار تشنگى ديد * گلستان در حصار تشنگى ديد\r\nلب اطفال چون پژمرده گلبرگ * فتاده روى هر گل سايهء مرگ\r\nز يك‌سو نالهء جان‌سوز طفلان * دگر سو غرّش امواج طوفان\r\nتو گويى خود فرات آمد به فرياد * كه لعنت بر چنين نامردمان باد\r\nطنين نالهء طفلان چو برشد * زمين كربلا زير و زبر شد\r\nامام عاشقان فرزند زهرا عليهما السّلام * جگر گوشه على دلبند زهرا\r\nدهان پاك را چون غنچه وا كرد * سپهسالار لشكر را صدا كرد\r\nبفرمودش كه اى جان برادر ! * ابو الفضل ! اى مهين سقّاى لشكر\r\nكنون هنگامهء قدرت‌نمايى است * ز كار كودكان مشكل‌گشايى است\r\nسمند عاشقى زين كرد عبّاس * ادب را كيش و آيين كرد عبّاس\r\nگل لبّيك و لبخند اطاعت * به لب‌هايش نشستند از شجاعت\r\nبيفكند از وفا بر شانه‌اش مشك * كه تا طفلان نريزند از عطش اشك\r\nچو شير شرزه بر قلب سپه زد * چنان نورى بر آن شام سيه زد\r\nگريزان شد همه لشكر به ناگاه * چنان كز پيش شيرى خيل روباه\r\nفرات آغوش بگشود از برايش * مگر بوسد ز شادى خاك پايش\r\nدو دستش در دل دريا فرو شد * گوارا جرعه با لب روبه‌رو شد\r\nبه ناگه زد نهيبش عشق و عرفان * كه اى سرباز جان آگاه يزدان !\r\nبسى نوشيده‌اى آب گوارا * سپاس آورده‌اى لطف خدا را \r\n\r\n","description":"","footnote":"","page_name":" 413 ","page_number":413},
  {"content":"\r\n\r\n كنونت لحظهء زيباى عشق است * تو را اين كربلا درياى عشق است\r\nدر اين درياى عشق پرتلاطم * دو صد نوح و دو صد كشتى شده گم\r\nهمه لب‌تشنگانِ شهدِ معشوق * همه جان‌دادگانِ عهد معشوق\r\nتو را اين تشنگى بهتر ز آب است * تو دريايى فرات اينجا سراب است\r\nبه‌سوى زمزم عشق و صفا رو * تو لب‌تشنه به عرش كبريا رو\r\nابو الفضل آنكه تنديس وفا بود * وجودش مظهر عشق و صفا بود\r\nشنيد آن وحى دنياى درون را * ترنّم‌هاى زيباى درون را\r\nشد از شوق درون آن‌گونه بىتاب * كه لب‌تشنه درآمد از دل آب\r\nدلا خواندى تو اين اسطورهء عشق * تلاوت كردى اى دل سورهء عشق ؟\r\nكنونت نكته‌اى بايد شنيدن * ز شاخ معنويّت خوشه چيدن\r\nتو را پرسم كه غير از چشم اغيار * كه ديد آن صحنهء پرشور ايثار ؟\r\nسپاهى كز ابو الفضل ستم سوز * جدا كردند دست و سر به يك روز\r\nچگونه نقل آن ايثار كردند ؟ * بر آن مردانگى اقرار كردند ؟\r\nببين اعجاز اخلاص و صفا را * ببين الطاف پنهان خدا را\r\nكه گر بهر خدا شد نيّت تو * صحيح و بىريا شد نيّت تو\r\nكند تبليغش از جان دشمن و دوست * كه جان جملگى در قدرت اوست \r\n\r\n","description":"","footnote":"","page_name":" 414 ","page_number":414},
  {"content":"\r\n\r\n\r\nاميد ( 1329 )\r\nمحمّد موحّديان قمى ، متخلّص به « اميد » فرزند محمّد حسين ، در سال 1329 هجرى شمسى در قم قدم به عالم حيات گذاشت . نسبش از طرف پدرى به ابن بابويه قمى « 1 » و از سوى مادرى به ميرزاى قمى « 2 » مىپيوندد .\r\nموحّديان تحصيلات ابتدايى و قسمتى از متوسّطه را در زادگاه خود فراگرفت ، آنگاه به مشاغل آزاد روى آورد و هم‌اكنون در يكى از دفاتر اسناد رسمى شهر خود به كار اشتغال دارد .\r\nاميد از سال 1351 شمسى آغاز شاعرى كرد و انگيزه‌اش را در سرودن شعر چنين بيان مىكند : « در اثر تألّمات روحى ناشى از مرگ يكى از دوستان خوب ، كه از كودكى با هم مأنوس بوديم ، نخستين شعر را سرودم . »\r\nاميد به تدريج ذوق و قريحه‌اش بيدار گشت و به سرودن شعر پرداخت و با شركت\r\n\r\n\r\n","description":"","footnote":"\r\n( 1 ) - ابن بابويه قمى نامش على بن حسين بن موسى بن بابويه از پيشوايان مذهب اماميه و فقهاى اثناعشريه است و عهد حضرت امام حسن عسكرى عليه السّلام را دريافت كرد و مراتب دانش و تقوايش بدان پايه بود كه از جانب آن امام همام توقيعى برايش صادر گشت وى كتابها پرداخت از آن جمله است كتاب التوحيد و كتاب الامامة و كتاب التبصرة من الحيرة و در سال 329 ه - ق درگذشت و در شهر قم مدفون گرديد و گنبد و بارگاهش در اين شهر مشهور است .\r\n( 2 ) - ميرزاى قمى نامش ابو القاسم بن محمد حسن از مردم گيلان بود به قم مهاجرت كرد و در اين شهر سكونت گزيد و رياست علمى يافت و در كار تحقيق و تتبع و تدقيق بدان حدّ بود كه به محقق قمى معروف گشت و كتبى چند تأليف و تضيف كرد چون قوانين الاصول و جامع الشتات و در سال 1231 ه - ق درگذشت و مزارش در قبرستان شيخان قم معروف است .\r\n","page_name":" 415 ","page_number":415},
  {"content":"\r\n\r\nدر جلسات انجمن ادبى محيط ، كه به سرپرستى شاعر گرانمايه محمّد على مجاهدى ( پروانه ) تشكيل مىشد ، به شكوفايى شعرش كوشيد .\r\nاميد ، شاعرى داراى اعتقادات مذهبى است ، از اين روى شعر را نيز در خدمت دين و نشر مبانى اسلامى به كار گرفته و در مناسبت‌هايى شعر مىسرايد و مدايح و مراثى اوليا و ائمّهء معصومين عليه السّلام از موضوعات شعرى اوست و كمتر شعرى در موضوعات غير مذهبى از او ديده شده است .\r\n\r\nپرتو حق\r\n آن شب كه ماه پرده ز مهتاب مىگرفت * شوق سحر ز ديدهء شب خواب مىگرفت\r\nتا اشك شوق بستر آرام گسترد * بر ديده راه وحشت و ارعاب مىگرفت\r\nساقى سپيده بود كه در محفل پگاه * سرپوش از سبوى مى ناب مىگرفت\r\nدر وسعت كوير تب‌آلوده هُرم خاك * سدّ سراب صاعقه را آب مىگرفت\r\nدرياى عدل قطره‌نشين مىشدى به خاك * طوفان فتنه دامن گرداب مىگرفت\r\nحقّ تا به خلق جلوه به آيينگى كند * از روى خويش پردهء اعجاب مىگرفت\r\nمىزد على ز غيب قدم جانب شهود * در ذرّه جاى مهر جهانتاب مىگرفت\r\nديوار جاى در ، اگر آغوش مىگشود * جا كنج گنج ، گوهر ناياب مىگرفت\r\nبودش مقام قرب تكلّف به « ادخلى » * روح ادب كه جانب آداب مىگرفت\r\nدر پرتو تجلّى حقّ در حريم قدس * شادى به دل محلّى از اعراب مىگرفت\r\nبا جلوهء جمال على در كمال حُسن * عكسى خدا ز طلعت خود قاب مىگرفت\r\nروح نماز را بكشد قبله تا به بر * ديوار كعبه حالت محراب مىگرفت\r\nآن شب به دست خاطره از خرمن « اميد » * مه دسته‌دسته خوشهء مهتاب مىگرفت \r\n\r\nغربت درد\r\n اى روشناى چشم تو سيماى آفتاب * عمق بلور اشك تو معناى آفتاب \r\n\r\n","description":"","footnote":"","page_name":" 416 ","page_number":416},
  {"content":"\r\n\r\n اى گوهر وجود تو از جنس نور ناب * پيمانه نوش چشم تو ميناى آفتاب\r\nروح بلوغ آينه در چارده ظهور * بدر تمام ليلةالاسراى آفتاب\r\nاى قبله را نماز حضور تو آبرو * وى كعبه از تو سمت مصلّاى آفتاب\r\nتو زهره‌اى و نه فلكت حرفى از شكوه * كوثر تويى و نسل تو درياى آفتاب\r\nآيينه‌اى به روشنى بىكرانه نور * مات است و محو در تو سراپاى آفتاب\r\nبر چشم خود ملائك هفت آسمان كشند * هر ذرّه خاك پاى تو را جاى آفتاب\r\nبا مطلع طلايىات ، اى زهره تا ظهور * باشد ستاره‌اى به بلنداى آفتاب\r\nدر راستاى نهضت اسلام راستين * پاينده است نسل تو همپاى آفتاب\r\nهمچون سرور خاطره‌ها كز تو آمده است * در جلوه ، عكس آينه سيماى آفتاب\r\nامروز با نگاه تو در ذرّه پرورى است * اين رهگشاى روشن فرداى آفتاب\r\nهر برگ برگ لاله ، شقايق ، گل خداست * غم‌نامه‌اى به مُهر تو امضاى آفتاب\r\nهمراه با غريب‌ترين روزهاى درد * شد همدم غروب تو شب‌هاى آفتاب\r\nقبرت نهان چو قدر تو امّا چه حيرت است * جايى كه نيست چشم تماشاى آفتاب\r\nدر سايهء « اميد » به مهر تو محشر است * دنياى لطف و عاطفه دنياى آفتاب \r\n\r\nجگر سوخته\r\n مىخورد خون جگر لاله كه آبش ندهيد * گل اگر سوخت دگر دل به گلابش ندهيد\r\nهست دلگرمى پروانه به جانسوزى شمع * نخورد غصّه كه دل بر تب و تابش ندهيد\r\nجان ما تشنهء عشق است نه در حسرت آب * پند پرهيز عزيزان ز سرابش ندهيد\r\nهركه را حوصلهء دور خراباتى نيست * جاى در حلقه رندان خرابش ندهيد \r\n\r\n","description":"","footnote":"","page_name":" 417 ","page_number":417},
  {"content":"\r\n\r\n آنكه در ميكده جويد ره آب ظلمات * تشنهء جام دورنگى است شرابش ندهيد\r\nقطرهء اشكِ به دامن شده گوهر نشود * تا كه با خون دل سوخته آبش ندهيد\r\nلا كتاب است به حقّ عاشق و ناحقّ بر عشق * نسبت همدمى اهل كتابش ندهيد\r\nتوسن عشق سراسيمه عنان ره وصل * گيرد از دست اگر پا به ركابش ندهيد\r\nهر جگر سوخته را داغ غم عشق علىّ است * خون دل ، مىخورد ار بادهء نابش ندهيد\r\nروز محشر به « اميدم » كه حريفان گويند * اين جگر سوختهء ماست ، عذابش ندهيد \r\n\r\nناخدا\r\n يا صاحب الزّمان ! كه پناهى مرا ، بيا * دستم بگير تا نفتادم ز پا ، بيا\r\nخون شد دلم ز طعنهء بيگانگان و نيست * اكنون مرا به غير تو كس آشنا ، بيا\r\nعمرم گذشت و دولت وصلت نشد نصيب * تا سر بگيرم عمر خود از ابتدا ، بيا\r\nتا راهيان كرب و بلا بار بسته‌اند * اى رهگشاى قافلهء كربلا ، بيا\r\nتا كى به چنگ مرحب دوران حريم قدس ؟ * اى جانشين حيدر خيبرگشا ، بيا\r\nملك نجات ماست حسين و تو ناخدا * اى ناخداى كشتى خون خدا ، بيا\r\nطوفان فتنه موج فكن شد در اين محيط * بهر نجات شيعه ز گرداب‌ها ، بيا\r\nما را ميان اين همه دشمن ز شرق و غرب * اكنون كه نيست جز به خدا اتّكا ، بيا\r\nاكنون كه بهر شيعه به كيش ستمگران * جرم و خطاست مهر ولاى شما ، بيا\r\nتا انتقام خون شهيدان بىگناه * گيرى ز خصم بهر تسلّاى ما ، بيا \r\n\r\n","description":"","footnote":"","page_name":" 418 ","page_number":418},
  {"content":"\r\n\r\n اى حجّت زمان ! به زمان تو كى رواست * ريزد به خاك اين همه خون ناروا ، بيا\r\nاز پيروان مكتب خونين انقلاب * بنگر به جبهه اين همه شور نوا ، بيا\r\nاى روح حق‌ّنماى تو روح « اميد » جان * بنماى رو ، كه جان كنمت رونما ، بيا \r\n\r\nپيمان عشق\r\n مسلم ، طلايه‌دار قيام محرّمم * نايب مناب سبط رسول مكرّمم\r\nتنها سفير رهبر آزادگان ، حسين * بنيانگذار نهضت سرخ محرّمم\r\nدر كاروان كرب و بلا ، اوّلين شهيد * از دوده‌ى رسول گرانقدر خاتمم\r\nرفتم به كوفه از پى پىريزى قيام * آنجا كه خاست شور محرّم ز مقدمم\r\nدر جاى جاى كوفه بجا مانده جاودان * داغ هزار خاطره از شرح ماتمم\r\nبا آن‌همه حمايت و اكرام ، اى دريغ * يك‌تن نبود تا به حقيقت خورد غمم !\r\nچندين هزار كوفى پيمان‌شكن ، شكست * پيمان و ، هيچ‌كس نشد از صدق ، همدمم\r\nغمها همه به يك طرف ، امّا غم حسين * بود آن زمان سرآمد غمهاى عالمم\r\nداغ فراق و غربت خويشم ز ياد رفت * تا سوى كوفه آمدنش شد مسلّمم\r\nافسوس ؛ بهر بردن پيغام سوى او * يك‌تن نماند معتقد و يار و محرمم\r\nجان باختم به راه وى و دارم افتخار * اول شهيد خون خدا ، فخر آدمم\r\nدر جنگ خصم و يارى رهبر « اميد » گفت : * دارد خدا به قدرت خود سخت محكمم \r\n\r\n","description":"","footnote":"","page_name":" 419 ","page_number":419},
  {"content":"\r\n\r\n\r\nاميد ( 1332 )\r\nعلى جهانه فرزند اكبر در شانزدهم فروردين سال 1332 در شهرستان مهاباد قدم به جهان هستى گذاشت و پس از گذراندن دورهء ابتدائى وارد دبيرستان شد و پس از اخذ مدرك سيكل به خدمت نيروى هوائى درآمد و پس از انجام دوره‌هاى آموزشى و آشنائى با زبان انگليسى فارغ التحصيل شد و ديپلم خود را دريافت كرد ، هم‌زمان با شروع انقلاب اسلامى جذب نيروهاى انقلابى گرديد ضمن مشاركت در شوراى محلى و تأسيس صندوق قرض الحسنه محلّ و شركت تعاونى مغرب محل و نيز در تمام رأىگيرىها از طرف شوراى نگهبان به عنوان ناظر بر انتخابات برگزيده شد و در زمان جنگ نيز در جبهه‌هاى ايلام و دزفول و خارك حضور فعّال داشت و سرانجام پس از سى سال خدمت در آذرماه سال 1381 با درجه سروانى بازنشسته شد .\r\nعلى جهانه در طول خدمت نظام در بيش از پنجاه نمايشنامه و ميان پرده‌هاى مختلف به‌عنوان بازيگر و نويسنده با گروه تئاتر آسمان وابسته به عقيدتى سياسى ناجا ايفاى نقش كرد و در چند سريال تلويزيونى از جمله سريال ولايت عشق و خواب و بيدار به عنوان بازيگر ايفا نقش نمود .\r\nجهانه كه تخلّص اميد را براى شعر خود برگزيده از دوران جوانى سرودن شعر را آغاز كرد و با حضور در انجمن‌هاى ادبى از محضر استادان فن بهره‌مند گرديد و در حال حاضر نيز مسئول روابط عمومى انجمن ادبى شعراى ايران كه رياست آن با استاد\r\n\r\n","description":"","footnote":"","page_name":" 420 ","page_number":420},
  {"content":"\r\n\r\nكيومرث مهدوى ( خديو ) است مىباشد و در انجمن‌هاى ادبى حكيم ناصر خسرو و خاقانى نيز عضويت دارد .\r\nاز على جهانه تاكنون دو كتاب داستانى بنام « ريحانه » و « آخرين قطره‌هاى اشك » چاپ و منتشر شده است .\r\n\r\nبه مناسبت مبعث حضرت رسول اكرم صلّى اللّه عليه و آله حلقه مستى\r\n جبرئيل امشب به مستى حلقه بر در مىزند * تاج گل بر روى دستش مى مكرر مىزند\r\nگوش گُل پچ‌پچ كند صد عندليب * غنچه هم مستانه مى از عشق دلبر مىزند\r\nدر ثنا قوس و قزح از گُل رُخ ختم نبى * طعنه را لعلش به لؤلؤ هم به گوهر مىزند\r\nسيل آيات غزل جارى جهان از لعل او * ره به راه اوصيا گفتار خوش‌تر مىزند\r\nتاب عنبر زُلف او جان مىدهد خوش عالمى * بوسه بر دستش گُل و هم آب كوثر مىزند\r\nدست ايزد خود گشود اسرار حق را اى ( اميد ) * آفرين بر رب عالم دَم ز گوهر مىزند \r\n\r\nتقديم به پيشگاه امير مؤمنان حضرت على عليه السّلام بوسه كنم قباى تو\r\n گر تو كنى اشارتى سر به دهم به پاى تو * هم به دهم دو ديده من ، سُجده كنم خداى تو\r\nدل ز كفم تو بُرده‌اى روى توام قبله‌نما * كوچه به كوچه جُستجو من شده‌ام گداى تو \r\n\r\n","description":"","footnote":"","page_name":" 421 ","page_number":421},
  {"content":"\r\n\r\n اى شرف و تو آبرو رُخ بنما تو از كرم * جمله به جمله واكنم كاخ دلم براى تو\r\nهيچ مگر شنيده‌اى در غزلم گلايه‌اى * شكوه ولى كنم منتظرم صداى تو\r\nنيست مرا لياقتم چاه شوم براى تو * از كرمت اجازتى بوسه زنم قباى تو\r\nداد بگو كجا بَرم خسته منم ز هر فريب * زير و زبر دلم شده از غم و از بلاى تو\r\nمقصد و مستيم ابد گردش چشم مست تو * سكه چنين زدند مرا جان بدهم ولاى تو\r\nبهر دل شكسته‌ام اى تو اميد مذهبم * هم تو ولى و مرحمم سر بدهم هواى تو\r\nسلسله دار عشق من طُرّه زُلف پيچ تو * كرده طهارت اين دلم تا بشود فداى تو \r\n\r\nمهمان\r\n دلم خواهد مرا مهمان كنى تو * به باغ يك غزل زندان كنى تو\r\nز داغ لعل تو من دل پريشم * خوشا با بوسه‌ام درمان كنى تو\r\nمكن جولان دگر بر منظر دل * به آهى خانه‌ام ويران كنى تو\r\nبگو كى مىشود كز آن لبانت * به يك جامى دلم شادان كنى تو\r\nميان هر غزل گفتم خدايى * دهم جان را اگر فرمان كنى تو\r\nتمام هستيم ارزانىات باد * كه تعليمِ من از قرآن كنى تو \r\n\r\nتقديم به آقاى امام زمان عليه السّلام مهتاب گل\r\n دلا نقش تو در مهتاب ديدم * دو چشمت را به شب ، شب‌تاب ديدم\r\nترا ديدم به جاى شاپرك‌ها * به عشقت عالمى بىتاب ديدم\r\nگشودى همچو مَه قرص جمالت * رخت را لاجرم در آب ديدم\r\nبهار زُلف تو ديدم شقايق * چو اطلس‌ها لبت شاداب ديدم\r\nنشستم با غزل گفتم ثنايت * دو ابرويت چُنان محراب ديدم \r\n\r\n","description":"","footnote":"","page_name":" 422 ","page_number":422},
  {"content":"\r\n\r\n مَبُر با غمزه‌هاى خود زبانم * تمام شب ترا در خواب ديدم\r\nكجا دل مىكند تركِ اميدت * كه مويت را چُنان قُلاب ديدم \r\n\r\nنينوا\r\n مىروم آنجا كه نامش نينوا است * تربت آن قبله اهل صفاست\r\nمىروم بويم گُلِ خوش بوى عشق * غيرت سبزينه بينم كوه عشق\r\nمىروم عطشان حسين را بينمش * بوسه از تاج گلو خود چينمش\r\nصد فغان درجا زند در ناى من * چون گُل زهرا به خون شد واى من\r\nمىروم بينم غم لب‌تشنگان * درد و رنج زينب و كوه فغان\r\nآفرين گويم به زينب صبر او * خم نشد در پيش دشمن قد او\r\nتا وضو سازم كنار علقمه * شد جدا دست قمر چون با قمه\r\nمىروم تا عُقده از دل واكنم * عُقده وا من از غم زهرا كنم \r\n\r\nصحرا شده قيامت\r\n در هر طرف كه ره بود سرها بُريده ديدم * خنجر به جاى گُل بود خون را به ديده ديدم\r\nشيون كشيده لشكر با خيل اشك و ناله * آن دم كه كوكب و مَه يك جا خميده ديدم\r\nديدم ز تيغ و خنجر صحرا شده قيامت * چشم و جمالِ گُل را آخر دريده ديدم\r\nاز هر طرف كه رفتم جز وحشتم نيفزود * افغان سراى گُل بود خون در سپيده ديدم\r\nبايد زنم به سينه با درد و ماتم اكنون * در دشت نينوا بس سرها بُريده ديدم \r\n\r\n","description":"","footnote":"","page_name":" 423 ","page_number":423},
  {"content":"\r\n\r\n\r\nقربانى\r\n « خنده مكن بر من و ويرانىام * عشق تو زد داغ به پيشانىام »\r\nماه‌تر از روى تو آخر كجاست * باز به تابان شب ظلمانىام\r\nزاير كوى تو طلب مىكند * تا به يكى بوسه فراخوانىام\r\nنذر تو كردم همه اشك ترم * دور مشو از شب بارانىام\r\nداغ گرفته لب من از تبت * چند تو خواهى كه بسوزانىام\r\nكعبه و آيين من آن لعل توست * شك مكن آخر تو مُسلمانىام\r\nشهر دو چشمم ز تو خواهد مُراد * تا كه كنى باز تو نورانىام\r\nنيست نيازم كه كنى آزمون * من به تو گفتم به تو قربانىام\r\nفال گرفتم كه نكو آمده * سوگلىام باش به مهمانىام\r\nموى تو زنجير دلم گشت كرد * باز به زُلفان تو زندانىام\r\nتا غزل از بهر تو سازم مباد * هيچ زمان هيچ پشيمانىام \r\n\r\nگل در كتاب\r\n دو چشمانت بود گُل در كتابم * دهد با غمزه‌اش هردم جوابم\r\nميان هر غزل بويم دو زُلفت * بخوان شعرم مده جانا عذابم\r\nرواق چشم من محرابِ نازت * مكن با تير مژگانت خرابم\r\nمدار غمزه‌ات مىچرخم اينك * بسوزانم ببر سوى شهابم\r\nپريشانم مكن در وقت ديدار * بده از چشم خود جام شرابم\r\nبه پيچ زلف تو دل‌بسته « اميد » * كنى بندم كنى با آن طنابم \r\n\r\nتير و تفنگ\r\n اى كه بودى مونس تير و تفنگ * سينه‌ات شد يار هر تير و خدنگ\r\nلاله‌ها از خون تو آمد پديد * شد افق از اين مقامت رنگ رنگ \r\n\r\n","description":"","footnote":"","page_name":" 424 ","page_number":424},
  {"content":"\r\n\r\n بانگ تو اللّهُ اكبر يا حُسين * از قيامت اهرمن آمد به تنگ\r\nشد ترا ياور نبردت فاطمه * يا حُسينت گشت روزى رمز جنگ\r\nخون تو آزادگى را مژده داد * شد نگون از حمله‌هايت هر تفنگ \r\n\r\nپژواك\r\n خوشا يكدم كه پژواكم تو باشى * تمام حسّ و ادراكم تو باشى\r\nپريشانم مكن اى جان « امّيد » * طبيب سينه‌ى چاكم تو باشى \r\n\r\nيك شاخه غزل\r\n در باغ دلم خوشا همه گُل بكنيد * يك شاخه غزل هديه بُلبُل بكنيد\r\nاز جمع شما بود مرا يك خواهش * در شهر ادب مرا تحمل بكنيد \r\n\r\nهميشه\r\n هميشه عشق تو پيراهنم باد * و زلفانت چو خز بر گردنم باد\r\n« اميدا » امشبم چشم خمارت * به خلوت شمع وقت خفتم باد \r\n\r\nتقديم به امام سجاد عليه السّلام ياس\r\n الا اى نازنين شعر و شعورم * به دل قرآن مرا انجيل زبورم\r\nصفا و كعبه‌ام ياس دو زلفت * دو چشمت مرده‌ام سنگ صبورم \r\n\r\n","description":"","footnote":"","page_name":" 425 ","page_number":425},
  {"content":"\r\n\r\n\r\nاميد ( 1343 )\r\nسيّد فضل اللّه طباطبائى ( ندوشن ) فرزند سيّد يد اللّه كه تخلّص اميد را براى شعر خود برگزيده است در اول مهر ماه 1343 خورشيدى در ندوشن از توابع استان يزد در خانواده‌اى مذهبى و زحمتكش ديده به جهان گشود ، هفت‌ساله بود كه همراه خانواده ابتدا به نائين و بعد به قم مهاجرت كرد .\r\nطباطبائى تحصيلات ابتدائى و دوره‌ى متوسطه را در اين شهر به پايان رسانيد ازآن‌پس كه به يزد منتقل شد به تحصيل ادامه داد و تا اخذ مدرك ليسانس پيش رفت .\r\nدر سال 1365 به استخدام وزارت آموزش و پرورش درآمد و در مهريز به كار تدريس در رشته ادبيات پرداخت .\r\nطباطبائى از نوجوانى سرودن شعر را آغاز كرد و در سال 1365 به عضويت كانون شعرا و نويسندگان يزد درآمد و با فنون شعر و رموز آن آشنائى يافت درضمن با مطالعه اشعار اساتيد متقدم و شعراى معاصر همچو سعدى و حافظ و مولانا و ناصر خسرو و نيما و اخوان ثالث و سهراب سپهرى و فروغ فرّخزاد شعرش را رونق بخشيد و به شكوفائى رسيد در اين سال‌ها اشعارش در مطبوعات به چاپ مىرسيد و طبعش بيشتر به سرودن غزل راغب است .\r\nاميد در حال حاضر در مدارس زادگاهش ندوشن به تدريس اشتغال دارد و تاكنون توفيق آن را يافته است كه دو مجموعه از اشعار خود را بنام‌هاى « لحظه‌هاى سبز » و\r\n\r\n","description":"","footnote":"","page_name":" 426 ","page_number":426},
  {"content":"\r\n\r\n« آبى احساس » به زيور طبع بيارايد .\r\n\r\n« عاشقانه »\r\n من يك درخت ساكتم و بىنشانه‌ام * گم كرده‌ام شكفتگى كودكانه‌ام\r\nدر ذوق من طراوت باران نهفته است * تا بشكفد به سينه بهار ترانه‌ام\r\nتا وارهم ز فكر پريشان بادها * شد پنجه‌ى طلايى خورشيد شانه‌ام\r\nدر اين كوير تشنه در انديشه‌اى زلال * چشم انتظار لحظه‌ى سبز جوانه‌ام\r\nگل مىتراود از لب ايوان زندگى * تا صبح آخرين غزل عاشقانه‌ام\r\nتا دست دل به شانه‌ى احساس مىنهم * دنيايى از « اميد » شود آشيانه‌ام \r\n\r\n« فصل عاطفه »\r\n بيا سرى به سراپرده‌ى صفا بزنيم * قدم به كوچه‌ى دلهاى بىريا بزنيم\r\nز روشنايى صبح دعا مدد گيريم * و تا هميشه در خانه‌ى خدا بزنيم\r\nكبوتر دل ما زخم غربتش بس نيست ؟ ! * بيا كه بال‌وپرى سوى آشنا بزنيم\r\nبه زمزم رخ خود كعبه را صفا بخشيم * به جان شب‌پره‌ها آتش دعا بزنيم\r\nبه فصل عاطفه صبح « اميد » مىآيد * به جان لاله بيا باغ را صدا بزنيم \r\n\r\n« رويا »\r\n « پدرم » رفتى و يادت به دل ماست هنوز * نفس پنجره‌ها غرق تماشاست هنوز\r\nبا وجودى كه نگاهت ز تماشا بهستى * عكس تو در گذر خاطره پيداست هنوز\r\nبا غروب نفست اى گل گُلزار صفا * كوچه از عطر نگاه تو مصفّاست هنوز\r\nباورم نيست كه از جام اجل نوشيدى * قصّهء مرگ تو در عالم رؤياست هنوز\r\nتا كسى حلقه‌ى در را به صدا مىآرد * چشم ما منتظر رؤيت باباست هنوز \r\n\r\n","description":"","footnote":"","page_name":" 427 ","page_number":427},
  {"content":"\r\n\r\n\r\n« حماسه‌ساز »\r\n مردى ! ز شط باور سبزت وضو گرفت * تاريخ زن ز غيرت تو آبرو گرفت\r\nزينب ! حماسه‌ساز حماسىترين قيام * روح شرافت از سخنت رنگ و بو گرفت\r\nاى آفتاب ! زلزله در شش‌جهت فكند * بُغضى كه از سقيفه تو را در گلو گرفت\r\nدر گوش كوفه غنچه‌ى خشمت گل آفريد * وقتى تگرگ ولوله از چارسو گرفت\r\nبر كام تو صداى خداوند ذو الفقار * خيبر گشود و خواب ز چشم عدو گرفت\r\nشعر « اميد » تا ابديت بهارى است * هروقت از شميم شما آبرو گرفت \r\n\r\nمعراج\r\n در خاك ريشه دارد سروى در اين حوالى * هم‌سفره با كوير است دور از نگاه شالى\r\nآهى ندارد امّا با ناله كرده سودا * شيرين‌ترين غزل را شعر خوش شمالى\r\nدر زمهرير اندوه ، پيرانه مىسرايد : * معراج آدمى هست گاهى شكسته بالى\r\nاى دستهاى باران ، اينك به يارى او * از عشق پر نماييد اين كاسه‌ى سفالى\r\nدر برگ‌ريز احساس وقتى خدا بخواهد * گاهى گره گشايد حتّى دو دست خالى\r\nشعر غريب « اميد » سرو هميشه سبز است * از آستان آن دور چشمان لاابالى \r\n\r\n« خداى عشق »\r\n اگرچه پلك خسته‌ات مرا صدا نمىكند * خيال آفتابىات مرا رها نمىكند\r\nبهار لحظه‌هاى من تنم چه سرد مىشود * اگر كه بشنوم دلت مرا دعا نمىكند\r\nچقدر سبز مىشوم اگر خبر دهد صبا * لبت هنوز هم دعا به ادّعا نمىكند\r\nخداى عشق و آرزو ! به گوشه‌اى نگاه خود * مرا ببر به لحظه‌اى كه دل ريا نمىكند\r\nقسم به آن دقايقى كه غنچه باز مىشود * دلم براى ديدن تو پابه‌پا نمىكند\r\nمن آن كبوترم كه سر به شانه‌ات نهاده‌ام * و دست بادها ، دلم ، ز تو جدا نمىكند\r\nترانه‌ساز لحظه‌ها ! دو تار خاطرات تو * هنوز هم « اميد » را به خود رها نمىكند \r\n\r\n","description":"","footnote":"","page_name":" 428 ","page_number":428},
  {"content":"\r\n\r\n\r\nبراى غربت يوسف فاطمه عليهما السّلام « شولاى نيلى »\r\n برگ‌ريز است و خيابان دود را در كام دارد * آسمان بر شانه‌اش شولاى نيلىفام دارد\r\nانحناى آرزوها مىكشاند عابران را * تا فراسوى گذرگاهى كه فردا نام دارد\r\nهركسى دارد تنورى ؛ آتشى خواهد و امّا * باده از آه يتيمان آسمان در جام دارد\r\nزورق دل را به درياى تخيّل مىسپارم * در خيابانى كه تنها نام او را وام دارد\r\nصبح مىبينم كه مىآيد ز سمت بىنهايت * گردش خورشيد چشمش از خدا الهام دارد\r\nدر شبستان نگاه ابرى مولا عليه السّلام نشسته * شبنم اشكى كه تا دريا شدن يك گام دارد \r\n\r\n« رنگ تازه »\r\n هميشه يك‌دوسه - آمارهاى تكرارى * و زندگى شده : تكرارهاى تكرارى\r\nهميشه كات ؛ سرم رفت اين چه بازى شد ؟ ! * كبوتر و لب ديوارهاى تكرارى\r\nشماره‌هاى مسلسل اگر غلط نكنم * روايتى است ز هشدارهاى تكرارى\r\nو تا هميشه‌ى دنيا هميشه لبريز است * درخت حوصله از سارهاى تكرارى\r\nصلاح نيست اگر دست غيب بردارد * ز دوش ثانيه‌ها بارهاى تكرارى\r\nبيا تو را به خدا طرح بهترى بزنيم * و رنگ تازه بر اين كارهاى تكرارى \r\n\r\nبراى غربت سفير كربلا حضرت مسلم عليه السّلام « پاييز تبسّم »\r\n آسمان شهر كج باور رنگ پايان كبوتر داشت * در شبستان نگاه خود غربت مردى دلاور داشت\r\nآسمان كوفه در آن روز طفل مادر مرده مىمانست * پشت تابوت جوانمردى چادر نيلى به پيكر داشت \r\n\r\n","description":"","footnote":"","page_name":" 429 ","page_number":429},
  {"content":"\r\n\r\n ظهر پاييز تبسّم بود - زخم‌هاى شانه‌ى خورشيد * روى بوم صبح چشمانش داغ باور را مصوّر داشت\r\nچشم‌هاى آبىاش مىسوخت وقتى از بام فلك مىديد * شهرزاد غصّه‌ى تاريخ ؛ قصدى داغى مكرّر داشت\r\nآتش در زير خاكستر - سستى پيمان نامردان - * مسلم آل كرامت را باده‌ى غربت به ساغر داشت\r\nآسمان شهر نيلىفام « از عطش لبريز » شد وقتى * كوفه روى شانه‌ى سنگى پيكر خورشيد بىسر داشت\r\n« مرگ پايان كبوتر نيست » « 1 » فرصت تقسيم خوبىهاست * اين فراز از باور تاريخ ؛ آسمان كوفه از برداشت \r\n\r\nحديث طلايى\r\nهديه به پيشگاه سالار شهيدان عليه السّلام\r\n هنوز بوى حرم دارد زلال آبى چشمانت * در آسمان غزل جارى است در بال آبى چشمانت\r\nهنوز راوى توحيد است فراز مأذنهء تاريخ * حديث « عشق طلائى » « 2 » را بلال آبى چشمانت\r\nهنوز عصمت گل دارد شميم زمزمه‌هاى تو * خدا كند كه چنان باشد خيال آبى چشمانت\r\nهميشه زائر گل باشد صنوبر دل تو امّا * ز بيكران خدا سرشار مجال آبى چشمانت\r\nنگاه كن ، به تو مىگويم ، جواب ضامن آهو را * اگر كنار خودش دارد سؤال آبى چشمانت\r\nهماى سبز سعادت را فراز شانه‌ى دل دارى * و من « اميد » چنين دارم به فال آبى چشمانت \r\n\r\nلطف بهار\r\n ميان جاده يكى كاروان سفر مىكرد * سفر به جانب آبشخور خطر مىكرد\r\nبه قلب قافله خورشيد عشق پيدا بود * خداى صبر و سخاوت امير دلها بود \r\n\r\n\r\n","description":"","footnote":"\r\n( 1 ) - از زنده‌ياد سهراب سپهرى\r\n( 2 ) - اشاره به حديث معروف سلسلة الذى\r\n","page_name":" 430 ","page_number":430},
  {"content":"\r\n\r\n بر گوش ثانيه‌ها ذكر آشنا مىگفت * و در سكوت صحارى خدا خدا مىگفت\r\nامام ، راه ديارى عجيب طى مىكرد * امين عرش فراز و نشيب طى مىكرد\r\nطريق كرب و بلا عاشقانه مىپيمود * ز خانه سوى خداوند خانه مىپيمود\r\nطريق سرخ پدر را به پاى سر مىرفت * به پايتخت نمك خورده از پدر مىرفت\r\nبه كوفه شهر شهادت نصيب دعوت داشت * به شهر غافل از  « أَمَّنْ يُجِيبُ »  دعوت داشت\r\nگلى شكفت به ناگاه در صف بستان * و مثل شير خروشيد : آى نخلستان !\r\nگمان قافله از دور ، نخل‌ها را ديد * صداى چاوش تكبير در فضا پيچيد\r\nنگاه مرد دردآشنا غزلخوان گشت * و آفتاب به ايل سپيده مهمان گشت\r\nولى عبور دقايق به خنده پايان داد * خبر ز آمدن آيه‌هاى توفان داد\r\nز سمت كوفه سپاه زياد مىآمد * به ميزبانى گل تندباد مىآمد\r\nسپاه كوفه فرود آمد از عطش لبريز * تهى شد از نفس چكمه‌ها تن مهميز\r\nحيات بر لب گرگان دشت جارى شد * ز كام مركبشان تشنگى فرارى شد\r\nحرام لقمه‌ى كوفى اسير بيداد است * چه خوب ! پاسخ لطف بهار را داده است\r\nبريده باد زبانم چگونه واگويم ؟ ! * چگونه غربت سالار كربلا گويم ؟ !\r\nفرات شروه‌كنان تا هميشه مىگريد * تمام كوه در و دشت و بيشه مىگريد\r\nنگاه ثانيه‌ها در غمش عزادار است * غبار غم به قلوب ملائك آواز است\r\nولى به كورى چشم يزيد و ابن زياد * هميشه خون خداوند مىكند فرياد\r\nهميشه سجده كند پيش قامتش قد ماه * هميشه جلوه كند : « لا إله الّا اللّه » \r\n\r\nمعنى عدالت\r\n عدالت با على معنا گرفته * حقيقت در نگاهش جا گرفته\r\nشجاعت ريزه خوار جرأت او * شهادت شهدش از مولا گرفته \r\n\r\n","description":"","footnote":"","page_name":" 431 ","page_number":431},
  {"content":"\r\n\r\n\r\nتقديم به بانوى آب\r\n در كوچه شب « ام ابيها » مىرفت * با پهلوى بشكسته از آنجا مىرفت\r\nتا آنكه گواهى بدهد حق از كيست * بر دوش على پيكر زهرا مىرفت \r\n\r\nحكايت چاه\r\n يا فاطمه بعد از تو ولى را گشتند * در خانهء حق روح نبى را كشتند\r\nتا كوفه بيا حكايت از چاه بپرس * در حنجره فرياد على را كشتند \r\n\r\nتقديم به سالار شهيدان\r\n مرا دل بود حاصل رفت از دست * به خيل سوكواران تو پيوست\r\nدلم پر زد به امّيد نگاهت * به زير بيرق سرخ تو بنشست \r\n\r\nدرخت سوكوارى\r\n تو را « الله اكبر » مىشناسد * خداى عشق و باور مىشناسد\r\nبرادر گفت جان من فدايت * برادر را برادر مىشناسد \r\n\r\nشريعهء فرات\r\n شجاعت بودش از بود تو باشد * سحر پيشانى از خُود تو باشد\r\nو دستان تو رود آفتاب است * شريعه تشنهء رود تو باشد \r\n\r\n","description":"","footnote":"","page_name":" 432 ","page_number":432},
  {"content":"\r\n\r\n\r\nاميد ( 1350 )\r\nمهندس اميد مجد شاعر توانا و مترجم هنرمند و شايستهء قرآن مجيد و نهج البلاغهء منظوم در آغاز جوانى در بيست و پنج‌سالگى در كوتاه مدّت براثر كار خوب و ممتازش به شهرت رسيد و پس از يك سال و نيم كه از انتشار قرآن منظومش گذشت قريب شصت هزار جلد آن به فروش رفت و ركورد فروش پرتيراژترين كتاب را شكست .\r\nمجد در سال 1350 هجرى شمسى به علت مأموريت پدرش به بروجرد در اين شهر زاده شد و در خانواده‌اى فرهنگ دوست و ادب‌پرور و پايبند به مبانى مذهبى و اخلاقى پرورش يافت خود مىگويد : « پدرم اهل طبس و مادرم اهل نيشابور شهر قلمدانهاى مرصّع ، هرچند به دليل شغل پدرم در بروجرد به دنيا آمده‌ام ليكن چون در نيشابور پرورش يافته‌ام خويشتن را منتسب به همين شهر مىدانم . »\r\nپدرش باقر مجد در آغاز در كسوت معلّمى بود و پس از طى مدارج تحصيلى و اخذ درجهء ليسانس در رشتهء زمين‌شناسى و دريافت مدرك فوق ليسانس در رشتهء مديريت بيمارستان از دانشگاه تهران چندى به عنوان مدير بيمارستان‌ها و معاون شبكه بهدارى در شهرهاى بروجرد و نهاوند و نيشابور به خدمت اشتغال داشت مادرش مريم شفابخش در سمت كارمند آموزش و پرورش انجام‌وظيفه مىكند . نياى پدرىاش دكتر حسن مجد امجد الاطباء تا چهل‌سالگى در حوزه‌هاى علميّه مشهد و\r\n\r\n","description":"","footnote":"","page_name":" 433 ","page_number":433},
  {"content":"\r\n\r\nنجف به تحصيل اشتغال داشت ازآن‌پس به تهران آمد و در مدرسهء دار الفنون به تحصيل طب پرداخت و تا سال 1356 در قيد حيات بود و سرانجام پس از سالها خدمت در نود و هفت‌سالگى در طبس چشم از جهان فروبست و در زادگاهش مدفون گرديد .\r\nاميد مجد كوچك‌ترين و آخرين فرزند خانواده دربارهء زندگى خود چنين مىگويد : « تمام اعضاى خانواده در تربيت و رشد من تأثير گذاشته‌اند امّا در آن ميان تأثير سه نفر بيشتر بود يكى مادرم كه به من درسهاى بزرگى از ايثار و فداكارى و مهربانى آموخت . دوم پدرم كه طبع شعر را در وجودم به ارث نهاد و آتش عشق و عرفان را در وجودم شعله‌ور كرد . سوم خواهرم كه مرا تحت تعليم مذهبى خويش قرار داد و جان تشنهء مرا با زلال مذهب آشنا ساخت » .\r\nاميد در سال 1368 به دريافت ديپلم رياضى فيزيك دست‌يافت و در سال 1374 به اخذ مدرك كارشناسى مهندسى پتروشيمى از دانشگاه صنعتى اميركبير نايل گرديد و درضمن رشتهء زبان و ادبيات فارسى را پى گرفت و در مقطع كارشناسى ارشد از دانشگاه تهران به تحصيل ادامه داد و فارغ التحصيل شد .\r\nاميد درباره شعر و شاعرى خود چنين مىگويد : « طبع شعر را از كودكى همراه داشتم امّا در سال 1365 اشعارم را جمع‌آورى كردم و آثار تمام شاعران را مىخواندم كه در آن بين استاد سخن سعدى بيش از سايرين مرا تحت تأثير سبك خويش قرار داد و سالها بعد نظامى نيز همچون خورشيدى تابان به سرزمين شعر من تابيد ، در دوره‌ى تحصيل در دانشگاه روز بروز طبع شعرم شكوفاتر مىشد و گرايش به سمت عشق و عرفان بيشتر مىگرديد .\r\nدر بهار سال 1374 هنگامى كه آخرين ترم تحصيل خود را در دانشگاه صنعتى اميركبير مىگذراندم ، در آن شب به يادماندنى ، آن شب قدر زندگانىام ، در سحرگاه در پاك‌ترين دقايق شبانه ، در لحظات استجابت دعا طرح منظوم كردن ترجمه قرآن در ذهنم نقش بست و همان‌طور كه در ديباچه سروده‌ام بىدرنگ قلم به دست گرفتم و\r\n\r\n","description":"","footnote":"","page_name":" 434 ","page_number":434},
  {"content":"\r\n\r\nسرانجام فروردين 1375 در مدّت سيصد روز ديوان ( قرآن ) هجده هزار بيتى را به انتها رساندم . »\r\nاميد مجد در جاى ديگرى مىگويد : « آشكارا اعتراف مىكنم كه اينجانب هيچ‌گونه تسلّطى به زبان عربى و ترجمه قرآن نداشتم و ندارم و تنها از ترجمه‌هاى ديگران استفاده كرده‌ام و هنرنمائى من تنها در پيدا كردن ترجمه دقيق و تلفيق آن با شعر بوده است « 1 » »\r\nاز توانائى و هنرنمائى مجد در ترجمه آيات قرآن مخصوصا در سورهء الرّحمن نمودار مىشود ، در اين سوره كه سى و يك‌بار آيه  فَبِأَيِّ آلاءِ رَبِّكُما تُكَذِّبانِ  تكرار مىگردد وى نيز سى و يك‌بار همين آيه را با اختلاف ترجمه به رشته نظم مىكشد كه حقّا مهارت خود را نشان مىدهد .\r\nاميد در نظم قرآن بحر متقارب را به كار گرفته يعنى همان وزنى كه فردوسى در شاهنامه به كار گرفته كه خواننده را به وجد و شور مىآورد .\r\nاز توفيقات ديگر مهندس مجد پس از ترجمه قرآن مجيد نظم كتاب عظيم نهج البلاغهء مولانا على عليه السّلام است كه بايد آن را از شاهكارهاى فصاحت و بلاغت و زيبائىهاى كلامى و ادبى دانست و مجد با استادى و هنرمندى تمام از عهده انجام آن به خوبى برآمده و حتى كوشيده است ريزه‌كارىها و ظرايف كلام مولى را همه جا حفظ كند .\r\nاميد مجد در اين كار عظيمى كه توفيق انجام آن را يافته است بىشك مشمول عنايت خاصّه الهى و مورد توجهات مولى قرار گرفته و من اين كوشش و كار بزرگ را در ترجمه سوره و آيات الهى و خطبه‌هاى على عليه السّلام را به او تبريك مىگويم نگارنده براى مهارت مجد آيات قرآنى و خطبه‌هايى از نهج البلاغة را مىآوردم آنگاه ترجمه آن را امّا به جهت طولانى شدن از ذكر متن عربى آن‌ها خوددارى مىكنم خوانندگان خود نيز\r\n\r\n\r\n","description":"","footnote":"\r\n( 1 ) - ترجمه‌هائى كه از قرآن مجيد مورد استفاده اميد قرار گرفته بدين قرار است : ترجمه شادروان استاد الهى قمشه‌اى و استاد دكتر مهدى فولادوند و ترجمه‌هاى آيت‌الله مكارم شيرازى و استادان خرمشاهى و دكتر مجتبوى و دكتر امامى بوده است .\r\n","page_name":" 435 ","page_number":435},
  {"content":"\r\n\r\nمىتوانند به متن عربى آن رجوع كنند . اينك شاعر سبب سرودن نظم قرآن را چنين به رشته نظم مىكشد :\r\n به نام كسى كافريد از عدم * به انسان عطا كرد فكر و قلم\r\nخداوند جود و خداى وجود * خدائى كه او راست زيب سجود\r\nيكى شب ز شبهاى خردادماه * نيامد مرا خواب تا صبحگاه\r\nكتاب خدا را گرفتم به دست * معانيش مشكل به ذهنم نشست\r\nچنان بود سنگين معانى آن * كه شاهين دل را نشد آشيان\r\nبه خود گفتم اين ترجمان در ضمير * نيفتد پسنديده و دل‌پذير\r\nاگر گفته آيد به نظمى روان * نكوتر نشيند به جان و روان\r\nكه ناگه دلم گفت با من سخن * كمان جسارت كنون زه بكن\r\nتو را طبع شعر است جارى چو آب * سزد گر به شعر آورى اين كتاب\r\nهمان شب درِ اين سخن باز شد * ز حمد و ز توحيد آغاز شد\r\nپس از آن سرودم به شور و به شوق * به لطف خدائى كه بخشيد ذوق\r\nمرا نظم قرآن خوش آمد نكو * به دقت سرودم همه مو به مو\r\nچو لطف خداوند كردم كمك * سرودم همه آيه‌ها تك به تك\r\nگرفتى مرا وقت سيصد به روز * كه در باور من نگنجد هنوز\r\nبه امّيد مجد و به شوق ثواب * به پايان رساندم تمام كتاب\r\nمرا بود همواره در سر امل * كه چون شاعر طوس و شيخ اجل\r\nبود وزن شعرم فعولن فعول * كه اهل ادب را بيفتد قبول\r\nاميد است فرزانگان سخن * پسنديده يابند اشعار من\r\nكه دانند بااين‌همه قيد و بند * كه بر دست شعر است همچون كمند\r\nچه سخت است آيات قرآن سرود * كه بايست گفتن هرآنچه كه بود\r\nنه يك واژه هرگز بيفتد از آن * نه افزون بر آن نمائى بيان \r\n\r\n","description":"","footnote":"","page_name":" 436 ","page_number":436},
  {"content":"\r\n\r\n به گويى بدانسان روان و سليس * كه با ذهن خواننده گردد انيس\r\nچه نيكو چنين نكته‌هائى سرود * خداوند شعرى كه در طوس بود\r\nسخن ماند از تو همى يادگار * سخن را چنين خوار مايه مدار\r\nكنون پس سرودم يكى شاهكار * كه ماند به گيتى ز من يادگار\r\nبهاران عمرم بُدى بيست و پنج * كه از من بجا مانده جاويد گنج\r\nچنين نغز و دلكش به شعرى درى * به بزم سخن كرده‌ام دلبرى\r\nچه خوش گفت سعدى شيرين زبان * كه خورشيد شعرست در آسمان\r\n« بِضاعت نياوردم الّا اميد * خدايا ز عفوم مكن نااميد »\r\nبه حقّ محمّد به دخت رسول * كه طاعاتشان هست نزدت قبول\r\nبه آن مظهر عدل مرد خدا * به درياى تقوى على مرتضى\r\nبه حق حسين و به حق حسن * به هفتاد و دو شير شمشيرزن\r\nبه سجّاده غمخوار در كربلا * كه مىخواند در ظلمت شب دعا\r\nبه باقر به جعفر دو تن مرد علم * كه احيا نمودند دين را به حلم\r\nبه موساى كاظم به حق رضا * كه آهو رهاندى ز دام بلا\r\nبه حق جواد و به هادى دين * به حق حسن رهبر راستين\r\nكه اين نظم قرآن كه كردم بيان * تو مىساز مقبول صاحب زمان \r\n\r\nسوره ناس\r\n سرآغاز گفتار نام خداست * كه رحمتگر و مهربان خلق راست\r\nبگو مىبرم سوى ربّى پناه * كه خلق جهان راست شاه و آله\r\nز شيطان خناس كز مكر و شر * كند وسوسه قلب‌هاى بشر\r\nكند وسوسه قلب‌ها هردمى * چه از جن بود او چه از آدمى \r\n\r\n","description":"","footnote":"","page_name":" 437 ","page_number":437},
  {"content":"\r\n\r\n\r\nسورهء تكاثر « بعد ازبسم الله . . . »\r\n تفاخر به فرزند و مال زياد * شما را نمودست غافل زياد\r\nبرفتيد بر سوى اهل قبور * نه پندى گرفتيد از اهل گور\r\nبه زودى بدانيد بعد از هلاك * عذابى بخواهد رسد دردناك\r\nبه زودى بدانيد روز جزا * سرانجامتان چيست مزد و سزا\r\nبدين امر اگر نيك آگه بديد * ز فرداى عقبى نه غافل شديد\r\nهمانا كه چون مرگ آيد ز راه * برانيد سوى جهنم نگاه\r\nببينيد آن را به چشم يقين * نباشيد ديگر به عقبى ظنين\r\nدر آن روز پرسند از حالتان * از آن ثروت و نعمت و مالتان \r\n\r\nسوره عاديات « بعد ازبسم الله . . . »\r\n بدان اسبهائى كه روز جهاد * نفس‌هايشان بر شماره فتاد\r\nز سُمّ خود از تاختن روى سنگ * بيفروختند اخگرى وقت جنگ\r\nشبيخون به دشمن زدند و شرر * به غارت گرفتند شان در سحر\r\nستوران غبارى برانگيختند * به دور سپاه عدو ريختند\r\nبه آنها قسم كادمى بىاساس * به پروردگارش بود ناسپاس\r\nبدين ناسپاسى دهد خود گواه * چو حاضر شود نزد يكتا إله\r\nبود سخت مشتاق مال جهان * بخيل است همواره در بذل آن\r\nنداند كه روزى رود چون بگور * برانگيخته مىشود از قبور \r\n\r\nسورهء علق « بعد ازبسم الله . . . »\r\n به نام خدايت بخوان كافريد * ز نطفه بياورد انسان پديد\r\nهميشه بخوان اين كتاب مبين * خدايست خود اكرم الاكرمين\r\nخدايى كه چون آفريد از عدم * تو را دانش آموخت خود با قلم \r\n\r\n","description":"","footnote":"","page_name":" 438 ","page_number":438},
  {"content":"\r\n\r\n به انسان بياموخت علم از نهفت * هرآنچه ندانست او را بگفت\r\nچرا آدمى باز با اين وجود * به طغيان و گردنكشى رو نمود\r\nهمين‌كه رسد بر غنائى ز مال * كند سركشى باز بر ذوالجلال\r\nكند سوى يزدان خود بازگشت * چو دوران گيتى بر او برگذشت\r\nتو آن مرد را ديدى اى مصطفى * كه او باز مىداشت خلق خدا\r\nچو مىديد كس را به حال نماز * درى از تمسخر همىكرد باز\r\nچه بينى اگر جويد آئين راست * كسى كو رسول يگانه خداست\r\nبه مردم كند امر كز كردگار * بترسيد و باشيد پرهيزگار\r\nشما مردمان بر چنين شخص پست * كه تكذيب سازد رسولى كه هست\r\nاز او روى تابد وز آن دين و كيش * چه تصميم گيرند در كار خويش ؟\r\nندانست آيا كه پروردگار * ببيند عمل‌هاى او آشكار\r\nنشويد اگر دست آن پست مرد * ز كفرى كه در جان او ريشه كرد\r\nبگيرد خدا موى او را به قهر * كشد انتقامى به عقبى و دهر\r\nكه پيشانى مرد ناراست‌گو * خطاكار و بدكار و ناراست‌خو\r\nخدا مىكشاند به خاك هلاك * به ذلت نشاند به بالين خاك\r\nبه هركس كند روى بهر فرار * ورا نيست فرياد خواهى و يار\r\nكه ما نيز مأمورهاى سقر * بخوانيم بر بردن او دگر\r\nچنين نيست كان مرد كافر مرام * تصور نمودست با وهم خام\r\nتو از او اطاعت مكن هيچ‌گاه * بنه سر به سجده به يكتا إله\r\nتقرب طلب كن هيچ‌گاه * بنه سر به سجده به يكتا إله\r\nتقرب طلب كن ز پروردگار * تو مىگرد نزديك بر كردگار \r\n\r\n","description":"","footnote":"","page_name":" 439 ","page_number":439},
  {"content":"\r\n\r\n\r\nسورهء شرح « بعد ازبسم الله . . . »\r\n نه آيا تو را سينه بگشوده‌ايم * ز زنگارها جمله پالوده‌ايم\r\nبكرديم دور از تو بارى گران * تو گوئى كه بشكست پشتت از آن\r\nنموديم نامت بلند و نكو * به زعم سخنهاى خام عدو\r\nهمانا پس از سختى آسايشى است * پس از محنت و رنج آرامشى است\r\nچو فارغ شدى اى خداوند هوش * كنون در مناجات و طلاعات كوش\r\nتو مىباش مشتاق پروردگار * ميانديش از مردم نابكار \r\n\r\nاينك نمونه‌هائى از ترجمه خطبه‌هاى مولى على عليه السّلام از كتاب نهج البلاغة در مورد پيمان‌شكنان و به راه اندازان جنگ جمل .\r\n\r\nخطبه هفتم\r\n پشتشان را گرم كرده اهرمن * گول او خوردند در فعل و سخن\r\nبهر ايشان دام‌هاى مكر بافت * قلبشان را جلوه‌گاه خويش يافت\r\nبذر زشتى را به دلهاشان فشاند * بيخ ظلمت را به خاك تن نشاند\r\nچشم ايشان جلوه‌گاه اهرمن * گفته‌هاى او دليل هر سخن\r\nآن‌قدر در جان ايشان خانه كرد * تا ز راه روشنى گرداند طرد\r\nپير زشتى را به‌سان نوعروس * جلوه‌گر گرداند چون چشم خروس\r\nمردمان گشتند با شيطان شريك * روى گرداندند از اعمال نيك\r\nرشتهء گفتار و زنجير عمل * جملگى در دست شيطان دغل \r\n\r\nخطبه هشتم « در مورد زبير »\r\n باورى اين‌گونه در قلبش نشست * كرده بيعت نه به دل بلكه به دست\r\nپس بدان بيعت نمايد اعتراف * وانگهى ترديد سازد بر خلاف\r\nپس دليلى بايدش قاضىپسند * كه چرا نبود بر عهدش پايبند \r\n\r\n","description":"","footnote":"","page_name":" 440 ","page_number":440},
  {"content":"\r\n\r\n ور نه او هم در رديف آن كست * كو از اول شهد بيعت را نبست \r\n\r\nخطبه نهم\r\n گرچه خود دارند وحشت‌ها به دل * پاى جرأتشان فرورفته به گل\r\nبازهم گهگاه جولانى دهند * غرشى آرند و پايى مىنهند\r\nشيوهء ما ، ليك باشد غير از اين * راه ما اين نيست بر روى زمين\r\nتا بغلطانيم دشمن را به خاك * تا نگردانيم ايشان را هلاك\r\nغرشى تهديد و بانگ ادعا * برنخيزد هيچ‌گه از طبل ما\r\nهمچو بارانى كه تا نايد فرو * سيل ، هم جارى نمىگردد از او \r\n\r\nخطبه دهم\r\n اى خلايق فاش دانيد اين سخن * حزب خود كرده مهيا ، اهرمن\r\nهم پياده هم سواره در برش * بر شما برتاخته با لشگرش\r\nديدهء حق‌بينى من ، با من است * تير دشمن را حفاظى بر تن است\r\nنه به دام شك فتادم هيچ‌گاه * نه ، كشانده كس ، مرا بر تيره راه\r\nبر خدا سوگند بر آن قوم خوار * آن‌چنان درسى دهم در كارزار\r\nتا ز سر بيرون كنند اين فكر خام * كه برون آرند شمشير از نيام \r\n\r\n","description":"","footnote":"","page_name":" 441 ","page_number":441},
  {"content":"\r\n\r\n وانگهى بيرون كنند از سر خيال * لشكر آرايند از بهر جدال \r\n\r\nخطبه يازدهم « خطاب حضرت به پسرش محمد حنفيه در جمل كه پرچمدار بود »\r\n گر شود اين كوه مانند غبار * تو بمان بر جاى خود بس استوار\r\nصبر كن در جنگ و مىمان سرفراز * در ره پروردگارت سر بباز\r\nباش پابرجايى و چشمت بر سپاه * در دلت هرگز نيابد ترس راه\r\nمطمئن مىباش در اين كارزار * هست پيروزى ، از آن كردگار \r\n\r\nخطبه دوازدهم\r\n چونكه در پايان ميدان جمل * فاتحش گرداند رب ، عز و جل\r\nيك‌تن از ياران او گفت اين بيان * كاشكى اينجا بدى ابن فلان\r\nتا به چشم خويش مىديدى خدا * چون به ما فتح و ظفر كرده عطا\r\nگفت مولا آنكه گوئى نام او * هست آيا دوستدار ما نكو ؟\r\nگفت آرى وانگهى شير خدا * صيد صحبت را چنين كردى رها ،\r\nآنكه از وضعش چنين كردى تو ياد * همره ما بوده او در اين جهاد\r\nهركه باشد در رحم اين شام و روز * يا كه در پشت پدر باشد هنوز\r\nوانگهى نقاش گردون بعد از اين * مىكشد تصويرشان را بر زمين\r\nجملگى همراه ما در اين نبرد * بوده‌اند و خصم را كردند طرد\r\nبر زمين خواهند آمد آن عبود * مُلك ايمان زان كسان يابد وجود \r\n\r\nخطبه سيزدهم « در نكوهش مردم بصره »\r\n اى شده تسليم مكر اهرمن * تيغ را بربسته بر فرمان زن\r\nاز شتر گشتيد پيرو ، چشم كور * گرد او حلقه زده مانند مور \r\n\r\n","description":"","footnote":"","page_name":" 442 ","page_number":442},
  {"content":"\r\n\r\n پاسخش گفتيد چون بانگى به كرد * چون‌كه بىشد از پىاش گشتيد طرد\r\nخويتان پست است همچون خوى خوك * عهدتان ، سست است همچون چوب پوك\r\nدينتان باشد دوروئى و نفاق * آبتان همچون لجن در باتلاق\r\nهركه در جمع شما افكنده بار * بر عذاب زشت اعمالش دچار\r\nوانكه گفته ترك اين قوم تباه * آب لطف ايزدى شستش گناه\r\nخاكتان گنده‌ترين انواع خاك * مردمانش مردگانى در مغاك\r\nگرچه نزديكيد بر بالين آب * دور هستيد از سپهر و آفتاب\r\nدر دل شهر شما گيرد قرار * نه دهم از فتنه‌هاى روزگار\r\nهركه در شهر است مغلوب گناه * وانكه بيرون است از لطف إله\r\nبالله از هر سوى آيد موج آب * حلقه سازد دور اين شهر خراب\r\nشهر را بلعد به كام خويشتن * راه بيرون شو ندارد هيچ تن\r\nتا فقط گلدستهء مسجد برون * ماند از اين سيل‌هاى تيره گون\r\nهمچو كشتى كه چو پويد باشتاب * سينه‌اش تنها برون ماند از آب \r\n\r\nخطبه چهاردهم\r\n گرچه باشد خاكتان نزديك آب * ز آسمان دوريد و از عدل و صواب\r\nجامتان خاليست از آب خرد * عقلتان را دزد نادانى برد\r\nزين سبب اينك كمانگير بلا * تير خود افكند بر قلب شما\r\nطعمهء لقمه‌ربايان گشته‌ايد * صيد گرگان بيابان گشته‌ايد \r\n\r\n","description":"","footnote":"","page_name":" 443 ","page_number":443},
  {"content":"\r\n\r\n\r\nاميدى ( 1322 )\r\nمنوچهر اميدى ، فرزند محمّد حسين ، در سال 1322 هجرى شمسى در اسدآباد همدان ديده به جهان گشود . خود مىگويد : « مادرم از عمّه‌زادگان سيّد جمال الدّين اسدآبادى است . »\r\nاميدى تحصيلات ابتدايى و متوسّطه را در زادگاه و همدان به پايان رسانيد ، ازآن‌پس به استخدام ادارهء پست و تلگراف و تلفن درآمد و هم‌اكنون در همدان در ادارهء مخابرات انجام‌وظيفه مىكند .\r\nاميدى دربارهء آغاز شعر و شاعرى خود مىگويد :\r\n« از بيست‌سالگى به نظم شعر پرداختم و قريحهء شعر را از خانوادهء مادرى خود ، كه بيشتر اهل شعر و ادب بودند ، از طريق وراثت به من منتقل گرديده است . »\r\n\r\nبوى داغ\r\n خارا شكند از اثر داد و فغانم * بىتاب شود كوه غم از صبر و توانم\r\nدل مرغ حرم خانهء رخسار بتان است * پرواز از اين كوى به جايى نتوانم\r\nازبس‌كه به دل داغ پى داغ نشسته * آتش عوض داغ برآيد ز لبانم\r\nبا من منشين تا به حقارت منشينى * كز قوم مهانى تو ، من از اهل كهانم\r\nپيمان‌شكنى باعثِ پيمانه‌كشى شد * سرمست و خرسند ز پيمان‌شكنانم \r\n\r\n","description":"","footnote":"","page_name":" 444 ","page_number":444},
  {"content":"\r\n\r\n با تلخى ايّام چنان بسته‌ام الفت * كافسرده ز دلجويى شيرين‌دهنانم\r\nديگر سر سير چمن و لاله ندارم * كز هر طرفى بسته به زنجير خزانم\r\nگيرد دلم از صحبت جانانه و از عشق * تا در پى پيراستن جسمم و جانم\r\nاز همرهى دُخت رز آن‌گونه خرابم * كافتاده به هر راه چنان شاخ رزانم\r\nاز پيرى و سستى هوس عشق نخيزد * گيرم كه خدا داد ز نوبخت جوانم\r\nما بهر دل خويش سُراييم « اميدى » * عمريست كه ماتم‌زده خاموش از آنم \r\n\r\nمحرم ميخانه\r\n عكس لب‌هايت درون باده چون افتاده است * محتسب فرياد زد : ميخانه خون افتاده است\r\nمىدهد فتوا كه ما هم محرم ميخانه‌ايم * چهر دُخت رز كه از پرده برون افتاده است\r\nتا به بام ميكده كرديم بر پا ما عَلَم * پرچم زهد ريا بين سرنگون افتاده است\r\nاز شراب ارغوانىگونه‌ات چو گل شكفت * لاله در بستان ز خجلت واژگون افتاده است\r\nنالهء تاك اين‌چنين مىگفت ياران دخت رز * در ميان اهل نيرنگ و فريب افتاده است\r\nبس‌كه بر چشمان مستت خيره گشتم روز و شب * عاقبت كارم به صحراى جنون افتاده است\r\nبس دويدم بر سر كويت به شوق ديدنت * آبله بر پاى من از حدّ فزون افتاده است\r\nقامت مردانه افرازد « اميدى » چون ستون * تا ستون از زير طاق بيستون افتاده است \r\n\r\nگوهر يك‌دانه\r\n قعر دريا گوهر يك‌دانه پيدا كرده‌ام * گوهرى را مژده ده ، دُردانه پيدا كرده‌ام\r\nمن از آن پا مىكشم از مسجد و زاهد مدام * كهنه رندى گوشهء ميخانه پيدا كرده‌ام\r\nبعد عمرى خدمت ديوانگان كوى عشق * شكر لِلّه عاشقى ديوانه پيدا كرده‌ام\r\nصبر تا كى ساقيا ؟ پيمانه‌ام لبريز شد * باده را آماده كن ، پيمانه پيدا كرده‌ام\r\nراز از ميخانه بيرون مىرود ، چون پشت در * جاى پاى عاقل و فرزانه پيدا كرده‌ام\r\nصد زبانى ديده‌ام از شانه چون با موى تو * شانه‌اى بهر تو بىدندانه پيدا كرده‌ام \r\n\r\n","description":"","footnote":"","page_name":" 445 ","page_number":445},
  {"content":"\r\n\r\n بس‌كه بر گرد سرت گرديده‌ام ديوانه‌وار * حالتى چون حالت پروانه پيدا كرده‌ام\r\nكوه‌كن زد تيشه بر سر ، ليك من بر دل زدم * غيرتى در عاشقى مردانه پيدا كرده‌ام\r\nزاهدا ، از رفتن بتخانه چون منعم كنى ؟ * من كه در بتخانه صاحبخانه پيدا كرده‌ام\r\nگفت ساقى با « اميدى » رازدارى پيشه كن * در ميان ، ميكده بيگانه پيدا كرده‌ام \r\n\r\nسنگ صبور ما عليست عليه السّلام\r\n ثبت چون گردد به دفتر گُفته و رفتار ما * مىشود روزى گريبان‌گير ما كردار ما\r\nدر قيامت هركسى بار گُناه خود بَرد * واى اگر آلوده دامانى شود سربار ما\r\nمىتوان شستن گناهان را به اشك نيمه‌شب * همّتى اى ديدهء پُرحسرت و خونبار ما\r\nنيمه‌شب دستى به دامان دُعا بايد زدن * دست ما گردد پُلى بين دل و دلدار ما\r\nعاشقان مُخلص از معراج سَر برمىكُنند * فاش كرد اين راز يك شب حقّ حقِّ سردار ما\r\nمحرمان آموختند از مكتب ما درس عشق * گوش نامحرم نباشد لايق اسرارِ ما\r\nساغرى دَركش پس آنگه در مُحيط ما برآ * تا در آغوشت كِشد چون نُقطه‌اى پرگار ما\r\nاز كف پير و لا جامى ز دُرد درد نوش * تا رهاند از ملامت ساغر سرشار ما\r\nعاشق عشقى اگر ، فارغ ز نام و ننگ باش * چوب تكفير است در اين شهر چوب دار ما\r\nسينه چون آئينه بايد جلوه‌ى معشوق را * در دل آئينهء ما خون شود زنگار ما\r\nسينهء آئينه‌ى ما جاى نقش كُهنه نيست * اين‌چنين ما را بنا بنهاده چون معمار ما\r\nهر مُريدى را « اميدى » كار افتد با مُراد * با على عليه السّلام سنگ صبور افتاده كار و بارِ ما \r\n\r\nتصوير\r\n تا كه نقاش ازل چهرهء آن يار كشيد * سر منصور ز عشقش بسر دار كشيد\r\nمحو گرديد در آن چهره ز خود بى خود شد * ناخودآگاه رُخ ميثم تمّار كشيد\r\nخواست تا دست نوازشگر او را بكشد * مُتحيّر شد و سيماى علم‌دار كشيد\r\nقامت خويش چو خَم كرد كه بوسد پايش * در همان حال كمان قامت عمار كشيد \r\n\r\n","description":"","footnote":"","page_name":" 446 ","page_number":446},
  {"content":"\r\n\r\n بود فكرش كه كشد پَر به حريم كعبه * خواست تا پَر بكشد جعفر طيّار كشيد\r\nناله عاشقى از دور بگوشش آمد * بيستون ديد سپس عاشق حجّار كشيد\r\nاشتران مست و جلودار اويس قرنى * قامت خم‌شده از عشق ، شُتردار كشيد\r\nهمچو آن لاشه پروانهء سرگشته عشق * تكيه بر دار زد و محرم اسرار كشيد\r\nبوئى از عِطر دل‌انگيز ولا را بشنيد * مست حق گشته دگرگون شده عطّار كشيد\r\nديد آن عارف رومى پى دلدار روان * نقشى از چهرهء آن يار جلودار كشيد\r\nناله‌ى سوته دل از دامن الوند شنيد * قامت سوختهء طاهر الاطهار كشيد\r\nناز قرآن خدا مشورتى بنمايد * زد تفأل پس از آن حافظ عيّار كشيد\r\nكاروان را چو شتابان به ره مصر بديد * قيمت يوسف مصرى سر بازار كشيد\r\nپاكى دامن يوسف چو بيادش آمد * شاهد بىگُنه آن طفل لبن خوار كشيد\r\nجُلُجتا ديد و تن عيسى مريم به صليب * امتش بسته كمر رشتهء زنّار كشيد\r\nيادش از سامرى و حضرت موسى آمد * ديد فرمان و چهل بار به طومار كشيد \r\n\r\nبقيه تصوير\r\n گشت تا محو خدا خواست خدا را بكشد * مات گرديد و رُخ حيدر كرّار كشيد\r\nگردِ آن دايره گرديده همه سرگردان * ديده‌ها مات بر آن نقطهء پرگار كشيد\r\nيك نظر كرد بر آن چشم خداجوى على عليه السّلام * چشم حق‌بين على را ز چه نمدار كشيد\r\nگردن همچو بلور شه مردان چو بديد * ثمر زُهد ، تو گوئى به سپيدار كشيد\r\nديد تا اشك ز چشمان على مىريزد * فاطمه دُخت نبى عصمت دادار كشيد\r\nيادى از محسن زهرا كه بشُد سقط نمود * خون زهرا به سر تيزى مسمار كشيد\r\nنادم از كردهء خود حُر ز خجالت را ديد * در بَر معدن لُطف مخزن الاسرار كشيد\r\nخون پاك پسر شير خدا را چون ديد * سنبل زهد و شرف سرور احرار كشيد\r\nمُحتشم مرثيه‌خوان نزد رسول ثقلين * از شجاعت ز حُسين سرور و سالار كشيد\r\nبر اسيران چو نظر كرد به ويرانهء شام * دختر شير خدا زينب افكار كشيد \r\n\r\n","description":"","footnote":"","page_name":" 447 ","page_number":447},
  {"content":"\r\n\r\n خطبه‌خوان ديد در آن مجلس كُفر و الحاد * زينب افشاگر آن ، جانى غدّار كشيد\r\nخيمه‌ى سوخته‌ى زينب كُبرى را ديد * پسر خون خدا عابد بيمار كشيد\r\nشاخهء تاك جداگشته ز تاكستانى * طشت خون زهر جفا و تن تب‌دار كشيد\r\nپى خونخواهى سالار شهيدان در فكر * مُنتقم خون به جوش آمده مُختار كشيد\r\nدر نظر داشت وفا دارى اصحاب رسول * جگر حمزه كفِ ، هِند جگرخوار كشيد\r\nمهر و مَه در نظرش بود چو يادش آمد * مُنجى نسل بشر سيّد ابرار كشيد\r\nچون « اميدى » رُخ خود در همه تصوير نديد * خامه بشكست و ز دل آه شرر بار كشيد \r\n\r\nخلوت تنهائى\r\n بر گران درد دل ما گريه هم درمان نُشد * مُشكل ما از زُلال اشگُ هم آسان نُشد\r\nنقد دل دادم نُشد ، از بعد دل جان باختم * اى دريغ از بخت آن هم در خور جانان نُشد\r\nشُكر با اين بخت و با اين عمر و با اين زندگى * غير درد و غم كسى عمرى بما مهمان نُشد\r\nخلوت تنهايىام اى واى زندان منست * همدم من هيچ‌كس يك شب در اين زندان نشد\r\nهيچ‌كس بر روى من جُز درد لبخندى نزد * ديده‌اى يك‌لحظه بر احوال من گريان نشد\r\nالبلاء و للبلاء گويند امّا اى دريغ * اين طريق دوستى با حضرت يزدان نشد\r\nما كه كرديم از گناهان توبه امّا ازچه‌رو * توبه تا عصيان ما مستوجب غفران نشد\r\nما ز نادانى گُنه كرديم مىدانى تو خود * هيچ نادان مسلمان عاقبت سلمان نشد\r\nگر گُنهكاريم نوميد از عطايت نيستم * گَبر هم از دَرگهت نوميد از احسان نشد\r\nبس غزل از سينهء سوزان « اميدى » گفته است * تا نسوزد صفحه هرگز ثبت در ديوان نشد \r\n\r\nخطاپوشى\r\n مرا درد خُمارى به شود از دُرر خُم آرى * به من افتد نگاهى گز ز چشم مست دلدارى\r\nخوشا جام پياپى از زُلال بادهء نابى * كنار ساقىِ مَه‌پيكرى و نالهء تارى\r\nچنانم كُفر زُلفش بُرده از كف دين و ايمان را * كه بستم سبحه‌ى صددانه را بر تارنّارى \r\n\r\n","description":"","footnote":"","page_name":" 448 ","page_number":448},
  {"content":"\r\n\r\n مرا از تربت ميخانه‌ها سجاده مىشايد * كه تا سازم وضو از باده مُهر از خِشت خُم بارى\r\nچو استاد ازل گيرد عيار نقد پيران را * بَرَد از شيخ صنعان دل بتى ترسا به معيارى\r\nمحيط چرخ را پرسيدم از پير مُغان گفتا * نشان نقطه‌اى از گردش بىمرز پرگارى\r\nقلم را گُفتم از توصيف او سازد رقم بنوشت * دليرى ، بىمحابائى ، گُل اندامى ، دل‌آزارى\r\nز پير دير اسرار درون پرده پرسيدم * جوابم گفت نقشى از خطاپوشى ستّارى\r\nتغابُن شد نصيبم سوى هر بازار رو كردم * عَبث سود اى بىسودى عجب آشفته بازارى\r\nز استاد ازل پرسيدم اين شعر « اميدى » را * بگُفتا شعر نابى سرخطّ ديوان اشعارى \r\n\r\nالهام از حافظ\r\n در خيال از لب تو دوش چو دل كام گرفت * دست برداشت ز بىتابى و آرام گرفت\r\nمستى باده ز دست تو دوچندان گردد * مست شد هركه به كف از كف تو جام گرفت\r\nاز همان لحظه كه غم از عدم آمد به وجود * آمد از راه و سُراغ من بَد نام گرفت\r\nدل سرگشته كه آهنگ پريشانى داشت * عاقبت در سر زُلف تو سرانجام گرفت\r\nتا به مرآت دلت نور قناعت تابيد * طوطى طبع تو دل از شكر خام گرفت\r\nشفق روى تو تابيده مگر در دل شب * كو مؤذّن دل شب جا ، به لب بام گرفت\r\nهرچه شيدائى و شوريدگى و محنت بود * بهم آميخت در اين سينه و دل نام گرفت\r\nروزگاريست كه لب بسته ، « اميدى » ز سُخن * تا كه از حافظ شيرين سُخن الهام گرفت \r\n\r\n","description":"","footnote":"","page_name":" 449 ","page_number":449},
  {"content":"\r\n\r\n\r\nاميدى ( 1323 )\r\nبهمن اميدى در نهم آذرماه 1323 در روستاى فرنق از توابع شهرستان خمين پا به جهان هستى گذاشت . پدرش به شغل كشاورزى اشتغال داشت امّا مردى روشنفكر و آگاه بود .\r\nاميدى تحصيلات ابتدائى و دورهء متوسطه را در تهران به پايان رسانيد ازآن‌پس در سال 1342 به استخدام شهردارى تهران درآمد و در پست‌هاى كارشناسى و رئيس اداره و معاونت روابط عمومى انجام‌وظيفه كرد و در سال 1362 بنابه تقاضاى شخصى بازنشسته گرديد آنگاه به مدّت پنج سال به عنوان امور كارگزينى معاونت عمرانى و مسكن به‌طور قراردادى مشغول كار شد .\r\nاميدى سرودن شعر را از زمان تحصيل در دبيرستان آغاز كرد خود مىگويد : « ناراحتىهاى جامعه كشاورزان و رنج‌هائى كه مردم شهرمان مىكشيدند در شعرهايم اثر عميقى بجاى گذاشت به‌همين‌جهت از شعر طنز براى بيان رنج مردمان استفاده مىكردم » .\r\nاميدى در سال 1345 با خليل سامانى ( موج ) مسئول انجمن ادبى صائب در تهران آشنا شد ازآن‌پس اشعارش در نشريه صائب كه وابسته به انجمن بود به چاپ مىرسيد و همچنين چندى با مجله توفيق همكارى كرد و درضمن آثارش در مجلات ديگر همچون اميد ايران منتشر مىشد و در حال حاضر عضويت انجمن ادبى گلستان\r\n\r\n","description":"","footnote":"","page_name":" 450 ","page_number":450},
  {"content":"\r\n\r\nسعدى و انجمن ادبى اميركبير و انجمن شعراى ايران را دارد و نسبت به استاد كيومرث مهدوى ( خديو ) به خاطر راهنمائىهايش در شعر ابراز قدردانى مىكند .\r\n\r\nباغ رخسار\r\n جلوهء عبد ز رُخسار تو پيداست هنوز * گلشن ياد تو سرسبز و مُصفاست هنوز\r\nساكن غربتى و با تو دلم هم‌سفر است * عكس رُخسار تو در قاب دل ماست هنوز\r\nاى خوش آن روز كه قاصد خبر آورد مرا * كه بيا باغ رخش بين چه فريباست هنوز\r\nگفتى آن روز بُتا كيست مگر شاخ نبات * از چه حافظ بدلش اين همه سُود است هنوز\r\nگفتمت در بر تو شاخ نبات است حقير * صد « اميدى » به رهت واله و رسواست هنوز\r\nگلشن از روى تو و سنبل گيسوى تو خوش * بلبل از بهر تو در نغمه و غوغاست هنوز\r\nمانده باقى اثر لعل لبت بر لب جام * مستىافزا ز لب باده ميناست هنوز\r\nرفته‌اى از وطن اما نروى از دل ما * جامه‌دان را بگشا قلب من آنجاست هنوز\r\nبه گمانى كه ز هجرت برم از ياد مگر * تا وصالت دلم اى دوست شكيباست هنوز \r\n\r\nبيشتر\r\n عاقلان را دل ملول از حرف نادان بيشتر * باغبان را رنجش از خار مغيلان بيشتر\r\nيوسف از مكر زليخا گشته در زندان اسير * سوزد از هجران يوسف پير كنعان بيشتر\r\nبلبلان توى قفس افتاده اما زاغ‌ها * پرزنان دائم بسوى باغ و بستان بيشتر\r\nجاهلانند از غم و رنج زمانه بىخبر * عاقلان را شانه خم از بار حرمان بيشتر\r\nزارعان را زحمت توليد غلات و طيور * اغنيا را سفره رنگين ، مرغ بريان بيشتر\r\nكاخيان از درد بىدرمان مسكين بىخبر * مستمندان را هراس از كوخ ويران بيشتر\r\nاز شراب بىغمى مدهوش و مستند اغنياء * بينوا از ديده بارد سيل باران بيشتر\r\nآس‌وپاسان را هراسى نيست از دزدان دون * كاروان را ترس مال و وحشت جان بيشتر\r\nنيك مردان از يتيمان بىتفاوت نگذرند * باخبر از درد مردم يك پريشان بيشتر \r\n\r\n","description":"","footnote":"","page_name":" 451 ","page_number":451},
  {"content":"\r\n\r\n مرد حق را نيست باك از آتش نمروديان * بر خداجويان شود آتش گلستان بيشتر\r\nاينكه در پيشانى شيخ است داغى از رياست * پينه دستان را بود تقوا و ايمان بيشتر\r\nگر رسد روزى كه آيد هركسى پاى حساب * مىشود اهل ريا سردرگريبان بيشتر\r\nوه چه زيبا گفت « اميدى » آن « فكورىّ » فكور * آنكه مىگيرد ز شعرش شعر تو جان بيشتر\r\n« سينه صافان درد صدرنگى نهانى مىكشند » * خاصه گر صافى بود از اهل ايمان بيشتر » \r\n\r\nدو چشم خونفشان\r\n زبان دل شود هردم به شكرش در بيان از نو * به تكريمش جبين افتد به خاك آستان از نو\r\nجهاندارى كه بنموده پديد از نيست عالم را * فنا سازد جهانى را برآرد كهكشان از نو\r\nدِرو بنمايد از كِشتى دوباره بذر مىپاشد * به شاخ ديگرى بندد دگر مُرغ آشيان از نو\r\nشرر مىافكند بر جان ، دوست فتنه دلبر * فتد هردم نگاه من بر آن آهووشان از نو\r\nعجب زين چرخ بازيگر و زين بازى نمىباشد * كوير شوره‌زارى گر برآرد بوستان از نو\r\nببخشايد دم عيسا به جسم مردگان جانى * بُتى سىساله بنمايد كهن سالى جوان از نو\r\nمن از اين بازى تقدير حيران نيستم ساقى * شرابى ريز در جامم به رنگ ارغوان از تو\r\nز چين زلف او نتوان « اميدى » دل رها سازى * كمين بنموده در راهت دو چشم خونفشان از نو \r\n\r\nچه خبر\r\n تو را ز آه جگرسوز لاله‌ها چه خبر ؟ * ز معَدِلَت به جهان پُر از جفا چه خبر ؟\r\nز ناله‌هاى فقيران و گوش ثروتمند * پس از شهادت مولا و مقتدا چه خبر ؟\r\nجهان ز مغز مهاجر به اوج والايى * در اين وطن ز عنايت به نخبه‌ها چه خبر ؟\r\nبه يك كرشمه ز بوده دل از كفم ساقى * ز وعده‌هاى وكيلان شهر ما چه خبر\r\nتبسمى به كنايه نمُوده رانت‌خوار * از آنكه پاى نُموده به كفش ما چه خبر ؟\r\nچه سُود از اين همه ماده كتاب قانُون را * نرى كه پرسدش آوردى از كجا چه خبر ؟\r\nبه نزد دكتر غافل ز درد گفتم ، گفت * بگو به حبيب تو از پُول و از پلا چه خبر ؟ \r\n\r\n","description":"","footnote":"","page_name":" 452 ","page_number":452},
  {"content":"\r\n\r\n ز شيخ شهر كه از عَدل و عاطفه مىگفت * بجز عبادت آلوده با ريا چه خبر ؟\r\nستم به كارگران است و كارفرما را * ز رُوز ضربت چُوب خُدا بما چه خبر ؟\r\nفكنده فقر و فلاكت به رنج مردم را * طبيب درد كُجا ، مرهم و دوا چه خبر ؟\r\nگرفته قُفل ضريحى به گريه يك مادر * تُرا قسم به حسين از اسير ما چه خبر ؟\r\nفساد و فقر و تباهى گرفته عالم را * ز منجى بشر از اين همه بلا چه خبر ؟\r\nغُبار مكر و ريا بس نشسته بر دلها * ز آه سينه ما و خدا خدا چه خبر ؟\r\nزبان تند « اميدى » دهد به دستش كار * وُرا ز حيلهء اين آدم دُو پا چه خبر \r\n\r\nچين زلف\r\n مرا جانا دگر ديوانه كردى * اسير باده و پيمانه كردى\r\nمگر از شمع آموزى ره جور * كه اين آشفته را پروانه كردى\r\nدل زار مرا از پا فكندى * ز بس در چين زلفت شانه كردى\r\nمه از زيباييت شرمنده گرديد * هويدا چون رخ جانانه كردى\r\nبگو در دام اين دل چون فتادى * مگر در سر هواى دانه كردى\r\nچه خوش امشب بود همچون شب پيش * كه مستم زان لب مستانه كردى\r\nمرا شد طاق ابروى تو محراب * بتا ، تو ، كعبه‌ام بتخانه كردى\r\nهمىگويد « اميدى » خلق بر من * ز عشق او به پا افسانه كردى\r\nبلى گيسوى تو در دامم افكند * مرا از خويشتن بيگانه كردى \r\n\r\nچراى ؟ ژنده‌پوش\r\n زناى خويش سر دادم نوايى * كه اى پروردگار ما كجايى ؟\r\nصداى ما به گوشت بىاثر شد * دلت از محنت ما بىخبر شد\r\nاز آن روزى كه ما را آفريدى * بشادى لحظه‌اى ما را نديدى\r\nهزار استغفر الله حى دادار * تو اين راز مرا كفران مپندار \r\n\r\n","description":"","footnote":"","page_name":" 453 ","page_number":453},
  {"content":"\r\n\r\n كه ديشب در چراغم نفت كم بود * تنم از فرط غصه هيچ نغنود\r\nكسى را از دل خونم خبر نيست * جهان را گويى از وجدان اثر نيست\r\nز ما اين خاك و ما را منزلى نيست * مرا زين خاكدان خشت و گلى نيست\r\nبما از زندگى جز غم ندادى * ز درد و رنج و محنت كم ندادى\r\nچرا ؟ بايد كه ما بيچاره باشيم * به‌زانو برده سر همواره باشيم\r\nچرا ؟ ما تا به اين حد تنگ‌دستيم * مدام از بادهء غم مست مستيم\r\nچرا ؟ جمعى دمادم در رفاهند * همه غرق سرور و عيش و جاهند\r\nهمه خون‌خواره‌اند و جورپيشه * بجان ژنده‌پوشان همچو تيشه\r\nبيا آهسته بيخ گوش من گو * چرا محنت ز من عزت بود زو\r\nاگر پرسيدم از تو اين معما * مبادا خشمگين گردى تو از ما\r\nفضولم من تو مىبخشى ، كريمى * خودت گفتى كه رحمان و رحيمى \r\n\r\nلعل ميگون\r\n بُتا از لعل ميگونت بيا مست و خرابم كُن * درون آتش عشقت بسوزانم كبابم كن\r\nگهى با تاب گيسويت ز من تاب‌وتوان بستان * گهى در پيچ مژگانت دُچار پيچ‌وتابم كُن\r\nمسيحاى لبت را گو حيات تازه‌اى بخشد * خزانم را بهارانى ، چو ايام شبابم كن\r\nز صدها وعدهء شيرين نديدم يك عمل هرگز * سوا با تيغ ابرويت صواب از ناصوابم كن\r\nفتادم زين دورنگىها درون اضطراب و غم * بيا يكرنگ زيبايم ، رها از اضطرابم كُن\r\nبرقصان سروقامت را بكن بر پا قيامت را * ز خود بى خود به آهنگ دَف و چنگ و رُبانم كن\r\nشُده روز « اميدى » همچو شام زُلف تو تاريك * رُخى بنما و محو آن جمال آفتابم كن \r\n\r\nدُوبيتى\r\n بباغى بلبلى پربسته ديدم * بشاخى زاغكى بنشسته ديدم\r\nز راه مستقيمى مىگذشتم * سگى آزاد و سنگى بسته ديدم \r\n\r\n","description":"","footnote":"","page_name":" 454 ","page_number":454},
  {"content":"\r\n\r\n* * *\r\n وعيد و وعده‌ها و حرف تا چند * ز غارت پر هميشه ظرف تا چند\r\nچُو گرگى در لباس ميش تا كى * چُو كبكى سر به زير بَرف تا چند\r\n* * * قد بالا بلايت را بنازم * دُو مست ناقلايت را بنازم\r\nدلم در دام گيسويت اسيره * اسير مُبتلايت را بنازم\r\n* * * ز غم درد ديده سيل ژاله دارم * دل از جَور زمانه لاله دارم\r\nمرا از دشمن دانا غمى نيست * ز دست يار نادان ناله دارم\r\n* * * شنو فرزند پندى از اميدى * مشو تسليم يأس و نااميدى\r\nاگر ديدى رفيقى نامُناسب * رهايش كُن شتر ديدى نديدى\r\n* * * به مژگان خونم ار ريزى وكيلى * به زُلف از حلقم آويزى وكيلى\r\nبه اين مجنون اگر با تيغ ابرو * به جنگ آيى و بستيزى وكيلى\r\n* * * مرا جُز راه يزدان كى هدف بى * اميدم كى بجُز شاه نجف بى\r\nبدُنيا گر ندارُم مال و ثروت * خوشم از آنكه اولادم خلف بى\r\n* * * شدم آن لحظه حيرون تو اى يار * كه ديدم نيمه مستون تو اى يار\r\nخدا دُونه كه آتش زد بجونم * پياله‌هاى چشُمون تو اى يار \r\n\r\n","description":"","footnote":"","page_name":" 455 ","page_number":455},
  {"content":"\r\n\r\n\r\nامير ( 1300 )\r\nروح اللّه اميرى ، كه در شعر تخلّص « امير » را برگزيد ، در سال 1300 هجرى شمسى در شهر سنقركليايى از توابع استان كرمانشاه قدم به عالم هستى گذاشت .\r\nتحصيلات خود را ابتدا در مكتب‌هاى قديم شروع كرد ، آن‌گاه به دبستان و دبيرستان رفت و در رشتهء برق به تحصيل ادامه داد و از هنرستان صنعتى تبريز فارغ التحصيل گرديد . ازآن‌پس ، قريب ده سال در آموزش و پرورش خدمت كرد ؛ سپس به برق منطقه‌اى غرب انتقال يافت و به كارهاى فنّى اشتغال ورزيد و پس از سى سال خدمت ، سرانجام در دىماه 1366 بازنشسته گرديد و به گوشهء انزوا پناه برد و اوقات خود را به مطالعهء كتاب صرف مىكند .\r\nاميرى به علّت علاقه و دلبستگى كه به ادبيّات داشت ، از آغاز جوانى به سرودن شعر پرداخت و همواره مورد تشويق اولياى دبيرستان قرار گرفت . خود دراين‌باره مىگويد :\r\n« پس از پرداختن به كارهاى فنّى ، فرصتى برايم باقى نماند و به كلّى لب فروبستم و سروده‌هاى قبلى براثر تحوّلات و حوادثى كه پيش آمد ، از بين رفت و از سال 1364 كه فراغتى حاصل شد ، بار ديگر به سرودن شعر پرداختم و امروز آنچه در دست است مربوط به همين سنوات اخير است كه در بحور مختلف سروده شده و بيشتر آن به صورت غزل مىباشد . »\r\n\r\n","description":"","footnote":"","page_name":" 456 ","page_number":456},
  {"content":"\r\n\r\nامير ، از شعراى نامور و تواناى استان كرمانشاه است و به پاس خدمات ادبى و فرهنگىاش در سال 1372 از طرف محافل ادبى و فرهنگى كرمانشاه طىّ مجلس بزرگداشتى از وى تجليل به عمل آمد و هم‌اكنون در زادگاه خود ( سنقر و كليايى ) سكونت دارد و مورد احترام مردم مىباشد .\r\n\r\nرنگ شفق\r\n سرخى خون دلم ريخته بر دامن شب * يا ز آهم شرر افتاده به پيراهن شب\r\nبگذرد آتش آهم اگر از دجلهء شب * ايمن از شعلهء سوزان نبود خرمن شب\r\nدر و همسايه ندارند ز حالم خبرى * نگرانند كواكب به من از روزن شب\r\nآن قدر ناوك آهم به فلك كرده صعود * شد چو پرويزن بو جار مشبك تن شب\r\nغم به‌جز سينه‌ى من گوشه‌ى تاريك نيافت * ساخت اين كلبه‌ى ويران شده را مدفن شب\r\nگر نتابد ز شفق پرتو خورشيد حيات * من و طوفان غم و زمزمهء شيون شب\r\nاى حريفان ! مگذاريد كه تاريكى جهل * بيش از اين چهره شود بر افق روشن شب\r\nروشن از پرتو دانش بود امروز جهان * ما همان گمشده در تيرگى گلخن شب\r\nامشب اين شمع كه شد شاهد جان دادن من * صبحدم نيز بود شاهد جان دادن شب\r\nاين شب آخر به سحر مىرسد و نيست « امير » * تا سخن نو كند از محنت بنيانكن شب \r\n\r\nكعبهء دل\r\n دل مسكين كه به تأثيرِ نگاهى شكند * كاخ بيداد تواند كه به آهى شكند\r\nحذر از دل‌شكنى كن كه خداوندِ ودود * به هوادارى مورى ، دل شاهى شكند\r\nدردمندى ز دل‌خسته اگر آه كشد * ديده‌برهم‌زدنى پشت سپاهى شكند\r\nاهل تسليم و رضا باش به هنگام قضا * ور نه مُشت فلكت چون پر كاهى شكند\r\nتندبادى كه درخت كهن از ريشه فكند * شرم دارد تن مفلوك گياهى شكند\r\nناتوانى به صفا كوش كه از خندهء شمع * پردهء ظلمت يلداى سياهى شكند \r\n\r\n","description":"","footnote":"","page_name":" 457 ","page_number":457},
  {"content":"\r\n\r\n غرّه بر طاعت و تقوا مشو اى نفس ! كه گاه * زهد صدساله به تقصير گناهى شكند\r\nزورمندى كه به دل حبّ خدا داشت « امير » * كى دل بندهء بىپشت و پناهى شكند \r\n\r\nره مقصود\r\n پيش كوته نظران قدر گل و خار يكيست * نزد اين كوردلان روز و شب تار يكيست\r\nچه توان كرد كه در ديدهء اين بىخبران * ارج خرمهره و فيروزه به بازار يكيست\r\nگر تو را ديدهء دل جانب معبود بود * كعبه و دير يكى ، سبحه و زنّار يكيست\r\nاين همه نقش عجب چيست به ديوار وجود * گردش دايره را نقطهء پرگار يكيست\r\nهرچه گفتند و شنيديم فريب است و ريا * گر حقيقت طلبى ، ريشهء اسرار يكيست\r\nهر هيولاى دوپا را نتوان خواند بشر * بشر آن است كه در گفته و كردار يكيست\r\nسعى باطل چه كنى در طلب مكنت و مال * شد چو بگذاشتنى اندك و بسيار يكيست\r\nپيچ و خم چند روى در پى مقصود « امير » * راه اين باديه تا خانه دلدار يكيست \r\n\r\nفرياد رنج\r\n از قطره قطره اشك چو درياست دامنم * وز گونه گونه درد چو كوه است خرمنم\r\nغم دسته‌دسته تاخت به ويرانهء دلم * دل لخته‌لخته خون شد و خشكيد بر تنم\r\nتا خسته خسته پيش گرفتم طريق صبر * كم‌كم چراغ عمر تهى شد ز روغنم\r\nيار اندك‌اندك از من بيدل بريد و رفت * مانده است خيره‌خيره به در چشم روشنم\r\nبس شعله شعله آه ز قلبم زبانه زد * بگداخت ذرّه ذرّه در آتش چو آهنم\r\nآن حلقه حلقه زلف كه جان شد اسير او * چين چين كمند گشته و پيچيد گردنم\r\nزهرى كه جرعه جرعه به كامم زمانه ريخت * سرداد لحظه لحظه بر افلاك شيونم\r\nدر سينه عقده عقده گره گشت غم چو ديد * خون چشمه چشمه موج زد از خاك ميهنم\r\nهر دانه دانه تخم محبّت كه كاشتم * شد بوته بوته خار و بپوشيد مدفنم\r\nاى ابر پاره پاره ! ز بختم كناره گير * تا گه‌گه آفتاب بتابد ز روزنم \r\n\r\n","description":"","footnote":"","page_name":" 458 ","page_number":458},
  {"content":"\r\n\r\n زان نيش نيش خار كه بر دل خلد « امير » * گل‌هاى رنگ‌رنگ دهد طبع الكنم \r\n\r\nمرواريد اشك\r\n خراب از تيشهء بيدادِ دوران سينه‌اى دارم * در آن ويرانه پنهان پربها گنجينه‌اى دارم\r\nمرنجان خاطرم اى گل كه در عين سيه‌بختى * دلى در تنگناى سينه چون آيينه‌اى دارم\r\nسپردم خلوت دل را به عشقت تا نينديشى * كه در اين خانه جايى هم براى كينه‌اى دارم\r\nتهى دستم مبين جانا ! كه بهر آن سر و سينه * ز مرواريد غلطان سرشك آذينه‌اى دارم\r\nمپندار آن‌چنان خامم در اين بازار پرغوغا * من از سوداى عشق گل‌رخان پيشينه‌اى دارم\r\nنپرسد پيك خوشبختى نشان خانهء ما را * كه من با شوربختان الفت ديرينه‌اى دارم\r\nمگر ساقى دهد جامى مى غم سوز پيرارين * به جان دردمند آخر غم پارينه‌اى دارم\r\nبدين آلوده دامانى « امير » از پاك‌دامانان * تمنّاى دعايى در شب آدينه‌اى دارم \r\n\r\nدر مقام زن\r\n در نگارستان خلقت صورتى زيباست زن * شاهكار كلك نقّاش جهان‌آراست زن\r\nگل در اين گلزار رنگين گرچه باشد بىشمار * در گلستان طبيعت بهترين گل‌هاست زن\r\nركنى از اركان هستى سنگ بنيان بقا * هم‌طراز ساكنان عالم بالاست زن\r\nدر مقام مادرى يا همسرى يا خواهرى * تكيه‌گاه مردم آزادهء دنياست زن\r\nبا وجود انعطاف و بردبارىهاى روح * روز دشوارى به‌سان كوه پابرجاست زن\r\nخانه كانون محبّت ، زن چراغ خانه است * روشنىبخش حيات بىفروغ ماست زن\r\nبىوجود زن بهار زندگى بىرونق است * هديهء ارزنده‌اى از خالق يكتاست زن\r\nاوّلين آموزگار مردم نامى زن است * نكته‌آموز بسى چون بو على سيناست زن\r\nزن ، مشاهير جهان پرورده در دامان خود * يك‌يك آنان گوهرند و دامنش درياست زن\r\nهرچه گويم از صفاى روح او كم گفته‌ام * در كتاب آفرينش يك جهان معناست زن\r\nدر فداكارى خديجه ، در طهارت فاطمه * در مقام عشق و ايمان زينب كبراست زن \r\n\r\n","description":"","footnote":"","page_name":" 459 ","page_number":459},
  {"content":"\r\n\r\n در مقام زن چه گويد طبع ناموزون « امير » * آسمان مكرمت را زُهرهء زهراست زن \r\n\r\nاشك غم\r\n اى كه ياد تو مرا مونس جان است هنوز * از تو در خاطر من نام و نشان است هنوز\r\nاى سفر كرده كه دل از من بيدل بردى * چشم حسرت ز قفايت نگران است هنوز\r\nتا تو اى روشنى از ديدهء بينا رفتى * اشك غم از مژه چون سيل روان است هنوز\r\nبا همه جور و ستم مهر تو از ياد نرفت * بازهم نام توام ورد زبان است هنوز\r\nنوبهار آمد و شد باغ پر از سبزه و گل * شاخ بىبرگ مرا فصل خزان است هنوز\r\nآب از ديدهء من خورد و قد آراست ولى * سرو آزادهء من با دگران است هنوز\r\nچهره پرچين شد و قامت خم و مو گشت سپيد * از سيه‌بختى من عشق جوان است هنوز\r\nدر سرم شوق تمنّاى تو خاموش نشد * زير خاكستر دل شعله عيان است هنوز\r\nدر سراپردهء جان نقش تو آويخته‌ام * چون‌كه دل را به وفاى تو گمان است هنوز\r\nبا « امير » عهد و وفا بست ، ولى زود شكست * دل شكستن هنر لاله‌رخان است هنوز\r\nبا همه سنگ‌دلى روى دلم جانب اوست * ماه من نادرهء عهد و زمان است هنوز \r\n\r\nغروب غم‌انگيز حيات\r\n در جوانىها نمىشد ، هيچ‌گاهى باورم * كاين‌چنين چنين فرسوده گردد روز پيرى پيكرم\r\nرفته رفته روزگار ناتوانى سر رسيد * كم‌كم آن ناباورىها گشت اينك باورم\r\nقامت از بار مرارت شد كمانى چون هلال * مىرود سوى افول آرام‌آرام اخترم\r\nشور و شوق زندگانى از حياتم رنگ باخت * برنمىآيد نوايى غير آه از حنجرم \r\n\r\n","description":"","footnote":"","page_name":" 460 ","page_number":460},
  {"content":"\r\n\r\n آرزوها عقده شد در تنگناى سينه‌ام * مىكند بر پيكر مفلوك سنگينى سرم\r\nدل پريشان ، قد خميده ، ديده كم‌سو ، تن نحيف * مىزند بر جان تمنّاى جوانى آذرم\r\nدست و پا را ديگر آن تاب‌وتوان در كار نيست * متّكى گه بر عصا گاهى به ديوار و درم\r\nريشهء امّيدها خشكيده در كانون دل * اشك هم ديگر نمىجوشد ز چشمان ترم\r\nنيست آغوشى به رويم باز جز آغوش مرگ * او بود تنها اميد لحظه‌هاى آخرم\r\nبسته‌ام با يك جهان آه و اسف ، بار سفر * خاطراتى تلخ از اين زندان وحشت مىبرم\r\nشرط عقل است اى جوانان عبرت از حال « امير » * اين بود حال من و پايانهء رنج آورم\r\nزندگى طىّ شد به باطل ، نامه از غفلت سياه * واى اگر لطفش نگيرد دست روز محشرم \r\n\r\nافسانهء بيستون\r\n شامگاهى در كنار بيستون * صبح كردم شام تار بيستون\r\nياد دارم تا سحر چشمم نخفت * بود جانم بىقرار بيستون\r\nاندك‌اندك در خيالم جان گرفت * قصّهء افسانه‌وار بيستون\r\nعقده‌هاى دل به گوشم باز گفت * در دل شب جويبار بيستون\r\nمرغ عشقى نغمهء غم مىسرود * بر فراز شاخسار بيستون\r\nاز زبان سنگ‌ها ، افسانه‌ها * خواند بر من در جوار بيستون \r\n\r\n","description":"","footnote":"","page_name":" 461 ","page_number":461},
  {"content":"\r\n\r\n گفتگوها داشت نقش داريوش * از گذشت روزگار بيستون\r\nرنگ‌ها از عشق خونين داشتند * دشت و هامون در ديار بيستون\r\nباد در دامان صحرا مىنواخت * شب سرود مرگ‌بار بيستون\r\nابر چون شيرين ارمن مىگريست * در سحرگاه بهار بيستون\r\nديدم از شبديز و شبرنگ آشكار * نقش پا در رهگذار بيستون\r\nمىشنيدم از وراى صخره‌ها * ناله‌هاى زارزار بيستون\r\nشكوه‌ها از تيشهء فرهاد داشت * خاره سنگ كوهسار بيستون\r\nعشق‌ها ، دلدادگيها ، رازها * گشته مدفون در كنار بيستون\r\nبر فراز كوه‌كن روييده بود * لاله‌هاى داغدار بيستون\r\nحسن شيرين عشق خسرو خاك شد * سوت و كور افتاده بار بيستون\r\nرُسته خار نامرادى جابه‌جا * جاى گل در لاله‌زار بيستون\r\nاختران ديدم كه سوسو مىزدند * بر بلنداى حصار بيستون\r\nمانده گويى در ره شيرين هنوز * ديدگان انتظار بيستون\r\nمىنشيند بر دل دردآشنا * از تأثّر نيش خار بيستون\r\nچشمه‌سار آهسته نجوا مىنمود * تا ز رخ شويد غبار بيستون\r\nمشت آبى بر سروصورت زدم * از سراب خوشگوار بيستون\r\nهمچو رؤيا از خيالم محو شد * دولت ناپايدار بيستون\r\nبيستون خود سوگوار عشق‌هاست * شد دل من سوگوار بيستون\r\nاين چكامه بازتاب اشك‌هاست * كرد « امير » امشب نثار بيستون \r\n\r\n","description":"","footnote":"","page_name":" 462 ","page_number":462},
  {"content":"\r\n\r\n\r\nامير ( 1314 )\r\nامير بيكدلى فرزند عزيز خان از دودمان شاملو در سال 1314 هجرى شمسى در يكى از محلّه‌هاى شهر قم كه به نام محلّهء بيكدلىها معروف است چشم به جهان هستى گشود ، تحصيلات ابتدائى را در دبستان بدر و دوره متوسطه را تا سال پنجم در دبيرستان حكيم نظامى همين شهر گذرانيد ازآن‌پس به تهران رفت و كلاس ششم متوسطه را در دبيرستان مروى به پايان رسانيد و به اخذ مدرك ديپلم توفيق يافت آنگاه براى ادامه تحصيل به دانشكده الهيات وارد شد و در رشته منقول به تحصيل پرداخت و در خلال تحصيل دانشگاهى به استخدام پيمانى وزارت آموزش و پرورش درآمد و در دبيرستانهاى تهران به تدريس اشتغال ورزيد و پس از دريافت مدرك ليسانس چون وزارت دارائى در پى استخدام كارمند رسمى بود آموزش و پرورش را رها كرد و به استخدام وزارت دارائى درآمد و به سمت مديريت ذىحسابى استان چهار محال و بختيارى منصوب شد و به آن استان عزيمت كرد و پس از انقلاب نيز مدّتها در سمت‌هاى مديريت مالى انجام‌وظيفه كرد ، سرانجام پس از سالها خدمت بازنشسته گرديد .\r\nامير بيكدلى در شعر تخلّص به اسم مىكند سرودن شعر را از دوران تحصيل در دبيرستان آغاز كرد و با راهنمائى دوست خود اديب كسروى به محافل و مجامع ادبى تهران راه يافت و در اين رهگذر از اساتيد فن بهره‌مند گرديد و اينك در زادگاه خود\r\n\r\n","description":"","footnote":"","page_name":" 463 ","page_number":463},
  {"content":"\r\n\r\nشهر قم سكونت دارد .\r\n\r\nواله\r\n دل و دينم تو شدى و م آب دنبال تو گشتم * شده‌ام واله و مجنون چو بدل مهر تو كشتم\r\nمن نكشتم كه سرشتند ز الست مهر تو بر دل * اين سخن نقش ازل داشت من هرگز ننوشتم\r\nتو اميرى و حسين نه حسنى مهر تو جانم * با فنا خيمه زند عشق بكفن نيز سرشتم\r\nمعجز آنيست كه تو در مغرب زمينى و بشرقم * در پس دشت و دمن لاله چشم پيش هشتم\r\nتو بهر كجا عزيزى و بهر مقام مقبل * بهر جلب نظرت نيست جز از آه بمشتم\r\nتو بزن چهچه بلبل كه خرت گذشته از پل * بكنم گريه و زارى كه گرفتار تو گشتم\r\nبكجا امير باشم كه خم است چو دال پشتم * بظهير قد قائم تو مگو ز مرگ گذشتم \r\n\r\nدماوند\r\n اى بلنداى جهان پيش تو كم * اى دماوند ز سطبرت همه خم\r\nبرق چشمت زده آتش بدوژم * برف و سرماى جهان پيش تو نم\r\nچشم اسكندر و چنگيز بپات * قد و بالاى سپهر پيش تو كم\r\nسخت نيشسته بپورانت گو * حق بدادست چنين ملك يجم\r\nتاجت الماس و درونت آتش * آتش طور بود پيش توم دم\r\nكس ببالات كجا يابد دست * منظر توست كه دَرَد جوشن غم\r\nدشت زير پا تو مُلك تو است * عرب است لال و اسم ؟ ؟ ؟ عجم\r\nتو اميرى و پس است از تو قَدَم * با زمان هم قدمى همچو قِدَم \r\n\r\nنخل\r\n اى نخل برومند كه زمن جان گرفته‌اى * تقصير من چه بود مهر ز من واگرفته‌اى\r\nاى شاهكار عشق و وفا ياز تو است بعيد * تما مرا كمان و قامت رعنا گرفته‌اى \r\n\r\n","description":"","footnote":"","page_name":" 464 ","page_number":464},
  {"content":"\r\n\r\n تنها مكن رهام وز اوهام و ارهام * خود كشته‌ايم پور ، تو تا پا گرفته‌اى\r\nخلقى بدور شمع وجودت دهند جان * مجنون توئى كه شعله بجانها گرفته‌اى\r\nجانا كجا روى كه چو اشك از دو ديده‌ام * ما را ز فرط اشك تو سد ريا گرفته‌اى\r\nاز غيرتم تو آگهى و مؤمنم بدان * چو مرغ روح تن تو بيغما گرفته‌اى\r\nخود كيمياست مهر و محبت امير گو * مجنون توئى كه مهر ز بابا گرفته‌اى \r\n\r\nسنگ مزار\r\n اينكه پيش پى تو خفته بدين خاك منم * نجم گردون سخن حامل عمرى المم\r\nشبنمم گل بگلستانم و چون باد بهار * يين اصنام ادتبلبل شيرين دهنم\r\nروزى چون شبنم گل بوى بهاران بودم * ليك امروز زنجير فنا بسته تنم\r\nزنده‌ام من بقلوب خاطره‌ام هست به ياد * گرچه لاهوتيم اما به زمين است بدنم\r\nهديه‌ى با خبر از رمز محبت « 1 » بودم * زان همه لطف و صفا آنچه بجا مانده منم\r\nراى ديوان قضا حكم فنا بر اشياست * سائل فاتحه‌اى منظره‌اى پرمحتم\r\nدوستان ساكن وادى فنايم يادى * من امير بودم امروز بخاكست وطنم \r\n\r\nدل ويرانه\r\n جلوه جانان كه حق اين‌گونه زيبا ساخت است * از براى عاشقان جا در دل ما ساخته است\r\nدر دل يك قطره‌ام درياى غم گنجيده است * كار عشق است اينكه از يك قطره دريا ساخته است\r\nگوئيا دست طبيعت طاق ميناى سپهر * طرحش از جام بلور ما و مينا ساخته است\r\nسربلند برنا شود نازل از آن بالاى هست * است قدرت اين بلا بالا بر ما ساخته است\r\nجان عشاق تو رفت از دست و تو غافل از آن * عمر را بىالتفاوتى تو بىپا ساخته است\r\nرنج ره بر خود مكن هموار در بستست « امير » * طاق قصرش تا فلك ليكن ز دلها ساخته است \r\n\r\n\r\n","description":"","footnote":"\r\n( 1 ) - محبت\r\n","page_name":" 465 ","page_number":465},
  {"content":"\r\n\r\n\r\nامير ( 1331 )\r\nاصغر اميرزاده ( امير گيلانى ) ، فرزند صادق ، در شهريورماه 1331 در شهر واجارگاه از توابع شهرستان رودسر ديده به جهان گشود .\r\nاميرزاده تحصيلات ابتدايى و سيكل اوّل متوسّطه را در زادگاه خود تمام كرد ، ازآن‌پس دورهء دوم متوسّطه را در شهرهاى لنگرود و رودسر به انجام رسانيد . در سال 1351 به دريافت ديپلم ادبى توفيق يافت و در سال 1352 به خدمت نظام فرا خوانده شد و پس از گذراندن دورهء سربازى در آزمون ورودى تربيت معلّم رشت ، رشتهء علوم انسانى ، شركت جست و در سال 1356 فارغ التّحصيل گرديد و متجاوز از بيست سال است كه در آموزش و پرورش رودسر به تدريس اشتغال دارد .\r\nاميرزاده در سال 1369 ضمن خدمت آموزشى ، در آزمون ورودى مركز عالى آموزش گيلان قبول شد و سرانجام در رشتهء كارشناسى ادبيّات فارسى به اخذ ليسانس نايل آمد .\r\nاميرزاده كه در شعر از تخلّص « امير » استفاده مىكند ، كار شعر و شاعرى را از سال 1360 آغاز كرد و آثارش در مطبوعات گيلان و تهران به چاپ مىرسد و در سرودن شعر طبعش به غزل‌سرايى مايل است و گاهى نيز به زبان گيلكى اشعارى مىسرايد .\r\nنمونه‌هاى زير از شعر اوست :\r\n\r\n","description":"","footnote":"","page_name":" 466 ","page_number":466},
  {"content":"\r\n\r\n\r\nهمّت والاى معلّم\r\n آن كيست كه خواند خطِ زيباى معلّم * طرحى بدهد از رخ و سيماى معلّم\r\nدر باغ هنر سرو و صنوبر به صف اندر * هرگز نبود چون قد و بالاى معلّم\r\nشيرازه ببندد سر انگشت مربّى * گل‌واژهء عشق است سراپاى معلّم\r\nگوساله‌پرستى شده منسوخ زمانه * با معجز رندانهء موساى معلّم\r\n« مَن عَلَّمَنى حَرفاً فَقَد صَيَّرَنى عَبداً » * بىپرده بگويد به تو معناى معلّم\r\nهم روح كتاب حقّ و هم آل محمّد * باشد به خدا ملجأ و مأواى معلّم\r\nعيسا صفت او بر دل هر مرده دمد جان * قربان دم همچو مسيحاى معلّم\r\nبا مزد كم و زحمت بسيار بسازد * عشقى است نهان در دل شيداى معلّم\r\nابليس جهالت بفريبد همگى را * وقتى نبود دست تواناى معلّم\r\nجان و دلش از رنگ جهالت بزدايد * آن كس كه بنوشد مى و صهباى معلّم\r\nتا نقش معلّم همه شد نقش خدايى * پيچيد به گوش فلك آواى معلّم\r\nدر دفتر عشق است منقّش ز ملائك * مردانگى و همّت والاى معلّم\r\nره مىبرد از خاك سيه تا دل افلاك * هنگام سحر ورد خداياى معلّم\r\nدرس شرف و عزّت و اخلاق « اميرا » * برگير تو از فضل و سجاياى معلّم \r\n\r\nساز شكسته\r\n اى خاطره‌هاى شادمانه * اى شور و طراوت ترانه\r\nمن رود خموش بىخروشم * تو نغمهء چنگى و چغانه\r\nمن داغ حديث انتظارم * تو معنى وصل عاشقانه\r\nدر هر ورقى ز دفتر عشق * بيت الغزلى تو ، شاعرانه\r\nاى رهزن دل بيك اشاره * بردى دل ما به صد بهانه\r\nتو ساقى بزم شامگاهى * من عاشق بادهء شبانه\r\nاندر كف من نهاده جامى * پر از مى ناب عارفانه \r\n\r\n","description":"","footnote":"","page_name":" 467 ","page_number":467},
  {"content":"\r\n\r\n بىسوز تو ، من شكسته سازم * بازيچهء فصل كودكانه\r\nبا عشقت « امير » همچو دريا * صاف است و زلال و بىكرانه \r\n\r\nقدح ماه صيام\r\n ماه مهمانى حق ، ماه صيام است اى دوست * جوهر فطرت اين ماه ، پيام است اى دوست\r\nكاروان در ره و ره ، پر ز حرامى باشد * رمز توفيق در اين ره به نظام است اى دوست\r\nشرطها دارد و احراز شروطش شرط است * اوّلين شرط وفا يك‌دوسه گام است اى دوست\r\nگام اوّل كه نهى پاى در اين وادى حق * نوش كن از مى عشقى ، كه به جام است اى دوست\r\nگام ديگر به سلاسل بكِشى نفس دنى * بر تو ناكامى نفست ، همه كام است اى دوست\r\nگام سوم عملى كن همه نيّات درون * همه غير از عملى را ، كه حرام است اى دوست\r\nدر محك گر زر تو ، خالص و بىغش بشود * پادشاه هَوَست ، بر تو غلام است اى دوست\r\nعشق بايد كه به ميدان ارادت تازد * عقل را در حرم عشق چه نام است اى دوست\r\nطلبت گر همه ديدار رخ حضرت اوست * عاشقى پيشه كن اين ختم كلام است اى دوست\r\nمست مىشد چو « امير » از قدح ماه صيام * گفت اينست مرا ، آنچه مرام است اى دوست \r\n\r\n","description":"","footnote":"","page_name":" 468 ","page_number":468},
  {"content":"\r\n\r\n\r\nزخم\r\n تا تو را من بهانه مىسازم * سيل اشكى روانه مىسازم\r\nشب همه‌شب به ياد چشمانت * تا سحر شاعرانه مىسازم\r\nبا غزالان كوهساران هم * با غزل صادقانه مىسازم\r\nساده ساده به سبزه مىريزم * نغمه نغمه ترانه مىسازم\r\nهمچو زخمى ز تيغ شب اى دل * با تب تند شانه مىسازم\r\nگر برنجانىام به صد غمزه * با غمت اى زمانه مىسازم\r\nتا به ميعاد يار ، اى ياران * عشق را من بهانه مىسازم \r\n\r\nدو نماد عشق\r\n چشمان تو چون غروب درياست * در برق نگاه تو معمّاست\r\nزد شعله به دامن خيالم * پرواز تخيّلاتم اينجاست\r\nبا آينه‌ها به حرف بنشين * در آينه عكس عشق پيداست\r\nدر برقِ نگاه موجِ دريا * ديدم چه اميدها به فرداست\r\nهنگام سحر ، سپيده هم گفت * با پنجره گفتگو چه زيباست\r\nدر ذهن سپيد سبزه خواندم * هر لحظه جوانه‌اى مهيّاست\r\nبا طرح غزل به استعاره * گفتم دو نماد عشق گوياست\r\nآن هر دو نماد عشق ، جانا ! * چشمان تو و غروب درياست \r\n\r\nكاش . . .\r\n يك نفر بايد كه پيدايم كند * در جنون مشق الفبايم كند\r\nپيش سرداران عشق و خون چو دار * وز پى يك بوسه بر پايم كند\r\nپشت ديوار سكوت لحظه‌ها * در پگاه عشق شيدايم كند\r\nهم نفس با رود و هم پاى جنون * پابه‌پا جارىِ دريايم كند \r\n\r\n","description":"","footnote":"","page_name":" 469 ","page_number":469},
  {"content":"\r\n\r\n بال در بال پرستوى خيال * هم صدا با بوى صحرايم كند\r\nيا ستاره در شب چشمان تو * يا در آغوش صدف جايم كند\r\nكاش مىشد يك نفر پروانه را * آشنا با گل غزل‌هايم كند \r\n\r\nتب عشق\r\n شادم اينك خبر از يار وفادار آمد * شور صد خاطره ، از چنگ و نى و تار آمد\r\nنامه بر ، قاصدك خوش‌خبر آمد ، بر در * گفت اين نامه از آن يار وفادار آمد\r\nباغبان تا كه به آرايش گلها پرداخت * بلبل غم‌زده هم ، عاشق ديدار آمد\r\nعاشق مىزده چون بلبل خوش بانك و نوا * نغمه‌خوان ، نغمه‌سرا ، جانب گلزار آمد\r\nدر كفش ساغرى از جام بلورين بنهيد * ساقى ماست كه با بادهء گلنار آمد\r\nآنكه شد تابع نفس دنىِ خويش به دهر * بىگمان در دوجهان سخت گرفتار آمد\r\nهركه شد عاشق و سرد ره معشوق گذاشت * رخ برافروخته شد ، با تن تب‌دار آمد\r\nعشق آتش به همه هستى حلّاج فكند * زان سبب ، بانك انا الحق ، ز سر دار آمد \r\n\r\n","description":"","footnote":"","page_name":" 470 ","page_number":470},
  {"content":"\r\n\r\n\r\nامير ( 1339 )\r\nامير عاملى در سال 1339 هجرى شمسى در قزوين در خانواده‌اى هنرمند پا به عرصه حيات گذاشت . پدرش شادروان محمّد حسين ، و نياش شيخ محمّد تقى ، جدّ اعلايش شيخ محمّد رضا عاملى ، هر سه از خوشنويسان بنام و صاحب مكتب خوشنويسى در قزوين بوده‌اند . وى از احفاد عالم جليل القدر و بزرگوار شيخ حرّ عاملى « 1 » و سلسلهء نسبش به او مىپيوندد كه در عهد صفويّه از جبل عامل « 2 » لبنان به ايران مهاجرت كرد و در قزوين رحل اقامت افكند .\r\nامير عاملى در زادگاه خود به تحصيل دانش پرداخت و از علوم جديد و قديم بهره گرفت . هنر خوشنويسى را از پدران خود به ارث برد ، تا جايى كه در خوشنويسى به شهرت رسيد و استاد اين فنّ گرديد و به تعليم جوانان همّت گماشت . خود گويد : « من در قزوين عزيز به كار آموزش خوشنويسى مشغولم كه در اين طريق هم تكرار عاشقى\r\n\r\n\r\n","description":"","footnote":"\r\n( 1 ) - شيخ حرّ عاملى محمد بن على بن حسن بن على بن حسن مشغرى ( متولّد 1033 و متوفّى 1104 ه ق ) و « مشغر » نام ناحيتى است از بلوك جبل عامل لبنان . شيخ حرّ عاملى تا چهل‌سالگى در لبنان بزيست و به كسب دانش پرداخت و از استادان شيعى مذهب تعليم يافت و سفرهايى به كشور سوريه ، عربستان و عراق نمود و در آخر به خراسان مهاجرت كرد و در آنجا منصب شيخ الاسلامى و قاضى القضاتى مشهد را يافت و سرانجام در همان شهر چشم از جهان فروبست و در صحن حضرت على بن موصى الرّضا ( ع ) نزديك مدرسه ميرزا جعفر ، مدفون گرديد . از آثار اوست : امل الآمل فى علماء جبل عامل ؛ اثبات الهداة بالنصوص و المعجزات ؛ الاثنىعشريّة فى ردّ الصّوفيّة ؛ الإجازات ؛ احوال الصّحابه ؛ أربعين حديث .\r\n( 2 ) - جبل عامل : جبل به فتح اول و دوم و عامل به كسر ميم ناحيتى است معروف در لبنان .\r\n","page_name":" 471 ","page_number":471},
  {"content":"\r\n\r\nمىكنم و هم امرار معاش ، و در عين حال عضو انجمن خوشنويسان مىباشم . »\r\nعاملى كه در شعر تخلّص به اسم مىكند ، در سرودن انواع شعر مهارت دارد ؛ امّا طبعش بيشتر به غزل‌سرايى مايل است و از سال 1362 نيز مسئوليت صفحه ادبى نشريّهء « ولايت » قزوين را عهده‌دار مىباشد و درضمن ، مقالاتى تحت عنوان « آب در هاون » كه به سبك طنز مىنويسد ، در اين نشريّه به چاپ مىرسد .\r\nامير از بنيان گذاران مركز فعاليت‌هاى ادبى عبيد به شمار مىرود كه در تشويق و ترغيب جوانان به شعر و ادب و خوشنويسى سعى بليع مبذول مىدارد و در سال‌هاى قبل اوّلين رسم الخطّ خود را به نام « رسم الخطّ امير » به چاپ رسانيد كه در آغاز در قزوين نشر شد كه با استقبال روبه‌رو گرديد و بعد در سطح كشور منتشر شد و مورد استفاده هنرآموزان خطّ قرار گرفت .\r\n\r\nحكايت ما\r\n عشق ، در سوز و ساز خوبىهاست * زندگى ، در نياز خوبىهاست\r\nشعر گرمم ، نشان داغ من است * داغ و دردى كه راز خوبىهاست\r\nبر سرم ، بس‌كه عشق ورزيدم * دست عاشق‌نواز خوبىهاست\r\nمن سراپا نيازم ، اى ساقى ! * گر نگاه تو ناز خوبىهاست\r\nكار زلف تو و اسارت من * داستان دراز خوبىهاست\r\nبعد از اين ، در جهان ، حكايت ما * قصّهء دلنواز خوبىهاست\r\nغير مهر و وفا ندارم ياد * شاهدم : چشم باز خوبىهاست\r\nپيش نامحرمان ، خموش ! « امير » * تا غزل ، نغمه‌ساز خوبىهاست \r\n\r\nياد\r\n بيا ! به ياد رفيقان هم سفر باشيم ! * به گَرد قافلهء رفتگان نظر باشيم\r\nكنون كه رفتنمان ، ابتداى آمدن است * به فكر آمدن و رفتنِ دگر باشيم \r\n\r\n","description":"","footnote":"","page_name":" 472 ","page_number":472},
  {"content":"\r\n\r\n چگونه تن بسپاريم ماندگارى را * فقط به ياد شهيدان خون جگر باشيم ؟\r\nجرس ز بام فلك مىزند صدا : برخيز ! * به جاده ، پاى گذاريم و رهگذر باشيم\r\nمگر نبود كه روز ازل « بلى » گفتيم ؟ * چرا كنون كه صلا مىزنند ، كر باشيم ؟\r\nبه باغبانى جسم آمديم و جان ، پژمرد * چگونه مردهء خود را نظاره‌گر باشيم ؟\r\nگذشت عمر و نبستيم يك شب از خود رَخت * چه مىكنيم دو روزى كه بيشتر باشيم ؟\r\n« امير » ! داغ كويرى كه تشنهء سيل است * به ابر گريه بباريم ، يا شرر باشيم ؟ \r\n\r\nغزل زخم\r\nبه شهيدان و به ياد زخم‌هاى كارى عشق\r\n گرفته سينه مجروحمان بهانهء زخم * نشان دهيد خدا را ! به ما ، نشانهء زخم\r\nبه يُمن داغ دل لاله‌هاى خونين است * اگر سرود رهايى است در ترانهء زخم\r\nز مرگ سرخ ، تن عاشقان نترسانيد ! * كه مىكشند به جان ، نازِ تازيانهء زخم\r\nلباس عافيت و امن و عيش ، ز آنِ شما * كه ما شهيد بلاييم در كرانهء زخم\r\nچگونه ننگ سلامت به دوش خسته كشيم * در اين چكاچك شمشير و اين زمانهء زخم ؟\r\nبس است فخر من و ما ، كه برده‌ايم « امير » * هزار سرو دلاور ، به روى شانهء زخم !\r\nبيا به تيغ شهادت ، دوباره بوسه زنيم ! * كه ماندگار بمانيم با نشانهء زخم \r\n\r\nغزل انتظار\r\n ازبس‌كه انتظار كشيديم * نقّاشى بهار كشيديم\r\nدر چشم خالى از تو شب و روز * تنديسى از سوار كشيديم\r\nهرجا طناب تفرقه ديديم * منصور را به دار كشيديم\r\nگفتند : « ناله را اثرى نيست » * فرياد بىشمار كشيديم\r\nبر دوشمان جنازه خود را * عمرى ، به‌سان بار كشيديم\r\nما را نبخش عشق ! ز مردى * خود را اگر كنار كشيديم \r\n\r\n","description":"","footnote":"","page_name":" 473 ","page_number":473},
  {"content":"\r\n\r\n بااين‌همه ، « امير » ! خوشا ما * دور هوس ، حصار كشيديم\r\nامّا دريغ ! هيچ نمانديم * ازبس‌كه انتظار كشيديم \r\n\r\nتازيانه‌ها\r\n همچون لبم كه با لب پيمانه آشناست * چشمت ، به ناز و غمزهء مستانه آشناست\r\nبشكن طلسم حيرت ! وز آن چشم ، مى بريز ! * تا آن خمار مست ، به پيمانه آشناست\r\nآتش بزن به جان من ! اى شمع بزم سوز ! * كآتش ، هنوز با پرِ پروانه آشناست\r\nآنجا كه دشمنى است طريق رفيق و يار * اى آشنا بمير ! كه بيگانه آشناست\r\nگفتى : رها كنم قفس ، امّا دريغ و درد ! * مرغ دلم ، هنوز به اين خانه آشناست\r\nطرح دگر بريز : به قتل « امير » خويش ! * آن تازيانه‌ها كه به اين شانه آشناست \r\n\r\nزنگ امير\r\n شرار شعرم اگر در حريم جان پيچد * ز جان ، برآيد و چون دود ، بر زبان پيچد\r\nچنان ، به باغ خيالم شكفته نيلوفر * كه از نسيم دگر ، دور آسمان پيچد\r\nبيا حكايت شيرين ، دوباره زنده كنيم ! * كه دادِ تيشهء فرهاد ، در جهان پيچد\r\nروا مدار نگارا ! در اين غريب‌آباد * كه تازيانهء نازت به ناتوان پيچد\r\nخوشا به گوش فروماندگان چاه فراق ! * صداى زنگ اميدى ز كاروان پيچد\r\nبه باغبان نرسد دادِ ما ، مگر روزى * به يُمن باد صبا ، گِرد كهكشان پيچد \r\n\r\n","description":"","footnote":"","page_name":" 474 ","page_number":474},
  {"content":"\r\n\r\n حريف ما نشود مدّعى ، به بدنامى * مگر حكايت عشقش به هر زبان پيچد\r\n« امير » گرچه ز قزوين نمىروى بيرون * سزاست قصّهء عشقت ، به اصفهان پيچد \r\n\r\nكاش . . .\r\n مهلتى نيست بر اين گفت‌وشنود اى ساقى ! * ما نهاديم هرآن عهد كه بود ، اى ساقى !\r\nچه در آن بادهء مردافكن و روشن زده‌اى ؟ * كه قرار دل و دينم بربود ، اى ساقى !\r\nز آن شرارى كه ز چشمان تو افتاد به جام * كاش ميخانه و مى سوخته بود ! اى ساقى !\r\nآتشى در خُمم افكن ! كه از اين آتشدان * سقف ميخانه بريزد سر دود ، اى ساقى !\r\nدلم آهنگ جنون داشت به صحراى خيال * كز پى دربه‌درى پاى گشود ، اى ساقى !\r\nسر ما لايق دار است و سرافرازى عشق * كه به‌جز درگه احباب نسود ، اى ساقى ! \r\n\r\nقبيلهء كر\r\n امشب ز خويش ، سوى تو پر مىكشيم ما * خود را به پاىبوس مىكشيم ما\r\nبگشاى چشم پنجره‌ى نوبهار را ! * تا بنگرى به پاى تو سر مىكشيم ما\r\nهمچون صدف پُريم ز گوهر ، ولى دريغ ! * در ديده ، باز ، نقش گهر مىكشيم ما\r\nبستيم چشم عمر ، كه ديگر دلا ! بس است * جورى كه از هجوم نظر مىكشيم ما\r\nاز سايه‌هاى خنجر نامردمان مترس ! * زيرا به سينه ، نقش سپر مىكشيم ما\r\nخاموش شو ! كه بهت سكوتم ز خويش برد * فرياد بر قبيله‌ى كر مىكشيم ما \r\n\r\n","description":"","footnote":"","page_name":" 475 ","page_number":475},
  {"content":"\r\n\r\n ساقى بريز باده ! كه همچون « امير » مست * دست از پياله دار مگر مىكشيم ما ؟ \r\n\r\nشب‌بيدارى\r\n شعرهاى من اگر بىحاصل است * پاره‌اى از پاره‌هاى اين دل است\r\nبر شما مىبخشم اين ابيات را * گرچه دل دادن به مردم مشكل است\r\nباغبانا ! بذر بيدارى بپاش ! * موقع برداشت اين حاصل است\r\nحال ما درياسواران را رفيق ! * او چه مىداند كه اندر ساحل است ؟\r\nچون خمارى بود تقدير « امير » * سعى او و سعى ساقى ، باطل است \r\n\r\nچنگى به چنگ\r\n دلدار مىكشد چو در آيينه ناز خويش * يا فاش مىكند ز دم شانه ، راز خويش\r\nما مىكشيم آه ، ولى او به دلبرى * با زخمه مىزند همهء عمر ، ساز خويش\r\nما صيد لاغريم و تو شهباز عرش سير * بازآ ! كه از زمين ، بستانى نياز خويش\r\nكوتاه كرده‌ايم ره دوست را به عشق * عاقل ! بمان تو در پىِ عمر دراز خويش !\r\nاين سر كه بر تن است ، نه بالا نشسته است * غرق فرودمانده ز اوج فراز خويش\r\nعالم ، اسير سلسلهء زلف دلبر است * هستى ، تو اى نگار ! گرفتار ناز خويش\r\nچنگى بزن ! به چنگ قد و قامت « امير » * زان دست‌هاى دلكش و آهنگساز خويش \r\n\r\nپنجه بر چنگ\r\n امشب از خانه برون مىزند اين مست سراپا تقصير * دل‌آشفته به خون مىزند اين مست سراپا تقصير\r\nتوبه بشكسته و دل‌خسته ، به آهنگ بلند از سر شوق * طعنه بر شيخ زبون مىزند اين مست سراپا تقصير \r\n\r\n","description":"","footnote":"","page_name":" 476 ","page_number":476},
  {"content":"\r\n\r\n با سماع فلك و گردش جام و لب يار ، از همه سو * خنده بر چرخ نگون مىزند اين مست سراپا تقصير\r\nسر عقل آمده ، سرمست ، كه با زخمهء زخم دل خويش * باز آهنگ جنون مىزند اين مست سراپا تقصير\r\nهست بىپير خراباتى و در حيرت اينم كه « امير » * پنجه بر چنگ تو چون مىزند ؟ اين مست سراپا تقصير \r\n\r\nخاموشى\r\n تا بگذرم ز ياد تو ، اى كاش ، چاره بود ! * يا از تو اى عزيز ! اميد اشاره بود\r\nبا پاى اختيار ، به ديدارم آمدى * اى كاش اختيار تو جانا ! هماره بود !\r\nهم آمدن ، نشانهء از خود به در شدن * هم رفتنت : بهانهء مرگ دوباره بود\r\nعمرى به شب گذشت : جوانى و شوق و شور * امّا چه شب ؟ كه بىتو شب بىستاره بود\r\nراهى است پرمخاطره ، وصل و فراق يار * آرى ، اميدوارىام از استخاره بود\r\nاكنون كه شد شكسته غرورم ، خداى را ! * مشكن دلى كه در طلبت ، پاره پاره بود !\r\nمن داشتم دل و تو در آن سينهء لطيف * قلبى كه در مثال ، همان سنگ خاره بود\r\nديوانه‌ام كه دست تو شايد زند به سنگ * اى سنگدل ! مگوى كه يارت چه‌كاره بود ؟\r\nگفتى به هر نگاه ، كه خاموش شو « امير » * خاموش شد « امير » ، ولى در شراره بود \r\n\r\nبه برادر شهيدم ، على اصغر عاملى ساقيان جهاد\r\n اگرچه در دلِ آزرده ، آذرى دارم * خوشم كه بين حريفان غم ، سرى دارم\r\nمزن به تير ملامت ! كه من ز دست فراق * به يادگار ، در اين سينه ، خنجرى دارم\r\nمتاز هرچه توانى ! كه در قيامت وصل * براى داد دل‌خسته ، داورى دارم\r\nغنوده‌اند رفيقان و بعد از اين هيهات ! * چگونه گويمت اى خصم ! ياورى دارم ؟ \r\n\r\n","description":"","footnote":"","page_name":" 477 ","page_number":477},
  {"content":"\r\n\r\n پياله گر نگرفتم ز ساقيان جهاد * به خُم سراى شهادت ، برادرى دارم\r\nبگو به مدّعيان ، تا كه طعنه‌ام مزنند ! * كه چون « امير » در انديشه ، دلبرى دارم \r\n\r\nدر اين تهاجم ممتد\r\nوقتى دروغ ، رنگ صداقت به خود گرفت\r\nحتّى سلام نيز ،\r\nچون تيغه‌هاى دشنهء نامرد ، حمله كرد\r\nاينجا كجاست\r\nما و تو آيا برادريم ؟\r\nمن مانده‌ام و قافله‌اى تا مرا به تو\r\nبيرون كشد ز چاه و تهمت فرو شدم !\r\nامّا ، تو مىروى كه به پيراهنى دروغ\r\nشايد عزيز چشم پدر باشى اى عزيز ! !\r\nآيا برادريم ؟\r\nآيا برابريم ؟\r\nآنك تو ، اى حقير :\r\nبا يك بغل دروغ كه رنگ سلام توست\r\nتا خانهء خدا كه نديدى برو ! ولى\r\nمن با خداى خود كه شب و روز با هميم\r\nبر باژگونه‌بخت تو تدبير مىكنيم .\r\n\r\n","description":"","footnote":"","page_name":" 478 ","page_number":478},
  {"content":"\r\n\r\n\r\nاميرى ( 1309 )\r\nباقر اميريان ، شاعر اهل بيت عليه السّلام فرزند خليل ، در اوّل اسفندماه سال 1309 شمسى در شهر كازرون پا به عرصهء حيات گذاشت . در كودكى به مكتب رفت و قرآن و كمى خواندن و نوشتن آموخت و چون ناگزير بود بار سنگين زندگى را بر دوش كشد ، از ادامهء تحصيل بازماند و راهى بازار كار شد و به كارگرى و زحمت تن درداد و به مشاغلى چون ساروج‌كوبى و بنّايى و خميرگيرى در نانوايى پرداخت .\r\nاميريان از حافظهء نيرومندى برخوردار است و از همان كودكى به محافل روضه‌خوانى و مجالس عزادارى مىرفت و از نواى نوحه‌سرايان و ستايشگران اهل بيت عصمت و طهارت عليه السّلام لذّت مىبرد و با زمزمهء اشعارشان هم نوا مىگرديد و از طنين آهنگشان گوش جان را مىنواخت . به تدريج شوق سرودن شعر در او پديدار شد و از بيست و پنج‌سالگى آغاز شاعرى كرد ؛ امّا آنچه مىسرود در ستايش خاندان پيامبر يا مصيبت اهل بيت عليه السّلام بود . كم‌كم شعرش مايه گرفت و رونق يافت و تخلّص خود را در شعر از نام خانوادگىاش برگرفت و « اميرى » برگزيد .\r\nاميرى همه‌ساله در ماه‌هاى محرّم و صفر در هيئت عزاداران محلّهء فخاران و محلّهء بازار كازرون به نوحه‌سرايى مىپردازد و در اعياد مذهبى به مديحه‌خوانى همّت مىگمارد و چون از صداى گرم و دلنشينى برخوردار است عليه السّلام در ميان مردم شهرت و اعتبارى يافته است .\r\n\r\n","description":"","footnote":"","page_name":" 479 ","page_number":479},
  {"content":"\r\n\r\nاميرى هرچند از سواد كمى بهره دارد ، امّا در عوض از حافظه‌اى قوى و خوب و استعداد كافى برخوردار و توانسته است با مطالعهء دواوين شعراى بزرگ ، شعرش را مايه بخشد و به كمال برساند . ديوان اشعارش بيش از سى هزار بيت مىباشد و اشعارش از حال و هوا و شور عرفان بهره دارد و زبانش در شعر ساده و روان ، امّا دلنشين است .\r\nاميرى در مدّت زندگى توانسته است كتابخانه‌اى از دواوين شعرا و مدّاحان آماده كند و بااين‌كه در حال حاضر از بينايى چشم محروم گشته امّا فرزندانش به مدد او مىآيند و هر كتابى را كه بخواهد برايش مىخوانند و او در حافظه مىسپارد . وى داراى ده فرزند پسر و دختر مىباشد و معيشتش به سختى مىگذرد .\r\n\r\nبيمار عشق\r\n خوشا آن دل كه شيداى تو باشد * خوشا آن سر كه در پاى تو باشد\r\nخوش آن گوشى كه آواى تو در اوست * خوش آن چشمى كه بيناى تو باشد\r\nخوش آن عاشق كه ديدار تو جويد * كليم طور سيناى تو باشد\r\nخوشا آن لب كه در ذكر تو گنجد * خوش آن قلبى كه مأواى تو باشد\r\nخوش آن دلداده غوّاصى كه دايم * فرو در قعر درياى تو باشد\r\nخوش آن شورى كه از عشق تو خيزد * خوش آن صوتى كه در ناى تو باشد\r\nخوش آن سرگشتهء افسرده حالى * كه امّيدش تسلّاى تو باشد\r\nخوش آن خلوت‌نشين پاكبازى * كه در هر لحظه جوياى تو باشد\r\nخوشا آن چهره‌هاى تابناكى * كه روشن از تجلّاى تو باشد\r\nخوشا آن ديدهء محرم‌شناسى * كه مشتاق تماشاى تو باشد\r\nخوش آن عاشق كه جز تو كس نبيند * خوشا آن لب كه گوياى تو باشد\r\nخوشا حال دل آن دردمندى * كه دارويش تولّاى تو باشد\r\nخوشا آن سينهء پرسوز و آهى * كه روز و شب در او جاى تو باشد\r\nخوشا آن عارف اسراردانى * كه در ذوقش معمّاى تو باشد \r\n\r\n","description":"","footnote":"","page_name":" 480 ","page_number":480},
  {"content":"\r\n\r\n خوش آن روزى كه با ياد تو آيد * خوش آن ليلى كه احياى تو باشد\r\nخوشا بيمار عشقى چون « اميرى » * كه محتاج مداواى تو باشد \r\n\r\nتشنهء وصال\r\n يا ربّ ! عطا و لطف فراوانم آرزوست * بر درگه تو عفو گناهانم آرزوست\r\nميل و هواى نفس مرا كرده نااميد * راه اميد بر در جانانم آرزوست\r\nايمان و كفر هر دو به هم گشته هم قرين * كز كفر درگذشتم و ايمانم آرزوست\r\nلب‌تشنهء وصال توام ز آب زندگى * ديدار خضر و چشمهء حيوانم آرزوست\r\nدرياى جود تو همه جا موج مىزند * من هم به پيشگاه تو احسانم آرزوست\r\nشرمنده‌ام كه تا كنم اقرار جرم خويش * از تو نجات آتش سوزانم آرزوست\r\nهردم به گريه كرده مرا درد اشتياق * ديدار يار و چهرهء خوبانم آرزوست\r\nبر آن سرم كه ريشهء مهر تو نگسلم * چون بر تو عهد بستن و پيمانم آرزوست\r\nدورم نمود گردش چرخ از وصال يار * در اين ميان ، رهايى هجرانم آرزوست\r\nهركس تو يافت بىسروسامان نمىشود * من هم تو دارم و سروسامانم آرزوست\r\nفرمان تو مىدهى و عنايت تو مىكنى * من هم براى بردن ، فرمانم آرزوست\r\nتا كى سرشك ريزم و تا كى نوا كنم * بر من حمايتى بنما كآنم آرزوست\r\nاز غم ، دلم گرفته ندانم كه چون كنم * ديوانه‌وار كوه و بيابانم آرزوست\r\nبخشا مرا به ختم رسولان و آل او * چون آل پاك ختم رسولانم آرزوست\r\nيا ربّ ! مگر تو درد « اميرى » دوا كنى * كز داروى عطاى تو درمانم آرزوست \r\n\r\nهادى گمراهان\r\n اى عشق تو بر هر دل ، داده سروسامان‌ها * وى جلوهء نيكويت بنموده صفا ، جان‌ها\r\nزهّاد تو را جويند در محفل مشتاقان * عشّاق تو را خوانند در كوه و بيابان‌ها \r\n\r\n","description":"","footnote":"","page_name":" 481 ","page_number":481},
  {"content":"\r\n\r\n بر نعمت افزونت شكر همه موجودات * بر درگه پرفيضت چشم همه انسان‌ها\r\nآهنگ خداجويان نغمات دعاگويان * خيزد ز دل اين‌ها ، ريزد ز لب آن‌ها\r\nهركس كه تو را خواهد پيوسته تو را خواند * يا گوشهء مسجدها ، يا در دل ميدان‌ها\r\nبا ياد تو مىرويد در باغ ، گل و لاله * وز عشق تو مىخواند ، بلبل به گلستان‌ها\r\nجوينده تو را جويد ، بيننده تو را بيند * باشند به تعظيمت آمادهء فرمان‌ها\r\nهر بىسروسامانى باشى تو سروسامان * غير از تو پناهى نيست اين بىسروسامان‌ها\r\nبا رنج و مشقّت‌ها ، با سختى و محنت‌ها * امر تو به‌جا آرند اين بو ذر و سلمان‌ها\r\nهم شافى و هم كافى ، هم وافى و هم صافى * غير از تو نمىباشد اندر همه دوران‌ها\r\nاى هادى گمراهان ! لطفى به « اميرى » كن * تا بلكه رها گردد از آفت طغيان‌ها \r\n\r\nسوداى علىّ\r\n مرغ روحم در هواى مرتضى پر مىزند * آفتاب حُسنش از شرق دلم سر مىزند\r\nگر صفاتش را به بزم عارفان عنوان كنم * سوز عشقش عاشقان را بر دل آذر مىزند\r\nعالمى افكنده اندر دام عشق روى خويش * هر دلى مهرش در او جا كرده پرپر مىزند\r\nگر نقاب از چهرهء تابنده بردارد يقين * مشت بر رخسار خود خورشيد خاور مىزند\r\nدر حقيقت گر نمايد رو به‌سوى بوستان * قدّ سروش شانه بر سرو و صنوبر مىزند\r\nشرم دارم تا ز شيرينى سخن گويم كه چون * طعنه‌ها لعل لبش بر قند و شكّر مىزند\r\nآن بود عاشق كه دايم بر درِ معشوق خويش * بىمحابا چون غلامان حلقه بر در مىزند\r\nهمچو غوّاصان فرورفتم به بحر عشق او * بحر را ديدم نشان درّ و گوهر مىزند\r\nهركه شد پويندهء راه سعادت‌بخش او * شور عشقش را به دل بىحدّ و بىمر مىزند\r\nاى خوش آن عاشق كه سوداى علىّ دارد به سر * به ارادت دم به ذكر نام حيدر مىزند\r\nاى علىّ ! اى آنكه جبريل امين ، روز نخست * تاج خدّامى درگاه تو بر سر مىزند\r\nاى علىّ ! اى آن يگانه گوهر بحر وجود * كشتى عشّاق در گِرد تو لنگر مىزند \r\n\r\n","description":"","footnote":"","page_name":" 482 ","page_number":482},
  {"content":"\r\n\r\n جان تويى ، جانان تويى ، سرحلقهء خوبان تويى * هركسى نقشى ز اوصافت به دفتر مىزند\r\nآن بهشتى را كه امّيد همه عالم بر اوست * بىولاى تو كه لب بر آب كوثر مىزند ؟\r\nجرعه‌اى نوشيد از جام صفابخش تو خضر * گام تا يوم ابد در بحر و در بر مىزند\r\nعشق تا آنجا به جوش آيد كه پيدا و نهان * مهر مهرت بر دل سلمان و بو ذر مىزند\r\nنازم آن نيروى و آن بازوى و آن سرپنجه‌اى * كز ره مردانگى بر باب خيبر مىزند\r\nنازم آن شمشير برّانى كه در روز نبرد * شعله‌ها بر مرحب و بر عمرِ و عنتر مىزند\r\nنازم آن مرد شجاعى كاو به روز كارزار * خويشتن را يكّه بر انبوه لشكر مىزند\r\nشمّه‌اى از جود و احسان و سخا و همّتش * پشت‌پا بر حاتم و كسرى و قيصر مىزند\r\nآن علىّ گويم كه در بشكستن بت‌هاى شرك * در حرم پا بر سر دوش پيمبر مىزند\r\nآن علىّ گويم كه روز و شب ز شوق بندگى * سر به خاك آستان حىّ داور مىزند\r\nآن علىّ گويم كه بودى زادگاهش بيت حقّ * هر دلى شد پايبندش شور ديگر مىزند\r\nآن علىّ گويم كه باشد ساقى ماء طهور * كز ره عشقش « اميرى » لب به ساغر مىزند \r\n\r\nميلاد زهرا عليها السّلام بوى گل ياس\r\n در رهگذر جانان بوى گل ياس آيد * اينك به مشام جان بوى گل ياس آيد\r\nعالم شده عطرآگين چون روضهء علّيّين * در ظاهر و در پنهان بوى گل ياس آيد\r\nساقى بدهم جامى تا تازه كنم كامى * كز باده و از پيمان بوى گل ياس آيد\r\nبلبل به نوا گويد ، با بانگ رسا گويد * شادم كه در اين بستان بوى گل ياس آيد\r\nهر دل بكشد سويى ، هر گل بدهد بويى * خوشبوىتر از آنان بوى گل ياس آيد\r\nهر غنچه دمى بويد ، اين چند صبا ، امّا * در واقعه جاويدان بوى گل ياس آيد\r\nدر خلد برين رو كن ، هر گل نگرى بو كن * بينى كه در آن سامان بوى گل ياس آيد\r\nدر وادى مشتاقان گر پاى نهى بينى * در اوّل و در پايان بوى گل ياس آيد\r\nمقصود از اين گل چيست جز « فاطمه » در معنا * كاندر نفسش آن‌سان بوى گل ياس آيد \r\n\r\n","description":"","footnote":"","page_name":" 483 ","page_number":483},
  {"content":"\r\n\r\n فردوس عدن بىاو هرگز نبود خوش‌بو * هم نام گل و هم زان بوى گل ياس آيد\r\nتنها نه بهشت از وى ، بگرفته صفا ، آرى * در دايرهء امكان بوى گل ياس آيد\r\nسر تا قدمش چون گل ، در رهگذرش سنبل * وز لعل لبش خندان بوى گل ياس آيد\r\nتا شد ز نسيم او دل‌زنده « اميرى » گفت * اينك به مشام جان بوى گل ياس آيد \r\n\r\nدر آرزوى تو ! مهدى جان\r\n دل به سراغ روى تو ، خانه به خانه مىرود * ديده به جستجوى تو خوش به نشانه مىرود\r\nگر نگرم جمال تو ، دل سپرم به خال تو * چون‌كه به يك نگاه تو ، غم ز ميانه مىرود\r\nاز دم عنبرين تو ، بوى بهشت مىوزد * وز دل پر ز خون من ، آهِ شبانه مىرود\r\nچهرهء دلرباى تو ، دل ببرد ز عاشقان * گيسوى مشك‌ساى تو خوش به نشانه مىرود\r\nدر ره آرزوى تو ، وز پى گفتگوى تو * بلبل خوش‌نواى من ، لانه به لانه مىرود\r\nجور زمانه تا به كى ، درد فراق تا به چند * چون تو درآيى از ميان ، جور زمانه مىرود\r\nدل‌شدهء تو مو به مو ، در طلب تو جستجو * وز پى ديدنت ، به هر دشت و كرانه مىرود\r\nچون به در آيد از ميان ، قامت نازنين تو * گو كه به سرو بوستان شانه به شانه مىرود\r\nتاب‌وتوان نمانده در ديده و دل ز عشق تو * ديده هواى ديدنت ، دل به بهانه مىرود\r\nگوهر پربهاى تو ، نالهء جان گداز من * اين به درون دل نهان ، و آن به خزانه مىرود\r\nدر ره من نهاده‌اى دانه و دام كان چنان * مرغ دلم نواكنان از پى دانه مىرود\r\nاز لب جان‌فزاى تو ، نغمه به گوش مىرسد * از دل پر ز شور من ، ذوق ترانه مىرود\r\nدرد مرا دوا تويى ، عشق مرا نوا تويى * بين كه « اميرى » ات سوى درّ يگانه مىرود \r\n\r\nسوداى عشق\r\n چون به پا گرديد در صحراى عشق * پرچم سرخ بلندآواى عشق\r\nهر طرف آمد به گوش عاشقان * از لب مير قبايل ناى عشق\r\nگفت : هان ! اى باده‌نوشان الست * سر خوشان جرعهء صهباى عشق \r\n\r\n","description":"","footnote":"","page_name":" 484 ","page_number":484},
  {"content":"\r\n\r\n اين شما ، اين جام وحدت ، اين سبو * اين بود بزم صفاآراى عشق\r\nگو بيايد هركسى خواهان ماست * لحظه‌اى با ما كند سوداى عشق\r\nگو بيايد دوست در بازار ما * تا خريدارى كند كالاى عشق\r\nگو شتابد در طريق عشق ما * هركه باشد طالب و جوياى عشق\r\nاندر اين ره جان و سر بايد شدن * هركه خواهد رتبهء والاى عشق\r\nعاشقان ما ببايد همچو ما * بگذرد از هرچه جز معناى عشق\r\nهر كى امروز گردد يار ما * حقّ از او راضى شود فرداى عشق\r\nبشنود آزاد مردان جهان * اين ترنّم از لب گوياى عشق\r\nسوى ما بنگر به چشم عاشقى * اى كه آگاهى ز سرتاپاى عشق\r\nزير بار عاشقى زد هركه دوش * همچو ما شد واله و شيداى عشق\r\nعاشقى ما را بدين هامون كشيد * تا كه گرديديم ره‌پيماى عشق\r\nعاشقى همچون حسين بنگر كه او * كرد در دشت بلا مأواى عشق\r\nدر ره جانان گذشت از هرچه داشت * تا كه شد محبوب بىهمتاى عشق\r\nپيرو عشق حسين شو تا كنى * جلوه چون مهر جهان‌آراى عشق\r\nاى « اميرى » همچو ياران حسين * غرق بايد گشت در درياى عشق \r\n\r\n","description":"","footnote":"","page_name":" 485 ","page_number":485},
  {"content":"\r\n\r\n\r\nاميرى ( 1345 )\r\nمرتضى اميرى اسفندقه ، فرزند حسين ، در سال 1345 هجرى شمسى در تهران از مادر زاد ؛ تحصيلات ابتدايى و متوسّطه را به انجام رسانيد ، ازآن‌پس به دانشگاه راه يافت و در رشتهء ادبيّات فارسى به تحصيل ادامه داد و پس از طىّ مراحل و مدارج تحصيلى به اخذ مدرك ليسانس توفيق يافت . آن‌گاه به استخدام آموزش و پرورش در آمد و در دبيرستان‌هاى مشهد به تدريس اشتغال ورزيد .\r\nاميرى از سال 1364 به شعر و شاعرى پرداخت و در اين رهگذر همواره موفّق به پيش رفته است . وى در برخى انجمن‌هاى ادبى عضويّت يافت و پس از پيروزى انقلاب در حوزهء هنرى تبليغات اسلامى به فعّاليّت پرداخت و آثارش در برخى از روزنامه و مجلّه‌ها به چاپ مىرسد .\r\nنمونه‌هاى زير از شعر اوست :\r\n\r\nمطرود\r\n آغوش شاخسار قبولم نمىكند * افسرده‌ام ، بهار قبولم نمىكند\r\nآن رودخانه‌ام ، كه تهى از تلاطمم * درياى بىقرار ، قبولم نمىكند\r\nبا من بگو شكايت « بودن » كجا برم * حتّى طناب دار ، قبولم نمىكند\r\nبويى نبرده‌ام ز كرامات انتظار * آن مرد ، آن سوار ، قبولم نمىكند \r\n\r\n","description":"","footnote":"","page_name":" 486 ","page_number":486},
  {"content":"\r\n\r\n بايد دروغ ياد بگيرم ، ريا كنم * هنجار روزگار ، قبولم نمىكند \r\n\r\nآبشار سحرآميز\r\n هواى مه‌زدهء اين ديار مىكُشدم * كبوترم ، نه قنارى ، حصار مىكشدم\r\nگياهِ نورپرستِ زمينِ اشراقم * كسوفِ مهرِ نگاه تو زار مىكشدم\r\nبهار من تويى ، اى آبشار سحرآميز ! * به چشمِ سبز تو ! بىتو بهار مىكشدم\r\nبه لاىلاىِ صداىِ تو خو گرفته دلم * طنينِ زوزهء سگ‌هاى هار مىكشدم\r\nز پشتِ پنجره تا كى به كوچه خيره شوم * دگر بس است ، بيا ! انتظار مىكشدم \r\n\r\nتنها\r\n من و تو هر دو غريبيم ، هر دو تنهاييم * من و تو غم‌زده مثل غروبِ درياييم\r\nكسى كه با من و تو آشناست ، ناپيداست * من و تو گر همه باشند باز تنهاييم\r\nنديده روز خوشى ، چشم‌هاى خستهء ما * دچار خلوتِ خاموش نيمه‌شب‌هاييم\r\nبه حالِ تشنگىِ ما دلى نمىسوزد * ملال‌بارتر از ريگ‌هاى صحراييم\r\nبه دوش ما غم يك‌عمر خانه بر دوش است * من و تو بىسروسامان‌ترينِ دنياييم\r\nمن و تو شاهد مرگ بنفشه‌ها بوديم * كسى كه هيچ نديده ، بهار را ماييم\r\nببين چگونه به ما خيره‌خيره مىخندند * من و تو ، آه ! من و تو چقدر رسواييم \r\n\r\nيگانه فاتح\r\n فروغ‌بخش شب انتظار آمدنى است * رفيق آمدنى ، غمگسار ، آمدنى است\r\nبه خاكِ كوچهء ديدار ، آب مىپاشند * بخوان ترانه ، بزن تار ، يار آمدنى است\r\nببين چگونه قنارى ز شوق مىلرزد * مترس از شب يلدا ، بهار آمدنى است\r\nصداى شيههء رَخشِ ظهور مىآيد * خبر دهيد به ياران ، سوار آمدنى است \r\n\r\n","description":"","footnote":"","page_name":" 487 ","page_number":487},
  {"content":"\r\n\r\n بس است هرچه پلنگان به ماه خيره شدند * يگانه فاتح اين كوهسار آمدنى است \r\n\r\nيادش به خير !\r\n خاموش ، دل‌شكسته ، متين ، باوقار بود * يادش به خير باد ! چه شب‌زنده‌دار بود\r\nآرامشى به پاكى يك صبح زود داشت * از روستاييان سرِ چشمه‌سار بود\r\nآرام و نرم زمزمه مىكرد و مىگريست * از نسلِ جويبار ، خود جويبار بود\r\nگل‌ها براى ديدن او چانه مىزدند * هم‌صحبت نسيم ، رفيق بهار بود\r\nمىگفت : كوچ رمز ، رهايى ز بردگى است * از اين كوير شوم ، به فكر فرار بود\r\nياران توانِ درك غمش را نداشتند * درد دلش زياد ، غمش بىشمار بود\r\nبگذار تا كه حقّ سخن را ادا كنم * سوداى نفس كُشتهء اين روزگار بود \r\n\r\nبرگرد !\r\n اجاق خاطره خاموش مىشود ، برگرد ! * كلام ، عاطفه ، مخدوش مىشود ، برگرد !\r\nنگاهِ روشن تو قبله‌گاه زيبايى است * فضاى آينه مغشوش مىشود ، برگرد !\r\nكبوترى كه پيام‌آور رهايىهاست * شكار فاجعهء قوش مىشود ، برگرد !\r\nولى به حالِ دلِ باغبان نخواهد سوخت * بهار ، بىتو فراموش مىشود ، برگرد !\r\nقناريان محبّت ز يأس مىميرند * عروس عشق سيه‌پوش مىشود ، برگرد !\r\nدلم براى سخن‌هاى خوب تو تنگ است * تمام پيكر من گوش مىشود ، برگرد ! \r\n\r\nخاك جوانمرد\r\n اى هنرى خاكِ هنرمند جوش * خانهء خورشيدى ، آيينه پوش\r\nاى نفست تازه‌تر از نوبهار * خاك طرب‌پرور باران تبار\r\nخطّهء اشراقى عرفان لقب * موزهء ديرينهء شعر و ادب\r\nشعر من و شور من و جان من * خاك جوانمرد ! خراسان من \r\n\r\n","description":"","footnote":"","page_name":" 488 ","page_number":488},
  {"content":"\r\n\r\n* * *\r\n نيست صفاخيزتر از نام تو * عشق فرومىچكد از بامِ تو\r\nخاكِ تو سرشارترين خاكهاست * خانهء شفّاف‌ترين پاك‌هاست\r\nدر تو چكد شعر ، اگر مىچكد * از در و بامِ تو هنر مىچكد \r\n* * *\r\n خاك تو ، اى چنبر جان را نگين ! * روح اهورايى ايران زمين !\r\nداده به ايرانى و ايران شرف * هست گرامىگهران را صدف \r\n* * *\r\n حك شده بر خاكِ تو نام رضا عليه السّلام * در تن تو خفته ، امام رضا عليه السّلام\r\nكعبهء جان ، خواه نخواهى تويى * مخزن اسرارِ الهى تويى\r\nمرد اگر مست شد و هو كشيد * خاك نشابور تو را بو كشيد\r\nنور ، پناهندهء درگاهِ توست * نور ، نمايندهء درگاهِ توست\r\nنور ، گرفته ، رمق از طوس تو * مىرسد از راه ، به پابوس تو \r\n* * *\r\n اى نفسِ سوختهء سوگوار * خاكِ مصيبت‌زدهء داغدار\r\nنقشهء غم ، نقش‌ِبرآبت نكرد * فتنهء تاتار ، خرابت نكرد\r\nشعلهء تو خواب ندارد به ياد * كور ، اجاق تو نبود و مباد !\r\nسركش و نستوهِ سترگى هنوز * عشقِ كهن سال ، بزرگى هنوز \r\n* * *\r\n سينهء بىكشمكشم مىدهد * سايهء تو ، پرورشم مىدهد\r\nبا تو مرا غصّهء ترديد نيست * دلهره ، در خانهء خورشيد نيست\r\nوجد و وجود من و وجدان من * باغِ تو آباد ! خراسان من \r\n\r\n","description":"","footnote":"","page_name":" 489 ","page_number":489},
  {"content":"\r\n\r\n\r\nامين ( 1327 )\r\nپرفسور سيّد حسن امين ، در سال 1327 هجرى شمسى در سبزوار از مادر زاد .\r\nپدرش آيت‌اللّه سيّد علينقى امين از علماى اعلام و واعظان عظام و شاعران كرام و امام جماعت مسجد جامع تهران پارس و صاحب تأليفات عديده و نوادهء آقا سيّد حسن امين الشّريعه ، از عالمان دين و مشروطه‌طلب بود و مادرش از دودمان مشهور عربشاهى سبزوار است كه او نيز زنى فاضله و اهل شعر و ادب مىباشد .\r\nامين ، تحصيلات ابتدايى و متوسّطه را تا هيجده‌سالگى در زادگاهش و تهران در دبيرستان البرز به پايان رسانيد ؛ ازآن‌پس به دانشگاه راه يافت و در رشتهء حقوق به تحصيل پرداخت و پس از اخذ مدرك ليسانس ، مدّت هفت سال به تحصيل فلسفه در تهران نزد مرحوم حاج آقا يحيى طالقانى و در قم خدمت استاد حسن‌زادهء آملى پرداخت و بعد از انجام خدمت سربازى در تبريز چندى به كارآموزى وكالت دادگسترى نزد حسين شايسته ، وكيل پايه يك دادگسترى ، اشتغال ورزيد . آن‌گاه به تحصيل دورهء حقوق خصوصى دانشگاه تهران پرداخت و مدرك فوق ليسانس دريافت كرد ، سپس به استخدام وزارت دادگسترى درآمد امّا پس از چندى از شغل خود استعفا كرد .\r\nپروفسور امين براى تكميل تحصيلات و گذراندن دورهء دكتراى حقوق بين الملل ، به انگلستان رهسپار گرديد و در دانشگاه گلاسكو به تحصيل پرداخت و مدرك دكترى تخصصى ( پى . ام . دى ) دريافت كرد و اكنون در مقام حقوقدان بين المللى داراى عنوان\r\n\r\n","description":"","footnote":"","page_name":" 490 ","page_number":490},
  {"content":"\r\n\r\nاستاد برجسته در مطالعات حقوقى كشورهاى خاورميانه و خليج فارس در دانشكده حقوق و تكنولوژى گلاسگو به تدريس اشتغال دارد وى همچنين بعنوان متخصص مسائل حقوقى ، قضائى كشورهاى اسلامى داراى اعتبار بين المللى مىباشد و در مقام مشاور با بسيارى از سازمانها جهانى و شركتهاى بين المللى در منطقه خاورميانه همكارى مىكند . يك‌چند نيز به سير آفاق و انفس پرداخت و به بيش از پنجاه كشور مسافرت كرد . سرانجام به ايران بازگشت و به تدريس در دانشگاه اشتغال ورزيد .\r\nاز پروفسور امين ، بيش از دويست مقاله تحقيقى به زبانهاى فارسى و انگليسى منتشر شده است . آثار و تأليفات ديگرش بدين شرح است . ( 1 ) نظام حقوقى در خاورميانه ( انگليسى ) ؛ ( 2 ) مسائل خليج فارس ( انگليسى ) ؛ ( 3 ) وقف و ضمان قهرى ( فارسى ) ؛ ( 4 ) تصحيح و تحشيه ديوان حاج ملّا هادى سبزوارى ؛ ( 5 ) افكار و آثار حاج ملّا هادى سبزوارى ؛ ( 6 ) مشاعر ملّا صدرا ؛ ( 7 ) اخلاق امينى ؛ ( 8 ) ديوان طه ؛ ( 9 ) خاطرات و خطرات سفر مصر ؛ ( 10 ) روضه‌خوانى در خانه‌هاى نوساز ؛ ( 11 ) حقوق بشر و كثرت‌گرائى دينى ؛ ( 12 ) حقوق زن در ايران و اسلام ؛ ( 13 ) برگى از تاريخ ادبيات ايران ؛ ( 14 ) وحدت وجود در فلسفه و عرفان ؛ ( 15 ) شواهد النبوه جامى ؛ ( 16 ) اخلاق امينى ( امين الشريعة ) ( 17 ) ترانه فرشتگان ( 18 ) غصب و ضمان قهرى ( 19 ) حقوق بيمهء دريائى و چندين اثر ديگر يكى از كارهاى او در سالها اخير تأسيس و نشر مجلهء وزين و پربار حافظ است با اينكه كوتاه مدتى از انتشار آن مىگذرد در محافل ايران و جهان جايى براى خود باز كرده و مورد توجّه و استقبال زيادى قرار گرفته است .\r\nپرفسور امين از جوانى به سرودن شعر پرداخت و آثارش در همان زمان در مطبوعات به چاپ مىرسيد . آيت‌الله سيد علينقى امين متخلص به ابن امين كه در همين تذكره يادى از او شده در تاريخ سبزوار درباره شاعرى فرزندش چنين مىنويسد : وى طبعى رسا و روان دارد و اشعارى نغز و پرمغز مىسرايد قسمتى از اشعارش را در آن زمان كه در سبزوار به دبيرستان مىرفت سروده و بنام « ترانهء\r\n\r\n","description":"","footnote":"","page_name":" 491 ","page_number":491},
  {"content":"\r\n\r\nفرشتگان » مجموعه از سروده‌هاى خود ساخت و بطبع آن پرداخت غالب اشعار ترانهء فرشتگانش را به سن شانزده‌سالگى سروده و اگر اشعار خود را جمع‌آورى كند ديوان كاملى خواهد شد .\r\n\r\nشمس مشرقى\r\n اى شيخ شريعت‌مآب من ! * وى مرشد عالىجناب من !\r\nاز توست اروميه شهر نور * اى خاك تو چون آفتاب من\r\nچون تو به اروميه ساكنى * زان‌سوست اياب و ذهاب من\r\nپاداش بهشتى حضور تو * حرمان ز حريمت عذاب من\r\nنه در خور قدرت ثناى كس * نه لايق شأنت خطاب من\r\nمن بندهء حلقه به گوش تو * تو خواجهء مالك رقاب من\r\nمديون قبولت نياز من * مرهون سؤالت جواب من\r\nمن طالب آن شمس مشرقم * مغرب چه دهد التهاب من\r\nمپسند به غربت فنا شوم * دور از تو جهان شد سراب من\r\nوامانده سوارم ز شهر خويش * شد شام غريبان غراب من\r\nبىمقصد و بىمركبم چه سود * گر پر شود از زر ركاب من\r\nسوزم ، كه نسوزد دل كسى * بر سوخته جان كباب من\r\nبر اين دل پرسوز و ساز من * بر اين تن پرپيچ پرپيچ‌وتاب من\r\nدرياب « امين » را و كامياب * فرما دل ناكامياب من \r\n\r\nناز و نياز\r\n چون شام عمر ، صبح قبول الست ماست * اين چند روزه عمر جهان ناز شست ماست\r\nما شحنهء ولايت عشقيم و اين زمان * كار جهان به كام دل حق‌ّپرست ماست\r\nما سر به زير سايهء گردون كجا بريم * چون بر فراز خانهء دل‌ها نشست ماست \r\n\r\n","description":"","footnote":"","page_name":" 492 ","page_number":492},
  {"content":"\r\n\r\n باغ بهشت كش همه مخلوق طالب‌اند * گر نيك بنگرى ز مقامات پست ماست\r\nما را چه التفات به عالم كه ديده‌ايم * در چشم عقل ، هستى عالم ز هست ماست\r\nبا ما بيا به بزم مناجات و ذكر و فكر * تا بنگرى چسان در و ديوار مست ماست\r\nديدم جمال پاك محمّد گهِ نماز * وين رشته محبّت او ناگسست ماست\r\nما مست يار و ذكر خدا جنس خانگى * خوش ساغرى به رغم مخالف به دست ماست\r\nنازش كشد « امين » و نيازش به غير نيست * بازيم و صيد صعوهء دنيا شكست ماست \r\n\r\nصوفى صافى\r\n صوفى صفتى مثل جناب صمدى « 1 » باش * چون يوسف اين مصر عزيز ابدى باش\r\nخرسنّى و سگ شيعه « 2 » مشو ! هان به ادب كوش * انسان شو و پاكيزه از اين خوى ددى باش\r\nمعراج نمازت چو رسد مصطفوى شو * يعنى سر و پا محو حضور احدى باش\r\nصدّيق منش صادق و صافىّ و صفىّ شو * فاروق روش ، فارق خوبى و بدى باش\r\nچون فاطمه زن باش و به مردان جهان ناز * مانند علىّ شير حقى شو ، اسدى باش\r\nور بوالحسن شير خدا نتوانى بود * خود بوالحسن بيهقى ششتمدى « 3 » باش\r\nدر خدمت پيران طريقت به ادب كوش * پس معتقِدى خود نه اگر ، معتقَدى باش\r\nبر مصطبهء فقر نشين ، ترك هوا كن * با خرقهء پشمين و كلاه نمدى باش\r\nما خسرو خويشيم چو ما خواهى اگر شد * بيگانه ز خويش خود و خالى ز خودى باش\r\nچون عشق فزون گشت ، برفت از سر ما عقل * در شهر جنون شهره به اين بىخردى باش\r\nدر كشور دل شحنه صفت پاس ادب دار * يعنى به سراپردهء جان مستندى باش\r\nمىباش به اخلاق الهى متخلّق * اثبات صفت باش و به دانش سندى باش\r\nدر حضرت او شاه و گدا را چه تفاوت * گو لندن و پاريسى و گو بر غمدى « 4 » باش \r\n\r\n\r\n","description":"","footnote":"\r\n( 1 ) - حاج يوسف صمدى ، اوّلين خليفه سيّد طه .\r\n( 2 ) - جامى گويد : « گويند كه جاميا چه مذهب دارى ، صد شكر كه خر سنّى و سگ شيعه نىام » .\r\n( 3 ) - ششتمدى نيز از توابع سبزوار است .\r\n( 4 ) - « برغمد » از توابع سبزوار است .\r\n","page_name":" 493 ","page_number":493},
  {"content":"\r\n\r\n گر خواهى « امين » نام خدا نقش دل خويش * صوفى صفتى مثل جناب صمدى باش \r\n\r\nشوق حبيب\r\n ما در طريق صفا از خاك پست‌تريم * و اندر حريم ولا كمتر ز خاك دريم\r\nباقى به وجه إله فانى ز خويشتنيم * و اندر مكانت و جاه از بام عرش بريم\r\nرنديم و باده‌پرست و ز شور عشق تو مست * مستيم و مست الست وز خويش بىخبريم\r\nعيّار و اهل فنيم ، استاد كوه‌كنيم * شيران صف‌شكنيم ، شيريم و شير نريم\r\nشاهان بىخَدَميم ، با خضر هم‌قدميم * ور ما دمى بدميم ، روحيم نه بشريم\r\nدر بوستان وجود چون بلبلان به سرود * در آسمان شهود ، شهباز تيزپريم\r\nبر لوح سينهء ما حرفى نمانده به‌جا * جز عشق و صدق و صفا رنديم و رازوريم\r\nزان‌سوى شش‌جهتيم او ذات و ما صفتيم * برتر ز سبع شدّاد بر نه فلك پدريم\r\nتا در مكاشفه‌ايم چشميم و گوش همه * تا در مراقبه‌ايم از غير ، كور و كريم\r\nهست آينهء دل ما مرآت غيب‌نما * بينيم روى خدا در خود چو مىنگريم\r\nما راست عشق و جنون هر روز رو به فزون * هم از حساب برون ، هم از جهان به دريم\r\nاللّه زنان به خروش بىهوش و محو سروش * شولاى فقر به دوش ، از فقر مفتخريم\r\nاز ذكر و فكر و ادب ، در شور و وجد و طرب * با ياد او همه‌شب بيدار تا سحريم\r\nافتان ز جور رقيب ، خيزان به شوق حبيب * همچون « امينِ » غريب عمرى است در سفريم \r\n\r\nسفر در وطن\r\n امشب هواى شعر و شعوريم در سر است * شعر و شعور چيست كه اين شور ديگر است\r\nاز شور جذبه رقص‌كنان مىروم چو باد * آرى ، اگر غلط نكنم شور محشر است\r\nاز هاىهاى گريهء بىاختيار من * چشم قمر نخفته و گوش سحر كر است\r\nدر دست من قلم ننويسد به حكم من * دست من است اگرچه نويسنده ديگر است\r\nآخر به دست دوست سپردم قلم كه او * شهباز تيزبال و دل ما كبوتر است \r\n\r\n","description":"","footnote":"","page_name":" 494 ","page_number":494},
  {"content":"\r\n\r\n پر برگشود مرغ دلم در سكوت شب * مرغ مهاجرى كه دلش پيش كشور است\r\nهر سو پريد ، مغرب و مشرق ، حضيض و اوج * از باختر گذشت پران ، سوى خاور است\r\nپرپرزنان به جانب ايران كشيد پر * دلداده را هميشه گذر سوى دلبر است\r\nپرواز كرد پس سوى تهران كران كران * شهرى كه از شلوغى بازار محشر است . . .\r\n* * * فقه و اصول و فلسفه نگشود مشكلم * بگشود معرفت كه مرا فقه اكبر است\r\nصوفى صفت به سير الى الخلق مىروم * زيراكه خلق مشتقّ و خلّاق مصدر است\r\nزد عقل من نهيب كه اى دل مكن شتاب ! * برگرد ! بازگشت هنوزت ميسّر است\r\nعقل اين حديث گفت ، ولى قيل و قال او * در پيشگاه عشق حديثى محقّر است\r\nشهباز عشق از افق ديگرى پريد * از جبر و اختيار همينم مخيّر است\r\nهر سو پريد تا به خيابان ما رسيد * آنجا كه خاندان مرا جا و لنگر است\r\nبر گِرد گنبد و در مسجد طواف كرد * در كوچه‌اى كه خانهء ما را بدان در است\r\nآمد نشست بر سر ديوار خانه‌مان * ديد آن زمان كه خانه به رسم مقرّر است\r\nآن گوشه باغچه است و گل سرخ و اطلسى * آن گوشه تك‌درخت بلند تناور است\r\nهم حوض كوچك است به صحن حياط ، پُر * هم سرسراى منزل خالى ز زيور است\r\nدر پشت بام مثل هميشه ز چپ و راست * اين‌سوى ريسمان و در آن‌سوى معجر است\r\nاز ترس دزد پنجره‌ها جمله بسته‌اند * چون سنگ آسيا شده ، قفلى كه بر در است\r\nدر بسته بود و منزل خاموش و من ز بام * ناظر به منزلى كه مرا نازپرور است\r\nدر دل هزار خاطرهء كهنه تازه شد * آن روزگار ديگر و امروز ديگر است\r\nيك‌سو اتاق مهمان آماده ، دلپذير * يك سوق اتاق خوابى بىزيب و بىفر است\r\nمانده فضاى منزل خالى ز شور و شر * چون خالى از برادر و خالى ز خواهر است\r\nهست از كتاب‌ها پر و پيمانه خانه‌مان * كز جدّ و باب يا كه ز من يا برادر است\r\nآثار خواندن است و نوشتن به هر كنار * هرجا پر از كتاب و نوشتار و دفتر است \r\n\r\n","description":"","footnote":"","page_name":" 495 ","page_number":495},
  {"content":"\r\n\r\n هم روى طاقچه است ، پر از كاغذ سفيد * هم روى ميز جاى دوات است و جوهر است\r\nسبز و سياه و سرخ قلم‌ها همه به صف * گويى كه روز عرض سپاه است و لشكر است\r\nعمّامهء سياه پدر روى تخت اوست * اين گوشه مقنعه است در آن گوش چادر است\r\nمادر هنوز حاكم خانه است و خادمش * آقا هنوز صاحب محراب و منبر است\r\nمنبر چو كارزار و پدر گرم كارزار * محراب سنگر است و پدر پشت سنگر است\r\nهفتاد و هفت سال پدر پير زنده دل * راضى ز نيك و بد به قضاى مقدّر است\r\nدست پدر به شوق ببوسيد و بعد از آن * آمد به پاىبوس عزيزى كه مادر است\r\nگفتا سلام ! مادر ! نك آمدت پسر * بشنيد تا كه مادر در بند بستر است\r\nباز آمدم به تهران از بعد بيست سال * باز آمدم كه مهر توام باز در سر است\r\nباز آمدم كه دست تو بوسم غلام‌وار * اى نيستت پسر كه غلام است و چاكر است\r\nگفت : اى عزيز مادر ! جانم نثار تو * خوش آمدى دوباره ، فداى تو مادر است\r\nبر پا مَايست جان پسر ، خسته مىشوى * بنشين كنار مادر جاى تو ايدر است\r\nنىنى بيا ! ببينم رخسار خوب تو * نىنى بيا ! ببوسم روى تو بهتر است\r\nاو گفت و من شنيدم ، من گفتم او شنيد * صد راز دل به نيم نگاهى ميسّر است\r\nتسكين گرفت جان : پدر پير زنده است * دل آرميد : مادر بيمار بهتر است\r\nآنگه دوباره عزم سفر كرد و بازگشت * تا مقصدى كه مسكن فرزند و همسر است\r\nآنجا كه من وكيلم و مفتىّ و اوستاد * آنجا كه كار و بار چنان سكّه بر زر است\r\nشادان پريد مرغ دلم در فضاى شب * قوس صعود ، قلّهء « اللّه اكبر » است\r\nگفتم من اين قصيده بدان‌سان كه گفته بود * خالد كه قصر خلد به بويش معطّر است\r\nآن چامه‌اى كه در صفت مشهد رضا * خالد سرود و چامه‌اش اين‌سان مصدر است\r\n« اين بارگاه كيست كه از عرش برتر است * وز نور گنبدش همه عالم منوّر است »\r\nختم سخن به منقبت دوست كن « امين » * كز هرچه مىرود سخن دوست خوش‌تر است \r\n\r\n","description":"","footnote":"","page_name":" 496 ","page_number":496},
  {"content":"\r\n\r\n\r\nما چهره « 1 »\r\n اى ماه چهره‌اى كه به حسن تو ماه نيست * ما را به غير كوى تو ، ديگر پناه نيست\r\nگرديدن جمال نكويان خطا بود * پس در جهان به غير تو كس بىگناه نيست\r\nعالم‌بريدگان ترم مىشود سياه * تا از جفا تو را بسوى من نگاه نيست\r\nيك‌عمر گشته‌ايم و تو را برگزيده‌ايم * جز مرگ در فراق توام هيچ راه نيست\r\nبيدارى و فضيلت و دانش به سيرشت * در رنگ و روى و ظاهر و كفش و كلاه نيست \r\n\r\nبازآ\r\n روزى كه يار ، درد نهانم دوا كند * با يك كرشمه از غم هجرم رها كند\r\nاز ناز ، مرغ روح ، به آفاق مىپرد * آن دم كه يار مهر گسيل يار ما كند\r\nاى زهره‌ى فلك به نكوئى و دلبرى * وصل تو را نصيب ، به عاشق خدا كند\r\nتا ديده ديد پرتو رخساره‌ى تو را * ديگر نظر به سورى و سوسن چرا كند\r\nافسرده‌ام كه نيست مرا يار و مونسى * بازآ كه وصل روى تو كامم روا كند\r\nاز قدر پادشاه كجا كم شود ، اگر * گاهى نظر به لطف و كرم زى گدا كند\r\nاى گل « امين » با ماتم هجر تو صبح و شام * شور و نوا چو بلبل دستان‌سرا كند \r\n\r\n\r\n","description":"","footnote":"\r\n( 1 ) - دو غزل فوق از تاريخ سبزوار تأليف آيت‌الله سيد علينقى امين پدر پرفسور امين كه از مجموعه اشعار فرزندش بنام « ترانهء فرشتگان » نقل شده آوردم .\r\n","page_name":" 497 ","page_number":497},
  {"content":"\r\n\r\n\r\nامين‌پور ( 1338 )\r\nدكتر قيصر امين‌پور ، فرزند مراد ، در دوم ارديبهشت‌ماه سال 1338 در گتونه ، كه شهرى ميان دزفول و شوشتر است ، قدم به عالم حيات گذاشت . قبل از آنكه به دبستان راه يابد ، مدّت سه سال در مكتب به خواندن و نوشتن و قرائت قرآن پرداخت .\r\nدورهء ابتدايى را در زادگاهش به پاى برد ، ازآن‌پس راهى دزفول شد و دورهء راهنمايى و دبيرستان را به انجام رسانيد . در سال 1357 به تهران رهسپار شد و در رشتهء دامپزشكى به تحصيل پرداخت . پس از يك سال از اين رشته انصراف حاصل كرد و در رشتهء علوم اجتماعى دانشگاه تهران به تحصيل ادامه داد و در سال 1363 به دانشكدهء ادبيّات راه يافت و پس از پايان تحصيل ، رشتهء دكترى ادبيات را پى گرفت و فارغ التّحصيل شد و در حال حاضر در دانشگاه‌هاى تهران و الزّهراء به تدريس اشتغال دارد .\r\nدكتر قيصر امين‌پور از شعراى برجسته و ممتاز دورهء انقلاب است و در انواع شعر كلاسيك و نو طبع‌آزمايى كرده و مهارت و توانايى خود را نشان داده است . و شعرش طرفداران زيادى دارد وى در ميان دانشجويان به علّت خصوصيّات اخلاقىاش از محبوبيّت خاصّى برخوردار مىباشد .\r\nدكتر امين‌پور يكى از پركارترين شاعران معاصر مىباشد كه علاوه بر تدريس در دانشگاه در مركز فرهنگى سروش فعاليت چشمگيرى دارد و از سال 1367 مجلّهء سروش نوجوان زير نظر او اداره مىشود . و نشان داده كه در مورد شعر و ادبيات\r\n\r\n","description":"","footnote":"","page_name":" 498 ","page_number":498},
  {"content":"\r\n\r\nنوجوانان از توانائى زيادى برخوردار مىباشد .\r\nاز دكتر امين‌پور آثار زيادى در مطبوعات طبع و نشر يافته و آنچه به‌طور مستقلّ از وى به چاپ رسيده ، به شرح زير است : ( 1 ) در كوچهء آفتاب ( شامل دوبيتىها و رباعىهاى انقلاب ) ؛ ( 2 ) طوفان در پرانتز ( نظم و نثر ) ؛ ( 3 ) منظومهء ظهر روز دهم ( شعر نوجوانان ) ؛ ( 4 ) مثل چشمه مثل رود ( شعر نوجوانان ) ؛ ( 5 ) تنفّس صبح ( گزيده دو دفتر شعر ) ؛ ( 6 ) بىبال پريدن ( نثر ادبى نوجوانان ) ؛ ( 7 ) به قول پرستو ( شعر نوجوانان ) ؛ ( 8 ) گفتگوهاى بىگفت‌وگو با خواهر خاموشم ؛ ( 9 ) آينه‌هاى ناگهان ( گزيدهء شعرهاى 64 تا 76 ) . و چند اثر ديگر\r\n\r\nكوچه‌هاى كوفه\r\n اين جزر و مدّ چيست كه تا ماه مىرود ؟ * درياى درد كيست كه در چاه مىرود ؟\r\nاين‌سان كه چرخ مىگذرد بر مدار شوم * بيم خسوف و تيرگى ماه مىرود\r\nگويى كه چرخ بوى خطر را شنيده است * يك‌لحظه مكث كرده ، به اكراه مىرود\r\nآبستن عزاى عظيمى است ، كاين‌چنين چنين * آسيمه سر نسيم سحرگاه مىرود\r\nامشب فروفتاده مگر ماه از آسمان * يا آفتاب روى زمين راه مىرود ؟\r\nدر كوچه‌هاى كوفه صداى عبور كيست ؟ * گويا دلى به مقصد دلخواه مىرود\r\nدارد سرِ شكافتنِ فرقِ آفتاب * آن سايه‌اى كه در دل شب راه مىرود \r\n\r\nفصل تقسيم\r\n چشم‌ها پرسش بىپاسخ حيرانىها * دست‌ها تشنهء تقسيم فراوانىها\r\nبا گل زخم سر راه تو آذين بستيم * داغ‌هاى دل ما ، جاى چراغانىها\r\nحاليا ، دست كريم تو براى دل ما * سرپناهى است در اين بىسروسامانىها\r\nوقت آن شد كه به گل حكم شكفتن بدهى * اى سرانگشت تو آغاز گل‌افشانىها\r\nفصل تقسيم گل و گندم و لبخند رسيد * فصل تقسيم غزل‌ها و غزل‌خوانىها \r\n\r\n","description":"","footnote":"","page_name":" 499 ","page_number":499},
  {"content":"\r\n\r\n سايهء امن كساى تو مرا بر سر بس * تا پناهم دهد از وحشت عريانىها\r\nچشم تو لايحهء روشن آغاز بهار * طرح لبخند تو پايان پريشانىها \r\n\r\nنىنامه\r\n خوشا از دل ، غم اشكى فشاندن * به آبى آتش دل را نشاندن\r\nخوشا زان عشقبازان ياد كردن * زبان را زخمهء فرياد كردن\r\nخوشا از نى ، خوشا از سر سرودن * خوشا نىنامه‌اى ديگر سرودن\r\nنواى نى نوايى آتشين است * بگو از سر بگيرد دلنشين است\r\nنواى نى نواى بىنوايى است * هواى ناله‌هايش ، نينوايى است\r\nنواى نى دواى هر دل تنگ * شفاى خواب گل ، بيمارى سنگ\r\nقلم تصوير جانكاهى است از نى * عَلَم ، تمثيل كوتاهى است از نى\r\nخدا چون دست بر لوح و قلم زد * سر او را به خطّ نى رقم زد\r\nدل نى ناله‌ها دارد از آن روز * از آن روز است نى را ناله پرسوز\r\nچه رفت آن روز در انديشهء نى * كه اين‌سان شد پريشان بيشهء نى\r\nسرى سرمست شور و بىقرارى * چو مجنون در هواى نىسوارى\r\nپر از عشق نيستان سينهء او * غم غربت ، غم ديرينهء او\r\nدلش را با غريبى ، آشنايى است * به هم اعضاى او وصل از جدايى است\r\nسرش بر نى ، تنش در قعر گودال * ادب را گه الف گرديد ، گه دال\r\nره نى پيچ و خم بسيار دارد * نوايش زير و بم بسيار دارد\r\nسرى بر نيزه‌اى منزل به منزل * به همراهش هزاران كاروان دل\r\nچگونه پا ز گل بردارد اشتر * كه با خود بارى از سر دارد اشتر ؟\r\nگران بارى به محمل بود بر نى * نه از سر ، بارى از دل بود بر نى\r\nچو از جان پيش پاى عشق سر داد * سرش بر نى ، نواى عشق سرداد\r\nبه روى نيزه و شيرين زبانى ! * عجب نبود ز نى شكّرفشانى \r\n\r\n","description":"","footnote":"","page_name":" 500 ","page_number":500},
  {"content":"\r\n\r\n اگر نى پرده‌اى ديگر بخواند * نيستان را به آتش مىكشاند\r\nسزد گر چشم‌ها در خون نشينند * چو دريا را به روى نيزه بينند\r\nشگفتا بىسر و سامانى عشق ! * به روى نيزه سرگردانى عشق !\r\nز دست عشق در عالم هياهوست * تمام فتنه‌ها زير سر اوست \r\n\r\nمساحت رنج\r\n شعاع درد مرا ضرب در عذاب كنيد * مگر مساحت رنج مرا حساب كنيد\r\nمحيط تنگ دلم را شكسته رسم كنيد * خطوط منحنى خنده را خراب كنيد\r\nطنين نام مرا موريانه خواهد خورد * مرا به نام دگر غير از اين خطاب كنيد\r\nدگر به منطق منسوخ مرگ مىخندم * مگر به شيوهء ديگر مرا مجاب كنيد\r\nدر انجماد سكون پيش از آنكه سنگ شوم * مرا به هُرم نفس‌هاى عشق آب كنيد\r\nمگر سماجت پولادى سكوت مرا * درون كورهء فرياد خود مذاب كنيد\r\nبلاغت غم من انتشار خواهد يافت * اگر كه متن سكوت مرا كتاب كنيد \r\n\r\nساقهء شكسته\r\n تو حجم بستهء رازى ، اگر درست بگويم * تو ارتفاع نمازى ، اگر درست بگويم\r\nتو عقل سرخ شهابى ، تو فصل سبز نيازى * تو شرح گلشن رازى ، اگر درست بگويم\r\nدل گرفتهء ما را غمت گرفته به بازى * خوش است آينه‌بازى ، اگر درست بگويم\r\nتو نفى فاصله‌هايى ميان عشق و دل من * ولى چه دور و درازى ، اگر درست بگويم\r\nدلا ! به حال تو افسوس مىخورم كه نرفتى * تويى به ماندن راضى ، اگر درست بگويم\r\nدل مسافر من هم به ياد ساقه‌ات اى گل * شكسته خواند نمازى ، اگر درست بگويم \r\n\r\nخسته‌ام از اين كوير\r\n خسته‌ام از اين كوير ، اين كوير كور و پير * اين هبوط بىدليل ، اين سقوط ناگزير \r\n\r\n","description":"","footnote":"","page_name":" 501 ","page_number":501},
  {"content":"\r\n\r\n آسمانِ بىصدف ، بادهاى بىطرف * آسمان بىهدف ، بيدهاى سربه‌زير\r\nاى نظارهء شگفت ! اى نگاره ناگهان ! * اى هماره در نظر ! اى هنوز بىنظير !\r\nآيه آيه‌ات صريح ، سوره سوره‌ات فصيح * مثل خطّى از هبوط ، مثل سطرى از كوير\r\nمثل شعر ناگهان ، مثل گريه بىامان * مثل لحظه‌هاى وحى ، اجتناب‌ناپذير\r\nاى مسافر غريب ! در ديار خويشتن * با تو آشنا شدم با تو در همين مسير\r\nاز كوير سوت و كور تا مرا صدا زدى * ديدمت ولى چه دور ! ديدمت چه دير\r\nاين تويى در آن طرف ، پشت ميله‌ها رها * اين منم در اين طرف ، پشت ميله‌ها اسير\r\nدست خستهء مرا مثل كودكى بگير * با خودت مرا ببر ، خسته‌ام از اين كوير \r\n\r\nپنجره رو به باغ\r\n دلى كه معرفت كسب داغ را گم كرد * شناسنامه گل‌هاى باغ را گم كرد\r\nكسى كه نام عزيز تو را ز خاطر برد * كليد پنجرهء رو به باغ را گم كرد\r\nهرآن‌كه بىتو سفر كرد طعمهء موج است * چرا كه در شب طوفان چراغ را گم كرد\r\nمرا به سمت خيابان سبز عشق ببر * دلم نشانى آن كوچه باغ را گم كرد \r\n\r\nبگذار بگويمت\r\n اين دل به كدام واژه گويم چون شد * كز پرده برون ، پردهء ديگرگون شد\r\nبگذار بگويمت كه از ناگفتن * اين قافيه در دل رباعى خون شد \r\n\r\nدر كوچهء آفتاب\r\n در خواب شبى شهاب پيدا كردم * در رقص سراب ، آب پيدا كردم\r\nاين دفتر پرترانه را هم روزى * در كوچهء آفتاب پيدا كردم \r\n\r\n","description":"","footnote":"","page_name":" 502 ","page_number":502},
  {"content":"\r\n\r\n\r\nدوزخ دنيا\r\n دگر اين دل سر ماندن ندارد * هواى در قفس خواندن ندارد\r\nچنان در دوزخ دنيا دلم سوخت * كه ديگر بار ، سوزاندن ندارد \r\n\r\nموج پشيمانى\r\n دو چشمم ابر بارانى چرا شد ؟ * دلم درياى طوفانى چرا شد ؟\r\nز جزر و مدّ غم در ديده و دل * چنين پرموج ، پيشانى چرا شد ؟ \r\n\r\nاسب بىسوار\r\n اين خاك ، به خون عاشقان رنگين است * اين است در اين قبيله آيين ، اين است\r\nزين روست كه بىسوار برمىگردد * اسب تو كه زين و يال او خونين است ! \r\n\r\nخانه تكانى\r\nبايد براى آينه فكرى كرد\r\nگفتم كه جاى آينه اينجا نيست\r\nديوار را\r\nبايد دوباره سيم‌كشى كرد\r\nبايد فضاى طاقچهء پشت پرده را\r\nپر كرد\r\nبايد دم تمامى درها را ديد\r\nبايد هواى پنجره را داشت\r\nزيرا بدون رابطه\r\nبا اين هوا\r\nيك‌لحظه هم نمىشود اينجا\r\n\r\n","description":"","footnote":"","page_name":" 503 ","page_number":503},
  {"content":"\r\n\r\nنفس كشيد !\r\n\r\nميهمان سر زده\r\nلحظه‌اى كه خسته‌ام\r\nلحظه‌اى كه روى دسته‌هاى نرم صندلى\r\nيا به پايه‌هاى سخت ميز\r\nتكيه مىدهم\r\nمثل ميهمان سر زده\r\nپا به راه و بىقرار رفتنم\r\nفكر مىكنم\r\nميزبان من\r\nاجتماع كور موريانه‌هاست\r\nموريانه‌هاى ريز\r\nموريانه‌هاى بىتميز\r\nميزهاى كوچك و بزرگ را\r\nچشم‌بسته انتخاب مىكنند\r\nآه !\r\nموريانه‌هاى ميزبان !\r\nذهن ميزهاى ما\r\nجاى تخم‌ريزى شماست !\r\n\r\nاعتراف\r\nخارها\r\nخوار نيستند\r\n\r\n","description":"","footnote":"","page_name":" 504 ","page_number":504},
  {"content":"\r\n\r\nشاخه‌هاى خشك\r\nچوبه‌هاى دار نيستند\r\nميوه‌هاى كال كرم‌خورده نيز\r\nروى دوش شاخه بار نيستند\r\nپيش از آنكه برگ‌هاى زرد را\r\nزير پاى خويش\r\nسرزنش كنى\r\nخش خشى به گوش مىرسد :\r\nبرگ‌هاى بىگناه\r\nبا زبان ساده اعتراف مىكنند\r\nخشكى درخت\r\nاز كدام ريشه آب مىخورد !\r\n\r\nغروب\r\nتمامى جنگل\r\nبر جنازهء خورشيد\r\nنماز مىخواند\r\nولى ز خيل درختان\r\n- به رغم باور باد -\r\nدر اين نماز جماعت\r\nيكى به سجده نخواهد نهاد\r\nسر بر خاك !\r\n\r\n","description":"","footnote":"","page_name":" 505 ","page_number":505},
  {"content":"\r\n\r\n\r\nانور ( 1310 )\r\nشادروان ايرج رضايى شاعر توانا و شوريده حال و سخته‌دلى كه شعرش نواى غم‌انگيز درد و درمان است و همين امر شعرش را شور و حالى و لطفى خاص بخشيده است ، او در شعر « انور » تخلّص مىكرد ، فرزند محمّد ، در سال 1310 هجرى شمسى در كرمانشاه قدم به عرصهء حيات گذاشت و در همان زادگاه خود به تحصيل پرداخت و تا دريافت ديپلم متوسّطه پيش رفت ، آن‌گاه به استخدام وزارت كشاورزى درآمد و در اداره جنگلبانى شهر خود مشغول خدمت شد .\r\nرضايى از كودكى داراى قريحهء شاعرى بود و عمويش مرحوم حيدر مظهر ، شاعر نامور كرمانشاهى ، در تشويق و ترغيب ذوق و استعداد او سعى وافى مبذول داشت و او را از همان نوجوانى با خود به انجمن‌هاى ادبى شهر خود برد و رموز شعر و فنون آن را به او آموخت و مجالست با اديبان و شاعران استعداد او را شكوفا ساخت و شعرش كه از لطافت طبع و ظرافت كلام و احساس برخوردار گرديد ، مورد توجه قرار گرفت .\r\nفرشيد يوسفى دربارهء او مىگويد : « غزل‌هايش از سوز دل و سينهء سوخته‌اش حكايت دارد . زمانى كه شعر مىخواند ، در حرف حرف و كلمه به كلمهء آن خلاصه مىشد ؛ گويى او نبود كه شعر مىخواند ، بلكه شعر او را در خود مىپيچيد . در بهمن‌ماه 1364 دار فانى را وداع گفت ، امّا هنوز آواى نامرادى قلب شكسته‌اش در فضاى ادب اين شهر مترنّم است و بر خلاف خود كه در غبار گم شد ، غزل‌هايش ماندگار و تا\r\n\r\n","description":"","footnote":"","page_name":" 506 ","page_number":506},
  {"content":"\r\n\r\nهميشه ادب اين ديار جاودانه است . »\r\nشاعران در رثاى « انور » شاعر سوخته‌دل و شوريده حال كرمانشاهى مرثيت‌ها گفته‌اند . از آن جمله ، يد اللّه عاطفى ( آشفته ) شاعر توانا و نامور ، در رثاى او چنين مىگويد :\r\n اى سوخته ! رضايى انور ! كه بوده‌اى * هر روز در شكنجه و هر شام در فشار\r\nآه ! اى سوار مركب شعر و قلندرى ! * خوش تاختى ، و ليك شدى محو در غبار\r\nبارى ، در اين سرا چه كسى جاودان نماند * مرگ است جبر و نيست در اين كار اختيار\r\nاز ياد روزگار فراموش كسى شود * آن شور و حال ناب تو ، وان شعر آبدار\r\nنام تو زنده است كه شعر و سرود تو * نقشى است بر صحيفهء « انور » به يادگار \r\nديوان انور به اهتمام و با مقدمهء استاد يد الله عاطفى تدوين و در دست چاپ است اينك نمونه‌هائى چند از شعر اين شاعر شوريده حال را در زير مىخوانيد :\r\n\r\nاى مرگ\r\n بىتو عمرى نگرانم ، كه كجايى اى مرگ ! * از چه سروقت من خسته نيايى اى مرگ !\r\nنه رفيقى ، نه شفيعى ، نه طبيبى ، نه حبيب * وقت آن است كه سروقت من آيى اى مرگ !\r\nبويت از اين جگر سوخته آيد به مشام * شده آن روز كه لطفى بنمايى اى مرگ !\r\nزهر تو نوش و فناى تو بقا خواهد بود * تو مگر در ظلمات ، آب بقايى اى مرگ !\r\nجغد بر كلبهء ويرانهء ما خنده كنان * تو نشين بر سر بامم ، كه همايى اى مرگ !\r\nسر و تن با دل‌وجان ، دست‌زنان ، پاكوبان * رونما مىدهم ار ، رو بنمايى اى مرگ !\r\nپاى در خانهء ما نه كه نهى پاى به چشم * تو كه در خانهء ما خانه خدايى اى مرگ !\r\nعقده در كار من افتاده و من در تب‌وتاب * تو مگر آيى و اين عقده‌گشايى اى مرگ !\r\nنه حكيم و نه پرستار و نه درمان ، نه دوا * مرهمى ده ، كه غم از دل بزدايى اى مرگ !\r\nخلقى از من همه بيزار و من از آن شادم * كه تو زين معركه ما را بربايى اى مرگ !\r\nوعده دادى كه شبى دادِ دل ما بدهى * تازه كن عهد خود ار اهل صفايى اى مرگ ! \r\n\r\n","description":"","footnote":"","page_name":" 507 ","page_number":507},
  {"content":"\r\n\r\n قدمت باد مبارك چه نكو آمده‌اى * بنه بر ديدهء « انور » كف پايى اى مرگ ! \r\n\r\nمن . . . !\r\n من آهِ سرد نيمه‌شب از دل كشيده‌ام * من اشك گرم از رخ حسرت چكيده‌ام\r\nمن طايرِ شكسته‌پرِ دام ديده‌ام * من صيد تيرخوردهء در خون تپيده‌ام\r\nمن زادهء بلايم و فرزند ماجرا * من طفل مكتب غم ايّام ديده‌ام\r\nمن سوز اضطرابم و من آتش عذاب * من شعله‌هاى خشم دل داغ‌ديده‌ام\r\nمن شعر آتشينم و من نغمهء حزين * من نالهء نى ز نيستان بريده‌ام\r\nمن بلبل خزان‌زده در باغ محنتم * من ناشكفتهء غنچه از شاخ چيده‌ام\r\nراز نگاه ديدهء خاموش عاشقان * سرّ سكوت عارف عزلت گزيده‌ام\r\nآواى نامرادىِ قلب شكسته‌ام * فرياد زار عاشق هجران كشيده‌ام\r\nمأيوس عشق خويشم و « انور » صفت مدام * امّيد رهروان به مقصد رسيده‌ام \r\n\r\nاى كاش !\r\n خواهم كه شبى تنگ در آغوش تو باشم * مست از مى لعل لب مىنوش تو باشم\r\nتو مست مى حُسن و نكويى و جوانى * من مست سر و ساق و بر و دوش تو باشم\r\nبوسم لب ميگون سخنگوى تو زان پس * كام دل خود برده و خاموش تو باشم\r\nاى كاش ! شوم جام و لب لعل تو نوشم * اى كاش ! چو گيسوى تو بر دوش تو باشم\r\nتا موى به مو ، شرح غم دل به تو گويم * چون زلف تو ، آويخته بر گوش تو باشم\r\nخلقى همه از وصل تو مسرور و من زار * عمرى است در افغان و سيه‌پوش تو باشم\r\nمردم همه مست از مى و مدهوش صراحى * من مست ز چشم تو و مدهوش تو باشم\r\n« انور » همه‌شب در غم و با ياد تو باشد * تنها منم اى مه ! كه فراموش تو باشم \r\n\r\n","description":"","footnote":"","page_name":" 508 ","page_number":508},
  {"content":"\r\n\r\n\r\nمكتب رنج\r\n بنيان‌گذار مكتب رنج زمانه‌ام * پىريز كوى درد و غمى جاودانه‌ام\r\nبر پا كنِ بناى وفا و محبّتم * برهم‌زنِ بساط فسون و فسانه‌ام\r\nكوه غمم كه آتش افغان و دود و آه * با سوز سينه شعله كشد از دهانه‌ام\r\nسلطان ملك حسرتم و غير درّ اشك * دردا ! كه نيست چيز دگر در خزانه‌ام\r\nآماج تير و درد و بلاى طبيعتم * پامال دست جور و جفاى زمانه‌ام\r\nشوريده‌تر ز طرّهء آشفته‌ى حبيب * سوزنده‌تر ز سوز دل عاشقانه‌ام\r\nگوينده‌تر ز ديدهء خاموش عاشقان * خاموش‌تر ز نبض سكوت شبانه‌ام\r\nچون بلبل خزان‌زده دور از ديار و يار * بىبرگ و بار و خسته و بىآشيانه‌ام\r\nنخل اميد گلشن عشقم ، كه روزگار * با تيشهء ستم ، زده از بن جوانه‌ام\r\nمرغ قفس فتادهء از ياد رفته‌ام * صيد ز دام‌جستهء گم‌كرده‌لانه‌ام\r\nكابوس مرگ در نظرم ، جلوه مىكند * دژخيم غم ز بس‌كه زند تازيانه‌ام\r\n« انور ! » اگر نشاط ندارد ترانه‌ام * بنيان‌گذار مكتب رنج زمانه‌ام \r\n\r\nكيستم ؟\r\n كيستم ؟ در گلشن گيتى گل پژمرده‌اى * از نوا افتاده همچون بلبل افسرده‌اى\r\nبىكسى ، سر بر سر زانوى غم بنهاده‌اى * نااميدى ، سر به جيب نامرادى برده‌اى\r\nدر ميان جمع لرزان همچو شمع نيمه‌جان * در بر باد حوادث چون چراغ مرده‌اى\r\nآتش سوزان عصيان دل آزاده‌اى * نالهء پر از لهيب خاطر آزرده‌اى\r\nسال‌ها پاشيده در دل دانهء مهر و اميد * حاصلى جز يأس و حرمان و الم نابرده‌اى\r\nجان نهاده در بر جانانه شوخى زود رنج * دل به دست دلبرى دير آشنا بسپرده‌اى\r\nآه جانكاهى كه با سوز درون باز آمده * قطرهء اشكى كه با خون جگر پرورده‌اى\r\nاوفتاده از سيه‌بختى ز چشم روزگار * سيلى گردون و تيپاى طبيعت خورده‌اى\r\nهمچو « انور » با دلى افسرده و جانى نزار * بر مزار آرزوها ، چون گل پژمرده‌اى \r\n\r\n","description":"","footnote":"","page_name":" 509 ","page_number":509},
  {"content":"\r\n\r\n\r\nزندگى\r\n نيستم راحت زمانى از عذاب زندگى * سايهء مرگم به سر ، به ز آفتاب زندگى\r\nرشتهء عمرم بريد و گوهر مقصد نديد * بس‌كه پيچيدم به خود از پيچ‌وتاب زندگى\r\nكى ز بعد مرگ هم آسوده گردد خاطرم * من كه چون سيماب دارم اضطراب زندگى\r\nاستخوانم توتيا گرديد و خاكم شد به باد * بر سرم گرديد ازبس آسياب زندگى\r\nاز خطوط چهره بر خوان علّت ناشادىام * غير شرح درد و غم نبود كتاب زندگى\r\nفقر جاويدان نصيب ما به جاى ثروت است * گوييا در خاك ايران خورده آب زندگى\r\nآن‌چنان از عمر بيزارم كه « انور » خوش‌تر است * تلخى مرگم به كام از شهد ناب زندگى \r\n\r\nگمگشتهء دل « 1 »\r\n دل غم‌ديده‌ام امشب به حال ديده مىگريد * كه داند ديده بر حال من غم ديده مىگريد ؟\r\nدرست است اينكه گريد ديده گر عضوى به درد آيد * و ليكن گاه‌گاهى دل به حال ديده مىگريد\r\nببين رسم وفا ، دل هرچه ديده ديده از ديده * كنون بر آنچه عمرى از غمش ناليده مىگريد\r\nتو هم اى ديده بر گمگشتهء دل گريه كن ، كاين دل * به حال آنكه ماهش چون تو گم‌گرديده مىگريد\r\nبه اشك و آه من اى مدّعى اين‌سان چه مىخندى ؟ * كه عمرى هركه چون من لحظه‌اى خنديده مىگريد \r\n\r\n\r\n","description":"","footnote":"\r\n( 1 ) - غزل فوق را به استقبال غزل رنجى سروده است بدين مطلع :\r\n ز چشم خويشتن آموختم رسم رفاقت را * كه هر عضوى به درد آيد ، به حالش ديده مىگريد \r\n","page_name":" 510 ","page_number":510},
  {"content":"\r\n\r\n\r\nسوز و ساز\r\n مطربا ! خيز و بزن يك‌دوسه دم ساز امشب * چون مرا نيست كسى غير تو دمساز امشب\r\nساقيا ! باده به ساغر كن و در گردش آر * تا كنى عيش من سوخته دل ، ساز امشب\r\nساز ، پى برده به حال من و سوز دل من * كه كند با من بيچاره چنين ساز امشب\r\nديده‌ام جانب ساقى است ، ولى گوش به ساز * بشنو از ساز تو الهام سبب‌ساز امشب\r\nاز غم درد فراق رخ دلدار عزيز * « انور » خسته گهى سوز و گهى ساز امشب \r\n\r\nپاى شكسته\r\n پياده مىدوم امشب به‌سوى شاه سوارى * كه از رُخش بزدايم به آب ديده غبارى\r\nرسيد جان به لب و يار رفته باز نيامد * كه پويمش به گذارى و بوسمش به كنارى\r\nولى دريغ ! كه پايم شكسته ، نتوانم * كه خويش را برسانم به پيش شاهسوارى\r\nيكى است خسرو خوبان يكى است شاه نكويان * اگرچه بين نكويان شهر هست هزارى\r\nخداى را تو به فرياد من برس كه نپرسد * كسى خبر ز من بىقرار زار و نزارى\r\nاگر كه كفر نگويم ، اگر كه كفر نباشد * تو را پرستم و گويم كه نيست همچو تو يارى\r\nلبالبم بده پيمانه ساقيا ! كه ندانى * چه مىكشم ز فراق حبيب باده‌گسارى\r\nقسم به دوست دهم شرح ماجراى محبّت * اگر فتد به سركشتگان عشق گذارى \r\n\r\n","description":"","footnote":"","page_name":" 511 ","page_number":511},
  {"content":"\r\n\r\n يگانه‌اى تو يگانه ! قسم به شعر و ترانه * ندارد « انور » ديوانه ، چون تو خوب نگارى \r\n\r\nگم‌كرده\r\n اى عَسَس امشب ره ميخانه را گم كرده‌ام * شيشه‌ام بشكسته و پيمانه را گم كرده‌ام\r\nتا به روز آرم يك امشب را ره مسجد كجاست ؟ * آن قدر مستم كه راه خانه را گم كرده‌ام\r\nيا مرا ميخانه بر ! يا خانهء پير مغان * رحمتى كن رحمتى ! كاشانه را گم كرده‌ام\r\nاز نشان و نام من ديگر چه جويا مىشوى ؟ * شاعر شهرم ، دل ديوانه را گم كرده‌ام\r\nگفتم امشب را سحر در كوچهء جانان كنم * بخت بدبين كوچهء جانانه را گم كرده‌ام\r\nآسمان گريد چو ماهش گم شود در زير ابر * چون نگريم ؟ مهوشى فرزانه را گم كرده‌ام\r\nشاهراه عشق را نازم كه تا را هم فتاد * كوره‌راه سبحهء صددانه را گم كرده‌ام\r\n« انور » ار پرسيد چونى بىرخ آن گل‌عذار ؟ * بلبلى بىآشيانم ، لانه را گم كرده‌ام \r\n\r\nزنگار غم\r\n گلرخان را دل به غير از سنگ خارا هيچ نيست * مهرشان يك‌ذرّه با عشّاق شيدا هيچ نيست\r\nاز فراقش نسبت دريا مكن با چشم من * پيش چشم خون فشانم موج دريا هيچ نيست\r\nچشم بينا بهر آن باشد كه بيند روى دوست * ور نبيند فرق بين كور و بينا ، هيچ نيست\r\nاعتنا بر درد عاشق كى بود معشوق را * شمع را از سوزش پروانه ، پروا هيچ نيست\r\nاز خيال آب كى فارغ نشيند تشنه كام * بهر وصل يار ، عاشق را شكيبا هيچ نيست\r\nهركه از نيك و بد گيتى برنجد ، جاهل است * نزد عاقل شادى و اندوه دنيا هيچ نيست\r\n« انورا » زنگار غم آيينهء دل را گرفت * قوت ما زين پس به‌جز راح مصفّا هيچ نيست \r\n\r\nشكسته پا\r\n سبزه ، خطِ روى دلربايى بوده است * سنبل ، شكنِ زلف دوتايى بوده است \r\n\r\n","description":"","footnote":"","page_name":" 512 ","page_number":512},
  {"content":"\r\n\r\n خارى كه چنين نشسته بر دامن گل * دست طلب شكسته پايى بوده است \r\n\r\nچشم‌به‌راه\r\n تا دل به كمند اوست ، آزاد نىام * تا ديده به راه اوست ، دلشاد نىام\r\nعمرى است اگرچه در خراباتم ، ليك * تا من نشوم خراب ، آباد نىام \r\n\r\nتماشاگر\r\n خورشيد ، تماشاگر رخسارش بود * مه خم شده ، محو و مات ديدارش بود\r\nناهيد و مريخ و زهره شرمنده در ابر * پنهان شده ، مشترى خريدارش بود \r\n\r\nدل داغدار\r\n غنچه ، دهنِ تنگ‌نگارى بوده است * گل‌چهرهء شرمگين يارى بوده است\r\nشبنم ، غم اشك ديدهء مخمورى است * لاله دل زارِ داغدارى بوده است \r\n\r\nعباس درويشى در سوگ انور\r\n افسوس كه از ملك سخن طبع روان رفت * آتش نفسى از قفسى ناله كنان رفت\r\nپيچيد به گلزار ادب نالهء جان‌سوز * بلبل ز گلستان شد و « انور » ز جهان رفت \r\n\r\nرثاى طهمورث رضايى ، برادر انور\r\n نمىآيد به گوشم نالهء جان‌كاهت اى انور ! * دعا و ذكر تسبيح و فغان و آهت اى انور !\r\nتو رو گرداندى و در چشم من تاريك شد دنيا * چه كردى ؟ جان به قربان رخ چون ماهت اى انور ! \r\n\r\n","description":"","footnote":"","page_name":" 513 ","page_number":513},
  {"content":"\r\n\r\n\r\nانيس ( 1355 )\r\nخانم ونوس حاجىپور در سال 1355 هجرى شمسى در تهران پا به عالم هستى گذاشت ، تحصيلات خود را تا دوره متوسطه به پايان رسانيد و به دريافت مدرك ديپلم در علوم تجربى توفيق يافت .\r\nخانم حاجىپور از دوره نوجوانى به كار شعر و شاعرى پرداخت و در آغاز به فعاليت و بررسى ادبيات ( نظم و نثر ) اشتغال ورزيد و آثارش در برخى از روزنامه‌ها و مجله‌هاى مختلف طبع و نشر گرديد .\r\nخانم حاجىپور كه به انيس شهرت يافته و در حقيقت آن را تخلّص شعرى خود قرار داده است از اعضاى شوراى شعر اداره فرهنگ و ارشاد اسلامى بشمار مىرود و سالها نيز با واحد ادبيات حوزهء هنرى در زمينهء ويرايش كتابهاى كودكان همكارى داشت و در جشنواره شعر سال امام على عليه السّلام شركت جست و شعرش مورد توجه قرار گرفت و رتبهء اول را حائز گرديد .\r\n« پيشكش به آستان هشتمين ستاره فروزنده آسمان امامت و ولايت حضرت على بن موسى الرضا عليه السلام »\r\n\r\n","description":"","footnote":"","page_name":" 514 ","page_number":514},
  {"content":"\r\n\r\n\r\nآسمون طلايى\r\n دلم گرفته آسمون طلايى تو رو مىخوام * تنها شدم دوباره هم‌صدايى تو رو مىخوام\r\nدلم براى غربت ضريح تو تنگ شده * شيشه آفتاب من شكسته بىرنگ شده\r\nمىخوام كه توى قلكم هزار تا گل جمع بشه * اگه يه پروانه به ياد دل منم شمع بشه\r\nمىخوام كه از ته دلم توى دعا صدات كنم * هزار تا دونه گندم و نذر كبوترات كنم\r\nمىخوام با اشك ماهيا ضريحتو پاك كنم * نگاه خشك و خستم و دوباره نمناك كنم\r\nدلم دخيل بسته به پنجره فولادى تو * به جفت بال‌وپر مىخوام بنام آزادى تو\r\nهرجا مىريم تو آسمون قسمتمون غريبيه * كبوتر حرم شدن سعادت عجيبيه\r\nوقتى كه توى سفره‌ها يه لقمه نون نمىبينى * از رو درخت عاطفه خوشه اشك مىچينى\r\nوقتى چراغ خونه‌ها خاموشه و برف مياد * قصد زيارت مىكنى ، حرف توى حرف مياد\r\nرودخونه‌ها خشك شدن بنفشه‌ها زرد شدن * تابستوناى داغمون سياه و دلسرد شدن\r\nدعاى بارونو و به خون كه آب و باور بكنيم * قصه مهربونى رو نخونده از بر بكنيم \r\n\r\n","description":"","footnote":"","page_name":" 515 ","page_number":515},
  {"content":"\r\n\r\n مادر پير و مهربون نذر زيارت مىكنه * آقا غريبه مثل ما ما رو شفاعت مىكنه\r\nتو اوج دلواپسىها دلم به حكم تو رضاس * با اسم تو شعر مىگم كه بهترين اسم خداس\r\nخادما توى حرمو گلاب بارون مىكنن * به سفره‌خونه دلت خورشيد و مهمون مىكنن\r\nصداى سرنا و دهل مىپيچه اطراف حرم * خورشيد شرمنده مىشه از اين همه لطف و كرم\r\nطنين سرمست اذون تو رگ شهر جاريه * اين همه چيزاى قشنگ از تو به يادگاريه\r\nنگاه كن كه چشم من پرنده خونه تو * از همه جا دل بريدم فقط بهونه تو\r\nتو هشتمين طلوع عارفانه ديانتى * براى شعر ساده‌ام قشنگ‌ترين عبارتى\r\n« انيس » از شاهچراغ اومده پابوس شما * جدا شده از آدما تا بشه مانوس شما\r\nدلم گرفته آسمون طلائى تو رو مىخوام * تنها شدم دوباره هم‌صدايى تو رو مىخوام \r\n\r\nناجى اشعار\r\n چون واژه‌هاى يخ‌زده تكرار مىشوند * گل‌هاى سرد گريه پديدار مىشوند\r\nفردا نديده‌اند كه هرگز ز ره رسد * اين كوچه‌هاى خسته كه ديوار مىشوند\r\nيك آسمان كبوتر بىبال‌وپر ز چيست ؟ * صيّادها كه لوطى و عيار مىشوند\r\nدوران ناخوشيست سرانجام پونه‌ها * جان مىدهند و ناجى اشعار مىشوند \r\n\r\n","description":"","footnote":"","page_name":" 516 ","page_number":516},
  {"content":"\r\n\r\n در خواب دختران ، چو هياهوى خوب عشق * بيت الغزل و محرم اسرار مىشوند\r\nباران سروده‌ايم و غبار از غزل نرفت * اين ابرها بهانهء گفتار مىشوند\r\nاما پس از تو اى همه انديشهء زلال * آيينه‌ها شكسته و بيمار مىشوند\r\nوقتى كه اسم خوب تو زيباى عالم است * گل‌ها انيس و مونس گلزار مىشوند\r\nآرى بهار مىرسد و شعرهاى من * با خنده‌هاى نغز تو بيدار مىشوند \r\n\r\nخانه‌هاى غربت‌زده\r\n غزل گريه‌هايم پر از خستگى است * گناهم همين مهر دلبستگى است\r\nبه ياران ديرين بگوييد آه * پراكندگى درد هم‌بستگى است\r\nبگوييد باران تماشايى است * پر از شعر و آواز و لالايى است\r\nمن از آسمان يك غزل خواستم * كه اين شهر مهجور شيدايى است\r\nهواى نفس‌گير اين خانه را * دل‌نازك و مست پروانه را\r\nمگر اشك مهمان اينجا شود * كه پر مىكند جام پيمانه را\r\nضيافت‌نشينان مطرود سرد * مزين نموديد خود را به درد\r\nبه مرداب سرچشمه گفتيد و نور * شبى از ديار شما كوچ كرد\r\nمن از شهر خاموشتان مىروم * ز ياد فراموشتان مىروم\r\nبهار شما گاه پژمردن است * ز باغ سيه‌پوشتان مىروم\r\nاگر آسمان جان پناهم شود * شبى ماه آن تكيه‌گاهم شود\r\n« انيس » از دل من به پا خيزد آه * نگاهش تجلّى را هم شود\r\nشباهنگ خوانده است شب تا سحر * مرا با نگاه شما هم‌سفر\r\nبه صد جرعه مهتاب مستى خوش است * نه يك عشق مصنوعى دربه‌در\r\nچرا خانه‌هاتان پر از غربت است * چرا كويتان محمل هجرت است\r\nثبات و صفايى نداريد حيف * دلم با شماها چه بىطاقت است\r\nالهى كه خورشيد تابنده باد * دل عاشقانت فروزنده باد\r\n« انيس » از غم قصه‌ها دور شو * كه فرداى شعر تو پاينده باد \r\n\r\n","description":"","footnote":"","page_name":" 517 ","page_number":517},
  {"content":"\r\n\r\n\r\nاورنگ ( 1248 )\r\nمحمود اورنگ ، ملقّب به وقار السّلطنه ، فرزند ميرزا ابو القاسم ، متخلّص به فرهنگ ، فرزند ميرزا شفيع وصال ، شاعر نامور قرن سيزدهم ، در سال 1286 هجرى قمرى ( 1248 شمسى ) در شيراز از مادر زاده ؛ تحصيلات مقدّماتى را فراگرفت ؛ آنگاه به تحصيل علوم ادبيّه و عربيّه همّت گماشت و از محضر پدر و اساتيد زمان كسب دانش كرد .\r\nاورنگ در آغاز جوانى سفرى به عتبات عاليات رفت و پس از مراجعت به اصفهان رهسپار گشت و مدّتى در اين شهر اقامت گزيد و از آنجا به تهران عزيمت كرد و يك دوره به نمايندگى مجلس شوراى ملى از طرف مردم شيراز انتخاب گرديد . ازآن‌پس مدّتى به عنوان رئيس دفتر نخست‌وزير مشغول خدمت شد و با خاندان فروغى پيوند خانوادگى يافت و دختر محمّد على فروغى ( ذكاء الملك ) را به همسرى برگزيد .\r\nاورنگ در سال 1304 ، در اوايل سلطنت رضا شاه پهلوى ، به رياست ادارهء راه فارس منصوب و به خدمت اشتغال ورزيد ؛ آنگاه به تهران مراجعت كرد و تا پايان عمر در اين شهر بزيست و سرانجام در سال 1344 شمسى چشم از جهان فروبست و در ابن بابويه مدفون گرديد .\r\nاورنگ ، شاعرى غزل‌سرا بود و در زمينهء اشعار طنزگونه طبع‌آزمايى مىكرد و در انتقاد از اوضاع زمان اشعارى مىسرود و كتاب « نصاب الرّجال » او به شيوهء كتاب\r\n\r\n","description":"","footnote":"","page_name":" 518 ","page_number":518},
  {"content":"\r\n\r\n« نصاب الصّبيان » ابو نصر فراهى در دوازده بحر به رشتهء نظم كشيد . در اين منظومه ، اورنگ برعكس ابو نصر فراهى كه لغات و واژه‌ها را معنى مىكند ، در نصاب الرّجال واژه‌ها معنى نقض به خود مىگيرد و به جنبهء انتقادى درمىآيد . اين كتاب در 226 بيت منظوم شده است كه نخستين بار در بمبئى در مطبعهء مصطفويّه چاپ شد و بار ديگر در شيراز توسط كتابفروشى معرفت به زيور طبع آراسته گرديد و با مقدّمه دكتر نورانى وصال به چاپ رسيد .\r\nاورنگ همچون پدر و اعمام و نيايش ، در هنر خوشنويسى تبحّر داشت ؛ به‌ويژه خطّ نستعليق را خوش مىنوشت .\r\n\r\nمعلّم عشق\r\n بگشاى پرده در بر خورشيد خاورى * تا پيشت اعتراف نمايد به چاكرى\r\nمن سر نپيچم از خط فرمان به هيچ حال * گر سر برى به تيغم و گر جان بپرورى\r\nما خود ز دوست شكوه بر كس نمىبريم * كز دوست نزد دوست نبرديم داورى\r\nگر تيغ كين كشى و مرا از جفاكشى * جورت كشم كه از همه خوبان نكوترى\r\nمن بندگى پير خرابات كرده‌ام * شايد اگر زنم به شهان لاف همسرى\r\n« اورنگ » را كه شعر چنين نغز و دلكش است * آموخت از معلّم عشق تو شاعرى \r\n\r\nقصهء عشق\r\n هيچ دانى به من از عشق چسان مىگذرد * نوبهارم بتر از فصل خزان مىگذرد\r\nهمه گويند كه از ديده نهان است پرى * اى پرىزاده عجب بين كه عيان مىگذرد\r\nگر در آيينه رخ خويش ببينى ، دانى * كه به ما دلشدگان بىتو چسان مىگذرد \r\n\r\n","description":"","footnote":"","page_name":" 519 ","page_number":519},
  {"content":"\r\n\r\n قصّهء عشق من و غصّهء شب‌هاى فراق * نتوان گفت كه از شرح و بيان مىگذرد\r\nغم دنيا چه خورى ؟ بادهء ديرينه بخور * كه به‌هرحال جهان گذران مىگذرد\r\nچنگ در ناله و مى در كف و دلبر به كنار * دادِ عشرت بده اى دل ! كه زمان مىگذرد \r\n\r\nدلم زلف\r\n اى مه خجل ز ابروى همچون هلال تو * خورشيد منفعل ز رخ بىمثال تو\r\nخورشيد را ز ديده بريزد بسى سرشك * بىپرده گر نظر فكند بر جمال تو\r\nدر سر نمانده جاى خيالى دگر مرا * تا جاى كرده است به مغزم خيال تو\r\nجانى اگر ز شام فراقت به در برم * بايد دهم به مژدهء صبح وصال تو\r\nصد بار مرغ دل برهاندم ز دام زلف * باز اوفتاد در پى يك‌دانه خال تو \r\n\r\nابياتى از نصاب الرّجال\r\n چو سبك شعر اساتيد گشته بىمقدار * دهم به طرز نوين نظم لؤلؤ شهوار\r\nنصاب صبيان شد كهنه ، وين لغات جديد * بخوان به چشم تأمّل ، به ذهن خويش سپار\r\nلغات دورهء مشروطه است و آزادى * به غير مستبدّ ، آن را نمىكند انكار\r\nبساز مطرب مجلس به نغمهء بم و زير * ز بحر مجتثّ و تقطيع تازه اين اشعار\r\nبم و بم و بم و بمبم ، بم و بم و بمبم * نت است و كوك پيانو بدين ترانه بيار\r\nوطن‌پرست قليل و وطن‌فروش كثير * امين و صلح ، كمياب و فتنه‌جو بسيار\r\nغنى است جاهل و فاضل فقير و مفتى شيد * عزيز بىهنر است و ذليل نيك شعار\r\nمجرّب است جرب ، پاك فطرت است زبون * صديق ابله و كارآزموده بىمقدار\r\nكمال عيب و هنر ننگ و معرفت ذلّت * گرسنه مرد خردمند و باهنر بىكار \r\n\r\n","description":"","footnote":"","page_name":" 520 ","page_number":520},
  {"content":"\r\n\r\n بود نجيب و پدردار و باشرف منفور * شرير و مفسد و نمّام ، محرم اسرار\r\nمطاع و ممسك و بذّال‌خوار و منصف قحط * غنى و كامروا دزد و ملحف و طرّار\r\nشرافت آفت و عفّت بلا و عصمت حمق * منافق است مدبّر ، دوروى خوش‌رفتار\r\nحكيم بىدين مشروطه‌خواه لامذهب * طبيب دشمن جان مهاجر و انصار\r\nوكيل دشمن اين آب و خاك و ملّت هم * به غير وهم اگر ديده‌اى بيا و بيار\r\nمبال رهگذر و شوسه راه پر باتلاق * مهندس آفت راه طبيعى هموار\r\nغبى معلّم و آموزگار بىادراك * اديب هوچى و شاعر چه ، هاجى بىعار\r\nدروغگو متمدّن ، شجاع بىانصاف * قوىّ است مرد ستمگر ، ضعيف بىآزار\r\nمحيط فاسد و افراد خلق بىتكليف * خيال چيست ؟ پريشان و زندگى دشوار\r\nمحلّ گردش و تفريح ، مجلس روضه * مسكّن غم و اندوه ، گريهء بسيار\r\nمكان عيش جوانان لاسى فكلى * كجاست حضرت عبد العظيم يا بازار\r\nهوا كثيف و زمين باتلاق و آب مضاف * بحيره معبر و غربال سقف آهن‌دار\r\nجريده مخزن فحش و مجلّه جعبهء دخل * زمان مخرّب اخلاق و وعظ مانع كار\r\nتهى چه ؟ مخزن دولت ، نهان چه ؟ مصرف باج * عيان چه ؟ سرقت تحصيلدار و باجگزار\r\nرفيق و همدم ترياك و حقّهء وافور * انيس و محرم بنگ ، آب و جعبهء اسرار\r\nدرست رنجبر و نادرست راحت خواه * شكسته قلب خردمند و خاطر احرار \r\n\r\nمادّه تاريخ سال الغاء لقب\r\n نوبهار است و گه عيش و طرب * خاصه در موقع الغاء لقب\r\nساقيا خيز و بده رطل گران * زان مى صاف نيالوده به لب\r\nتا ز الغاء لقب شرح دهم * بهر خرسندى ارباب ادب\r\nبس‌كه ميدان لقب‌هاى بزرگ * دلقك و مسخرهء اهل طرب\r\nمردم باشرف از ذكر لقب * گشته منفور چو سفلين و جرب\r\nگشت سردار فزون از سرباز * گشته سالار فزون از عقرب \r\n\r\n","description":"","footnote":"","page_name":" 521 ","page_number":521},
  {"content":"\r\n\r\n گشت ملغا لقب اهل نظام * شادمان مردم با اصل و نسب\r\nبهر تصويب سوى مجلسيان * بفرستادند و نماندند عقب\r\nرأى دادند كه القاب عموم * لغو گردد چو نشا در عقرب\r\nبُد مخالف يكى از مجلسيان * گشت نادم چو عيان شد مطلب\r\nبهر تاريخِ چنين رأى صواب * جمع گشتند به صد شور و شغب\r\nنادم از جمع برون آمد و گفت * « مجلس پنجم و الغاء لقب » \r\n( 1304 ه ش )\r\n\r\nبيتى چند از يك قصيده\r\n عيد نوروز آمد و فصل بهار * ساقيا برخيز و جام مى بيار\r\nريز اندر ساغرى الماسگون * زان مى ياقوت رنگ خوش‌گوار\r\nباز گيتى گشت چون باغ بهشت * از قدوم عيد و فرّ نوبهار\r\nفرودين از ابرهاى رنگ رنگ * خيمه‌ها زد بر فراز كوهسار\r\nزلف سنبل مشك‌ساى و عطر بيز * چون به دوش يار زلف تابدار . . . \r\n\r\n","description":"","footnote":"","page_name":" 522 ","page_number":522},
  {"content":"\r\n\r\n\r\nاولاد ( 1329 )\r\nغلامحسن اولاد ( م . انديش ) در سال 1329 هجرى شمسى در روستاى دهرم فيروزآباد فارس چشم به جهان گشود . پدرش فرج اللّه نيز اهل شعر و فضل و ادب است .\r\nاولاد ، از دوران كودكى خود بدين‌گونه ياد مىكند : « دهرم ، زادگاهم بود . همان‌جا به مكتب رفتم و تركه و ملّا . خانهء ما تا آنجا كه يادم هست ، پر بود از كتاب و ديوانهاى گوناگون شعر . مادر بزرگم هميشه با لحنى بسيار متين و آرام قرآن مىخواند و تكيه كلامش « يا باب الحوائج » بود . پدر بزرگم وقتى تفنگ را زمين مىگذاشت ، شاهنامه را برمىداشت . روزگار بدين‌سان گذشت ، با آب چاه وقفى و مشك و زالو . . . »\r\nاولاد ، براى تحصيل به فيروزآباد رفت و دورهء دبيرستان را به پاى برد و ديپلم طبيعى گرفت . آن‌گاه به خدمت نظام‌وظيفه درآمد و به عنوان سپاه عدالت در شهرهاى سارى و طبس سربازى را تمام كرد و به شيراز بازگشت و به استخدام دادگسترى درآمد و شاهد دعواى زيد و عمرو شد .\r\nاولاد ، شعر گفتن را از ده - دوازده‌سالگى مشق كرد و در دبيرستان با راهنمايى دبيرش ، عبّاس تبر زد ، نشريّهء آواى قاموس را داير كرد و نوشته‌هايش در آن درج مىشد و از همان سال‌ها شعرهايش را براى راديو شيراز و مجلّه‌ها مىفرستاد و مورد استفاده قرار مىگرفت و در همين سال‌ها بود كه شعر را جدّى گرفته بود و اشعارش در\r\n\r\n","description":"","footnote":"","page_name":" 523 ","page_number":523},
  {"content":"\r\n\r\nمجلّه‌هاى زن روز ، اطلاعات ، تهران مصوّر ، اميد ايران ، و . . . چاپ مىشد .\r\nاولاد مىگويد : « در شيراز صبح‌ها در عدليّه كار مىكردم و عصرها براى راديو نقد شعر و قصّه مىنوشتم . مسئول دو برنامهء طنزگونه بودم كه خود مىنوشتم و اجرا مىكردم ، به نام « ميزگرد ارواح » و ديگرى به نام « خالو بالا خان سلام » ، كه بعد از انقلاب به نام « يادداشت‌هاى يك روستايى » پخش مىشد .\r\nاز اولاد تاكنون دو مجموعهء شعر ، يكى به نام « باغ آتش » و ديگرى به نام « بهار و تكه مهتاب » طبع و نشر شده است .\r\nمنوچهر آتشى شاعر نامور دربارهء وى مىگويد : « اولاد يكى از چهره‌هاى مشخّص غزل به شيوهء هندى است و نمونه‌هاى خوبى از غزل ، او به دست مىدهد . »\r\nپرويز خائفى شاعر نامدار و پژوهشگر نيز در جايى ديگر او را از غزل‌سرايان پركار و از سلالهء سبك هندى مىشمارد و چنين مىنويسد : « اگر از پيچيدگىهاى ناگزير چنين شيوه‌اى بگذريم ، اولاد از شاعران خوب بعد از صائب و بيدل و عرفى است و مهمترين و بهترين خصيصهء او در كلّ شاعرى نوعى اتّكاى به نفس و پرهيز از تأثيرپذيرىهاى فصلى و مجلّه‌اى است . شايد گروهى آن را به خودخواهى تعبير كنند ، امّا به نظر من غرور شاعرانه‌اى است كه تا حدّى لازمهء تشخيص هر كار هنرى است . »\r\nآنچه در زير مىخوانيم نمونه‌هايى از شعر اوست :\r\n\r\nباغى از آه سحر\r\n مىچرد اين قاب در تصوير دنياى مرا * مىكشد آيينه چون امروز ، فرداى مرا\r\nمىشوم از خود تهى چون سايه در سامان نور * لو نخواهد داد مىدانم نفس جاى مرا\r\nآب را در پشت ناخن من شنا آموختم * اشك در چشم تو افسون كرد درياى مرا\r\nموج حرفى تازه بر لب دارد از بيداد كف * مىتكاند از سخن اين بحر لب‌هاى مرا\r\nخامُش اين بلبل اگر در خواب گل گرديده است * بسته‌اند ازبس‌كه چون آواى نى ناى مرا\r\nپنبه را در گوش مرغ حق به سامان كاشتند * نشنود تا بعد از اين چون هوى خودهاى مرا \r\n\r\n","description":"","footnote":"","page_name":" 524 ","page_number":524},
  {"content":"\r\n\r\n زير انگشتم خدا تاراج شيطان مىشود * چشم و گوشم طيف خواهد داد هيهاى مرا\r\nيا تو يا من پوستم را مىدرانى همچو تيغ * تنگ كردى استخوان دل در زمين جاى مرا\r\nزخمه را در مويرگ‌ها مىتوان پرواز داد * مىتوان پشت عصب حلّ كرد اعضاى مرا\r\nپاى خون را در رگم قيقاج چون آموختند * از زمين كندند همچون سايه‌ها پاى مرا\r\nبر لب مار از عصا بوى يد بيضا گرفت * آنكه نقش بيستون زد كوه سيناى مرا\r\nچشم و سر معراج تيمور است تا از تن جدا * پاره كن در سينهء چنگيز يا ساى مرا\r\nبرسم آهو نماز عشق مجنون مىكند * باغى از آه سحر كن زلف ليلاى مرا\r\nخواب مىبيند كه هم طفل است و هم گهواره‌بان * بشنود گهواره هنگامى كه لالاى مرا\r\nگردنم در دست شبلى گل ، بر منصوروار * مىكشد شمشاد طرح قدّ و بالاى مرا \r\n\r\nبرهنه‌تر از تيغ\r\n خروس‌خوان سحر بوى مرد مىآيد * دوباره آنكه به شب پشت كرد مىآيد\r\nتمام شهر به دريا نگاه دوخته‌اند * به گل نشسته دلى اهل درد مىآيد\r\nبريده‌اند سرش را چو شمع در كف دست * گرفته از سفر باد و گرد مىآيد\r\nزبان تيز به كام و برهنه‌تر از تيغ * حريف حوصله ، مرد نبرد مىآيد\r\nنمىشناسيش ، امّا غريبه با ما نيست * درون كوچهء دل‌ها به گرد مىآيد !\r\nخبر رسيده كه از باغ شاخه شمشاد * همين‌كه بشكند اين باد سرد مىآيد\r\nعلف ز كاسهء زانوى اشتران روييد * صداى هق‌هق گل‌هاى زرد مىآيد\r\nاگر كنار تو بنشينم و بخوانم شعر * دلت براى دل من به درد مىآيد\r\nكنار روسرى خود زنى عروسك‌وار * نشسته است كه يك روز مرد مىآيد \r\n\r\nسوار زخمى و گل زخمى . . .\r\n به زخم كهنه كسى تازه مرهمى نگذاشت * كه باد آمد و در باغ شبنمى نگذاشت\r\nاگرچه گفت كه مىآيم ، آب و جارو كن * قدم به خانهء چشمان ما دمى نگذاشت \r\n\r\n","description":"","footnote":"","page_name":" 525 ","page_number":525},
  {"content":"\r\n\r\n به دور غنچه و گل در چه عالمى بوديم * بهار رفت و خزان نيز عالمى نگذاشت\r\nكسى نمىشناسمش ، آمد به عشق لعنت كرد * درون سينهء عشّاق جز غمى نگذاشت\r\nز كار گريه شد اين چشم ، خشك آخر كار * براى روز مبادا دگر نمى نگذاشت\r\nدلم سر آمد و با سر به خاك درغلتيد * به جرم اينكه قدم جاى محكمى نگذاشت\r\nهنوز بر سر انگشت عاشقان جام است * گرفتم آنكه زمانه دگر « جمى » نگذاشت\r\nسوار زخمى و گل زخمى و غزل زخمى * خداى مكتبشان سالم آدمى نگذاشت\r\nنفس زديم دمى و دم دگر گفتيم * خداش خسته كناد آنكه همدمى نگذاشت \r\n\r\nاهل غزل\r\n ما اهل‌قلم ، اهل غزل ، اهل غزاليم * دربند دل خويش و سر زلف شلاليم\r\nعشق است نشستن لب دريا به تماشا * بر موج رها ، هم نفس باد شماليم\r\nدر پنجره با باغ گل ، از دور شريكيم * با ماه رفيق شب و روز و مه و ساليم\r\nخورشيد ، در خانهء ما بست نشسته است * در سايهء مهتاب چه با جاه و جلاليم\r\nگل ، آينه در دست ، لب آب شكفته است * چون شبنم هنگام سحر پاك و زلاليم\r\nناياب‌تر از شعر تر حافظ شيراز * نازك‌تر از انديشهء پرواز خياليم\r\nموسيقى ما شيههء اسبان كرند است * با مركب جان از ته دل دست به ياليم\r\nلب بر لب ناهيد و هدف چشمهء خورشيد * تا ريشه در آب است بيا سبز بباليم \r\n\r\nخورشيد در قلمرو شب\r\n با قامتى بلند سر از پا نمىشناخت * ردّ گذار فاجعه در ما نمىشناخت\r\nازبس شيار تلخ كه درهم تنيده بود * آيينه نيز چهرهء ما را نمىشناخت\r\nبر لب حرير آه و به دل داغ سينه‌سوز * سر ، جز طناب دار متّكا نمىشناخت\r\nمهتاب را به پنجره‌ها دار مىزدند * با خلق روزگار چو سودا نمىشناخت\r\nگل در مسير حادثه فرياد مىشود * بيچاره خار ! كاين همه معنا نمىشناخت \r\n\r\n","description":"","footnote":"","page_name":" 526 ","page_number":526},
  {"content":"\r\n\r\n روى درخت چلچله‌ها را بهار كاشت * بهتر ز شاخه ، قاصد گل جا نمىشناخت\r\nبانگ خروس ، تاج شفق را به خون كشيد * عشق صريح دعوى حاشا نمىشناخت\r\nاين دست را عزيز شدن ، در حنا گذاشت * يوسف و گرنه عشق زليخا نمىشناخت\r\nصدها هزار مرتبه بر دامنش چكيد * اين اشك داغدار كه حالا نمىشناخت\r\nخورشيد در قلمرو شب ، ماه را شناخت * انكار را هنوز . . . بفرما نمىشناخت \r\n\r\nطرحى از اين دست\r\n از سر انگشتم غزل چون آبشاران ريخته است * قطره قطره بر سرم از ابر ، باران ريخته است\r\nدر هواى عشق با ياد بهاران زنده‌ايم * گل به گل صد غنچه از بال هزاران ريخته است\r\n« دست هامان در حنا بر گردن جام شراب » * طرحى از اين دست را ابروى ياران ريخته است\r\nباد را در كوچهء گيسوش سامان مىدهيم * چشمش آتش در دل شب‌زنده‌داران ريخته است\r\nدر دهان غنچه شبنم را به رقص آورده است * ساق پايش آبروى چشمه‌ساران ريخته است\r\nشاخهء شمشادمان در دست ، باغى مىشود * چهچه صدها « هَزار » از شاخساران ريخته است\r\nاز تهى بودن هلال ماه خجلت مىكشد * نعل اسبان پاك در پاى سواران ريخته است\r\nاز گلوى كوزه آب تشنه را سر مىكشيم * نقش پرواز سخن در باغ باران ريخته است \r\n\r\n","description":"","footnote":"","page_name":" 527 ","page_number":527},
  {"content":"\r\n\r\n بال‌بال از خانهء مهتاب پروا كرده‌ايم * دست ما طرح غزل را در بهاران ريخته است \r\n\r\nرها زنجير\r\n سحر ، زلف كدامين باد را در باغ بو كرديم * كه اين‌سان از تهى سرشار دست خويش رو كرديم ؟\r\nصداى خم شدن را از درختان ، سبز بشنيديم * كدامين غنچه را گل در دهن ، خون در گلو كرديم ؟\r\nبه ما از پشت هر برگى بهارى را نشان دادند * بهار از كاغذ و خون بود ، وقتى جستجو كرديم\r\nدهان تشنگى از دستهامان آب مىنوشيد * به خون خويش با دريادلى وقتى وضو كرديم\r\nتخيّل را گره بر پاى مىافكند و مىآزرد * به استغنا رها زنجير ، ترك آبرو كرديم\r\nسر از پا عشق نشناسد نفس در سينه مىگويد * عيار خويش را با اب و آتش روبه‌رو كرديم\r\nهنوز از باده فنجانى دگر باقى است اى ساقى * حكايت باز كن كامشب دوباره ياد او كرديم\r\nدل اينجا آسمانى تنگ دارد ، آهى آلوده * دمت خوش باد و خوش‌تر حال ، با اين حال خو كرديم\r\nكدامين دست از گهواره بيرون مىتراود باز * كه تا خوابى خوش آرد لاىلايى آرزو كرديم \r\n\r\n","description":"","footnote":"","page_name":" 528 ","page_number":528},
  {"content":"\r\n\r\n سر از زانوى غم برداشتيم انديش ، امّا آه ! * سفرها با زبان عشق در دل مو به مو كرديم \r\n\r\nدريا مرا ببخش !\r\n در من شكست آهى و نم‌نم گريستم * بر زانوان خم‌شده از غم گريستم\r\nدستى نبود تا كه بگيرد مرا ز خاك * خاكم به سر ! كه بر همه عالم گريستم\r\nدنيا براى من قفسى بيشتر نبود * در اين قفس به عالم و آدم گريستم\r\nگردن به پاى هيچ‌كسى خم نكرده‌ام * يك‌عمر گرچه با كمر خم گريستم\r\nپيرانه‌سر چو خون دل از دست روزگار * افسوس جام خوردم و بر جم گريستم\r\nعشقى كه داشتم به تو از من گرفت چرخ * با چشم تر زلال چو شبنم گريستم\r\nياد تو بودم ، آه غم نان نداشتم * چون ابر نوبهار اگر هم گريستم\r\nرودى روان شد از مژه‌هايم به روى خاك * دريا مرا ببخش ! اگر كم گريستم\r\nمن مىروم به خاك و تو از خاك مىدمى * شادى بكن تو ، من به جهنّم گريستم \r\n\r\nكلافى بند\r\n مرا با دست‌هاى سبز پرپر مىتوان كردن * لبى از خون من در باغ گل ، تر مىتوان كردن\r\nنديدم بشكند باد سحر زانوى گل‌ها را * شكستِ شعر من آب است ، از بر مىتوان كردن\r\nپياله ، لاله دستم مىدهد تا مستىام بيند * نخورده باده ، ما مستيم باور مىتوان كردن\r\nكنار لحظه‌هاى با تو بودن در خيال خويش * اگر بختم جوانمردى كند سر مىتوان كردن\r\nسخن وقتى كه از اكسير باشد ، خوب مىدانم * به دست عاشق تو سيم را زر مىتوان كردن\r\nاگر با من دلت باشد ، سراندازان و پاكوبان * ميان رقص خون گوش فلك كر مىتوان كردن\r\nسرى بر شانه گرديدى كه خواب عشق مىبيند * همان دم كام دل را ياد خنجر مىتوان كردن\r\nكلافى بند هم در چنتهء من نيست يوسف جان * بهاى خويش را زين نيز كمتر مىتوان كردن \r\n\r\n","description":"","footnote":"","page_name":" 529 ","page_number":529},
  {"content":"\r\n\r\n\r\nقُرُق\r\n چنان مستم كه دستم را به گردن تاك مىگيرد * نيفتم تا ز پا با سر مرا افلاك مىگيرد\r\nنه تنها با غم خود مىكند سر روزگاران را * كه هر غم در هوا چرخد دلم بىباك مىگيرد\r\nبه كور طور روزى در قُرُق پيغمبرى بوده است * هنوز آتش سر راه مرا چالاك مىگيرد\r\nجنون را ماه با پاى پتى در آب مىرقصد * دلم از دست اين ديوانگىها پاك مىگيرد\r\nجوانى خم شدن دارد عصاى پيرى اندر كف * به گوشم اين صدا هر لحظه‌اى پژواك مىگيرد\r\nكدامين تيغ پرپر مىزند شاداب در دستت * كه گل زير گلويم كاسه وحشتناك مىگيرد ؟\r\nبه دست خويش تا از هم شكافد واژهء خون را * گل سرخ از بهاران سينهء صد چاك مىگيرد\r\nعجب نبود رقيبان من از جنس شياطين‌اند * كه دور شاخهء گل را خس و خاشاك مىگيرد\r\nغبار غم نه تنها بر دل من مىنشيند از ملالت‌ها * دل آيينه هم گهگاه گرد و خاك مىگيرد \r\n\r\nقابى از انديشه\r\n عشق اگر باز « 1 » شود بيشتر * مىزند آسان به رگم نيشتر\r\nسوخته را سوخته پر مىدهد * بال به من مرغ سحر مىدهد\r\nجان من از جسم جنون آمده است * با دهنى لختهء خون آمده است\r\nحنجره‌ام از دهن آتش است * پشت كمانم نفس « آرش » است\r\nزخمه بزن تا كه چگورى كنم * با دل من باش كه دورى كنم\r\nاز تهى خويش شدم سير باز * تا چه كند بازى تقدير باز\r\nپنجره در پنجره عشق است دل * قحطى صدساله و عشق است دل\r\n* * * دل نفسى ياد جوانى گرفت * بوى خوش باد يمانى گرفت\r\nپشت غم از ديدن مجنون شكست * ليلى از اين دست نيامد به دست \r\n\r\n\r\n","description":"","footnote":"\r\n( 1 ) - باز : شكافته - تشريح و ابهام دوجانبه .\r\n","page_name":" 530 ","page_number":530},
  {"content":"\r\n\r\n* * *\r\n چنگ زدى ، تار چو برداشتم * بوسه به لب‌هاى تو گل كاشتم\r\n* * * از پرسيمرغ نياويختم * آبروى عشق كجا ريختم ؟\r\nمستى چشمان من از باده نيست * راست‌تر از مردم افتاده نيست\r\nنغمهء مرغان سحر با من است * سينه‌اى از نعره زدن با من است\r\nچنگ به دست آمده‌ام مست مست * سنگ خورد هركه سبو را شكست\r\nپارگى دل چه كسى دوخته است ؟ * كاين سر شوريده نياموخته است ؟\r\nپيرهن خون كه به يعقوب داد * يوسف اگر در بن چاه اوفتاد ؟\r\n* * * قصّهء سرباختن شمع نيست * آتش اگر آب شود ، آب چيست ؟\r\nبرگ درختان پَرِ پروانه‌اند * آينه‌ها روشنى خانه‌اند\r\nقابى از انديشه به سر داشتند * آينه را پنجره پنداشتند \r\n\r\n","description":"","footnote":"","page_name":" 531 ","page_number":531},
  {"content":"\r\n\r\n\r\nاوليايى ( 1316 )\r\nدكتر مصطفى اوليايى ، فرزند نصر اللّه ، در سال 1316 هجرى شمسى در يكى از روستاهاى ملاير پا به عرصهء حيات گذاشت . تحصيلات ابتدايى و دورهء متوسّطه را به پايان رسانيد و در سال 1326 به اخذ ديپلم كشاورزى نايل گرديد . ازآن‌پس به استخدام آموزش و پرورش درآمد و در مدارس شهر خود به تدريس اشتغال ورزيد .\r\nاوليايى در سال 1344 ضمن خدمت آموزشى به دانشگاه تهران راه يافت و در رشتهء زبان و ادبيات عرب به تحصيل پرداخت و به دريافت مدرك ليسانس و آن‌گاه فوق ليسانس توفيق يافت و دورهء دكترى همين رشته را پى گرفت و در سال 1355 فارغ التّحصيل شد و به دريافت دكترى فرهنگ عربى و علوم قرآنى دست‌يافت . وى از سال 1353 عضو علمى دانشگاه تربيت معلّم به شمار مىرود .\r\nاوليايى از كودكى علاقهء وافرى به امور مذهبى و دينى داشت و در نوجوانى به فرا گرفتن تجويد قرآن پرداخت و نخستين تأليفى كه از او طبع و نشر شد ، در زمينهء اثبات توحيد و نبوّت بود كه قبل از ورود به دانشگاه منتشر كرد .\r\nدكتر اوليايى از يازده‌سالگى به سرودن شعر پرداخت و بيشتر سروده‌هايش در زمينهء امور اعتقادى و انقلاب اسلامى است و روى همين اصل ، در سال 1359 نيز راهى جبهه‌هاى جنگ شد و براى تهييج جوانان و تقويت روحيّهء رزمندگان اشعارى مىسرود ؛ تا جايى كه به دريافت سكّهء مقاومت و ديپلم افتخار از سوى ستاد مشترك\r\n\r\n","description":"","footnote":"","page_name":" 532 ","page_number":532},
  {"content":"\r\n\r\nفرماندهى كلّ قوا نايل گرديد .\r\nدكتر اوليايى به علت تسلّط به زبان عربى ، جهت تبليغ و تبيين مواضع انقلاب اسلامى به چند كشور عربى مسافرت‌هايى كرد . وى مىگويد : « من در سه واقعهء مهمّ مدرسهء فيضيّه ، ميدان شهداى تهران و جمعهء خونين مكّه حضور داشته‌ام ؛ ولى عدم لياقت ، مرا از فيض شهادت محروم كرد . »\r\nاوليايى آثار و تأليفاتى دارد كه از آن جمله است كتابهاى : زندگانى حضرت زينب عليهما السّلام ؛ تحوّل علم حديث ؛ تكرار تاريخ ؛ در جبهه‌ها ؛ اقيانوس خروشان ؛ آشنايى با علوم قرآنى ؛ سيماى زنان در قصص قرآن ؛ كليد دستور زبان فارسى ؛ ميراثى كهن در سير حوادث ؛ تذكرهء شعراى معاصر دههء اوّل انقلاب ؛ تحقيق و تصحيح كتاب بدائع الملح « نواهاى نمكين » صدر الافاضل خوارزمى ؛ در طليعهء خورشيد ؛ اشك شمع . بايد اضافه كرد كه كتاب تحوّل علم حديث وى به زبان انگليسى نيز ترجمه و منتشر شده است .\r\n\r\nنماز\r\n صعود روح هر مؤمن نماز است * كجا چيزى مر آن را هم‌طراز است\r\nزمانى را كه در حال نمازى * خدايت همدم راز و نياز است\r\nبه هنگام نماز و ذكر و زارى * درِ رحمت به روى بنده باز است\r\nمپندارش سبك ، غافل مشو زان * كه هر درد و بلا را چاره‌ساز است\r\nسحرخيز خداجو را چنان دان * كه در دنيا و هستى يكّه‌تاز است\r\nكنار لذّت ذكر و عبادت * تمام لذّت دنيا مجاز است\r\nبه‌سان قطره‌اى در قلب دريا * تو دريايى و دريا دل‌نواز است\r\nبرد ما را به‌سوى عرش رحمان * نمازى كز سر سوز و گداز است\r\nكجا داند كسى اين سكر و مستى * كه دور از لذّت اين رمز و راز است\r\nكجا بتوان برد آن مرغ مضطر * كه بىبال‌وپر اين شاه‌باز است\r\nصفا دارد ، صفا دارد ، صفايى * دلى كو سوى كعبه در حجاز است \r\n\r\n","description":"","footnote":"","page_name":" 533 ","page_number":533},
  {"content":"\r\n\r\n خدايا « اوليايى » را عطا كن * تو آن سوزى كه معراج نماز است \r\n\r\nمعلّم\r\n تو پهناى خروش انقلابى * تو ژرفاى معارف را شرابى\r\nتو معناى دقيق علم و حلمى * معلّم ، اى معلّم ! نور نابى\r\nسراپا كوشش و جوش و خروشى * تو دنيايى ز سوز و التهابى\r\nتو ره‌پيماى راه انبيايى * شب گم‌كرده‌ره را ماهتابى\r\nتو شام تار تاريخ زمان را * فروغى ، اخترى ، برقى ، شهابى !\r\nچنانى گرم سعى و كار و كوشش * كه دايم در تلاش و توش و تابى\r\nبلنداى خيالات بلندى * زلال پاك بىهمتاى آبى\r\nتو اقيانوس بىپهناى عشقى * خدا را آيتى ، عشق مذابى\r\nتو خود آيينهء پاك جمالى * تجلّىگاه ذات بىحجابى\r\nخطاب اقرأ ، ن و القلم را * تو بىترديد نوعى بازتابى\r\nنداند جز خدا اوج مقامت * ندانم آذرخشى يا سحابى\r\nنمىدانم كه اى عطر دل‌انگيز * عبيرى ، عنبرى ، مشكى ، گلابى !\r\nو يا باران و ابر رحمتى تو * كه در ايثار و اندر اضطرابى\r\nنداند « اوليايى » چيستى تو ؟ * كه رخشان‌تر ز نور آفتابى \r\n\r\nشهر ايمن\r\n اى شهر ايمن ، اى صفا ، اى كعبه ! ديدى * جانبازى ما را تو اى عالم شنيدى\r\nما را به جرم گفتن « اللّه اكبر » * ما را به جرم پيروى از حىّ داور\r\nما را به جرم دين و بيزارى ز كفّار * ما را به جرم دشمنى با قوم فجّار\r\nبستند به رگبار و با تير جگرسوز * كشتند ما را در حريم كعبه امروز\r\nامروز ما روز منا حمّام خون بود * و آن يوزِ دَد در غايت جهل و جنون بود \r\n\r\n","description":"","footnote":"","page_name":" 534 ","page_number":534},
  {"content":"\r\n\r\n زن‌هاى پير و مردم تكبيرگو را * حق‌ّباوران عاشق دلدار جو را\r\nكشتند در حمّام خون از كفر و الحاد * دادند قدر و حرمت اين خانه بر باد\r\nاندر كنار شعب مشتاقان دين را * دلدادگان پاك ربّ العالمين را\r\nديدم كه فجّار ستمگر با قساوت * در تنگنا بگرفته بودند از عداوت\r\nيادآور شعب ابى طالب ز يك‌سو * وزسوىديگر دير ياسين ، كربلا بو\r\nوز پشت بام خانه‌ها خاك و خس و سنگ * مىريختند آن كافران غرقه در ننگ\r\nيادآور پيغام ختم المرسلين بود * يادآور كار يهود پر ز كين بود\r\nازبس‌كه شور عاشقى بسيار گشته * تاريخ دين بار دگر تكرار گشته\r\nدر بَدر ديدم عتبه را نقش زمين شد * تكبير مردان خدا نقش‌آفرين شد\r\nپيروزى مردان حقّ شد آشكارا * بوجهليان درمانده و غمگين و رسوا\r\nديدم پس آنگه صحنهء جنگ احد را * آنگه كه بت افتاد و دشمن باخت خود را\r\nدر كام آتش پرچم شيطان دون شد * گويى « هبل » در پيش ايشان سرنگون شد\r\nبت‌باوران تيره‌دل در راه بت‌شان * كشتند بسيارى ز جانبازان قرآن\r\nدندان مردان خدا را مىشكستند * وز كينه دست و پاى ما را مىشكستند\r\nمن حمزه را آنجا به چشم خويش ديدم * وز جام وصل عاشقى قدرى چشيدم\r\nدشمن به رگبار مسلسل بست ما را * با گاز مرگ‌آور به شدّت خست ما را\r\nدر زير رگبار و ميان آتش و خون * ديدند عشقى برتر از معيار مجنون\r\nكرب و بلا و دير ياسين ، صور و صيدا * خون بود و شور عاشقى بر چهره پيدا\r\nهم مسلم بن عوسجه ، هم عون و جعفر * هم عابس و عبّاس‌گون مردان باور\r\nدر صحنهء پيكار بين كفر و ايمان * مردان حقّ رزم‌آوران خاك ايران\r\nدر راه دين خويش سر در كف نهاده * يا در ميان خاك و خون از پا فتاده\r\nديدم به صحنه مادر شير وهب را * شيره‌زنى توفنده و پُرتاب و تب را\r\nدر شهر مكّه جمعهء خونين امروز * شهريور تهران بُد و روزى جگرسوز \r\n\r\n","description":"","footnote":"","page_name":" 535 ","page_number":535},
  {"content":"\r\n\r\n پيرزنان و پير مردان پيش بودند * فكر طواف قبله‌گاه خويش بودند\r\nروز برائت از گروه مشركين بود * بيزارى از طاغوتيان و كفر و كين بود\r\nكى در پى جنگ و ستم بودند و پيكار * اين مردم از ظلم و كفر و كينه بيزار\r\nروز نهم مرداد سال شصت و شش بود * روزى كه دشمن در خيال كشمكش بود\r\nرفتارشان با مسلمين در مكّه ، گويى * چون كوفيان با مسلم اندر زشت‌خويى\r\nاوج قساوت بين و ژرفاى دنائت * جانباز هم ايمن نبود از آن خيانت\r\nپهلوى زن‌ها را ز فرط كين شكستند * بر سينه‌هاشان تير آتشبار بستند\r\nمانند جنگ كربلا آن صحنهء عشق * جنگى كه يكتا بوده اندر پهنه عشق\r\nآن فاسقان اخبار را تحريف كردند * دين خدا را بىجهت تضعيف كردند\r\nدر زير پاى شرطه ، اندر صحن ميدان * سُم‌كوب شد جسم شهيد راه ايمان\r\nاى كعبه ، اى بيت الحرام ، اى شهر ميعاد ! * خون شهيدان را مبر يك‌لحظه از ياد\r\nتا مهدى دين ، رهبر عالم ، به شمشير * بزدايد از دنيا بساط ظلم و تزوير\r\nاى شهر مكّه ! وادى امن خدايى * كه با پيام وحى خالق آشنايى\r\nهرگز مبر از خاطر خود كار ما را * جانبازى مرد و زن حقّ آشنا را\r\nاى كعبه بر طغيانگران احجار سجّيل * بار دگر بفرست با طيرا ابابيل\r\nنك « اوليايى » ثبت كن تاريخ دين را * آگه كن از عمق جنايت مسلمين را \r\n\r\nبه گل نشيند عشق\r\n به پاره‌پارهء گلبرگ لاله‌ها سوگند * به تكّه‌تكّه بدن‌هاى آشنا سوگند\r\nبه گونه‌هاى پر از شبنم و ستاره قسم * به عاشقان خداجوى بىريا سوگند\r\nبه قطره قطرهء خون‌ها كه در ره اسلام * فروچكيد به ايران و نينوا سوگند\r\nبه نوعروس سيه‌پوش غرق در ماتم * به هديه‌هاى زن پير روستا سوگند\r\nبه ناله‌هاى پر از سوز عاشقان كه سحر * كند صعود به درگاه كبريا سوگند\r\nبه چكّه چكّهء خوناب اشكِ در ره عشق * به نعش كودك بشكسته دست و پا سوگند \r\n\r\n","description":"","footnote":"","page_name":" 536 ","page_number":536},
  {"content":"\r\n\r\n به ارتشى و به سرباز و ملّت بيدار * به پاسدار و بسيجى رهگشا سوگند\r\nبه خواهران شكنجه كشيده در ره دين * به برّه آهو در پنجهء جفا سوگند\r\nبه جاى خالى نام‌آوران سنگر علم * به لخته‌لختهء خون‌هاى پربها سوگند\r\nبه روح پاك مجيد و حسن ، سليمانى * به آن ذبيح خداترس پارسا سوگند\r\nبه آن جهادگر پرتلاش سنگرساز * كه رفته باز كند راه كربلا سوگند\r\nكه اين بهار سرآغاز فصل پيروزى است * به قلب مادر غم‌ديده در عزا سوگند\r\nكه « اوليايى » ازاين‌پس به گل نشيند عشق * به ذرّه ذرّه شهيدان باصفا سوگند \r\n\r\nنويد فتح\r\n درونم سرودى دل‌انگيز دارد * يكى نغمهء شادىآميز دارد\r\nنوايى به آهنگ آيات رحمت * به هنگام باران پاييز دارد\r\nدلم با دف و ناى و چنگ و چغانه * سر زهد و تقوا و پرهيز دارد\r\nاميدى ز ژرفاى دل نرم‌نرمك * وزيدن بر اين دشت گل بيز دارد\r\nگهى پرتلاطم چو درياى جوشان * دمى حال بستان و پاليز دارد\r\nصداى سم اسب پيروزى از دور * نشان از تك و پويه و خيز دارد\r\nكميت ظفر با خبرهاى شيرين * شتابى به كردار شبديز دارد\r\nتو گويى كه پيكى ز سوى محمّد * پيامى ز قرآن به پرويز دارد\r\nسپاه ظفرمند اسلام پيروز * به كف جام پرشهد لبريز دارد\r\nبداند جهان « اوليايى » به فردا * درونم سرودى دل‌انگيز دارد \r\n\r\n","description":"","footnote":"","page_name":" 537 ","page_number":537},
  {"content":"\r\n\r\n\r\nايران ( 1318 )\r\nخانم ايران باقرى فرزند فضل الله در سال 1318 هجرى شمسى در روستاى مشك‌آباد از توابع استان اراك چشم به جهان هستى گشود ، چهارساله بود كه باتفاق خانواده از زادگاهش به تهران مهاجرت كرد و در اين شهر سكونت گزيد .\r\nخانم باقرى مىگويد : مادرم زنى هنرمند بود و در هنرهاى دستى مهارت داشت و از قريحهء شاعرى برخوردار بود و آوازى خوش داشت و هنگام مرگ در بيمارستان ترانهء مرا ببوس را خواند كه مورد توجه پرستاران قرار گرفت . پدرم نيز عاشق نقّاشى و شكار بود .\r\nخانم باقرى پس از اتمام تحصيلات ابتدائى ، دورهء متوسطه را در دبيرستانها ايران و فردوس قلهك و تجريش به پايان رسانيد و ازآن‌پس به استخدام سازمان برنامه و بودجه درآمد و در قسمت نقشه‌بردارى انجام‌وظيفه كرد و سرانجام در سال 1356 بازنشسته شد و هم‌اكنون عضو كانون نويسندگان ايران است .\r\nخانم باقرى از نوجوانى سرودن شعر را آغاز كرد خود مىگويد : در خانواده‌اى پرورش يافتم كه بيشترشان از قريحهء شاعرى برخوردار بودند . در دوره دبيرستان رسما به شعر و شاعرى پرداختم خانم شمسى فيسى دبيرش در كتاب « رهرو راه دلى » درباره وى مىنويسد : « در دبستان شاگردى داشتم كوچك ولى با روحى بزرگ نام او در شناسنامه صغرى ثبت شده بود ولى در دبستان همه او را ايران صدا مىكردند ، اين\r\n\r\n","description":"","footnote":"","page_name":" 538 ","page_number":538},
  {"content":"\r\n\r\nايران از دوران كودكى طبعى لطيف و روحى ظريف داشت ، او شعر مىگفت چه در دورهء دبستان و چه در دورهء دبيرستان كه ديگر عالم كودكى را پشت سر گذاشته بود . »\r\nخانم پوران فرّخ‌زاد نويسنده و مترجم نامور در كتاب كارنماى زنان كاراى ايران ديروز و امروز » درباره خانم باقرى مىنويسد : « ايران باقرى از شاعران زن معاصر در قالب‌هاى مختلف شعر مىسرايد و از شاعران بديهه‌سراى كنونى است ، او كه در اشعارش بيشتر ديدگاههاى اجتماعى و اقتصادى را مطرح مىكند بانوئى پرجنب‌وجوش و سرشار از انرژى است و بيشتر اوقاتش را به خواندن يا سرودن شعر و يا شركت در مجامع ادبى مىگذراند » .\r\nخانم باقرى كه نام ايران را تخلّص شعرى خود قرار داده در سال 1381 نخستين مجموعه شعر خود را بنام « صلح جهان اسلام » منتشر ساخت كه مورد استقبال قرار گرفت و سالهاست كه اشعارش در پاره‌اى از مطبوعات چاپ مىشود .\r\nخانم باقرى در مقدمهء مجموعه شعرش ضمن ارائه ديدگاههايش و فعاليت‌هايش در دوران زندگى از خانم محترم السادات بستان‌دوست استادش به گرمى ياد مىكند و خاطره مهربانيهايش را ارج مىنهد و در پايان بنام بانوى نمونه شعرى برايش مىسرايد كه بيت آخر آن اينست :\r\n كى ز خاطر مىبرم ؟ استاد مهرآموز خويش * كى رها سازم دمى ؟ دامان « بستان‌دوست » را \r\n\r\nدر گل‌افشان بهار و در بهشت آشتى\r\n اى بشر ، كاشكى از ظلم و خونريزى و جنگ * شوكت صلح و صفا را دوست‌تر مىداشتى\r\nكاش مهر و حرمت انسان ترا ارزنده بود * هر نژادى را ز خود كمتر نمىپنداشتى\r\nبىصلاح خلق عالم اين سلاح گرم را * روى هم با خون انسان‌ها نمىانباشتى\r\nاى كه بعد از مرگ چون قارون هزاران گنج را * بهر ورّاث حريص خويشتن بگذاشتى\r\nچون كبوترهاى شاد صلح با عشق و اميد * كاش در گلزار جان بذر وفا مىكاشتى\r\nبر فراز قلهء ايمان و عدل و اتحاد * پرچم سرخ و سفيد مهر مىافراشتى \r\n\r\n","description":"","footnote":"","page_name":" 539 ","page_number":539},
  {"content":"\r\n\r\n بارى اى خلق جهان شور بهاران را نگر * با بهار دوستىها كاش الفت داشتى\r\nدشمنىها ، كينه‌توزيها ندارد بهره‌اى * آشيان كن در بهشت پرشكوه آشتى \r\n\r\nدر سنگر شعر و قلم\r\n مرد راه درد مردم بودم و هستم هنوز * بر صفوف ننگ بىدردان نپيوستم هنوز\r\nبر مرام مردميها مىفشارم پاى جان * با وفادارى به عهد خويش پابستم هنوز\r\nآن سيه‌مستم كه هشيارانه پويم راه خود * ره بود روشن چه مىگوئى ؟ به بن بستم هنوز\r\nدوستان را دوستم بيگانه‌ام با دشمنان * نيست در دست فريب دشمنى دستم هنوز\r\nپيش چشم سروران وارسته‌ام گويا ولى * غم چه گر در ديدهء دونمايگان پستم هنوز\r\nميگساران را بكو دردىكش ميخانه‌ام * شاد و سرخوش از شراب عشق حق مستم هنوز\r\nنعره بركش از جگر « ايران » به مزدوران بگو * خالصم آرى ، صريح و پاك و يكدستم هنوز\r\nبا توان خويشتن در سنگر شعر و قلم * جان به كف من بر سر پيمان خود هستم هنوز \r\n\r\nدر زيارتگاه حافظ\r\n حافظ به خاك پاك تو سوگند مىخورم * ديوانه‌وار آمده‌ام در ديار تو\r\nتنها به قصد آنكه چو پروانه پر كشم * اى شمع شعر و عشق و هنر بر مزار تو\r\n* * * اينك تو را به « شاخه‌نباتت » قسم بگو * اكنون كه من به ياد وِىام او به ياد كيست\r\nآيا خيال عشق همان دخترك هنوز * در قلب اين فريفتهء بت‌پرست نيست ؟ !\r\n* * * آيا اگر شبى گذريم از ديار وِى * روحش به پيچ كوچهء او پر نمىكشد ؟\r\nآيا به ياد خاطره‌هاى گذشته‌ها * شبها شراب تلخ هوس سر نمىكشد\r\n* * * ديوان او بسوق گشودم به صد نياز * رندانه‌ام به عالم مستى جواب داد \r\n\r\n","description":"","footnote":"","page_name":" 540 ","page_number":540},
  {"content":"\r\n\r\n از شاهدش مپرس كه وفق مراد بود * در جام آرزو به من آن شب شراب داد \r\n\r\nمثل خود مثل خودم ، هستم\r\n كه‌ام كسى كه ندارد انيس و همنفسى * كبوترى كه اسير است در دل قفسى\r\nشكسته بال‌وپرش ليك با نداى قلم * براى مردم غم‌ديده بود دادرسى\r\nكسى كه پير هدف گشته در جوانى خويش * بدل نداشته جز عشق و آرمان ، هوسى\r\nتمام عمر شده حمله‌ور به ديو ستم * كمين نشسته به راهش به هر نفس عسى\r\nزنى كه نيست عروسك به بزم بىخردان * نبسته دل به ريا و هوس به خار و خسى\r\nزنى كه مثل خودش هست مست خاك وطن * زنى كه نيست در اين شهر خسته مثل كسى \r\n\r\nسرخ زبانى ستم ستيز\r\n آزادى بيان را با خون سرخ و جانم * از دشمنان قانون مستانه مىستانم\r\nجز شعر و سرفرازى از زندگى نخواهم * جز عشق و حق‌پرستى كى بوده بر زبانم\r\nوارسته‌اى اسيرم سيرم ز هستى خويش * تا كى چو بلبلى لال كنج قفس بمانم\r\nاز درّهء اسارت رد مىسپارم آرام * تا قلهء رهائى با همت و توانم\r\nهرجا قدم گذارم دورم ز نارفيقان * تنهاترين كبوتر ، در كنج آشيانم\r\nعمريست ميسرايم از رنج و درد مردم * اما به شهر شهرت بىنام و بىنشانم\r\nاز من بسى ترانه ماند در اين زمانه * در پيشگاه ملت اين بوده ارمغانم\r\nجز راه خود نجويم راه ريا نپويم * مدح خسان نگويم سوى خطا مخوانم\r\nببرى ستم ستيزم در پيش هر ستمگر * جان مىدهم به مستى در راه آرمانم\r\nتا زنده‌ام همينم جز نور حق نبينم * چون در پناه ايمان اى دوست در امانم\r\n« ايران » به سرفرازى عمر گران سر آرد * زيرا ز راه رفته راضى و شادمانم \r\n\r\n","description":"","footnote":"","page_name":" 541 ","page_number":541},
  {"content":"\r\n\r\n\r\nبىنام و بىنشانم و بىآشيانه‌ام\r\n بنشين شبى كنارم و بشنو ترانه‌ام * بسپار دل به ناله و اشك شبانه‌ام\r\nغم نامه‌هاى پرشررم را بخوان بشوق * آگاه شو كه سوخته جان زمانه‌ام\r\nبا پاى بسته بال شكسته تمام عمر * كنج قفس كبوتر بىآب و دانه‌ام\r\nسر را نسوده‌ام بدر آستان خصم * بنگر به شانه داغ دو صد تازيانه‌ام\r\nآتش بجانم از ستم روزگار تار * تارى شكسته‌ام كه نهان كنج خانه‌ام\r\nدر كام دشمنان بشر جام شوكران * زيراكه ظلمشان شده كوهى بشانه‌ام\r\nمن شعله‌هاى سركش بيداريم رفيق * در پهن‌دشت عشق و جنون بين ، زبانه‌ام\r\nمرگم فرا رسيده بيا يار هم‌نبرد * آگاه شو ز غيرت و شرم زنانه‌ام\r\nگشتم چو شمع شعله‌ورى قطره قطره آب * من غرق بحر درد و غمى بىكرانه‌ام\r\nافشاگر فجائع ادوار زور و زر * در سينه رازهاست مرا چون ، خزانه‌ام\r\nتاريخ خون نسل به نسل است شعر من * ظلم زمانه را سندى محرمانه‌ام\r\nاى آنكه بىخيالى و بىدرد و بىملال * بيگانه‌اى ز سوز و نواى ترانه‌ام\r\nاين‌سان مُصرّ مباش به ديدار من كه من * بىنام و بىنشانم و بىآشيانه‌ام \r\n\r\nزنان حماسه‌آفرين\r\n تو اى زن ، بهين رهبرى ، مادرى * به احقاق حق كوش و روشنگرى\r\nز افسونگرى دلبرى ، دور شو * در اين تيره‌شب چشمهء نور شو\r\nنگر عالمى را تو در كام جنگ * شده عرصه بر صالح خسته تنگ\r\nچه مردان پاكى كه چو گوهرند * به پيش ستم‌پيشه شير نرند\r\nدريغا ز بيداد نامردها * ز انسانيت وَز شرافت جدا\r\nبه ناموس زن حمله‌ور همچو گرگ * زده دشنه بر هر جگر همچو گرگ\r\nبه فرياد لبنان و ليبى نگر * كه مىخيزد از تار و پودش شرر\r\nبه دنيا و آوارگانى فقير * پريشان ، گرسنه ز جان گشته سير \r\n\r\n","description":"","footnote":"","page_name":" 542 ","page_number":542},
  {"content":"\r\n\r\n نگر ننگ اين آدميزاد را * فرو شد به زر ، طفل نوزاد را\r\nاگر زن نكوشد به راه نبرد * جهان را به آتش كشد خشم مرد\r\nنبرد زنان چيست و الا شدن * ز هر خواهش دل مبرا شدن\r\nسپردن ره سرخ بالندگى * رها گشتن از هر سرافكندگى\r\nبه آموزش نوجوانان خويش * نهادن بسى مايه از جان خويش\r\nزن پاك‌دامن ، زن پارسا * چو خواهى به عالم تو صلح و صفا\r\nخدا را ، بينديش و هشيار شو * ز خواب قرون ، خيز و بيدار شو\r\nخوشا عزم و ايمان ، خوشا خواستن * خوشا روز و شب ، شور برخاستن \r\n\r\nغم مخور « ايران » كه ايران مىشود گلگشت گيتى\r\n كشورم ايران تو را چون جان شيرين دوست دارم * با تمام عشق و ايمان جان براهت مىسپارم\r\nشرمسارم ارمغانم را پذيرا باش زيرا * نقد عمرم را به راه افتخارت مىگمارم\r\nآن‌چنان هستم اسير خاك گل‌بويت كه چندى * تا كه بيرون مىگذارم پا ز مرزت بىقرارم\r\nهر زمانى را كه بودم دور در غربت ز پيشت * شاخه‌ى خشك خزان بودم ولى اينك بهارم\r\nواژه‌اى زيباتر از خاك گهربار وطن نيست * واى بر من جز در آغوشت اگر باشد مزارم\r\nمىدهم پرواز نامت در سپهر و بام عالم * سرزمين بىنظيرم بىتو من بىاعتبارم\r\nمىگذارم توتياى خاك پاكت را به چشمم * اى تو شمع آرزو در شعله‌ات پروانه وارم \r\n\r\n","description":"","footnote":"","page_name":" 543 ","page_number":543},
  {"content":"\r\n\r\n سالهاى سال زير چكمه‌هاى ظلم و يورش * بوده‌اى در خون شناور اى سمند پايدارم\r\nبازهم در سايه ايثار خلق پاك‌بازت * مىشوى آزادتر ، آبادتر ، اميدوارم\r\nتا شود فرياد سرخم ارمغان عشق مردم * پايدارم در صداقت در سرودن استوارم\r\nبا غرورى ژرف‌نام پرشكوهت را به شادى * همچو مُهرى زرنشان در پاى شعرم مىگذارم\r\nغم مخور « ايران » كه ايران مىشود گلگشت گيتى * مىشوى اى خاك پرگوهر غرور و افتخارم \r\n\r\nبنام و حرمت ميهن ، تخلص مىكنم ايران\r\n من از مردن نمىترسم به روى مرگ مىخندم * مكن بيهوده تهديدم ، مده ، اى بىخبر پندم\r\nسراپا شورم و شادى شرارم در دل دشمن * در دروازه دل را به روى درد مىبندم\r\nبه جرم حق‌پرستيها و بيزارى ز پستىها * بجرم پاك بودن ، نيك‌انديشى در اين بندم\r\nمدان چون بيد لرزانم تو اى جلاد مىدانم * كه پيش سيل غم محكم‌تر از كوه دماوندم\r\nبنام و حرمت ميهن تخلص مىكنم « ايران » * درون آتش پيمان عشقم همچو اسپندم \r\n\r\nتو اى حماسهء تاريخ ميهنم ايران\r\n من از ديار اميرم همان « امير كبير » * همان شكوه شهامت وزير باتدبير\r\nهمان‌كه شهرت و نامش بروزگار ستم * به رادمردى و آزادگى است عالمگير\r\n* * * همان نمونه‌ترين نامدار ايرانى * كه شد به درگه ايمان خويش قربانى\r\nهمان‌كه ريشهء فرهنگ جاودانه ماست * همان‌كه بوده كلامش همه درافشانى \r\n\r\n","description":"","footnote":"","page_name":" 544 ","page_number":544},
  {"content":"\r\n\r\n* * *\r\n يگانه عاشق بىباك خاك پاك اراك * كه از شهادت او شد دل وطن غمناك\r\nچو بود چشمه جوشان دانش و بينش * چو بود رويش انديشه ، شوكت ادراك\r\n* * * سعايت از همه سو بود و ناصر الدين شاه * شد اى دريغ ز تفتين مادرش گمراه\r\nگهر به صحنهء حمام « فين كاشان » ريخت * به خون خويش فروشد يگانه‌اى آگاه \r\n\r\nساغر\r\n شدم رسواى تو رسواترم كن * بسوزان هستىام ، خاكسترم كن\r\nخوش آن ساغر ، كه مىبوسد لبت را * نخواهم مى ز دستت ساغرم كن \r\n\r\nافسون\r\n اى دلبرى ، كه خواستى از دلبرى مرا * كردى رها بخاطر آن ديگرى مرا\r\nديدى دوباره آمدم و كردمت اسير * بر سر گذار افسر افسونگرى مرا \r\n\r\nسوختم ، مردانه\r\n ما چو ، بر آن محرم نامهربان دل باختيم * خويش را برديم از خاطر به او پرداختيم\r\nدم فروبستيم و جان داديم و نشكستيم عهد * در ميان آتش غم ، سوختيم و ساختيم \r\n\r\nرسواى بىپروا\r\n آبرو در راه عشقى جاودان معنا ندارد * عاشق جانباز از رسوا شدن پروا ندارد\r\nميفشاند اشك حسرت مىرود با سر ، به خوارى * هيچ كارى باره و با مردم دنيا ندارد \r\n\r\n","description":"","footnote":"","page_name":" 545 ","page_number":545},
  {"content":"\r\n\r\n\r\nايرج ( 1347 )\r\nايرج قبادى ، كه در شعر تخلّص به نام مىكند ، فرزند على ، در آذرماه 1347 شمسى در سراب سعيد كرمانشاه قدم به جهان هستى نهاد .\r\nقبادى تحصيلات ابتدايى و قسمتى از متوسّطه را در زادگاهش فراگرفت . ازآن‌پس به خدمت سربازى رفت و پس از پايان دورهء نظام‌وظيفه به تحصيل ادامه داد .\r\nآنگاه به استخدام آموزش و پرورش درآمد و در حال حاضر به عنوان مربّى نقّاشى در مدارس كرمانشاه به خدمت اشتغال دارد .\r\nايرج بااين‌كه در آغاز جوانى است ، در سرودن شعر از استعداد و قريحهء كافى برخوردار مىباشد و مضامين شعرش بيشتر تابلوهايى است كه از مشاهدات خود ترسيم مىكند و شكوفايى شعرش آيندهء درخشان او را نويد مىدهد .\r\n\r\nسراى درد\r\n در پيش روى من درى آهسته باز شد * همچون دهان محتضرى پيش پاى مرگ\r\nخاموش از تنفّس بىمحنت حيات * سرشاد از تعفّن نفرت‌فزاى مرگ\r\n* * * در آن سراى وحشت يأس‌آورى كه داشت * مفهوم ترسناك هزاران هزار درد\r\nكم‌كم ز گوشه گوشهء با خويش گفتگوى * در ذهن من خزيد هزاران نگاه زرد \r\n\r\n","description":"","footnote":"","page_name":" 546 ","page_number":546},
  {"content":"\r\n\r\n* * *\r\n مىخواستم به دست هنرآفرين خويش * پاييز عمر آدميّت را كشم به بوم\r\nامّا به روى بوم چه‌سان جاى مىشود * دنيايى از مذلّت و نفرين بخت شوم\r\n* * * گفتم به خود خزان محبّت رسيده است * بيهوده خو ، به وادى ترديد مىكنم\r\nآثار زنده‌ايست ز نقاش روزگار * از رسم آنچه سود كه تقليد مىكنم\r\n* * * آنجا ز باد نفرت همزاد رنج و فقر * فانوس مهر و عاطفه خاموش گشته است\r\nحتّى كه در نگاه اهالى ساده‌اش * شرم و وقار نيز فراموش گشته است\r\n* * * بيغوله‌وار قلعهء افسانه گونه‌اى است * زندان بويناك تباهىفزاى روح\r\nمحبوس بىشمار در آن هست و جرمشان * بيمارى است و پيرى و فقر و فناى روح\r\n* * * اين بنديان بىكس درمانده عليل * تا ژرفناى عجز به يكباره رفته‌اند\r\nاز ياد زندگانى و حتّى ز ياد مرگ * اين رانه‌هاى بىكس بيچاره رفته‌اند\r\n* * * شب‌ها در آن مغاره هم‌آغوش خفته است * كابوس‌هاى گنگ و روان‌كاه و بىامان\r\nاشباح خاطرات تب‌آلودهء مخوف * مغشوش و خوابناك در اذهان گيجشان\r\n* * * دور از گروه ژنده مفلوك بىاميد * آن جمع مسخ‌گشتهء سر تا به پا نگاه\r\nتنها و دل‌شكسته و مطرود مىگريست * زالى ز ناسپاسى فرزند دل‌سياه\r\n* * * در آن فضاى رخوت دردآورى كه بود * كانونى از زنان تراشيده موى پير \r\n\r\n","description":"","footnote":"","page_name":" 547 ","page_number":547},
  {"content":"\r\n\r\n ديدم به حال بهت ، پرىوار دخترى * دستش به زير چانه و محجوب و سربه‌زير\r\n* * * شيون‌كنان به ياد عزيزى كه مرده بود * مفلوجى از غريبى خود شكوه ساز كرد\r\nبا گريه خنده‌هاى عبث بود و بعد آن * آواى نى ز راديو بود و نواى درد\r\n* * * نزديك شد غروب و در آن جمع خسته روح * آتشفشان عقدهء ديرين فرونشست\r\nشايد كه حال ديگرى آغاز گشته بود * حالى كه در محبّت و ساز و غروب هست\r\n* * * آنجا به‌سان خانهء طاغوتى است و هيچ * با ميل خويشتن كسى آنجا نمىرود\r\nامّا در آن به خاطر هر قلب دردمند * يك جان چه بىمضايقه فرسوده مىشود \r\n\r\nرفوى فقر\r\n آيد نداى رنج به گوش از گلوى فقر * در شهر ، زشت نيست به‌جز هاىوهوى فقر\r\nباز آن صداى عربده در غايت ستوه * باز آن خروش مست شراب سبوى فقر\r\nدردى دگر كجاست چو اين كآبروى مرد * تا باتلاق ننگ برد آب جوى فقر\r\nدر كارگاه كهنهء هستى تمام عمر * كارى نكرده‌ايم به غير از رفوى فقر\r\nسخت است عزم كوچ به دنبال افتخار * با رهنماى ژنده بىآبروى فقر\r\nآن سال‌ها كه بود جوانى و شور و حال * نامى نه از نياز و نه در خانه بوى فقر\r\nاحساس مىكشيد مرا هم به‌سوى شعر * تقدير مىكشانَدَم اينك به‌سوى فقر\r\nكو آنكه زنگ فقر زدايد ز روزگار ؟ * تا كى شود به رنگ و ريا شستشوى فقر ؟ \r\n\r\nشاخهء شكسته\r\n آن مرغ وحشىام كه گريزان ، هراسناك * ديرى است ز آشيان تعلّق پريده‌ام\r\nمجروح و تشنه كامم و از لطف روزگار * تنها غريو تندر گردون شنيده‌ام \r\n\r\n","description":"","footnote":"","page_name":" 548 ","page_number":548},
  {"content":"\r\n\r\n با رنج ظالمانهء جانكاه سرنوشت * آسيمه سر به مأمن رؤيا خزيده‌ام\r\nكار من از تباهى عمرم گذشته است * درمانده‌تر ز خويش كسى را نديده‌ام\r\nمن لالهء ديار فراسوى محنتم * من طعم شوكران خزانى چشيده‌ام\r\nمن شاخهء شكستهء دست حوادثم * تا پاى ريشه‌هاى فلاكت خميده‌ام \r\n\r\nپهلوان\r\n پهلوان در ازدحام مردم اطراف خويش * ميله‌اى پرمغز و پولادين به دندان خم نمود\r\nتا بگويد قصّه‌اى از روزگار باستان * جوشنى پوشيد و آنگه خويش را رستم نمود\r\n* * * من همانم رستم دستان كه چون خشم آورم * تاب مشتم را نيارد هيچ خارايين تنى\r\nپنجه با من در فكندن كار هركس نيست ، نيست * شير مردى بايدم ، شير افكنى ، شيراوژنى . . .\r\n* * * گام برمىداشت در ميدان به‌سان تهمتن * قامتش را راست مىكرد و صدايش را بلند\r\nچشم‌هايش مىدرخشيد از نشاط كار خويش * با طنين نعره‌هايش لرزه بر تن مىفكند\r\n* * * من همانم رستم دستان كه رخشم روز رزم * چون بتازد زير پايش عرصه‌ها دارد ز ابر\r\nگر كه بنويسند نامم بر سپهر بيكران * جاى باران گرز و تيغ و نيزه مىبارد ز ابر . . .\r\n* * * بعد از آن مارى ز خورجينش برون آورد و گفت : * اينكه بينى از نژاد اژدهايى اژدر است\r\nآنكه گويد كيسهء زهرش برون آورده‌اند * همچو مرد آيد به پيش و آورد نزديك دست . . .\r\n* * * پهلوان بر پشت خوابيد و سه مرد پيلتن * تخته سنگى سهمگين بر سينه‌اش بگذاشتند\r\nهر سه تن با پتك بر سنگ مهيب سخت جان * تا شكست از قدرت خود ضربه‌ها مىكاشتند \r\n* * *\r\n\r\n","description":"","footnote":"","page_name":" 549 ","page_number":549},
  {"content":"\r\n\r\n پهلوان برخاست از جا ، خسته ، خاك‌آلود ، ليك * سرخوش از تحسين مردم بود و از اعجابشان\r\nلحظه‌اى ديگر عرق ريزان ز سرتاپاى ، سخت * بست زنجيرى به بازو با نگاهى خون‌فشان\r\n* * * چشم گرداند و نگاهى كرد مردم را و گفت : * دست حاجت پيش دونان بدترين درد است ، آه !\r\nاى كه مىگويى غلام شاه مردانم ، كنون * پهلوان را سرفكنده پيش نامردان مخواه\r\n* * * تا به زور بازوانم بگسلم زنجير را * عاشق مولا بلند اينك بگويد يا على !\r\nحقّ نگهدارت جوان ، پشت و پناهت كردگار * زنده باشى پهلوان ، پاداش كارت با على\r\n* * * سايه‌ها بر خاك مىشد مات و كم‌رنگ و دراز * رفت پشت كوه خورشيد جهان‌افروز نيز\r\nگاه پايان نمايش آمد و تنگ غروب * پهلوان گفت اى خدا شكرت ، گذشت امروز نيز . . .\r\n* * * سال‌هايى بىثمر بگذشت و هر سالى كه رفت * يادبودى ، حسرتى ، دردى ، غمى برجا گذاشت\r\nفصل‌هاى عمر مردى طى شد و او را رسيد * آن زمستانى كه پايانش دگر عيدى نداشت\r\n* * * سوز سرما دست‌ها را در گريبان‌ها فشرد * باد هم بر سوز جانكاه زمستانى فزود\r\nپيرمردى ژنده‌پوش و كيسه بر دوش آمد - و * كيسه‌اش را از بساط كار خود خالى نمود\r\n* * * ژنده‌هايش را ز تن كند و در آن دم ديده شد * يك‌تن لرزان و پير و لاغر و بيمارگون\r\nيك جهان از نقش‌هاى مرده بر بازوى و كتف * نقش جنگ و عشق و اندوه و مى و مينا و خون\r\n* * * رهگذرهايى كه ديدند و به آنجا آمدند * زود فهميدند آهنگ نمايش دارد او\r\nاز سر هر كوچه‌اى جمعى به دورش حلقه زد * حرفها بود و سپس ، زخم زبان از چارسو \r\n\r\n","description":"","footnote":"","page_name":" 550 ","page_number":550},
  {"content":"\r\n\r\n* * *\r\n پهلوان ديگر هوا سرد است سرما مىخورى . . . * با تو هستم ، هاى ! كم كن زود از اينجا سايه‌ات . . .\r\nاز در دكّان برو يك جاى ديگر پهن كن * اين بساط خنده و اين ديزى بىمايه‌ات\r\n* * * چون مذابى جارى و سيّال مىجوشيد غم * در دل فرسودهء زخم آشناى پيرمرد\r\nاخترى در كهكشان چشم او سوسو نمود * كودكانه در درون خويش لختى گريه كرد\r\n* * * خم شد و برداشت پيراهن ز خاك و گفت : آخ * پيش سوز سينهء من سوز سرما سخت نيست\r\nپهلوان ديگر نگوييدم كه دانم نيستم * هيچ موجودى در اين دنيا چو من بدبخت نيست \r\n\r\n« دوبيتىها »\r\n شميم گل ز باغى كرد مستم * به آنجا رفتم و لختى نشستم\r\nچو جام هستىام سرشار مىگشت * ز مستى شاخهء گل مىشكستم\r\n* * * چو در آيينه بينم روى خود را * ز خود پرسم كه در آيينه اين كيست\r\nسكوت بىقرارى هست و آن‌گاه * دلم گويد كه اين هم آشنا نيست\r\n* * * شبى بود و نسيمى بود و ماهى * پناهى بود و اشكى بود و آهى\r\nدر آن ساعت به قلبم رازها گفت * فسون نغمه‌پرداز نگاهى \r\n\r\n","description":"","footnote":"","page_name":" 551 ","page_number":551},
  {"content":"\r\n\r\n\r\nايزدى ( 1322 - 1255 )\r\nشيخ محمد خان كازرونى كه در شعر ايزدى تخلّص مىكرد در سال 1255 هجرى قمرى برابر 1218 شمسى در كازرون فارس تولّد يافت . پدرش از مردم بوشهر بود به كازرون آمد و دختر كلب‌على خان كازرونى را بزنى گرفت و شيخ محمّد نيز در كازرون زاده شده . اجدادش حكمرانى كازرون را به عهده داشتند . سيد احمد ديوان‌بيگى در حديقة الشعراء درباره شيخ محمد خان مىنويسد : « در اوايل عمر مقدمات صرف و نحو و معانى و بيان را ديد و خطّى هم دارد . بعد از يقين بر اينكه ديگر حكومت بوشهر را نخواهند ديد . در كازرون توقف و سكون اختيار و به همان مداخل ملك موروثى مادرش معاش مىگذراند . مردى معقول مؤدّب موقّر است . طبعى هم دارد اقسام شعر را هم مىگويد ، در اوائل به قصيده و مسمّط مدايح حكام و امرا مىپرداخت ، اين اوقات آنها را تارك است و گاهى غزل و رباعى مىگويد و در سال 1300 قمرى ( 1265 شمسى ) به شيراز آمد . »\r\nشيخ محمد خان سفرى به هندوستان كرد و با مشايخ صوفيه آن ديار درآميخت و به سير و سلوك در رهگذر عرفان پرداخت و مشرب تصوّف يافت . ديوان اشعارش با دو مثنوى ( حسن‌نامه ) و ( عشق‌نامه ) او در دو نوبت به چاپ رسيد .\r\nايزدى پس از اقامت چند سال در هندوستان به ايران بازگشت و در تهران توقف كرد و مدّت پنج سال در اين شهر با شاعران و اديبان معاشرت و مصاحبت كرد . وى\r\n\r\n","description":"","footnote":"","page_name":" 552 ","page_number":552},
  {"content":"\r\n\r\nتأليف ديگرى دارد بنام مثنوى مطالع الانوار كه تاكنون به چاپ نرسيده است .\r\nايزدى ازآن‌پس به شيراز رفت و تا آخر عمر در آن شهر زيست و سرانجام در سال 1322 هجرى قمرى برابر 1283 شمسى چشم از جهان فروبست و در گورستان بىبى دختران مدفون گرديد .\r\n\r\nبىخبر\r\n مادر دهر نزايد پسرى بهتر از اين * صدف حسن ندارد گهرى بهتر از اين\r\nمانده‌ام چشم‌به‌راهش همه‌شب تا به سحر * كه شب قدر ندارد سحرى بهتر از اين\r\nمن نگويم كه لب چون رطبش مىگويد * شجر حسن نيارد ثمرى بهتر از اين\r\nبر من خسته دل اى جان به تغافل مگذر * بر سر كشتهء خود كن گذرى بهتر از اين\r\nچند سوى من مسكين به حقارت نگرى * دارم از چشم تو چشم نظرى بهتر از اين\r\nسيمگون چهره‌ام از خاك درت گشت چو زر * هيچ اكسير ندارد اثرى بهتر از اين\r\n« ايزدى » در غم او بىخبر از خويش شدى * باخبر باش كه نبود خبرى بهتر از اين \r\n\r\nلطافت طبع\r\n چنان گداخت خيال رخ تو جان و تنم * كه نيست غير خيالى ، درون پيرهنم\r\nمرا هواى تو آن‌سان ز خود رهائى داد * كه با هواى تو نبود ، خبر ز خويشتنم\r\nبه خاك پاى تو جان مىدهم بدان اميد * كه خاك پاى تو سازند زينت كفنم\r\nمرا ز ميكده يكدم هواى صومعه نيست * مگر سرشته از اين آب و خاك شد بدنم\r\nبه تاب رفته دلم زان كمند مشكينت * كه كرده است جگر خون چو ناله ختنم\r\nهزار بار گرم پوست بركند دشمن * به دوستى كه دل از چون تو دوست برنكنم\r\nبرفت نام لبت بر دهان من روزى * هنوز طعم شكر مىدهد لب و دهنم\r\nز « ايزدى » اگرت نيست باور اين دعوى * به بين لطافت طبع و حلاوت سخنم \r\n\r\n","description":"","footnote":"","page_name":" 553 ","page_number":553},
  {"content":"\r\n\r\n\r\nخطر راه عشق\r\n به گردابى فتاد از عشق او دل * كز آن بيرون شدن كارى است مشكل\r\nبسى گشتى در اين دريا فروشد * كه نامد تخته‌اى از وى به ساحل\r\nالا اى ساربان محمل فرود آر * چه مىرانى كه پيدا نيست منزل\r\nخطرناك است راه عشق ، هشدار * بسى دل مانده اينجا پاى در گل\r\nبتى دارم كه ز نار دو زلفش * هزاران دين و مذهب كرده باطل\r\nبسى بر گرد هر بتخانه گشتم * نديدم بت بدين شكل و شمايل\r\nخوش آن دم كز ، سرمستى دگر بار * كنم دستى در آغوشش حمايل\r\nگشايم حلقه‌ها زان زلف مشكين * دل مسكين رهانم زان سلاسل\r\nكشد گر زارم از شمشير ابرو * سپارم جان و بوسم دست قاتل\r\nندارد « ايزدى » از دامنش دست * كجا عاقل پذيرد پند جاهل \r\n\r\nبخشى از يك چكامه\r\n اى ز وصالت دلم شكفته و خرّم * خرّمى و وصل روى خوب تو توأم\r\nاصل تو چون نوبهار مايهء شادى * هجر تو چون روزگار دايهء هر غم\r\nدرد گر از توست گو مبادش درمان * زخم كه از توست گو مباش مرهم\r\nقوت روان است اگر با دست كنى زهر * قوت جان است اگر به جام كنى سم\r\nسروقد اى به قامت آفت كشمير * سيم‌برا ، اى به طرّه طيرهء ديلم\r\nروز بهار است و خلق از در شادى * بهر تماشاى باغ و راغ مصمّم\r\nآن شده با شاهدى رفيق و موافق * اين شده با مهوشى مصاحب و همدم\r\nآن يك در جام كرده بادهء خلّر * روين يك سرمست گشته از مى در غم\r\nمنت يزدان پاك را كه ز وصلت * عيش بهاران مراست جمله مسلّم\r\nدارم از قد و چهر و عارض خطت * سرو و گل و لاله و بنفشه فراهم\r\nليكن در طرف جويبار نديدم * بر سر سرو از كلاله مشكين پرچم \r\n\r\n","description":"","footnote":"","page_name":" 554 ","page_number":554},
  {"content":"\r\n\r\n چهرت ماند به گل ولى نشنيدم * كاور داز تاب باده نوگل شبنم\r\nلاله بود داغدار و عارض پاكت * داغ جدائى نهاده بر همه عالم\r\nخواندم خط تو را بنفشه و ليكن * در همه فصلى بنفشه تازه و خرّم . . . \r\n\r\nحرم قدس\r\n از ازل گر دل ما عشاق و ديوانه نبود * تا ابد منزل ما گوشهء ويرانه نبود\r\nدر دل ما هوس سبحه و ذوق زنّار * بود آن روز كه اين كعبه و بتخانه نبود\r\nجان ما خسته‌دلان در حرم عالم قدس * با غمت خويش بد آن روز كه بيگانه نبود\r\nگر نُبد عشوهء شيرين‌لب شورانگيزت * كار ما با لب جام و لب پيمانه نبود\r\nور نه با درد غم آميخته گشتى گل ما * دل ما را هوس عرضهء ميخانه نبود . . . \r\n\r\nطبيعت روحانى\r\n باز رخ ز ما بنهفت آن نگار روحانى * اى دل از وفا خون شو ، تا كى اين گران جانى\r\nجز نهال مهر او ، كى نشانم اندر دل * گر همه مرا ندهد بار جز پشيمانى\r\nشيخ و سبحه و دستار ما و جام و زلف يار * اين بما مبارك باد ، آن به شيخ ارزانى\r\nاى طبيب روحانى ، رخ به « ايزدى » بنماى * باشد آنكه بيمارت جان دهد به آسانى \r\n\r\nوصل تو\r\n وصل تو \r\n اى پرده گرد « كعبه » گر آن صنم برآيد * حاجى ز شور عشقش مست از حرم برآيد\r\nنقّاش نقش بندد ، گر چهر آتشينش * آتش به صفحه افتد ، دود از قلم برآيد\r\nدر تن رمق نمانده است عشاق مبتلا را * كز آن نگار خانه ، كى اين رقم برآيد \r\n\r\n","description":"","footnote":"","page_name":" 555 ","page_number":555},
  {"content":"\r\n\r\n بر خاك كشتگانت روزى ز لطف بگذر * تا سوخته روانى ، در هر قدم برآيد\r\nازبس‌كه خورده‌ام خون از حسرت لقايت * از خاك من پس از مرگ شاخ بقم برآيد\r\nوصل تو تلخى مرگ شيرين كند به كامم * گر همدمم تو باشى ، آن دم كه دم برآيد \r\n\r\nمبتلاى عشق\r\n باشد دل بلاكش من مبتلاى عشق * بر جان خويشتن بخريدم بلاى عشق \r\n\r\nبه راه تو\r\n دست اميدم اى صنم ، چون نرسد به گردنت * خاك شوم به راه تو ، بو كه رسد به دامنت \r\n\r\nجلال و كمال\r\n اى ز جمال ، آيت جلال تو پيدا * اى ز جلالت ، كمال ذات تو پيدا \r\n\r\nرباعى\r\n اى يار ، دواى دل بيمار بيار * يعنى قدمى به رغم اغيار بيار\r\nاسلام مرا چو نيست ترسايى بخش * چون سبحه گسسته گشت ز نار بيار \r\n\r\n","description":"","footnote":"","page_name":" 556 ","page_number":556},
  {"content":"\r\n\r\n\r\nايمان ( 1354 )\r\nايمان طرفه ، فرزند محمّد امين ، در سال 1354 هجرى شمسى در شهر آبادان تولّد يافت . تحصيلات ابتدايى را در زادگاهش به انجام رسانيد و دورهء متوسّطه را در تهران به پاى برد و در رشتهء علوم تجربى ديپلم دريافت كرد .\r\nايمان طرفه دربارهء شروع شعر و شاعرى خود چنين گويد : « يادم نيست اوّلين بار كى بود كه دست به قلم بردم ؛ به‌هرحال تا يكى دو سال اوّل ، شعر را جدّى نگرفتم ، چون گمان نمىكردم شعر اين‌گونه گريبان گيرم شود و رهايم نكند . به واسطهء شركت در مسابقات دانش‌آموزى و كسب رتبه‌هايى در سطوح مختلف تشويق شدم كه بهتر و بيشتر بگويم و بنويسم . هم‌اكنون با اين آثار ششمين سال از سياه مشق‌هاى اوّليه‌ام مىگذرد .\r\nايمان از زنانى است كه همان گونه كه خود مىگويد در مسابقات دانش‌آموزى بين شهرها و استان‌ها و سراسر كشور شركت جسته و رتبه‌هاى اوّل را در شعر كسب كرده است و نشان مىدهد كه در شعر آيندهء درخشانى پيش‌رو دارد .\r\n\r\nعيد خنجر\r\n شكست پشت بلورين آب در عطشت * شكفته گشت گل آفتاب در عطشت\r\nدويد خون جبين فرات در رگ خاك * به جوش آمده خون ، دل كباب ، در عطشت \r\n\r\n","description":"","footnote":"","page_name":" 557 ","page_number":557},
  {"content":"\r\n\r\n در آن سؤال دمادم به‌سان تشنه‌فرو * و يك سكوت سراسر جواب در عطشت\r\nبه كامِ خنجرش آن روز عيد قربان بود * كه كرد خون خدا را سراب در عطشت\r\nبه آب خورده قسم تيغ تشنه‌ام امروز * كه سير گردد از التهاب در عطشت \r\n\r\nارتفاع بىسر\r\n تشييع كرديم خود را ، در شامگاهى مكدّر * تشييع كرديم خود را ، تا بارگاه كبوتر\r\nعصيان سرخ شكنجه ، بر جانت افكند پنجه * ما را به پران به اوجت ، اى ارتفاع تو بىسر\r\nته مانده‌هاى صبورى ، ماندند و آهى بلورى * وقتى به آتش كشيدت ، غم بوسهء سرخ خنجر\r\nشش‌بار مهتاب لغزيد ، در پاى چشم تو خنديد * يك‌بار ديگر بخندان ، اى آفتاب مكرّر\r\nبعد از مجازات آهت ، گل اشكهاى نگاهت * تشييع كرديم خود را ، تا بارگاه كبوتر \r\n\r\nتاول\r\n بر داغهاى تَف زده‌ام آه مىگريست * پاى آبله ، قدم‌به‌قدم راه مىگريست\r\nبا تيغ سوز زمزمه‌ام سر بريده شد * يك كهكشان ستاره ، و يك ماه مىگريست\r\nنخلى به استغاثهء باران نشسته بود * آرام ضجّه مىزد و گهگاه مىگريست\r\nتنهايى عبور مرا درك مىكند * آن شب كه انتظار تو را آه مىگريست\r\nاى خاك خيس از عرقِ شرم ، گو كجاست * آن صبر قد خميده كه در چاه مىگريست \r\n\r\nشرم\r\n جوشيد شعر سرخِ خداوند در زمين * لبّيك‌هاى ناب ، غزل‌هاى آخرين\r\nدر لحظه‌هاى صاعقه اعجاز مىكنند * رعدند ؟ نه ، و برق ؟ نه ، اعجاز آتشين\r\nپيوند خورده است قدم‌هاى گرمتان * از تنگه‌هاى زخم و جنون ، تا دل برين\r\nديرى است اينكه ما به تواضع نشسته‌ايم * تا گل دهد بهار تو ، اى زخم بر جبين\r\nبعد از طلوع دست تو آرش افول كرد * اى افتخار سبز ! كمانگير برترين \r\n\r\n","description":"","footnote":"","page_name":" 558 ","page_number":558},
  {"content":"\r\n\r\n با واژه‌هاى لال كه يارى نمىكنند * از خون ماندگار تو شرمنده‌ام همين ! \r\n\r\nشور\r\n سبزِ سبز در سر تمام كوچه‌هاى زرد * گرمِ گرم در دل تمام سينه‌هاى سرد\r\nبالمان پُر است از صداى بال جبرئيل * شور آسمان ببين براى بال ما چه كرد\r\nچون ستاره ذبح مىشويم پاى آفتاب * ذبح مىشويم پاى گردباد همچو گرد\r\nمىتند خزان دوباره تارهاى خود ، و ما * سبزِ سبز در سر تمام كوچه‌هاى زرد \r\n\r\nغبار حنجره‌ها\r\n راهى مرا به اوج كبوتر نمانده است * - يك انعكاس بال - و ديگر نمانده است\r\nمن پشت دست پنجره را داغ كرده‌ام * زيرا در او حضور كبوتر نمانده است\r\nما در غبار حنجره‌ها دفن گشته‌ايم * جز ناله هيچ از آن‌همه حنجر نمانده است\r\nيك ارتفاع پشت تو را دار مىزند * يك حلقه دار - مثل تو - بىسر نمانده است\r\nاين فصل ، فصل كوچ خدا از كوير ماست * صحراى ما ز « قارعه » بهتر نمانده است\r\nهرچند در عبور زمين پابرهنه بود * در كوچه جاى پاى پيمبر نمانده است\r\nبا من بخوان در آينه‌ها ركعتى جنون * يك سجده زان جنون مكرّر نمانده است\r\n. . . باور مكن كه پاى رسيدن شكسته است * يك گام بيشتر به ابو ذر نمانده است \r\n\r\nحادثهء رفتن\r\n پرنده رفت و قفس ماند و يكّه‌تازى غم * سپرد بال‌وپرم را به دست بازى غم\r\nنشسته‌ايم من و بغض و چشم ابرآلود * سروده‌ايم غروبى به همنوازى غم\r\nبه ذهن حادثهء رفتنت نمىگنجد * پر است گرچه نگاهم ز دل‌گدازى غم\r\nبراى شمع حضورت چه دست‌هاى دعا * چه سجده‌هاى غريبى به جانمازى غم\r\nچه اشك‌هاى سترگى به گاه بدرقه‌ات * نشانده است دلم را به دست‌يازى غم \r\n\r\n","description":"","footnote":"","page_name":" 559 ","page_number":559},
  {"content":"\r\n\r\n نگفتنيست به صورت ، اگرچه مىبينم : * پرنده رفت و قفس ماند و يكّه‌تازى غم \r\n\r\nديدار\r\n يك واژه مانده است و تو را جار مىزنيم * بر آستان گام تو رخسار مىزنيم\r\nبر بام‌هاى سبز دعا نقش بسته است * گلدسته‌هاى نام تو را جار مىزنيم\r\nهيچيم در نگاه تو و خويش را تمام * در ارتفاع چشم شما دار مىزنيم\r\nروزى به دل‌شكستگىام مرهمى رسد « 1 » * آيا لبى به بوسهء ديدار مىزنيم ؟ \r\n\r\nتشنه\r\n عجب غم غريبى است ؛ كنار آب تشنه * چه بوتهء عجيبى است ، كنار آب تشنه\r\nپس از خروش صد اشك به ريشه‌ام رسيدى * دلم درخت سيبى است كنار آب تشنه\r\nدر التهاب خورشيد ، در ازدحام يك رود * زبان پرشكيبى است كنار آب تشنه\r\n. . . و يك فرات مشتاق در آن دو دست جوشيد * عجب لب نجيبى است ! كنار آب تشنه \r\n\r\nبه حضرت رقيه عليها السّلام\r\n هم صحبت غم ! به گفت‌وگويم بنشين * تا شعر ببارد و به رويم - بنشين\r\nتاريك‌ترين ظهر ز چشم تو گذشت * اى ماه سه‌ساله روبه‌رويم بنشين \r\n\r\nخون مولا\r\n كشتيد و نمرده‌ام كه دريا زنده‌ست * تا تابش آفتاب صحرا زنده است\r\nاز رگ‌رگ شمشير جنون مىبارد * تازه‌ست هنوز خون « مولا » زنده است \r\n\r\nمىآييم\r\n ماييم و جواب خوبىات - مىآييم * تا غمكدهء جنوبىات مىآييم \r\n\r\n\r\n","description":"","footnote":"\r\n( 1 ) -  وَ نُرِيدُ أَنْ نَمُنَّ عَلَى الَّذِينَ اسْتُضْعِفُوا . . . \r\n","page_name":" 560 ","page_number":560},
  {"content":"\r\n\r\n اى مدفن التهاب ايمان و عطش * روزى به غبارروبىات مىآييم \r\n\r\nتشييع\r\n مشتاق لب تو بود - تشييع شده‌ست * با يك جسد كبود تشييع شده‌ست\r\nبر منبر تب‌دار زمين مىخوانند : * در بستر خاك ، رود تشييع شده‌ست \r\n\r\nسفر صبور\r\n گاميم و در اين عبور خواهيم شكست * چون حوصلهء غرور خواهيم شكست\r\nتا سينهء ارتفاع راهى است دراز * در اين سفر صبور خواهيم شكست \r\n\r\nعشق عبّاس\r\n مرغى كه ز آشيانه برمىخيزى * از دورترين كرانه برمىخيزى\r\nوقتى كه برادرت مدد مىطلبد * عبّاس ! چه عاشقانه برمىخيزى \r\n\r\nبرادرم را كشتند\r\n در فصل عطش صنوبرم را كشتند * آرامش سبز باورم را كشتند\r\nدر سمت عبور جاده از قلب غروب * دردا ، دردا ! برادرم را كشتند \r\n\r\nيا للعجب\r\n خون‌نغمه‌ترين قصيده را خواند - رهيد * يك قافله بغض و اشك و غم راند ، رهيد\r\nيا للعجب ! اين كبوتر زخمى عشق * با آنكه تنش در اين قفس ماند ، رهيد \r\n\r\nجان به كف\r\n اين مرد كه در دشت شرف خيمه زده‌ست * بر ساحل مرگ جان به كف خيمه زده‌ست\r\nدر هالهء خون و آتش ، آرى اين مرد * تيرى است كه بر قلب هدف خيمه زده است \r\n\r\n","description":"","footnote":"","page_name":" 561 ","page_number":561},
  {"content":"\r\n\r\n\r\nافسوس !\r\n رستم ز قفس ، ولى پرم باقى ماند * بر نيزهء سحر تو سرم باقى ماند\r\nگشتم يله در حصار عشقت آن شب * افسوس كه نيم ديگرم باقى ماند \r\n\r\nگنبد نور\r\n خورشيد طلوع كرده را مىپيمود * تاريكى پشت پرده را مىپيمود\r\nتابيد ميان شب چو يك گنبد نور * آن پيشانى كه سجده را مىپيمود \r\n\r\nواژهء قنوت\r\n اينجا دلمان سكوت را ياد گرفت * خارى شد و دشت لوت را ياد گرفت\r\nصد بار زبان گشود چون طفلى لال * تا واژه‌اى از قنوت را ياد گرفت \r\n\r\nتا خدا\r\n از عمق سكوت تا صدا خواهم رفت * تا اوج سپيده تا ضحى خواهم رفت\r\nيك صبح در انديشهء زرّين نماز * از قوس سجود تا خدا خواهم رفت \r\n\r\nصد چشمه\r\n در عرشِ طلوع ، « رَبَّنا » مىجوشيد * وز خون غروب ، « آتِنا » مىجوشيد\r\nآن دم نظرش فتاد در ما كه شنيد : * صد چشمهء « اشفَعى لَنا » مىجوشيد \r\n\r\nداغ هميشگى\r\n مانده‌ست برايمان همينت ، ديوار * موروثىِ سوگ‌آفرينت ، ديوار\r\nيك كوفه خيانت از وجودت برخاست * اين داغ هميشه بر جبينت ، ديوار ! \r\n\r\n","description":"","footnote":"","page_name":" 562 ","page_number":562},
  {"content":"\r\n\r\n\r\n[ ب 
  ]\r\n\r\nباران ( 1347 )\r\nمژگان دليلى ، فرزند ماشاءالله ، متخلص به « باران » در بيست و نهم بهمن‌ماه 1347 شمسى در كرمانشاه در خانواده‌اى متوسّط الحال قدم به عالم حيات گذاشت .\r\nدانش‌هاى ابتدايى و دورهء متوسّطه را در زادگاهش و شهر كرمان به پايان رسانيد و در رشتهء ادبى ديپلم گرفت .\r\nمژگان دربارهء زندگى خود چنين مىگويد : « پدرم نظامى بود و مادرم خانه‌دار . در همان سال‌هاى اوّل زندگىام بود كه پدرم خود را از ارتش بازخريد كرد ، ازآن‌پس راهى كرمان شديم . بعد از گذشت سال‌ها با شروع جنگ ، پدر به نيروهاى بسيج پيوست و ديرى نپاييد كه مجددا به خدمت ارتش جمهورى اسلامى درآمد . هرچه آتش جنگ افروخته مىشد ، پدر كمتر به خانه بازمىگشت . اين انگيزه‌اى شد براى بازگشت به زادگاه و در سال 1361 بعد از گذشت ده سال به كرمانشاه بازگشتيم . پدر همچنان مرد ميدان جنگ بود تا اينكه در سال 1365 به شهادت رسيد » .\r\nدليلى در مورد شعر و شاعرىاش مىگويد : « از همان كودكى به شعر علاقه‌اى خاص داشتم و تقريبا تمام خواسته‌هايم را در قالب شعر و داستان بيان مىكردم و به مناسبت‌هاى مختلف شعرى مىسرودم و اشعارم در نشريه‌هاى مدرسه و كانون پرورش فكرى كودكان و نوجوانان و روزنامه‌هاى ديوارى مورد استفاده قرار مىگرفت و بعد از اين تاريخ بود كه شعر گفتن را ادامه دادم و در سال 1370 با انجمن ادبى ارشاد\r\n\r\n","description":"","footnote":"","page_name":" 563 ","page_number":563},
  {"content":"\r\n\r\nاسلامى آشنا شدم و تحت نظر اساتيدى چون عبد الرضا رادفر ، شكر اللّه شيروانى و محمّد جواد محبّت ، با فنون شعر آشنا شدم و از آنان كسب فيض كردم و بهره‌ها بردم » .\r\nنمونه‌هاى زير از اشعار اوست :\r\n\r\nشهپر ققنوس\r\n او دلش چون گوهرى با حجم اقيانوس بود * او براى من به‌سان شهپر ققنوس بود\r\nمن به دنبال محبّت توى شب گم مىشدم * در شب تاريك من ، چشمان او فانوس بود\r\nمن به‌سوى چشمك فانوس مىرفتم ، ولى * گونه‌هاى سرخ من با اشك او مأنوس بود\r\nاو مرا مىخواند من مدهوش و بىجان مىشدم * چون صدايش مثل روحانيّت ناقوس بود\r\nمن حوارى بودم و احساس ايمان داشتم * صد سبد احساس در ايمان من محسوس بود\r\nذرّه بودم ، ذرّه نورى در كنار آفتاب * قطره بودم من ولى او اصل اقيانوس بود\r\nبا نگاه خيره مشغول تماشايش شدم * عين عرفان در نگاه روشنم ملموس بود\r\nقطرهء « بارانم » و از اصل خود وامانده‌ام * بازهم حايل ميان ما و او افسوس بود \r\n\r\nهنوز . . .\r\n در و ديوار دلم در تب‌وتاب است هنوز * گوييا تشنهء يك خلسهء ناب است هنوز\r\nگل و نسرين و شقايق همه جمع‌اند ولى * چشم بيدار دلم در پى خواب است هنوز\r\nدف و ضرب و نى و مطرب همه در كار دل‌اند * دل ولى در گرو چنگ و رباب است هنوز\r\nعاشقم ، عشق تو در روح و تنم جاى گرفت * دل شوريدهء من مست و خراب است هنوز\r\nتو همان آب حياتى كه ز دستم رفتى * بىتو لب از عطشت در پى آب است هنوز\r\nمن به دنبال تو گشتم همه روز و همه جا * حاصل اين شد كه دلم در تب‌وتاب است هنوز\r\nيادم آمد كه تو روشن شده بودى چو شهاب * دل « باران » زده‌ام فكر شهاب است هنوز \r\n\r\n","description":"","footnote":"","page_name":" 564 ","page_number":564},
  {"content":"\r\n\r\n\r\nتقديم به محرومان . . . فصل التهاب\r\n باز غوغا مىكند پاييز مست * باز بلبل در عزاى گل نشست\r\nبازهم در باغ‌ها بادى وزيد * باد آمد برگ‌ها را چيد ، چيد !\r\nبازهم اين برگ‌هاى نازنين * سبز و سرخ و زرد ريزد بر زمين\r\nباز برگ شاخه‌ها كم مىشود * ساقه‌هاى خشك گل خم مىشود\r\nبازهم شد ، انقلاب رنگ‌ها * باز فصل التهاب سنگ‌ها\r\nباز آغاز هياهو در كلاس * باز درد بچه‌هاى بىلباس\r\nبازهم عطر تراوش‌هاى درد * سينه‌ها را غرق خون و آه كرد\r\nآن طرف در پشت ويترين بوتيك * توى گرماى لباسى خوب و شيك\r\nكودكى خوشحال با كفشى جديد * دست بابا مىگرفت و مىكشيد\r\nاين طرف در زير رگبار تگرگ * در كنار جنگ بين باد و برگ\r\nبازهم در كودك نايلون‌فروش * ديگ حسرت مىزند انگار جوش\r\nكاشكى كفشم پر از سرما نبود * كاش گرما رخوتم را مىربود\r\nباز كمبود گل و فقدان ياس * باز كمبود ريال و اسكناس\r\nباز دستى مىخرد يك پالتو ! * باز چشمى خيره بر دستان تو !\r\nباز رنگ باغ‌ها شد زردِ زرد * سينه‌ها محنت‌سراى رنج و درد\r\nبازهم از آسمان باران چكيد * باز دست خسته‌اى چترى خريد\r\nباز آمد فصل كار چوب و نفت * باز گرما چادرش را بُرد و رفت\r\nباز روشن مىشود شوفاژها * باز خلوت مىشود گاراژها\r\nباز سطح كوچه‌ها سُر مىشود * باز درمانگاه‌ها پُر مىشوند\r\nباز بازار كِساد بستنى * بازهم شلغم به ياد بستنى\r\nباز بوى روغن داغ و حليم * باز دست خالى بابا رحيم \r\n\r\n","description":"","footnote":"","page_name":" 565 ","page_number":565},
  {"content":"\r\n\r\n باز باران مىخورد بر شيشه‌ها * بازهم يخ مىزند انديشه‌ها\r\nباز شب‌هاى بلند حرف و بحث * بازهم اندر ميان بحث ، مكث\r\nباز طرح غصّه‌هاى ديگران * باز شرح دردهاى بىامان\r\nاين طرف اين حرفهاى خوب خوب * آن طرف غمگينى تنگ غروب\r\nباز يخ‌هاى سفيد و سرد حوض * بازهم آن خاطرات زرد حوض\r\nكاشكى در زير سقف خانه‌ها * گرم مىشد دست‌ها و شانه‌ها\r\nكاشكى اين فصل زيبا گرم بود * در وجود ما كمى هم شرم بود !\r\nكاشكى غم سايه‌اى كوتاه داشت * كاش شادى لشكرى در راه داشت \r\n\r\nبه زنده‌ياد اسد اللّه عاطفى باران صلح\r\n « نى دورنگيم و نه بىرنگيم ما * ناب يكرو خالى از رنگيم ما » « 1 »\r\nامشب از تفسير شعرت تا سحر * بى خود از خويشيم و دل‌تنگيم ما\r\nاز تو درس زندگى آموختيم * پاك و بىنقصان و بىرنگيم ما\r\nاز ازل ما را نشان صلح بود * پُرتوان و دشمن جنگيم ما\r\nاز براى حفظ مقصد استوار * قلّهء سختيم و چون سنگيم ما\r\nمرد را كى گريه مىشايد كه ما * از عطوفت گريه آهنگيم ما\r\nصد گلستان را تو طى كردى ولى * يك گلستان را چه پالنگيم ما\r\nرنگ بىمهرى در اشعار تو نيست * لوحِ دل را شسته از زنگيم ما\r\nماتمى دارد دلم در سوگ تو * « عاطفى » ، « باران » دل‌تنگيم ما \r\n\r\n\r\n","description":"","footnote":"\r\n( 1 ) - بيت مطلع از زنده‌ياد اسد اللّه عاطفى است و اين غزل استقبال از غزل « شباهنگ او » است .\r\n","page_name":" 566 ","page_number":566},
  {"content":"\r\n\r\n\r\nسروهاى بىپلاك\r\n اى همه آلاله‌هاى سرخ و مست * زنبقان دشتى بىپا و دست\r\nاى صنوبرهاى فصل التهاب * پونه‌هاى پاك دشت اضطراب\r\nاى شكوفا غنچه‌هاى بىعدم * قُمريان سرخوش ثابت قدم\r\nاى سپيداران سبز سرزمين * اى صداتان نغمهء روح الامين\r\nاى به مستى دم زده با جبرئيل * كودكان خفته بر امواج نيل\r\nاى بهشتىزادگان خوش‌سرشت * اطلسىهاى پر از بوى بهشت\r\nاى چكاوك‌هاى باغ سبز نور * اى بلندآوازگان يك عبور\r\nاى منوّر اختران بىغروب * كهكشان‌هاى پر از اسرار خوب\r\nاى رسولان مقيم شهر هور * سرفرازان هميشه در ظهور\r\nاى عطشناكان مجذوب شهاب * تشنگان خفته بر امواج آب\r\nاى شهابان افق‌هاى جديد * كشتگان سرخوش رزم شديد\r\nاى شقايق‌هاى دشت سبز راز * اى عزيزان غيور سرفراز\r\nاى بلوغ عشق در دستانتان * مرحبا ! بر عرصهء ايمانتان\r\nنىلبك‌هاى نواى نينوا * قاصدكهاى طلوع كربلا\r\nساقيان انقلاب پونه‌ها * ياوران سنگر بابونه‌ها\r\nزائران خسته از چنگال باد * اى براندازان شب در بامداد\r\nاى خليلان رسول سرفراز * اى رسولان خليل پاكباز\r\nفاتحان قلعه‌هاى ماهتاب * حاميان جلوه‌گاه آفتاب\r\nناجيان سرخ گيسوى حيا * عارفان كوى سبز كبريا\r\nحاميان عفّت شيطان زده * ناجيان كشتى طوفان‌زده\r\nاى همه اوج‌آفرينان غرور * ساجدان سرزمين‌هاى شعور\r\nرهروان راه سبز كربلا * عاشقان سرزمين نينوا \r\n\r\n","description":"","footnote":"","page_name":" 567 ","page_number":567},
  {"content":"\r\n\r\n در حضيض افتادگان سربلند * شير مردان فتاده در كمند\r\nيوسفان رفته از پيش پدر * اى شهيدان بدون پا و سر\r\nاى جسدهاى فتاده روى خاك * اى عزيزان ، سروهاى بىپلاك\r\nرهروان راه پاك احمدى * بندگان قبله‌گاه سرمدى\r\nقلب ما بهر شما ماتم گرفت * اشك ما موجوديش از غم گرفت\r\nاشك ما در خون نشست از خونتان * صد سپاس از چهرهء گلگونتان\r\nچشم ما با اشك زارى مىكند * چهره‌ها مان سوگوارى مىكند\r\nما نداريم از شما ديگر خبر * اى مهاجرهاى جاويد الاثر\r\nاى جسدهاى فتاده روى خاك * اى عزيزان ، سروهاى بىپلاك\r\nاى همه آلاله‌هاى سرخ و مست * مهرتان در روح « باران » بود و هست \r\n\r\nطلوع عشق\r\n معناى طلوع عشق در هستِ على است * پروانهء سرگشتهء دل ، مستِ على است\r\nجان‌ها همه از بارش احساس ، تر است * سررشتهء پاك شيعه در دستِ على است \r\n\r\nآيينهء نور يزدان\r\n تنديس تمام بعد عرفان ، مولا * تفسير تمام حرف قرآن ، مولا\r\nالگوى محبّت است و عشق است و صفا * آيينهء پاك نور يزدان ، مولا \r\n\r\nزهراى اطهر عليهما السّلام\r\n من رهرو پُراميد راهت ، زهرا * دل در گرو روى چو ماهت ، زهرا\r\nجانم همه عشق است و دلم بىطاقت * من سوختم از فغان و آهت ، زهرا \r\n\r\n","description":"","footnote":"","page_name":" 568 ","page_number":568},
  {"content":"\r\n\r\n\r\nباقرى ( 1239 )\r\nهدايت باقرى فرزند ملّا ابراهيم ، در سال 1339 هجرى شمسى در روستاى دهرم از توابع فيروزآباد فارس تولد يافت . دوساله بود كه پدرش بدرود حيات گفت و تحت مراقبت و فداكارىهاى « سيّده عذرا بحرانى » مادرش قرار گرفت و دوران تهيدستى و محروميّت كودكى را نيز چشيد .\r\nباقرى تحصيلات ابتدايى را در دبستان زادگاهش به پايان برد ، ازآن‌پس براى ادامهء تحصيل راهى فيروزآباد و فسا شد و پس از دريافت ديپلم ، در رشتهء زبان و ادبيّات فارسى در دانشگاه آزاد اسلامى به تحصيل ادامه داد و فارغ التحصيل شد .\r\nباقرى از دوران تحصيل در دبستان به حفظ اشعار علاقه و دلبستگى زيادى از خود نشان داد و به دروس ادبيّات بيش از ساير درس‌ها اهتمام مىورزيد . در دوران تحصيل در دبيرستان قريحهء شعر در او بيدار گشت و سرودن شعر را آغاز كرد و آثارش در مطبوعات طبع شد .\r\nباقرى در سرودن انواع شعر كلاسيك و هم شعر نو طبع‌آزمايى مىكند و تاكنون مجموعه‌اى از اشعارش به زيور طبع آراسته نشده است .\r\nباقرى عقيده دارد كه اعتلاى شعر و شاعرى به قوام و دوام انجمن‌هاى ادبى بستگى دارد . از اين روى ، از ده سال قبل مسئوليت انجمن ادبى شهرستان فيروزآباد را عهده‌دار است .\r\n\r\n","description":"","footnote":"","page_name":" 569 ","page_number":569},
  {"content":"\r\n\r\n\r\nپاييز عشق و زندگى\r\n گشته‌ام از حالت سكرآور هشيار مست * خفته‌ام در عشوه‌هاى ديدهء تب‌دار مست\r\nماه را در آبىِ چشم تو مهمان كرده‌ام * تا شوم با ديدن مظروف و ظرف يار مست\r\nذرّه‌آسا رفته بودم تا شوم از شوق دوست * در سماع صوفيان چون گردش پرگار مست\r\nشعله‌سان آتش زنم بر خرمن هستى خويش * تا خرد آشوب‌تر گردم در اين پيكار مست\r\nفاش گويم كرده در پاييز عشق و زندگى * گرمى آغوشت اين آشفته در بازار مست\r\nبرقى از تيغ نگاهش چشم‌هايم را بسوخت * مستِ مستم مستِ مست از مستى بسيار مست\r\nاز افق گر بشكفد خورشيد آفاقى ما * مىشود محراب و دير و خرقه و زنّار مست\r\nگرچه جز خوارى ز مستى حاصلى ما را نبود * باز هستم در خيال لحظهء ديدار مست\r\nمىنشينم زير سبز سايه‌اش ، تا مىشود * طفل احساسم فزون از روزهاى پار مست \r\n\r\nمرگ خميازه\r\n بر لب نى همچو ناله آشيان خواهم نمود * رودى از باران چشمانم روان خواهم نمود\r\nچهرهء گلگونه را آتش به جان افتاده است * آب را آيينهء آتش‌فشان خواهم نمود\r\nتا چه پيش آيد كه بعد از مرگ اين خميازه‌ها * چرت شب را پاره از بار گران خواهم نمود\r\nچنگ خارى از زبان استخوانم در گلوست * شرح آن را با لب بغضم بيان خواهم نمود\r\nسردبير دفتر احساس بعد از مرگ من * مىپسندد لطف شعرم را ، گمان خواهم نمود\r\nساحل درياى چشم آبستن توفان شده است * رنگ تهمت از نگاه خود نهان خواهم نمود\r\nخوش‌خيالان آسمان را سبز باور كرده‌اند * من كبود بىكرانش را عيان خواهم نمود\r\nشاد خوارم در تغزّل با غزال اين غزل * گرچه نام ننگ خود را جاودان خواهم نمود \r\n\r\nگلوى بغض\r\n ناله‌ها را در گلوى بغض پنهان كرده‌ام * اشك‌ها را در بلور ديده مهمان كرده‌ام\r\nنابرادر چون به خوان غم فرامىخوانَدَم * يوسف دل را ميان چاه زندان كرده‌ام \r\n\r\n","description":"","footnote":"","page_name":" 570 ","page_number":570},
  {"content":"\r\n\r\n تاك را بر سردر ايوان خود مىپرورم * با شراب خانگى مستى فراوان كرده‌ام\r\nآب را در آسياب دشمنانم ريخته است * آنكه جمع دشمنانش را پريشان كرده‌ام\r\nدر كوير خاطراتم تا برويد سبزه‌اى * آسمان چشم خود را گريه باران كرده‌ام\r\nدر دفاع از چامهء آزادگى امروزه من * آرشم ، تير و كمان و جان به قربان كرده‌ام\r\nخم به ابرويم نمىآيد ز تلخىهاى صبر * بيستون عشق را با تيشه لرزان كرده‌ام\r\nتا كه نقد جان نبازم در صف سوداگران * جا ، ميان خشت خام كنج ويران كرده‌ام \r\n\r\nآرزو\r\n آرزو دارم شوم آهى گريبانت بگيرم * يا شوم دستى به امّيدى كه دامانت بگيرم\r\nآرزو دارم كه بر باد خيالت خانه سازم * يا پرستويى شوم جا كنج ايوانت بگيرم\r\nآرزو دارم جوانى ، جاودان ماند ، نميرد * جام هستى را من از شيرينى جانت بگيرم\r\nآرزو دارم كه در عشقت به رسم پور آذر * ققنسى گردم حيات از آذرستانت بگيرم\r\nآرزو دارم تبسّم گردم و روى لبانت * آشيان سازم كه اشك از چشم گريانت بگيرم\r\nآرزو دارم نگاهم را بدوزم در نگاهت * تا كه ردّ پاى چشمم روى مژگانت بگيرم\r\nآرزو دارم كه رنگ غصه از رويت بشويم * تا جواز شاد خوارى را ز يزدانت بگيرم\r\nآرزو دارم كه مثل قاصدك از بىنيازى * پيشبازت آيم و از دل غم نانت بگيرم\r\nآرزو دارم كه اى زيباتر از زيباى مصرى * دير يا زود از سرير چاه زندانت بگيرم\r\nآرزو دارم بيا اى غايب از چشم تمنّا * آشكارا تا دمى در بوسه بارانت بگيرم\r\nآرزو دارم به يُمن آتش افشان كوه آهم * بغض حسرت بشكنم چون مرغ توفانت بگيرم\r\nآرزو دارم به رستاخيز گل‌ها روز رويش * لرزش از اندام سرماى زمستانت بگيرم\r\nسال‌ها آشفته شد در انتظارت خواب شيرين * آرزو دارم دمى خواب از شبستانت بگيرم\r\nآرزو دارم ز پاى خسته‌ات در كوچهء دل * خار گيرم يا گلى گردم گريبانت بگيرم \r\n\r\n","description":"","footnote":"","page_name":" 571 ","page_number":571},
  {"content":"\r\n\r\n\r\nمجال آه\r\n من از فرداى تاريخى چنين بيمار مىترسم * ز شوم سايهء اسكندر و تاتار مىترسم\r\nاز اينكه باز مولايم بگويد راز دل با چاه * نباشد آشنا گوشى بدين اسرار مىترسم\r\nز چاك‌جامهء يوسف سر حلّاج مىبينم * دريغ از اينكه منصورى رود بر دار مىترسم\r\nعجب بغض گلوگيرى گرفته دامن آهم * نمىيابم مجال آه ، از اين بسيار مىترسم\r\nسر را هم شبى ليلى به شيرينى نمىگيرد * ولى از خسرو و فرهاد و مجنون‌وار مىترسم\r\nخيال نازكى دارم كه در نور نگاهى گرم * اگر پودش ز هم پاشد بسوزد تار مىترسم\r\nنمىشويد غبار غم ز رويم نم‌نم باران * از اينكه رحمت يزدان شود بىبار مىترسم\r\nزبانم سرخ و سرسبزم حسابم پاك و بىباكم * نمىترسم اگر گفتم هزاران بار مىترسم \r\n\r\nشعر\r\n شعر ، آواز پر جبريل است * جارى خونِ رگ هابيل است\r\nشعر ، خورشيد جهان‌افروز است * شب‌شكن‌تر ز بلوغ روز است\r\nشعر ، پرواز بلند سخن است * شعر ، امواج كمند سمن است\r\nشعر ، يا زمزمهء سبز چمن * شعر يا رود خروشان سخن\r\nشعر ناقوس مسيحاى كلام * پيك پيروزى پيكار پيام \r\n\r\n","description":"","footnote":"","page_name":" 572 ","page_number":572},
  {"content":"\r\n\r\n شعر پرشورترين فرياد است * تيشهء سرخ و سر فرهاد است\r\nشعر يعنى غزل لطف خدا * سعى از مروه به امّيد صفا\r\nشعر آيينهء اسرار دل است * هم‌صداى نفس تار دل است\r\nشعر بال‌وپر پرواز بشر * تا رها گردد از اين مأمن شرّ\r\nشعر تعبير عبور از اوهام * بىدروغ است ولى پرابهام\r\nشعر تسكين دل درويش است * ساحل سادهء بىتشويش است\r\nخوشهء خشم تهيدستان است * روح آشفتهء سرمستان است\r\nشرح شادابى شيداصفتان * رمز تنگىّ دل از حجم زمان\r\nكوته از تيغ سخن دست دراز * كز فرود آمده بر اوج فراز\r\nشعر توفانى احساس غريب * سينهء سوخته را سرخ لهيب\r\nشعر يا بومهن سرتاخيز * جان كه از جان بدن شد لبريز\r\nشعر بانوى عزيز خانه است * شعر دُر نيست ولى دُردانه است\r\nشعر يا بارقهء گرم اميد * نوشخند گل روى خورشيد\r\nشعر يا دامن موزون عروس * رويِش خنده به لب‌هاى عبوس\r\nشعر آيينهء آيينه و شان * دارد از چشمهء مهتاب نشان\r\nشامگاهى كه ببوسم لب شعر * رگ‌رگم خنده زند بر تب شعر\r\nشعر چاووش حريم عشق است * شعر آهنگ نسيم عشق است\r\nشعر ليلاى دل مجنون است * شاد خوار است اگر دلخون است\r\nشعر مىرقصد و مىگويد فاش * دور غم‌ها به سر آيد خوش باش\r\nشعر نيلوفر بىآب و گِل است * معنى سبزى آواز دل است\r\nقاصد جشن بهاران من است * طرحى از گريهء باران من است\r\nشعر نزديك‌تر از من به من است * رقص موزون عروس سخن است\r\nشعر يا آيتى از سورهء نور * جلوه‌گاه احد و نخلهء طور \r\n\r\n","description":"","footnote":"","page_name":" 573 ","page_number":573},
  {"content":"\r\n\r\n شعر « وحى است به پيغمبر دل » * تا شود ديو هوس پا در گِل\r\nشعر سرسبزتر از دامن جوى * شعر يا آبروى روى نكوى\r\nرودكى رود به چنگ آمده بود * چون پى شستن ننگ آمده بود\r\nگشت از همّت فرزانهء توس * خاك ميهن پروبال طاوس\r\nگرچه محمود نژند است ، نژند * كاخ فردوس بلند است ، بلند\r\nشاعر شهر خرد ناصر ماست * اخم در چهرهء شعرش زيباست\r\nشعر آن فلسفهء خيّام است * پرسش از دور كج ايّام است\r\nشعر سعد است اگر زندانى است * شعر زنجير دل خاقانى است\r\nتازيانه است كه در سير و سلوك * مىنوازد دل هر صاحب سوك\r\nشعر در نظم نظامى جارى * خسروى با همه شيرين كارى\r\nشعر شمس است كه از مشرق دل * كرده در مثنوى من منزل\r\nمولوى شعر مجسّم باشد * شعر او جلوهء آدم باشد\r\nبوستان است گلستان خيال * كه به بار آمده با طبع زلال\r\nحافظ كاخ ادب خواجهء ماست * حيف ، سيمرغ وجودش تنهاست\r\nزادهء دختر طبعش بكر است * مانده در دام غزالش فكر است\r\nسحر ايهام گمان‌پرور او * تازه‌تر از لب خوش‌نوش سبو\r\nرايت سبز « هدايت » شعر است * راست‌راوىّ روايت شعر است \r\n\r\nپروانهء قنوت\r\nتا قبلهء آغوشت\r\nپروانهء قنوت در پرواز\r\nشرقىترين نگاهم ارمغان راهت\r\nگام‌هايت ، بشارت آبى فردا\r\nدست‌هايت ، همسايهء خورشيد\r\n\r\n","description":"","footnote":"","page_name":" 574 ","page_number":574},
  {"content":"\r\n\r\nاحساست ، نوازشگر روح\r\nاى قبلهء قبيلهء جنون\r\nقامتم تا بىكران قد مىكشد\r\nو فانوس ماه را در كهكشان مسيرت بر قنديل سپهر مىآويزد\r\nدر آرزوى آدينهء حضور سبزت\r\nآيينه نورپاش و شمع فروزان ، گل رايحه‌خيز و دل شوق باران\r\nو\r\nخدا دوباره\r\nواى  « نَفَخْتُ فِيهِ مِنْ رُوحِي »  « 1 » را\r\nدر شيپور وجودم مىنوازد\r\nاى سبزتر از سبز\r\nوحشى انگشتانم را به پرسه در بيشهء گشن گيسوانت فراخوان\r\nو خشك ساقهء سترون وجودم را\r\nبارور كن\r\nو آن‌گاه مرا باور\r\nكه مىريزد به دامنت\r\nشرار آرزومندى\r\nز چشم ناشكيبايم .\r\n\r\n\r\n","description":"","footnote":"\r\n( 1 ) - سورهء حجر ، آيهء 29 ؛ سورهء ص ، آيهء 72 .\r\n","page_name":" 575 ","page_number":575},
  {"content":"\r\n\r\n\r\nباور ( 1326 )\r\nسيّد محمّد على دشتى فرزند سيّد محمّد امين كه در شعر خود تخلّص باور را برگزيده است در سال 1326 هجرى شمسى در يكى از روستاهاى فيروزآباد فارس تولّد يافت . نياكانش از مردم منطقهء دشتى استان بوشهر بوده‌اند كه به فارس مهاجرت كرده و در اين استان رحل اقامت افكنده‌اند و شهرت دشتى او بدين سبب است .\r\nباور دوران كودكى را با فراز و نشيب‌هاى فراوان در زادگاه خود به سر برد و در آنجا نيز به درس خواندن پرداخت و در هفده‌سالگى به دنبال شغل معلّمى در ميان عشاير فارس به تدريس اشتغال داشت و حدود هفت سال به آموزش فرزندان عشاير مشغول خدمت شد و از سال 1351 به شيراز كوچيد و در زمينهء امور ادارى و كارشناسى بودجه و برنامه‌ريزى در خدمت فرهنگ عشايرى و فارس بود و سرانجام در سال 1373 با كوله‌بارى از تقدير و تشكر بازنشسته شد .\r\nباور از كودكى ذوق و قريحه شاعرى را در خود احساس كرد و در آرزوى سرودن شعر بود ولى توفيقى نصيبش نشد تا اينكه در سال 1376 در پنجاه‌سالگى به علت مشكلات و ناملايمات عديدهء زندگى ناگزير به مهاجرت به تهران گرديد يكباره زبانش به سرودن شعر گشوده شد .\r\nباور در اواخر سال 1378 به انجمن‌هاى ادبى تهران راه يافت و مصاحبت با اساتيد شعر و ادب راه پيشرفت را برايش گشود و در مدت كوتاهى به مناسبت‌هاى\r\n\r\n","description":"","footnote":"","page_name":" 576 ","page_number":576},
  {"content":"\r\n\r\nگوناگون اشعار زيادى در قالب‌هاى مختلف سرود كه بخشى از آنها جنبهء عرفانى دارد .\r\nباور كه شاعرى بديهه‌سرا نيز هست مجموعه‌هاى منظومى بنام قصه‌هاى منظوم باور در مناسبت‌هاى مختلف دارد كه حاكى از تبحّر او در شعر و شاعرى است بخصوص در سرودن مثنوى توانائى زيادى از خود نشان داده از جمله تذكرهء منظومى شامل ذكر نام چهارصد و پنجاه تن از شاعران معاصر را فراهم ساخته كه بيشتر آنها از اعضاى انجمن ادبى ايران هستند كه به رياست استاد كيومرث مهدوى ( خديو ) اداره مىشود « 1 » و در آبانماه سال 1381 به مناسبت آغاز تأسيس انجمن آن را منتشر ساخته و استاد خديو نيز مقدمه‌اى بر اين منظومه نگاشته و رباعى زير را در خاتمه مقدمهء خود سروده است :\r\n منظومهء شيواى تو جاويدانست * چون وصف كمال ادب ايرانست\r\nدر دشت وفا تو « باور » قلب منى * از مهر تو اين خانه چو مه تابانست \r\nباور را بايد از شاعران توانا و نيكوپرداز و موفّق بشمار آورد . نمونه‌هاى زير از شعر او است .\r\n\r\nاى خدا\r\n تا به سويت رو كنم يا هو كنم * خانه و كاشانه را خوش‌بو كنم\r\nاز شميم عطر روح‌انگيز تو * از وجود روح عنبر بيز تو\r\nدر دلم فرش محبت گسترم * هم تو را با ديدهء دل بنگرم\r\nشربت احساس نوشانم تو را * شيرهء جان نيز جوشانم تو را \r\n\r\n\r\n","description":"","footnote":"\r\n( 1 ) - چون باور شاعر بديهه‌سرا ابياتى نيز بمناسبت تذكره شش‌مجلدى « سخنوران نامى معاصر ايران » سروده تشكر و سپاس چند بيتى از آن را مىآورم :\r\n ز صاحب ذوق و از استاد ماهر * ز خطاط بزرگ و نسل باقر\r\nاز آن كس كاين سر ازو شد مزيّن * كنم يادش به خوبى و به احسن\r\nوجود « برقعى » سرشار همّت * كمال عزت وجود و فتوت\r\nبهر جا شاعرى لب وا نموده * به نامش صفحه‌اى ديگر فزوده \r\n","page_name":" 577 ","page_number":577},
  {"content":"\r\n\r\n پيش كش بنهم به پيشت جان و دل * خود بخوانم آن زمان بر خوان دل\r\nصحن دل جارو كنم از كينه‌ها * جاگزين سازم بر آن آئينه‌ها\r\nآينه از نور رخسارت كنم * عشق خود يكباره ايثارت كنم\r\nپاى كوبم عليه السّلام دست افشانم سپس * برتر از من چون نباشد هيچ‌كس\r\nبر درم هر پرده گر گردد حجاب * بلكه گردانى دعايم مستجاب\r\nبا نيايش خوش نوازم مر تو را * با دعايم نغمه سازم مر تو را\r\nبا دعا خوانم تو را در دوستى * بشكنم از قالب هر پوستى\r\nجا نگيرم در جهانى اين‌چنين * رخت بندم از زمان و از زمين\r\nسر برآرم تا به عرش افتخار * پر كشم بر شمع تو پروانه‌وار\r\nسوزم و با خود چنين نجوا كنم * عقدهء دل را به خوبى وا كنم\r\nآنچه را مىخواستم حاصل شدم * چون به وصل يار نائل آمدم\r\nروح و جسم و جان چو روحانى شود * لحظه‌ى ارضاء طولانى شود\r\nخويش را گويم مبارك باشدت * خود رسيدى آنچه را مىبايدت\r\nسوختن در آتش عشق نگار * خوش پذيرفته تو را پروردگار\r\nآنچه را هركس بود در آرزو * سوختن ، فانى شدن در كوى او\r\n* * * كعبه را ديدم تعجب آمدم * در عجب من خود ندانم چون شدم\r\nجايگاه حق اگر سنگ و گل است * پس چرا گويند مأوايش دل است\r\nكعبه محدود است خود در يك مكان * دل بود گسترده در حدّ جهان\r\nكعبه ، خلق دست مخلوق خداست * دل ولى سازنده ذات كبرياست\r\nگر خدا در كعبه بنشيند ولى * پس چه فرقى بين او با آدمى\r\nور خدا آيد درون هر دلى * خود نيابى بهتر از آن محفلى\r\nسنگ و گل را نيست آن‌گونه جمال * همچو دل تا آن فراسوى كمال \r\n\r\n","description":"","footnote":"","page_name":" 578 ","page_number":578},
  {"content":"\r\n\r\n باد و باران كعبه را سازد خراب * دل ولى آباد از باد است و آب\r\nاشك شوقى دل فروزان مىكند * از نسيمى شوق چندان مىكند\r\nكعبه را شمعى منور مىكند * نور حق دل را مسخّر مىكند\r\nدر طواف كعبه جمع اغنياست * در دل بيچارگان ذكر خداست\r\nگر ز فيض كعبه محرومى منال * بر تو بدهد كعبه‌ى دل شور و حال\r\nباز كن دروازهء دل را به حق * تا بيابى زان تجلّى بس رمق\r\nاز ره دل كعبه نزديك آيدت * دست يا بى هرچه را مىبايدت \r\n\r\n« يا على عليه السّلام »\r\n مست مستم يا على ساغر به دستم يا على * مىگسار بادهء عشق تو هستم يا على\r\nعهد كردم تا ننوشم مى به عمر خويشتن * جُرعه‌نوشت گشتم و پيمان شكستم يا على\r\nتا كه گشتم آشناى نام والاى على * دل نبستم بر كسى جُز با تو بستم يا على\r\nنام زيبايت به هر مشكل چو آمد بر زبان * شاد و خندان بند غم از هم گسستم يا على\r\nگر دُچار غم شدم در صحنه‌هاى زندگى * تا تو بودى ياورم از غصّه رستم يا على\r\nدَر ميان بندگان حق فقط يكتا على است * من فداى بندهء يكتاپرستم يا على\r\nجوهر عشق خدا چون در وجود حيدر است * عاشق نام على خود از الستم يا على\r\nبوى احمد را شنيدم از گل روى على * از شميم عطر تو همواره مستم يا على\r\nدشمنت را دشمنم در هر مقام و منصبى * دوستانت را به هرجا چاكر استم يا على\r\nعشق من مولاى من اى ياور حق‌باوران * حلقه در گوشت شدم حق « باور » استم يا على \r\n\r\n« مرا باور نمىدارند »\r\n ز يادم آرزو رفته مرا باور نمىدارند * ز دستم آبرو رفته مرا باور نمىدارند\r\nوجودم را زيان آمد بهارم را خزان آمد * گلم از رنگ و بو رفته مرا باور نمىدارند\r\nزدم كوه و كمر را پى ، كشيدم رنج پىدرپى * ز عمرم هاىوهو رفته ، مرا باور نمىدارند \r\n\r\n","description":"","footnote":"","page_name":" 579 ","page_number":579},
  {"content":"\r\n\r\n به حال خويشتن گريان شدم حيران و سرگردان * نظر از سمت و سو رفته مرا باور نمىدارند\r\nز پيرى رنگ و رو زردم به دنيا غصه‌ها خوردم * سياهىها ز مو رفته ، مرا باور نمىدارند\r\nز حلقومم بريزد خون سخن گويم ز هرجا چون * كه خون چون آب جو رفته مرا باور نمىدارند\r\nاگر گويد كسى مرده ز بس تير جفا خورده * به خاك اندر فرورفته مرا باور نمىدارند\r\nنمىدانم چرا « باور » سيه شد روزگار آخر * زبان گفتگو رفته مرا باور نمىدارند \r\n\r\n« هفت وادى »\r\n هفت منزل ره بود تا كوى يار * توشه مىبايد تو را تا آن ديار\r\nاوّلين وادى طلب بايد نمود * گر بخواهى افتخار و اعتبار\r\nبعد از آن گر عشق باشد در سرت * راه جويى بىهراس از آب و نار\r\nزين گذر گه چون گذشتى بىگمان * معرفت پيدا كنى از آن نگار\r\nمنزل بعدى چو استغنا بود * فارغ آيى از ضياء و از عقار\r\nآن زمان بر خوان وحدت مىرسى * هرچه را بينى يكى در روزگار\r\nحيرت آنگه مرز سرگردانى است * وادى مستانِ حيران و خمار\r\nعاقبت بايد فنا فى الله شد * تا تو را ممكن شود ديدار يار\r\nبعد از آن ديدار بايد سوختن * جمله خاكستر شدن پروانه‌وار\r\nگر تمناى وصالت « باور » است * اين‌چنين دل را به دريا مىسپار \r\n\r\nبر سر تربت پاك و در كنار ضريح مطهر حضرت رضا سروده شده است\r\n هركه را دردى بود گويد رضا * گرد غم از چهره مىشويد رضا\r\nاى رضا ، درد مرا درمان بده * نابسامانم مرا سامان بده\r\nاى رضا ، روز و شبم در اضطراب * اى رضا بهر خدا بنما جواب\r\nاى رضا ، جان محمد صلّى اللّه عليه و آله مصطفى * روزگار تلخ من شيرين نما\r\nاى رضا ، جان على شير خدا * سايهء خود از سرم منما جدا \r\n\r\n","description":"","footnote":"","page_name":" 580 ","page_number":580},
  {"content":"\r\n\r\n اى رضا جان ، جان زهرا مادرت * خود مگردان نااميدم از درت\r\nاى رضا ، جان تو جان حسن * وارهانم از غم و درد و محن\r\nاى رضا ، جان حسين بن على * لطف خود بنما به كارم منجلى\r\nاى رضا ، جان على بن حسين * فارغم گردان تو از اين شور و شين\r\nاى رضا ، جان امام علم و دين * جان باقر حالت زارم ببين\r\nاى رضا ، جان امام شيعيان * جان صادق مرحمت بنما عيان\r\nاى رضا ، درياب اين درمانده را * جان بابت بنگر اين وامانده را\r\nاى رضا ، روزم شده شام غريب * چون روم از درگه تو بىنصيب\r\nاى رضا ، جان جواد نوجوان * من نگردم شرمسار مردمان\r\nاى رضا ، جان امام هادىات * كن نظر خود بر فقير وادىات\r\nاى رضا ، جان امام عسكرى * از تو مىخواهم ز حالم بنگرى\r\nاى رضا ، جان اميد انس و جان * جان مهدى بس بود درد گران\r\nاى رضا دارم ز درگاهت اميد * شام تاريكم كنى روز سپيد\r\nاى رضا ، جز آستانت در كجا * درد بىدرمان كس گردد دوا\r\nاى رضا ، گرچه گنهكارم ولى * « باورم » ، هستم ز اولاد على \r\n\r\n« اى رضا عليه السّلام »\r\n عاشقانه سوى تو پر مىزنم * چونكه محتاجم تو را در مىزنم\r\nرو به سويت مىكنم از جان و دل * روسپيدم كن مگر دانم خجل\r\nخود شنيدم ضامن آهو شدى * از محبت از كرم با او شدى\r\nبند غم برداشتى از گردنش * گرچه آهو فرق باشد با منش\r\nباز كن از گردن منهم رسن * بندهء يك خالقيم آهو و من\r\nبرده‌اى خود رنج غربت سالها * من غريبم ره نما بر من رضا\r\nتو بزرگى و كرم آئين توست * بوده‌اى باب الحوائج از نخست \r\n\r\n","description":"","footnote":"","page_name":" 581 ","page_number":581},
  {"content":"\r\n\r\n بر در هركس كه رفتم بسته شد * جمله يارانم ز دستم خسته شد\r\nاين دل مأيوس گشته ريش ريش * بس‌كه ناليدم شدم عاصى ز خويش\r\nمانده يك‌ره بر من و آن هم تويى * آنكه گشته راحت روحم تويى\r\nحاليا دست من و دامان تو * بس تمنا از من و احسان تو\r\nشهريارا بر گدا كن اعتنا * درد بىدرمان من بنما دوا \r\n\r\n« صيّاد »\r\n چرا گلشن به عصر ما چنين خالى ز مرغان است * چنين دشت و دمن هرجا ز دست ما بيابان است\r\nبكوهستان نمىبينم اثر از قوچ و كل ديگر * چرا صياد در هر گوشهء صحرا فراوان است\r\nنمىيابم دگر كبك درى را بر ستيغ كوه * چرا خالى چنين كهسار از كبك خرامان است\r\nكبوتر ازچه‌رو كمياب در باغ است و در جنگل * چرا تير جفا هرجا براى مرغ خوشخوان است\r\nچرا خالى است گندم‌زار از فرياد بلدرچين * چرا درّاج اگر باشد همه زار و هراسان است\r\nعروس صحن درياچه نمىدانم كجا رفته * چرا زاغ و زغن تنها به بستان و گلستان است\r\nچرا بينم به هر گوشه يكى دام است گسترده * چرا آهو بره آن‌سوى درياها به زندان است\r\nچرا قمرى نمىخواند ترانه بر سر شاخه * چرا تيهو در اين وادى به پشت سنگ پنهان است\r\nچرا باز شكارى را به قيد و بند مىبينم * چرا سلطان مرغان را به دست و پاى رسمان است\r\nچرا طاوس رنگين را شكسته‌بال پر هرجا * چرا باغ و چمن خالى ز مرغان خوش‌الحان است\r\nقفس گرديده مأواى قنارىهاى خوش‌آواز * به هرجا آهوى زيبا چرا در دام انسان است\r\nگراز و خوك وحشى هم نمانده در امان از ما * به رود اندر چرا ماهى چنين در حال نقصان است\r\nفرنگى ازچه‌رو گشته چنين ضامن به دام و دد * چرا جنبنده‌اى هرجا ز دست ما پريشان است\r\nاز آن وقتى كه « باور » ديد اين جور و جفاها را * تو باور كن از آن هنگام از خود هم پشيمان است \r\n\r\n","description":"","footnote":"","page_name":" 582 ","page_number":582},
  {"content":"\r\n\r\n\r\nبحرى ( 1295 )\r\nعبد الرّحيم اسماعيلى ، كه از تخلّص « بحرى » در شعر استفاده مىكرد ، فرزند حاج عظيم و نوادهء حجّة الاسلام ملّا سيف اللّه انصارى است كه در سال 1295 هجرى شمسى در يك خانوادهء مذهبى در قصبهء كبودرآهنگ همدان ديده به جهان گشود و در مكاتب قديمه به تحصيل پرداخت و خواندن و نوشتن آموخت .\r\nبحرى از سيزده‌سالگى به سرودن شعر پرداخت و از محضر برخى از اساتيد شعر كسب فيض كرد و در انواع شعر طبع‌آزمايى نمود و علاوه بر سرودن شعر فارسى ، به سرودن شعر به زبان تركى نيز توانا بود . ديوان اشعارش در سه مجلّد به نام « بحر الأمين » كه دو مجلّد آن در سال‌هاى 1326 و 1344 در همدان طبع و نشر گرديد و جلد سوّم آن در دست چاپ مىباشد .\r\nبحرى به شغل تجارت فرش و پيشهء كشاورزى اشتغال داشت و چندى نيز به عنوان مدير دفتر امير نظام قراگزلو خدمت كرد و سرانجام در سوم بهمن‌ماه 1359 چشم از جهان فروبست و به ديار باقى شتافت .\r\n\r\nاميدوار\r\n اى دل تو را اگر غم ، جز وصل يار هم هست * نتوان غمش شمردن ، گر بىشمار هم هست\r\nاز تند باد دوران ، گر منخسف شود ماه * افسردگى ندارد ، صبح بهار هم هست \r\n\r\n","description":"","footnote":"","page_name":" 583 ","page_number":583},
  {"content":"\r\n\r\n بگذر ز جرم گيتى ، پژمان مشو ز كارش * بنگر گذشت فطرى ، در روزگار هم هست\r\nگر آفتاب گردد ، در زير ابر پنهان * منكر نمىتوان شد ، در استتار هم هست\r\nبر عطر سنبل و گل ، اى باغبان مبالى * زيراكه بهتر از او ، مشك تتار هم هست\r\nاز آهِ دردمندان ، غافل نمىتوان شد * در طىِ روز روشن ، شب‌هاى تار هم هست\r\nگر كَشتى تنفّس ، افتد ز غم به گرداب * از ناخداى غيبى ، يك انتظار هم هست\r\nعزّت نياز نعمت ، هرچند هست محسوس * امّا به چشم رندان ، در انكسار هم هست\r\nگر چرخ كج‌مدار است ، چندى براى نيكان * چندان غمى ندارد ، چون خوش مدار هم هست\r\nخوب است كنجكاوى ، از بهر گنج يا بى * امّا كمى تدبّر ، چون شاه مار هم هست\r\nبوى گل و قرنفل ، هرچند آمد از باغ * چون بنگرى به دقّت ، اندر كنار هم هست\r\nمستانِ جامِ شهوت ، هرچند بىشمارند * ليكن ميان آنها ، يك هوشيار هم هست\r\nاهل غرور و نخوت ، جز خويشتن نبينند * امّا ز خرقه‌پوشان ، صاحب نظار هم هست\r\nخوش نيست هركسى را ، آوازِ مىفروشان * در كوى باده‌نوشان ، تقوا شعار هم هست\r\nدر كنز زرفروشان ، كمتر بُوَد طلا ناب * امّا نه هيچ دانى ، كامل عيار هم هست\r\nگلزار شهرسان را ، كل اهل علم و معنيست * گاهى ز گه توان يافت ، در كوهسار هم هست\r\n« بحرى » از آنكه باشد مدّاح آل عصمت * بين رجا و خشيت ، امّيدوار هم هست \r\n\r\nدر بىوفايى دنيا و اشاره به حالات سلاطين و شعرا\r\n دلا ! با چشم عبرت بين نگر بر عالم فانى * كه داراى ثباتى نيست اين لذّات جسمانى\r\nمقيّد تا به كى در وى به قيد اين و آن هستى ؟ * مگر وضع حوادث را در اين عالم نمىدانى ؟\r\nبه عاقل هودج غفلت سوارى را نمىشايد * بدين حال از تعالى و ترقّى باز مىمانى \r\n\r\n","description":"","footnote":"","page_name":" 584 ","page_number":584},
  {"content":"\r\n\r\n به تحصيل صفات نيك در هر حال كوشش كن * چو طالب بهر افساد است دايم روح حيوانى\r\nز نااهلان و بدكاران ، دورى جوى و بيزارى * گر از اهل ديانت هستى و پيرو ، ز نيكانى\r\nشجاعت پيشه كن ، جبن و تهوّر را رها بنما * كه اين هر دو صفت ذمّ است در اخلاق انسانى\r\nحسد آن‌سان خورد ايمان ، كه آتش هيمه سوزاند * عناد و عجب و نخوت را بدان افكار شيطانى\r\nتو را مهلك مرض بخل است ز آن دورى نما هردم * به دل گر آرزومند وصال باغ رضوانى\r\nز دشمن عيب خود مىجوى چشمش دوربين باشد * كه وى غافل نخواهد بود از حالات تو آنى\r\nفراموشت بُوَد اى دل كه فردايى بُوَد دربر * ازاين‌رو طالب وصل و مقام و جاه دورانى\r\nجهان هردم به هر عنوان تو را مغرور مىسازد * ولى بسيار شو هشيار ، اگر از اهل عرفانى\r\nچو اندر غفلتى ، لختى بخوان تاريخ پيشينيان * كه تا مطلب عيان گردد به وجه سهل و آسانى\r\nنگر فوج سلاطين را چه شد ، يك‌يك به يادآور * كيومرث و فريدون كو ؟ چه شد شاهان كلدانى ؟\r\nبه درياى فنا مغروق فرعون بين و قارون را * از آن آثار ننگين ، كو نشان از وضع هامانى ؟\r\nز بخت‌النّصر و دقيانوس گويم يا عمالق‌ها * و يا بشمارت يك‌يك ز سرداران اشكانى \r\n\r\n","description":"","footnote":"","page_name":" 585 ","page_number":585},
  {"content":"\r\n\r\n ز سلجوقيّه برخوانم تو را ، يا نيمروزىها * و يا يادآورت گردم ز كرّ و فسرّ ساسانى\r\nنكو بنگر كجا رفتند چنگيز و ، هلاكو كو ؟ * ز بُن بركنده شد از روى عالم دولت خانى\r\nجلال طاهرى چون شد ؟ بساط سلغرىها كو ؟ * نفوذ آل يعقوب و نشاط غور و سستانى\r\nزمان ديلمىها را نكو بر خوان ، به ياد آور * شهان غزنوى چون شد ؟ مهان آل سامانى\r\nچه شد آن دادگستر پادشه عبّاس و اسماعيل ؟ * كجا شد زندى و افشار ؟ كو تيمور گوركانى ؟\r\nز گفتار من دل‌خسته عبرت گير و پند آموز * ببين چون مانده ز آنهايت به‌جز صيت جهانبانى\r\nز كردار جهان غافل نبايد شد كه هنگامى * ببينى خويشتن خود را كه خود با خاك يكسانى\r\nشود آيا يكى پيدا بگردد از تو يادآور ؟ * و يا چون خاك گورستان ز چشم خلق پنهانى\r\nكجا رفتند آن‌هايى كه مىبودند پيش از تو ؟ * به‌جز نامى از آن مردان اگر نامانده عنوانى\r\nبه آغوش خس و طين بين ظهير فاريابى را * سپس جويا شو اى غافل چه شد سعدى و خاقانى ؟\r\nسنايى را چه شد ؟ حافظ كجا رفت و نظامى كو ؟ * دقيقى ، انورى ، صائب ، منوچهرىّ دامغانى\r\nكليم و وحشى و جامى ، فضولى و رفيعا كو ؟ * كجا زد خيمه خيام و نزارى و قهستانى ؟ \r\n\r\n","description":"","footnote":"","page_name":" 586 ","page_number":586},
  {"content":"\r\n\r\n چه شد ابن يمين اى دل ؟ چه شد ابن حسام آخر ؟ * چه شد مسعود سعد آنگه چه شد خواجوى كرمانى ؟\r\nكجا شد مولوى ؟ كو اسفرنگى ، شمس و عطارت ؟ * صباحى ، سوزنى ، فردوسى ، آن كانِ سخندانى\r\nثياب مرگ اعطا شد خيالى و نوايى را * حكيم هيدجى رفت و سماعيل صفاهانى\r\nوصال و محتشم ، مقبل ، دخيل و قمرى و بيدل * نه فارغ ماند و سربازى ، نه صرّافى ، نه عمّانى\r\nبداعى چون شد و عرفى كجا رو كرد ؟ وحشى كو ؟ * نراقى رفت و طوبى مرد و پنهان شد سليمانى\r\nخزان مرگ خشكانيد باغ زندگانى را * ز محزون و ز دل‌ريش و ز مسرور و ز گريانى\r\nچه شد بر جوهرى و جودى و عريان و راجى را * وفايى را وفا ننمود فانى شد به قانى آنى\r\nضيايى ، آذرى ثوب فنا پوشيده بر قامت * ز حاجى و عراقى مُرد و پنهان گشت زاكانى\r\nبه دوران هريك از اين‌ها نموده كامرانىها * كنون در مسكن مأوا يكى را نيست عنوانى\r\nتو هم « بحرى » از اين صحبت به دانايى ببر عبرت * تو را خوانند با نامى كه خود اين‌گونه مىخوانى ! \r\n\r\n","description":"","footnote":"","page_name":" 587 ","page_number":587},
  {"content":"\r\n\r\n\r\nبخرد ( 1379 - 1278 )\r\nحسنعلى حكمت ، كه در شعر « بخرد » تخلص مىكرد ، در سال 1278 هجرى شمسى در شيراز پا به عرصهء حيات گذاشت . پدرش ميرزا احمد على ، ملقب به حشمت الممالك ، از مستوفيان به نام عصر قاجار بود كه در شصت‌وشش‌سالگى چشم از جهان فروبست . مادرش دختر حاج ميرزا حسن فسايى ، مؤلف كتاب فارسنامه ناصرى ، كه توليت مدرسهء منصوريه را نيز داشت . خانوادهء پدرى حكمت غالبا طبيب و به شغل طبابت اشتغال داشتند و نياى پدرىاش حاج ميرزا محمّد حكيم‌باشى است و نام خانوادگى « حكمت » را به همين مناسبت برگزيده‌اند .\r\nحكمت تحصيلات مقدماتى را در شيراز به انجام رسانيد . پدرش مىخواست او به تحصيل علوم قديمه بپردازد . خود دراين‌باره مىنويسد : « مرحوم پدرم مايل بود كه من درحالىكه در حداثت سن بودم ، به صورت طلبگى به وسيلهء مرحوم دايى ( ميرزا سيّد جواد ) كه مدرّس مدرسهء منصوريّه بود ، در آن مدرسه مشغول تحصيل و تكميل فقه و اصول و بالمآل مجتهد گردم و من قريب سه سال در آن مدرسه مشغول تحصيل گرديدم ، و ليكن به جهات متعدّد پدرم منصرف گرديد و مرا از مدرسهء منصوريّه خارج و با خود به تهران برد و به مدرسهء آمريكايى وارد شدم » .\r\nحكمت در كالج تا كلاس نهم به تحصيل پرداخت . به علّت اينكه مادرش او را به شيراز فراخواند ، رشتهء تحصيلش گسست . در شيراز به كار زراعت اشتغال ورزيد و\r\n\r\n","description":"","footnote":"","page_name":" 588 ","page_number":588},
  {"content":"\r\n\r\nفعّاليتش در كار كشاورزى رونق گرفت و درآمد زراعت . پدرش بالا رفت . در ضمن مدير مدرسهء شعاعيّه از وى خواست چند ساعتى در آن مدرسه تدريس كند . ابتدا افتخارا تدريس مىكرد ، امّا براثر اصرار وى ناچار به قبول شغل معلّمى گرديد .\r\nحكمت در سال 1301 اقدام به نشر روزنامه‌اى به نام « گفتار راست » با چاپ سنگى كرد و نيز روزنامهء ديگرى به نام « ظريف » كه جنبهء فكاهى داشت ، به نام يكى از منشيان به نام مرحوم كاشف داير نمود و همچنين مجلّه‌اى به نام « آينه » تأسيس كرد كه چهار سال اين فعّاليت مطبوعاتى دوام يافت . به تدريج براثر ايجاد سانسور كار روزنامه با مشكلات روبه‌رو گرديد و ناگزير به تعطيل شد .\r\nحكمت در دنبالهء كار روزنامه‌نگارى چنين مىنويسد : « روزى براى معالجهء سوءهاضمه به تهران آمده بودم و در خانهء مرحوم برادرم ( على اصغر حكمت ) به على اكبر داور برخوردم كه آن وقت وزير دادگسترى بود . قبل از آنكه به وزارت برسد ، روزنامه مىنوشت و من در شيراز نمايندهء روزنامهء او بودم و انتشارات خودم را هم براى او مىفرستادم . گفت : مىخواهم ادارهء ثبت را داير كنم ، مرا به خدمت دعوت كرد . به عذر فعّاليت زراعى ، از قبول پيشنهادش سرباز زدم ، امّا ناچار به اصرار برادرم پيشنهادش را پذيرفتم و دوسه سالى در اين سمت بودم . چون اطّلاعات كافى نداشتم ، ترسيدم مبادا كارى بر خلاف قانون از من سربزند ؛ بنابراين از اين شغل كناره گرفتم » .\r\nحكمت در سال 1315 به تهران عزيمت كرد و دورهء كلاس قضايى را به اتمام رسانيد . در اين موقع عبد اللّه مستوفى ، رئيس كلّ ثبت بود و بنا به سابقهء دوستى از وى خواست كه موقتا رياست ثبت همدان را به عهده گيرد . آن را پذيرفت و مدّت دو ماه عهده‌دار ثبت همدان گرديد . ازآن‌پس به سمت داديار استيناف تهران منصوب و مشغول كار شد ، تا سال 1316 كه از كار قضايى كنار كشيد و به شيراز بازگشت و همچنان به كار زراعت اشتغال ورزيد و سرانجام در سال 1379 شمسى در تهران چشم از جهان فروبست .\r\n\r\n","description":"","footnote":"","page_name":" 589 ","page_number":589},
  {"content":"\r\n\r\nحكمت از دوران كودكى به شعر و شاعرى پرداخت و چون از ذوق و قريحهء كافى برخوردار بود ، شعرش رونق يافت و به شكوفايى رسيد و در انواع شعر نيز طبع‌آزمايى كرد و توانايى خود را نشان داد ؛ به‌خصوص در نظم قطعه مهارت بيشترى بروز داد .\r\nديوان اشعارش در سه مجلّد به نام « ديوان بخرد » طبع و نشر گرديد .\r\n\r\nقدر دوست\r\n جهان و هرچه در او از نهان و از پيدا * نثار خاك ره يار مهربان بادا\r\nصفاى روى بتان بين كه در قلمرو عشق * تفاوتى نبود در ميان شاه و گدا\r\nندانما چه خرد آنكه مىفروشد دوست * كه هيچ‌چيز ندارد به قدر دوست بها\r\nچه كوته است نظر آنكه را كه پندارد * سعادت است ميسّر به زور و زر او را\r\nدريغ و درد كه پوشيده بوستان را خار * به جاى مهر گيا ، رسته است خار گيا\r\nخلاف حكم طبيعت نمىتوان كردن * ز بيد بن نتوان چيد خوشهء خرما\r\nسعادتى نبود برتر از محبّت دوست * خداى را مكن ، از « بخرد » اين نصيبه جدا \r\n\r\nملك آزادگى\r\n ملك آزادگىام هست غنيمت شمرم * خواجهء خويشتنم بندگىام نيست روا\r\nدر پى جاه و مقام از چه كشم رنج و محن * در ره منصب و شهرت چه برم جور و جفا\r\nرنج و سختى نكند جز به ره خدمت خلق * هركه را هست دل روشن و گوش شنوا\r\nغافل آن كس كه پى مهترى و عزّت و جاه * كهترى پيشه كند بر در ارباب دغا\r\nبا كه از بهر دل چند فرومايهء گول * لب گشايد به جفا چشم ببندد ز وفا\r\nكار نيك ار كنى اندر طلب شهرت و نام * گرچه نيك است ولى نيست به‌جز ريو و ريا \r\n\r\nطالع بد\r\n شد راحت و خوشى به جوانى هدر مرا * آمد بلا به سر ، همه پيرانه سر مرا \r\n\r\n","description":"","footnote":"","page_name":" 590 ","page_number":590},
  {"content":"\r\n\r\n عمرى به روزگار كشيدم به دوش بار * زان بارها شكسته شد اكنون كمر مرا\r\nدست قضا گرفت گريبان طاقتم * فرصت نداد نالهء شام و سحر مرا\r\nغارتگر زمانه مغول‌وار راند پيش * بربود هرچه بود به هر بوم و بر مرا\r\nآتش گرفت خرمن بود و نبود من * خاكسترى نماند ز هر خشك و تر مرا\r\nهر روز مىرسد خبرى ناگوارتر * يك‌دم نمىدهد خبرى خوش‌خبر مرا \r\n\r\nسعادت دوجهان\r\n به چهار چيز شناسند مردم دانا * به عمر خويش طريق صواب را ز خطا\r\nنخست آنكه دمى جز به صدق دم نزند * كه نيست هيچ صفت به ز صدق و به ز صفا\r\nدوديگر آنكه مروّت كنند پيشهء خويش * سه ديگر آنكه به دست آورند دل‌ها را\r\nچهارم آنكه از ايشان رسد به خلق ثمر * كه نيست بىثمران را به روزگار بها\r\nهرآن‌كه در همه اعمال خويشتن سازد * به چار روزهء عمر اين چهار پند روا\r\nسعادت دوجهانش نصيب مىگردد * شود ز بند غم و چنگ اضطراب رها \r\n\r\nگرانى\r\n گرانى و قحطى به هم داده دست * دگر پاى صبر و تحمّل شكست\r\nنه طاقت كه با هيچ سازد شكم * نه صبرى كه بتوان ز قحطى برست\r\nبسى صبر كرديم بر وعده‌ها * ز صد وعده يك وعده نامد درست\r\nنديديم چيزى كه ارزان شود * گرانى به هر لحظه افزون‌تر است\r\nنشستند و گفتند و برخاستند * به‌جز حرف طرفى از ايشان نبست\r\nنه فردا از امروز بهتر بود * نه ديروز به از پريروز هست\r\nچنين چاره كردند آن داهيان * دوصد مشكل خلق در يك نشست\r\nنبينى فراوانى از حد گذشت ؟ * دگر خاطرى از گرانى نخست ؟ \r\n\r\n","description":"","footnote":"","page_name":" 591 ","page_number":591},
  {"content":"\r\n\r\n\r\nآزادگان و زندان\r\n مردم آزاده را از بند و زندان عار نيست * بند و زندان كردن آزادگان دشوار نيست\r\nهركه شد آزاده اندر بند زور و زر نشد * وان كه شد بىزور و زر او را به گيتى يار نيست\r\nمىتوان با درهم و دينار از زندان رهيد * در كف آزاد مردان درهم و دينار نيست\r\nآن شنيدم رادمردى را به زندان برده‌اند * زان كه كم زور است و زر اندر كَفش بسيار نيست\r\nآنكه با زنجير قانون يا سياست يا كه دين * بند بر نيكان نهد آن هم به‌جز بدكار نيست\r\nگر يزيد افكند در زندان علىّ بن حسين * عار بر شخص يزيد است و على را عار نيست\r\nزور و زرداران ستم را نام ناميدند و داد * هيچ ننگى بدتر از بيداد در ادوار نيست\r\nگر تن آزادمردى شد به زندان خوار و زار * گر بميرد بازهم روح و روانش خوار نيست\r\nهركه زندانى شد و افكار او آزاد ماند * مانع آزادىاش هرگز در و ديوار نيست\r\nننگ بر زندان و زندانبان و زندان‌افكنان * گوييا مست‌اند و يك‌تن زان ميان هشيار نيست\r\nبازهم « بخرد » در اين دنياى آلوده به درد * بهتر از آزادگى داروى هر بيمار نيست \r\n\r\nهنر و سياست\r\n هنر را با سياست فرق‌ها هست * هنر از مملكت‌دارى جدا هست\r\nهنر را مايه از عشق است و احساس * سياست بر خلاف اين دوتا هست\r\nهنر از ميل دل فرمان پذيرد * سياست را هوا فرمانروا هست\r\nهنر را خدعه و روى و ريا نيست * سياست را همه روى و ريا هست\r\nهنر را سعى و كوشش نيست كافى * هنر الهامى از سوى خدا هست\r\nسياست تجربت مىخواهد و عمر * كه دوران جوانى بر خطا هست\r\nنبوغ اندر جوان هر قدر باشد * به تدبير سياست نارسا هست\r\nخطا و خبط در كار سياست * گناه است و زيان است و بلا هست\r\nچه آتش‌ها كه از خبط سياسى * به تاريخ ملل هرجا به پا هست\r\nخوشا دانا جوان دردمندى * كه پند پير دانايش دوا هست \r\n\r\n","description":"","footnote":"","page_name":" 592 ","page_number":592},
  {"content":"\r\n\r\n چو بيند نابسامانى ز هر سو * به جان نالد كه ناليدن روا هست \r\n\r\nپند پدر\r\n شهزاده‌اى به بخت جوان و عقل پير * گفت اى پدر مرا به يكى پند دست گير\r\nبرگو به من تفاوت دشمن ز دوست چيست * دشمن كدام و دوست مرا زين ميانه كيست\r\nدانى كه گرد من بود انبوه دوستان * در بندگى نهاده همه سر بر آستان\r\nهريك براى خدمت من بسته صد كمر * هريك براى راحت من جسته از خطر\r\nگر يك‌سخن بگويم گويند آفرين * صد آفرين بر اين سخن سحرآفرين\r\nكارى نمىكنند مگر در هواى من * حرفى نمىزنند مگر بر رضاى من\r\nفرمود پاسخش كه حذر كن از اين گروه * كز اين گروه جان عزيزت شود ستوه\r\nاينان به سود خويش روند و زيان تو * نى دوست بلكه دشمن مالند و جان تو\r\nآن كس كه جز به ميل تو هرگز سخن نگفت * هرگز به راستى سخنى همچو من نگفت\r\nدشمن كسى است كز تو حقيقت نهان كند * آن كس كه راست گفت تو را حفظ جان كند\r\nمدّاحت ار به قصد فريب تو دم زند * گر نيك بنگرى به خيانت قدم زند\r\nروزى تو از خيانت او مىشوى خبر * كافتد منافعش ز وجود تو در خطر \r\n\r\nآنجا كه فقر آيد\r\n ديگر حديث عشق نشايد در اين ديار * كانجا كه فقر آمد ، شد عشق بر كنار\r\nبگشا زبان به قصّهء فقر و بلاى فقر * بربند لب ز غصّهء يار و جفاى يار\r\nبااين‌همه مصائب بىحدّ ز هر طرف * بااين‌همه متاعب بىعدّ ز هر كنار\r\nديگر ز طبع شاعر ، جز نوحه‌گو مگو * ديگر ز چشم دانا جز اشك گو مبار\r\nآن را كه قطع گشت اميد از اداى قرض * آن را كه بيم قطع معاش است و شغل و كار\r\nآن را كه دل ز گرسنگى رفت و شد ز دست * آن را كه تن ز برهنگى خست و شد نزار\r\nنه راز عشق داند و نه شور عاشقى * نه ياد يار آرد و نه غصّهء ديار \r\n\r\n","description":"","footnote":"","page_name":" 593 ","page_number":593},
  {"content":"\r\n\r\n « بخرد » تو كج مشو ز كجىهاى چرخ دون * كاين چرخ كج‌مدار نماند به يك مدار\r\nيا رب بيار ، يار ، گذر از عد و نواز * آن صحنه‌ساز مفسده‌پرداز فتنه‌كار\r\nدرس وفا و مهر بياموز و مردمى * رسم نگاهدارى دل‌هاى بىقرار \r\n\r\nآدم بىغم\r\n اى دريغ از آدمى كز غم نياسايد دمى * پا به دنيا مىنهد با چشم گريان آدمى\r\nهيچ مىدانى چرا آدم بود مشتاق مى * تا بياسايد از اين اندوه جان‌فرسا دمى\r\nآدمى ز انديشهء دنيا دمى آسوده نيست * كاش آدم را نبودى بهر اين دنيا غمى\r\nآدمى را طاقت تنهايى ايّام نيست * تا گذارد در ميان اندوه دل با همدمى\r\nدر گِل آدم سرشتند از ازل تشويش و غم * تا ابد باشد عجين در خاك او از غم نمى\r\nدرهم و دينار را قدرى گران باشد به عمر * ليك قدر عمر باشد برتر از هر درهمى\r\nتا توانى حاجت خود كم كن از دنياى دون * زخم دل را نيست به از بىنيازى مرهمى\r\nاين نگر جبر زمان برتر بود از صبر من * صبر باشد در جهان برتر ز هر بيش و كمى\r\nصبر بايد با اميد و با توكّل همچنان * صبر غم‌آلود ، نبود جُز بلاى مبرمى\r\n« بخردا » دانى كه مردن راحتى بىانتهاست * هردمى گيرى چرا از ترس مردن ماتمى \r\n\r\nچين‌هاى صورت\r\n چين‌ها كه به صورت من افتاد * از رنج زمانه مىدهد ياد\r\nهربار كه دوستى جفا كرد * صد چين دگر به رويم افتاد\r\nآن روى گشاده گشت دَرهم * آن تازه رخى برفت بر باد\r\nيك حرف خوشم اگر فلك گفت * صد حرف بدم به گوش در داد\r\nخوش‌بينى و خوش‌دلى به دل مرد * يأس و غم و نفرتم به دل زاد \r\n\r\n","description":"","footnote":"","page_name":" 594 ","page_number":594},
  {"content":"\r\n\r\n\r\nهجر دوست\r\n نيست هجرى بدتر از هجران دوست * جان دهم هردم به ياد جان دوست\r\nواى من ، اى واى من ، اى واى من ! * سوختم در آتش هجران دوست\r\nگرچه عشقش چند گاهى بيش نيست * هست از روز ازل پيمان دوست\r\nتا سپردم دل به روى روشنش * گشت پنهان چهرهء رخشان دوست\r\nزود رفتى شمس تبريزى من * دير ماندم در غم جانان دوست\r\nدوست شاد از آنكه غم پايان گرفت * « بخرد » افسرده است از پايان دوست \r\n\r\nرهايى از بند\r\n آدمى را سه حال مىبايد * تا كه از بند غم رها ماند\r\nدر نخستين ، سلامت بدن است * كه خردمند قدر آن داند\r\nدومين ، طالعى كه باشد نيك * تا بلا را از او بگرداند\r\nسومين ، بىغمى به كار جهان * كآنچه پيش آيدش نرنجاند \r\n\r\nقدرت نيكى\r\n خدايا قدرت نيكى به من ده * كز آن هرگز نباشد خوب‌تر چيز\r\nز نيكوكارى و مردم‌نوازى * شود جان و دل « بخرد » طرب‌خيز \r\n\r\nقوم يهود\r\n از خبث و نفاق و فتنهء قوم يهود * آيات زياد است به قرآن مشهود\r\nاقوام جهان جمله به اين قوم بَدَند * بااين‌همه گوى فكرت از جمله ربود \r\n\r\n","description":"","footnote":"","page_name":" 595 ","page_number":595},
  {"content":"\r\n\r\n\r\nبراتى ( 1320 )\r\nمحمّد رضا براتى در سال 1320 هجرى شمسى در شهر قم ، در خانوادهء روحانى چشم به جهان هستى گشود . پدرش حجة الاسلام شيخ مهدى براتى از وعاظ معروف و خانه‌اش محل رفت و آمد علما و طلّاب و درس و بحث بود .\r\nمحمّد رضا براتى تحصيلات ابتدايى و متوسّطه را در زادگاهش به انجام رسانيد ، خود مىگويد : « در دورهء دبيرستان گرايش شديدى به ادبيّات فارسى و آثار شعرا داشتم و در همين زمان قريحهء ذوق شاعرى در من پديدار گشت و حافظه‌ام خوب بود ، تا جايى كه دروس ادبى را فقط يك‌بار كه استاد مىگفت به خاطر مىسپردم و موضوع انشاء را نيز در كلاس درس به صورت شعر درمىآوردم و به استاد مىدادم . نخستين بار شعر معروف ناصر خسرو را با هفده بيت ساخته و تحويل استاد دادم .\r\nبيت ناصر خسرو اين است :\r\n تو خود اختر خويش را بد كنى بد * مدار از فلك چشم نيك اخترى را \r\nو من نيز ساختم :\r\n فلك همچنان دايه‌ات پروراند * مكن آرزو رأفت مادرى را\r\nاگر پا زنى بر سر آرزوها * مسخّر كنى زهره و مشترى را\r\nتو را گوهر علم ارزنده دارد * به چنگ آور اين پربها گوهرى را \r\nبراتى در سال 1342 به عضويت كانون ولى عصر ( عج ) ، كه به سرپرستى حجة\r\n\r\n","description":"","footnote":"","page_name":" 596 ","page_number":596},
  {"content":"\r\n\r\nالاسلام شيخ حسن نورى اداره مىشد ، درآمد و خود نيز برنامه‌هاى ادبى انجمن را عهده‌دار شد و در همان سال غزل گونه‌اى به نام « پيام آزادى » در نشريهء « پيروزى در سايهء شكست » منتشر كرد كه مورد توجه قرار گرفت .\r\nبراتى اكنون عضو انجمن ادبى محيط ، كه به سرپرستى شاعر گرانقدر استاد محمّد على مجاهدى ( پروانه ) اداره مىشود ، مىباشد و بيشتر اشعارش جنبهء مذهبى و عرفانى دارد . براتى ، در مديريت و كارگردانى جلساتى كه به مناسبت‌هاى مذهبى تشكيل مىشود از توانائى و مديريت كافى برخوردار است . نخستين مجموعه اشعارش بنام ( برات بهشت ) طبع و نشر گرديده و مورد استقبال علاقه‌مندان شعرش قرار گرفته است اين است چند نمونه از نظم او :\r\n\r\nولاى آل على عليه السّلام\r\n دلم به غنچهء آفت رسيده مىماند * به صيد وحشى در خون طپيده مىماند\r\nاميد و عشق به صحراى جان سوخته‌ام * به جست‌وخيز غزال رميده مىماند\r\nنديده جلوهء خورشيد شب ز راه رسيد * سياه‌بختى من در سپيده مىماند\r\nچو مطلع غزل ناب بود عمر و كنون * به آخرين دوسه بيت قصيده مىماند\r\nزبان ز بار تملّق چو شانه ساخت تهى * به تيغ آختهء آبديدهء مىماند\r\nسپهر با همه رفعت به پاىبوسى عشق * ز حال تا به قيامت خميده مىماند\r\nحديث عشق مكرّر شنيده‌ايم و ليك * روايتى است كه چون ناشنيده مىماند\r\nولاى آل على فخر شد « براتى » را * به جان دوست كه بر اين عقيده مىماند \r\n\r\nلطف يزدان\r\n شهد حكمت ريزد از لعل سخن‌دان بيشتر * از بر نيسان مىدهد بر دشت باران بيشتر\r\nسير در ژرفاى خلقت اعتبار حكمت است * مىنوازد گوش جان را پند لقمان بيشتر\r\nبا قناعت دامن از دست تهى دستى بگير * حشمت مور است اينجا از سليمان بيشتر \r\n\r\n","description":"","footnote":"","page_name":" 597 ","page_number":597},
  {"content":"\r\n\r\n سيلى امواج ساحل را نسازد خشمناك * پايمردى كرده دشمن را هراسان بيشتر\r\nچون سكندر چند جويى چشمهء آب حيات * آبرو قدرش بود از آب حيوان بيشتر\r\nبا توكّل كن رها فرزند را بر آب نيل * باشد از مادر به كودك لطف يزدان بيشتر\r\nچون « براتى » زين سراى عاريت دل بازگير * چند روزى نيست مهلت بهر مهمان بيشتر \r\n\r\nلواى صاحب الزمان ( عج )\r\n از نفس بهار ، بين غاليه‌سا نسيم را * گل به فضا پراكند روح‌فزا شميم را\r\nزنده كند بار دگر دمِ صبا رميم را * زلف بنفشه نو كند خاطرهء قديم را\r\nشود ز عشق در نواد دوباره تار و پود من * به باغ مرغ خوش‌نوا به شاخه بسته آشيان\r\nبه دشت كبك پا نهد به روى فرش پرنيان * ز مى پياله‌اى دهد به دست ياس و ارغوان\r\nبه عشوه نرگس آورد به جان ياسمن توان * شكوفه نقره بيخته به دشت و دامن چمن\r\nز خاك ، مرده مىجهد ، مگر نشور مىدمد ؟ * و يا به امر ايزدى ملك به صور مىدمد ؟\r\nدوباره جلوه‌هاى حقّ ز كوه طور مىدمد * ز شاخه شاخهء شجر لواى نور مىدمد\r\nعروس غنچه مىدرد ميان حجله پيرهن * قامت سرو ناز را بر لب جويبار بين\r\nنرگس عشوه باز را مىزده و خمار بين * قمرى و سار و صعوه را بر سر شاخسار بين\r\nدامن دشت و باغ را پرگل و پرنگار بين * زمين پس از فسردگى به آفتاب شسته تن\r\nنهاده دل غم جهان به‌سوى عشق رو كند * ز تاب زلف پرشكن هماره گفت‌وگو كند\r\nبه‌سان غنچه بشكفد ، حديث رنگ و بو كند * ز نغمه كوه و دشت را چو پر ز هاىوهو كند\r\nكند اسير خويش را به طرّه‌اى شكن‌شكن * ز روى خشمگين خود زمين فرونهاده چين\r\nچو نوعروس بسته گل به تار زلف عنبرين * بهشت را به دامن پر از گل بهار بين\r\nزمين چو پرنگار شد ز مفرش زمرّدين * به آسمان رسد نوا ز بلبلان نغمه زن \r\n\r\n","description":"","footnote":"","page_name":" 598 ","page_number":598},
  {"content":"\r\n\r\n جمال يار جلوه‌گر ز مشرق پياله‌ها * به دشت مىكشان ببين ز برگ رز حواله‌ها\r\nز روى گل غبار غم زد و ده اشك ژاله‌ها * خرد به مشرب جنون بسوخته رساله‌ها\r\nفضا عبير بيز شد ز بوى نافهء ختن * به ناز ، دل‌ستان من نهد قدم به گلستان\r\nبه مقدمش نهاده سر ز شوق جان عاشقان * به دلبرى ز دلبران ربوده طاقت و توان\r\nجمال حقّ ز طلعتش بود چو آفتاب عيان * ز نسل پاك عسكرى ز دودمان بوالحسن\r\nهمان وجود نازنين كه جان ما فداى او * بقاى ممكنات را بدانم از بقاى او\r\nنبرده پى به ذات او كسى به‌جز خداى او * همان‌كه پر شود جهان ز عدل او ، ز راى او\r\nنهند سر به طاعتش جوان و پير و مرد و زن * جهان‌شمول مىشود لواى صاحب الزّمان\r\nبه مدحتش زبان جان ز ما سوى مديحه‌خوان * جهان اگر شود زبان به مدح او چه مىتوان\r\nفراتر است از سخن فراتر است از بيان * در او نهان از او عيان صفات و ذات ذو المنن\r\nسحر دريد جيب شب ، سرآمد انتظارها * نشاط و شوق موج زن ز جان بىقرارها\r\nكه ديده يك گل آورد به همرهش بهارها * گل بهشت‌آفرين شكوه لاله زارها\r\nگشود ديده بر جهان مهين خديو مؤتمن * به مژدهء ولادتش جهان پير شد جوان\r\nنيوش نغمه‌هاى خوش ز قدسيان از آسمان * محب او ز غم رها ، دلش ز شوق شادمان\r\n« براتى » و محبّ او به محفلش ترانه‌خوان * به عرش مىرسد نوا از اين خجسته انجمن \r\n\r\nبه مناسبت ولادت با سعادت امام مجتبى عليه السّلام طليعهء نور\r\n صبا چو طرهء او را به پيچ‌وتاب افكند * حرير گلشن جان را به مشك ناب افكند\r\nغريو شوق ز جان‌ها به آسمان برخاست * چو آن عزيزتر از جان ز رخ نقاب افكند\r\nبه جان سنبل و سوسن وزيد عطر بهشت * بنفشه بر چمن زلف خويش تاب افكند \r\n\r\n","description":"","footnote":"","page_name":" 599 ","page_number":599},
  {"content":"\r\n\r\n گلى در آينهء ماه و آفتاب شكفت * كه عطر نور به سيماى شيخ و شاب افكند\r\nبه كوى ميكده مستان به مى وضو كردند * فقيه ، سبحه و سجّاده در شراب افكند\r\nسحر چون دامن زهرا شكوفه باران شد * نگاه شوق به رويش ابو تراب افكند\r\nولادت حسن مجتبى عليه السّلام محبّان را * به جان سرور و به دل شوق بىحساب افكند\r\nپس از علىّ ولىّ ، اوّلين ولىّ خدا * به دهر نور هدايت چو آفتاب افكند\r\nبه هم‌نوايى چنگ و به دل‌نوازى تار * چه نغمه‌ها كه به دشت و دمن رباب افكند\r\nشكوه گلشن فردوس را به ناز نگاه * به روى عالم پوشيده در سراب افكند\r\nچو كرد جلوه چنين ماه بر جبين سپهر * پى نظاره فلك دور از شتاب افكند\r\nسحاب رحمت ميلادت اى طليعهء نور ! * جگرگداختگان را ز التهاب افكند\r\nفروغ دولت اقبال و فجر صادق را * به روى ميهن ما دست انقلاب افكند\r\nبه گردن بت و بتگر ارادهء من و تو * به حق‌ّپرستى و دين‌پرورى طناب افكند\r\nبه پاى آن‌همه جانبازى و سرافرازى * پرنده نقره‌اى نور ماهتاب افكند\r\nمبر ز ياد كه گل هديهء شهيدان است * همان شهيد كه با خون به گل خضاب افكند\r\nبه شادمانى دل‌ها خدا « براتى » را * بر آتش عمل پرگناه آب افكند \r\n\r\nموج آينه\r\n به موج آينه جز نور ناب نتوان ديد * در آفتاب بجز آفتاب نتوان ديد\r\nبدان جمال و شمايل كه در خيال منى * تو را جز آنكه ببينم به خواب نتوان ديد\r\nبه حال خانه‌خرابان عشق ، مرحمتى * كه پايدار بناى حباب نتوان ديد\r\nسرشك ديده ، گل انتظار پرورده است * كه لطف اشك مرا در سحاب نتوان ديد\r\nز جلوه‌هاى تو اى همدم هميشهء دل * خراب خانهء دل را خراب نتوان ديد\r\nتو جان زنده‌دلانى كه در غياب و حضور * تو را برون ز دل شيخ و شاب نتوان ديد \r\n\r\n","description":"","footnote":"","page_name":" 600 ","page_number":600},
  {"content":"\r\n\r\n به لطف خويش ز خاطر مبر « براتى » را * كه غير مرحمت از آن جناب نتوان ديد \r\n\r\nمژدهء بهار\r\n بهار خاطره‌ها را سرود با لبخند * تمام پنجره‌ها را گشود با لبخند\r\nبهار آمد و دل‌ها به عاشقى برخاست * نشست يار به گفت‌وشنود و با لبخند\r\nبه جلوه آمده بر بام آسمان خورشيد * ز پشت قلّهء ابر كبود با لبخند\r\nنسيم زلف چمن را به پيچ‌وتاب افكند * ترانه ساخت و رقصيد ، رود با لبخند\r\nعروس غنچه به ناز آمد و به تخت نشست * شكوفه بر سر گل نقره سود با لبخند\r\nببين ز خندهء گل‌ها چه محشرى برپاست * چه روح‌بخش بود چنگ و عود با لبخند\r\nبه بزم سوسن و سنبل به آن دل‌آرايى * بنفشه جلوهء ديگر فزود با لبخند\r\nبيا به خنده بهارى كنيم دل‌ها را * كه مىتوان غم دل را زدود با لبخند\r\nتو نيز مثل طبيعت گره ز دل وا كن * بخوان به شادى گل‌ها سرود با لبخند\r\nدل گرفتهء ما را كرشمه‌هاى بهار * به ناز و غمزهء جانان گشود با لبخند\r\nتو سبز باش كه ماند بهار با تو مدام * و گرنه مىگذرد از تو زود با لبخند\r\nبه اين بضاعت بىرنگ و بو چه بايد كرد * اگر بهار مرا آزمود با لبخند\r\nبه هر بهار « براتى » كند ز شوق نثار * به پاى گل همه بود و نبود با لبخند \r\n\r\n","description":"","footnote":"","page_name":" 601 ","page_number":601},
  {"content":"\r\n\r\n\r\nبراتى ( 1375 - 1320 )\r\nمحمّد تقى براتى در سال 1320 هجرى شمسى در شهر قم در خانواده‌اى روحانى ديده به جهان گشود . پدرش مرحوم حجة الاسلام شيخ مهدى براتى در كسوت روحانيت و به كار وعظ و تبليغ اشتغال داشت .\r\nبراتى تحصيلات ابتدايى و متوسّطه را در زادگاهش به انجام رسانيد و قبل از آن كه به شعر و شاعرى بپردازد ، اشعار بزرگان شعر و ادب را كه در مدح و منقبت و مرثيت اهل بيت عصمت و طهارت عليه السّلام سروده‌اند ، با صداى خوشى كه داشت مىخواند و چون از حافظه‌اى قوى برخوردار بود ، در اين رهگذر توفيق بيشترى نصيبش گرديد .\r\nبراتى در سال 1342 به عضويت كانون ولى عصر ( عج ) ، كه به سرپرستى حجة الاسلام شيخ حسن نورى اداره مىشد ، درآمد و پس از آن به انجمن ادبى محيط قمى ، كه به مديريّت شاعر گرانمايه محمّد على مجاهدى ( پروانه ) تشكيل مىشد ، راه يافت .\r\nبراتى مىگويد : « اوّلين شبى كه به انجمن ادبى محيط رفتم ، مصادف بود بااين‌كه خانم آقاى مجاهدى نوزادى پسر آورده بود و من نخستين شعرى كه فى المجلس سرودم ، بدين مطلع بود :\r\n اندر شب آدينه به صد شادى و شور * در بزم اديبان سخن سنج و فكور \r\nاين آغاز كار شاعرى من بود و در همين انجمن بود كه هر هفته مطروحه‌اى داده\r\n\r\n","description":"","footnote":"","page_name":" 602 ","page_number":602},
  {"content":"\r\n\r\nمىشد كه مجبور مىشدم مطروحه را بسازم و بخوانم .\r\nبراتى شاعرى اخلاص پيشه نسب به ائمّهء اطهار عليه السّلام بود و اشعارش نيز بيشتر در منقبت و مرثيت خاندان پيامبر اسلام صلّى اللّه عليه و آله بود . سرانجام وى در سال 1375 چشم از جهان فروبست و به سراى باقى شتافت . « 1 »\r\n\r\nآيين عشق\r\n آيين عشق را به جهان ما گذاشتيم * جاويد سيره‌اى است كه بر جا گذاشتيم\r\nشور و نشاط دل‌شدگى را به يُمن عشق * در بزم قدسيان به تماشا گذاشتيم\r\nما ز آن جماعتيم كه در خلوت الست * سجّاده رهن ساغر و مينا گذاشتيم\r\nدر كوى عاشقى دل زيباپرست را * در خون كشيده‌ايم و به يغما گذاشتيم\r\nتا دست ما به دامن عشق و جنون فتاد * بر حكم عقل و رأى خرد پا گذاشتيم\r\nوسواس نفس را كه مطيع جنون نبود * بيرون ز خويش رانده و تنها گذاشتيم\r\nديوانگى نشان علايق بريدن است * ديوانه‌ايم و عيش جهان واگذاشتيم\r\nبا مهر مرتضى چو « براتى » به روز حشر * حول جهيم و وحشت عقبى گذاشتيم \r\n\r\n\r\n","description":"","footnote":"\r\n( 1 ) - شعراى قم وابسته به انجمن ادبى محيط و شوراى شعر وابسته به اداره كل فرهنگ و ارشاد اسلامى در مرثيت او اشعارى سرودند كه تنها به مرثيت استاد محمد على مجاهدى بسنده كنم .\r\n شبى كه روى تو را خاك در نقاب گرفت * ستاره ريخت ز چشمم كه آفتاب گرفت\r\nچنان خيال تو اى گل در اشك من جاريست * كز آب ديدهء من مىتوان گلاب گرفت\r\nز حال ديدهء دريائىام چه مىپرسى ؟ * « جزيره‌اى كه مكان تو بود آب گرفت »\r\nدريغ روى تو زين پس به خواب بايد ديد * اگر به خواب توانم سراغ خواب گرفت\r\nخيال روى تو از خاطرم نخواهد رفت * چرا كه عكس تو را هركه ديد قاب گرفت\r\nز خنده‌اى كه نشسته است بر لبش پيداست * كه كام خود ز دعاهاى مستجاب گرفت\r\nبيا عمارت دل كن در اين خراب‌آباد * كه همدمى نتوان جز دل خراب گرفت\r\nبه لطف حضرت زهرا در آخرين دم عمر * برات خويش « براتى » ز بو تراب گرفت\r\nاگرچه در غم او عالمى به سوك نشست * و غم‌سروده‌ى من رنگ اضطراب گرفت\r\nاگر به پويه درآيد سوار همّت ما * ز تو سنان زمان مىتوان ركاب گرفت \r\n","page_name":" 603 ","page_number":603},
  {"content":"\r\n\r\n\r\nمن و دل\r\n تجلّىگاه ذات كبريا ، دل * محيط عشق و كانون صفا ، دل\r\nمكان هرچه خوبى ، هرچه پاكى * مقام وحى و آيات خدا ، دل\r\nنمىداند به‌جز حرف محبّت * نمىخواند به‌جز درس وفا ، دل\r\nجدا باشد سرشت بىمثالش * ز آب و خاك خلقت گوييا ، دل\r\nپناه شادى و غم غير دل نيست * محبّت زادهء درد آشنا ، دل\r\nهنوز اسرار خود ناگفته با دوست * نمىدانم شنيده است از كجا ، دل\r\nمن و دل ساكن كوى وفاييم * كه شب‌ها را سحر كرديم با دل\r\nمرا جان ، شمع سوزان بود و با من * شررها داشت بر جان ، بينوا دل\r\nاگر محرم شوى بادل « براتى » * بگويد از برايت رازها ، دل \r\n\r\nسلالهء طه\r\n مژده كه ميلاد منجى بشر آمد * فلك هدى را دليل و راهبر آمد\r\nمژده كه آمد خديو عالم امكان * حجّت برحقّ امام منتظر آمد\r\nمژده كه خورشيد تابناك ولايت * بر فلك عدل و داد ، جلوه‌گر آمد\r\nنيمهء شعبان رسيد و منتظران را * شام غم‌افزاى انتظار سرآمد\r\nمايهء اعزاز رهروان شريعت * محيى احكام و فخر بوالبشر آمد\r\nنخل ولايت بر اين شكوفهء عصمت * بار دگر سرفراز و بارور آمد\r\nديدهء نرجس بر آن جمال دل‌آرا * گويى بر قرص مه نظاره‌گر آمد\r\nحجّت ثانى عشر ، سلالهء طه * مظهر ذات و صفات دادگر آمد\r\nمژده كه از كوى دوست دل‌شدگان را * پيك صبا در طليعهء سحر آمد\r\nفيض عميمى كه از طفيل وجودش * عالميان را عطاى بىشمر آمد\r\nملك عدالت دگر فنا نپذيرد * دولت مسعود و معدلت اثر آمد\r\nمژده « براتى » كه روزگار وصالت * ماه دل‌آراى من ز پرده درآمد \r\n\r\n","description":"","footnote":"","page_name":" 604 ","page_number":604},
  {"content":"\r\n\r\n\r\nتقديم به مجمع عاشقان بقيع غربت بقيع\r\n بهشت روى زمين است گلستان بقيع * فراز عرش برين است آستان بقيع\r\nگرت هواست كه تسبيح قدسيان شنوى * بيا به محفل پرسوز عاشقان بقيع\r\n* * * آتش از دل زبانه مىگيرد * طفل اشكم بهانه مىگيرد\r\nدل به شوق بقيع بيمار است * عاشقى دورمانده از يار است\r\nهر نفس مىكند به ديده مقام * جلوهء تربت چهار امام\r\nپرس‌وجو مىكند دل زارم * دل شيدايى گرفتارم\r\nبا محبّان و عاشقان بقيع * پر گشايد در آسمان بقيع\r\nگه نظر جانب حرم دارد * گاه سر را به جيب غم دارد\r\nدل من در سكوت مىميرد * بس‌كه ، امشب بهانه مىگيرد\r\nشده يلدا دوباره مهمانش * ديده كرده ستاره بارانش\r\nنكند بينوا كباب شود * قطره قطره چو شمع آب شود\r\nبگذاريد تا درى بزنم * به جگر سوخته سرى بزنم\r\nآه جان‌سوز و ماتمى دارد * دل شيدايىام غمى دارد\r\nخواب و راحت به خويش كرده حرام * سوزد از غربت بقيع مدام\r\nپرسد از من كجاست بقعهء نور * قبر زهرا چرا بود مستور\r\nپاسخش در سرشك من پيداست * كاين مصيبت هميشه جان‌فرساست\r\nاى « براتى » بساز با دل زار * ليك از دست دامنش مگذار \r\n\r\n","description":"","footnote":"","page_name":" 605 ","page_number":605},
  {"content":"\r\n\r\n\r\nبه مناسبت مبعث حضرت خاتم انبياء صلّى اللّه عليه و آله تاج رسالت\r\n تشبيه كرد آنكه به روى تو ماه را * جبران چگونه مىكند اين اشتباه را\r\nماه از براى ديدن روى تو روز و شب * شويد به آب چشمهء زمزم نگاه را\r\nچون آفتاب ديده به رويت درافكند * از شرم روى خويش بدزدد كلاه را\r\nمه را ميان خرمن سنبل نهان كنى * چون افكنى به روى ، دو زلف سياه را\r\nاى پادشاه كشور خوبان ! كه مىدهى * مشق عتاب و ناز ز مژگان ، سپاه را\r\nدل در هواى كوى تو دارم كه بسته‌ام * بر خود به‌جز حريم جلال تو راه را\r\nروز جزا تو گر طلب مغفرت كنى * بخشد به احترام تو يزدان گناه را\r\nشويم به آب چشمهء كوثر نگاه خويش * تا بر دو ديده جا دهم آن بارگاه را\r\nاى آفتاب صبح رسالت كه زان جمال * بگشوده‌اى به خلق درِ صبحگاه را\r\nگر نور حقّ ز روى تو پرتوفشان نبود * كى مىشناخت بوالبشر از راه چاه را\r\nختم پيمبران و رسولان به اذن حقّ * بر سر نهاد تاج رسالت پناه را\r\nبرخيز اى محمّد و بگذار اين گليم * درياب اين جماعت گم‌كرده‌راه را\r\nاينك لواى نور برافراز تا كنى * روشن ز نور چهرهء خود مهر و ماه را\r\nيا مصطفى ! « براتى » و پشتى خم از گناه * بپذير روز حشر تو اين عذر خواه را \r\n\r\nبه مناسبت شهادت صديقه كبرى عليها السّلام مبناى وجود\r\n اى به طوفان بلا يارعلى * همدم آه شرر بار على\r\nاى فروغ دل هادى سُبل * علّت خلقت و ارواح رُسل\r\nمهر و قهرت سبب ردّ و قبول * فاطمه ، روح على ، جان رسول\r\nمظهر عصمت خلاق ودود * ثمر دوحهء باغ محمود\r\nزهرهء برج حيا شمسهء دين * شمس گردون ز رُخت خاك‌نشين \r\n\r\n","description":"","footnote":"","page_name":" 606 ","page_number":606},
  {"content":"\r\n\r\n از تو سرسبز درخت اسلام * وز تو پُرنور چراغ احكام\r\nاى تو ناموس خداوند ودود * منشأ خلقت و مبناى وجود\r\nاى ز سيلى شده نيلى رويت * گشت آزردگى پهلويت\r\nتا على را سوى مسجد بردند * نازنين قلب تو را آزردند\r\nغاصبان ، غصب خلافت كردند * به امانات خيانت كردند\r\nرابط فيض خدا را كشتند * مادر زهد و حيا را كشتند\r\nهمه نان و نمكش را خوردند * در تلافى فدكش را بردند\r\nتا كه بيت شرف فاطمه سوخت * گويى از عرش خدا قائمه سوخت\r\nهستى شير خدا رفت ز دست * تا كه زهراى ولى از پا نشست \r\n\r\nماه رجب\r\n كوكبهء رحمت ربّ آمده * ماه دل‌انگيز رجب آمده\r\nببين كه در چرخ ولايت پديد * ماه عجم ، مير عرب آمده\r\nشمس هدايت به جمالى جميل * تا شكند لشكر شب آمده\r\nبوالعجبى قالب خلقت شكست * مظهر ذات بو بوالعجب آمده\r\nپور ابو طالب و باب علوم * مربّى علم و ادب آمده\r\nز دامن فاطمه ، بنت الأسد * پاك‌ترين پاك نسب آمده\r\nآمده ذات ممكنى در وجود * كه ممكنات را به سبب آمده\r\nيار نبىّ كه تيغ خون‌ريز او * آتش جان بو لهب آمده\r\nز مولدش كون و مكان عرش و فرش * به وجد و شادى و طرب آمده\r\nتا كه به پايش بزند بوسه جان * هر نفس از شوق به لب آمده\r\nطبع « براتى » به ثناى خوشش * نوش‌تر از شهد رطب آمده \r\n\r\n","description":"","footnote":"","page_name":" 607 ","page_number":607},
  {"content":"\r\n\r\n\r\nبرارى ( 1357 )\r\nفاطمه آقابرارى ، فرزند عبد العلى ، در سيزدهم دىماه سال 1357 در شهر قم از مادر زاد . پس از تحصيلات ابتدايى ، دورهء متوسّطه را در دبيرستان بنت الهدى همان شهر به پايان رسانيد . و تا اخذ مدرك فوق ديپلم كودكستان استثنائى پيش رفت\r\nبرارى دربارهء شروع شاعرى خود مىگويد : « از زمانى كه به ياد دارم شعر مىگفتم ، منتهى هرازگاهى آن را رها مىكردم ؛ ولى از سال 1375 كار سرودن شعر را جدّى گرفتم و با عضويّت در انجمن ادبى حرم و استفاده از كلاس شعرخوانى و نقد شعر ، پيشرفت قابل ملاحظه‌اى كسب كردم » .\r\nوى اضافه مىكند : « قريحهء شعر و شاعرى در خانوادهء ما موروثى است . پدر و دو خواهرم نيز گاهى شعر مىسرايند » .\r\nبرارى مىگويد : « بيشترين انگيزه‌اى كه مرا به شعر تشويق كرده و قادر به سرودن شعر نموده ، اين است كه مىتوانم حرف‌هاى دلم را با زبان شعر به ديگران انتقال دهم و بيان چيزهايى كه شايد با صحبت كردن عادى ميسّر نباشد و توجّه ديگران را جلب نكند با زبان شعر بيان كنم » .\r\n\r\n","description":"","footnote":"","page_name":" 608 ","page_number":608},
  {"content":"\r\n\r\n\r\nيا زهرا عليها السّلام\r\n شبى را كه با مرگ تنها بمانى دل من * اسير غم و درد دنيا بمانى دل من\r\nبه چشمت نمىآيد اين رنج‌ها رنج اگر تو * هميشه عزادار گل‌ها بمانى دل من\r\nاگر آسمان هم نبارد مهم نيست ، آرى * فقط سعى كن مثل دريا بمانى دل من\r\nخدا رنگ احساس من را كبود آفريده‌ست * كه تو تا ابد يار زهرا بمانى دل من\r\nهميشه بخواه از خدايت كه تا صبح محشر * شريك غم آل طه عليه السّلام بمانى دل من\r\nچه شورى بپاخيزد از شعرهايم اگر تو * ميان غزل‌هاى من جا بمانى دل من \r\n\r\nهديه\r\n كسى ز پشت پنجره به من سلام مىكند * سكوت خالى مرا پر از كلام مىكند\r\nنگاه مىكنم به او ، كه پشت شيشه‌هاست * به او كه خاطر مرا كدر ، مدام مىكند\r\nبه او كه چند سال پيش ، ز شهر ما گذشته بود * و حال كوچه را پر از طنين گام مىكند\r\nچگونه بازگشته او به ذهن شاعرى غريب * كسى كه عشق و شعر را فداى نام مىكند \r\n\r\n","description":"","footnote":"","page_name":" 609 ","page_number":609},
  {"content":"\r\n\r\n به پاى من مىافتد و قسم به عشق مىخورد * به وسعت غرور خود به من سلام مىكند\r\nنگاه مىكنم به او ، به اعتراف او به عشق * به توبهء شبانه‌اى كه بىدوام مىكند\r\nبه او اجازه مىدهم كه ميهمان من شود * و دل حضور عشق را عزاى شام مىكند\r\nدوباره از خيال من پياده مىكند سفر * همان‌كه خواب ناز را به من حرام مىكند\r\nدعا كنيد شعر من فداى چشم او شود * فداى او كه شعر را چنين تمام مىكند \r\n\r\nبىشعر و ديوان\r\n در آسمان ، آواى باران هستى اى عشق * تنديس روح پاك قرآن هستى اى عشق\r\nدر تنگناى قافيه ، بر رغم احساس * شاعر ولى بىشعر و ديوان هستى اى عشق \r\n\r\nسرمايه\r\n عمرى است به زندان تو در بند و اسيرم * يكباره نگاهم كن و بگذار بميرم\r\nاى روح پر از عاطفه ، اى عشق پر از درد * در خلوت شب بىتو چه تنها و حقيرم\r\nسرمايهء من نيست به‌جز عشق و به‌جز شعر * درياب مرا عشق كه بىشعر فقيرم \r\n\r\nزيباى تنها\r\n زيباى تنها ، عشق را شرمنده مىكرد * دنياى سرد و مرده‌ام را زنده مىكرد\r\nآن روزها وقتى تبسّم‌ها عزا داشت * معشوق پاكم خنده را پاينده مىكرد \r\n\r\n","description":"","footnote":"","page_name":" 610 ","page_number":610},
  {"content":"\r\n\r\n\r\nتنها مانده\r\n ديشب گناه عشق را فرياد كردم * آنگه كه از رنگ نگاهت ياد كردم\r\nدر بيستون بىوفايىهاى شيرين * اين قلب تنها مانده را فرهاد كردم \r\n\r\nسرداران بىسر\r\n بيا امشب براى غربت عشق * دو قطره اشك اگر هم شد بريزيم\r\nبيا با ياد سرداران بىسر * بگرييم و بموييم و بسوزيم \r\n\r\nبه فرمان تو\r\n تويى دانى كه من گم‌كرده‌راهم * گواه صحبتم بار گناهم\r\nاگر فتوا دهى چشمم نبيند * به فرمان تو مىميرد نگاهم \r\n\r\nجامانده\r\n تو مىدانى كه تنها مانده‌ام من * غريبم ، بىكسم ، وامانده‌ام من\r\nتو مىدانى كه بعد از رفتن تو * ميان كوچه‌ها جا مانده‌ام من \r\n\r\nگل و لبخند\r\n در يك بهار سبز خوش آيند مىرسى * يك روز در اواخر اسفند مىرسى\r\nوقتى كه دسته‌دسته كبوتر به اذن عشق * از آسمان فرود بيايند مىرسى\r\nاز نسل ارتفاعى و از پشت آسمان * بىهيچ واسطه به خداوند مىرسى\r\nبا يك سكوت سرد تو را داد مىزنم * پس كى به داد مردم در بند مىرسى ؟\r\nاز پشت روزهاى مه‌آلودهء زمين * مىبينمت كه با گل و لبخند مىرسى \r\n\r\nمىنويسم\r\n اين نامه را با عذر خواهى مىنويسم * وقتى دلم تنگ است گاهى مىنويسم \r\n\r\n","description":"","footnote":"","page_name":" 611 ","page_number":611},
  {"content":"\r\n\r\n بىشعر طى شد روزگارى سخت ، حالا * بعد از گذشت چند ماهى مىنويسم\r\nدر نامه‌اى كه پيش از اين دادى برايم * پرسيده بودى از چه راهى مىنويسم\r\nگفتم كه دل‌نازك شدم در شهر غربت * با هر سكوت و هر نگاهى مىنويسم\r\nبا اينكه شاعر نيستم مانند سابق * امّا تو تا وقتى بخواهى مىنويسم \r\n\r\nمنطق صاف\r\nزنبيل در دست\r\nسراسيمه از خانه بيرون دويدم\r\nحراجى سر كوچه فرياد مىزد\r\nبياييد مردم ! حراج دل است\r\nو من مىديدم كه ناگاه\r\nنگاهم به‌سوى تو چرخيد\r\nتو چون كودكى مىدويدى\r\nلباس پر از وصله‌ات برق مىزد\r\nبا تو همراه گشتم و پرسيدم از تو :\r\nبراى خريد دل سنگ پول دارى ؟\r\nتو چيزى نگفتى\r\nو از سردى آن سكوت تو فهميده بودم\r\nكه تو هيچ پولى ندارى\r\nو حالا كه رفتى پس از چند سال\r\nبه يك منطق صاف و آبى رسيدم\r\nكه براى خريد دل سنگ من ، پول لازم نبود .\r\n\r\n","description":"","footnote":"","page_name":" 612 ","page_number":612},
  {"content":"\r\n\r\n\r\nبرهان ( 1343 - 1266 )\r\nسيّد عبد اللّه برهان المحقّقين ، فرزند سيّد حسن ، در سال 1266 هجرى شمسى ( 1305 ق ) در سبزوار ديده به جهان گشود . نياى او ، سيّد عبد الرّحيم سبزوارى « 1 » و\r\n\r\n\r\n","description":"","footnote":"\r\n( 1 ) - سيّد عبد الرّحيم سبزوارى ، متخلص به « عبرت » ، از شاعران نيمه دوم قرن سيزدهم است و مرحوم حاج ملّا هادى سبزوارى در حوزهء درسش گاهى به اشعار دايى خود استناد مىنموده است . آثار مرحوم برهان و عبرت را شاعر گرانقدر حسن مروّجى ، و فاضل ارجمند حميد مروّجى ، از بستگان آن دو شاعر ، در اختيارم قرار داده‌اند و از اين بابت سپاسگزارم . اينك چهار نمونه از غزل او :\r\nفناى خويش\r\n به بند زلف تو ، دل مبتلاى خويشتن است * كه مرغ هرزه به دام از هواى خويشتن است\r\nدر اين چمن گل و خار ار قرين يكدگرند * غمين مباش كه هريك به جاى خويشتن است\r\nچو شمع شب همه‌شب در فناى خويشتنم * چرا كه عين بقا در فناى خويشتن است\r\nبيا به ميكده وز جام بىخودى مى نوش * كه پير صومعه ، خود مبتلاى خويشتن است\r\nگسيخت بند كفن‌هاى همدمان و دريغ ! * هنوز خواجه به بند قباى خويشتن است\r\nز خانقاه و خرابات نقد سير مجوى * كه سيرگاه جهان در فضاى خويشتن است\r\nگمار همّت خود بر رضاى حضرت دوست * كه نقد همّت هركس ، بهاى خويشتن است\r\nز طعن و خبث حسودان مرنج و دل خوش دار * كه هركه در گرو كرده‌هاى خويشتن است\r\nبكوش « عبرت » و تخم سعادتى مىپاش * كه حاصل بد و نيك از براى خويشتن است \r\nدامن وصل\r\n هزار مدّعىام گر ز پيش و پس باشد * اگر تو يار منى ، مدّعى چه كس باشد\r\nدر آن مقام كه سيمرغ را بسوزد بال * كجا مجال پَرافشانى مگس باشد\r\nدر آن چمن كه نباشد مجال جلوهء گل * چه جاى جلوهء خشكيده خار و خس باشد\r\nدر آن ديار كه پاينده شهريار تويى * چه بيم محتسب و شحنه و عسس باشد\r\nدر آن نفس كه به ياد رخ تو جان سپرم * ز عمر خويش مرا بهره آن نفس باشد\r\nز دامن دوجهان دست مىكنم كوتاه * اگر به دامن وصل تو دسترس باشد \r\n","page_name":" 613 ","page_number":613},
  {"content":"\r\n\r\nدايى فيلسوف بلندآوازه حاج ملّا هادى سبزوارى است كه علاوه بر مقام علمى از قريحهء شاعرى بهره‌مند بود و در شعر « عبرت » تخلّص مىكرد و مقدارى از اشعارش در پايان ديوان سيد عبد اللّه برهان طبع و نشر گرديده است .\r\nبرهان ، در زادگاهش به كسب دانش پرداخت و در رشتهء علوم عقلى و نقلى از اساتيد بزرگى چون سيّد امين الشّريعه و ميرزا اسماعيل افتخار الحكماء طالقانى و حاج ميرزا حسين علوى كسب فيض كرد و به مقام و منزلتى و الا دست‌يافت و مورد توجّه و وثوق مردم قرار گرفت و سال‌ها در مسجد پامنار سبزوار به اقامهء نماز جماعت و تدريس و وعظ اشتغال داشت و سرانجام در چهارم دىماه 1343 در سبزوار چشم از جهان فروبست و بنا به وصيّتى كه كرده بود ، در آرامگاه خانوادگى اسكويىهاى زادگاهش به خاك سپرده شد .\r\nاز آثار برهان ، رسالهء مشكاة الضّياء و رسالهء رجعت مىباشد كه در پايان ديوانش طبع شده است .\r\nبرهان المحقّقين از قريحهء ذوق و شاعرى برخوردار بود و در شعر از تخلّص\r\n\r\n\r\n","description":"","footnote":"\r\n چه مستييست بگو « عبرتا » تو را يا ربّ * كه پيش او همه‌كس باز هيچ‌كس باشد \r\nداغ عشق\r\n ذوقى به جان نباشد ، جز داغ عشق ما را * عيش دو كون بادا ، بر ديگران گوارا\r\nمطرب ز پردهء نى ، زين بينوا پياپى * از ما رسان پيامى ، ياران بينوا را\r\nذوق شراب عشقش ، آن كو به جان كشيده * بر سر كشد پياپى ، پيمانهء بلا را\r\nدر هر نفس به صد شوق ، ميرند و زنده گردند * گر كشتگان عشقش ، دانند خون‌بها را\r\nدر هر طرف چه گردى ، بيهوده بهر درمان ؟ * اندر وجود خود جو ، هم درد و هم دوا را\r\nنايد به چشم « عبرت » جز يار و ، كور بادا ! * هر ديده كو نبيند ، در هر نظر خدا را \r\nشاهد مقصود\r\n اگر مست شراب و گر كه مست نبيندم * به فضل و رحمت مجرم‌نواز توست اميدم\r\nچرا به هيچ فروشى منى كه از دل و از جان * بهاى هر دوجهان دادم و غم تو خريدم\r\nبه ياد روى تو از بوستان خلد گذشتم * به بوى موى تو از آشيان قدس پريدم\r\nچو ره به كوى تو بستم ، چو دل به موى تو بستم * طمع ز روضهء رضوان و روى حور بريدم\r\nمرا كه طرّهء ساقى به دست جام طمع * به زلف حور و به كوثر چه مىدهيد نويدم ؟\r\nبيار ساقى از آن مى كه من در آينهء وى * وجود هر دوجهان را طفيل عشق تو ديدم\r\nبگو به شاهد مقصود ما ، ز پرده برون آى * كه من براى تو ، نُه پردهء حجاب دريدم \r\n","page_name":" 614 ","page_number":614},
  {"content":"\r\n\r\n« برهان » استفاده مىكرد و از انواع شعر فقط به سرودن غزل رغبت بيشترى نشان مىداد و غزل را نيز نيكو مىسرود . محفلى گرم و دل‌نشين داشت ، حتّى در اواخر عمر با كبر سن از بذله‌گويى و شوخ‌طبعى دست برنمىداشت .\r\nنمونه‌هاى زير از نظم اوست :\r\n\r\nحقّ نگاه\r\n اى خوش آن روزى كه در كوى تو راهى داشتيم * از بد دوران در آن جانب پناهى داشتيم\r\nنالهء ما ، در حريمش مىشدى هر شب بلند * در دل پاكش ز دل تأثير آهى داشتيم\r\nسجدهء تمكين نياورديم پيش هيچ‌كس * تا ز طاق ابروانش قبله‌گاهى داشتيم\r\nرخ چرا در پرده پوشاندى به اغواى رقيب * آخر اى بىرحم ، ما حقّ نگاهى داشتيم\r\nاينكه مىبينى كه رخ بر خاك ذلّت سوده‌ايم * سال‌ها ما تكيه بر اورنگ شاهى داشتيم\r\nبىخبر هرگز مپندارم ز درد اشتياق * زين نمد ما هم به سر روزى كلاهى داشتيم\r\nگرچه با ما بوده دايم بر سر جور و عتاب * ليك فيض عفو او را گاه‌گاهى داشتيم\r\nعشق با « برهان » نسازد ، اى دليل ره بيا * ما هم اندر بحث معنى اشتباهى داشتيم \r\n\r\nدل بيمار\r\n بيش از اينم دگر اى يار ميازار مرا * بُرد يك غمزهء جادوى تو از كار مرا\r\nبه جنون شهرهء شهرم ز چه يا ربّ شب و روز * مىدوانند به هر كوچه و بازار مرا\r\nكى توانم كشم از دايرهء عشق تو پاى * كه قضاى ازلى داشت بر اين كار مرا\r\nدلم از حلقهء زلف تو اگر پاى كشيد * بكش اى يار و به آن دايره بازآر مرا\r\nملك ز آشوب من ايمن نشود ، گر نكنى * خود به حبسِ سيهِ زلف ، گرفتار مرا\r\nسر ز خجلت نتوانم كنم اى دوست بلند * سربلند ار ننمايى به سرِ دار مرا\r\nصنما ! بهر خدا نالهء « برهان » بشنو * ور نه آزرده كند اين دل بيمار مرا \r\n\r\n","description":"","footnote":"","page_name":" 615 ","page_number":615},
  {"content":"\r\n\r\n\r\nگنج حُسن\r\n اگر به جانب دلدادگان خود ، بينى * مرا به جملهء عشّاق خويش بگزينى\r\nمرا به جان تو نه دل به جاى ماند و نه دين * كه آفت دل‌وجانى و غارت دينى\r\nخطاست دست‌درازى به جانب تو ، ولى * ز باغ ، ميوه همان به كه خويشتن چينى\r\nبه بوسه‌اى بنوازم پس از هزار عتاب * كه رسم باشد بعد از شراب ، شيرينى\r\nهزار درد درونم علاج مىبايد * اگر دلى ، سرِ بيمارِ خويش ، بنشينى\r\nز چين زلف تو در صلح شد ختا و ختن * خطا بود كه بگويم كه فتنهء چينى\r\nتويى چو جان مجرّد ، ولى چو آب زلال * ز جام اين تن همچون بلور رنگينى\r\nز بس لطيفى و نازك به ديده‌اى كه درآيى * مگر در آينهء دل كه روح آيينى\r\nز گنج حسن تو يك‌ذرّه كم نگردد ، اگر * به يك نظر بنوازى گداى مسكينى\r\nدگر كه دل به تو بندد از آنكه مىبندى * هزار چون دل « برهان » به موى مشكينى \r\n\r\nمناظره زلف و خال\r\n زلف و خالش دوش داشتندى در برم * زلف گفتا : من به اوجِ حُسن از او بالاترم\r\nمن به زلف آهسته گفتم : كاى تو دلها را چو دام * خال همچون دانه و من مرغ بىبال‌وپرم\r\nزلف گفت : از من پريشان‌تر نباشد خاطرى * خال گفت : از آن پريشانيت ، جمع خاطرم\r\nزلف گفت : اين نكته از من بشنو ار توحيد ذات * خال گفت : آن نكته من باشم كه او را مظهرم\r\nزلف : گفت آب حيات اسكندر از ظلمات خواست * خال گفت : خضرم و پيوسته به گردِ كوثرم \r\n\r\n","description":"","footnote":"","page_name":" 616 ","page_number":616},
  {"content":"\r\n\r\n زلف گفتا : ليلةالقدرم براى عاشقان * خال گفت : از مطلع الفجر است اكنون مفخرم\r\nزلف گفت : اندر سياهى سال‌ها همسر بُديم * خال گفت : امروز غرق نور روى دلبرم\r\nزلف گفت : اى خال بيرون شو چو شيطان از بهشت * خال گفتا : من چو آدم خلد را بس زيورم\r\nزلف گويد : آتش عشقش بسى افروختم * خال مىگويد كه : من چون عود در آن مجرم\r\nزلف گويد : شاه حسنش را سپاهم بىشمار * خال مىگويد كه : من فرماندهء اين لشكرم\r\nزلف با « برهان » همىگويد وصالش مشكل است * خال مىگويد كه : عشقش گشته اكنون رهبرم \r\n\r\nرابطه جان و تن\r\n چنان ز ساغر چشم تو عاشقان مستند * كه جام و باده و چنگ و رباب بشكستند\r\nبريده‌اند ز غير تو رشته‌هاى اميد * چه دل به موى تو اى يار نازنين بستند\r\nبه آن لطافت اندام و سستى پيمان * براى بردن دل ، شاهدان قوىدستند\r\nدمى كه رابطهء جان و تن گسسته شود * مترس زان كه تن و جان به دوست پيوستند \r\n\r\nبيمار عشق\r\n درد بيمار غم عشق به درمان نرسد * كار آشفتهء ما هيچ به سامان نرسد\r\nدست كوتاه من و بخت پريشان و سياه * بىگمان هيچ به آن زلف پريشان نرسد\r\nديو هرچند قوى پنجه بود در گَه رزم * با دو صد دست به انگشت سليمان نرسد\r\nنشنوى راز حقيقت به خدا در همه عمر * هر شب ار نالهء زار توبه كيوان نرسد \r\n\r\n","description":"","footnote":"","page_name":" 617 ","page_number":617},
  {"content":"\r\n\r\n حقّهء درج دهانت كه به يك توبه شكست * چون سپرديش به ديوانه ، كه تاوان نرسد\r\nهركه را داد قضا لذّت هم بزمى نوح * گر جهان غرق شود ، محنت توفان نرسد\r\nز آسمان ، شعر اگر بارد و جوشد ز زمين * هرچه خوش باشد شعر است به « برهان » نرسد \r\n\r\nعقده‌هاى دل\r\n نگويمت كه به من لطف يا جفا كردى * تو خود نگر كه به دوران خود چه‌ها كردى\r\nرخى كه از اثر باده ارغوانى بود * ز هجر خويش كنون همچو كهربا كردى\r\nهزار عقده به دل داشتم ، ولى امروز * هزار شكر ، كه يك از هزار وا كردى\r\nبه بند زلف تو عمرى اسير بودم ، ليك * به يك اشارت ابرو مرا رها كردى\r\nپُر است ساحت گيتى ز بوى مشك و گلاب * مگر تو يك گره از زلف خويش وا كردى\r\nگمان نداشتم از غيرت جمال كه دوش * هزار ديده به روى خود آشنا كردى \r\n\r\nعجب مدار\r\n نگار من چو به رخ زلف خود نقاب كند * ز فرط حسن ، سيه‌روى آفتاب كند\r\nبه زير لب كه چنين گفت با لبى پرخند * ز آفتاب كه را سايه ماهتاب كند\r\nعلاج قصّهء ديرينه شاعرى دلخون * به نغمهء غزل و ساغرى شراب كند\r\nرموز عشق كه از شرح اوست عاجز شيخ * حوالتم ز چه با دفتر و كتاب كند\r\nچو كاخ هستى ما را نمىكند تعمير * به تيشهء ستمى ازچه‌رو خراب كند\r\nچو از شكنجهء زلفش فرار ممكن نيست * چرا به كشتن من اين همه شتاب كند\r\nشراب ناب به قهر ار چشانَدَم ساقى * عجب مدار ! اگر كار آتش ، آب كند \r\n\r\nتيغ ابرو ، چشم فتّان\r\n هزاران فتنه اندازد به عالم چشم فتّانت * جهان ويران كند هر لحظه از غم زلف لرزانت\r\nبه زير تيغ ابرو ، چشم را جا داده نقّاشت * جهان بگرفت با تيغ دو ابرو چشم سلطانت \r\n\r\n","description":"","footnote":"","page_name":" 618 ","page_number":618},
  {"content":"\r\n\r\n ز بس بسيار باشد دشمن آن چشم خون‌ريزت * كه شمشير دو ابرو گوييا باشد نگهبانت \r\n\r\nبيداد رقيبان\r\n آزرده ز هجران تو چون من دگرى نيست * بدبخت‌تر از من به دوعالم بشرى نيست\r\nبس داد كشيديم ز بيداد رقيبان * افسوس كه در كشور ما دادگرى نيست\r\nدر حيرتم از چيست كه در اين دل پرمهر * فرياد سحرگاه مرا هيچ اثرى نيست\r\nيا ربّ چه تمتّع بود آن را كه به عالم * دل‌سوخته از عشق پريوش سپرى نيست\r\nاى دُرّ گرانمايه كه در مخزن تقدير * پاكيزه‌تر از ذات تو ديگر گهرى نيست\r\nدر علم و هنر كوش كه صاحب‌نظران را * در زندگى خويش به‌جز اين نظرى نيست\r\nما روى به دربار تو آريم ، از اين روى * يك ملك گداييم ، جز اين خانه درى نيست\r\nچون سكّهء شاهى نزنى بر دل « برهان » * خالص‌تر از اين ، در همه آفاق زرى نيست \r\n\r\nشمشير دعا\r\n از خاك درت آب بقا مىگيرم * وز زخم تو مرهم و شفا مىگيرم\r\nآن ملك كه شه به زور شمشير گرفت * من نيز به شمشير دعا مىگيرم \r\n\r\nعالم اكبر\r\n خواهى تو اگر عالم اكبر گردى * وز جملهء كاينات برتر گردى\r\nاز كوه ، ثبات و استقامت آموز * تا معدنِ لعل و كانِ گوهر گردى \r\n\r\n","description":"","footnote":"","page_name":" 619 ","page_number":619},
  {"content":"\r\n\r\n\r\nبرهان ( 1292 )\r\nدكتر سيّد برهان الدّين ميرمنصورى كه در شعر از تخلص برهان استفاده مىكند در سال 1292 هجرى شمسى در شهر رشت قدم به جهان هستى گذاشت ، تحصيلات ابتدايى و متوسطه را در مدرسه « شرف » تهران به انجام رسانيد ازآن‌پس براى ادامه تحصيل به دانشگاه راه يافت و در رشته پزشكى به تحصيل پرداخت و فارغ التحصيل شد .\r\nدكتر برهان قريحهء شعر و ذوق شاعرى را از پدر خود به ارث برده و از هنگامى كه در دبيرستان به تحصيل اشتغال داشت سرودن شعر را آغاز كرد و با اينكه در حرفه‌اى پزشكى است امّا از هر فرصتى براى سرودن شعر استفاده مىكند و به مناسبت‌هاى مختلف غزل يا مثنوى و قطعه‌اى مىسرايد بخصوص معاشرت با اهل ادب مجالست با بزرگان شعر كه با پدرش رفت و آمد داشتند قريحهء او را در شعر بارورتر ساخت در عين حال از مطالعه دواوين شعراى متقدم و اساتيد سخن باستان غافل نماند و در اين رهگذر از اندوخته‌هاى ادبى بزرگان شعر حداكثر استفاده را مىكرد .\r\nبرهان آثارش در روزنامه‌هاى حلاج ، اقدام ، ستاره جهان و وطن به چاپ مىرسيد و همچنين در جرائد محلّى گيلان نيز اشعارش نشر مىيافت .\r\n\r\n","description":"","footnote":"","page_name":" 620 ","page_number":620},
  {"content":"\r\n\r\n\r\nنزيبد شاعران\r\n دلم خواهد كز اوّل آنچه در اين انجمن گويم * سخن بر مقتضاى عصر و اوضاع وطن گويم\r\nنه از خال و خط خوبان ، نه از زلف نكورويان * نه از عشق فلان عاشق ، به يارى سيم‌تن گويم\r\nچو مىنالد گدائى بر در دولت سراى تو * كجا شايد سخن از نغمهء مرغ چمن گويم ؟\r\nچو بينم دردمندى هست بىداروى و بىدرمان * كجا زيبد ز عنّاب‌لب آن خوش سخن گويم ؟\r\nچو در جمع پريشانى بود بشكسته‌دل‌هائى * كجا زيبد از آن زلف‌شكن اندر شكن گويم ؟\r\nطبيبم ، كم طبيبان را ، مجال شاعرى باشد * ولى ، چون خواستى ، گهگاه بر وجه حسن گويم\r\nمضامين بديع و نو چو « برهان » اندرين محضر * شود گيلان و گيلانى رها تا از محن گويم \r\n\r\nگرگ و بره\r\n حرف و برهان قوىتر ، بهترين برهان بود * اين مثل باشد ز لافونتن اديب نامدار\r\nبا دليل اين نكته را ما بر شما روشن كنيم * چون عيان شد برّه‌اى تشنه ، كنار جويبار\r\nتا كند رفع عطش سختى ، بناگه شد پديد * گرسنه گرگى خبيث و ماجراجو ، نابكار\r\nلقمهء چرب و لذيذى ديد و پس با برّه گفت * از سر خشم و غضب ، آن بدتر از سگهاى هار\r\nنيستت پرواى ما اى بوالفضول بس جسور * كاين‌چنين چنين سازى گل‌آلود آب صاف خوشگوار\r\n« برّه گفتا : شهريارا آتش خشمت نشان * ز آب مهر و رحم كن ، بر چون منى زار و نزار\r\nبيست پا پائين‌ترم من از جنابت اى امير * پس چسان تيره توانم كرد ، آب شهريار\r\nباز گركش گفت : آب از تو گل‌آلود است و بس * هم شنيدستم بدىها گفته‌اى از ما توپار\r\nبرّه گفتا سنّ من كمتر ز يك سال است و حال * شهريارا هستم از پستان مادر شيرخوار\r\nپس در اين حالت كجا ياراى آن را داشتم * تا كنم غيبت ز اعليحضرتى با اقتدار\r\nگرگ گفتا پس تو را بوده برادر بدزبان * برّه گفتا بىبرادر هستم اندر روزگار\r\nگرگ گفتا پس در اين صورت سگ و چوپانتان * گفته‌اند از من بدى ، با يك‌تن از ايل و تبار\r\nنزد من معذور و شايان ترحّم نيستى * هان برون آرم كنون از روزگار تو دمار\r\nپس بسوى جنگلى برد و دريدش بىدليل * هم بخوردش بىصدور دادنامه يا قرار \r\n\r\n","description":"","footnote":"","page_name":" 621 ","page_number":621},
  {"content":"\r\n\r\n* * *\r\n بهر ما اين داستان اى دوستان بس عبرتست * تا قوى باشيم پيش دشمن بىبندوبار\r\nتا كه پيروز آيى اندر گيرودار زندگى * ناتوانىها به يك‌سو نه ، توانائى بيار\r\nدر مصاف زورمندان ، زورمندى لازم است * تا نگردد در ميان كارزارت ، كار ، زار\r\nدانم آرى ، « پاى استدلاليان چوبين بود » * بر چنين پائى شكست آيد ز دست زوردار\r\nباطلى گر حق كنى يا گر ، حقى باطل كنى * چون قوى باشى ، جهانت مىپذيرد اى نگار\r\nزندگى جنگ است ، اى جان برادر همتى * ضعف و درويشى ، دگر زين پس نمىآيد به كار\r\nشاعر عصر اتم ، كم‌گوى زان تير و كمان * كن نظر بر اختراعات و سلاح مرگ‌بار\r\nدولت آن نبود كه بىخونِ دل آيد نزد تو * دولت آنِ باشد كه با زور و زر آيد در كنار\r\nشو توانا تا نگردى طعمهء زورآوران * شو قوى « برهان » كه برهانت بيابد اعتبار \r\n\r\nدر ره دوست\r\n در ره دوست چو مردانه كسى برخيزد * از دل‌وجان و سر اندر نفسى برخيزد\r\nخبر از مرغ دلم نيست ولى هر سحرى * ناله‌اى زار و حزين از قفسى برخيزد\r\nكفر اندر بر ايمان چه كند عرض وجود ؟ * بر سيمرغ فلك چون مگسى برخيزد\r\nكن مشام دل‌وجان از گل عرفان ، خوش‌بو * بوى مطبوع نه از طبع خسى برخيزد\r\nگر كس اندر ره حق كار ز اخلاص كند * بهر تفتيش كجا بازرسى برخيزد ؟\r\nعشق مىورز چو « برهان » و قوى باش و مترس * از بدانديش كه چو بوالهوسى برخيزد \r\n\r\nچون بهار آيد\r\n چون بهار آيد مرا در سر بسى شور آورد * طبع چون ابر بهارى دُرّ منشور آورد\r\nلشكر دى كرد بيداد و كنون سلطان گل * آيد و او را به ترك باغ مجبور آورد \r\n\r\n","description":"","footnote":"","page_name":" 622 ","page_number":622},
  {"content":"\r\n\r\n ماه فروردين مشام جان معطر مىكند * بوى خوش گوئى ز خلد و گيسوى حور آورد\r\nساقى اندر جام ياران بادهء صافى كند * مطرب از هر سو نشاط و شادى و سور آورد\r\nهست زيبا شعر برطبق موازين ادب * خوش بود شاعر سخن از روى دستور آورد\r\nجاودان از بادهء عشق وطن مستيم ما * مدعى را گر كه مستى آب انگور آورد\r\nنازم آن آزاده مردى را كه از طبع بلند * سر نه زير بار هر نامردى و زور آورد\r\nبلبل اندر نغمه‌هاى پهلوى بر شاخ گل * گفته « برهانِ دين مير منصور » آورد \r\n\r\nبه ياد پدر\r\n مير منصور سفر كرد بجاى دگرى * رفت زين خانهء ويران به سراى دگرى\r\nمير منصور هدى ، بُد ، پدرى دانشمند * غير دانش نبدش فكر و هواى دگرى\r\nكرد تشويق به دانش همه فرزندان را * خود نخواندى به‌جز اين نغمه نواى دگرى\r\nقاضى پاك و شجاعى بُد و حق‌گو يك‌عمر * غير حق ، زو نشنيديم نداى دگرى\r\nپيرو مكتب انديشه و رايش هستم * نپذيرم دگر انديشه و راى دگرى\r\nاى پدر ! تنگ مگر جاى تو در اينجا بود ؟ * كه از اين خانه برفتى تو به جاى دگرى\r\nخانهء ما بوجود تو صفا داشت و ليك * رفتى آنجا كه ورا هست صفاى دگرى\r\nمه خرداد هزار و سه صد و پنجاه است * بر دعاها بفزائيم دعاى دگرى\r\nروح او شاد كن اى بار خداى « برهان » * بنده را نيست به غير از تو خداى دگرى \r\n\r\n","description":"","footnote":"","page_name":" 623 ","page_number":623},
  {"content":"\r\n\r\n\r\nبكاشتند و بخورديم\r\n چو بنگرى به حقيقت تمام رهگذريم * نشايد آنكه جهان را دگر به بد سپريم\r\nنبايد آنكه به بيداد و اهل آن گرديم * كه بندگان خداوندگار دادگريم\r\nسزاست آنكه بنفع عموم كار كنيم * به كار مردم صالح ز جان و دل نگريم\r\nچه نغز گفت به وقت نشاندش شجرى * مجرّبى به جوانى ، كه ما ز يك گهريم\r\n« بكاشتند و بخورديم و كاشتند و خورند * چو بنگرى همه برزيگران يكدگريم \r\n\r\nبه ياد جوانى\r\n ياد باد آنكه نوآموز دبستان بودم * با رفيقان دبستان ، خوش و خندان بودم\r\nهم‌كلاسان همه چون نوگل بستان صفا * من در آن بستان چون مرغ خوش‌الحان بودم\r\nيافتم چون ز دبستان به دبيرستان راه * همه جا از دل‌وجان همره ياران بودم\r\nاز دبيرستان رفتم بسوى دانشگاه * دكتر علم پزشكيش ز تهران بودم\r\nامتحان گاه بهاران چو رسيدى هر سال * من نه اندر پى تفريح گلستان بودم\r\nرنج بردم به شب و روز و شدم غرق كتاب * جزوه در دست بهر كوى و خيابان بودم\r\nپرورش يافته در مكتب دانا پدرى * شهره در محكمى منطق و ايمان بودم\r\nسالها خدمت بيمار و عليلان كردم * پى آسودگى جمع پريشان بودم\r\nتا تن و توش‌وتوان بود ز پا ننشستم * غرقه در مرحمت حضرت يزدان بودم\r\nگر برفتند گروهى ز پى مال و منال * من دلداده پى منطق و برهان بودم\r\nياد ايّام جوانى گرانمايه به خير * چند گويم كه چه مىكردم و چونان بودم\r\nگر بپرسند چه بُد حاصل عمرت « برهان » * پاسخ اينست كه در خدمت ايران بودم \r\n\r\n","description":"","footnote":"","page_name":" 624 ","page_number":624},
  {"content":"\r\n\r\n\r\nبرهانى ( 1319 )\r\nمهدى برهانى در سال 1319 هجرى شمسى در كرمان در ميان خانواده‌اى اصيل و ادب دوست چشم به جهان گشود . پدرش محمّد على برهانى ، فاضل و اديب و سخن‌شناس بود و مادرش نيز در زمرهء زنان فاضله بشمار مىرفت .\r\nبرهانى تحصيلات ابتدايى و متوسّطه را در كرمان و دار الفنون تهران به انجام رسانيد ، در سال 1338 به دانشگاه راه يافت و در دانشكدهء حقوق به تحصيل پرداخت و در رشتهء حقوق سياسى فارغ التحصيل شد و به اخذ ليسانس توفيق يافت . ازآن‌پس به استخدام وزارت كشور درآمد و سال‌ها انجام‌وظيفه كرد و سرانجام در سال 1358 بازنشسته شد .\r\nبرهانى از سال 1346 با مطبوعات همكارى خود را آغاز كرد و مقالات تحقيقى ادبى او در زمينه‌هاى مختلف ، از جمله پيرامون حافظ ، نشانگر مطالعات عميق اوست و نيز آثار و تأليفات چندى به رشتهء تحرير كشيد كه از آن جمله : « گزينهء خواجوى كرمانى » با مقدمه و نقد شعر و پاره‌اى از لغات و اصطلاحات و « تلخند » طنز در داستان‌هاى مثنوى مولوى كه طبع و نشر شده است .\r\nآثار ديگر او عبارت است از : زين آتش نهفته ؛ عرصهء سيمرغ ؛ شرح احوال و نمونهء آثار حافظشناسان ؛ تاريخ شكنجه در ايران باستان ؛ بعد از بهار و نيما ، كه دربارهء زندگى و نقد شعر چهل شاعر برجسته معاصر نگارش يافته و آمادهء چاپ مىباشد .\r\n\r\n","description":"","footnote":"","page_name":" 625 ","page_number":625},
  {"content":"\r\n\r\nبرهانى علاوه بر هنر شاعرى به موسيقى دلبستگى زيادى دارد و ويولون را خوب مىنوازد ، امّا در اين زمينه هيچ‌گونه ادعايى ندارد و عقيده دارد برادرانش در موسيقى استادند .\r\nبرهانى در روزگار جوانى به جبههء ملّى گرايش داشت و مانند اغلب جوانان پرشور فعّاليت زيادى از خود نشان داد و اكنون سال‌هاست كه كار سياست را رها كرده و تنها به مطالعهء كتاب و نوشتن اشتغال دارد و دو سفر به كشور آمريكا كرده و حاصل اين مسافرت ، رشته مقالاتى پيرامون زندگى ايرانيان در كاليفرنيا بود كه بحث‌هائى را برانگيخت .\r\nبرهانى همسر كرمانى دارد و ثمرهء اين ازدواج دو فرزند به نام بهزاد ، كه در آمريكا زندگى مىكند ، و دخترى به نام مهرزاد ، كه در دانشگاه به تحصيل اشتغال دارد .\r\n\r\nهمراه\r\n آنكه يك‌عمر ز لبخند منش بستر بود * بسترش خوابگه رسم و ره ديگر بود\r\nبرگ امّيد مرا داد به تاراج خزان * آنكه در ديدهء من باغ بهارآور بود\r\nنقشى از پيكر او يافت نه از گوهر او * خانهء گنج دلم بىدر و بىپيكر بود\r\nتخم امّيد ، دريغا به كوير افشاندم * باد برد آنچه كه از باغ مرا باور بود\r\nدامنم پاك شد از اشك به خون آلوده * كاشكى دامنم آلوده و چشمم تر بود\r\nحيف با جام تهى در شب پيرى ديدم * آنكه با صبح دلم داشت صفا ساغر بود\r\nدر رُخش ديدهء دل شعلهء هستى مىديد * در نهان چشم خرد ديد كه خاكستر بود\r\nقصّهء عشق مرا با قلم شوق نوشت * چشم عقلم چو نگه كرد ، قلم خنجر بود\r\nدر دلش رفت خيالى و برآمد هوسى * گذر عشق نبود آنچه در اين معبر بود\r\nشوق آرامش فردام به خوابى ابدى است * زان كه هر روز ز ديروز پريشان‌تر بود\r\nدوست دستى به شكر خواب صبوحش زد و رفت * بخت خوابيدهء من لايق اين كيفر بود \r\n\r\n","description":"","footnote":"","page_name":" 626 ","page_number":626},
  {"content":"\r\n\r\n\r\nماناد صد هزاره . . .\r\n برشد خروش نور ، ز خورشيد خاوران * در بارگاه باژ ، به اقصاى طابران\r\nزد بر طلايهء سپه قيرگون شب * پاشيد عطر نور بر آفاق بيكران\r\nخورشيدسان ز سينهء اين باژگون سپهر * شست آب ابر مظلم اغراض منكران\r\nبا خنجر سپه‌شكن خامه ، بردريد * رنگين نقاب چهرهء زشت مزوّران\r\nز آوردگاه ساكت شهنامه شد بلند * فرياد نااميدى و مرگ ستمگران\r\nدر گوش زهره از دل ميدان گرم عشق * پيچيد بانگ زهره شكاف دلاوران\r\nفرّ و شكوه مردم آزاده را نگاشت * در دير ديرپا ، به دل ديرباوران\r\nاينجا نبردگاه سپهدار راستى است * جمع‌اند از بلاد خرد ، جمله سروران\r\nآنجا قرارگاه فريدون فرّخ است * نيكان نهاده بند به پاى بداختران\r\nاين خاستگاه پرتو جمشيد و جام اوست * تابان ز خاوران ، به سر اقصر دلبران\r\nآن بىكرانه ، رقصگه رَخش رستم است * كاو شسته از ستم ، دل از غم مكدّران\r\nاين بزمگاه خسرو و شيرين و شكّر است * بر كف گرفته جام و به رقص‌اند دلبران\r\nآن خوابگاه خاطره‌خيز منيژه است * بيژن به چَه نخفته ز تزوير چاكران\r\nاين گرچه نقش زندگى رفتگان ماست * خون من و تو ، زنده جارى است اندر آن\r\nاز ماجراى فتنهء ديوان بركنش * خوش دفترى گشود به ديوان داوران\r\nگر خوانمش بدون طهارت ، روا بود * كوبد زمانه بر دهنم چوب خيزران\r\nآئينه‌اى است پاك كه آغوش برگشود * بر ديدگاه بدگهران پاك گوهران\r\nبيند صفات خويش ، در او هركه بنگرد * از پاك رهروان وز ضحّاك رهبران\r\nآئينه‌اى برابر آئين و روح ماست * گردش به رخ نيوفتند از داغ لاغران\r\nشه در برابرش چه زند لاف سرورى * در پايش اوفتند به دُم لابه شاعران\r\nاز مدح هيچ‌كس نفزايد به قدر * او قدرش نكاهد از قبل قدح ديگران\r\nمن را چه جاى دم زدن از قلب ملّتى است * كاو مىتپد به سينهء گرم هنروران \r\n\r\n","description":"","footnote":"","page_name":" 627 ","page_number":627},
  {"content":"\r\n\r\n بربند لب كه ده بنده او سرفراز ماند * ماناد صد هزاره ، علىرغم اعوران \r\n\r\nبا اجازهء حافظ\r\n « كنون كه بر كف گل جام بادهء صاف است » * به جاش بنده خورم تازيانه انصاف است ؟\r\n« بخواه دفتر اشعار و راه صحرا گير » * كه چاپ كردن اشعار اين زمان گاف است\r\n« به دُرد صاف تو را حكم نيست خوش دركش » * وجوه نقد خودت را ، كه بانك صرّاف است\r\n« فقيه مدرسه دى مست بود و فتوا داد » * هرآن‌كه در صف ارزاق رفت علّاف است\r\n« ببُر ز خلق و ز عنقا قياس كار بگير ! » * كه يك‌دوخوابه بىپول پيش در قاف است\r\n« حديث مدّعيان و خيال همكاران » * حساب پول من و قرض و قوله تا ناف است\r\n« خموش حافظ و اين نكته‌هاى چون زر سرخ » * « دلار » هست ، نه همچون ريال « الياف است »\r\n* * * « گل دربر و مى بر كف و معشوقه به كام است » * از پنجره بگريز ! كه مأمور به بام است\r\n« گو شمع مياريد در اين جمع كه امشب » * گر برق مدارا نكند ، وضع درام است\r\n« در مذهب ما باده حلال است ، و ليكن » * مسموم شدن از مى مادام حرام است\r\n« در مجلس ما عطر مياميز كه ما را » * از بوى پياز كوپنى سير مشام است\r\n« گوشم همه بر قول نى و نغمهء چنگ است » * بر چنگك قصّاب فقط دنبهء دام است\r\n« تا گنج غمت در دل ويرانه مقيم است » * اى گوشت ! تو را سفرهء قصّاب مقام است\r\n« از ننگ چه گويى كه مرا نام ز ننگ است » * تا وارث من مشترى پال و سكام است\r\n« مىخواره و سرگشته و رنديم و نظرباز » * بقّال ، ولى منتظر عرض سلام است\r\n« با محتسبم عيب مگوييد كه او نيز » * با دخل كم و خرج گران در پى وام است\r\n« حافظ منشين بىمن و معشوق زمانى » * چون مادر اطفال پى پختن شام است . \r\n\r\n","description":"","footnote":"","page_name":" 628 ","page_number":628},
  {"content":"\r\n\r\n\r\nواژهء شعر حيات\r\n ديدى ز درد شب‌چرهء عيد ساختم ؟ * بر بال باد خانهء اميد ساختم !\r\nاز همرهى كه تربيت همرهى نداشت * دل آنچه را كه ديد و پسنديد ساختم\r\nمهر پرى ز آهرمن خواستم دريغ * كاخ يقين به پايهء ترديد ساختم\r\nدر دل نشاندمش ، تو مگو شب‌پرست را * آرامگه به خلوت خورشيد ساختم\r\nهمراهى سرود سراسر فسونگريش * از دل ترانه‌اى كه تراويد ساختم\r\nافسانه‌اى ز تشنهء وامانده در سراب * از او هرآنچه ديدهء دل ديد ساختم\r\nاين خانه را كه جغد در آن ناله مىكند * با آرزوى صحبت ناهيد ساختم\r\nبستان بسى طراوت شعر حيات را * با واژه‌اى كه مُرد و نخنديد ساختم \r\n\r\nبراى نوهء يك سال و نيمه‌ام « هيوا » گردش زمان\r\n سحرگهى نوه‌ام را نديم جان ديدم * جوان گهان خزان را ، به ناگهان ديدم\r\nشتاب خندهء او ، با شباب دل آميخت * به لحظه‌اى گذرا ، خويش را جوان ديدم\r\nسياه چشم خموشش مرا مجالى داد * كه گويمش چه در اين تيره‌خاكدان ديدم\r\nمرا چو جام جهان‌بين ، به عهد ديرين برد * در آبگونه نگاهش جهان عيان ديدم\r\nنهال عمر من است او ، از او نهان نكنم * كه چه از جهان و چه‌ها از جهانيان ديدم\r\nز چشم او كه سكوتش زبان مهتاب است * به روزهاى تبه‌گشته ترجمان ديدم\r\nچه روزهاى سيه ديده ديد بر من و دل * ز ديده سود نديدم ز دل زيان ديدم\r\nهديه‌اى به‌جز اندوه از كَسَم نرسيد * غَمان زندگىام شد ، گر ارمغان ديدم\r\nبهانه‌اى نه پى راحت روان جستم * زمانه را نه دمى هم نواى جان ديدم\r\nبه دفتر و قلمى دل اگر دمى خوش بود * نه خير از اين و نه خرّم‌دلى از آن ديدم\r\nاگر كه بسترى از پرنيان كَسَم گسترد * چه خارها كه در آغوش پرنيان ديدم\r\nعزيز دانهء دلبند اسير بندم خواست * ميان خندهء گل خون دل نهان ديدم \r\n\r\n","description":"","footnote":"","page_name":" 629 ","page_number":629},
  {"content":"\r\n\r\n وفا نمودم و گر دوستى نشان دادم * نه از وفا و نه از دوستى نشان ديدم\r\nبه راه دوست تن و جان و دل روان دادم * بلاى تن ، غم دل ، آفت روان ديدم\r\nكَسَم نگفت كه آن به ز دوست راز نهفت * بسم نبود زيان‌ها كه از زبان ديدم\r\nبه حسرت قدحى باده خون دل خوردم * اگر كه ژاله به سيماى ارغوان ديدم\r\nدر اين گريوهء نامردمى دنيا نام * هرآن‌كه گُرد خرد بود ، ناتوان ديدم\r\nدرخت دانش من ، حاصلش جهالت بود * به ناى فضل و هنر ناله و فغان ديدم\r\nجهان جوازِ جهالت به من نه تنها داد * بسا ، يلان هنرمند را هَوان ديدم\r\nنبود دانش و مال و جمال ياور كس * كسى نماند كز آسيبش در امان ديدم\r\nهرآن‌كه مال فزون داشت آزش افزون شد * عقاب را به پى پاره استخوان ديدم\r\nجمال نيز نپاييد و پيرىاش پوشاند * به پرده‌اى كه بر آن پود ساليان ديدم\r\nغريب‌وار به ناگه غروب كرد به خاك * هرآن‌كه را كه ز نخوت بر آسمان ديدم\r\nنيرزد آنكه بدين بىبها ببندى دل * كه هركه بست ، غمش را غمى گران ديدم\r\nكنون بهار نُوَم ، نوشخندهء نوه‌اى است * كه غافلش ز غم غارت خزان ديدم\r\nهنوز لب نگشوده است تا به زخم زبان * بگويدم : چه از اين خوان و خاندان ديدم\r\nاگرچه بسته به دو شد بساط بزم اميد * به خنده‌اش اثر از عشق جاودان ديدم\r\nبه ماندنم نبود ميل ، تا ز چهرهء من * نخواند او ، كه چه از گردش زمان ديدم \r\n\r\nدر باغ سرد پير . . .\r\nطوفان تيزپر ،\r\nطوفان تندپا ،\r\nدر نيمه‌راه بود كه توفنده مىسرود :\r\n« من پيك خشم و قهر خدايان نفرتم ،\r\n« من دشنه‌ام مصاف گياهان هرزه را .\r\n« من آمدم كه انگل مردم شكار را ،\r\n\r\n","description":"","footnote":"","page_name":" 630 ","page_number":630},
  {"content":"\r\n\r\n« از بيخ بركنم .\r\nدر باغ پير ، لاله به بادام تكيه داد\r\nدر گوش نارون ،\r\nپيچيد عطر خندهء گلرنگ نسترن\r\nبرگ آرميد خسته در آغوش سرد باد\r\nياس سپيد بوسه به شاخ چنار داد\r\nاخم سياه غنچهء اميد باز شد\r\nلب‌هاى ناز پُر پَرِ زرد و بنفش و سرخ\r\nدر پرتو ملايم خورشيد باز شد\r\nسرشاخه‌هاى بيدِ پريشان و پير را\r\nپيچك به بركشيد\r\nآغوش باغ منتظر پيكر بهار .\r\n[ 
  ]\r\nطوفان ز ره رسيد ،\r\nپرخشم و سهمگين ،\r\nديوارهاى باغ فروريخت از هراس\r\nشد باغ نازنين ،\r\nسرشار بيم مرگ ،\r\nسرشاخه‌ها شكست ،\r\nبر باد رفت برگ ،\r\nبيد كهن به سوگ گل و غنچه و گياه\r\nگيسو پريش كرد .\r\nتوفان ز بخت باغ ،\r\n\r\n","description":"","footnote":"","page_name":" 631 ","page_number":631},
  {"content":"\r\n\r\nحتّى نهال تازهء امسال را ربود\r\nبرد از فضاى صبح\r\nعطر هميشه را\r\nبركند ريشه را\r\nباغ از تمام هستى بالنده شد تهى ،\r\nامّا تهى نشد :\r\nاز تخم انگلى كه به مرداب زنده ماند\r\nبرد از افق طلايهء جان‌بخش روشنى\r\nپاشيد بذر كينه و دشنام و دشمنى\r\nاينك كوير !\r\nوانگه فضاى تيرهء پرخون مرگ‌ومير\r\nاينك تبر !\r\nوانگه اصالتى است كه تنها و بىسپر .\r\nاينك تبر !\r\nوانگه اصالتى است كه تنها و بىسپر .\r\n\r\n","description":"","footnote":"","page_name":" 632 ","page_number":632},
  {"content":"\r\n\r\n\r\nبستان ( 1337 )\r\nمحمّد على بستان فرزند ابو القاسم در ارديبهشت‌ماه سال 1337 شمسى در اردكان يزد پا به عرصهء حيات گذاشت و در آن شهر تحصيلات خود را به پايان رسانيد و ازآن‌پس در رشته راه و ساختمان به تحصيل ادامه داد و به دريافت مدرك فوق ديپلم توفيق يافت .\r\nمحمّد على بستان از آغاز جوانى به سرودن شعر پرداخت و از انواع شعر قالب غزل را براى شعر خود برگزيد ، درون‌مايه شعرش بيشتر داراى جنبه‌هاى غنائى و اجتماعى است و در اين رهگذر در كارش موفق بوده است آثارش در برخى از مجله‌ها و نشريات مختلف به چشم مىخورد .\r\nبستان در سال 1379 نخستين مجموعه شعر خود را كه شامل گزيده آثار اوست با نام « بازهم لحظه‌اى از شعر فراتر . . . » طبع و نشر كرد وى از جمله شعراى توانا و خوش‌قريحه و نيكوپرداز و مطرح اردكان بشمار مىرود .\r\nغزل‌هاى زير نمونه از اشعار اوست .\r\n\r\nميلاد گل\r\n به رنگ عشق گلى سرزد و شكوفا شد * رخ نبى به حضور بهارىاش وا شد\r\nدر آن سپيده به لطف خداى عزّ و جلّ * فضاى عاطفه‌ها پر ز عطر زهرا شد \r\n\r\n","description":"","footnote":"","page_name":" 633 ","page_number":633},
  {"content":"\r\n\r\n دلم به بوى خوش آن گل هميشه بهار * دم غزل بگرفت و دوباره شيدا شد\r\nميان شادى دنياى عشق و شور و شعف * دو چشم عاشقم از اشك شوق دريا شد\r\nحيا و عصمت و پاكى و صدق و مهر و صفا * به يمن نعمت ميلاد گل شكوفا شد\r\nبهار آمد و « بستان » به گل نشست امروز * فضاى عاطفه‌ها پر ز عطر زهرا شد \r\n\r\nسرود غم\r\n تبسّم مىكند در شعر من ذوق كبود غم * غزل مىبافم از گلواژه‌هاى تار و پود غم\r\nكنار خويش هم تنهاترين تنها منم آرى * اگر تنها گذارد سينه‌ام را آه و دود غم\r\nوجودم مانده عمرى در مسير نامرادىها * در اين آشفته بازار محبت با وجود غم\r\nبراى اين دل ناآشنا با رنگ خوشبختى * كجا يكرنگ‌تر همراه چون رنگ كبود غم\r\nبراى زيستن بود و نبود هرچه مقدور است * ولى هرگز نشايد گفت از بود و نبود غم\r\nغزل ، احساس آهنگ جدائى ، بارش نم‌نم * چو درهم مىتراود مىشود زيبا سرود غم \r\n\r\nقنوت عشق\r\n هر شب سكوت پنجره تكرار مىشود * بغضى ميان حنجره تكرار مىشود\r\nآن‌سوتر از حريم سحر در قنوت عشق * دستى به‌سوى پنجره تكرار مىشود\r\nآهى كه بود مونس تنهائى دلم * در كوله‌بار خاطره تكرار مىشود\r\nموجى كه تا نگاه تو آغوش مىكشد * از اشك من به دايره تكرار مىشود\r\nعمرم كفاف صبر ندارد بيا بيا * هر روز با مخاطره تكرار مىشود \r\n\r\nدايهء مهر\r\n بيا بيا كه دل من تو را بهانه گرفت * دوباره آتش عشقت به جان زبانه گرفت\r\nبيا بيا كه اسير تو در قفس امشب * گريست با من و پرواز را بهانه گرفت\r\nجوانه زد به خيالم دوباره خاطره را * نهال حسرت عشقم ز غم جوانه گرفت \r\n\r\n","description":"","footnote":"","page_name":" 634 ","page_number":634},
  {"content":"\r\n\r\n به تازيانهء زخم جدائى من و تو * دلم نشان تحمّل ز تازيانه گرفت\r\nبه ديده‌ام كه از آن انتظار ، مىبارد * بلور اشك به خود جلوهء شبانه گرفت\r\nبنازم آن غم عشقت كه مثل دايهء مهر * سر مرا همهء عمر روى شانه گرفت\r\nبيا بيا به كنارم كه اين دلم تنگم * به سوز و ساز جدائى دم ترانه گرفت\r\nدوباره بلبل عشقم به گوشهء « بستان » * به ياد نرگس مست تو آشيانه گرفت \r\n\r\nدريچهء غزل\r\n يكى به غربت دلم تو را هوار مىكشد * و زخمهء غم تو را به روى تار مىكشد\r\nتمام لحظه‌هاى من پر است از خيال تو * و چشمهاى خسته‌اى كه انتظار مىكشد\r\nبيا كه از طراوتت خداى عشق و آرزو * به روى نقشهء زمين خط بهار مىكشد\r\nمن از دريچهء غزل تو را نگاه مىكنم * دريچه‌اى كه شعر را به اعتبار مىكشد\r\nصميمى دلم ببين كه لحظه‌هاى انتظار * ز روزگار عاشقم چه‌سان دمار مىكشد\r\nشب است و باز لحظه‌ها پر است از صفاى دل * و خلوتى كه قلب را به‌سوى يار مىكشد \r\n\r\nمسافر يك‌عمر فاصله\r\n وقتى هواى عاطفه كمرنگ مىشود * مثل غروب جمعه دلم تنگ مىشود\r\nاين روزها طبيعت احساس سبز هم * زرد از خزان خدعه و نيرنگ مىشود\r\nدر كارگاه عاطفه افتد ز اعتبار * آيينه‌اى كه هم‌نفس زنگ مىشود\r\nمن كيستم مسافر يك‌عمر فاصله * هر شب دلم فدايى فرسنگ مىشود\r\nعمرى است از سبوى غزلهاى عاشقى * جامم لبالب از مى گلرنگ مىشود\r\nهربار سرگشايم از اين تنگى قفس * تنها نصيب بال‌وپرم سنگ مىشود\r\nبا من بمان غمى كه برايم غنيمتى * شعرم هميشه با تو هماهنگ مىشود \r\n\r\n","description":"","footnote":"","page_name":" 635 ","page_number":635},
  {"content":"\r\n\r\n\r\nسوگ خورشيد\r\n وقتى كه روح عشق از دريا جدا شد * دريادلى با درد غربت آشنا شد\r\nطوفان غم ، دريا و ساحل را نورديد * سهم شقايق خون دل زين ماجرا شد\r\nآن شب كه خورشيد نجابت ديده بربست * غم سايه‌گستر بر تمام سينه‌ها شد\r\nخورشيد را ديدم به دست خاك دادند * ديدم كه دريا غرق طوفان بلا شد\r\nچندين كبوتر در فراق عشق ماندند * ماندند و حجم سينه‌شان ماتم‌سرا شد\r\nتنها ميان غربت سنگينى شب * ديدم كه جان عشق از پيكر جدا شد\r\nخون جگر از آسمان ديده باريد * بر گونهء گلبرگ نيلوفر رها شد\r\nديدم على پيچيد در تنهائى خويش * آن شب كه دخت مصطفى سوى خدا شد\r\nدر سوگ مادر لاله‌ها خون گريه كردند * سهم پدر در خود شكستن بىصدا شد \r\n\r\nداغ جدائى\r\n از آن زمان كه تو را ديد دل بهانه گرفت * شراره در دل بىطاقتم زبانه گرفت\r\nدرخت عشق نشاندى و شاخه‌هاى اميد * به باور دل خوش باورم جوانه گرفت\r\nپريد مرغ دل من از اين قفس امّا * ميان دام تو افتاد و آشيانهء گرفت\r\nبه زخمه‌اى كه ز غم مىزدى به تار دلم * چو مرغ شب دم غمگين‌ترين ترانه گرفت\r\nشكست همچو بلورى كه مىخورد بر سنگ * دلى كه داغ جدائى ز تو نشانه گرفت\r\nخضاب زلف سياهم سفيد شد از هجر * شباب عمر مرا حسرت زمانه گرفت\r\nميان خلوت تنهائىام خيال تو ماند * به سينه‌ام رخ تو نقش جاودانه گرفت\r\nبيا به دامن « بستان » بهار عشق و اميد * كه عندليب غزلخوان تو را بهانه گرفت \r\n\r\nبوى ريحان\r\n مثل گل بوى بهاران مىدهى * بوى ياس زير باران مىدهى\r\nمىتراود از نگاهت زندگى * بوى سبزه بوى ريحان مىدهى \r\n\r\n","description":"","footnote":"","page_name":" 636 ","page_number":636},
  {"content":"\r\n\r\n دم به دم با ساغر چشمان خويش * مى به كام مىپرستان مىدهى\r\nبا دم گرمت مسيحا مىشوى * عاشق دل‌مرده را جان مىدهى\r\nچشمهاى عاشقم را با نگاه * در بيان عشق فرمان مىدهى\r\nتا بياموزم حديث عشق را * زورق دل را به طوفان مىدهى\r\nمىكنى با اخم ، اين دل را خراب * با تبسّم باز سامان مىدهى\r\nچون شقايق در دلم خون مىكنى * تا خبر شام هجران مىدهى\r\nناز شستت اى گل « بستان » عشق * درد و درمان را چه آسان مىدهى\r\nعشق اى تقدير هستى تا به كى * سهم ما را چشم گريان مىدهى \r\n\r\nبه اميد تو\r\n نگاهم را به يادت شعر دريا مىكنم هر شب * دلم را بىتو با اشكم مداوا مىكنم هر شب\r\nتو را اى مطلع آبىترين شعر بلند عشق * ميان واژه‌هاى اشك پيدا مىكنم هر شب\r\nتماشائىترين آئينهء صبح تماشائى * تو را در باور عشقم تماشا مىكنم هر شب\r\nدر اين حال و هواى عاشقى در آسمان غم * من تنها به اميد تو پروا مىكنم هر شب\r\nبيا يك شب به بالين من دردآشنا بنگر * چگونه با دل بىطاقتم « نا » مىكنم هر شب\r\nتو را مىخواهد از من اى بهار روز آدينه * و من در حسرتت با دل مدارا مىكنم هر شب \r\n\r\n","description":"","footnote":"","page_name":" 637 ","page_number":637},
  {"content":"\r\n\r\n\r\nدو نگاه\r\n ديده به ديده دل به دل برق نگاه تا به كى * سوختم از شرار دل حسرت و آه تا به كى\r\nگشت سپيد موى من اى همه آرزوى من * عمر تلف نمودن و سخت سياه تا به كى\r\nنرگس چشم مست تو مست و خراب چون كند * مست شراب تلخ از جام گناه تا به كى\r\nاز عطش نگاه تو خون چكد از نگاه من * اين همه شرح حال دل از دو نگاه تا به كى\r\nداغ اميد مىكشد عاشق بىقرار را * يأس دل شكستهء چشم‌به‌راه تا به كى\r\nتا به سحر به شام غم ابر بهار مىشوم * هق‌هقِ گريه‌هاى من بهر گواه تا به كى\r\nمىشكنم درون خود از غم و درد بىصدا * غربت دل خيال تو حال تباه تا به كى\r\nباز دلم به ظلمت هجر تو آه مىكشد * حسرت صبح آرزو جلوهء ماه تا به كى \r\n\r\nمحرم دل\r\n دوستان شعر ناب مىخواهم * يك تبسّم شراب مىخواهم\r\nمونسى مست از خم عرفان * عاشقى ناب ناب مىخواهم\r\nاز غزل اين هميشه محرم دل * مستى بىحساب مىخواهم\r\nدر كوير زمانه سرگردان * آب جارى سراب مىخواهم\r\nاين دل داغ‌ديده از غم عشق * بيش از اينش خراب مىخواهم \r\n\r\n","description":"","footnote":"","page_name":" 638 ","page_number":638},
  {"content":"\r\n\r\n گر كه و صلى نمىشود حاصل * لذتش را به خواب مىخواهم\r\nباز « بستان » طبع من گل كرد * من ز طبعم گلاب مىخواهم\r\nصحبتى بين مردم دنيا * بجز از نان و آب مىخواهم \r\n\r\nبىقرار\r\n مرا چو آينه تصوير ديگرى بدهيد * بريده‌ام ، به دلم نقش باورى بدهيد\r\nميان اين قفس از خويش هم گريزانم * براى بال گشودن به من پرى بدهيد\r\nشما كه مست و خرابيد از سبوى وصال * به شاعرى كه خمار است ساغرى بدهيد\r\nدلم گرفته از اين زندگى از اين دنيا * بشارتم به افق‌هاى بهترى بدهيد\r\nدل مرا كه ز هجران يار مىسوزد * به دست شاعر احساس پرورى بدهيد\r\nخزان نشسته به بستانم از غم دوران * به بوستان من از ذوق زيورى بدهيد \r\n\r\nسهم من\r\n سهم من از چشمهايت روح بارانى فقط * بازتابم از نگاهت هست حيرانى فقط\r\nمردمكهاى نگاه بىقرار عاشقم * سالها تصويرساز شعر بارانى فقط\r\nاين دل دريائى درد آشناى پاكباز * گشته از آشوب چشمان تو طوفانى فقط\r\nهمچو مجنون مىشوم ديوانهء ليلاى تو * گر بدانم بر مدار عشق مىمانى فقط\r\nچشم ميگونت غزل مىريزد از جام نگاه * مستى اشعار نابم بر تو ارزانى فقط\r\nاى مسيح چشم مستت آفتاب زندگى * آفتاب بىتو دنيا سرد و ظلمانى فقط\r\nگرچه « بستانم » ولى پژمرده طبع عاشقم * بىتو پائيزم ، زمستانم تو بستانى فقط \r\n\r\n","description":"","footnote":"","page_name":" 639 ","page_number":639},
  {"content":"\r\n\r\n\r\nبشير ( 1382 - 1298 )\r\nمحمّد بشيريّه ، فرزند اكبر در سال 1298 هجرى شمسى در شهر همدان ديده به جهان گشود . تحصيلات مقدّماتى خود را به‌طور غير مرتّب امّا با پشتكار زياد فراگرفت و خود دراين‌باره چنين مىگويد : « در كودكى و نوجوانى به صورت جسته و گريخته و غير رسمى صرفا به واسطهء پشتكار شخصى خويش به فراگرفتن علوم متداولهء زمان خود پرداختم » .\r\nبشيريّه ، كه در شعر « بشير » و « بشيرى » تخلّص مىكند ، از اوان جوانى در اثر علاقه به اشعار شعراى متقدّم قريحه و استعداد سرودن شعر در او پديد آمد و با معاشرت با اساتيد شعر و پيشگامان ادب ، انس و الفت يافت و با عرضه كردن شعرش به تدريج با رموز شعر و فنون آن تا حدودى آشنايى پيدا كرد و شعرش به رونق و شكوفايى رسيد .\r\nبشير شغلش ساعت‌فروشى و تعمير آن بود و از اين رهگذر معيشت مىكرد در سال 1354 براى نخستين بار مجموعه‌اى از اشعار خود را به نام « پرتو عشق » به چاپ رسانيد و به نشر آن اقدام كرد و بعد به علّت تحت تأثير قرار گرفتن به اشعار حماسى شاهنامهء فردوسى ، در اين راستا شروع به نظم شعر كرد و اشعارى سرود و به نام « حماسه‌هاى انقلاب ايران » نام‌گذارى نمود كه هنوز توفيق چاپ و نشر آن را نيافته است .\r\nبشير در انواع شعر از قصيده و قطعه و غزل و رباعى طبع‌آزمائى مىكند امّا بيشتر\r\n\r\n","description":"","footnote":"","page_name":" 640 ","page_number":640},
  {"content":"\r\n\r\nبه سرودن غزل و رباعى علاقه و دلبستگى نشان مىداد سرانجام در سال 1382 بدرود حيات گفت و در زادگاهش به خاك سپرده شد و در سال 1383 قسمتى ديگر از اشعار به نام « زنده‌ى عشق » به كوشش فرزندش ايرج بشيريّه به چاپ رسيد .\r\nنمونه‌هاى زير از شعر اوست :\r\n\r\nگذرگاه\r\n آشيانى است جهان خسته در آن جانى چند * جان انسان به تن فرقهء حيوانى چند\r\nاين گذرگاه كه ما بين وجود و عدم است * حيرت‌انگيز بود در ره انسانى چند\r\nروح علوى نكند جاى به سرمنزل جغد * اين ندايى بود از مردم نادانى چند\r\nآفتاب است و زمين تفته و خاموش نسيم * راه‌گم‌كرده در اين مرحله عريانى چند\r\nنى ز زاهد بود اميد و نه درويش و نه شيخ * بهر آوارگى بىسروسامانى چند\r\nتا ز پيدايش عالم نبرد پى آدم * كى توان زيست به امّيد سخن دانى چند\r\nزير اين سقف فرورفته مجوييد كسى * تا كه آبى بزند بر دل بريانى چند\r\nچشم آن شوخ كه فتواى من غم‌زده داد * مژه‌اش زد به دلم خنجر برّانى چند\r\nچون « بشيرى » به مسلمانى خود خنديدم * نهضتى را كه بديدم ز مسلمانى چند \r\n\r\nمدد عشق\r\n در سينه‌ام ار آه شرربار نمىشد * كس با خبر از اين دل بيمار نمىشد\r\nديوانه اگر صحبت ديوانه نمىكرد * تهمت‌زدهء مردم بازار نمىشد\r\nآهى كه بسوزد دل هر عاقل و دانا * اى كاش به ياد لب آن يار نمىشد\r\nگر دل‌شكن موى تو را شانه نمىزد * آشفته‌تر از گردش پرگار نمىشد\r\nمنصور گر اسرار انا الحقّ نه بيان داشت * در دست خسان سرمهء دستار نمىشد\r\nآشفته‌تر از زلف سياهش دل من بود * آگاه كسى زين همه اسرار نمىشد\r\nاز روز ازل دل به من اين نكته نهان گفت * با تيغ دو ابروى تو پيكار نمىشد \r\n\r\n","description":"","footnote":"","page_name":" 641 ","page_number":641},
  {"content":"\r\n\r\n عقل از مدد عشق اگر توشه نمىبرد * در دهر چنين قافله سالار نمىشد\r\nيك نكتهء سربسته « بشيرى » به تو گفتم * غير از تو كسى از تو نگهدار نمىشد \r\n\r\nخانهء عشق\r\n اين جهان خانهء عشق است خدا مىداند * كاخ و كاشانهء عشق است خدا مىداند\r\nهركه عاشق بود اين خانه بر او تنگ بود * شانه بر شانهء عشق است خدا مىداند\r\nدم ز زاهد مزن اى دل كه در مسلك ما * زهد بيگانهء عشق است خدا مىداند\r\nهيچ درمان نپذيرد دل افسردهء من * مست و ديوانهء عشق است خدا مىداند\r\nهرزه‌گردى و بدانديشى و بىمعرفتى * دور از آستانه عشق است خدا مىداند\r\nهر متاعى كه بجويى و نيابيش به عمر * در نهان خانهء عشق است خدا مىداند\r\nسلب آسايش كس مىنكند عشق بدان * حيله افسانهء عشق است خدا مىداند\r\nدل ز دلبر اگرت سوخت بسوزد غم نيست * شمع و پروانهء عشق است خدا مىداند\r\nخون دل را به قدح ريخت از اوّل عاشق * خانه ميخانهء عشق است خدا مىداند\r\nگبر و ترسا و مسلمان همه هيچ‌اند « بشير » * تا كه دردانهء عشق است خدا مىداند \r\n\r\nقامت بشكسته\r\n ما عاشق سنجيدهء دنياى عشقيم * پا تا به سر سر تا به پا معناى عشقيم\r\nدر محضر مهر و وفا با ما قدم زن * ما منشى اين دفتر و امضاى عشقيم\r\nبر تاج و تخت سلطنت هرگز نباليم * مجنون صفت در كوى و در صحراى عشقيم\r\nبايد كه در دور حرم هرگز نگردى * ما گنبد فيروزهء دنياى عشقيم\r\nروح القدس چون مىزند دم از طريقت * او قطرهء ناچيز و ما درياى عشقيم\r\nبا عيسى گردون‌نشين ما هم‌نشينيم * با موسى عهد سبق همپاى عشقيم\r\nدامان اين چرخ كهن مأواى ما نيست * ما همچو مه پيدا و ناپيداى عشقيم\r\nسيارگان چرخ را ما نور بخشيم * استارگان ماه را شيداى عشقيم \r\n\r\n","description":"","footnote":"","page_name":" 642 ","page_number":642},
  {"content":"\r\n\r\n كمتر به ما اينجا نصيحت كن « بشيرى » * ما قامت بشكستهء رعناى عشقيم \r\n\r\nچشم بيمار\r\n گفتم به نيرنگ و فسون صد حيله در كارش كنم * شايد به درد خويشتن چندى گرفتارش كنم\r\nآيينه را در نزد او بردم به صد شوق و شعف * شايد ز حسن عارضش چون نقش ديوارش كنم\r\nگفتم كه شايد آن شود ، آن گفته شد ليك آن نشد * بيمارى دل را دوا از چشم بيمارش كنم\r\nيا يوسف گم‌گشته را آرام سر بازار داد * يا از زليخاى دلم روزى خبردارش كنم\r\nازبس‌كه بىخود گشته دل جا دارد اين شوريده را * مبهوت چشم سمت آن آهوى تاتارش كنم\r\nبا دل چه‌ها بايد نمود از زلف سنگين دل بگوى * تا يك مسلمان‌زاده را در بند كفّارش كنم\r\nدلبر نيامد ، اى « بشير » اكنون ز هجرانش بمير * گفتى كه آيد آن امير سرگرم اشعارش كنم \r\n\r\nشمشير كين\r\n ديشب ميان خوبان ، ما را نظاره كردى * از بهر كشتن من ، هى استخاره كردى\r\nگفتم دواى دردم ، گفتى خموش بنشين * درد مرا به عشقت كشتى و چاره كردى\r\nجز بندگى چه ديدى ، جز بندگى چه كردم * در حيرتم كه چون شد از من كناره كردى\r\nگفتم حكايت دل ، آوخ دلم شكستى * آيينه‌ام نشانى زان سنگ خاره كردى\r\nگر زنده كرد ، عيسى فردى ، ولى تو اى گل * احياى عالمى را از يك اشاره كردى\r\nدر پيش خلق نادان سر بر سرم نهادى * اين سينه را محيط آه شراره كردى\r\nاز من نهان نمودى آن روى همچو مه را * وز حسرتش نصيبم آه شراره كردى\r\nگفتى به تيغ ابرو كارى دگر ندارم * شمشير كين كشيدى كار دوباره كردى\r\nگويا به غير وصفت بشنيدى از « بشيرى » * اوراق دفترش را خوش پاره پاره كردى \r\n\r\nزرگر دهر\r\n عكس روى تو چو در سايهء مهتاب افتاد * دل ، دل از دست رها كرده و در خواب افتاد \r\n\r\n","description":"","footnote":"","page_name":" 643 ","page_number":643},
  {"content":"\r\n\r\n صفحه‌اى از رخ خوب تو كشيدم كه اشكم * اين قدر ريخت كه آن صفحه به سيلاب افتاد\r\nزرگر دهر به عمرى ز طمع چشم ببست * بس‌كه از ديدهء من گوهر ناياب افتاد\r\nزاهد آن روز كه آن چهرهء مسرور بديد * مست و سودازده در گوشهء محراب افتاد\r\nمطرب چرخ مگر نام سر زلف تو برد * كز كفش در اثر زمزمه مضراب افتاد\r\nرمزى از خال لبش گفتم و دل با من گفت * نقطه‌اى بود كه در صفحهء سيماب افتاد\r\nبس‌كه شكرانهء عشق تو نمىكرد « بشير » * كز كفش دانش و دين رفت و به گرداب افتاد \r\n\r\nطالع خفته\r\n مرده آن دل كه ز هجران تو بيمار نشد * كور چشمى كه تو را ديد و گرفتار نشد\r\nما به غير از تو كسى را به جهان نشناسيم * دل ما جز غم عشق تو خريدار نشد\r\nبهتر از وادى حيرت نپسندد دل ما * صرفه با آنكه در اين ميكده هشيار نشد\r\nروز و شب جلوهء حسن تو شرر افروزد * بىنوا آنكه تو را ديد و خبردار نشد\r\nهمه جا عشق رُخت دم ز انا الحقّ مىزد * بىوجود تو صنم بار كسى بار نشد\r\nعقل خود بين به كرم‌خانهء دل راه نيافت * خانهء عشق زيارتگه اغيار نشد\r\nبه اميدى سر راهش به غلط بنشستم * او گذشت از من و يك‌لحظه مرا يار نشد\r\nهرچه دامان دعاى سحرى بگرفتم * آگه از حال دلم آن بت عيّار نشد\r\nبا « بشيرى » سخن از بخت بگفتم ، گفتا * طالع خفتهء من بود كه بيدار نشد \r\n\r\nقسم به پيمان\r\n دلم را بر سر زلف پريشانت قسم دادم * نشد راضى دلم بر تير مژگانت قسم دادم\r\nبديدم باز سرپيچى كند دل با دو صد حسرت * ز عفوت چشم پوشيدم به وجدانت قسم دادم \r\n\r\n","description":"","footnote":"","page_name":" 644 ","page_number":644},
  {"content":"\r\n\r\n نفهميد اين دل شوريدهء من حرف وجدان را * بر اخلاق خوش و بر لطف و احسانت قسم دادم\r\nز بس رنجيده بود اين دل محبّت را نمىدانست * به كوى معرفت بردم به سامانت قسم دادم\r\nبه دل هر نكته‌اى گفتم بديدم منحرف باشد * به وى بر طالع سعد و به كيوانت قسم دادم\r\nچو درسى از نجوم اين دل نمىدانست حيران شد * به سرو قامت و بر روى تابانت قسم دادم\r\nبگفتم من « بشيرى » ام به من دست ارادت داد * ز هرچه بود بگذشتم به پيمانت قسم دادم \r\n\r\nعاشق آزادى\r\n خوشم به عشق‌نگارى و گوشهء چمنى * كه خود به ياد نيارم حديث ما و منى\r\nاگر كه چرخ نخندد به بىوفايى خود * خوشم به نان جويى و به كهنه پيرهنى\r\nبه ياوه عمر سرآمد ، كجاست باده ناب * كه داغ دل بستانم ز غصّه و محنى\r\nستاره‌ام من و سرگشتگى مرام من است * مپرس ز اهل كجايم ، كجا بود وطنى\r\nنماز را چه نكوتر به طاق ابرويى * وضو خوش است و ليكن به بادهء كهنى\r\nخوشا به حال تو زاهد كه منكر عشقى * مشام خويش ببستى ز بوى نسترنى\r\nهميشه شاعر نادان سخن ز بلبل گفت * مگر كه خلقت غير است زاغى و زغنى\r\nمكن زيارت كعبه كه آن صنم گويد * برو زيارت دل كن ، گر آشناى منى\r\nخوش است زندگى امّا به روز آزادى * « بشير » عاشق آنى و پاى ، در رسنى \r\n\r\nآه من و جور رقيب\r\n به سر زلف ، دل از بلهوسى جا مىگيره * بلهوس نيست غريب است كه مأوا مىگيره \r\n\r\n","description":"","footnote":"","page_name":" 645 ","page_number":645},
  {"content":"\r\n\r\n آن جفاكار ستم پيشه به هر شام و سحر * مىكشد عاشق دل‌خسته و امضا مىگيره\r\nآخر اى دوست ! جفا كم كن و بين آه دلم * دامن مرحمت خضر و مسيحا مىگيره\r\nيك‌تنى نيست بپرسد ز گنهكارى دل * كه چرا از غم خود اين همه غوغا مىگيره\r\nكار صد باز شكارى كند آن چشم سياه * هر زمانى هوس سبزه و صحرا مىگيره\r\nيك طرف آه من و يك‌طرفى جور رقيب * پاى تا سر همهء كشور دنيا مىگيره\r\nبىوفايى مكن از ديده من دور مشو * كه پسين آه دلم گنبد خضرا مىگيره\r\nآخر اين آه « بشيرى » ز تو و دامن من * گر به دنيا نشود محشر كبرا مىگيره \r\n\r\nروغن فانوس\r\n چراغ عمر من اكنون به حيله مىسوزد * اگر كه فاش نمايم قبيله مىسوزد\r\nنمانده روغن فانوس ، الغرض اى دل * كنون كه روزنه بينى فتيله مىسوزد \r\n\r\nنكته\r\n بشنو ز من اين نكته ابا هيچ مكن * با خلق خدا به‌جز وفا هيچ مكن\r\nاز غيبت و وز دروغ و بهتان و خطا * آنگه كه رها شدى دعا هيچ مكن \r\n\r\nتو چه‌اى\r\n تو چه گويى و چه نامى و چه خواهى چه كسى * مفلس راه‌نشين يا كه تو مير عسسى\r\nاندر اين دار فنا هرگز از آن بيش نه‌اى * كه به صحراى كوير آمد و گم شد مگسى \r\n\r\nچهار چيز\r\n چار چيزى از خدا خواهم كه تا گيرم صبوح * تا كنم دل بىخيال و تا كنم آسوده روح\r\nبارالها من قناعت مىكنم با اين چهار * زور رستم ، حسن يوسف ، گنج قارون ، عمر نوح \r\n\r\n","description":"","footnote":"","page_name":" 646 ","page_number":646},
  {"content":"\r\n\r\n\r\nدر پس پرده\r\n خلق آزار مكن در پس پرده است كسى * در همه عمر اگر رهبر و مير عسسى\r\nگر ميسّر شودت نان برسانى برسان * گر نشد بهر خداوند مبُر نان كسى \r\n\r\nغافل منشين\r\n اين خيل ستارگان خورشيد و فلك * نقشى است براى آدمى بهر محك\r\nدر پرتو خورشيد بود نور سپهر * غافل منشين سود كن اللّه معك \r\n\r\nهماواز\r\n قدمى نه ز خويشتن بيرون * تا كه ذرّات چرخ بازيگر\r\nبا تو گردند جمله هم آواز * سر و پا جان شوى به جلد بشر \r\n\r\nده‌يك\r\n ده چيز به قدر تو فزايد معيار * از هرچه بود بعد مكن استغفار\r\nيك حرف دروغى همهء عمر مزن * نُه چيز دگر رها بكن تا آخر كار \r\n\r\n","description":"","footnote":"","page_name":" 647 ","page_number":647},
  {"content":"\r\n\r\n\r\nبصر ( 1336 )\r\nعلى رشتاك فرزند ابو الحسن در سال 1336 هجرى شمسى در اردكان يزد چشم به جهان هستى گشود . در اين شهر به تحصيل پرداخت امّا بيش از دوره ابتدائى نتوانست به تحصيل ادامه دهد و براى امرار معاش ناگزير به ترك زادگاه خود شد ، چهارده‌ساله بود كه راهى تهران گرديد و در اين شهر به شغل بنّائى اشتغال ورزيد و هم‌اكنون نيز در اين شهر زيست مىكند و از رهگذر پيشهء خود معيشت مىكند .\r\nعلى رشتاك كه براى شعر خود تخلّص بصر را برگزيده است مىگويد از دوران جوانى به شعر علاقه داشتم و در عين فقر و تهيدستى از خريد ديوان اشعار شاعران غفلت نمىكردم . در ميان شاعران به شعر حافظ بيشتر دلبستگى يافتم از اين روى اكثر غزل‌هاى حافظ را حفظ كرده بودم و همين علاقه باعث گرديد شوق سرودن شعر در من به وجود آيد . »\r\n\r\nصبح وصال\r\n قصّهء زلف تو گويم به شب تارى چند * مىزنم از غم تو چنگ ، سر تارى چند\r\nمىروم با دل سرگشته در آن شهر جنون * كه مرا هست به زلف سيهت كارى چند\r\nحلقه در گوش من بىسر و پا افكندى * قفل و زنجير به پا برده به بازارى چند\r\nكافر عشقم و آن ساحرهء كافر كيش * خوش مرا كرد ، گرفتار به زنارى چند\r\nبرو اى زاهد و انكار مكن ماه مرا * پاك كن آينهء خويش ز زنگارى چند \r\n\r\n","description":"","footnote":"","page_name":" 648 ","page_number":648},
  {"content":"\r\n\r\n ذره از پرتو خورشيد كند جلوه‌گرى * ور نه هرگز نبود لايق انظارى چند\r\nهمچو نى آه شرربار برآرم از دل * تا بسوزم به جهان جان دل افكارى چند\r\nكشتهء اويم و سر باخته‌ام در قدمش * سرفرازى چو منش نيست سردارى چند\r\nشب هجران تو باشد ز پىاش صبح وصال * تا نمايد به « بصر » دولت ديدارى چند \r\n\r\nتضمينى از حافظ\r\n قسم به شاه ولايت امير بنده‌نواز * به غير حق نبرم دست خود براى نياز\r\nبه لطف دولت او كور گشته چشمهء از * « منم كه ديده به ديدار دوست كردم باز\r\nچه شكر گويمت اى كارساز بنده‌نواز » * بگو به شيعهء مولا به غير عشق مجوى\r\nتو با مشام هوس نوگل زمانه مبوى * حديث عشق به ابناى روزگار مگوى\r\n« نيازمند بلاگو رخ از غبار مشوى * كه كيمياى مراد است خاك كوى نياز »\r\nز ابتدا بسرشتند مهر او با گل * نشان عشق على را نهاده‌اند به دل\r\nبدست دوست سپرديم عمر بىحاصل * « ز مشكلات طريقت عنان متاب اى دل\r\nكه مرد راه نينديشد از نشيب و فراز » * اگرنه در لب عذرا نهاد جان وامق\r\nنشد به دفتر عشاق عشق را لايق * بنه به پاى على سرگرش توئى شائق\r\n« طهارت ار نه به خون‌جگر كند عاشق * به قول مفتى ، عشقش درست نيست نماز »\r\nبه عشق او گل آدم خداى كرد ضمير * خوراند مهر على را به خلق همره شير\r\nدر اين مقام مجازى بجز پياله مگير * « بروز خويشتن خويش عاشقانه بمير\r\nدر اين سراچه بازيچه غير عشق مباز » * اگر ز عشق على همچو شمع مشتعلى\r\nو گر به ذكر روز و شام مشتعلى * « بصر » به ديدهء حق بين اگر تو منفعلى\r\n« به نيم‌بوسه دعائى بجز ز اهل دلى * كه كيد دشمنت از جان و جم دارد باز » \r\n\r\n","description":"","footnote":"","page_name":" 649 ","page_number":649},
  {"content":"\r\n\r\n نمانده صبر و قرارى به دل ز جور فراق * مگر كه با غم و اندوه بسته‌ام ميثاق\r\nكه گشته‌ام ز ازل من به بديدنت مشتاق * « فكند زمزمهء عشق در حجاز و عراق\r\nنواى بانگ عزلهاى حافظ شيراز » \r\n\r\nمهرى على\r\n اى چشمه محبت بىانتها على * اى ناخداى كشتى بحر بقا على\r\nجز مهر حيدرم نبود مهر ديگرى * هستم مقيم درگه درد آشنا على\r\nغير از تو محرمى نشناسم در اين ديار * دارم اميد عافيت و التجا على\r\nدر روز حشر ساقى لب‌تشنگان توئى * دست من است و دامن مشگل‌گشا على\r\nگم شد رهم به دشت جنون اى دليل راه * اى مرشد و مراد من بينوا على\r\nدلبسته‌ام كه دل چو ببستم به جعد زلف * گفتم گره‌گشاى توئى مرتضى على\r\nخاك درت به چشم « بصر » همچو توتياست * باشد مقام من در دارالشفا على \r\n\r\nانگيزهء خلقت\r\n به يكتائى خالق انديشه كن * توسّل به مولا على پيشه كن\r\nكليد در گنج دانائى است * وجودش سراسر توانائى است\r\nبه جان على شاه مشكل‌گشا * زبانم به مدح ثنايش گشا\r\nقلم عاجز است و زبان الكن است * كه در وصف آن شاه خيبر كن است\r\nخدا مدح او مىكند تا خداست * كه توصيف او سورهء هل اتى است\r\nزند سايه‌اش خيمه بر كهَكشان * كه كويش فراتر ز نام و نشان\r\nهرآن‌كو ندارد نشانش به دل * دو پايش فرومانده باشد به گل\r\nدو نام مقدس در اين عالم است * كه انگيزهء خلقت آدم است\r\nمحمد كه بر انبياء خاتم است * جهان از ولاى على محكم است\r\nهژبرى كه نخجير او شد فلك * چو آهو بچه صيد او شد ملك\r\nبود ذره از مهر او آفتاب * ز گرمى او مىبرد التهاب\r\nخدايا به آن ذكر امّن يجيب * « بصر » را مكن از درت بىنصيب \r\n\r\n","description":"","footnote":"","page_name":" 650 ","page_number":650},
  {"content":"\r\n\r\n\r\nبصير ( 1368 - 1300 )\r\nحسن بصير ، فرزند حسين ، در سال 1300 هجرى شمسى در شهر همدان پا به عرصهء حيات گذاشت ، تحصيلات زمان را در زادگاهش فرا گرفت ، ازآن‌پس به استخدام وزارت فرهنگ ( آموزش و پرورش ) درآمد و قريب چهل سال در مدارس شهر خود به تعليم فرزندان همّت گماشت و سرانجام در سال 1368 چشم از جهان فروبست .\r\nديوان اشعار بصير در سال 1365 توسط انتشارات اكباتان با مقدمهء سه تن از افاضل و شاعران نامور طبع و نشر گرديد . بهتر آن است كه اين شاعر را از زبان اينان بشناسيم :\r\nدكتر حسين خراسانى ، استاد دانشگاه ، دربارهء او مىنويسد : « بصير شاعرى است پرمايه و هنر آموخته كه آثار گذشتگان را با دقّت خوانده و مورد بررسى قرار داده آنگاه شعر گفته و شاعرى را آغاز كرده است . او هرگز نخواسته شعر و سخن را وسيلهء دريوزگى و مديحه‌سرايى قرار دهد ، بلكه شعر را مظهر احساس و عاطفهء انسانى ، مردم‌گرايى ، غم‌زدايى و پند و اندرز قرار داده است » .\r\nمحسن فتوحى قيام ، شاعر گرانقدر ، دربارهء او چنين مىگويد : « بصير شاعرى گوشه‌گير و بىتظاهر است و با زبان دل سخن مىگويد و ذوق سليم و طبع لطيف او به فحواى مندرجات ديوان ، هرگز در گرو ماديّات و ظواهر فريباى زندگى درنيامده است و\r\n\r\n","description":"","footnote":"","page_name":" 651 ","page_number":651},
  {"content":"\r\n\r\nبه مصداق « آفتاب آمد دليل آفتاب » كليهء اشعارش دلنشين و بىنياز از تعريف و توصيف مىباشد » .\r\nشادروان محمود شهرآشوب ، شاعر بلندآوازهء معاصر ، دربارهء او چنين مىگويد :\r\n« بصير گذشته از مدارج فضل و دانش و معارج اشراق و بينش ذاتا انسان است ، انسانى كه نظيرش در عصر ما چون عنقا و وفا و كيميا معدوم شده و ديگر كسى به واقعيّت چنين خصوصياتى ايمان و اذعان ندارد . او بارها زندگىاش را دربست تحويل دوست نمايان مستحقّ كرده و از منزل با دست پر و جيب خالى بيرون رفته و هستى خود را در اختيار دوستان مصلحتى گذاشته است و در جايى به صورتى ديگر محبّت و جان‌فشانى را آغاز كرده و بازهم رنج برده است كه با نااميدى مىگويد :\r\n نامرد بس‌كه شاعر مردانه را شكست * هنگام ميگسارى مردان چه دير شد \r\n\r\nشناسايى\r\n من كيستم ؟ شكسته‌دلى ، رنج ديده‌اى * عمرى به جان جفاى عزيزان خريده‌اى\r\nمرغى فتاده در قفسِ تنگِ زندگى * سر زير پر گرفته ز گلشن پريده‌اى\r\nديوانه‌اى پريش ، به تنگ آمده ز خويش * زنجير خامِ عقل و خرد را بريده‌اى\r\nافتاده‌اى به گوشهء خلوت سراى غم * با نيمه جان خستهء بر لب رسيده‌اى\r\nدر بزم عشق يار ، پريشان و شرمسار * در پاى سروقامتِ جانان خميده‌اى\r\nچون لاله از دورنگىِ گلزار زندگى * با داغِ سينه رَخت به هامون كشيده‌اى\r\nآزرده‌خاطرى ، ز غمِ دل مكدّرى * با خاطرات تلخ ز مردم رميده‌اى\r\nبا دستِ خالى از گل و گلشن گذشته‌اى * يك گل به آرزوى دل خود نچيده‌اى\r\nاز حلقه‌هاى طرّهء دلدار خويشتن * افسانه‌هاى زلف پريشان شنيده‌اى\r\nبا ديده‌اى « بصير » به چنگال غم اسير * با حالِ زار ، گوشهء عزلت گزيده‌اى \r\n\r\n","description":"","footnote":"","page_name":" 652 ","page_number":652},
  {"content":"\r\n\r\n\r\nگرفتار\r\n شب است و باز دل از من بهانه مىگيرد * بهانهء رخ تو نازدانه مىگيرد\r\nز دورى تو دلم هم بسوخت ، هم بشكست * شكست عشق چو آتش زبانه مىگيرد\r\nبه عشق و خوارى من اى گلِ شكفته مخند * كه خار ، دامن گل ، عاشقانه مىگيرد\r\nبه يادِ روى تو اين پرشكسته مرغ خيال * به شاخسارِ وفا آشيانه مىگيرد\r\nدلم چو لاله به صحرا فتاده سرگردان * نشانِ كوى تو را بىنشانه مىگيرد\r\nز شامِ عاشق ناكام كى خبر دارد * همان‌كه كام دل از تو شبانه مىگيرد\r\nحبابِ دل به اميد تو سست عهد هنوز * به روى آبِ روان باز خانه مىگيرد\r\nز خاطرم نبرم خاطرِ عزيز تو را * اسير عشق مكان جاودانه مىگيرد\r\nچگونه آمدى و ، سرگران چسان رفتى * برو كه دادِ مرا اين زمانه مىگيرد\r\nعجب عجب ! كه در آن سال‌ها ندانستى * « بصير » دست تو را صادقانه مىگيرد \r\n\r\nگذشت زندگى\r\n در نهان ، ما سال‌ها سوز نهانى داشتيم * زان كه با نامهربانان ، مهربانى داشتيم\r\nحاصل يك‌عمر خون خوردن ز دستِ روزگار * اشك خونينى به رنگِ ارغوانى داشتيم\r\nمرگ عشق و آرزو ، مرگِ حيات معنوى است * ما چنين مرگى به جاى زندگانى داشتيم\r\nدر خزانِ عمر و پيرى با هزاران آرزو * ساده‌لوحى بين كه امّيد جوانى داشتيم\r\nآشيان گم كرده‌اى چون بلبل شوريده حال * ناله‌ها از حسرتِ بىآشيانى داشتيم\r\nپاى هر گل رنج‌ها برديم و ، جز خار جفا * بهره‌اى ديگر كجا از باغبانى داشتيم ؟\r\nجان به لب آمد از اين بارِ گرانِ زندگى * بس‌كه از ياران عالم سرگرانى داشتيم\r\nياد آن عهدى كه ما هم در گلستان وفا * چون صبا بهرِ گل خود مژدگانى داشتيم\r\nهر زمان از ديدنِ آن ماه شادىآفرين * در دلِ ناشاد و غمگين شادمانى داشتيم\r\nمست و مدهوش از نگاهِ ديدگانى مست‌تر * گفت‌وگوها با زبانِ بىزبانى داشتيم\r\nگردِ شمع روى جانان ، آرزويى بىنشان * داشتيم ، امّا به حال جان‌فشانى داشتيم \r\n\r\n","description":"","footnote":"","page_name":" 653 ","page_number":653},
  {"content":"\r\n\r\n از دلِ ناكام خود هر لحظه مىپرسد « بصير » * اى دلِ پرخون ! كجا ما كامرانى داشتيم ؟ \r\n\r\nكشاكش عمر\r\n اى روزگار دون ! به كجا مىكشانىام ؟ * تا كى به آرزوى وفا مىدوانىام ؟\r\nخارم نموده‌اى و به گلزار زندگى * هر لحظه‌اى به پاى گلى مىنشانىام\r\nدور است دور ، دستِ من از دامنِ اميد * تلخ است تلخ ، حاصل عشق و جوانىام\r\nتنهايى و سكوتِ غم‌انگيز من به دهر * باشد نشانه‌اى ز غمِ بىنشانىام\r\nپايان نوبهارِ شباب و غروب عمر * پيدا بود ز چهرهء زردِ خزانىام\r\nافتاده‌ام ز پاى و به پايان نمىرسد * اين كوره‌راه بىاثرِ زندگانىام\r\nويرانهء دلم نبوَد جاى عشقِ دوست * خاموش از خجالت اين ميهمانىام\r\nلب بسته‌ام از آنكه در اين روزگار تلخ * تلخ است كام با همه شيرين‌زبانىام\r\nاى گل كه باغبان شده‌ام گلشنِ تو را * شرمنده‌ام من از خود و از باغبانىام\r\nشبنم صفت به ديدنِ روى تو صبحدم * با اشكِ خويش تازه كنم مهربانىام\r\nروشن نما دمى دلِ پروانهء « بصير » * اى شمعِ آرزو ! به شبِ جان‌فشانىام \r\n\r\nغم\r\n مرغ دلم سروده هزاران نواى غم * بهر دلى كه هست چون من آشناى غم\r\nاى دوست پاى صحبت غمگين نشستنىست * بنشين كه بر دلت بنشيند صفاى غم\r\nدنبالِ آرزو ، غمِ دل مىرسد ز راه * اى جان فداى آمدنِ بىرياى غم\r\nپايانِ راه عشق و وفا رنج و ابتلاست * نازم بدان دلى كه شود مبتلاى غم\r\nجز غم كسى به ما ز عزيزان وفا نكرد * جانا تو هم بيا كه ببينى وفاى غم\r\nهر غم به جاى خويش عزيز و گرانبهاست * بهر كسى كه نيك شناسد بهاى غم\r\nاى بىخبر ! به خلوت ما خرده‌اى مگير * خو كرده دل هميشه به خلوت سراى غم\r\nدر كوره‌راهِ عمر سراسيمه مىرويم * من در قفاى دل ، دلِ من در قفاى غم \r\n\r\n","description":"","footnote":"","page_name":" 654 ","page_number":654},
  {"content":"\r\n\r\n دردا ، دگر به خاطر آزردهء « بصير » * عشقى نمانده تا كه نشيند به جاى غم \r\n\r\nافتاده\r\n آن قدر خوارم كه از چشم جهان افتاده‌ام * آرزو گم كرده ، بىنام و نشان افتاده‌ام\r\nكاروان در راه خوشبختى روان گرديد و من * لنگ‌لنگان در قفاى كاروان افتاده‌ام\r\nپندِ هركس را شنيدم طعنه‌اى جانسوز داشت * عاقبت از فكرِ هر سود و زيان افتاده‌ام\r\nبس‌كه از هر شعلهء غم جان و دل آتش گرفت * همچنان پروانه ديگر از زبان افتاده‌ام\r\nهر زمان از گردش ايّام مىپيچم به خويش * برگِ زردم ، در ره بادِ خزان افتاده‌ام\r\nاز جفاى گل‌رخان سركرده‌ام در زيرِ بال * بلبلم ، امّا ز شوقِ گلسِتان افتاده‌ام\r\nچون غريقِ نااميدى از نجاتِ خويشتن * در كفِ امواج بحر بىكران افتاده‌ام\r\nباز امشب شمع مجلس مهربانى مىكند * من به يادِ آن بتِ نامهربان افتاده‌ام\r\nآشيان عشق را پامالِ راهش كرده است * من همان مرغم كه از اين آشيان افتاده‌ام\r\nپيش پاى گل‌رخان از خود گريزان ، بيم‌ناك * لرزلرزان چون سرشك از ديدگان افتاده‌ام\r\nبا دلِ پرخونِ خود هر لحظه مىگويد « بصير » * اى دل ! از دستِ تو ديگر در فغان افتاده‌ام \r\n\r\nغروب عمر\r\n پرده‌هاى آخرِ عمرم چه رنگين مىشود * زندگى بر دوش من يك‌بار سنگين مىشود\r\nهرچه مىبينم به گرد شمع دل ، پروانه‌وار * خاطرم از شمع خامُش گشته غمگين مىشود\r\nننگم آيد از وجود خويشتن تا زنده‌ام * مرگ من كى آخرِ اين عمر ننگين مىشود ؟\r\nشبنمِ صبحِ وفا آن دم كه مىگردد فنا * بر همه گل‌هاى رنگارنگ بدبين مىشود\r\nدوستانِ بىطرف از رهروِ راهِ شرف * بركنارى مىكنند آن دم كه مسكين مىشود\r\nجان فداى بادهء صافى كه آتش مىزند * بر دلى كز گردش ايّام خونين مىشود\r\nزين همه ياران پُرگفتار ، يك غمخوار نيست * بهر آن عاشق كه عشقش زهرآگين مىشود\r\nپاى هر گل باغبان يك‌عمر زحمت مىكشد * بىخبر از آنكه گل مفتون گلچين مىشود \r\n\r\n","description":"","footnote":"","page_name":" 655 ","page_number":655},
  {"content":"\r\n\r\n اى « بصير » از چرخ كج‌رفتار دارى انتظار * انتظار تلخ كى در كام شيرين مىشود ؟ \r\n\r\nساختن و سوختن\r\n به جان دوست كه با درد ساختيم و نشد * نبرده كام جوانى ، بباختيم و نشد\r\nهزار مرتبه سوداى عشقِ خوبان را * به كورهء دلِ سوزان گداختيم و نشد\r\nبدان اميد كه پيدا شود وفادارى * نشانِ راهِ وفا را شناختيم و نشد\r\nبه بزمِ دوست به آهنگ جان‌گداز و حزين * نواى زارِ دل خود نواختيم و نشد\r\nسمندِ سركشِ دل را به شوقِ جانبازى * به كوى يار ، چه شب‌ها كه تاختيم و نشد\r\n« بصير » با دلِ سوزانِ خويشتن مىگفت : * دلا ! بسوز تو هم ، ما كه ساختيم و نشد \r\n\r\nجدايى\r\n ز كوى عشق تو نامهربان دگر رفتم * ز جان گذشتم و از خويش بىخبر رفتم\r\nاز آنكه ديدهء من تابِ ديدنِ تو نداشت * به عذر توبه دگر با دو چشمِ تر رفتم\r\nچنان به خرمنِ امّيدِ من زدى آتش * كه همچو دود برون جسته از شرر رفتم\r\nبه عزم آنكه ز خاطر كنم فراموشت * قسم به نرگسِ مستِ تو مست‌تر رفتم\r\nبه‌سانِ شمع كه قربانىِ وفا گردد * فغان كه سوختم از عشق و بىثمر رفتم\r\nچو آه سينهء سردى كه مىكشد ناكام * خموش و ساكت و آرام و بىاثر رفتم\r\nز جانِ خسته چه پرسى كه از جفاى تو من * براى آنكه كنم تركِ جان و سر رفتم\r\nچو طايرى كه خورد تير و سينه‌خيز رَود * شكسته حال و پريشان شكسته‌پر رفتم\r\nلبت به خنده چو گل باز شد به روى رقيب * چو شبنم از عرقِ شرم غوطه‌ور رفتم\r\nبه پاى سروِ تو چون باغبان به صد امّيد * چه رنج‌ها كه كشيدم ، چه دربه‌در رفتم\r\nفداى روى تو ، دست از سرم دگر بردار * كه چون حكايت افتاده از نظر رفتم\r\nبه خون كشيده دل‌وجان به خون نوشته « بصير » * چو لاله از غمت اى دوست خون جگر رفتم \r\n\r\n","description":"","footnote":"","page_name":" 656 ","page_number":656},
  {"content":"\r\n\r\n\r\nگذشته\r\n يك‌دم مرا به صحبتِ جانان گذشته است * ديگر ز من مپرس چه بر جان گذشته است\r\nمشكل زيادِ ما برود تا به پاى مرگ * عهدى كه آن‌چنان به تو آسان گذشته است\r\nهر شب من و دليم كه پيمانه مىزنيم * با يادِ دلبرى كه ز پيمان گذشته است\r\nدانى كه چيست پيك محبّت به راهِ دوست * اشكى كه با شتاب ز دامان گذشته است\r\nپروانه هرچه هست چو مهمانِ نااميد * در بزمِ شمع ز آتش سوزان گذشته است\r\nبر اين دلِ خراب مخند ! اى اميدِ دل * اين زورقِ شكسته ز طوفان گذشته است\r\nچون مرغ پرشكستهء گم‌كرده‌آشيان * عمرم تمام بىسروسامان گذشته است\r\nهر عاشقى گذشت ز جان در طريقِ عشق * همّت نگر كه با لبِ خندان گذشته است\r\nدورانِ زندگى همه با حسرت و اميد * در انتظار گردشِ دوران گذشته است\r\nآوخ ! كه رنجِ تو ندهد حاصل اى طبيب * درديست دردِ ما كه ز درمان گذشته است\r\nاى دل ز عشق هرچه پريشان شوى بجاست * كز دوشِ يار ، زلفِ پريشان گذشته است\r\nبىشِكوه هيچ دل ز برِ دل‌ستان نرفت * تنها دلِ « بصير » بدين‌سان گذشته است \r\n\r\nتمام شد\r\n آن آرزو كه بىخبرِ من تمام شد * با خونِ ديده و جگرِ من تمام شد\r\nبهرِ تو گرچه ارزش يك‌لحظه را نداشت * امّا زمانه در نظر من تمام شد\r\nآن نغمه‌ها كه با گلِ روى تو داشتم * با ناله‌هاى بىاثرِ من تمام شد\r\nبعد از تو اى اميد دل‌وجان و روحِ من * دنيا و هرچه هست برِ من تمام شد\r\nديگر به كوى عشق گذارى نمىكنم * در اين طريق هم گذر من تمام شد\r\nدلدار رفت تا كه نشيند به بزمِ غير * آوخ ! كه عشقِ بىثمر من تمام شد\r\nپايان گرفت قصّهء سوز و گدازِ دل * افسانه‌هاى پُرشرر من تمام شد\r\nاى مرگ ! آرزوى تو دارم ، بيا بيا * خواب از براى چشمِ ترِ من تمام شد\r\nرفتى چنان‌كه خرمنِ ذوقِ « بصير » سوخت * گويى كه در سخن هنر من تمام شد \r\n\r\n","description":"","footnote":"","page_name":" 657 ","page_number":657},
  {"content":"\r\n\r\n\r\nبر سنگ مزار\r\n اى خاك ! بازهم به تو مهمان رسيده است * سامان نديده‌اى كه به سامان رسيده است\r\nاين جان خسته را كه در آغوش سرد توست * از دست دهر ، زجر فراوان رسيده است\r\nآزرده خاطرى كه دل از جان بريده بود * اينجا به آرزوى دل‌وجان رسيده است\r\nپيمانهء شراب غم‌افزاى عمر را * با دست خود شكسته به پيمان رسيده است\r\nمشگل گرفته بود جهان بهر زندگى * اما عروس مرگ ، چه آسان رسيده است\r\nشمع وجود يكسره خاموش گشته است * پروانهء وفا به شبستان رسيده است\r\nيكدم رها نكرد دل‌وجان و روح من * عشقى كه پاى گور به پايان رسيده است\r\nدست زمانه دفتر عمر مرا به بست * پايان هر اميد به حرمان رسيده است\r\nمرغى پريده از قفس تنگ زندگى * اشكى چكيده است و به دامان رسيده است\r\nبر ديده مرگ سرمه ظلمت كشيده است * بر خاك سرد ، سينهء سوزان رسيده است\r\nدوران عمر ما كه بهارى به خود نديد * از موسم خزان به زمستان رسيده است\r\nاى آنكه بعد از اين گذرى بر مزار ما * لطف تو خوش به خاك‌نشينان رسيده است\r\nبنشين دمى به خاك پريشان گور من * كاينجا دلى شكسته پريشان رسيده است\r\nآخر « بصير » هم به اميد خداى خويش * دست تهى به خانه ايمان رسيده است \r\n\r\n","description":"","footnote":"","page_name":" 658 ","page_number":658},
  {"content":"\r\n\r\n\r\nبصير ( 1321 )\r\nاحمد پوستچى ، فرزند اسماعيل ، در سال 1321 هجرى شمسى در شهر قم چشم به جهان گشود ، امّا در عنفوان جوانى به علّت عارضه‌اى ، از هر دو چشم نابينا گرديد .\r\nپوستچى براثر هوش و استعداد و حافظه‌اى كه داشت ، پس از گذراندن مكتب و دورهء دبستان به تحصيل خود در دو زمينهء علوم دبيرستانى و قديمه ادامه داد و به اخذ ديپلم ادبى توفيق يافت و در رشتهء تحصيلات حوزوى نيز دورهء سطح را به پايان رسانيد و همواره در مراحل تحصيلى جزو شاگردان ممتاز به شمار مىرفت .\r\nپوستچى در سال 1349 به استخدام آموزش و پرورش درآمد و در همان سال ، كلاس كودكان نابينا را داير كرد و خود مسئول آن گرديد و در اين‌باره مىگويد :\r\n« با كوشش زياد به تأسيسى كلاس نابينايان مبادرت كردم و با علاقهء مفرطى كه به اين قشر محروم داشتم ، از گوشه و كنار شهر به جمع‌آورى كودكان نابينا همّت گماشتم و متعاقب آن در سال 1350 آموزشگاه دانش‌آموزان استثنايى احداث گرديد كه خود مسئول آن شدم طولى نكشيد ساختمان بزرگ آموزشگاه دانش‌آموزان استثنايى نيز بنيان نهاده شد و به نام بلال حبشى نامگذارى گرديد . »\r\nپوستچى ضمن خدمات آموزشى به دانشگاه اصفهان راه يافت و در رشتهء زبان و ادبيّات فارسى به تحصيل پرداخت و به دريافت مدرك ليسانس نايل گرديد .\r\nپوستچى كه در شعر « بصير » تخلّص مىكند ، شعر و شاعرى را از نوجوانى آغاز\r\n\r\n","description":"","footnote":"","page_name":" 659 ","page_number":659},
  {"content":"\r\n\r\nكرد و هنگامى كه دانشجوى دانشكدهء اصفهان بود ، در مجامع ادبى آن شهر شركت مىكرد و از محضر اساتيد ادب فارسى آن ديار كسب فيض مىكرد و زمانى كه به قم بازگشت ، به فعاليت ادبى و فرهنگى و نقد شعر و بررسى آثار شاعران معاصر پرداخت .\r\nبصير در انواع شعر طبع‌آزمايى مىكند و مجموعهء اشعارش شامل غزليّات و قصايد كه درباره ، مدايح و مراثى اهل بيت عصمت و طهارت عليه السّلام است آمادهء چاپ مىباشد .\r\n\r\nكوى حسين\r\n عاشقان را روى دل بر قبله‌گاه كربلاست * شيعيان را ديدگان بر خاك راه كربلاست\r\nمرغ دل را آشيانى نيست جز كوى حسين * او قفس‌ها را شكست و در پناه كربلاست\r\nرنگ رخسار شفق سرخ است از خون حسين * اين سند در گردش دوران گواه كربلاست\r\nدر قلوب امّت اسلام تا يوم الحساب * نور ايمان و شريعت از پگاه كربلاست\r\nآنچه مىتابد به عرض و فرش و كون ما يكون * پرتو خورشيد جان‌افروز و ماه كربلاست\r\nو آنچه افكنده‌ست غوغا در ميان قدسيان * العطش‌ها از خيام و اشك و آه كربلاست\r\nدرس جانبازى و آيين جوانمردى و عشق * پيش روى اهل عالم از سپاه كربلاست\r\nشد فراتش كوثر و شد درگه‌اش خلد برين * در مقام از كعبه برتر فرّ و جاه كربلاست\r\nجلوهء حق را تماشا كن « بصير » از راه دل * تا ابد رخشنده بر سيماى شاه كربلاست \r\n\r\nهمراه با سپيده دم\r\n تا مرغ آشناى من از آشيان پريد * محنت رسيد و شور و نشاط از ميان پريد\r\nآمد نشست در بر من با دو صد جمال * ناگه چو آفتاب ز بام جهان پريد\r\nاز قلّه‌هاى حُسن فراتر گشوده بال * در جمع اختران به‌سوى كهكشان پريد\r\nبرق نگاه‌هاى پر از مهر و لطف او * همراه با سپيده‌دم از آسمان پريد\r\nرفتم به بوستان كه ببينم نشان او * آمد به سرو در نظر و ناگهان پريد \r\n\r\n","description":"","footnote":"","page_name":" 660 ","page_number":660},
  {"content":"\r\n\r\n در دل هنوز سبزهء اميد مىدمد * زين باغ گرچه بلبل آوازخوان پريد\r\nصبح اميد مژده دهد از وصال دوست * زارى چرا « بصير » كه تير از كمان پريد \r\n\r\nروز بهين\r\n خوشم كه لطف خداوند در زمانه يار من است * اميد روز بهين جمله كامكار من است\r\nچه غم كه سايهء يكتا هميشه بر سر ماست * پر از شكوفه و ياس و سمن بهار من است\r\nگل وجود مرا بىصفا مبين ، اى دوست * صفا و خرّمى افزون به شاخسار من است\r\nاگرچه ديده فروبسته‌ام ز مينايى * چراغ روشن دل ، مونس و نگار من است\r\nبناى زندگىام نيست سربه‌سر ويران * هزار گنج هنر در كف و كنار من است\r\nچنان به علم و هنر كرده‌ام درخشش‌ها * كه در سپهر چو خورشيد بىقرار من است\r\nز هر نسيم نلغزد پىام چو شاخهء بيد * گواه همّت مردانه برگ و بار من است\r\nنكرده خلق ، خدا ، ذرّه‌اى بدون اثر * بخوان تو شعر من ، اين درّ شاهوار من است\r\n« بصير » گر بود ، از معرفت ، دلت روشن * مگو كه تيرگى ديده شام تار من است \r\n\r\nشهيد نينواى عشق\r\n مگر گرديده عاشورا ، ز هرجا اشك مىريزد * چو ابر نوبهار از ديدهء ما اشك مىريزد\r\nمگر آمد صداى « العطش » از خيمهء طفلان * كه اين‌سان ديدهء ما سيل‌آسا اشك مىريزد\r\nمگر شور حسينى در سر افتاده‌ست هركس را * كه از مژگان چو باران بر سر و پا اشك مىريزد\r\nچه ظلمى رفت اندر كربلا بر آل پيغمبر * كه از بام و هوا بر اهل دنيا اشك مىريزد \r\n\r\n","description":"","footnote":"","page_name":" 661 ","page_number":661},
  {"content":"\r\n\r\n دريغا ، بر لب آب فرات و تشنه جان دادن * عجب نبود اگر از سنگ خارا اشك مىريزد\r\nلب پژمردهء اصغر ، حكايت از عطش مىكرد * ازاين‌رو مام گردون بىمحابا اشك مىريزد\r\nبه زير آسمان تا جسم عريان حسين افتاد * ز ماتم دائماً آن طاق خضرا اشك مىريزد\r\nبه حال تشنه‌كام كربلا ، سلطان مظلومان * درون جنّت ، آدم زير طوبا اشك مىريزد\r\nبه جسم غرق در خون شهيد نينواى عشق * به كشتى ، نوح ، در توفان دريا اشك مىريزد\r\nبه ياد رأس از پيكر جداى زادهء زهرا * ميان كعبه ، ابراهيم ، تنها اشك مىريزد\r\nاز آن سنگى كه بر پيشانى شاه شهيدان زد * هنوزم موسى عمران به سينا اشك مىريزد\r\nنمىدانم چه غوغايى « بصير » از علقمه برخاست * كه جبريل امين در عرش اعلا اشك مىريزد \r\n\r\nلبخند يار\r\n هرجا كه هست دلبرم ، آنجا بهار هست * گل هست و سبزه هست و مى خوشگوار هست\r\nهرجا كه نيست دلبر من ، گرچه گلشن است * در پيش چشم من همه چون تلّ خار هست\r\nهرجا كه نيست شهد دهانش شكّر فشان * تلخ است ، گرچه نقل و نباتم هزار هست\r\nمن سبزه را گره نزنم مثل دوستان * تا گيسوان پُرگره آن نگار هست\r\nبنشينم ار به سايهء سرو و كنار جوى * بارى ، مرا خوش است كه لبخند يار هست\r\nتصوير اين طبيعت زيبا كجا كشد ؟ * صورتگرى كه يار منش در كنار هست \r\n\r\n","description":"","footnote":"","page_name":" 662 ","page_number":662},
  {"content":"\r\n\r\n با او مرا بهار بُوَد روز و ماه و سال * گر پيش من خزان به خزان بىشمار هست\r\nهر صبح گه كه گرمى آغوش يار نيست * روزش « بصير » تيره‌تر از شام تار هست \r\n\r\nاى مهدى موعود ( عج )\r\n اى مهدى موعود بيا ، داد به پا كن * از قيد هوا و هوس اين خلق رها كن\r\nآيينهء دل‌ها همه زنگار گرفته‌ست * اين آينه را پاك ز هر رنگ و ريا كن\r\nاى آيت رحمت ، كه تو از نسل خليلى * اين آتش نمرود ، گلستان صفا كن\r\nاين باغ جهان پرشده از خار قساوت * با يك نگه‌ات پر ز گل مهر و وفا كن\r\nاز هجر تو گل لب به تبسّم نگشايد * بگشاى لب و غنچهء گل را همه وا كن\r\nاى ديده سرايت ، تو بر اين خانه قدم نه * روشن ز غبار قدمت ديدهء ما كن\r\nدر محفل عشّاق جهان زمزمه‌اى بود * اين زمزمه را جان دگر بار عطا كن\r\nاز باده و پيمانه و مستان خبرى نيست * اى ساقى غيبى ، تو عنايت به بقا كن\r\nاى سُنبل‌تر گيسو و اى نوگل احمر ! * بنما رخ و شاداب تو اين نخل هُدا كن\r\nايّوب زمان كاسهء صبرش شده لبريز * با آن دو هلال ، از همه حاجات روا كن\r\nاى حجّت اثنى عشر ، اى منزل ناطق ! * عالم به ظهورت همه در ظلّ هما كن\r\nكردند در آن دشت بلا قتل فراوان * خونخواهى خون شهدا بهر خدا كن\r\nاز ياد ببردند حديث ثقلين را * آن قوم دغا را تو گرفتار بلا كن\r\nهر سوز دل‌وجان ز غم فرقت آنهاست * بر شيفتگان ، باز ره كرب و بلا كن\r\nكشتند شه تشنه لبان را به لب آب * دود از دل آن دون صفتان سوى سما كن\r\nاز بهر تسلّاى حسين و دل ليلا * يارى به على اكبر و آن فرق دوتا كن\r\nدر عين عطش لب متبسّم كند اصغر * يعنى كه پدر ، فلسفهء آب رها كن\r\nبر علقمه بگذر ، نظرى اى شه خوبان * بر قامت عبّاس و دو دستان جدا كن\r\nآن پيكر عريان و دو صد چاك حسين را * گو چرخ تو ديدى ز خدا شرم و حيا كن\r\nاز جلوهء جاء الحقّ خود ، پرده برافكن * و آن جنّت خضراى زمين جلوه‌نما كن \r\n\r\n","description":"","footnote":"","page_name":" 663 ","page_number":663},
  {"content":"\r\n\r\n هركس كه يزيدى بُوَد و قاتل مظلوم * از صفحهء دنياش برانداز و فنا كن\r\nاز خطبهء زينب هم از آن ظلم و اسارت * تصوير چنان واقعه در خاطره‌ها كن\r\nاز قاسم ناكام ره و رسم شهامت * بر عالميان ، خُرد و كلان راه‌گشا كن\r\nآن خوان بهشتى كه اديم نعم توست * بر گسترهء خاك تو بگشاى و صلا كن\r\nاز قلزم جود و كرم و فضل و عطايت * اندر قدح خضر زمان آب بقا كن\r\nاز خاتم مرسل ، كه توئى ختم امامت * باز آى و بدان دست خدا ختم عطا كن\r\nدر محصف دين جاذبهء عشق الهى است * اين جاذبه را بر همه مشهود و ملا كن\r\nآيات هدى احرف نورند به قرآن * بر تارك اين گنبد فيروزه لِوا كن\r\nاين حبل شريعت نشود قطع به تيغى * آن تيغ به سرها و تن اهل جفا كن\r\nهمنام نبى ، ابن حسن ، زادهء نرجس * در كام « بصير » از كرمت شهد ولا كن \r\n\r\nيا حسين\r\n مظهر ذات خدايى يا حسين * جلوه‌گاه كبريايى يا حسين\r\nنور چشم ساقى كوثر تويى * سبط پاك مصطفايى يا حسين\r\nيادگار فاتح خيبر تويى * زاده‌ى خير خيرالنسايى يا حسين\r\nدر حقيقت محصف ناطق تويى * خلق را ايزدنمايى يا حسين\r\nبر گنهكاران تويى نور اميد * شافع روز جزايى يا حسين\r\nبر گرفتاران روز رستخيز * چون على مشكل‌گشايى يا حسين\r\nبارگاهت بهترين دارالشفاست * دردمندان را دوايى يا حسين \r\n\r\n","description":"","footnote":"","page_name":" 664 ","page_number":664},
  {"content":"\r\n\r\n\r\nبقا ( 1380 - 1297 )\r\nجواد حميدى ، نقاش هنرمند و شاعر خوش‌قريحه و نيكوپرداز در سال 1297 هجرى شمسى در شهر تاريخى همدان پا به عرصهء حيات گذاشت « 1 » و در بيست و ششم اسفندماه سال 1380 براثر سانحهء اتومبيل چشم از جهان فروبست . پيكرش از مقابل موزهء هنرهاى زيباى معاصر تهران با حضور هنرمندان و جمعى از علاقمندانش تشييع و در قطعهء هنرمندان بهشت زهرا به خاك سپرده شد .\r\nجواد حميدى مىگويد : « پدرم شاعر و نقاش و مجسمه‌ساز بود و تحصيلات بالائى در علوم قديمه داشت و در نجف اشرف نيز تحصيل كرده و تا مرز اجتهاد پيش رفته بود » .\r\nنياى استاد حميدى آيت‌الله آخوند ملا على معصومى از اكابر علماى همدان و رياست حوزهء علميّه آن شهر را عهده‌دار بود ، عالمى وارسته و مورد وثوق و احترام مردم .\r\nكتابخانهء معتبرى در آن شهر دائر كرد كه هم‌اكنون نيز مورد استفاده عموم قرار دارد .\r\nجواد حميدى تحصيلات ابتدائى و متوسطه را در زادگاهش به پايان رسانيد و پس از دريافت مدرك ديپلم براى ادامهء تحصيل رهسپار تهران شد . و در هنرستان كمال الملك مشغول به تحصيل شد خود مىگويد « در آن زمان هنرستان شامل دو قسمت بود\r\n\r\n\r\n","description":"","footnote":"\r\n( 1 ) - دكتر مهدى درخشان در كتاب بزرگان و سخن‌سرايان همدان تاريخ تولد او را 1295 ثبت كرده است و صحيح همانست كه نوشتم .\r\n","page_name":" 665 ","page_number":665},
  {"content":"\r\n\r\nمتوسطه و عالى ، قرار بود مرا در قسمت متوسطه ثبت نام كنند امّا گفتم هم ديپلم دارم و از هنرجويان دورهء متوسطه بهتر كار مىكنم ، مدلى را در اختيارم گذاشتند من آن را كشيدم ، نتيجه آن را خوب اعلام كردند بنابراين مرا در قسمت عالى ثبت‌نام كردند تحصيلاتم را ادامه دادم و از دانشكده هنرهاى زيبا فارغ التحصيل شدم و همان سال به استخدام دولت درآمدم و به كار تدريس پرداختم ، پس از يك سال با بورس تحصيلى به فرانسه اعزام شدم و در مدرسه بوزار پاريس به تحصيل ادامه داد و پس از اتمام تحصيلات به ايران بازگشتم و همچنان به كار تدريس اشتغال ورزيدم . »\r\nاستاد حميدى آثارش در نمايشگاههاى مختلفى در ايران و خارج از كشور بمعرض نمايش درآمده و مورد توجه قرار گرفته است .\r\nحميدى كه در شعر تخلص بقا را برگزيده علاوه بر نقاشى در سرودن شعر از استعداد و قريحهء سرشارى برخوردار است خود مىگويد « شعر را بموازات نقاشى شروع كردم ، كلاس دوم متوسطه بودم در آن روزها به نظرم مىرسيد مىتوانم مثل حافظ شعر بگويم اين مسأله را با پدرم در ميان گذاشتم پدرم ادعاى مرا شنيد و بيتى از غزليات حافظ را خواند بدين مطلع :\r\n فاش مىگويم و از گفتهء خود دلشادم * بندهء عشقم و از هر دوجهان آزادم \r\nپدرم گفت بقيه را بساز من گفتم :\r\n بر فلك مىرود از دست غمت فريادم * داد اگر باد به گوشت برساند دادم\r\nخط دلجوى بتان طفل نوآموزم كرد * ور نه من بر پدر پير فلك استادم \r\nپدرم وقتى شعر را شنيد گفت خوب ساختى امّا بعد متوجه مىشوى كه حافظ كيست و مرتبه‌اش كدام است و من پس از گذشت سالها اين حقيقت را دريافتم كه نه من بلكه هيچ‌كس ديگر نمىتواند به مرتبهء حافظ برسد . »\r\nاز استاد حميدى مجموعهء صد رباعى با خط استاد خروش تحرير و به چاپ رسيد امّا ناشر اشتباها نام دكتر حميدى شيرازى را در پشت جلد نهاده است و همچنين\r\n\r\n","description":"","footnote":"","page_name":" 666 ","page_number":666},
  {"content":"\r\n\r\nمجموعه‌اى از غزلياتش وسيله استاد اجلى تحرير امّا تاكنون بزيور طبع آراسته نشده است .\r\n\r\nكيستم من ؟\r\n من كىام زائيدهء زائيده‌اى * قطره‌اى در قطره‌اى لغزيده‌اى\r\nميوه‌اى از شاخه‌اى افتاده‌اى * ساقه‌اى از ريشه‌اى روئيده‌اى\r\nصفحه‌اى نو از كتاب كهنه‌اى * رسم خطش از ميان برچيده‌اى\r\nنقطه‌اى موهوم بر سطح وجود * گرد خود چو دايره گرديده‌اى\r\nرهروى مجبور از طىّ طريق * در رهى نارفته و ناديده‌اى\r\nصاحب نفسى و ذى حسّى و ليك * نفس و ذات حسّ بر او پوشيده‌اى\r\nتا كند خود را رها از بند نفس * سال‌ها با نفس خود جنگيده‌اى\r\nتا بچرخد در زمان در چرخ خود * همره چرخ و فلك چرخيده‌اى\r\nگاه با عقل و كمال آورده‌اى * گاه با انديشهء سنجيده‌اى\r\nپاى در قعر زمين بنهاده‌اى * دست بر اوج فلك يازيده‌اى\r\nتا بداند كه نمىداند همى * گنجه‌هاى علم را كاويده‌اى\r\nتا غذاى جان به كام دل خورد * سفرهء صغرا و كبرا چيده‌اى\r\nباد امّا در قفس جا داده‌اى * آب در هاون ، ولى سائيده‌اى\r\nجان به تن در جاى پست افتاده‌اى * تن پس از جان لاشهء گنديده‌اى\r\nمن در اين تركيب ، نه جانم نه تن * وصله‌اى با اين دو بُد چسبيده‌اى\r\nسر نهاده از عدم سوى وجود * باز پا سوى عدم بكشيده‌اى\r\nنطفه‌اى ، طفلى ، جوانى پيرى و * مرده‌اى و استخوان پوسيده‌اى\r\nراستى ، من كيستم ؟ من چيستم ؟ * خلقتى ازهرجهت پيچيده‌اى\r\nمن كىام انسان و انسان كيست من ؟ * تار و پود سر به هم تابيده‌اى\r\nفاش خواهى راز را بشنو اگر * راز از كس همچو من نشنيده‌اى \r\n\r\n","description":"","footnote":"","page_name":" 667 ","page_number":667},
  {"content":"\r\n\r\n هست از درياى جودش تن وجود * رحمتى چون قطرهء غلطيده‌اى\r\nتا رود در خويش از خود رفته‌اى * تا رسد نزد خدا بخشيده‌اى \r\n\r\nهنرمند نقّاش\r\n از همه ممتاز هست شخص هنرمند * هيچ ندارد نظير و هيچ نه مانند\r\nاو نگرد چون خدا جدا ز غرض‌ها * بر همه اشياء ازآن‌جهت كه چه هستند\r\nديده گشا هركجا به كاوش و دريافت * تا كه بگيرد به رنگ نقش خوش آيند\r\nاز پى نقشى كه گمشده بتكاپوست * تا كه بيابد زديد ، صورت دلبند\r\nدر پس هر پرده ايستاده مراقب * تا چه به ذهنش رسد ز وحى خداوند\r\nصورت ظاهر براى اوست چه روپوش * ديدهء او بهر ديد هست چو روبند\r\nاو خود و احساس و فن و رأى كند ضم * او نكند نقش آنچه ديد به مانند\r\nراه هرز از خلق و وحى كند باز * گرچه دليل ره است ديد هنرمند\r\nهرچه بود شرط در هنر به حقيقت * در عمل آرد نه آنچه را كه بخواهند\r\nدانش و بينش اگرچه هر دو ضرورند * فطرت و الهام مايه‌هاى وى استند\r\nتا هنرش را به اوج فن برساند * رمز نهان را نمود و دل ز غرض كند\r\nخلق كند بىهراس وحى حق‌اش را * گر بپسندند خلق ور نپسندند\r\nچشم دلش باز بر جوانب كارش * با همه آگاهى از حقيقت و ترفند\r\nكار اگر مىكند ، كند به اصالت * آب اگر مىخورد ، خورد ز سربند\r\nوارد بر فن و فن وسيلهء كارش * عاشق كار و به كار خويش خرسند\r\nباز نگردد ز راه آنچه كه حق است * پاره ز هم گر كنند بند وى از بند\r\nدر بر خود تك به كار گه نكند كار * بل هنرش را دهد كمال به پيوند\r\nاو هنرش را به پاى پول نريزد * پول به دستش اضافه هست و پساوند\r\nپرسشى از وى كنند گر به تمسخر * پرسششان را دهد جواب به لبخند\r\nبهره بَرد با رخ گشاده ز هر نقد * تا هنرش را كند به نقد برومند \r\n\r\n","description":"","footnote":"","page_name":" 668 ","page_number":668},
  {"content":"\r\n\r\n چون‌كه به دل كرد عرضه آنچه كه حق خواست * او شود آنگه ز كار راضى و خرسند \r\n\r\nآسمان خيال\r\n در آسمانِ خيالم بجز تو ماهى نيست * به سرزمينِ ضميرم بجز تو شاهى نيست\r\nبه ديده‌ام چو كنى خيره آن نگه دانى * جز اين دو عاشقِ صادق مرا گواهى نيست\r\nبه طاقِ ابروىِ خود از غضب شكست مده * مرا جز آن خَمِ ابرو پناهگاهى نيست\r\nمپرس از مَه و سالِ من اى دوهفته مهم * براىِ عاشقِ غم‌ديده سال و ماهى نيست\r\nقدِ تو سرو ، ولى سرو را خرامى نيست * رُخِ تو ماه ، ولى ماه را كلاهى نيست\r\nصحيفه‌ايست دلم پاره پاره اندر دست * براىِ دعوىِ عشقم جز اين گواهى نيست\r\nپرى است يا كه فرشته ، من اشتباهم هست * ولى از اينكه بشر نيست ، اشتباهى نيست\r\nتو آيتى ز خدا ، از برابرم مگذر * به روىِ آيتِ ايزد ، نگه گناهى نيست\r\nبه حكمِ آنكه نگنجد دو شاه در يك مُلك * به ملكِ جانِ « بَقا » غيرِ عشق شاهى نيست \r\n\r\nآزردگى\r\n بيزار شدم ز جسم و جان ديگر * كى من بِرَهم ازين و آن ديگر ؟\r\nديگر تنِ من ز من چه مىخواهد ؟ * من آمده‌ام ز تن بجان ديگر\r\nگر جان نرسد به لب به دل خواهم * وابسپرمش به جان ستان ديگر\r\nگر دل نرود به سودِ من هر سوى * از كف دهمش به رايگان ديگر\r\nگر ، ديده نبيند آنچه مىجويم * زين پس نكنم نگه بدان ديگر\r\nاين نيست جهان كه ديده مىبيند * ديده دگر است و اين جهان ديگر\r\nگر ، ديده نداشت اين‌چنين ديدى * تصوير نبود آن‌چنان ديگر\r\nگر روىِ زمين هواىِ ديگر بود * اين‌گونه نبود آسمان ديگر\r\nيا اينكه زمين چنين نمىچرخيد * مفهوم نمىشدى زمان ديگر\r\nيا قُوّهء ثقل از ميان مىرفت * اشياء نبود در مكان ديگر \r\n\r\n","description":"","footnote":"","page_name":" 669 ","page_number":669},
  {"content":"\r\n\r\n پس چشم چو از جهان و خود بستى * يكباره شود همه نهان ديگر\r\nاين خلقتِ ما ، هرآنچه مىگويد * آن را آريم در بيان ديگر\r\nجز تو نبوَد كرانه‌اى پيدا * در بحر وجود بيكران ديگر\r\nدر هيچ كجا به غير خود هرگز * بيرون رفتن نمىتوان ديگر\r\nخود را خواهى چنان كه بشناسى * تو ديگرى و ، تن و روان ديگر\r\nتو جز تنى و نمود آن چو ناك * سايه دگر است و سايبان ديگر\r\nكى ديده و ديده‌بان يكى باشد * ديده دگر است و ديده‌بان ديگر\r\nيكدم به خودت رس و رها كن غير * باشد گيرى ز خود نشان ديگر\r\nامّا چو به خود رسى بدانى نيست * از تو به تو جز غم و زيان ديگر\r\nهرگز ز خودت امان نمىيابى * يا بى ز دگر كسان امان ديگر\r\nآئينهء قدنماست هم‌جنست * در آن خود را ببين عيان ديگر\r\nاسرار خطوط هستىِ خود را * در چهرهء ديگران بخوان ديگر\r\nاى دل ! به هواىِ هركه مىگردى * لِختى به برم بيا بمان ديگر\r\nوى جان ز جناب هركه مىآئى * پيشش ببرم دوان دوان ديگر\r\nكآزرده شدم ز جسم و جان ديگر * ترسم نرهم ازين و آن ديگر \r\n\r\nآزادى از زندان تن\r\n تا به راه شبهه و ترديد انسان ايستاده * در بيابان طلب همواره حيران ايستاده\r\nمىرود دنبال حق آدم ولى غافل از اينكه * بر سر هر كوچه و بازار شيطان ايستاده\r\nپيش نفس خويشتن كس اختيار از خود ندارد * گرچه انگارد كه او در تحت فرمان ايستاده\r\nهمچو آن كشتى نشسته كه لب دريا را ببينيد * همچو پندارد كه ساحل مىرود آن ايستاده\r\nرهروان را شرط تنها تندى تيزى نباشد * بس خرامان شد به منزل بس شتابان ايستاده\r\nگوهر مقصود بىزحمت به چنگ كس نيايد * روى هر گنجينه‌اى مارى نگهبان ايستاده\r\nنم‌نم باران به مىخواران خوش است آرى و ليكن * تا بيايد جام مى ، در چرخ باران ايستاده \r\n\r\n","description":"","footnote":"","page_name":" 670 ","page_number":670},
  {"content":"\r\n\r\n عاقبت آزاد خواهد شد از اين رنج و مشقت * چند روزى كه در اين زندان تن جان ايستادن \r\n\r\nاز دست رفته\r\n يكى گفتا ز دلسوزى به « ليلى » * كه « مجنون » را پريشانند خيلى\r\nبيا بگذر ز بدخوئى و بگذار * كه تا بيند رُخَت را سير يك‌بار\r\nولى ليلى ز گفتارش برآشفت * رخ خود را نهان كرد و چنين گفت :\r\nبه دل از آن ندارم اين بخيلى * ندارد او دل ديدار ليلى\r\nچو آوردند مجنون را به خرگاه * نديده سايهء ليلى به درگاه\r\nچنان از پاشد و چون خاك شد پست * كه گفتى سالها رفته است از دست \r\n\r\nچند رباعى\r\n آسايش فكر ، شاهد بكر تو شد * آن را بده اى خدا به من ذكر تو شد\r\nآنها كه تو فكر مىكنى اين‌ها نيست * آنچه بر سرت آمده از فكر تو شد\r\n* * * آزاد خدا فكر بشر پرورده است * بر فطرتِ نيك خلقتش را كرده است\r\nتا با زشتى نكوى را بشناسد * شيطان از آن به جلدِ او آورده است\r\n* * * جز بار خداى ، هرچه خواهى هيچ است * درويشى هيچ و پادشاهى هيچ است\r\nهرچه به جهان ، تو لذت و ذلت را * افزون بكنى دگر به كاهى هيچ است\r\n* * * گويند : يكى نيامد از آن دينا * تا اينكه از آنجا خبر آرد ما را\r\nبنگر ز زمين مرده آيد صدها * زنده كه نشد يكى خبر هم ز شما \r\n\r\n","description":"","footnote":"","page_name":" 671 ","page_number":671},
  {"content":"\r\n\r\n\r\nگذشتى و رفتى\r\n چه رنج‌ها كه به راه سفر كشيدى و رفتى * خوشى از اين سفر خويشتن نديدى و رفتى\r\nنكرده گرد سفر پاك ، شستى از همگى دست * نيامده به سرحال پا كشيدى و رفتى\r\nچو برق ، نور نداده زدى جرفه و جستى * چو باد جا نگرفته ز ره رسيدى و رفتى\r\nنرفت آب خوشى هيچ از گلوت به پائين * چو تشنه‌اى به سرابى بسى مزيدى و رفتى\r\nبه روى خاك چو سروى سهى بپاى بمانديم * به زير برف چو كبك درى چميدى و رفتى\r\nبه خانهء دل ما خوش گرفته بودى الفت * چرا چو مرغ ازين آشيان پريدى و رفتى ؟\r\nتو چون غزال حرم در پناه ما به غنودى * نبود كس پى رنجت ، چرا رميدى و رفتى ؟\r\nدل همه ز رخ تو ، به روشنى چو قمر بود * چرا چو كوكب بامى دمى دميدى و رفتى ؟\r\nبه جاى آنكه به ما ناز و عشوه‌اى بفروشى * جفا نمودى و دورى به جان خريدى و رفتى\r\nپرى مثال تو خوش‌دل چه نغمه‌ها بسرودى * كه تا رسى به شرافت ز ما بريدى و رفتى\r\nدمى كنار دو فرزندِ خود نگشتى و گشتى * نشاط و عيناط و عينى ازين شهر ما نديدى و رفتى\r\nهزار نغمه چو بلبل به گوش ما همه خوانى * گلى ز روى عزيزان خود نچيدى و رفتى\r\nبراى كوتهى روز سختى دو عزيزت * ره دراز سفر را به خود گزيدى و رفتى\r\nچو ما به خوارى گفتيم : نزد ما چو گلى باش * به جاى ماندن دادى به ما اميدى و رفتى\r\nبه چشم ما بگشادى عجب لبى به چه حرفى * به گوش ما بنهادى چه خوش نويدى و رفتى\r\nبه خانه و به زمين هست ياد تو همه جا پُر * چو مرغ گرچه از اين آسمان پريدى و رفتى\r\nبه اندوه و به نشاطش ، قرين تو بودى و همدم * گذاشتى تك و تنها چرا « حميدى » و رفتى ؟ ! \r\n\r\n","description":"","footnote":"","page_name":" 672 ","page_number":672},
  {"content":"\r\n\r\n\r\nبقائى ( 1363 )\r\nدكتر طيّبه سادات بقائى در بيست و دوم بهمن‌ماه سال 1363 شمسى در شهر اردكان پا به عرصهء حيات گذاشت و در آن شهر به تحصيل پرداخت ، دوره ابتدائى و متوسطه را به پايان رسانيد و به اخذ مدرك ديپلم توفيق يافت ازآن‌پس به دانشگاه يزد راه يافت و در رشتهء دندانپزشكى به تحصيل ادامه داد و فارغ التحصيل شد .\r\nخانم سادات بقائى از سال 1374 به سرودن شعر پرداخت خود دربارهء آغاز شاعرى چنين مىنويسد : « شش سال است كه توفيق يافته‌ام احساسم را با زبان شعر بيان كنم و غزل را بيشتر دوست دارم و تازگىها به رباعى روى آورده‌ام . آثارم در مجلّات مختلف و بعضى مجموعه‌هاى شعر به چاپ رسيده است ، بارها در شعر رتبهء اول را كسب كرده‌ام ، چند داستان نيز نوشته‌ام كه در مجموعه‌هاى داستانى به چاپ رسيده است .\r\nخانم سادات بقائى با اينكه دلبستگىاش به شعر كلاسيك بيشتر است امّا گاهى با شعر نو تفنن مىكند وى در سال 1381 براى نخستين بار در مجموعه « عاشقانه‌ها » كه به كوشش فاضل گرانقدر و شاعر نامور رضا شاكر همراه تنى چند شاعران اردكانى اشعارش را چاپ و منتشر ساخته است .\r\n\r\n","description":"","footnote":"","page_name":" 673 ","page_number":673},
  {"content":"\r\n\r\n\r\nچشم بيدار آسمان\r\n خفته‌اى در خون و شد بيدار چشم آسمان * اى ابر مرد زمان نام و نشانت جاودان\r\nرفتى امّا ذهن ما از نام تو تابنده شد * تا ابد اسطوره‌اى ، آزاده‌اى ، اى قهرمان\r\nبركشيدى عاشقانه از دل شمشيرها * مىنويسم نام تو بر جاى جاى كهكشان\r\nآسمان كربلا از داغ تو خون مىگريست * آب داده از برايت ، از كران تا بيكران\r\nچشمهاى خسته‌ام را طاقتى ديگر دهيد * تا بگريم در فراق آفتاب اين جهان\r\nدوست دارم پر دهم تا وسعت او سينه را * شايد او مرهم نهد زخم دل اين بىنشان \r\n\r\nگناه يك نگاه\r\n تو اعتراف مىكنى و من صليب مىكشم * گناه يك نگاه را به پاى سيب مىكشم\r\nسؤال چشمهاى تو كه خيره بر نگاهم است * جواب مىدهم ولى پر از فريب مىكشم\r\nدر ازدحام چشمها كه حك شده به گونه‌ات * نگاه مىكنى به من تو را غريب مىكشم\r\nميان چشمهايمان تو عشق مىكشى و من * غمى عميق حاصل شبى عجيب مىكشم\r\nشكسته قلب عاشقت ؟ نمانده فرصتى ببين * كه بيت‌هاى خسته را به روى شيب مىكشم\r\nميان موج خاطرات ، فقط توئى و عشق من * تو را سياه مىكشم و يك صليب مىكشم \r\n\r\nچشمان رؤيائى\r\n فقط تقدير مىداند سرانجام نگاهت را * چه مىداند كسى تفسير چشمان سياهت را\r\nتمام آرزوهايم فقط يك جمله كوتاست * كه روزى سير بنشينم تماشا روى ماهت را\r\nسراپا ناز مىآئى ، تمنا مىكنم دائم * و قابى سبز مىگيرم ، نگاه گاه‌گاهت را\r\nحياى آرزوها را شكستى با نگاهى سرخ * چگونه مىدهى آخر تقاص اشتباهت را\r\nنمىدانم نصيبم را در آن چشمان رؤيائى * فقط تقدير مىداند سرانجام نگاهت را \r\n\r\n","description":"","footnote":"","page_name":" 674 ","page_number":674},
  {"content":"\r\n\r\n\r\nدوباره مىنويسمت\r\n عجب حديث كهنه‌ايست سكوت چشمهاى تو * نشسته بغض تازه‌اى به رقص ، زير پاى تو\r\nمن و شكسته بالى و تو سر بر آسمان * چه راه بىنهايتيست جنون در هواى تو\r\nغريبهء هميشگى منم و چشم عاشقم * خدا كند كه يك‌نفس شويم آشناى تو\r\nسكوت اين خرابه را مباد بشكند كسى * كه گوش بيستون عشق پر است از صداى تو\r\nدوباره مىنويسمت به دفتر جديد عشق * عجب حديث كهنه‌ايست ولى فقط براى تو \r\n\r\nو با غروب نگاهش\r\n چقدر ساده مرا در هواى خود گم كرد * و با غروب نگاهش پر از تلاطم كرد\r\nجنون بوف نگاهش به بام چشمانم * مرا خرابه‌نشين نگاه مردم كرد\r\nكدام صاعقه را از نگاه مىباريد * كه آتشى زد و با عشق و غم تفاهم كرد\r\nبهار مست مرا روزگار تا بلعيد * نگاه نرگس او را هميشه گندم كرد\r\nميان لكنت ديوارها به زنجير است * سكوت پنجره ، عشقى كه خانه را گم كرد \r\n\r\nبخند نازنين بخند\r\n به ناز چشم‌هاى خود مرا عذاب مىدهى * و در هجوم اشكها دوباره تاب مىدهى\r\nبه چشم‌هاى كال تو عميق خيره مانده‌ام * طلسم كرده‌اى مرا و هى شراب مىدهى\r\nچقدر عشوه مىكنى ، چقدر كم مىآورى * كرشمه‌ها و نازها دلى خراب مىدهى\r\nسكوت كرده‌اى چرا به آشناترين نگاه * تبسّمى غريب را فقط جواب مىدهى\r\nبخند نازنين بخند ، به فكر پوچ عاشقى * تصوّر محال من ، عطش ! سراب مىدهى\r\nمن التماس مىكنم پر از نياز مىشوم * و تو به ناز چشم خود مرا عذاب مىدهى \r\n\r\nپل عشق\r\n دستى به نداى آسمان برداريم * حالا كه تمام آسمان را داريم \r\n\r\n","description":"","footnote":"","page_name":" 675 ","page_number":675},
  {"content":"\r\n\r\n عشق است پلى كه مىرود تا به خدا * تن‌هايمان را به خدا بسپاريم \r\n\r\nروشنى صادق\r\n زهرا به تمام ياس‌ها عاشق بود * آئينه‌ترين روشنى صادق بود\r\nحيرانم اگر خلق نمىگشت على * كى همسرى فاطمه را لايق بود \r\n\r\nفال نيك\r\n اين كوچه اگرچه سايه‌اى باريك است * پايان برسد كه فال دنيا نيك است\r\nبايد كه دعا با عملت جمع شود * اى منتظران ، صبح فرج نزديك است \r\n\r\nچشمان تو\r\n چشمان تو يا حادثه‌اى بيش نبود * يا قسمت من جز غم و تشويش نبود\r\nعاشق شده‌ام ؟ ! جان تو بىتقصيرم * در راه تو اختيارى از خويش نبود \r\n\r\nخوشه‌هاى عشق\r\n بىفروغ روى تو * من چه بىستاره‌ام\r\nمثل مشق كودكى * خطخطى و پاره‌ام\r\nمن چه سرد و ساكتم * تو چه پرحرارتى\r\nيك نظر به چهره‌ات * وه ، عجب سياحتى\r\nچشمهاى روشنت * آسمان هستىام\r\nمىپرستمت ، بيا * اى تو شور و مستىام\r\nزندگى پوچ من * معنى از تو مىشود\r\nبىحضور سبز تو * خون ز ديده مىرود\r\nبوستان قلب من * خشك و بىترنم است\r\nباغبان ذهن من * فصل ، فصل گندم است\r\nخوشه‌هاى عشق را * مىتوان دوباره چيد \r\n\r\n","description":"","footnote":"","page_name":" 676 ","page_number":676},
  {"content":"\r\n\r\n گرچه زرد و خسته‌اند * مىتوان بهاره چيد\r\nاز زلال چشم تو * مىتوان وضو گرفت\r\nاين طريق تازه را * ره به‌سوى او گرفت\r\nمهربان‌تر از نسيم * تازه‌تر ز شبنمى\r\nروى زخم سينه‌ام * تو مثال مرهمى\r\nصبح را ورق زدم * شب چرا نمىرسد\r\nانتظار تو چه سخت * كاشكى سحر رسد\r\nزودتر طلوع كن * مشرقى نگار من\r\nتو نشانه هستى از * عشق ، يادگار من \r\n\r\nخاطر شكسته\r\nمثل اينكه سبقت است\r\nبين جاده عبور لحظه‌ها\r\nهرچه تندتر عبور مىكنيم و خاطرات را\r\nپشت سر\r\nميان مشتى از غبار\r\nچال مىكنيم\r\nساز دل‌فريب ساعت مچى من\r\nتندتر\r\nبراى خاطر شكسته\r\nضرب مىزند\r\nصبر كن\r\nبايست خاطرات را بگير و\r\nمشق دفترت نما\r\nجريمه‌ات همين بس است\r\nآنكه تند مىرود\r\nميان موج خاطرات بىكس است\r\n\r\n","description":"","footnote":"","page_name":" 677 ","page_number":677},
  {"content":"\r\n\r\n\r\nبلوكى ( 1354 - 1292 )\r\nمحمد تقى بلوكى در سال 1292 هجرى شمسى در شهر سبزوار پا به عرصه حيات گذاشت در زادگاه خود به مكتب رفت و خواندن و نوشتن آموخت ازآن‌پس به تحصيل علوم قديمه پرداخت و چون از هوش و استعداد زيادى برخوردار بود در تحصيل دانش پيشرفت كرد و در سلك ارباب عمائم درآمد و به شيخ محمد تقى معروف شد اما در اين رشته چندان نپائيد و عمامه و دستار را رها كرد و به كسب و كار پرداخت و در آغاز در مغازه قنادى مشغول به كار شد و چندى نيز به شغل حسابدارى نزد دائى خود اشتغال ورزيد و در سال 1319 پس از انجام خدمت وظيفه به استخدام وزارت صنايع و معادن درآمد و بعد از چندى نيز به شغل حسابدارى نزد دائى خود اشتغال ورزيد پس از چندى به اداره پست و تلگراف منتقل شد و تا پايان عمر در اين شغل ببود سرانجام در سال 1354 در اثر عارضه‌ى ناگهانى بدرود حيات گفت .\r\nبلوكى از قريحهء شعر و شاعرى برخوردار بود و در اين رهگذر از استعداد ذاتى بهره‌مند بود و در همان دوران جوانى اشعار خود را به روزنامه‌ها و مجله‌هاى تهران مىفرستاد و به چاپ مىرسيد و با بعضى از شاعران زمان خود مشاعره و مكاتبات شعرى داشت و در اقتراحات شعرى انجمن‌هاى ادبى طبع‌آزمائى مىكرد . در اين قسمت از تذكرهء سخنوران بيهق تأليف فاضل ارجمند حسن مروّجى بهره گرفته‌ام .\r\n\r\n","description":"","footnote":"","page_name":" 678 ","page_number":678},
  {"content":"\r\n\r\n\r\nهجران\r\n كىام من مانده در دامى ، غريبى عاشقى خامى * به چشم خلق مطرودى به كوى يار بدنامى\r\nنه همدردى نه همرازى نه دلجوئى ، نه دمسازى * نه آگه از سرآغازى نه واقف بر سرانجامى\r\nبه بند هجر محبوسى ، به اشك و آه مأنوسى * ز بخت خويش مأيوسى به شهر عشق ناكامى\r\nنه صياد دل‌آزارم زدايد غم به لبخندى * نه محبوب جفاكارم نوازد دل به پيغامى\r\nز چشمان سياه او مرا بس يك نگاه او * رياضت‌كش نىام امّا شوم قانع به بادامى\r\nاگرچه هجر آن دلبر به جانم برزده آذر * نجستم از غمش بهتر رفيق نيك فرجامى\r\nمن و غم ! زنده باش اى غم كه خوش گشتى مرا همدم * « بلوكى » را تو در عالم تسلّيبخش آلامى \r\n\r\nبزم محبّت\r\n ما چو در بزم محبت ساغر صهبا زديم * شعله‌ها بر عقل و راى مصلحت فرما زديم\r\nپاى اول را چو بنهاديم در كرياس عشق * پشت پا يك‌بارگى بر دنيى و عقبا زديم\r\nزاهدا ، اندرز كم ده عاشقان را كز الست * قيد هوش و گوش را ما بيدلان يك جا زديم \r\n\r\n","description":"","footnote":"","page_name":" 679 ","page_number":679},
  {"content":"\r\n\r\n كز سخن گفتيم گاهى با تو از سوداى دوست * حرفى از رنگين كمان با كور مادرزا زديم\r\nمصلحت جوئى نباشد در نهاد عاشقان * با دل خود از نخستين گام بر دريا زديم\r\nحيله و تزوير كار روبهان باشد كه ما * نعره در دشت جنون عشق ببرآسا زديم\r\nكوه‌كن زد تيشه بر سر تا رهد از درد عشق * تا در آن درگه ز پا افتيم ما بر پا زديم\r\nآب و نان ما بود بس اشك چشم و خون دل * بىتكلف دست رد بر منّ و بر سلوى زديم\r\nرهبر ما نغمهء « الفقر فخرى » مىسرود * زين سبب ما در گدائى كوس استغنا زديم\r\nدست ما از دامن پير مغان كوته مباد * كز ازل با چنگ بر اين عروة الوثقى زديم\r\nآستان بوس خراباتيم كز آن راه بود * گر قدم در خلوت قوسين او ادنى زديم\r\nقصّه كوته كن « بلوكى » ز آنكه نابخشودنى است * اينكه حرف عشق را با غير بىپروا زديم \r\n\r\nبربند لب\r\n اى دل ز خوبان جز ضرر ديدى نديدى * وز عشق غير از دردسر ديدى نديدى\r\nنخل وفا در بوستان جان نشاندى * زان جز پشيمانى ثمر ديدى نديدى\r\nدر مزرع اميد از بذر محبّت * حاصل بجز خون جگر ديدى نديدى\r\nدادى ز كف در راه جانان هستى خويش * جز سرزنش زان سيمبر ديدى نديدى \r\n\r\n","description":"","footnote":"","page_name":" 680 ","page_number":680},
  {"content":"\r\n\r\n بر درگهش بردى نياز امّا بجز ناز * لطفى از آن بيدادگر ديدى نديدى\r\nبا دوستان پيمان الفت بستى امّا * ز آنان بجز تزوير و شر ديدى نديدى\r\nترك ديار و يار گفتى از بد دهر * جز رنج و زحمت زين سفر ديدى نديدى\r\nرخت از خراسان جانب تهران كشيدى * خيرى از اين بئس المقر ديدى نديدى\r\nيك‌عمر ابناء زمان را آزمودى * جز پستى از نوع بشر ديدى نديدى\r\nدر حق ياران ، مهر ورزيدى و جز كين * زين مشت از حق بىخبر ديدى نديدى\r\nآسودگى در اين جهان جستى نجستى * پدرامى از اين بوم و بر ديدى نديدى\r\nبربند لب ، كز اين شكايتها « بلوكى » * جز دردسر سود دگر ديدى نديدى \r\n\r\nبحر هستى\r\n من چرا امشب چنين مست و خراب افتاده‌ام * همچو زلف ساقى اندر پيچ‌وتاب افتاده‌ام\r\nبا ده مردافكن‌تر از هر شب نبود آخر ز چيست * كامشب اين‌سان من به شور و التهاب افتاده‌ام\r\nمىنبد دل در برم يا رب مگر پيرانه سر * باز ياد شاهد عهد شباب افتاده‌ام\r\nآتش اندر سينه گريه در گلو خنده به لب * نسخهء ثانى ز ميناى شراب افتاده‌ام\r\nكيستم من ، شاعرى كاندر بر اهل سخن * در بيابان ادب همچون سراب افتاده‌ام\r\nنيستم فاضل و ليكن در عداد اهل فضل * چون نشانى كهنه در لاى كتاب افتاده‌ام\r\nالفتى نبود به ابناى زمانم اى عجب * در زمانه آيت شيئى عجاب افتاده‌ام\r\nمن بدين تنهائى اندر جمع ، دانى چيستم * قطره‌اى روغن كه در درياى آب افتاده‌ام\r\nزندگى ديرى نمىپايد « بلوكى » نيست غم * لحظه‌اى بر بحر هستى چون حباب افتاده‌ام \r\n\r\n","description":"","footnote":"","page_name":" 681 ","page_number":681},
  {"content":"\r\n\r\n\r\nبهاء الدّين ( 1313 - )\r\nآيت‌اللّه شيخ عبد الحسين شيخ الاسلام عاملى ، با تخلّص بهاء الدّين - بهائى - عاملى ، از علماى اعلام است كه در دزفول از مادر زاد و در آن شهر نشو و نما كرد و نسبش به شيخ بهاء الدّين عاملى ، معروف به شيخ بهائى ، از اعيان علما و اعلام فقها و بزرگان علم مىپيوندد كه در زمان شاه‌عباس صفوى مىزيست .\r\nشيخ الاسلام در خانواده‌اى روحانى و اهل دانش و تقوا پرورش يافت و علوم مقدّماتى را در زادگاه نزد پدرش شيخ ابو القاسم شيخ الاسلام ، كه عالم و فقيهى بزرگ بود ، فراگرفت و يك‌چند به اتفاق پدر به تهران عزيمت كرده و در آنجا بزيست و پس از درگذشت پدرش براى ادامهء تحصيل راهى نجف و عتبات عاليات شد و از محضر بزرگان و مراجع عظامى چون طباطبايى و آخوند خراسانى و آقا ضياء عراقى و ديگر مدرسين سطوح و خارج فقه و اصول و معقول و كلام و تفسير و حديث و علم الرّجال و اخلاق و عرفان را فراگرفت و به درجهء اجتهاد رسيد .\r\nشيخ عبد الحسين عاملى هنگام تحصيل با فقر و تنگدستى هم‌عنان بود و در عين حال از علم و عبادت غافل نماند و پس از اتمام تحصيل به زادگاه خود بازگشت و به تدريس و وعظ و ارشاد مردم مشغول شد و هر هفته پاى پياده و گاهى برهنه به زيارت تربت پاك محمّد بن جعفر عليه السّلام در يك فرسنگى شهر دزفول مىرفت و از بركات آن امامزاده بهره‌مند مىشد و سرانجام در سال 1313 هجرى شمسى چشم از جهان\r\n\r\n","description":"","footnote":"","page_name":" 682 ","page_number":682},
  {"content":"\r\n\r\nفروبست و در مقبرهء خانوادگى شيخ الاسلام در جوار بقعهء محمّد بن جعفر به خاك سپرده شد .\r\nشيخ الاسلام از ذوق و قريحهء شاعرى برخوردار بود و ديوان اشعارش مشتمل بر دو هزار بيت توسّط برادرزاده‌اش شيخ مصطفى عاملى ، تحت عنوان « ديوان بهاء الدّينى » در سال 1363 طبع و نشر گرديد . آثار ديگر او بدين شرح است : منظومهء درة الفرديّة در علم اصول و عقليّات ( عربى ) ؛ منظومه‌اى در مباحث الفاظ اصول ؛ حاشيه‌اى بر كفاية الاصول ( سه جلد ) ؛ فقه استدلالى ( عربى ) ؛ كتاب الصّلاة ؛ و چند رسالهء ديگر .\r\nبهاء الدّين ، عالمى ربّانى و شاعر و عارفى وارسته بود و اشعارش از چاشنى عرفان بهره دارد و از انواع شعر بيشتر در قالب مثنوى و رباعى بنظم و نثر پرداخته است و در اين رهگذر از توانائى و لطف كلام برخوردار مىباشد . نمونه‌هاى زير از شعر اوست :\r\n\r\nدر فراق محبوب\r\n بشارت بادت اى قلب پريشان * كه ايّام فراق آيد به پايان\r\nزند بر شام هجران ، صبح فيروز * چو خرگاه ربيعى فصل نيروز\r\nخريف استتار روى يارم * كه بگسستى ز جانم پود و تارم\r\nبدان شد نوبهار وصل امّيد * بهارى كز دل‌وجان هوش ببريد\r\nعجب گلشن‌سرايى گشته دنيا * وطن كرده مگر فردوس اينجا\r\nهرآن جايى كه باشد يار مهوش * در آن وادى بود فردوس دلكش\r\nالا اى شمس در افلاك لاهوت ! * به نورت زنده هر ذرّات ناسوت\r\nهرآن‌كس زنده ، از تو زنده گشته * ور آن كس مرده ، از تو مرده گشته\r\nز حقّ هستى شها ، فيّاض مانى * چه باشى آشكار و چه نهانى\r\nتو نور چشمهء غيبت چو خورشيد * چو در ايوان حشمت رفته جمشيد\r\nبه فرّ و حشمت شاهان فزايد * كه بر هر ديدهء ناكس نيايد\r\nالا اى تاجدار ملك و ملّت ! * درآيى كى شها ، از كنج عزلت ؟ \r\n\r\n","description":"","footnote":"","page_name":" 683 ","page_number":683},
  {"content":"\r\n\r\n\r\nجام وحدت\r\n ساقيا پر كن ز وحدت جام ما * تا شود عيش جهان بر كام ما\r\nآتشين آبى فشان بر زنگ تن * تن بسوزد جان بماند بىوطن\r\nكز علايق وارهد اين مرغ جان * پر زند بر اوج قدس لامكان\r\nتا ببيند جلوهء انوار حقّ * دل شود آيينهء اسرار حقّ\r\nچشم دل را چشمهء حكمت كند * سينه را چون روضهء رضوان كند\r\nعندليب نطق آرد در فغان * تا نماند شرح حال عاشقان\r\nزد سفير معنوى دل را ندا * كز تن بيگانه يك‌دم شو جدا\r\nروى خود را سوى اهل راز كن * شرح اهل عشق حقّ را باز كن\r\nگو تو شرح حال شاه عشق را * پير راه عشق ، ماه عشق را\r\nبازگو شرح وداع شاه دين * گرچه دل باشد از اين معنى غمين\r\nشه بيامد با دل پردرد و غم * اندرونِ خيمهء اهلِ حرم\r\nاى عجب از اين دل و دلدار او * كه نبودش مانعى از يار او\r\nجذبِ اللّهى چنان او را كشيد * رشتهء هستى و قيد جان بريد\r\nجان او مجذوب حقّ در امتحان * جسم دارد گفت‌وگوها را بيان\r\nپس بگفتا شه به آواز جلى : * خواهرا ، كاى دختر بابم على !\r\nاى تو دخت مصطفى را جانشين * زين سفر جانا ، نباشى دل غمين\r\nاندر اين ره جز بلا مقصود نيست * جان عاشق از الم فرسود نيست\r\nدر ره حقّ ، هر بلايى نعمت است * زان كه هر رنجى دليل راحت است \r\n\r\nآفتاب عالم‌افروز\r\n بگو اى خضر راه بينوايان * شود كى مهر رخشانت نمايان ؟\r\nبگو اى آفتاب عالم‌افروز * شب غيبت به ما كى مىشود روز ؟\r\nنشد چشم جهان از فتنه‌ها كور * چو شد ماه رُخت از ديده‌ها دور \r\n\r\n","description":"","footnote":"","page_name":" 684 ","page_number":684},
  {"content":"\r\n\r\n به باغ عشق تو بس ، سروقدّان * به امّيد وصالت بوده خندان\r\nكه تا از تيشهء دوران افلاك * فتاده هريكى بر دامن خاك\r\nبه گلزار تو بس نسرين و لاله * به دست هريكى زرّين پياله\r\nبه شوقت ديده‌ها در گلستان باز * شده با بلبلان در نغمه دمساز\r\nالا اى شهسوار ملك توحيد ! * مكن ما را ز وصل خويش نوميد\r\nبه دام عشق تو گشتيم چون قيد * نمىشايد اجل ما را كند صيد\r\nكه تا در گلستان وصل جانان * چو بلبل در ستايش نغمه‌خوانان\r\nبه نار الحبّ يكفى احتراقى * فلا صبرُ ، على لهب الفراق\r\nو يكفى الوصل قبل الموت ساعة * و ان بلغ النفوس الى التّراقى\r\nاذا لا موت بل عين الحياة * و لا هَمّ الى يوم التّلاقى \r\n\r\nخزاين زمين\r\n اگر در آسمان يا در زمينى * نشايد غير حقّ را برگزينى\r\nمگو اينجا زمين يا خاك پست است * كه در آن صد هزاران حق‌ّپرست است\r\nبود هم مسجد مسجود افلاك * وز آن هم رسته بابت آدم پاك\r\nخزاين‌ها در آن حق كرده انبار * بسى در آن جواهرهاى شهوار\r\nدر آن گل‌ها بسى گرديده رسته * عقول از عدّ آن‌ها گشته خسته\r\nچه حكمتها كه صانع كرده تأسيس * كه هر برگى ، زبانى بهر تقديس \r\n\r\nتاج رحمت\r\n اى شكر تو تاج رحمت و رضوان است * كفران تو سرمنشأ هر عصيان است\r\nدارم به تو اين اميد اى ربّ شكور * شكر تو كنم تا رمقى بر جان است \r\n\r\n","description":"","footnote":"","page_name":" 685 ","page_number":685},
  {"content":"\r\n\r\n\r\nعادت احسان\r\n اى پادشه مملكت هر دوجهان * مقهور تو ، هر مطيع و هر نافرمان\r\nاز مرحمت و عفوِ تو در اين عالم * پيداست كه عادت تو باشد احسان \r\n\r\nسالى كه نكوست\r\n دل از خبر عذاب و دوزخ شيداست * بينم دنيا قليلى از لطف خداست\r\nدانم فردا ، گذشت خواهد فرمود * « سالى كه نكوست از بهارش پيداست » \r\n\r\nكَرم خداوند\r\n آرند اگر مقصّرى درگه شاه * بيند او را ذليل و بىخويش و پناه\r\nاز راه كرم ، گناه او مىبخشند * چون منزل هر كريم مىبوده پناه \r\n\r\nصدرنشين\r\n چون رحمت تو ، بر غضبت پيش گرفت * اين قصّه چو مرهم به دل‌ريش گرفت\r\nقربان بشارت و بشارت ده تو * آن صدرنشين كز همه‌كس پيش گرفت \r\n\r\nطبيب درد\r\n اى يار ! تويى طبيب درد بيمار * بيمارى دل مرا كشد آخر كار\r\nلطف و كرمت اگر كه گيرد دستم * هرگز نبود مرا به درمانى كار \r\n\r\nزنجير هوا\r\n از بندگى هوا كسى سير نشد * پيرامن آن نشد كه زنجير نشد\r\nبردار تو زنجير هوا از گردن * يك دل به دو بند دوستى گير نشد \r\n\r\n","description":"","footnote":"","page_name":" 686 ","page_number":686},
  {"content":"\r\n\r\n\r\nتوبه\r\n صدسال اگر گنه كنى كتمان كن * پس روى نياز بعد هر عصيان كن\r\nاى واى بر احوال چو ما بىپاسخ * مستور ز هر خوب و بد خلقان كن \r\n\r\nدار فنا\r\n روزى آيد كه نيست از ما خبرى * بىتوشه و زاد در ره پرخطرى\r\nچون محرم تو به‌جز خدا نيست كسى * زين دار فنا رويم جاى دگرى \r\n\r\nسعيد و شقىّ\r\n بدنام ، بسى به عالم قدس رسيد * بسيار چو نيك ، نام‌ها ، گشت پليد\r\nهردم همه بر عاقبت خود ترسند * ترسم ز نخست از شقىّ و ز سعيد \r\n\r\nهواى يار\r\n گر بر سر تو هواى يارى بودى * آسوده چرا ز آه و زارى بودى\r\nبرگير تو پند عاشقى از مجنون * بين در ره ليلى به چه كارى بودى \r\n\r\nندانم چه كنم ؟\r\n در بارگه دوست نرفتم چه كنم * نارفتارى ز پاى لنگم چه كنم ؟\r\nاز يار اگر اشارهء شوق نشد * صد واى بميرم و ندانم چه كنم ؟ \r\n\r\nبر سفرهء حسينى\r\n چون بندهء سلطان شهيدان هستم * بر كشتى رحمت خدا پيوستم\r\nاز توشه چه حاجتم در اين نيك سفر * بر سفرهء نعمت حسينى هم \r\n\r\n","description":"","footnote":"","page_name":" 687 ","page_number":687},
  {"content":"\r\n\r\n\r\nبهاء الدينى ( 1357 )\r\nسيّده منيره بهاء الدينى فرزند سيد محسن در تيرماه سال 1357 خورشيدى در شهر مذهبى قم ديده به جهان هستى گشود ، در زادگاهش به تحصيل دانش پرداخت و دوره ابتدائى و راهنمايى را به پايان رسانيد و به دريافت ديپلم توفيق يافت .\r\nبهاء الدينى شعر و شاعرى را از سال 1372 آغاز كرد و اشعارى مىسرود و آرزو داشت در اين رهگذر از استادانى بهره گيرد خود مىگويد : در دوره راهنمائى بهترين ساعت برايم درس انشاء بود زيرا با ذوق شاعرانه من بيشتر دمساز بود ، در ابتدا شعرهائى كه مىسرودم وزن و قافيه نداشت دبيران ادبيات تشويقم مىكردند كه به مطالعه اشعار بزرگان شعر چون سعدى و حافظ بپردازم تا اينكه در سال 1374 انجمن ادبى حرم تشكيل شد و در آن انجمن شركت مىكردم و از راهنمائى و ارشاد استادانى چون محمد على مجاهدى و سيد مهدى حسينى با فنون شعر و رموز آن آشنا شدم و در ضمن از دو استاد ديگر عبد الجبّار كاكائى و كيخسروى در اين زمينه بهره‌مند شدم و از تشويقم دريغ نمىكردند .\r\n\r\nگل تسبيح\r\n مرا با عشق يك شب روبرو كن * گل العفو را صد بار بو كن\r\nجهان خوابست پاورچين و آرام * بيا با خلوت ديدار خو كن \r\n\r\n","description":"","footnote":"","page_name":" 688 ","page_number":688},
  {"content":"\r\n\r\n تبسّم‌هاى شمع و ناله وتر * خدا را در نمازت جستجو كن\r\nبه يا رب‌ها زيباى قنوتت * خزان درد و غم را آرزو كن\r\nيكى با اشك گل تسبيح مىگفت * بيا با اشك گلها گفتگو كن\r\nتگرگ اشك مىآيد ز چشمت * سكوت تيره‌ام را زير و رو كن\r\nهميشه قصهء پرواز گفتى * شبى سجاده‌ام را قصه‌گو كن\r\nتو مىگفتى كه عشق اينجاست هر شب * مرا با عشق يك شب روبرو كن \r\n\r\nدنياى كودكى\r\n كودكى دنياى دور از كينه بود * كودكى صادق‌تر از آئينه بود\r\nقلبهامان آسمانى بىريا * هفت سين ما فقط يك سينه بود\r\nدل‌خوشيمان يك عروسك چادرى * روى آن هم چندتايى پينه بود\r\nپهن مىشد سفرهء ما روى ماه * رونقش تنها صفاى سينه بود\r\nليله‌بازى با ستاره باز من * كار ما از شنبه تا آدينه بود\r\nدفتر مهتاب شبنم مىچشيد * ياس بشقاب من و تهمينه بود\r\nآه اى رؤياى شيرين باز گرد * بازگشتت حسرتى ديرينه بود\r\nخوش به حالت كودكى اينجا نيا * كودكى دنياى دور از كينه بود \r\n\r\nكبوترهاى عاشق\r\n پر پروانه را با عشق بستند * دل آئينه‌ها را هم شكستند\r\nدرختان صفا را قطع كردند * كنار سايه‌هاى غم نشستند\r\nخيابان محبت سرد و تاريك * اقاقيهاش هم نفرت‌پرستند\r\nنمىخندد دگر لبهاى خورشيد * كه عقد ماه و شب را زود بستند\r\nگل و بلبل چرا دورند از هم * چرا ياس و شقايق قهر هستند\r\nتمام قلبها دنبال گرمى * از اين صحراى پى خورشيد رفتند \r\n\r\n","description":"","footnote":"","page_name":" 689 ","page_number":689},
  {"content":"\r\n\r\n و من ماندم دلم خوش بود زيرا * كبوترهاى عاشق زنده هستند \r\n\r\nسكوت ابرها\r\n نگاهم پلكها را باز مىكرد * به آن‌سوى قفس پرواز مىكرد\r\nنگاهم آرزوى باغ را داشت * ولى گل هم برايش ناز مىكرد\r\nكنار بوته‌هاى زرد اميد * نگاه سبز تو اعجاز مىكرد\r\nسكوت ابرها ، رنگين كمان را * چنين زيبا ، چنين پرواز مىكرد\r\nو يلداى بلند آرزوها * مرا چون ناله‌اى دمساز مىكرد\r\nزمان دورى از خورشيد شب هم * غزلهاى مرا آواز مىكرد\r\nو بلبل آخرين موسيقىاش را * به پاس رفتنت آغاز مىكرد \r\n\r\nندارد\r\n مىگفت يك حرف تازه يا شعر نوتر ندارد * ديگر براى دوبيتى منظور آخر ندارد\r\nديگر كسى مثل حافظ ، در شعرهايش طلائى * از شاهد و بزم و ساقى يا جام و ساغر ندارد\r\nاينجا محبت سپيد است كوتاه خيلى خلاصه * امّا كدورت قصيده است انگار آخر ندارد\r\nديگر كسى مهربان نيست احساس را مىفروشد * هركس كه شعر خودش را خود نيز باور ندارد\r\nمن مىروم تا بسازم شهرى براى پريدن * شهرى كه شعر خودش را خود نيز باور ندارد \r\n\r\nطرفدار گل و آزادى\r\n صميمىترين قلب آبادىام * پى آسمانى پر از شادىام\r\nمن از كودكى عاشق آسمان * طرفدار گل‌ها و آزادىام\r\nبه خورشيد گفتم نمىشد غروب * كمى هم غزل هديه مىدادىام\r\nكه مردم فهمند من شاعرم * و داراى ذوق خدادادىام\r\nو اى كاش روزى فقط يك نفر * بفهمد كه من اهل آبادىام \r\n\r\n","description":"","footnote":"","page_name":" 690 ","page_number":690},
  {"content":"\r\n\r\n\r\nبهارى ( 1305 )\r\nنصرت اللّه بهارى ، فرزند نوروز على ، در سال 1305 هجرى شمسى در شهر همدان پا به عرصهء حيات گذاشت ، تحصيلات ابتدايى و متوسّطه را در زادگاهش به انجام رسانيد ، ازآن‌پس به تهران عزيمت كرد و در دانشسراى عالى در رشتهء علوم اجتماعى به تحصيل ادامه داد و در سال 1335 فارغ التّحصيل شد و به دريافت مدرك ليسانس توفيق يافت ، آن‌گاه به استخدام وزارت فرهنگ ( آموزش و پرورش ) درآمد و در سمت‌هاى مختلف تدريس در دبيرستان‌ها انجام‌وظيفه كرد و تا رياست فرهنگ پيش رفت .\r\nبهارى ، شاعرى خوش‌ذوق و توانا است و در سرودن انواع شعر طبع‌آزمايى كرده و از عهدهء آن برآمده است و در فرصت‌هاى مناسب از طبع روان خود بهره گرفته و مضامين شعر خود را از مسائل روز و واقعيّت‌هاى زمان برمىگيرد و خود دراين‌باره چنين مىنويسد : « اشعارم بيشتر بازگوكنندهء واقعيت‌ها و مسائل روز است و هرگز به خود اجازه نداده‌ام كه مضامين تكرارى ساير شاعران را مورد استفاده قرار دهم . بنابراين سعى كرده‌ام دربارهء اشخاص ، سرگذشت‌ها ، واقعيّات به زبان محلّى ، واقعهء بمباران در مدّت جنگ تحميلى ، به تصوير كشيدن افعال و اعمال افراد گمنام يا احساس نسبت به شخصيّت‌ها و شعرايى چون فردوسى ، حافظ و پروين اعتصامى ، يا آلودگى هواى تهران و از اين‌گونه مضامين براى شعرم استفاده كنم .\r\n\r\n","description":"","footnote":"","page_name":" 691 ","page_number":691},
  {"content":"\r\n\r\nاينك نمونه‌هايى از شعر او :\r\n\r\nدر آغوش صخره‌ها\r\n مردان كوه با قدم و عزم استوار * هر فرصتى به كهسار رو كنند\r\nبا همرهان خويش در آغوش صخره‌ها * از خاطرات مهر و وفا گفت‌وگو كنند\r\n* * * سرمست و با نشاط سحر كرده ترك شهر * در پرتگاه و درّهء باريك جاده‌ها\r\nدل پر ز شور و شوق و نفس در هواى پاك * سيراب بزم جام طبيعت ز باده‌ها\r\n* * * آسوده از هواى دم‌آلود و دود شهر * فارغ ز قيد و حرص زيانبار زندگى\r\nبا طبع خو گرفته به آرامش و نشاط * با روح پاك و دشمن آزار و بندگى\r\n* * * زنجيروار در كمر و كوه و درّه‌ها * با سير خود به ره خطِ الوان كشيده‌اند\r\nاين راهيان كعبهء مقصود ، بارها * طعمِ نشاط و فتح فراوان چشيده‌اند\r\n* * * لغزنده جاده ، شدّت كولاك و برف را * با جزم و پاى عزم خود هموار مىكنند\r\nاحساس خفته ، خاطره‌هاى گذشته را * در ذهنِ خود مجسّم و بيدار مىكنند\r\n* * * با چهرهء مصمّم و آزاد و سربلند * در پشت ، كولباره و در دست ، عصاى كوه\r\nسر تا به پا مجهّز و شاد و اميدوار * رهوار در طبيعت آزاد با شكوه\r\n* * * هر بامداد اشعّهء زرّين آفتاب * چون بوسه مىزند به بلنداى قلّه‌ها\r\nپوشيده يال و سينهء كهسار و درّه‌ها * از برف پرنيان طبيعت چون حلّه‌ها \r\n* * *\r\n\r\n","description":"","footnote":"","page_name":" 692 ","page_number":692},
  {"content":"\r\n\r\n بس ديده در فراز شكوه طلوع صبح * يا واپسين شرارهء گلرنگ آفتاب\r\nكهسار ، گاهوارهء آرامش من است * بس خسته ره كه رفته در آغوش او به خواب\r\n* * * اين منظر ، اين طراوت و ، اين طرحِ دلگشا * از خاطرات رفتهء عمرم روايت است\r\nطى شد « بهارى » ار چه تو را دورهء شباب * خود اين سروده گوشه‌اى از آن حكايت است \r\n\r\nزادگاه من\r\n اى خاكِ خرّم « همدان » زادگاه من ! * بر خاطرات عمر و جوانى گواه من\r\nيادآور غرور و نشاط جوانىام * آگه به مهر و رنج و سرور نهانىام\r\nاى خفته در دلم همه آهنگ مهر تو * دنياى من خلاصه به زى سپهر تو\r\nيادت گهى چنان به دلم چنگ مىزند * گويى زمان به شيشهء جان سنگ مىزند\r\nآغوش مهر و لطف طبيعت پناه من * چون « گنج‌نامه » مأمن و ميعادگاه من\r\nبر قهر و مهر و نيك و بدت خو گرفته‌ام * خاك تو را چو گلشن مينو گرفته‌ام\r\nهرگه كه از گذشتهء خود ياد مىكنم * شيرين هواى ياد چو « فرهاد » مىكنم\r\nدورم به حسرت ار چه ز يار و ديار خويش * دل‌بسته‌ام به خاطرهء روزگار خويش\r\nهر مطلبى به ياد تو آغاز مىكنم * هر فرصتى به‌سوى تو پرواز مىكنم\r\nجان و تنم سرشته‌اى از ياد و بود توست * در هر سروده زمزمه‌هاى سرود توست\r\nهردم ملول گردم از اين وضع و قال و قيل * بر زادگاه خويش زنم كوس الرحيل\r\nآب و هواى دلكشت آرام جسم و جان * سرسبز درّه‌هات مرا راحت روان\r\nدارد سرم دوبار هواى خوش بهار * دارد تنم عطش به هوس آب آبشار\r\nبس بىقرار صبح سحرگاه در صعود * بس شامگاه خرّم و سرمست در فرود\r\nگلگشت باغ و درّه و سرسبزى چمن * يادآورِ نشاط جوانيست بهر من\r\nهردم كه پا به قلّهء « الوند » مىنهم * بگذشته را به آتيه پيوند مىدهم\r\nبار دگر ز « حوض نبى » گر بنوشم آب * زان نشئه باز سير كنم عالم شباب \r\n\r\n","description":"","footnote":"","page_name":" 693 ","page_number":693},
  {"content":"\r\n\r\n بس سينه گشت خالى و پر از هواى تو * بر لوح سينه خاطره‌ها از فضاى تو\r\nبس نشئه و نشاط گهى آه سينه‌سوز * نقش است بر دلم همه آن ماجرا هنوز\r\nاى جذبه فضاى تو با روح من عجين * دلكش هواى پاك تو با جان من قرين\r\nاينك به ياد خاطرهء زندگانىام * جويم در آستان تو روز جوانىام\r\nسيمرغ‌وار در طلب اوج كوه قاف * هرساله گرد قلّهء « الوند » در طواف\r\nتا زنده‌ام مرا به‌سوى خويش مىكشد * دردا گذشت عمر به تشويش مىكشد\r\nهرساله بىقرار سوى به تو رو كنم * در آبشار و رود تو غسل وضو كنم\r\nآب تو نوشداروى روح و تن من است * « الوند » زير سايهء تو مأمن من است\r\nياران كه گاه سير و صعود ، همره من‌اند * جوياى مهر و الفت و با جور دشمن‌اند\r\nسرسبز دامنت به بهاران ، پر از گل است * آلاله و بنفشه و نسرين و سنبل‌ات\r\nآذر به توتيا و مفرّا و پونه‌ات * عنبر نسيم و چشمه بهشت آب گونه‌ات\r\nپاى نشاط رفته سرپر ز شور و حال * هرساله خوانَدَم به‌سوى كعبهء وصال\r\nطبع « بهارى » عشق تو پيوند مىزند * چنگى اگر به دامن الوند مىزند \r\n\r\nزبان جامعه ، فرياد قرن‌هاى سكوت\r\n گر آسمان ادب را مه تمامى بود * فروغ چهرهء پروين اعتصامى بود\r\nدر آن زمان كه نفس مىگرفت مردان را * زبان جامعه اين بانوى گرامى بود\r\nحصار قلعهء زندان بانوان بشكست * به زخم و درد دل‌خسته التيامى بود\r\nدريده پردهء حجب و حجاب محرومان * هماره حقّ طلبان را معين و حامى بود \r\n\r\n","description":"","footnote":"","page_name":" 694 ","page_number":694},
  {"content":"\r\n\r\n به نظم محكم و شيوا و منطقى گويا * به بزم شعر و ادب چيره‌دست و نامى بود\r\nنه جذب ناصر خسرو نه پيرو سعدى * بشخصه صاحب انديشه و مرامى بود\r\nبه شرح مبحث عرفان و نقد شعر و سخن * نبود برتر اگر هم طراز جامى بود\r\nبلندهمّت و دردآشنا و عالىطبع * به عرصهء سخن ، هم پايهء نظامى بود\r\nحديث دزد و عسس مست و محتسب سر و سنگ * به گوى خلق به رمز آن زمان پيامى بود\r\nبه دادخواهى مظلوم و اشك و آه اسير * حديث اشك يتيم آخرين كلامى بود\r\nزبان جامعه ، فرياد قرن‌هاى سكوت * بيانگر غم و احساس خاص و عامى بود\r\nبه جرم حق‌ّطلبى در مصاف باطل و حقّ * هميشه دستخوش رنج و تلخ كامى بود\r\nشكافت مطلب آزادگان و حق‌ّطلبان * ز دانه باز نمود هر فريب و دامى بود\r\nبه مدح و نظم « بهارى » به خود مده زحمت * كه او معارف اين ملك را قوامى بود\r\nبه نيم قرن افول ستارهء پروين * شكوه بزم ادب ياد اعتصامى بود \r\n\r\n","description":"","footnote":"","page_name":" 695 ","page_number":695},
  {"content":"\r\n\r\n\r\nدرختان تهران\r\n دلم به حالِ درختان شهر مىسوزد * كه هر بهار سرِ سبز زندگى دارند\r\nدوباره داغِ دلم سال بعد تازه شود * كه جاى ريشهء خشكش نهال مىكارند\r\n* * * درخت ، زينتِ باغ طبيعت بشر است * به غير سبزه و گل شهر را صفايى نيست\r\nكنار سبزه و گل وقت را غنيمت دان * كه دور كوتهِ اين عمر را وفايى نيست\r\n* * * هنوز مردم تهران به ياد مىآرند * كه هر محل به تناسب كهن چنارى داشت\r\nهواى پاك و سكوت و صفا و يكرنگى * قنات و چشمه و آب زلال جارى داشت\r\n* * * ز سنگفرش خيابانِ نادرىّ و سپه * ز سمّ اسبِ درشكه جرقّه برمىخاست\r\nصداىِ گرمِ فروشندگان دورهء شهر * ز رنج و دردسر جنس و مشترى مىكاست\r\n* * * به يادگار درختان شهر پيدا نيست * نه آن درخت تناور ، نه آن چنار كهن\r\nبه غير زحمت و دود و صداى گوش خراش * به هر كنار نبينى درخت سايه‌فكن\r\n* * * نه آن صفا و صداقت ، نه آن جوانمردى * زلال زمزمهء جويبار پيدا نيست\r\nدرون اين همه جمعيّت حريص و عجول * يكى چو لوطىِ آزادهء شكيبا نيست\r\n* * * به نيم قرن ، چنان اين نظام درهم ريخت * كه هركه ديد بگويد كه اين نه تهران است\r\nز دود و عرصهء تنگ و فشار جمعيّت * به شهره شهر گران پايتخت ايران است\r\n* * * پس از بهار ، رخ سبزه قيرگون گردد * گياه و برگ درختان شود ز دود سياه \r\n\r\n","description":"","footnote":"","page_name":" 696 ","page_number":696},
  {"content":"\r\n\r\n هواى گرم و معذّب ، فضاى گردآلود * نه باغ سبز و مغرّى ، نه مأمنى ، نه پناه\r\n* * * ميانِ كورهء داغ و ، فضاى تيرهء شهر * خلايق از پىِ روزىّ و رزق مىجوشند\r\nدرون خانه و كاشانه ، قصر و كاخ خيال * به زعمِ خويش مىِ خوش‌گوار مىنوشند\r\n* * * فضاى شهر ز بالاست غرق دود و غبار * هواى شهر نفس‌گير و گرم و سنگين است\r\nهمه كلافه و دل‌مرده و پريشان حال * اگرچه سفرهء بعضى ز قوت رنگين است\r\n* * * سواد شهر و خيابان و برق و تأسيسات * به نزدِ اهل نظر ظاهرى فريبنده است\r\nبه وجه تسميهء پايتخت « غوغا شهر » * براى مركز و تهران به شهر زيبنده است\r\n* * * دريغ ! كوه دماوند با جلال و شكوه * ز دود و جرم‌آلودِ شهر پيدا نيست\r\nدگر دلى به تمنّاى باغ و سرو بهار * و يا به عشقِ گلِ لاله‌زار شيدا نيست\r\n* * * نه باغ دنج « ونك » نى سكوتِ « زرگنده » * نه سبزه‌زارِ « اوين » نى طراوت « قلهك »\r\nنه آن لطافتِ پاكِ هواى « پس قلعه » * نه آن مناظرِ زيباى جادّهء « شمشك »\r\n* * * بدين روال اگر بگذرد ، رسد روزى * كه پايتخت شود مجلسى ملال‌انگيز\r\nهواى راكد و ماشين و دود و جمعيّت * بود بتر ز خطرهاى حملهء چنگيز \r\n\r\n","description":"","footnote":"","page_name":" 697 ","page_number":697},
  {"content":"\r\n\r\n\r\nبهارى ( 1312 )\r\nدكتر شهريار بهارى ، پزشك گرانمايه ، شاعر عارف‌پيشه والاقدر ، فرزند محمود ، در سال 1312 هجرى شمسى در بهار همدان چشم به جهان گشود ؛ تحصيلات ابتدايى را در دبستان هدايت زادگاهش به انجام رسانيد و دورهء اوّل متوسّطه را در دبيرستان بو على همدان به پاى برد . ازآن‌پس راهى تهران شد و دورهء دوم دبيرستان را به پايان رسانيد ، آن‌گاه به دانشگاه راه يافت و در رشتهء طبّ به تحصيل ادامه داد و فارغ التّحصيل گرديد و در رشتهء جرّاحى حلق و گوش و بينى و حنجرهء پلاستيك تخصّص يافت و در سال 1348 براى گذراندن فوق تخصّص به آمريكا عزيمت كرد و در رشتهء روان‌شناسى و فلسفه به تحصيل پرداخت و اين رشته را نيز با موفقيّت به انجام رسانيد .\r\nدكتر بهارى علاوه بر رشتهء تخصّصى خود ، در طبّ سنّتى مطالعات عميقى دارد و همچنين در طبّ سوزنى پژوهش‌هاى زيادى انجام داده و موفقيّت‌هايى كسب كرده است و به يك‌سخن ، پزشكى حاذق و متخصّصى باتجربه و روان‌شناسى ماهر و شاعرى توانا و عارف پيشه مىباشد . « 1 »\r\n\r\n\r\n","description":"","footnote":"\r\n( 1 ) - شادروان شاعر ، طائى شميرانى ، دربارهء دكتر بهارى چنين مىگويد :\r\n اى سخن‌سنج و سخن‌دان و اديب * فاضل و عارف آگاه و طبيب\r\nوى به عرفان و به حكمت مظهر * درّ درياى كمالات و هنر\r\nفيلسوفى و محقّق به علوم * نيست بر علم تو رازى مكتوم \r\n","page_name":" 698 ","page_number":698},
  {"content":"\r\n\r\nدكتر بهارى از آغاز جوانى چون داراى قريحه و استعداد شاعرى بود ، در انجمن‌هاى ادبى شركت جست و با اديبان و شاعران مصاحبت كرد و از اين رهگذر بر مهارت و توانايى خود افزود . دكتر بهرام فره‌وشى درباره وى چنين مىگويد : « دكتر بهارى شاعرى پرمايه است و گاهى كه از رنج روزگار دلتنگ مىشود شعر مىسرايد و نيك مىسرايد و در سرودن شعر معانى تازه و بديع را در قالب شعر كهن مىريزد و سرودى خوش مىآفريند » .\r\nدكتر بهارى بيشتر اوقاتش صرف تدريس و درمان و تحقيق و مطالعه و تأليف مىگذرد و حاصل تحقيقات او كتابهاى ارزشمندى به شرح زير است : راز دير زيستن ؛ پرورش فكرى و جاودانگى ؛ فوريّت‌هاى پزشكى ؛ جرّاحى جذام ؛ تومورهاى خوش‌خيم گردن ؛ شخصيّت ؛ هيپنوتيزم ؛ بعد چهارم ؛ حركت جوهرى ؛ انسان‌شناسى نظرى ؛ انسان‌شناسى عملى و . . .\r\nنمونه‌هاى زير از شعر اوست :\r\n\r\nساقىنامه\r\n خدايا به مستان دل‌سوخته * به هر جرعه‌اى آتش افروخته\r\nبه دل‌هاى پرشور عشّاق زار * كه رخشيده از نورت آيينه‌وار\r\nبه مستان افتان‌وخيزان عشق * به عشّاق نالان و گريان عشق\r\nبه فرهاد و مجنون و ديوانه‌ها * به مجنون‌نژادان افسانه‌ها\r\nبه جان شهيدان قربان عشق * كه جان داده در راه جانان عشق\r\nمرا خوش‌تر از بوى ميخانه نيست * روان‌پرور از نام جانانه نيست\r\nاز آن مى كه هركس از او ياد كرد * به خرّم‌دلى جانش آباد كرد \r\n\r\n\r\n","description":"","footnote":"\r\n هم به عرفان و به حكمت عارف * ادب و فلسفه را هم واقف\r\nشهريارى تو بر اقليم سخن * كه از آن تازه كنى طرز كهن\r\nبه بهارى شده‌اى چون موسوم * همه حسنى به تو باشد مختوم\r\nكس محقّق نشنيده است طبيب * يا طبيبى بود استاد و اديب \r\n","page_name":" 699 ","page_number":699},
  {"content":"\r\n\r\n از آن بادهء ناب و خوش‌رنگ و بو * مرا بىخمارى شده آرزو\r\nالهى به صوت حزين رباب * به رندى كه گرديده مست و خراب\r\nبه بانگ هزار و به نجواى ساز * بر آن نغمهء تار دلبرنواز\r\nبه پرواز پُرسوز پروانه‌ها * به آواز پُرسوز ديوانه‌ها\r\nاز آن باده جان را نصيبى نما * به آتش كش اين جان آتش‌رُبا\r\nروانم بيفروز ساقى به مى * بكن جان افسرده باقى ز وى\r\nاز آن باده گر ريزى اندر سبو * تراوش كند « قل هو الله » از او\r\nگر اين شعلهء مى به جانم زند * دل و دينم از بيخ و بن بركند\r\nشود جان مىخواره غرق سرور * برد درد هجران و آرد حضور\r\nز خود بىخبر مست ساقى شود * فنا گردد از خويش و باقى شود\r\nرسان بادهء ناب مردافكنى * نجاتم ده از دام اهريمنى\r\nمى ناب رخشان و جوشان كجاست * بگو ساقى اين آب حيوان كجاست\r\nكز اين عقل و زين هوش تنگ آمدم * ز رنگ تعلّق به ننگ آمدم\r\nبده بادهء ناب پىدرپىام * كه از شيخ سالوس ايمن نىام\r\nشكسته به سنگ جفا جام‌ها * چه خون‌ها كه ناكرده بر كام‌ها\r\nمگر سوى ميخانه جوييم حال * نديدم به مسجد به‌جز قيل و قال\r\nخراباتيان را به مسجد چه كار * كه محرابشان نيست جز كوى يار\r\nحديث از فقيه و فقاهت مگو * نخواهم شنيدن به‌جز حرف هو\r\nفداى سر مىپرستان عشق * كه جز او نجويند مستان عشق\r\nبه مى هستى خود فنا ساخته * همه رازها برملا ساخته\r\nهمه جرعه‌خوار و قلندر مآب * زده حلقه بر گرد خُمّ شراب\r\nز نور خدايى دلم جوش زد * جنون اوج بگرفت و بر هوش زد\r\nسرِ مستم از باده سنگين شده * به سنگ آمده بار رنگين شده \r\n\r\n","description":"","footnote":"","page_name":" 700 ","page_number":700},
  {"content":"\r\n\r\n از اين باده گر شست‌وشويى كنم * انا الحقّ زنان جست‌وجويى كنم\r\nيكى دست در زلف و ديگر به جام * همه پاىكوبان شوم صبح و شام\r\nجنون گل كند سنگسارم كنند * چو گويم انا الحقّ به دارم كنند \r\n\r\nتقديم به مهندس همايون خرّم اى به هر جمع ، فروزنده چو شمع\r\n اى به هر جمع ، فروزنده چو شمع * همه پروانه صفت گرد تو جمع\r\nاى كه افسونگر و شيرين‌كارى * مست عشقى ، به هنر هشيارى\r\nمتعالى ز تو شد كار هنر * يافت گرمى ز تو بازار هنر\r\nساز پرواز كند در چنگت * مرده را زنده كند آهنگت\r\nاز تو اين كهنه هنر شد تازه * شد هنر از تو بلندآوازه\r\nعشق و ايمان و محبّت كيشى * داده عمرى به تو اين درويشى\r\nهنر و علم و طريقت فنِ تو * آفرين بر فنِ مستحسن تو\r\nكنى افشاگرى از پردهء ساز * راز در پردهء اين عالم راز\r\nهمه ياران تو مفتون تواند * « خرّم » از نام « همايون » تواند\r\nپنجه‌ات معجز عيسى دارد * گر كه اعجاز كند جا دارد\r\nدلت آن لحظه كه فرياد كند * ساز در دست تو بيداد كند\r\nنيستى در پى اوهام هوس * عشق تنها به هنرورزى و بس\r\nبه قلم شرح كمالت نتوان * وصف اقبال و جلالت نتوان\r\nاى هنرمند بلندآوازه * عشق و احساس تو بىاندازه\r\nتا كه از ساز تو من مست شوم * آن‌چنان مست كه از دست شوم\r\nخبر از جان جهانم بدهد * آنچه مىخواستم آنم بدهد\r\nچون « بهارى » چه كسى مست تو نيست * رشته‌اى نيست كه در دست تو نيست\r\nتا دل دوست شود خرّم و شاد * خرّمت بخت همايونى باد \r\n\r\n","description":"","footnote":"","page_name":" 701 ","page_number":701},
  {"content":"\r\n\r\n\r\nدل سوختگان\r\n محتسب باز در آزردن دل بىپرواست * راه پنهانى ميخانه ، بگوييد كجاست ؟\r\nزاهد و شيخ رياكار به هر كوى و ديار * شهره كردند كه اين باده‌كش انگشت‌نماست\r\nساقى سيم‌بر و باده‌خور و باده‌فروش * همه گفتند كه وى عاشق و مست و شيداست\r\nبخت بد محتسب از هركه نشانم پرسيد * گفت افتاده در ميكده مستى رسواست\r\nكودكان سنگ پرانند به‌سويم در كوى * كاين گرفتار جنون گشته و از عقل رهاست\r\nگفتم از آتش عشقى دل من سوخته است * نشنيدى كه دل سوختگان جاى خداست\r\nاشكم از آتش جانم خبرى مىآرد * اين پياميست روان سوز كه از من به شماست\r\nبر دل سوختگان نور خدا مىتابد * دل ما آينهء روشن خورشيد نماست\r\nدر جهان نيست گناهى چو رياكارى و ظلم * بدترين شرك به درگاه خدا ظلم و رياست\r\nاى « بهارى » دگر از شيفتگان خرده مگير * اى بسا سوخته جان كاو ز محبّان خداست \r\n\r\nوصيّت‌نامه\r\n وقت رفتن شد و تنها ماندم * بيدل و بىكس و شيدا ماندم\r\nجان به پيمودن ره بال‌گشاست * تن ز فرسودگى افتاده ز پاست\r\nراه پرهيبت و جان‌فرسايى است * تا قيامت همه جا تنهايى است\r\nمىروم خفته و خاموش شوم * در دل خاك فراموش شوم\r\nگرچه آسان نبود ترك ديار * رفتن از خدمت يار و دلدار\r\nليكن اين راه سپردن بايد * ترك تن گفتن و مُردن بايد\r\nدر مقامى كه تكلّف باشد * كى دگر جاى توقّف باشد\r\nعاشقان جمله ز كار آگاهند * واقفان ره سرّاللّه‌اند\r\nعارفان باخبر از راز دل‌اند * هم نيوشندهء آواز دل‌اند\r\nرازداران همه لب دوخته‌اند * نكته‌سنجان همه دل سوخته‌اند\r\nاز پى حرمت ديوانهء عشق * بكشندم سوى ميخانهء عشق \r\n\r\n","description":"","footnote":"","page_name":" 702 ","page_number":702},
  {"content":"\r\n\r\n برده تا در خُم مى اندازند * عاشقان مجتهد اين رازند\r\nشست‌وشويم بدهند از مى ناب * همره زمزمهء تار و رباب\r\nغسل عاشق اگر از خون نشود * خود چرا از مى گلگون نشود\r\nاز مى عشق وضويى سازند * به من سوخته جان پردازند\r\nبه من از مهر گذارند نماز * تا نهم پاى در اين راه دراز\r\nدوسه مستى كه ز خود بىخبرند * بر سر خاك به دوشم ببرند\r\nهمه از عشق پريشان باشند * در ره افتاده و حيران باشند\r\nبكشندم چو سبو دوش به دوش * آن‌چنانى كه كشد باده‌فروش\r\nبدهندم چو قدح دست به دست * به طريقى كه دهد باده‌پرست\r\nهمگى نعره‌زنان مستانه * داده جان در طلب جانانه\r\nمن بىپا و سر رفته ز هوش * بين عشّاق خموش و مدهوش\r\nشهريارى كه ز شيرين سخنى * روشنى داده به هر انجمنى\r\nبه مسيحا نفسى نام گرفت * اينك از سوختن آرام گرفت\r\nاين « بهارى » كه خزانش برسيد * به‌جز از جلوهء معشوق نديد\r\nديده نگشود مگر بر رخ يار * ليس فى الدّار بجز او دَيّار\r\nباد آريد ز پا افتاده است * دل به راه گل و بلبل داده است\r\nخوش ندارم ببرندم به مزار * نزد هر بىخبر از عشق نگار\r\nبهرم از برگ و گل آرند كفن * دفن سازند مرا در گلشن\r\nزير يك شاخ گل نسترنى * جاى شايسته گل‌پيرهنى\r\nجمله آرند به لب نام خدا * در دل خاك گذارند مرا\r\nبگذارم به دل خاك سرى * بروم جانب باغ دگرى\r\nسوى باغى كه بود ساز دگر * عندليب دگر ، آواز دگر \r\n\r\n","description":"","footnote":"","page_name":" 703 ","page_number":703},
  {"content":"\r\n\r\n\r\nعشق سرمدى\r\n گرچه عشّاق جهان بسيارند * جملگى مست رخ دلدارند\r\nهمه آماده به جان باختن‌اند * در پى سوختن و ساختن‌اند\r\nسينه پرآتش و دل پررازند * همه شاهين فلك پروازند\r\nمستى قافله سالار كجا ؟ * عشق عبّاس علمدار كجا ؟\r\nعشق مجنونى و فرهادى نيست * كه در آن ميرى و آزادى نيست\r\nآن دو ديوانه عشق‌اند ولى * عاشقى نيست چو فرزند على\r\nكيست مستانه دهد تن به بلا * همچو عبّاس شه كرب‌بلا\r\nشرح اين عشق نگنجد به بيان * نكته‌سنجان جهان مانده در آن\r\nشرح جان‌سوزى و دل باختن است * سخن عشق شه ذو المنن است\r\nبه قلم شرح كمالش نتوان * عشق عبّاس و جلالش نتوان\r\nكى بلا طاقت او طاق كند * به تعجّب همه آفاق كند\r\nبه فرات آمد و بىتاب نشد * آب را ديده و سيراب نشد\r\nشطّ توحيد پر از آب نمود * تشنگان را همه سيراب نمود\r\nملك هستى شده مبهوت از او * مست شد عالم لاهوت از او\r\nنادره عاشق سوداگر عشق * دل‌وجان باخته از ساغر عشق\r\nدست را داده شده دست خدا * دست ز جان شسته شده مست خدا\r\nخون بپاشيد به دست‌افشانى * عالمش ماند در اين حيرانى\r\nتير چون ديدهء شهلايش بست * ديده بربست و به جانان پيوست\r\nگشت لبريز روانش ز خدا * دل ز دلدار نگرديد جدا\r\nفرق منشق بر خاك نهاد * پاى در گنبد افلاك نهاد\r\nنشد از عشق ز معشوق جدا * هرچه مىبود خدا بود خدا\r\nمن كه با عشق و جنون ساخته‌ام * به‌جز از عشق نپرداخته‌ام \r\n\r\n","description":"","footnote":"","page_name":" 704 ","page_number":704},
  {"content":"\r\n\r\n بس‌كه شيدايى و مستى دارم * دعوى عشق‌پرستى دارم\r\nعشق ورزيده و سرمست شدم * آن‌چنان مست كه از دست شدم\r\nچون « بهارى » سخن از عشق شنود * گشت سرمست ز جام مقصود\r\nيافت از سرّ ازل آگاهى * شاهد عشق حسين الّاهى \r\n\r\nپيك بهارى\r\n شور شراب شادى و آن نوش‌ها كجاست * دلدادگان عاشق آن دلربا كجاست\r\nشد پيكرم اسير تب و التهاب عشق * آن آفتاب عشق و اميد و صفا كجاست\r\nمتن كتاب عشق ز تفسير عاشقيست * در حيرتم كه آن مه مهر آشنا كجاست\r\nدر آيه‌هاى عشق كه روح مجسّم است * تفسير خواب‌نامه‌ى معراج ما كجاست\r\nدر خون خويش غوطه زند عاشق حزين * بنگر كنون كه قتلگه كربلا كجاست\r\nدر پيچ‌هاى كوچه كدامين نهايت است * آن را نشان كجا و نهايت سرا كجاست\r\nگوشم شنيد قصّهء آن پهلوان عشق * چشم انتظار ، مانده‌ام آن رهنما كجاست\r\nروشن‌ترين ظهور خدا و ؟ ؟ ؟ است * آن رهبرى كه راه گشايد به ما كجاست\r\nشد ساغرم تهى و دلم در هواى عشق * كشتىّ ما نشسته به گل ناخدا كجاست\r\nفريادرس كجاست به فرياد ما رسد * دشمن‌شكن كجا و حماسه سرا كجاست\r\nغرقم به آب ديده و سوز و شرار دل * پس آن طبيب عشق كجا و دوا كجاست\r\nبس پاره‌پاره دل كه براهش فشانده‌ام * پيك « بهارى » و خبر پربها كجاست \r\n\r\n","description":"","footnote":"","page_name":" 705 ","page_number":705},
  {"content":"\r\n\r\n\r\nبهجت ( 1304 )\r\nبانو بهجت الملوك الستى ، كه تخلّص « بهجت » را در شعر برگزيد ، در سال 1304 هجرى شمسى در همدان از مادر زاد . پدرش شادروان ميرزا يعقوب الستى ، متخلّص به ناهيد ، شاعر نامور و رئيس انجمن ادبى همدان و صاحب ديوان شعر كه توسط فاضل و پژوهشگر ارجمند آقاى عباس زندى ، تدوين و طبع و نشر گرديده است .\r\nبهجت الملوك تحصيلات ابتدايى و متوسّطه را در زادگاهش به انجام رسانيد و در سال 1324 به استخدام وزارت فرهنگ ( آموزش و پرورش ) درآمد و در مدارس شهر خود به تدريس اشتغال ورزيد و در همين سال با پسر دايى خود محمّد بديعى ( فرزند بديع الممالك همدانى ) پيوند زناشويى بست و ثمرهء اين پيوند يك دختر به نام آزرم و دو پسر به نامهاى مهران و كامران است . با اين وصف اين ازدواج نپاييد و زندگيشان به جدايى كشيده شد .\r\nبهجت قريحهء شعر و شاعرى را از پدر به ارث برد و از ذوق خوش و طبع روانى برخورداراست . وى پس از سال‌ها تدريس و تعليم و تربيت دختران شهر خود در سال 1347 بازنشسته گرديد و اوقات فراغتش به مطالعه و سرودن شعر مىگذرد .\r\nنمونه‌هاى زير از نظم اوست :\r\n\r\n","description":"","footnote":"","page_name":" 706 ","page_number":706},
  {"content":"\r\n\r\n\r\nبه مناسبت ولادت با سعادت حضرت فاطمه عليها السّلام از يك قصيده\r\n ز يُمن مقدم زهرا جهان منوّر شد * زمين بهشت برين زين يگانه گوهر شد\r\nبه خاندانِ نبوّت شكفته گشت گلى * كه پيشِ شمسِ جمالش قمر محقّر شد\r\nبه روزِ بيستم ماه جمادى الثّانى * تولّد آن گهرِ پربهاى اطهر شد\r\nيگانه گوهرِ درياى عفّت و عصمت * نصيب آل نبىّ دخترى همافر شد\r\nفتاد شور و نشاطى به عالمِ ملكوت * از اين عطيّه ز خالق كه بر پيمبر شد\r\nبه شيعيانِ جهان اين تولّد مسعود * سرور و وجد نشاطى ز حدّ فزون‌تر شد\r\nز حُسن تربيت و مظهر خردمندى * به مجتبى و حسينش بهينه مادر شد\r\nكنند فخر به سبطين زين چنين امّى * كه مام نُه گهر پربهاى ديگر شد\r\nفداى مقدم راهش كنيم ديده و جان * كه بانوان جهان را سراسر افسر شد\r\nدريغ با همهء عزّت و جلال و وقار * وجودِ انورش از جورِ چرخ مضطر شد\r\nبداد مژده پدر : دخترم : مباش غمين * كه بر رضاى تو راضى خداى اكبر شد\r\nاز اين نويد دل فاطمه چو غنچه شكفت * بگفت يا على ! عمرم دگر به آخر شد\r\nپس از خداى سپردم به تو عزيزان را * بده تسلّى اگر قلبشان مكدّر شد\r\nمقام حضرت صدّيقه در بهشت برين * شفاعتِ گنهِ دوستان مقرّر شد\r\nبگير دامن مرضيّه « بهجتِ » عاصى * شفيع در صفِ محشر بتول اطهر شد \r\n\r\nچه حاصل ؟\r\n به سنگين‌دلان دل سپردن چه حاصل ؟ * از اين رنج بيهوده بردن چه حاصل ؟\r\nبتا ! تا توانى مرنجان دلم را * كه نورش پس از دل شكستن چه حاصل ؟\r\nكنون كز تو دارم اميد نوازش * از اين بىوفايى نمودن چه حاصل ؟\r\nبه نامهربانى مرانم ز كويت * ندامت پس از رفتن من چه حاصل ؟\r\nتو گر طالب مهر و پابند عشقى * به دلداده‌ات جور كردن چه حاصل ؟ \r\n\r\n","description":"","footnote":"","page_name":" 707 ","page_number":707},
  {"content":"\r\n\r\n غنيمت شمار اين دو روز جوانى * به غفلت به پيرى رسيدن چه حاصل ؟\r\nمن خسته دل جز تو يارى ندارم * به من ظلم از اين بيش كردن چه حاصل ؟\r\nبه مهرت قسم ، دل ز تو برنگيرم * كه بىمهر تو زنده بودن چه حاصل ؟\r\nز « بهجت » گريزانى اى دوست تا كى ؟ * ز عاشق چو آهو رميدن چه حاصل ؟ \r\n\r\nفراق يار\r\n كجا رَوم كه بيابم به‌سوى كوى تو راهى * كه دل دگر نتواند كشد فراقِ تو ماهى\r\nوصالِ روى تو يارا مرا بهشت برين است * تو را زيان چه رسد گر ببينم از تو نگاهى\r\nكنم فداى تو جانم چو در بزم ز درآيى * كه بىتو زندگىام گشته همچو شام سياهى\r\nدلم به غير وصالت دگر اميد ندارد * مكن دريغ ز من يك نگه تو گاه‌به‌گاهى\r\nشوم به وصلِ تو نايل اگر خداى بخواهد * و گرنه نيست مرا در جهان اميد رفاهى\r\nبيا بيا و ببين « بهجت » از فراق تو چون شد * مگر وفا و محبّت به كيش توست گناهى ؟ \r\n\r\nرنج فراق\r\n جز تو اى دوست ندارم به خدا يار دگر * غير فكر تو ندارم به سر افكار دگر\r\nبهر وصلت من دلداده ز جان مىگذرم * تا مگر ديده ببيند رخ تو بار دگر\r\nنازنين ! يار تو بسيار و ليكن چون من * مىنيابى به جهان يار وفادار دگر\r\nنكشم پا ز سر كوى تو هرگز كه مرا * نيست همچو تو به عالم گل بىخار دگر\r\nمُردم از غصّهء هجران تو اى مه ! بازآ * زنده كن جان مرا باز به ديدار دگر \r\n\r\n","description":"","footnote":"","page_name":" 708 ","page_number":708},
  {"content":"\r\n\r\n « بهجت » از رنج فراق اين همه فرياد مكن * گر نگارت شده دلدادهء دلدار دگر \r\n\r\nنصيحت به دختران\r\n بشنو اى دختر فرّخ رخ شيرين گفتار * سخنى چند ز من ، نيك ببندش در كار\r\nكسب علم و هنرت ضامن خوشبختى توست * فرصت از دست مده ، عمر غنيمت بشمار\r\nچون تو را از پسِ امروز بود فردايى * بهر فرداى خود امروز نهالى مىكار\r\nبهترين زينت تو حجب و حياى تو بود * رايگانش مده از دست و عزيزش مىدار\r\nلحظه‌اى غفلت تو ، قدر تو بر باد دهد * باخبر باش كه رسوا نشوى در انظار\r\nدر كمينگاه نشستند بسى ديو و ددان * كه به ظاهر به تو بازند دل و صبر و قرار\r\nچون تمتّع ز تو بردند ، تو را ترك كنند * تو بمانىّ و دو صد حسرت و حيرت ناچار\r\nوقتى از غفلتِ خود مىشوى آگه كه دگر * نه تو را پاى گريز است و ، نه امكان قرار\r\n« بهجت » از روى صداقت به تو اين پند بداد * نزنى لطمه به حيثيّت خود ، اى هشيار \r\n\r\nبىقرار\r\n اى دل ! آخر تا به كى پژمانى از هجرِ نگار ؟ * تا به چند از بهرِ وصلش هستى اندر انتظار ؟\r\nمن كه محرومم ز فيضِ روى آن گلزار حُسن * از چه مىخواهى مرا دايم پريشان روزگار ؟\r\nدست « بهجت » كوته و ، مرغ از قفس پرواز كرد * رفت و ، دل بىروى او يك‌دم نمىگيرد قرار \r\n\r\nحسن رفتار\r\n عشق نيكوسيرى از دلِ من برده قرار * واى از اين عشق ، چه آيد به سرم آخرِ كار\r\nگاهى از هجر رُخش آه و فغان دارد دل * گه ز وصلش دلِ من تازه شود همچو بهار\r\nغافل از فكر و خيالش ننشينم هرگز * گرچه دانم نكند يادِ من آن لاله عذار\r\nبس سراپاى وجودم همه غرق است در او * مانده‌ام در عجب از آنكه من استم يا يار \r\n\r\n","description":"","footnote":"","page_name":" 709 ","page_number":709},
  {"content":"\r\n\r\n من كجا قدرت وصفِ حسناتش دارم * كه سراپا همه لطف است و كمال است و وقار\r\nتو مپندار به هر شوخ دهد دل « بهجت » * حُسن رفتار تو برد از كف او صبر و قرار \r\n\r\nيار دلنشين\r\n خوشم از آنكه در دل مهرِ يارى دلنشين دارم * بلورين تن نگارى شوخ‌چشم و نازنين دارم\r\nندانم از چه دارد يار دلبندم گريز از من * كه من بىاو دلى آغشته اندر خشم و كين دارم\r\nنگار دلكشم هرگه به دل عزم سفر دارد * منِ بيدل ز هجرش ناله در قلبى حزين دارم\r\nخداوندا ! تو شادش دار و محبوب و جوان بختش * كه شادم زان كه يارى غمگسار و پاك‌بين دارم\r\nمباهاتى از اين بهتر نمىبينم به خود ديگر * كه چون او مونسى معقول و شيرين همنشين دارم\r\nالهى ! مهربانش دار دايم با منِ مسكين * كه در دل آرزوى مهر او را بيش از اين دارم\r\nتو « بهجت » گر ز وصل دوست شيرين خاطرى دارى * عجب نبود كه من هم چون تو يارى نيك بين دارم \r\n\r\nبه اميد وصل\r\n صنما ! اگر كه به‌سوى من ، نظرى ز روى وفا كنى * به نگاه گوشهء چشم خود ، همه دردِ من تو دوا كنى\r\nچه خطا رسيده ز من تو را ، كه شدى ز من مهِ من جدا * چه شود كه بار دگر شها ! نظرى به‌سوى گدا كنى ؟ \r\n\r\n","description":"","footnote":"","page_name":" 710 ","page_number":710},
  {"content":"\r\n\r\n دلم ار ز سينه برون كنى ، به فشار غرقه به خون كنى * نچكد به غير محبّتت ، به من ار تو هرچه جفا كنى\r\nتو هرآنچه جور و جفا كنى ، به من از تو مهر و وفا بوَد * نسزد كه با غمِ دورىات ، تنِ من غريق بلا كنى\r\nنه دمى ز فكرِ تو غافلم ، نه به فكر غير تو مايلم * به اميد وصلِ تو خوش‌دلم ، مگرم تو صلح و صفا كنى\r\nبرو اى نسيمِ صبا بگو ، به مه فرشته خصال من * كه رسيده جان به لبم دگر ، چه شود اگر كه وفا كنى ؟\r\nنظرى به « بهجت » اگر كنى ، بدهى تو جانِ دوباره‌اش * گنهى نباشد اگر به او ، نگهى ز بهر خدا كنى \r\n\r\nنصيحت پدر به فرزند\r\n پدرى وقتِ رفتنش ز جهان * به پسر گفت نكته‌اى شايان\r\nچون تولّد شدى تو از مادر * « همه خندان بُدند و تو گريان »\r\nگر نكو خوى و خوش سير باشى * شاد گردى ز شادى دگران\r\nوقتِ سختىّ و محنت و عسرت * غم‌گسارى نمايى از آنان\r\nچون ببينى خوشند و مشعوفند * بهر آنان شوى تو هم شادان\r\nگر تو را هم رسد پريشانى * همه يارت شوند از دل‌وجان\r\nهمچو پروانه گردِ تو گردند * تا رها گردى از غم و حرمان\r\nمونس و يار و همدمت باشند * تا نگردى دگر ز غم نگران\r\nوقتِ درماندگىّ و بيمارى * مىدهندت شراب ناب از جان\r\nدايماً كوشش و تلاش كنند * تا كه بيمارىات شود درمان\r\nتا نگردى تو كاملًا بهبود * نروند از برت مددكاران\r\nواى از آن روز چون بميرى تو * كه چه غوغا كنند پير و جوان \r\n\r\n","description":"","footnote":"","page_name":" 711 ","page_number":711},
  {"content":"\r\n\r\n همه در سوك تو شوند پريش * همه دل‌ها ز فقدِ تو پژمان\r\nناله‌ها مىرود به عرش ، ولى * مىنيابند ديگر از تو نشان\r\nليك تو با خيالى آسوده * رخت بندى از اين جهان به جنان\r\nپس به خود آى تا كه عمرى هست * نكنى خاطرى ز خود نالان\r\nعمر چون فانى و عمل باقى است * كوش ، با نيكىاش برى پايان\r\nچه نكو گفت شاعر اى « بهجت » * بكن آويز گوش خويش و بخوان\r\n« هيچ دانى كه وقتِ زادن تو * همه خندان بُدند و تو گريان ؟ » \r\n\r\nدر مرثيت پدر\r\n رفت از جهان اميد من و غمگسار من * ديگر خزان گرفت دل چون بهار من\r\nآن مهربان پدر كه چو جانم عزيز بود * ناگه برفت و كرد سيه روزگار من\r\nبر هر طرف كه رو كنم از او نشانه‌اى است * يادش نمىرود ز دل بىقرار من\r\nاو مىزدود غم ز دل ار مىشدم پريش * او مىگشود چون گره مىبست كار من\r\nديگر چه سود زندگىام بىوجود او ؟ * كانون غم شد اين دل اميدوار من\r\n« مرداد سيصد و چهل و سه » پدر چو رفت * مرگش نهاد غم به دل داغدار من\r\n« بهجت » ز بهر شادى روحش به روزگار * اشعار دلكشش بود اكنون شعار من \r\n\r\n","description":"","footnote":"","page_name":" 712 ","page_number":712},
  {"content":"\r\n\r\n\r\nبهستا ( 1357 - 1300 )\r\nمحمد على بهستا فرزند باقر در سال 1300 هجرى شمسى در كرمانشاه پا به عرصهء حيات گذاشت و در آن شهر به تحصيل دانش پرداخت و پيش از آنكه تحصيلات خود را به پايان برد ، جذب بازار كار شد و براى تلاش معاش به كوشش پرداخت و سرانجام پيشه دوزندگى را برگزيد و از اين رهگذر معيشت كرد امّا محيط كرمانشاه را براى پيشه خود درخور پيشرفت ندانست ناگزير رهسپار تهران شد و در اين شهر رحل اقامت افكند و همان پيشهء دوزندگى را پى گرفت .\r\nمحمد على بهستا به علت داشتن ذوق سليم و قريحهء شاعرى از آغاز جوانى با محافل و انجمن‌هاى ادبى زادگاهش و ازآن‌پس كه به تهران عزيمت كرد همچنان ارتباط خود را با اين مجامع حفظ كرد و آشنائى با بزرگان شعر و ادب در شكوفائى شعرش مؤثر افتاد و معاشرت با دوستانى چون اوستا و مشفق و گلبن و پيروز او را به شهرت رسانيد و شعرش مورد توجه قرار گرفت . فرشيد يوسفى پژوهشگر و شاعر بلندپايه كرمانشاهى دربارهء او چنين مىگويد : « او يكى از شاعران خوب و پراحساس ديار ما بود و سالها وجودش شمع محفل و زينت‌بخش مجالس ادبى بوده است . »\r\nبهستا در آغاز شاعرى تخلّص محبّت را براى شعر خود برگزيد امّا بعد از اين تخلص چشم پوشيد و نام خانوادگى را تخلّص قرار داد . وى سرانجام در سال 1357 در تهران چشم از جهان هستى بربست و در همان شهر مدفون گرديد .\r\n\r\n","description":"","footnote":"","page_name":" 713 ","page_number":713},
  {"content":"\r\n\r\n\r\nنشان آزادگى\r\n عمرى گذشت و چون دل خود غافلم هنوز * اى واى من ! كه مانده به پاى دلم هنوز\r\nدل بىنصيب چون من و من بينوا چو دل * از دور زندگىست همين حاصلم هنوز\r\nكشتى به گل نشسته و از سر گذشت آب * من ، بىخبر چو موج پى ساحلم هنوز\r\nدر بزم عشق ، قصّهء خود گفته‌ام شبى * شمع زبان بريده‌ى هر محفلم هنوز\r\nگفتى : نشانه چيست ز آزادگى تو را ؟ * سرو ثمر نديده‌ى پا در گِلم هنوز \r\n\r\nقصّهء بىدرد\r\n غم زدانيت دگر گريه‌ى مستانه‌ى ما * خنده برچيده بساط از لب پيمانه‌ى ما\r\nشور و حالى نزند جوش دگر در دل مى * مستى افزون نكند ساقى جانانه‌ى ما\r\nمطربى نيست كه شورى به نوا انگيزد * مانده خالى ز طرب محفل رندانه‌ى ما\r\nهوس گوشه‌ى باغى و لب جوئى نيست * پاى در گل همه ماندند به ويرانه‌ى ما\r\nروزگاريست كه خورشيد گرفته‌ست و هنوز * مىزند طشت عبث اين دل ديوانه‌ى ما\r\nمىرسد مژده كه در كوچه‌ى ما آمده عيد * اى خدا ، گم نكند باز ره خانه‌ى ما\r\n« بهستا » تا كه زمان رو ننهد سوى بهى * قصّهء درد بخوانند از افسانه‌ى ما \r\n\r\nبت عيّار دگر\r\n بعد از اين دست من و دامن دلدار دگر * سر كوى دگر و سايهء ديوار دگر\r\nسر نهادن به خط حكم بتى همچو قلم * خط زدن بر سر نام تو و بسيار دگر\r\nسجده بردن بر محراب جمالى به نياز * جبهه سودن بره آينه رخسار دگر\r\nتو و آغوش تو ارزانى هر خودكامى * من و آرام من از همدمى يار دگر\r\nپيش ازين از تو سخن بود مرا هرچه كه بود * زين سپس هرچه بود از بت عيار دگر \r\n\r\n","description":"","footnote":"","page_name":" 714 ","page_number":714},
  {"content":"\r\n\r\n\r\nبىنشان\r\n تشنه‌لب سوختم و در نكشيدم جامى * با دلم ساختم و برنگرفتم كامى\r\nبىنشان ماندم و تيرم همه آمد به نشان * ننگى امّا نخريدم به هواى نامى\r\nآسمان سايه‌ى پرواز بلندم شد از آنك * چون كبوتر ننشستم به لب هر بامى\r\nبسته‌ام عهدى و روزى به وفا برخيزم * گرچه بگذشته ز دوران وفا ايامى\r\nروز و شب چون سر زلف تو به خود مىپيچم * آه اگر باز نيايد خبرى - پيغامى \r\n\r\nسايه مهر\r\n اى همه نوش لبت سُكر شراب * تلخكامى بس مرا زين شهد ناب\r\nتا گرفتى چشم از چشمم به قهر * مُرد ، ديگر جوش مستى در شراب\r\nچند با من مىستيزى همچو عمر * چند از من كى گريزى چون شباب\r\nصد بيابان تشنه مىسوزى مرا * اى فريباتر ز موج صد سراب\r\nسايه‌ى مهرت كمم از سر مباد * گرچه پايا ، نيست چون بام حباب\r\nتا چه روزى بينمت خاموش و سرد * اى به هر سويى گريزان چون شهاب\r\nآسمانِ جانم از ماهى تهى است * شعله‌ى سوزنده‌اى ، اى آفتاب \r\n\r\nدرياى اميد\r\n نمىدانم شدى جانانه‌ى كى * گل كى ، شمع كى ، پروانه‌ى كى\r\nچو مستى در مى كى جا گرفتى * لبت شد نوش كى پيمانه‌ى كى\r\nشراب عشق در جام كه كردى * شدى خود نغمه‌ى مستانه‌ى كى\r\nنگاه كى به رويت بوسه ريزد * گره گيرد ز مويت شانه‌ى كى\r\nبه صبح بخت كى پرتو فشانى * بتابى چون چراغ خانه‌ى كى\r\nبگو ، اى دُرّ درياى اميدم * عزيز كى شدى دردانه‌ى كى\r\nتو جان « بهستا » بودى دريغا * نمىدانم شدى جانانه‌ى كى \r\n\r\n","description":"","footnote":"","page_name":" 715 ","page_number":715},
  {"content":"\r\n\r\n\r\nافسانهء هستى\r\n مىكشد چشم سياهى تا سيه‌مستى مرا * مىزند برق نگاهى شعله بر هستى مرا\r\nلب نگز گر بوسه مىخواهى كه حالى دست عشق * ريخته در اين پياله لذت مستى را\r\nگر نشد تا پر گشايم بر سپهر افتخار * بس همينم كس نديده روى در پستى مرا\r\nآن سهى سروم ، كه در خصلت نمىبينم دمى * بشكند گر تندباد اين تهيدستى مرا\r\n« بهستا » در دل نشسته اشتياق نيستى * گرچه افسون مىكند افسانه هستى مرا \r\n\r\nغزل بهستا « 1 »\r\n هرچند شد ، ز زمزمه خاموش بهستا * هرگز نبود و نيست فراموش بهستا\r\nآرش تبار جان به تن تير داد و رفت * از عرصهء جهان غم آغوش بهستا\r\nهرگز نمرده - زنده و جاويد مانده است * چون موج‌خيز خون سياووش بهستا\r\nبر ما ، كه خارزادِ گلستانِ حسرتيم * خوابيد ، خوش به جامهء گلپوش بهستا\r\nبر كاروان شب‌زده‌ى شعر مردمى * شد تا سپيده رهرو و چاووش بهستا\r\nدر بازتاب درد ستمكش نكرد لب * يك لحظ هم ز زمزمه خاموش بهستا\r\nبا پيروى ، ز خواجهء شيراز كرده بود * عمرى ز خون تاك قدح - نوش بهستا\r\nدر شهربند حادثه شب را سحر نكرد * با انتظار صبح بناگوش بهستا\r\nگفتن نداشت با دهن بسته درد خلق * فرياد مىزد از غزلش جوش بهستا\r\nتا با ترانه زنده كند نام باريد * در پرده خواند گوشهء گلنوش « بهستا » \r\n\r\n\r\n","description":"","footnote":"\r\n( 1 ) - غزل فوق را شاعر توانا و نامور كرمانشاهى جليل قريشىزاده ( وفا ) درباره بهستا سروده است .\r\n","page_name":" 716 ","page_number":716},
  {"content":"\r\n\r\n\r\nبهرام ( 1337 )\r\nبهرام تركمان ، فرزند قربانعلى ، در سال 1337 هجرى شمسى در همدان پاى به جهان هستى گذاشت . تحصيلات خود را تا سطح كارشناسى ادبيّات فارسى ادامه داد ، ازآن‌پس به استخدام وزارت آموزش و پرورش درآمد و در دبيرستان‌هاى زادگاه خود به تدريس اشتغال ورزيد .\r\nبهرام چون از دوران كودكى به ورزش كشتى علاقه داشت ، در اين زمينه نيز فعاليت‌هايى از خود نشان داد و داراى مدرك مربّىگرى درجه يك و داورى در سطح ممتاز ملّى گرديد . به‌همين‌جهت دانشگاه بو على همدان از وجود او به عنوان مدرّس ورزش و مربّى كشتى استفاده مىكند .\r\nبهرام از دوران نوجوانى به شعر علاقه و دلبستگى داشت و از خواندن و حفظ اشعار بزرگان شعر و ادب فارسى لذّت مىبرد و چون از قريحهء شاعرى برخوردار بود ، به سرودن شعر پرداخت و در همهء قالب‌هاى شعر طبع‌آزمايى كرد ، امّا قالب غزل را بيشتر دوست دارد .\r\nبهرام در زمينهء تصنيف‌سازى و سرود نيز فعاليت‌هايى داشته و براى صدا و سيماى همدان و نيز با گويش محلّى مردم شهر خود اشعارى سروده است .\r\n\r\n","description":"","footnote":"","page_name":" 717 ","page_number":717},
  {"content":"\r\n\r\n\r\nپژواك ( سرود عاشقى )\r\n مرا از خاك تا افلاك ياد آر * به افلاك ار رسى ، از خاك ياد آر\r\nخدا را با « فريدون » كس بگويد * كه روز رفتهء « ضحّاك » ياد آر\r\nگهِ قوّت ، ضعيفان را نظر كن * گهِ شادى ، دل غمناك ياد آر\r\nعقاب تيزچنگ آسمان باش * از آن مرغى كه شد صد چاك ياد آر\r\nسپيدى نقش كوه تيره‌گون شد * كه از پاكان عالم پاك ياد آر\r\nسر « حلّاج » اگر بر دار ديدى * دلى از عشق حقّ بىباك ياد آر\r\nصراحى نعره در خونابه مىزد * الا اى باغبان ! از تاك ياد آر\r\nسرود عاشقى « بهرام » سر كن * ز فريادى كه شد پژواك ، ياد آر \r\n\r\nمرگ پلنگ\r\n شنيد ستم حديثى از لب يار * كه چون آيد به كوهستان شب تار\r\nبرآيد مَه به بام روزگاران * بتابد بر ستيغ كوهساران\r\nشود رخشنده چون رخسارهء ماه * به كوهستان پلنگى مىبرد راه\r\nهمه محو تماشا در خرام است * جمال مه به كُهساران تمام است \r\n\r\n","description":"","footnote":"","page_name":" 718 ","page_number":718},
  {"content":"\r\n\r\n چو صيّاد از پى صيدِ رميده * كنون بر تارك گردون رسيده\r\nغرورى در دلش مأوا گرفته * به سنگِ سخت و تيره جا گرفته\r\nهمه مبهوت آن مه در تمنّا * دل از كف داده اندر بحر سودا\r\nبه امّيدى كه آرد ماه در چنگ * به ناگه خيزد و پرّان از آن سنگ\r\nبه‌سوى آسمان تيره تازد * در اين سودا سر خود خيره بازد\r\nنيايد ماهِ زيبايش چو در چنگ * برآيد جان چو افتد بر سرِ سنگ\r\nبه خون رنگين كند دامان خود را * فدا سازد به جانان جانِ خود را\r\nطريق عاشقى جانا چنين است * دلِ عاشق ز مهجورى غمين است\r\nبرد ره عاشقان را سوى منزل * چو كشتى در اميد وصل ساحل\r\nدلِ ما از فراقِ يار تنگ است * به عالم مرگ ما ، مرگ پلنگ است \r\n\r\nجلوهء عشق\r\n باد صبا بر سر گلشن وزيد * غنچه به تن جامهء خضرا دريد\r\nجلوهء رخسارهء گل شد پديد * بلبل دل‌خسته فغان بركشيد\r\nآه مِن العشق و حالاته * احرق قلبى به حراراته\r\nشمع محبّت چو تجلّى نمود * هستى پروانه به يغما نمود\r\nچشم دل از گريه چو دريا نمود * بحر خروشان شده غوغا نمود\r\nآه مِن العشق و حالاته * احرق قلبى به حراراته\r\nيوسف مصرى چو به زندان نشست * پير فلك در غم هجران نشست\r\nعشق زليخا سوى عصيان نشست * آيت حقّ گشت و به قرآن نشست\r\nآه مِن العشق و حالاته * احرق قلبى به حراراته \r\n\r\n","description":"","footnote":"","page_name":" 719 ","page_number":719},
  {"content":"\r\n\r\n آن دگرى طالب دلدار شد * عين لقا گشت و برِ يار شد\r\nمست جمالت شد و هشيار شد * بانگ انا الحقّ زد و بر دار شد\r\nآه مِن العشق و حالاته * احرق قلبى به حراراته\r\nباز چو مجنون ره صحرا گرفت * خسته ز جان جانب ليلا گرفت\r\nغم به دل گمشدگان جان گرفت * وامق از آن محنت عذرا گرفت\r\nآه مِن العشق و حالاته * احرق قلبى به حراراته\r\nويس چه شد ، قصّهء رامين چه شد ؟ * شيخ « 1 » كه شد در رهت از دين چه شد ؟\r\nكوه‌كن اندر ره شيرين چه شد ؟ * دست به خون غرقهء گلچين چه شد ؟\r\nآه مِن العشق و حالاته * احرق قلبى به حراراته\r\nذرّه كه شد چرخ زنان در بَرت * شمس و ضحى شد ز قدوم درت\r\nهر دو يكى شد ازل و آخرت * سوخت سپند دوجهان مجمرت\r\nآه مِن العشق و حالاته * احرق قلبى به حراراته\r\nزد عَلَم عشق تو در دل الم * بر ورق دل زده حُسنت رقم\r\nفرق و تفاوت نكند بيش و كم * خواجه و مسكين ز تو در درد و غم\r\nآه مِن العشق و حالاته * احرق قلبى به حراراته \r\n\r\n\r\n","description":"","footnote":"\r\n( 1 ) - شيخ : منظور شيخ صنعان است\r\n","page_name":" 720 ","page_number":720},
  {"content":"\r\n\r\n بادهء وصلت همه در جام ما * پخته شود از تو همه خام ما\r\nمهر رخت محنتِ ايّام ما * آه و فغان بر لب « بهرام » ما\r\nآه مِن العشق و حالاته * احرق قلبى به حراراته \r\n\r\nدست‌ها . . .\r\nسُفره خاليست ز نان\r\nدست نان‌آور مرد ،\r\nديرگاهيست كه در زنجير است\r\nو در اين غربت و سرگردانى\r\nباز مىگردد مرد ،\r\nدر غروبى غمگين\r\nسوى آن خانهء نمناك و سياه\r\nدست‌هايش خالى\r\nمىزند حلقه به در\r\nمىدود طفلى چند\r\nپى استقبالش\r\nمىگشايد در را ،\r\nدست همدستانى\r\nشوق ديدار پدر در دست است\r\nدست‌هايش خالى\r\nمىكشد آهى سرد\r\nباز مىگردد مرد .\r\n\r\n","description":"","footnote":"","page_name":" 721 ","page_number":721},
  {"content":"\r\n\r\n\r\nبهراميان ( 1331 )\r\nعلى اكبر بهراميان ، فرزند عباسعلى ، در سال 1331 هجرى شمسى در شهرستان سميرم از مادر زاد ، تحصيلات ابتدايى را در زادگاهش به پايان برد ، ازآن‌پس براى ادامهء تحصيل راهى اصفهان شد و در سال 1351 از دبيرستان سعدى به دريافت مدرك ديپلم رياضى توفيق يافت و در سال 1352 به دانشگاه جندى شاپور اهواز ( شهيد چمران ) راه يافت و در رشتهء آمار و كامپيوتر به تحصيل پرداخت و فارغ التّحصيل شد و مدرك ليسانس گرفت .\r\nبهراميان از نظر نژادى بختيارى است كه مدّت چهارده سال است از زادگاهش مهاجرت كرده و در كرج سكونت اختيار نموده است و در سمت كارشناسى ارشد آمار و تحليل‌گر ليست در شركت‌ها و واحدهاى صنعتى تهران به كار اشتغال دارد .\r\nبهراميان از كودكى به شعر دلبستگى داشت و در دوران دانشجويى به انجمن‌هاى ادبى و شب‌هاى شعر اهواز مىرفت و از محضر اساتيدى چون هوشنگ عقيقى ( همايون كرمانشاهى ) كسب فيض مىكرد و پس از اتمام تحصيلات ، در تهران و كرج به محافل ادبى و انجمن‌هاى شعر روى آورد و چندى است كه از اعضاى ثابت انجمن ادبى ناصر خسرو كه با مسؤليت استاد ابراهيم ناعم اداره مىشود ، با نشريهء اين انجمن نيز همكارى نزديك دارد .\r\n\r\n","description":"","footnote":"","page_name":" 722 ","page_number":722},
  {"content":"\r\n\r\n\r\nمن ماندم\r\n فغان از درد تنهايى كه يك سر ماند و من ماندم * از اين غربت دو چشمم روز و شب تر ماند و من ماندم\r\nپياله بر زمين افتاد و از مى شد تهى ، امّا * نشان از دست ساقى روى ساغر ماند و من ماندم\r\nعروس شوق اندر حجلهء دل مرد از اين حسرت * سيه‌رَخت عزا همواره دربر ماند و من ماندم\r\nبه مستى آمدم با عشق هم‌بستر شوم آن شب * و ليكن عشق از من جست و بستر ماند و من ماندم\r\nبه زارى التماسش كردم ، امّا رفت از پيشم * ولى بر جاى او بوى معطّر ماند و من ماندم\r\nجوانى مفت از كف رفت و قدرش را ندانستم * غم جان‌سوز و احوال مكدّر ماند و من ماندم\r\nهمه رفتند و از آن صبحگاهان ناله مىكردم * ولى سلطان غم بيچاره مادر ماند و من ماندم\r\nهمه مكتوبه‌هاى عشق جان‌سوزم به يغما رفت * كتاب خاطرات تلخ دلبر ماند و من ماندم\r\nيكايك مىنوشتم دردهايم را از آن اوّل * قلم در دست من خالى ز جوهر ماند و من ماندم \r\n\r\nاى دل\r\n بنال امشب كه ماتم دارم اى دل * به لب ناله دمادم دارم اى دل\r\nهمه ياران به گردم جمع باشند * در اين محفل تو را گم كردم اى دل\r\nتبسّم نيست بر روى لبانم * كه چشمانى پر از غم دارم اى دل \r\n\r\n","description":"","footnote":"","page_name":" 723 ","page_number":723},
  {"content":"\r\n\r\n تو را گر گنج غم دادم عجب نيست * سخاوت‌ها چو حاتم دارم اى دل\r\nدلم خون از غم دل‌خونىام شد * كه من اين هر دو باهم دارم اى دل\r\nبگو بلبل به سير گل بيايد * كه گلزارى فراهم دارم اى دل\r\nز پاى افتاده ، نايم در بدن نيست * به پشتم كوهى از غم دارم اى دل\r\nبيا و سر به بالين من آور * كه ميل روى همدم دارم اى دل\r\nدم عيسى به طبعم كارگر نيست * شكايت پيش مريم دارم اى دل\r\nمرا با كى ز زخم دل نباشد * كه با روى تو مرهم دارم اى دل \r\n\r\nديدم كه كر بود\r\n گل را چه زيبا در جمال يار ديدم * آسوده دور از چشم‌هاى خار ديدم\r\nرفتم كه از زندان غم آزاد گردم * از پيش رو تا آسمان ديوار ديدم\r\nصد بار در بيدارىام تعبير گشتى * هرچند در خوابم تو را يك‌بار ديدم\r\nمن مردن احساس‌ها را ، آى مردم * باور كنيد اين روزها بسيار ديدم\r\nآن شب سياهى بر زمين شلّاق مىزد * مهتاب را در بسترش بيمار ديدم\r\nبا هركه گفتم درد دل ديدم كه كر بود * زين رو خموشى بهتر از گفتار ديدم\r\nازبس مرا راندى ز خود پيوسته اى عشق * خود را خجل همواره در انظار ديدم \r\n\r\n","description":"","footnote":"","page_name":" 724 ","page_number":724},
  {"content":"\r\n\r\n\r\nمىشكستى\r\n درخت دلم با تبر مىشكستى * تو نامهربان خشك و تر مىشكستى\r\nدلم را شكستى ، بماند ، و ليكن * چه مىشد غمم را ، اگر مىشكستى\r\nدرخت شبابم ز بن مىبريدى * ز شاخ و برش برگ و بر مىشكستى\r\nتو بر كهكشان‌ها نشان داده بودى * كه با يك اشاره قمر مىشكستى\r\nمن آن شب نگاهم پلاسيد بر در * چه مىشد نگاهم ز در مىشكستى\r\nخبر داده بودند تركم نمودى * تو اى كاش اينك خبر مىشكستى\r\nتو آخر ز عهدم چه بد ديده بودى * كه عهد مرا اين قدر مىشكستى\r\nمن از داغ گفتم كمر مىشكستم * تو از عشق گفتى شكر مىشكستى \r\n\r\nحرفهاى تازه\r\n شب حرف‌هاى تازه و كمياب مىزنيم * وقتى ستاره نيست به مهتاب مىزنيم\r\nامشب كنار بركه ، به همراه ماهتاب * با عكس روى ماه تو ، بر آب مىزنيم\r\nمىافكنيم لرزه بر اندام عكس ماه * با هر تلنگرى كه به مرداب مىزنيم\r\nبا شعرهاى عارى از آهنگ روزگار * صد تازيانه بر غزل ناب مىزنيم\r\nاى ناخدا ! نترس و بيا هرچه باد ، باد * با زورق شكسته به گرداب مىزنيم \r\n\r\nخانهء خورشيد\r\n مهتاب اگر تا پاسى از شب دير مىكرد * شب خانهء خورشيد را تسخير مىكرد\r\nآنجا غروب از فرط دلتنگى سرانجام * خورشيد را با قلّه‌ها درگير مىكرد\r\nدر آخرين سطر نگاهش ، نيز لبخند * احساس چشمى خسته را تحرير مىكرد \r\n\r\n","description":"","footnote":"","page_name":" 725 ","page_number":725},
  {"content":"\r\n\r\n دريادلى بر ساحلى اسرار مىجست * دريا پياپى موج را تفسير مىكرد\r\nتابوت خورشيد از فراز قلّه مىرفت * در سوك او رنگ افق تغيير مىكرد\r\nدر چشمه مىخيسيد عكس تشنه آن قدر * تا در زلال آب هم تأثير مىكرد\r\nوقتى كبوتر خون خود مىريخت بر خاك * هفت آسمان پرواز را تكبير مىكرد \r\n\r\nكلام پلنگ\r\n وقتى كه مىزنيد ز دل جار جنگ را * من مىروم كه نعل كنم اسب لنگ را\r\nيادم نمىرود پدرم را ، دو سال پيش * شرطى نمود و داد به دستم تفنگ را\r\nمن مانده‌ام ، چگونه بپويم شبانه روز * اين كوره‌راه صعب پر از تخته سنگ را\r\nپاييز مىسرود برايم به لحن باد * مرثيه‌هاى زرد درختى قشنگ را\r\nاى اهل نور از چمن سبز كوچ شب * كى مىكنيد خيمهء اين خلق تنگ را\r\nچندى است مرغ عزم برايم نخوانده است * با لهجه‌هاى كوه كلام پلنگ را \r\n\r\n","description":"","footnote":"","page_name":" 726 ","page_number":726},
  {"content":"\r\n\r\n\r\nبهمن ( 1314 )\r\nبهمن رضائى كه براى شعرش تخلّصى برنگزيده است ، من او را در اينجا با نام بهمن معرفى مىكنم در سال 1314 هجرى خورشيدى در يكى از روستاهاى فارس چشم به جهان گشود و در زادگاهش به تحصيل دانش پرداخت دورهء ابتدائى را در همان‌جا به پايان رسانيد و دوره دبيرستان را در شهرهاى يزد و اصفهان و شيراز به انجام رسانيد ازآن‌پس در دانشگاه آزاد شيراز به تحصيل ادامه داد امّا به علت فعاليت‌هاى حرفه‌اى نتوانست به انجام آن توفيق يابد .\r\nبهمن رضائى به علت علاقه و دلبستگى كه به كار عكاسى و فيلمبردارى داشت در اين رهگذر تلاش كرد و سفرى نيز به همين منظور براى تكميل اين فن به آمريكا رفت و دورهء تخصّصى آن را گذرانيد .\r\nبهمن رضائى شعر و شاعرى را از آغاز تحصيل در دبستان آغاز كرد و گاهى اشعارى مىسرود امّا هيچ‌گاه در پى گرفتن آن همت نگماشت در سال 1368 سرودن شعر را جدّى گرفت و نسبت به بهبود آن توجّه مبذول داشت و از مطالعه دواوين شعر شاعران غفلت ننمود و در راه اصلاح و بهبود شعر خود همت گماشت و از راهنمائى و ارشاد شاعران زبده بهره گرفت .\r\n\r\n","description":"","footnote":"","page_name":" 727 ","page_number":727},
  {"content":"\r\n\r\n\r\nشباب عمر\r\n رسيد عمر ، بپايان و چون شهاب گذشت * چنان گذشت ، تو گوئى ، كه همچو خواب گذشت\r\nشباب همچو سرابى بگشت ناپيدا * دمى دوروزهء عمرى ، كه با عتاب گذشت\r\nز هركه نقد جوانى و دل بپرسيدم * سكوت محض ، بلب بست و بىجواب گذشت\r\nگذشت و نيم نگاهى ، بسوى من ننمود * همى عجول و سراسيمه ، با شتاب گذشت\r\nز نامرادى دل ، بر سر دوراهى عمر * چنان شديم بغفلت ، كه چون سراب گذشت\r\nبه جستجوى پلى ، تا از آن گذر بكنم * شباب عمر ، چو ديوانه‌اى از آب گذشت \r\n\r\nتجديد پيمان\r\n روزى كه آئى در برم ، جان را به قربان مىكنم * از شكوهء دورى دو چشمم ژاله باران مىكنم\r\nبر پاى تو ريزم سرشك ، از ديدهء خونبار خود * از اشك خون‌بارم زمين را ، لاله باران مىكنم\r\nبا اشك خندد اين لبم ، كاگه نگردى از دلم * راز پريشانى خود را از تو پنهان مىكنم\r\nمن سايه‌بانى رنگ رنگ ، از برگ گلهاى قشنگ * ريزم بپايت تا بسر ، فرشى گلستان مىكنم \r\n\r\n","description":"","footnote":"","page_name":" 728 ","page_number":728},
  {"content":"\r\n\r\n عهدى دگر بندم برت ، مفتون بسازم من دلت * با عشق و پيوند وفا ، تجديد پيمان مىكنم\r\nگر آئى اندر محفلم ، كاشانه سازى در دلم * درد فراق و هجر را ، با عشق درمان مىكنم\r\nگر برفروزى خانه‌ام ، روشن كنى كاشانه‌ام * اين خانه و كاشانه را ، بهرت چو بستان مىكنم\r\nدلدار من گردى همى ، از دل زدائى هر غمى * غمخانهء دل را ز بُن ، بركنده ويران مىكنم\r\nاشعار عشق و دوستى ، بهرت سُرايم روز و شب * عشق و وفاى خويش را ، منقوش ديوان مىكنم\r\nزان پس كه پيشم آمدى ، بر قلب ريشم سر زدى * من بر رهت سر مىدهم ، هرچه كنى آن مىكنم \r\n\r\nرباعى\r\n ساقى مى خوشگوار كن در ساغر * آسوده نما مرا ز شور و از شر\r\nبر سوز درون من ، تو يك جرعه بريز * تا زنده كنى دور شبابم از سر\r\nيك جام ميى بخور برنگ ياقوت * تا وارهى از غم زمان فرتوت\r\nاين عمر دوروزه را غنيمت ميدان * پيش از كه كنند ، چراغ عمرت را فوت\r\nاندر دل من ، جز سر سوداى تو نيست * اندر لب من جز لب گوياى تو نيست\r\nدر مسجد و ميخانه و بتخانه و دير * كس نيست كه هركجاست جوياى تو نيست \r\n\r\n","description":"","footnote":"","page_name":" 729 ","page_number":729},
  {"content":"\r\n\r\n ديوانه مىشوم كه ندانم غم جهان * عاقل فسوس لحظهء ديوانه مىخورد\r\nاى دل دمى به حالت ديوانگى برو * تا غم مرا به لحظهء بيگانگى بَرَد\r\nدل را بدلى ده ، كه دلت را خواند * سر را برهى نه ، كه رهت را داند\r\nچون مهر و محبت شده اكسير زمان * دلدار كسى بشو ، كه قدرت داند\r\nيا رب ز غم جهان ، رهايم گردان * وز غصّه و اندوه ، جدايم گردان\r\nبا جرعهء مى مرا تو ديوانه‌نما * ديوانه و سرخوش از صفايم گردان\r\nاى در دل من سرّ هويدا ، همه تو * وى در سر من حلّ معمّا ، همه تو\r\nمن بر دَرِ درگهت ، بعذر آمده‌ام * عذرم بپذير ، عذر بخشا ، همه تو\r\nمن در عجبم ز هستى و سرّ وجود * كاندر دل من راز ره حقّ بگشود\r\nچون راه و طريق حقّ بگشتم همه عمر * آگاه شدم كه در سرم هيچ نبود\r\nاى ديده اگر سرشك برحق دارى * بر چشم و دلى خواهش مطلق دارى\r\nمنصور صفت از سر و از جان بگذر * گر در دل خود سرّ انا الحقّ دارى\r\nما باده خوريم و ترك دل نتوانيم * در وادى عشق يار سرگردانيم\r\nما در ره خود طريق حقّ را جوئيم * بر درگه او سرّ انا الحق خوانيم \r\n\r\n","description":"","footnote":"","page_name":" 730 ","page_number":730},
  {"content":"\r\n\r\n\r\nفهرست اشخاص\r\nآتش ، 15 ، 22 ، 29\r\nآتشى ، 36\r\nآتشى ، محمّد ، 36\r\nآتشى ، منوچهر ، 524\r\nآخوند خراسانى ، 682\r\nآذرپى ، 42\r\nآذرپى ، عبّاس ، 42\r\nآذرى ، 46\r\nآذرى ابو الحسن ، 46\r\nآرام ، 52 ، 53\r\nآرش ، 59\r\nآرمان ، 66 ، 67\r\nآزاد ، 71\r\nآزاد ، على محمّد ، 217\r\nآزادى ، چنگيز ، 71\r\nآژنگ ، 79 ، 80\r\nآژنگ ، نصر الله ، 79\r\nآشنا ، 87 ، 88 ، 93 ، 94 ، 100 ، 105\r\nآقا برارى ، فاطمه ، 608\r\nآقا ضياء عراقى ، 682\r\nآوا ، 111 ، 112 ، 119 ، 124\r\nآهى ، 131 ، 132\r\nآهى ، حسين ، 131\r\nابا عبد اللّه الحسين سيد الشّهداء عليه السّلام ، 359\r\nابراهيم‌زاده ، 138\r\nابراهيم ناعم ، 722\r\nابراهيمىراد ، على اكبر ، 138\r\nابن امين ، 144 ، 491\r\nابو الحسن ، 365 ، 648\r\nابو القاسم ، 633\r\nابو تراب ( ثقة الاعلام ) ، 297\r\nابو نصر فراهى ، 519\r\nاجتهادى ، 153 ، 154\r\nاجتهادى ، سيّد حسن ، 153\r\nاحتشامى ، خسرو ، 161\r\nاحد ، 167\r\n\r\n","description":"","footnote":"","page_name":" 731 ","page_number":731},
  {"content":"\r\n\r\nاحساس ، 175\r\nاحمد ، 138 ، 182 ، 187\r\nاحيا ، 194\r\nاختر ، 198\r\nاخوان ثالث ، مهدى ، 131 ، 132 ، 175 ، 369 ، 377 ، 426\r\nاخوان صفا ، 365\r\nادب ، 111 ، 202\r\nادبى ، رفعت ، 203\r\nادبى ، سيّد كاظم ، 202 ، 203\r\nاديب كسروى ، 463\r\nارجمند ، 154 ، 208 ، 209\r\nارجمند هاشمى ، سيّد محمّد ، 208\r\nاردلان ، 217 ، 218\r\nاردلان ، حسينعلى ، 217\r\nارژنگى ، 223 ، 224\r\nارژنگى ، فرهاد ، 224\r\nارژنگى ، هما ، 223\r\nازهر ، 231\r\nازهر ، سيّد مهدى ، 231\r\nاسرار ، 238 ، 239\r\nاسرافيلى ، 246\r\nاسرافيلى ، حسين ، 246\r\nاسفندقه ، 486\r\nاسلامى ، 253 ، 258\r\nاسلامى دولت‌آبادى ، رضا ، 258\r\nاسلامى ، على اصغر ، 253\r\nاسماعيل ، 659\r\nاسماعيلى ، 261 ، 262\r\nاسماعيلى ، رضا ، 261\r\nاسماعيلى ، عبد الرّحيم ، 583\r\nاسود ، 268 ، 269\r\nاشترى ، حاج مرتضى ، 278\r\nاشترى ، ميرزا عبّاس ، 278\r\nاشراق ، 283 ، 284\r\nاشراقى دستگردى ، احيا ، 194\r\nاشرف‌زاده ، طلعت ، 326\r\nاصفهانى ، ملا اسماعيل ، 238\r\nاصلان خان ، 310\r\nاعتصامى ، پروين ، 28 ، 124 ، 368 ، 691\r\nاعرابى ، 290 ، 291\r\nاعرابى ، حسن ، 290\r\nاعلامى ، 297 ، 298\r\nاعلامى ، شهناز ، 297\r\nافتخار الحكماء طالقانى ، ميرزا اسماعيل ، 614\r\nافسانه ، 304\r\nافسر ، 310 ، 319 ، 326\r\nافسون ، 331\r\nافكار ، 341\r\nافكار ، سيّد محمّد ، 341\r\nاكبر ، 246 ، 347 ، 348 ، 420 ، 640\r\nاكرامى ، 354\r\nاكرامىفر ، محمود ، 354\r\nبهاء الدّين ، 682\r\n\r\n","description":"","footnote":"","page_name":" 732 ","page_number":732},
  {"content":"\r\n\r\nالستى ، بانو بهجت الملوك ، 706\r\nالستى ، ميرزا يعقوب ، 706\r\nالهامى ، 358 ، 359 ، 365\r\nالهامى ، احمد بيك ، 358\r\nالهامى ، دكتر عبد الحسين ، 359\r\nالهامى ، عبد الحسين ، 365\r\nالهامى ، مهندس ابو الحسن ، 359\r\nالهه ، 368 ، 376\r\nالهى ، 383\r\nالهى قمشه‌اى ، مهديه ، 22\r\nامام حسين عليه السّلام ، 359\r\nامام على عليه السّلام ، 514\r\nامامى ، 94\r\nامامى ، مسعود ، 100\r\nامامى ، مصطفى ، 93\r\nامداد ، 390 ، 391\r\nامداد ، حسن ، 390\r\nامر اللّه ، 52\r\nاميد ، 398 ، 402 ، 409 ، 415 ، 416 ، 420 ، 426 ، 433\r\nاميد ، حسين ، 398\r\nاميدوارفر ، محمّد على ، 402\r\nاميدى ، 444 ، 450\r\nاميدى ، بهمن ، 450\r\nاميدى ، منوچهر ، 444\r\nامير ، 456 ، 457 ، 463 ، 466 ، 471 ، 472\r\nامير الكتاب ( ملك الكلامى ) ، 202\r\nامير حمزه ، 42\r\nاميرزاده ، اصغر ، 466\r\nامير مؤمنان على عليه السّلام ، 112\r\nامير نظام قراگوزلو ، 583\r\nاميرى ، 479 ، 480 ، 486\r\nاميريان ، باقر ، 479\r\nاميرى ، روح اللّه ، 456\r\nاميرى فيروزكوهى ، سيد عبد الكريم ، 131\r\nاميرى ، مرتضى ، 486\r\nامين ، 490\r\nامين ، آيت‌اللّه استاد سيّد علينقى ، 145 ، 144 ، 490 ، 491\r\nامين الشّريعه ، سيد حسن ، 144 ، 490\r\nامين ، پرفسور سيّد حسن ، 490 ، 145\r\nامين‌پور ، 499\r\nامين‌پور ، دكتر قيصر ، 498\r\nانصارى ، حجّة الاسلام ملّا سيف اللّه ، 583\r\nانور ، 506 ، 507\r\nانيس ، 514\r\nاورنگ ، 518 ، 519\r\nاورنگ ، محمود ، 518\r\nاوستا ، 713\r\nاولاد ، 523\r\nاولاد ، غلامحسن ، 523\r\nاوليايى ، 532\r\nاوليايى ، مصطفى ، 532\r\n\r\n","description":"","footnote":"","page_name":" 733 ","page_number":733},
  {"content":"\r\n\r\nايران ، 538 ، 539\r\nايرج ، 546\r\nايزدى ، 552 ، 553\r\nايمان ، 557\r\nبابا طاهر عريان ، 341\r\nباب‌الحوائجى ، 79\r\nبادكوبه‌اى ، آيت‌اللّه حاج شيخ حسين ، 409\r\nبادكوبه‌اى ، مصطفى ، 409\r\nباران ، 563\r\nباغچه‌اى ، ميرزا محمّد ، 297\r\nباقر ، 713\r\nباقرى ، 569\r\nباقرى ، ايران ، 538 ، 539\r\nباقرى ، هدايت ، 569\r\nباور ، 576\r\nبحرانى ، سيّده عذرا ، 569\r\nبحرى ، 583\r\nبختيارى ، داراب افسر ، 310\r\nبخرد ، 588\r\nبديع الممالك همدانى ، 706\r\nبديعى ، محمّد ، 706\r\nبراتى ، 596 ، 597 ، 602 ، 603\r\nبراتى ، حجّة الاسلام شيخ مهدى ، 596 ، 602\r\nبراتى ، محمّد تقى ، 602\r\nبراتى ، محمّد رضا ، 596\r\nبرارى ، 608\r\nبرنا ، 341\r\nبرهان ، 613 ، 614 ، 615 ، 620\r\nبرهان المحقّقين ، سيّد عبد اللّه ، 613\r\nبرهانى ، 625 ، 626\r\nبرهانى ، محمّد على ، 625\r\nبرهانى ، مهدى ، 625\r\nبستان ، 633\r\nبستان‌دوست ، محترم السادات ، 539\r\nبستان ، محمّد على ، 633\r\nبشير ، 640\r\nبشيريّه ، محمّد ، 640 ، 641\r\nبصر ، 648\r\nبصير ، 651 ، 652 ، 659 ، 660\r\nبصير ، حسن ، 651\r\nبقا ، 665 ، 666\r\nبقائى ، 673\r\nبقائى ، دكتر طيّبه سادات ، 673\r\nبلوكى ، 678\r\nبلوكى ، محمد تقى ، 678\r\nبلوهر ، 145\r\nبنى اسدى ، حاج على اصغر ، 284\r\nبهارى ، 691 ، 698 ، 699\r\nبهارى ، دكتر شهريار ، 698\r\nبهارى ، نصرت اللّه ، 691\r\nبهاء الدينى ، 688\r\nبهاء الدينى ، سيّد منيره ، 688\r\nبهبهانى ، سيمين ، 175 ، 377\r\nبهجت ، 706\r\n\r\n","description":"","footnote":"","page_name":" 734 ","page_number":734},
  {"content":"\r\n\r\nبهرام ، 717\r\nبهراميان ، على اكبر ، 722\r\nبهزاد ، 66 ، 176 ، 626\r\nبهزاد ، يد الله ، 112 ، 175\r\nبهستا ، محمّد على ، 713\r\nبهمن ، 727\r\nبىبى گوهر دختر حسين قلى خان ايلخانى ، 310\r\nبيدل ، 524\r\nبيكدلى ، امير ، 463\r\nپابلو نرودا ، 94\r\nپارسايى ، يد اللّه ، 52\r\nپرتو ، 176\r\nپرتو كرمانشاهى ، 175\r\nپرفسور يونكر ، 298\r\nپروانه ، 416\r\nپروفسور امين ، 491\r\nپورداود ، ابراهيم ، 187\r\nپوستچى ، احمد ، 659\r\nپويا ، ابراهيم ، 231\r\nپيامبر صلّى اللّه عليه و آله ، 15\r\nپيامبر اسلام صلّى اللّه عليه و آله ، 603\r\nپيامبر اكرم صلّى اللّه عليه و آله ، 365\r\nپيروز ، 713\r\nتبرزد ، عبّاس ، 523\r\nترابىزاده ، احمد ، 187\r\nتركمان ، بهرام ، 717\r\nتفرشى ( منتصر الملك ) ، سيّد خليل ، 202\r\nتى . اس . اليوت ، 94\r\nتيمورى ، افسانه ، 304\r\nجهانه ، على ، 420 ، 421\r\nحاج داداش ، 365\r\nحاج عظيم ، 583\r\nحاج ملّا مهدى ، 238\r\nحاج ملّا هادى سبزوارى ، 22\r\nحاجىپور ، ونوس ، 514\r\nحاجى مجتهد ، 153\r\nحاجيها ، الههء ( الهه ) ، 368\r\nحافظ ، 22 ، 36 ، 53 ، 59 ، 94 ، 133 ، 175 ، 198 ، 304 ، 347 ، 369 ، 376 ، 398 ، 426 ، 491 ، 625 ، 648 ، 666 ، 688 ، 691\r\nحبيب ، 167\r\nحجة الاسلام سيّد عباس ، 153\r\nحسن ، 194 ، 354\r\nحسن‌زادهء آملى ، 490\r\nحسين ، 368 ، 486 ، 651\r\nحسين بن على عليه السّلام ، 359\r\nحسينى ، سيد مهدى ، 688\r\nحشمت الممالك ، 588\r\nحشمت‌زاده ، 182\r\nحشمت ، عبد الرّحيم ، 182\r\nحشمتى ، احمد ، 182\r\nحضرت على بن حمزه عليه السّلام ، 182\r\nحكمت ، 589 ، 590\r\nحكمت ، حسنعلى ، 588\r\n\r\n","description":"","footnote":"","page_name":" 735 ","page_number":735},
  {"content":"\r\n\r\nحكمت ، على اصغر ، 589\r\nحكيم ابو القاسم فردوسى ، 94\r\nحكيم‌باشى ، حاج ميرزا محمّد ، 588\r\nحميدى ، 666\r\nحميدى ، جواد ، 665\r\nحيدر خان ، 310\r\nحيدر مظهر ، 506\r\nخائفى ، پرويز ، 524\r\nخديو ، 331\r\nخراسانى ، دكتر حسين ، 651\r\nخسرو و شيرين ، 235\r\nخليل ، 479\r\nخواجوى كرمانى ، 28\r\nخوانسارى ، ملّا على ، 283\r\nخيّام ، 175 ، 369\r\nخير اللّه ، 66\r\nداراب ، 311\r\nدانش‌پژوه ، شهروز ، 376\r\nداور ، على اكبر ، 589\r\nدشتى ، سيّد محمّد على ، 576\r\nدكتر اوليايى ، 533\r\nدكتر بكتاش ، 71\r\nدكتر بهزادى ، 369\r\nدكتر حميدى شيرازى ، 131 ، 132 ، 217 ، 175\r\nدكتر خانلرى ، 187\r\nدكتر شجيعى ، 187\r\nدكتر شعار ، جعفر ، 369\r\nدكتر صفا ، ذبيح اللّه ، 187\r\nدكتر صورتگر ، 187\r\nدكتر كيانورى ، 297\r\nدكتر مژده ، 187\r\nدكتر مصدّق ، 268\r\nدكتر معين ، 187\r\nدكتر نورانى ، 519\r\nدكتر نورانى وصال ، 187\r\nدليلى ، مژگان ، 563\r\nده‌بزرگى ، احد ، 167\r\nديوان بيكى ، 359\r\nديوان‌بيگى ، سيد احمد ، 552\r\nرادفر ، عبد الرضا ، 564\r\nرجائى ، خليل ، 187\r\nرستم ، 358\r\nرشتاك ، على ، 648\r\nرضائى ، بهمن ، 727\r\nرضا شاه پهلوى ، 518\r\nرضايى ، ايرج ، 506\r\nرفعت ، 66\r\nرهى معيّرى ، 175\r\nزندى ، عباس ، 706\r\nزين العابدين ، 326\r\nژندى ، محمود ، 298\r\nسالمى ، محمد كاظم ، 332\r\nسامانى ( موج ) ، خليل ، 450\r\nسبحانى ، 359\r\n\r\n","description":"","footnote":"","page_name":" 736 ","page_number":736},
  {"content":"\r\n\r\nسبزوارى ، حاج ملّا هادى ، 238 ، 614\r\nسبزوارى ، سيّد عبد الرّحيم ، 613\r\nسپنتا ، عبد الحسين ، 310\r\nسپهرى ، سهراب ، 377 ، 426\r\nسعدى ، 36 ، 53 ، 94 ، 175 ، 198 ، 376 ، 398 ، 426 ، 434 ، 688\r\nسلطانى ، حسينقلى خان ، 359\r\nسنايى ، 36\r\nسهيليان ، شيخ عباسعلى ، 278\r\nسهيلى ، مهدى ، 304\r\nسيد الشهداء عليه السّلام ، 365\r\nسيّد امين الشّريعه ، 614\r\nسيّد جمال الدّين اسدآبادى ، 444\r\nسيّد حسن ، 613\r\nسيّد عبّاس ، 231\r\nسيّد محمّد ، 383\r\nسيّد محمّد امين ، 576\r\nسيّد ميرزا ، 93\r\nسيّد يد اللّه ، 426\r\nسيلويا پلات ، 94\r\nشاكر ، رضا ، 673\r\nشاملو ، 463\r\nشاملو ، احمد ، 175 ، 377\r\nشاه‌عبّاس صفوى ، 682\r\nشايسته ، حسين ، 490\r\nشمس الاشراق ، 284\r\nشمس الاشراق ، محمد حسن ، 283\r\nشمسى فيسى ، 538\r\nشهرآشوب ، محمود ، 652\r\nشهريار ، 93 ، 175 ، 198\r\nشهنازى ، على اكبر خان ، 224\r\nشهيد چمران ، 722\r\nشيخ الاسلام ، ابو القاسم ، 682\r\nشيخ الاسلام عاملى ، آيت‌اللّه شيخ عبد الحسين ، 682\r\nشيخ بهاء الدّين عاملى ، 682\r\nشيخ حرّ عاملى ، 471\r\nشيدا ، 376\r\nشيروانى ، شكر اللّه ، 376 ، 564\r\nصائب ، 36 ، 67 ، 524\r\nصائب تبريزى ، 398\r\nصادق ، 466\r\nصالحى ، 88\r\nصالحى ، عبد اللّه ، 87\r\nصغرى ، 538\r\nضرغامى ، 269\r\nضرغامى ، فريدون ، 268\r\nطالقانى ، حاج آقا يحيى ، 490\r\nطباطبائى ، سيّد فضل اللّه ، 426\r\nطباطبائى ، 682\r\nطرفه ، ايمان ، 557\r\nظهير الدّينى ، سيّد عباس ، 105\r\nعاطفى ( آشفته ) ، يد اللّه ، 507 ، 176\r\nعاملى ، 472\r\n\r\n","description":"","footnote":"","page_name":" 737 ","page_number":737},
  {"content":"\r\n\r\nعاملى ، امير ، 471\r\nعاملى ، شيخ محمّد رضا ، 471\r\nعاملى ، شيخ مصطفى ، 683\r\nعبّاس ، 119\r\nعباسعلى ، 722\r\nعبد الحسين ، 71 ، 365\r\nعبد العلى ، 608\r\nعبد الوهّاب ، 124\r\nعبرت ، 614\r\nعربشاهى سبزوار ، 490\r\nعزيز خان ، 463\r\nعطّار ، 22\r\nعقيقى ، هوشنگ ، 722\r\nعلّامه طباطبايى ، 29\r\nعلوى ، حاج ميرزا حسين ، 614\r\nعلوى نيا ، سيد محمود ، 29\r\nعلى ، 105 ، 131 ، 161 ، 175 ، 258 ، 546\r\nعلى اكبر ، 390\r\nعلى بن موسى الرضا عليه السّلام ، 514\r\nعليزاده ، حسين ، 15\r\nعلى عليه السّلام ، 111\r\nعلى قلى ، 290\r\nعمرانى ، محمد رضا ، 119\r\nغلامحسين خان ، 217\r\nفايق ، 278\r\nفتوحى قيام ، محسن ، 651\r\nفرج اللّه ، 523\r\nفرّخ زاد ، پوران ، 539\r\nفرخ زاد ، فروغ ، 175 ، 368 ، 377 ، 426\r\nفرّخى يزدى ، 268\r\nفردوسى ، 36 ، 42 ، 304 ، 435 ، 691\r\nفروزانفر ، 187\r\nفروغى ، 518\r\nفروغى ( ذكاء الملك ) ، محمّد على ، 518\r\nفرهنگ ، 518\r\nفره‌وشى ، دكتر بهرام ، 699\r\nفسايى ، حاج ميرزا حسن ، 588\r\nفضل الله ، 538\r\nفكور ، 284\r\nفكور يزدى ، آيت‌اللّه شيخ محمد ، 283\r\nقاضى مير عبد الحميد ، 202\r\nقبادى ، ايرج ، 546\r\nقربانعلى ، 717\r\nقريشىزاده ( وفا ) ، جليل ، 66 ، 112\r\nقنبر ، 36\r\nقنبرى تبار ، الهه ( الهه ) ، 376\r\nكازرونى ، شيخ محمد خان ، 552\r\nكازرونى ، كلب‌على خان ، 552\r\nكاشف ، 589\r\nكاظم الحسينى ، 202\r\nكاكائى ، عبد الجبّار ، 688\r\nكامران ، 706\r\nكمره‌اى ، ملّا على اصغر ، 283\r\nكنگاورى ، 46\r\n\r\n","description":"","footnote":"","page_name":" 738 ","page_number":738},
  {"content":"\r\n\r\nكوشا ، شيخ محمّد على ، 347\r\nكوماسيان ، 348\r\nكوماسيان ، على اكبر ، 347\r\nكيخسروى ، 688\r\nكيهانى ، 112\r\nكيهانى ، ايرج ، 111\r\nگلبن ، 713\r\nگوهرزاى ، سعيد ، 198\r\nگوهرزاى ، محمد حسين ، 398\r\nلاهوتى ، ابو القاسم ، 359 ، 365\r\nلطفى ، طاهرهء ، 331\r\nماشاءالله ، 563\r\nمجاهدى ( پروانه ) ، محمّد على ، 597 ، 602 ، 416 ، 688\r\nمجد امجد الاطباء ، حسن ، 433\r\nمجد ، اميد ، 433 ، 434 ، 435\r\nمجد ، باقر ، 433\r\nمحبّت ، جواد ، 175\r\nمحبّت ، محمد جواد ، 376 ، 564\r\nمحسن ، 688\r\nمحمّد ، 79 ، 261 ، 506 ، 187\r\nمحمّد امين ، 557\r\nمحمّد بن جعفر عليه السّلام ، 682\r\nمحمّد تقى ، 471\r\nمحمّد حسين ، 198 ، 415 ، 444 ، 471\r\nمحمّدى بندرى ، عليرضا ، 59\r\nمحمّدى بندرى ، محمد ، 59\r\nمحمود ، 268 ، 698\r\nمحى الدّين ، 22\r\nمدرّس رضوى ، 187\r\nمراد ، 498\r\nمرادى ، 376\r\nمرتضى خان ( شجاع لشكر ) ، 217\r\nمروّجى ، حسن ، 678\r\nمستشار على ، 365\r\nمستوفى ، سيّد جعفر ، 202\r\nمستوفى ، عبد اللّه ، 589\r\nمشفق ، 87 ، 713\r\nمشيرى ، حاج حسن ، 359\r\nمظلوم‌زاده ، محمّد مهدى ، 154\r\nمعرفت ، افسر ، 319\r\nمعرفت ، مرتضى ، 319\r\nمعصومى ، آيت‌الله آخوند ملا على ، 665\r\nمقدس‌زاده ، سيّد محمّد ، 311\r\nملّا ابراهيم ، 569\r\nملّا محمّد ، 283\r\nملّا محمّد رضا ، 283\r\nملك محمّد ، 347\r\nمنتظرى ، 67\r\nمنتظرى ، حشمت اللّه ، 66\r\nمنشى كاشانى ، محمود ، 112\r\nمنصور حلّاج ، 326\r\nموحّديان قمى ، محمّد ، 415\r\nمولانا ، 22 ، 94 ، 304 ، 426\r\n\r\n","description":"","footnote":"","page_name":" 739 ","page_number":739},
  {"content":"\r\n\r\nمولاى متقيان على عليه السّلام ، 311\r\nمولوى ، 175 ، 326\r\nمهدوى ( خديو ) ، كيومرث ، 421 ، 451 ، 577 ، 331\r\nمهدى الهى قمشه‌اى ، 22\r\nمهران ، 706\r\nمهرزاد ، 626\r\nميرزا ابو القاسم ، 518\r\nميرزا ابو طالب ، 297\r\nميرزا احمد بيك ، 365\r\nميرزا احمد على ، 588\r\nميرزا تقى خان امير كبير ، 409\r\nميرزادهء عشقى ، 268\r\nميرزا سيّد جواد ، 588\r\nميرزا شفيع وصال ، 518\r\nميرزا على خان ، 111\r\nميرزاى قمى ، 415\r\nميرقاسمى ، سيد ابو القاسم ، 383\r\nميرمنصورى ، دكتر سيّد برهان الدّين ، 620\r\nمؤمنى ، سيد محمّد حسين ، 124\r\nنادرپور ، نادر ، 175\r\nناصح ، 67\r\nناصر خسرو ، 426 ، 722\r\nناصرى ، دكتر سادات ، 131 ، 132\r\nناهيد ، 706\r\nنايينى ، ميرزا على رضا ، 297\r\nنصر اللّه ، 331 ، 532\r\nنوا ، جعفر ، 278\r\nنوح ، 87\r\nنوروز على ، 691\r\nنورى ، شيخ حسن ، 597 ، 602\r\nنورى ، ملّا على ، 238\r\nنورى ، يد اللّه ، 175\r\nنيز ، 434\r\nنيما ، 175 ، 377 ، 426\r\nوحشى بافقى ، 304 ، 376\r\nوفا ، 66\r\nوقار السّلطنه ، 518\r\nهمايون كرمانشاهى ، 722\r\nهنرور ، غلامحسين ، 319\r\nيار محمّد خان ، 235\r\nيد الله ، 46\r\nيوسفى ، فرشيد ، 506 ، 713\r\nيوشيج ، نيما ، 42\r\n\r\n","description":"","footnote":"","page_name":" 740 ","page_number":740},
  {"content":"\r\n\r\n\r\nفهرست اماكن\r\nآباد ، 523 ، 569\r\nآبادان ، 376 ، 557\r\nآباده شيراز ، 100\r\nآب پران ، 235\r\nآرامگاه بابا طاهر ، 341\r\nآشتيان ، 28\r\nآلمان شرقى ، 298\r\nآمريكا ، 626 ، 698 ، 727\r\nآناهيتا ، 235\r\nابن بابويه ، 518\r\nاتحاد جماهير شوروى ، 359\r\nاتّحاد جماهير شوروى ، 359\r\nاداره كل فرهنگ و ارشاد اسلامى اصفهان ، 161\r\nادارهء تلگراف بين المللى خراسان ، 208\r\nاراك ، 42 ، 409 ، 538\r\nاردكان ، 673\r\nاردكان يزد ، 633 ، 648\r\nاروپا ، 297\r\nاروميه ، 326\r\nاسدآباد همدان ، 444\r\nاسفراين خراسان ، 354\r\nاسكندرى ، 298\r\nاسلام‌آباد ، 235\r\nاسلام‌آباد غرب ، 304\r\nاصفهان ، 36 ، 93 ، 161 ، 238 ، 278 ، 297 ، 311 ، 326 ، 358 ، 518 ، 660 ، 722 ، 727\r\nافغانستان ، 354\r\nاقليد فارس ، 402\r\nانتشارات آتروپات ، 162\r\nانتشارات بهينهء تهران ، 161\r\nانتشارات پرسش چاپ قم ، 162\r\nانتشارات سازمان رفاهى تفريحى شهردارى اصفهان ، 162\r\nانتشارات شركت كتاب‌سراى تهران ، 161\r\nانتشارات نويد شيراز ، 100\r\nانجمن ادبى امير كبير ، 451\r\nانجمن خوشنويسان ايران ، 290\r\nانجمن خوشنويسان قم ، 290\r\n\r\n","description":"","footnote":"","page_name":" 741 ","page_number":741},
  {"content":"\r\n\r\nانجمن شعراى ايران ، 451\r\nانگلستان ، 490\r\nاهواز ، 22 ، 722\r\nايران ، 67 ، 80 ، 208 ، 224 ، 239 ، 246 ، 297 ، 298 ، 331 ، 420 ، 471 ، 491 ، 552 ، 666\r\nايلام ، 72 ، 420\r\nبابا يادگار ، 235\r\nبازار قيصريه ، 235\r\nباغ ظلمات ، 234\r\nباغ فلاحت ، 235\r\nبختيارى ، 311\r\nبروجرد ، 433\r\nبقعهء مالك سنقر ، 234\r\nبم ، 269\r\nبمبئى ، 519\r\nبوشهر ، 552 ، 576\r\nبهبهان ، 358\r\nبهشت زهرا ، 665\r\nبيارجمند ، 194\r\nبيجار گرّوس كردستان ، 347\r\nبيستون ، 234\r\nبيكدلىها ، 463\r\nپاريس ، 666\r\nپاوه ، 235\r\nپونگله ، 235\r\nتاريكه‌بازار ، 235\r\nتبريز ، 198 ، 246 ، 398 ، 490\r\nتفرش ، 202\r\nتكيه معاون ، 235\r\nتنكابن ، 124\r\nتويسركان ، 358\r\nتهران ، 22 ، 42 ، 66 ، 71 ، 79 ، 87 ، 100 ، 105 ، 131 ، 144 ، 153 ، 187 ، 202 ، 208 ، 209 ، 217 ، 218 ، 223 ، 261 ، 268 ، 269 ، 284 ، 297 ، 331 ، 365 ، 368 ، 383 ، 434 ، 450 ، 463 ، 466 ، 486 ، 490 ، 498 ، 514 ، 518 ، 538 ، 552 ، 557 ، 576 ، 588 ، 589 ، 648 ، 665 ، 678 ، 682 ، 691 ، 698 ، 713 ، 722\r\nچاپرزور ، 235\r\nچشمه روضان ، 234\r\nچقاخور ، 310\r\nچلمران كوهى ، 234\r\nچمچال ، 234\r\nچهار محال و بختيارى ، 463\r\nحرم مطهر عبد العظيم عليه السّلام ، 144\r\nخارك ، 420\r\nخانقاه نعمت‌اللّهى ، 71\r\nخاورميانه ، 491\r\nخراسان ، 238 ، 258\r\nخرمشهر ، 291\r\nخضر الياس ، 234\r\nخضر زنده ، 234\r\n\r\n","description":"","footnote":"","page_name":" 742 ","page_number":742},
  {"content":"\r\n\r\nخليج فارس ، 491\r\nخمين ، 283 ، 450\r\nداراب ، 52\r\nدار الفنون تهران ، 625\r\nدالاهو ، 235\r\nدانشسراى راهنمايى تحصيلى اهواز ، 390\r\nدانشسراى راهنمايى تحصيلى شيراز ، 390\r\nدانشسراى عالى تهران ، 390\r\nدانشسراى عشايرى فارس ، 390\r\nدانشكده حقوق و تكنولوژى گلاسگو ، 491\r\nدانشكدهء ادبيات شيراز ، 187\r\nدانشكدهء علوم ، 71\r\nدانشكدهء فنى مترو تهران ، 409\r\nدانشگاه آزاد اسلامى واحد تهران ، 368\r\nدانشگاه آزاد شيراز ، 727\r\nدانشگاه اصفهان ، 659\r\nدانشگاه برلن شرقى ، 298\r\nدانشگاه بو على همدان ، 717\r\nدانشگاه پليس ، 66\r\nدانشگاه تهران ، 15 ، 79 ، 433 ، 434 ، 490 ، 498 ، 532\r\nدانشگاه جندى شاپور اهواز ، 722\r\nدانشگاه شيراز ، 319 ، 402\r\nدانشگاه صنعتى امير كبير ، 434\r\nدانشگاه علّامه طباطبايى ، 261\r\nدانشگاه گلاسكو ، 490\r\nدانشگاه مشهد ، 409\r\nدانشگاه نيومكزيكو ، 320\r\nدبستان پهلوى خمين ، 283\r\nدبيرستان البرز ، 490\r\nدبيرستان بنت الهدى ، 608\r\nدبيرستان بو على همدان ، 698\r\nدبيرستان حاج قوام ، 187\r\nدبيرستان حكيم نظامى ، 290 ، 463\r\nدبيرستان سعدى ، 722\r\nدبيرستان سلطانى ، 187\r\nدبيرستان مروى ، 79 ، 463\r\nدبيرستان هراتى ، 93\r\nدربند صحنه ، 234\r\nدزفول ، 420 ، 498 ، 682\r\nدليگان ، 36\r\nدورو فرامان ، 235\r\nدينور ، 235\r\nراز شيخان ، 234\r\nرامسر ، 383\r\nرسالهء رجعت ، 614\r\nرشت ، 620\r\nروانسر ، 235\r\nرود الوند ، 235\r\nرودسر ، 466\r\nروستاى اميريّه ، 283\r\nروستاى دستگرد شاهرود ، 194\r\n\r\n","description":"","footnote":"","page_name":" 743 ","page_number":743},
  {"content":"\r\n\r\nروستاى دهرم ، 569\r\nروستاى دهرم فيروزآباد فارس ، 523\r\nروستاى صغاد ، 100\r\nروستاى فرنق ، 450\r\nروستاى مشك‌آباد ، 538\r\nروستاى ورآباد ، 283\r\nروستاى هزاوه ، 409\r\nروسيه ، 208\r\nرى ، 144\r\nريجاب ، 235\r\nسارى ، 523\r\nسبزوار ، 144 ، 238 ، 258 ، 490 ، 491 ، 613 ، 614 ، 678\r\nمسجد عماد الدّوله ، 235\r\nسراب باران ، 235\r\nسراب حولى ، 234\r\nسراب سرنشور ، 235\r\nسراب سعيد كرمانشاه ، 546\r\nسراب قنبر ، 234\r\nسراب كرند ، 235\r\nسراب نيلوفر ، 234\r\nسراب هشيلان ، 235\r\nسراب ياورى ، 234\r\nسرتخت سنگى هرسين ، 234\r\nسمنان ، 87\r\nسميرم ، 722\r\nسنقر ، 72 ، 456 ، 457\r\nسنندج ، 217\r\nسيستان ، 53\r\nشوشتر ، 498\r\nشهردارى تهران ، 450\r\nشهرستان پاوه ، 234\r\nشهسوار ، 124\r\nشيراز ، 22 ، 28 ، 167 ، 182 ، 187 ، 238 ، 319 ، 390 ، 402 ، 518 ، 519 ، 523 ، 524 ، 552 ، 553 ، 576 ، 588 ، 589 ، 727\r\nصحنه ، 46\r\nصنايع چرم همدان ، 253\r\nطاق بستان ، 234\r\nطايفهء بختيارى ، 310\r\nطايفهء پاتى لرستان ، 310\r\nطبس ، 433 ، 523\r\nعامل ، 471\r\nعراق ، 239\r\nغار آهنگران ، 235\r\nغار قورى قلعه ، 235\r\nغار كاوات ، 234\r\nفارس ، 518\r\nفاضل تونى ، 234\r\nفرانسه ، 666\r\nفرهنگسراى خاوران ، 188\r\nفسا ، 569\r\n\r\n","description":"","footnote":"","page_name":" 744 ","page_number":744},
  {"content":"\r\n\r\nفيروزآباد فارس ، 569 ، 576\r\nقزوين ، 471 ، 472\r\nقصر شيرين ، 72 ، 235\r\nقلاجه ، 235\r\nقلهء پراو ، 234\r\nقم ، 124 ، 284 ، 290 ، 415 ، 426 ، 463 ، 464 ، 490 ، 596 ، 608 ، 659 ، 660 ، 688\r\nكارخانهء ايران تاير ، 246\r\nكارخانهء ذوب آهن اصفهان ، 36\r\nكازرون ، 52 ، 153 ، 479\r\nكازرون فارس ، 552\r\nكاشان ، 29 ، 119\r\nكاليفرنيا ، 626\r\nكاووس صحنه ، 234\r\nكبودرآهنگ همدان ، 583\r\nكرج ، 722\r\nكرمان ، 153 ، 238 ، 563 ، 625\r\nكرمانشاه ، 15 ، 46 ، 66 ، 71 ، 72 ، 111 ، 175 ، 231 ، 234 ، 235 ، 268 ، 304 ، 358 ، 359 ، 365 ، 376 ، 456 ، 457 ، 506 ، 563 ، 713\r\nكليايى ، 456 ، 457\r\nكمره ، 283\r\nكنگاور ، 46 ، 234\r\nكيش ، 290\r\nگتونه ، 498\r\nگرگان ، 138 ، 194\r\nگورستان بىبى دختران ، 553\r\nگهواره ، 235\r\nگيلان ، 466\r\nلبنان ، 471\r\nلرستان ، 310\r\nلنگرود ، 59 ، 466\r\nمازندران ، 124 ، 383\r\nمحله سيدان ، 290\r\nمحلّهء بازار كازرون ، 479\r\nمحلّهء فخاران ، 479\r\nمدرسه « شرف » تهران ، 620\r\nمدرسهء آليانس ، 208\r\nمدرسهء آليانس فرانسه ، 202\r\nمدرسهء دارالشّفاء ، 284\r\nمدرسهء دار الفنون ، 434\r\nمدرسهء شعاعيّه ، 589\r\nمدرسهء منصوريه ، 588\r\nمركز عالى آموزش گيلان ، 466\r\nمسجد آدينه ، 235\r\nمسجد پامنار سبزوار ، 614\r\nمسجد جامع تهران پارس ، 490\r\nمسجد خاتم الانبياء تهران ، 144\r\nمسكو ، 359\r\nمشهد ، 202 ، 354 ، 433 ، 486\r\nمشهد مقدّس ، 208 ، 238\r\nمعبد آناهيتا ، 46\r\n\r\n","description":"","footnote":"","page_name":" 745 ","page_number":745},
  {"content":"\r\n\r\nمهاباد ، 420\r\nمهريز ، 426\r\nنائين ، 426\r\nنايين ، 297\r\nنجف اشرف ، 284 ، 434 ، 665 ، 682\r\nندوشن ، 426\r\nنهاوند ، 433\r\nنيشابور ، 433\r\nواجارگاه ، 466\r\nورامين ، 187\r\nويس نازار ، 234\r\nهفت چشمه ، 234\r\nهمدان ، 46 ، 79 ، 202 ، 208 ، 217 ، 253 ، 341 ، 444 ، 583 ، 589 ، 640 ، 651 ، 665 ، 691 ، 698 ، 706 ، 717\r\nهند ، 161 ، 224\r\nهندوستان ، 552\r\nهنرستان صنعتى تبريز ، 456\r\nهونه‌گان سميرم سفلى ، 161\r\nيزد ، 426 ، 673 ، 727\r\n\r\n","description":"","footnote":"","page_name":" 746 ","page_number":746},
  {"content":"\r\n\r\n\r\nفهرست كتابها\r\nآب و آينه ، 100\r\nآبى احساس ، 427\r\nآتش اهورايى ، 138\r\nآتش در خيمه‌ها « اشعار عاشورايى » ، 246\r\nآخرين قطره‌هاى اشك ، 421\r\nآشنايى با علوم قرآنى ، 533\r\nآفتو جنگ شيراز ، 168\r\nآنچه در زمينه و صحنه است ، 153\r\nآينه ، 589\r\nآينه‌هاى ناگهان ، 499\r\nاخلاق امينى ، 491\r\nاخلاق امينى ( امين الشريعة ) ، 491\r\nاربعين حديث ، عشرهء كامله ، 145\r\nارجوزه‌اى در علم رجال ، 145\r\nاز تلخ و شاد وطنم ، 269\r\nاز مضراب تا محراب ، 161\r\nاسرار نماز و ادعيهء قرآن ، 145\r\nاشك شمع ، 533\r\nاصول انشاء و نويسندگى ، 79\r\nاطلاعات جوانان ، 153\r\nافسانه اصفهان آبى ، 162\r\nافكار و آثار حاج ملّا هادى سبزوارى ، 491\r\nاقيانوس خروشان ، 533\r\nالموازين ، 46\r\nامشب صداى تيشه ، 162\r\nاملاى زبان فارسى ، 391\r\nاميد ايران ، 153 ، 450\r\nانجمن‌هاى ادبى شيراز از اواخر قرن دهم تا به امروز ، 391\r\nاندرزنامه ، 359\r\nانسان‌شناسى عملى ، 699\r\nانسان‌شناسى نظرى ، 699\r\nانگشتر الماس ( دو جلد ) ، 398\r\nباغ آتش ، 524\r\nباغ ارم ، 359\r\nباغ فردوس ، 359\r\n\r\n","description":"","footnote":"","page_name":" 747 ","page_number":747},
  {"content":"\r\n\r\nباغهاى چوبى ، 162\r\nبانگ رحيل يا درآىدرآى ، 391\r\nبحر الأمين ، 583\r\nبحور شعر فارسى ، 132\r\nبرات بهشت ، 597\r\nبررسى چهرهء ضحّاك در شاهنامهء فردوسى ، 410\r\nبرگى از تاريخ ادبيات ايران ، 491\r\nبستان قائم ، 359\r\nبعد از بهار و نيما ، 625\r\nبُعد چهارم ، 699\r\nبهارستان جامى ، 106\r\nبهار و تكه مهتاب ، 524\r\nبه قول پرستو ، 499\r\nبىبال پريدن ، 499\r\nبيوه‌زن ، 209\r\nپرتو عشق ، 640\r\nپرنيان ملكوت از ياد رفته ، 125\r\nپرواز عاشقان ، 224\r\nپرورش فكرى و جاودانگى ، 699\r\nپشت سال‌هاى فراموشى ( شعر ) ، 138\r\nپنجرهء نور ، 168\r\nتاريخ سبزوار ، 145 ، 491\r\nتاريخ سياسى و ادبى آذربايجان ، 398\r\nتاريخ شكنجه در ايران باستان ، 625\r\nتاريخ فرهنگ آذربايجان ، 398\r\nتاريخ و جغرافياى گيتى و تعليمات اجتماعى در 9 جلد ، 391\r\nتجربه تانترا ، 224\r\nتحقيق و تصحيح كتاب بدائع الملح « نواهاى نمكين » صدر الافاضل خوارزمى ، 533\r\nتحوّل علم حديث ، 533\r\nتذكرهء سخنوران بيهق ، 678\r\nتذكرهء شعراى معاصر دههء اوّل انقلاب ، 533\r\nترانه فرشتگان ، 491\r\nترجمهء بخش حافظ نامهء ديوان شرقى ، 133\r\nترش و شيرين ، 398\r\nتست زبان انگليسى ، 79\r\nتصحيح ديوان كامل بهائى در كلام ، 133\r\nتصحيح ديوان كامل بيدل به همراه فهرست كامل عروضى غزل‌ها ( چاپ 1376 ) ، 133\r\nتصحيح كامل معيار الاشعار خواجه نصير طوسى ، 132\r\nتصحيح و تحشيه ديوان حاج ملّا هادى سبزوارى ، 491\r\nتعليقات و حواشى بر درّه نجفى ، 132\r\nتعليمات مدنى براى دبستان‌ها ، 391\r\nتفريحات علمى ، 398\r\nتكرار تاريخ ، 533\r\nتلماك ، 79\r\nتنفّس صبح ، 499\r\nتولّد در ميدان ، 246\r\n\r\n","description":"","footnote":"","page_name":" 748 ","page_number":748},
  {"content":"\r\n\r\nتومورهاى خوش‌خيم گردن ، 699\r\nتهران مصوّر و روشنفكر ، 153\r\nجرّاحى جذام ، 699\r\nجريان بخشايندهء دانا ، 224\r\nچشمهء خورشيد ( مجموعه شعر ) ، 145\r\nچيستان ، 79\r\nحاشيه‌اى بر كفاية الاصول ( سه جلد ) ، 683\r\nحاشيه بر ارث شرح لمعهء شهيدين ، 133\r\nحاشيه بر شرح نظام ( عربى ) ، 145\r\nحاشيه بر شوارق ( عربى ) ، 145\r\nحديقة الشعراء ، 552\r\nحديقة الشعراء ، 358\r\nحركت جوهرى ، 699\r\nحسن منظر ، 359\r\nحسن‌نامه ، 552\r\nحسينيه ، 365\r\nحقوق بشر و كثرت‌گرائى دينى ، 491\r\nحقوق بيمهء دريائى ، 491\r\nحقوق زن در ايران و اسلام ، 491\r\nحواشى ديوان فيضى اگره « به غلط دكنى » فرهنگ اصطلاحات بديعى ، 133\r\nحواشى و تعليقات و تصحيح المعجم شمس قيس ، 132\r\nخاطرات و خطرات سفر مصر ، 491\r\nخداشناسى و اعتقادات اسلامى ، 145\r\nخداى درويش ، 71\r\nخلاصة التواريخ ، 145\r\nخلوت انس ، 66\r\nخيام‌شناسى ، 132\r\nداروين ، 79\r\nداستان دختران سپهر ( چهار جلد ) ، 398\r\nداستان فريدون ، 391\r\nداستان‌هاى راست ، 168\r\nدانش زنتيك ، 79\r\nدر آينهء شقايق ، 168\r\nدر جبهه‌ها ، 533\r\nدر سايهء ذو الفقار « اشعار مربوط به دفاع مقدس » ، 246\r\nدرسى از تصوّف ، 71\r\nدر طليعهء خورشيد ، 533\r\nدر كوچه باغ زلف ( اصفهان در شعر صائب ) ، 161\r\nدر كوچهء آفتاب ، 499\r\nدر معبد گل‌هاى ياس ، 94\r\nده سوره از قرآن براى دبستان‌ها ، 391\r\nديوان اشعار ، 145\r\nديوان انور ، 507\r\nديوان بخرد ، 590\r\nديوان بهاء الدّينى ، 683\r\nديوان حافظ ، 188 ، 347\r\nديوان حكيم ناصر خسرو ، 369\r\nديوان سيد عبد اللّه برهان ، 614\r\n\r\n","description":"","footnote":"","page_name":" 749 ","page_number":749},
  {"content":"\r\n\r\nديوان طه ، 491\r\nذخيرة الابرار ، 145\r\nراز دير زيستن ، 699\r\nراهنماى آثار تاريخى فارس ، 391\r\nراهنماى ادارى ، 209\r\nرساله در تجويد ، 145\r\nرساله در علم اعداد ، 145\r\nرسالهء مشكاة الضّياء ، 614\r\nرسالهء منظوم تصوّف و صوفى ، 71\r\nرسم الخطّ امير ، 472\r\nروايت نور ، 168\r\nروح در قلمرو فلسفه ، 79\r\nروزنامه آذرنگ ، 46\r\nروشن‌تر از خورشيد ، 125\r\nروضه‌خوانى در خانه‌هاى نوساز ، 491\r\nرهرو راه دلى ، 538\r\nريحانه ، 421\r\nزندانيان سياسى غرب ، 46\r\nزندگانى حضرت زينب عليها السّلام ، 533\r\nزندگىنامهء پروين اعتصامى ، 410\r\nزندگىنامهء خواجه حافظ ، 410\r\nزندگىنامهء خيّام ، 410\r\nزنده‌ى عشق ، 641\r\nزن هوودار و پاكباخته ، 209\r\nزين آتش نهفته ، 625\r\nسبكهاى ادبى جهان ، 398\r\nسحر كلام ، 47\r\nسرچشمهء تصادف ، 71\r\nسرود سحر ، 168\r\nسفرنامهء حجّ ( نثر ) ، 138\r\nسه شاهزادهء تيره‌بخت ، 391\r\nسيرى در آفاق و انفس يا جهانگردى شمس ، 284\r\nسيماى زنان در قصص قرآن ، 533\r\nشاهنامهء فردوسى ، 217 ، 640\r\nشخصيّت ، 699\r\nشرح احوال و نمونهء آثار حافظشناسان ، 625\r\nشرح الاسماء شرح دعاى ناصر الدّين شاه ، 239\r\nشواهد النبوه جامى ، 491\r\nشهادت در محراب ، 111\r\nشيراز در گذشته و حال ، 391\r\nصفاى آينه‌ها ، 319\r\nصلح جهان اسلام ، 539\r\nطوفان در پرانتز ، 499\r\nظريف ، 589\r\nعاشقانه‌ها ، 673\r\nعرصهء سيمرغ ، 625\r\nعشق‌نامه ، 552\r\nعيد خون ، 269\r\nغزلهاى جنوبى ، 153\r\nغصب و ضمان قهرى ، 491\r\nفارسنامه ناصرى ، 588\r\n\r\n","description":"","footnote":"","page_name":" 750 ","page_number":750},
  {"content":"\r\n\r\nفاطمه‌ى زهرا عليها السّلام بانوى بهشت ، 125\r\nفرهنگ اصطلاحات ادبى ، 132\r\nفرهنگ دانش‌آموزى ، 391\r\nفرهنگ عاميانه كنگاور ، 47\r\nفرهنگ منظوم ، 145\r\nفرهنگ نوآموز ، 391\r\nفرهنگ و اصطلاحات دستورى ، 132\r\nفقه استدلالى ( عربى ) ، 683\r\nفوريّت‌هاى پزشكى ، 699\r\nفهرست كامل عروضى ديوان ، 132\r\nفهرست كامل عروضى ديوان ناصر خسرو ، 133\r\nقرآن مجيد ، 435\r\nكاروانى از حجاز ، 168\r\nكاوهء آهنگر ، 87\r\nكتاب الصّلاة ، 683\r\nكتاب باغ فردوس ، 365\r\nكتاب خيام‌شناسى ، 132\r\nكشف الاسرار ، 145\r\nكشكول ، 145\r\nكليد دستور زبان فارسى ، 533\r\nكنگاور ، 47\r\nگرامر نوين انگليسى ، 79\r\nگرگ و آهو ، 168\r\nگفتار راست ، 589\r\nگفتگوهاى بىگفت‌وگو با خواهر خاموشم ، 499\r\nگلزار حسينى ( مراثى و مدايح ) ، 145\r\nگلستان بوستان سعدى ، 106\r\nگل سعادت ، 311\r\nگل هزارپر ، 224\r\n« گويش سبزوارى » ، ارجوزه‌اى در فلسفه ، 145\r\nگهوارهء خالى . . . قنداقهء خونين ، 167\r\nلحظه‌هاى سبز ، 426\r\nلغز ، 79\r\nمثل چشمه مثل رود ، 499\r\nمجلّه‌هاى فردوسى ، 153\r\nمجلهء پيام دريا ، 188\r\nمحكوم بىگناه ، 79\r\nمزامير آب ( شعر ) ، 138\r\nمسائل خليج فارس ( انگليسى ) ، 491\r\nمسعودنامه ، 359\r\nمشاعر ملّا صدرا ، 491\r\nمعما ، 79\r\nمناقب چهارده معصوم عليهم السّلام ، 145\r\nمنتخب المصائب ، 168\r\nمنطق عارفان ، 144\r\nمنظر حسن ، 365\r\nمنظومه‌اى در اصول فقه ( عربى ) ، 145\r\nمنظومه‌اى در مباحث الفاظ اصول ، 683\r\nمنظومه نبراس در فقه ، 239\r\nمنظومهء ارجمند ، 209\r\n\r\n","description":"","footnote":"","page_name":" 751 ","page_number":751},
  {"content":"\r\n\r\nمنظومهء حديث كساء ، 360\r\nمنظومهء درة الفرديّة در علم اصول و عقليّات ( عربى ) ، 683\r\nمنظومهء ظهر روز دهم ، 499\r\nميراثى كهن در سير حوادث ، 533\r\nنشريه صائب ، 450\r\nنصاب الرّجال ، 518\r\nنصاب الصّبيان ، 519\r\nنصايح امير نظام گرّوسى ، 360\r\nنظام حقوقى در خاورميانه ( انگليسى ) ، 491\r\nنماز سرخ خون ، 168\r\nنوادر الكلام فى وقايع الأيام ( 12 جلد ) ، 145\r\nنوحه از كربلا تا كربلا ، 168\r\nنوحه‌سرايان ، 168\r\nنهج البلاغهء مولانا على عليه السّلام ، 435\r\nنى نواى نينوا ، 168\r\nواژه‌نامهء تصويرى آلمانى ، 133\r\nوحدت وجود در فلسفه و عرفان ، 491\r\nوقف و ضمان قهرى ( فارسى ) ، 491\r\nولنگار ، 209\r\nهركول ، 79\r\nهفتاد قاعده در نگارش خط فارسى ، 132\r\nهمدان ، 47\r\nهوبر ، 79\r\nهيپنوتيزم ، 699\r\n\r\n\r\n","description":"","footnote":"","page_name":" 752 ","page_number":752}
  ]