[
  {"content":"\r\n\r\n[ جلد چهاردهم 
  ]\r\nجلد 14 تفسير نمونه جزء 17 قرآن مجيد\r\n\r\n‹ 22 › سوره حج اين سوره در مدينه نازل شده و 78 آيه است\r\n","description":"","footnote":"","page_name":" 1 ","page_number":1},
  {"content":"\r\n","description":"","footnote":"","page_name":" 2 ","page_number":2},
  {"content":"\r\nبسم اللَّه الرحمن الرحيم\r\n\r\nمحتواى سوره حج\r\nاين سوره كه به خاطر بخشى از آياتش كه پيرامون حج سخن مىگويد به نام « سوره حج » ناميده شده است از سوره هايى است كه در ميان مفسران و نويسندگان تاريخ قرآن در « مكى » يا « مدنى » بودنش گفتگو است ، جمعى آن را - جز چند آيه - « مكى » مىدانند ، در حالى كه جمع ديگرى معتقدند همه آن - جز چند آيه - در « مدينه » نازل شده است ، بعضى نيز آن را تركيبى از آيات « مكى » و « مدنى » مىدانند .\r\nاما با توجه به برداشتى كه از سوره‌هاى مكى و مدنى و به تعبير ديگر جو مدينه و مكه و نيازمنديهاى مسلمانان و چگونگى تعليمات پيامبر ص نسبت به آنها در اين دو منطقه داريم آيات اين سوره از جهاتى شبيه سوره‌هاى مدنى است ، چرا كه دستور حج آن هم با ذكر قسمتى از جزئيات آن ، و همچنين دستور جهاد ، تناسب با وضع مسلمانان در مدينه دارد ، هر چند تاكيد آيات اين سوره روى مساله مبدء و معاد بى تناسب به سوره‌هاى مكى نيست .\r\nنويسنده تاريخ القرآن بر اساس تاريخ « فهرست ابن نديم » و « نظم الدرر » مىگويد : سوره حج مگر چند آيه در مدينه نازل شده ، آن چند آيه نيز در ميان مكه و مدينه نازل گرديده است ، وى اضافه مىكند اين سوره صد و ششمين سوره اى است كه بر پيامبر ص نازل شده و بر حسب ترتيب ، بعد از سوره « نور » و قبل از سوره « منافقين » است .\r\n","description":"","footnote":"","page_name":" 3 ","page_number":3},
  {"content":"\r\nبه هر حال در مجموع ، « مدنى » بودن سوره قوىتر به نظر مىرسد .\r\nاز نظر محتوا مطالب اين سوره را به چند بخش مىتوان تقسيم كرد :\r\n1 - آيات فراوانى كه در زمينه « معاد » و دلائل منطقى آن ، و انذار مردم غافل از صحنه‌هاى قيامت ، و مانند آن است كه از آغاز اين سوره شروع مىشود و بخش مهمى از آن را در بر مىگيرد .\r\n2 - بخش قابل ملاحظه اى نيز از مبارزه با شرك و مشركان ، سخن مىگويد و با توجه دادن به آيات پروردگار در عالم هستى انسانها را متوجه عظمت آفريدگار مىسازد .\r\n3 - بخشى از اين سوره نيز مردم را به بررسى سرنوشت عبرتانگيز گذشتگان و عذابهاى دردناك الهى كه بر آنها نازل شد دعوت كرده ، از جمله سرنوشت قوم نوح و عاد و ثمود ، و قوم ابراهيم و لوط ، و قوم شعيب و موسى را يادآور مىشود .\r\n4 - بخش ديگرى از آن پيرامون مساله حج و سابقه تاريخى آن از زمان ابراهيم ع و سپس مساله قربانى و طواف و مانند آن است .\r\n5 - بخشى از آن هم پيرامون مبارزه در برابر ظالمان و پيكار با دشمنان مهاجم ، است .\r\n6 - و سرانجام قسمتى از آن پند و اندرزهايى است در زمينه‌هاى مختلف زندگى و تشويق به نماز و زكات و امر به معروف و نهى از منكر و توكل و توجه به خداوند .\r\n\r\nفضيلت تلاوت سوره حج\r\nدر حديثى از پيامبر گرامى اسلام ص مىخوانيم :\r\nمن قرء سورة الحج اعطى من الاجر كحجة حجها ، و عمرة اعتمرها ، بعدد من حج و اعتمر فيما مضى و فيما بقى ! :\r\n« هر كس سوره حج را بخواند پاداش حج و عمره را خدا به او\r\n","description":"","footnote":"","page_name":" 4 ","page_number":4},
  {"content":"\r\nمىدهد به تعداد تمام كسانى كه در گذشته و آينده حج عمره بجا آورده يا خواهند آورد « ! ( 1 ) .\r\nبدون شك اين ثواب و فضيلت عظيم تنها براى تلاوت لفظى نيست ، تلاوتى است انديشه ساز ، و انديشه اى است عملپرور .\r\nدر حقيقت كسى كه اين سوره و محتواى آن را از مبدء و معاد گرفته ، تا دستورات عبادى و اخلاقى ، و مسائل مربوط به جهاد و مبارزه با ستمگران ، در اعماق جان خود قرار دهد و برنامه عملى خود سازد ، پيوندى با تمام مؤمنان گذشته و آينده از نظر معنوى و روحانى پيدا مىكند ، پيوندى كه او را در اعمال آنها شريك ، و آنها را نيز در اعمال او شريك و سهيم مىسازد ، بى آنكه از پاداش آنان چيزى كاسته شود و حلقه اتصالى خواهد بود بين همه افراد با ايمان در تمام قرون و اعصار .\r\nو با اين اوصاف و شرايط ثواب و پاداشى كه در حديث فوق آمده عجيب به نظر نمىرسد .\r\n\r\n","description":"","footnote":"\r\n( 1 ) مجمع البيان آغاز سوره حج .\r\n","page_name":" 5 ","page_number":5},
  {"content":"\r\n\r\n[ سوره الحج ‹ 22 › : آيات 1 تا 2 
  ]\r\nبِسْمِ اللَّه الرَّحْمنِ الرَّحِيمِ\r\nيا أَيُّهَا النَّاسُ اتَّقُوا رَبَّكُمْ إِنَّ زَلْزَلَةَ السَّاعَةِ شَيْءٌ عَظِيمٌ ‹ 1 › يَوْمَ تَرَوْنَها تَذْهَلُ كُلُّ مُرْضِعَةٍ عَمَّا أَرْضَعَتْ وَتَضَعُ كُلُّ ذاتِ حَمْلٍ حَمْلَها وَتَرَى النَّاسَ سُكارى وَما هُمْ بِسُكارى وَلكِنَّ عَذابَ اللَّه شَدِيدٌ ‹ 2 ›\r\n\r\nترجمه :\r\nبه نام خداوند بخشنده بخشايشگر 1 - اى مردم از پروردگارتان بترسيد كه زلزله رستاخيز امر عظيمى است .\r\n2 - روزى كه آن را مىبينيد ( آن چنان وحشت سر تا پاى همه را فرا مىگيرد كه ) مادران شيرده ، كودكان شيرخوارشان را فراموش مىكنند ، و هر باردارى جنين خود را بر زمين مىنهد و مردم را مست مىبينى ، در حالى كه مست نيستند ، ولى عذاب خدا شديد است !\r\n\r\nتفسير : زلزله عظيم رستاخيز\r\nاين سوره با دو آيه تكان دهنده و هيجانانگيز پيرامون رستاخيز و مقدمات آن شروع مىشود ، آياتى كه بى اختيار انسان را از اين زندگى گذراى مادى بيرون مىبرد ، و به آينده هولانگيزى كه در انتظار او است متوجه مىسازد .\r\n","description":"","footnote":"","page_name":" 6 ","page_number":6},
  {"content":"\r\nآينده اى كه اگر امروز به فكر آن ، و آمادگى بر آن نباشد ، به راستى وحشتناك است و اگر باشد دلانگيز و روحافزا است .\r\nنخست عموم مردم را بدون استثناء مخاطب ساخته و مىگويد : « اى مردم از پروردگارتان بترسيد ، و پرهيز كارى پيشه كنيد كه زلزله رستاخيز ، جريان مهم و عظيمى است » ( * ( يا أَيُّهَا النَّاسُ اتَّقُوا رَبَّكُمْ إِنَّ زَلْزَلَةَ السَّاعَةِ شَيْءٌ عَظِيمٌ ) * ) .\r\nخطاب « * ( يا أَيُّهَا النَّاسُ ) * » ، دليل روشنى است بر اينكه هيچگونه تفاوت و تبعيضى از نظر نژاد و زبان و اعصار و قرون و مكانها و مناطق جغرافيايى و طوائف و قبائل در آن نيست ، و مؤمن و كافر ، كوچك و بزرگ ، پير و جوان ، مرد و زن امروز و آينده همه در آن شريكند .\r\nجمله « * ( اتَّقُوا رَبَّكُمْ ) * » عصاره تمام برنامه‌هاى سعادتبخش است ، چرا كه از يك سو « توحيد » را بيان مىكند ( ربكم ) و از سوى ديگر « تقوا » را و به اين ترتيب برنامه‌هاى عقيدتى و عملى در آن جمع است .\r\nو با ذكر جمله « * ( إِنَّ زَلْزَلَةَ السَّاعَةِ شَيْءٌ عَظِيمٌ ) * » حقيقتى را كه در بسيارى از آيات قرآن آمده است به طور سربسته بازگو مىكند ، و آن اينكه رستاخيز با يك انقلاب و تحول شديد در سازمان عالم هستى بر پا مىگردد : كوه‌ها از جا كنده مىشوند ، درياها به هم مىريزند ، زمين و آسمان در هم كوبيده مىشوند ، و جهانى نو با زندگانى نو آغاز مىگردد ، مردم در آستانه قيامت در وحشت عظيمى فرو مىروند ، و سر از پا نمىشناسند .\r\nآيه بعد نمونه هايى از بازتاب اين وحشت عظيم را در چند جمله بيان كرده مىگويد : « روزى كه زلزله رستاخيز را مشاهده كنيد آن چنان وحشت سر تا پاى همه را فرا مىگيرد كه مادران شيرده از كودك شيرخوارشان غافل مىشوند » ( يَوْمَ تَرَوْنَها تَذْهَلُ كُلُّ مُرْضِعَةٍ عَمَّا أَرْضَعَتْ ) .\r\n","description":"","footnote":"","page_name":" 7 ","page_number":7},
  {"content":"\r\n« و هر باردارى ( در آن صحنه باشد ) چنين خود را سقط مىكند » ( وَتَضَعُ كُلُّ ذاتِ حَمْلٍ حَمْلَها ) .\r\nسومين بازتاب اينكه « مردم را به صورت مستان مىبينى ، در حالى كه مست نيستند ! » ( وَتَرَى النَّاسَ سُكارى وَما هُمْ بِسُكارى ) .\r\n« ولى عذاب خدا شديد است » كه اين چنين هول و وحشت به دلها افكنده و انسانها را از خود بى خود ساخته است ( وَلكِنَّ عَذابَ اللَّه شَدِيدٌ ) .\r\n\r\nنكته‌ها :\r\n1 - در زلزله‌هاى دنيا ، و حوادث وحشتناك نيز گاهى اين پديده‌ها به صورت جزئى پيدا مىشود ، يعنى مادران كودكان خود را فراموش كرده ، و بارداران جنين خود را ساقط مىكنند ، و بعضى همچون افراد مست از خود بى خود مىشوند ولى جنبه عمومى و همگانى ندارد اما زلزله رستاخيز چنانست كه از مشاهده آن همه مردم به اين حالات گرفتار مىشوند .\r\n2 - اين آيات ممكن است اشاره به پايان جهان كه مقدمه رستاخيز است باشد در اين صورت « زنان باردار ، يا كودكان شير خوار » مفهوم اصلى خود را خواهد داشت ، ولى اين احتمال نيز وجود دارد كه اشاره به زلزله روز قيامت باشد ( به قرينه جمله لكِنَّ عَذابَ اللَّه شَدِيدٌ ) در اين صورت ذكر جمله‌هاى فوق جنبه مثال پيدا مىكند ، يعنى آن قدر ، صحنه وحشتناك است كه اگر زنان باردارى وجود داشته باشند همگى سقط جنين مىكنند ، و اگر كودكان شيرخوارى باشند مادرها آنها را به كلى فراموش خواهند كرد .\r\n","description":"","footnote":"","page_name":" 8 ","page_number":8},
  {"content":"\r\n3 مىدانيم معمولا در ادبيات عرب از زنى كه كودك خود را شير مىدهد تعبير به « مرضع » مىكنند ( 1 ) ولى همانگونه كه جمعى از مفسران و بعضى از ارباب لغت نوشته‌اند ، گاه اين كلمه به صورت مؤنث ( مرضعه ) آورده مىشود تا اشاره اى باشد به همان لحظه شير دادن ، و به تعبير ديگر مرضع به زنى مىگويند كه مىتواند بچه خود را شير دهد ، اما مرضعه مخصوص زنى است كه پستان خود را به دهان كودك شيرخوارش نهاده و در حال شير دادن است ! ( 2 ) .\r\nبنا بر اين تعبير فوق در آيه نكته خاصى دارد زيرا مىگويد : شدت وحشت زلزله رستاخيز آن قدر زياد است كه حتى اگر مادر پستان در دهان كودك شير خوارش داشته باشد ، چنان متوحش مىگردد كه بى اختيار ، پستان از دهانش بيرون كشيده ، فراموشش مىكند !\r\n4 - جمله « تَرَى النَّاسَ سُكارى\r\n« ( مردم را به صورت مستان مىبينى )\r\nاشاره به اين است كه پيامبر اسلام ص كه مخاطب به اين جمله مىباشد ( و احتمالا مؤمنان بسيار قوى الايمان كه قدم جاى قدمهاى او نهاده‌اند ) از اين وحشت عظيم در امانند ، زيرا مىگويد مردم را به اين حالت مىبينى ، يعنى خودت چنين نيستى .\r\n5 - بسيارى از مفسران و روات حديث در ذيل آيات مورد بحث روايتى از پيامبر گرامى اسلام ص نقل كرده‌اند كه ذكر آن در اينجا به مورد است و آن اينكه : دو آيه آغاز اين سوره در يكى از شبهاى « غزوه بنى المصطلق » ( 3 ) نازل\r\n\r\n","description":"","footnote":"\r\n( 1 ) زيرا « علامت تانيث » در مواردى مىآورند كه مذكر و مؤنث در آن وجود داشته باشد ، اما مثل مساله بار دارى و يا شير دادن كه مخصوص زنان است و در مردان وجود ندارد نياز به تاء تانيث و مانند آن نيست .\r\n( 2 ) به قاموس اللغة ، و تفسير كشاف ، و تفسير كبير فخر رازى ، و تفسير الميزان ، مراجعه شود .\r\n( 3 ) اين غزوه در شعبان سال ششم هجرى واقع گرديد .\r\n","page_name":" 9 ","page_number":9},
  {"content":"\r\nشد در حالى كه مردم در حال حركت به سوى ميدان جنگ بودند ، پيامبر ص مردم را صدا زد ، آنها توقف كردند و گرداگرد پيامبر ص حلقه زدند ، حضرت اين آيات را بر آنها خواند صداى گريه از مردم بلند شد ، و در آن شب مسلمانان بسيار گريستند ، هنگام صبح به قدرى نسبت به دنيا و زندگى دنيا بى اعتنا شده بودند كه حتى زين به روى مركبها ننهادند و خيمه اى بر پا نساختند ، گروهى گريه مىكردند و گروهى نشسته در فكر فرو رفته بودند .\r\nرسول خدا ص فرمود : آيا مىدانيد اين چه روزى است عرض كردند : خدا و پيامبرش آگاهتر است ، فرمود : روزى است كه از هر هزار نفر 999 نفر به سوى دوزخ روان مىشوند و تنها يك نفر به سوى بهشت ! اين امر بر مسلمانان سخت آمد و شديدا گريستند ؟ و عرض كردند پس چه كسى نجات خواهد يافت ؟ پيامبر فرمود :\r\nگنهكارانى غير از شما هستند كه اكثريت را تشكيل مىدهند من اميدوارم شما حد اقل يك چهارم اهل بهشت باشيد ( مسلمانان تكبير گفتند ) بعد فرمود : اميدوارم يك سوم اهل بهشت باشيد ( باز هم تكبير گفتند ) بعد اضافه فرمود : اميدوارم دو سوم اهل بهشت از شما باشد ، چرا كه اهل بهشت 120 صفند كه 80 صف آنها از امت من هستند . . . » ( 1 ) .\r\n\r\n","description":"","footnote":"\r\n( 1 ) تفسير مجمع البيان و تفسير نور الثقلين و تفسيرهاى ديگر ( با كمى تلخيص ) .\r\n","page_name":" 10 ","page_number":10},
  {"content":"\r\n\r\n[ سوره الحج ‹ 22 › : آيات 3 تا 4 
  ]\r\nوَ مِنَ النَّاسِ مَنْ يُجادِلُ فِي اللَّه بِغَيْرِ عِلْمٍ وَيَتَّبِعُ كُلَّ شَيْطانٍ مَرِيدٍ ‹ 3 › كُتِبَ عَلَيْه أَنَّه مَنْ تَوَلَّاه فَأَنَّه يُضِلُّه وَيَهْدِيه إِلى عَذابِ السَّعِيرِ ‹ 4 ›\r\n\r\nترجمه :\r\n3 - گروهى از مردم بدون هيچ علم و دانشى به مجادله در باره خدا برمىخيزند و از هر شيطان سر كشى پيروى مىكنند .\r\n4 - بر او نوشته شده كه هر كس ولايتش را بر گردن نهد بطور مسلم گمراهش مىسازد و به آتش سوزان راهنماييش مىكند .\r\n\r\nتفسير : پيروان شيطان !\r\nاز آنجا كه در آيات گذشته ترسيمى از وحشت عمومى مردم به هنگام وقوع زلزله قيامت بود در آيات مورد بحث حال گروهى از بيخبران را منعكس مىكند كه چگونه از چنين حادثه عظيمى غافلند .\r\nمىگويد : « گروهى از مردم بدون هيچ علم و دانشى در باره خدا به مجادله برمىخيزند » ( * ( وَمِنَ النَّاسِ مَنْ يُجادِلُ فِي اللَّه بِغَيْرِ عِلْمٍ ) * ) .\r\nگاه در اصل توحيد و يگانگى حق و نفى هر گونه شريك جدال مىكنند ، و گاه در قدرت خدا نسبت به مساله احياى مردگان و بعث و نشور ، و در هر صورت هيچگونه دليلى بر گفته‌هاى خود ندارند .\r\n","description":"","footnote":"","page_name":" 11 ","page_number":11},
  {"content":"\r\nجمعى از مفسران گفته‌اند اين آيه در مورد « نضر بن حارث » نازل شده كه از مشركان متعصب و لجوج و پشت هم انداز بود ، او اصرار داشت كه ملائكه دختران خدا هستند ! ، و قرآن مجموعه اى از افسانه‌هاى پيشينيان است كه به خدا نسبت داده شده ! ، و زندگى بعد از مرگ را منكر بود .\r\nبعضى ديگر آن را اشاره به همه مشركان دانسته‌اند كه در مساله توحيد و قدرت خدا به مجادله برمىخاستند .\r\nولى با توجه به اينكه شان نزولها هرگز مفهوم آيه را محدود نمىكند نتيجه اين دو قول يكى است و همه كسانى را كه به نوعى ، از روى تقليد كوركورانه يا تعصب يا پيروى از خرافات و هوا و هوسها ، به جدال در برابر حق برمىخيزند شامل مىشود .\r\nسپس اضافه مىكند : « اين گونه افراد كه تابع هيچگونه منطق و دانشى نيستند از هر شيطان سر كش و متمردى تبعيت مىكنند » ( * ( وَيَتَّبِعُ كُلَّ شَيْطانٍ مَرِيدٍ ) * ) .\r\nنه از يك شيطان كه از همه شيطانها ! اعم از شياطين انس و جن كه هر يك از آنها براى خود نقشه و برنامه و حيله و دامى دارند .\r\nواژه « مريد » از ماده « مرد » ( بر وزن سرد ) در اصل به معنى سرزمين بلندى است كه خالى از هر گونه گياه باشد ، و به درختى كه از برگ خالى شود « امرد » مىگويند ، و روى همين جهت به نوجوانانى كه مو در صورتشان نروئيده نيز امرد گفته مىشود .\r\nدر اينجا منظور از « مريد » كسى است كه عارى از هر گونه خير و سعادت و نقطه قوت است ، و طبعا چنين كسى سركش و متمرد و ظالم و عصيانگر خواهد بود .\r\nروشن است كه پيروى از « شيطان بى همه چيز » انسان را به چه سرنوشتى مبتلا مىسازد .\r\n","description":"","footnote":"","page_name":" 12 ","page_number":12},
  {"content":"\r\nلذا در آيه بعد مىگويد : « بر او نوشته و مقرر شده است كه هر كس حلقه اطاعت و ولايتش را بر گردن نهد بطور مسلم گمراهش مىسازد و به آتش سوزان راهنماييش مىكند » ( * ( كُتِبَ عَلَيْه أَنَّه مَنْ تَوَلَّاه فَأَنَّه يُضِلُّه وَيَهْدِيه إِلى عَذابِ السَّعِيرِ ) * ) ( 1 ) .\r\n\r\nنكته‌ها :\r\n\r\n1 - مجادله در برابر حق و باطل -\r\nگرچه در واژه « مجادله » در عرف ، مفهوم جر و بحث بى اساس و غير منطقى افتاده است ولى در اصل لغت چنين نيست بلكه به معنى هر گونه بحث و گفتگو است كه گاه به حق و گاه به ناحق است و لذا قرآن به پيامبر دستور مىدهد : وَجادِلْهُمْ بِالَّتِي هِيَ أَحْسَنُ : « با مخالفان خود با روشى كه بهتر است مجادله كن » ( نحل - 125 ) .\r\n\r\n2 - مجادله به باطل راه شيطان است -\r\nبعضى از مفسران بزرگ معتقدند كه جمله * ( يُجادِلُ فِي اللَّه بِغَيْرِ عِلْمٍ ) * اشاره به گفتگوهاى بى اساس مشركان است ، و جمله * ( وَيَتَّبِعُ كُلَّ شَيْطانٍ مَرِيدٍ ) * اشاره به برنامه‌هاى عملى نادرست آنها است .\r\nبعضى ديگر جمله اول را اشاره به اعتقادات فاسد و خرافى آنها دانسته و جمله دوم را به برنامه‌هاى عملى غلط و انحرافى آنان .\r\nولى از آنجا كه آيات قبل و بعد از آن پيرامون مبانى اعتقادى و اصول عقائد است بعيد نيست كه هر دو جمله اشاره به يك حقيقت باشد ، و به تعبير ديگر طرفين نفى و اثبات يك موضوع است . در جمله اول مىگويد : آنها بدون علم و دانش و صرفا از روى تقليد و تعصب و هوا پرستى به مجادله در باره خدا و قدرت او\r\n\r\n","description":"","footnote":"\r\n( 1 ) « سعير » از ماده « سعر » ( بر وزن قعر ) به معنى شعله ور شدن آتش است در اينجا منظور آتش سوزان دوزخ است كه از هر آتشى سوزنده تر مىباشد .\r\n","page_name":" 13 ","page_number":13},
  {"content":"\r\nبرمىخيزند ، و جمله دوم مىگويد : كسى كه دنبال علم و دانشى نيست طبيعى است كه از هر شيطان طغيانگرى پيروى مىكند .\r\n\r\n3 - چرا از هر شيطان ؟ -\r\nجالب اينكه نمىفرمايد : چنين كسى از شيطان پيروى مىكند ، بلكه مىگويد از هر شيطان متمردى ، و اين اشاره به آن است كه شياطين همه يك خط واحد و برنامه مشترك ندارند ، بلكه هر يك براى خود راهى و دامى انتخاب كرده‌اند ، آن چنان اين دامها متنوع است كه انسان در تشخيص آنها گم مىشود مگر آنها كه به خاطر ايمان و توكل بر خدا در سايه حمايت او قرار گرفته‌اند و مشمول جمله إِلَّا عِبادَكَ مِنْهُمُ الْمُخْلَصِينَ ( 1 ) هستند .\r\nذكر اين نكته نيز لازم است كه تمرد و سركشى و خالى بودن از خير و بركت در مفهوم كلمه شيطان افتاده است ولى در اينجا مخصوصا كلمه « مريد » ( فاقد هر گونه خير و سعادت بودن ) را به عنوان تاكيد پشت سر آن ذكر مىكند تا سرنوشت كسانى كه از چنين رهبرانى پيروى مىكنند كاملا روشن گردد .\r\n\r\n4 - تفسير جمله « * ( كُتِبَ عَلَيْه ) * » -\r\nمىدانيم اين تعبير به معنى مقرر و ملزم داشتن است خواه در عالم تكوين و آفرينش باشد و يا در عالم تشريع و احكام و قوانين .\r\nولى به هر حال نبايد توهم كرد كه اين جمله بوى « جبر » مىدهد ، و شياطين مجبورند پيروان خود را گمراه سازند ، و به دار البوار بفرستند ، بلكه اين نتيجه حتمى برنامه اى است كه آنها با ميل خود انتخاب كرده‌اند ، مثلا هنگامى كه ابليس رئيس و سر سلسله شياطين ، در برابر فرمان خدا سرپيچى كرد و با ميل و اراده خود راه طغيان و حتى اعتراض به ذات پاك خدا را پيش گرفت ، چنين كسى جز\r\n\r\n","description":"","footnote":"\r\n( 1 ) حجر - 40 .\r\n","page_name":" 14 ","page_number":14},
  {"content":"\r\nاينكه گمراه و گمراه كننده باشد سرنوشتى نخواهد داشت و همچنين شيطانهاى ديگر از انس و جن .\r\nاين درست به اين مىماند كه بگوئيم هر كس معتاد به مواد مخدر شد ، بدبختى و سيه روزى در پيشانيش نوشته مىشود ، آيا اين دليل جبر است ( 1 ) ؟\r\n\r\n","description":"","footnote":"\r\n( 1 ) در مورد مرجع ضمير « عليه » بعضى گفته‌اند به شيطان باز مىگردد و بعضى به پيروان شيطان كه از جمله « * ( وَمِنَ النَّاسِ ) * » . . . استفاده مىشود ، ولى ظاهر اين است كه به شيطان باز مىگردد ، به خصوص اينكه ضمير نزديك به آن ( ضمير * ( مَنْ تَوَلَّاه ) * ) نيز به شيطان باز مىگردد .\r\n","page_name":" 15 ","page_number":15},
  {"content":"\r\n\r\n[ سوره الحج ‹ 22 › : آيات 5 تا 7 
  ]\r\nيا أَيُّهَا النَّاسُ إِنْ كُنْتُمْ فِي رَيْبٍ مِنَ الْبَعْثِ فَإِنَّا خَلَقْناكُمْ مِنْ تُرابٍ ثُمَّ مِنْ نُطْفَةٍ ثُمَّ مِنْ عَلَقَةٍ ثُمَّ مِنْ مُضْغَةٍ مُخَلَّقَةٍ وَغَيْرِ مُخَلَّقَةٍ لِنُبَيِّنَ لَكُمْ وَنُقِرُّ فِي الأَرْحامِ ما نَشاءُ إِلى أَجَلٍ مُسَمًّى ثُمَّ نُخْرِجُكُمْ طِفْلًا ثُمَّ لِتَبْلُغُوا أَشُدَّكُمْ وَمِنْكُمْ مَنْ يُتَوَفَّى وَمِنْكُمْ مَنْ يُرَدُّ إِلى أَرْذَلِ الْعُمُرِ لِكَيْلا يَعْلَمَ مِنْ بَعْدِ عِلْمٍ شَيْئاً وَتَرَى الأَرْضَ هامِدَةً فَإِذا أَنْزَلْنا عَلَيْهَا الْماءَ اهْتَزَّتْ وَرَبَتْ وَأَنْبَتَتْ مِنْ كُلِّ زَوْجٍ بَهِيجٍ ‹ 5 › ذلِكَ بِأَنَّ اللَّه هُوَ الْحَقُّ وَأَنَّه يُحْيِ الْمَوْتى وَأَنَّه عَلى كُلِّ شَيْءٍ قَدِيرٌ ‹ 6 › وَأَنَّ السَّاعَةَ آتِيَةٌ لا رَيْبَ فِيها وَأَنَّ اللَّه يَبْعَثُ مَنْ فِي الْقُبُورِ ‹ 7 ›\r\n","description":"","footnote":"","page_name":" 16 ","page_number":16},
  {"content":"\r\n\r\nترجمه :\r\n5 - اى مردم اگر در رستاخيز شك داريد ( به اين نكته توجه كنيد كه ) ما شما را از خاك آفريديم ، سپس از نطفه ، و بعد از خون بسته شده ، سپس از مضغه ( چيزى شبيه گوشت جويده ) كه بعضى داراى شكل و خلقت است و بعضى بدون شكل ، هدف اين است كه ما براى شما روشن سازيم ( كه بر هر چيز قادريم ) و جنينهايى را كه بخواهيم تا مدت معينى در رحم مادران قرار مىدهيم ( و آنچه را بخواهيم ساقط مىكنيم ) بعد شما را به صورت طفل بيرون مىفرستيم ، سپس هدف اين است كه به حد رشد و بلوغ برسيد ، در اين ميان بعضى از شما مىميرند و بعضى آن قدر عمر مىكنند كه به بدترين مرحله زندگى و پيرى مىرسند آن چنان كه چيزى از علوم خود را به خاطر نخواهند داشت ( از سوى ديگر ) زمين را ( در فصل زمستان ) خشك و مرده مىبينى ، اما هنگامى كه باران را بر آن فرو مىفرستيم به حركت در مىآيد و نمو مىكند ، و انواع گياهان زيبا را مىروياند .\r\n6 - اين به خاطر آنست كه بدانيد خداوند حق است و مردگان را زنده مىكند و بر هر چيز تواناست .\r\n7 - و اينكه رستاخيز شكى در آن نيست و خداوند تمام كسانى را كه در قبرها آرميده‌اند زنده مىكند .\r\n\r\nتفسير : دلائل معاد در عالم جنين و گياهان\r\nاز آنجا كه در آيات گذشته گفتگو از ترديد مخالفان در « مبدأ » و « معاد » بود در آيات مورد بحث به دو دليل محكم و منطقى براى اثبات معاد جسمانى استدلال شده است ، يكى از طريق توجه به تحولات دوران جنينى ، و ديگرى از طريق تحولات زمين به هنگام نمو گياهان .\r\nدر حقيقت قرآن مىخواهد صحنه‌هاى معاد را كه مردم در همين زندگى دنيا با آن سر و كار دارند و پيوسته با چشم خود مىبينند و از آن غافلند براى آنها\r\n","description":"","footnote":"","page_name":" 17 ","page_number":17},
  {"content":"\r\nتشريح كند تا بدانند زندگى بعد از مرگ نه تنها امر غير ممكنى نيست ، بلكه دائما صحنه‌هاى مشابه آن را در زندگى روزمره با چشم خود مشاهده مىكنند .\r\nنخست همه انسانها را مخاطب ساخته مىگويد : « اى مردم ! اگر در رستاخيز ترديد داريد به اين نكته توجه كنيد كه ما شما را از خاك آفريديم ، سپس از نطفه ، و بعد از خون بسته شد ، و پس از آن از چيزى شبيه به گوشت جويده كه بعضى داراى شكل و خلقت است و بعضى بدون شكل » ( * ( يا أَيُّهَا النَّاسُ إِنْ كُنْتُمْ فِي رَيْبٍ مِنَ الْبَعْثِ فَإِنَّا خَلَقْناكُمْ مِنْ تُرابٍ ثُمَّ مِنْ نُطْفَةٍ ثُمَّ مِنْ عَلَقَةٍ ثُمَّ مِنْ مُضْغَةٍ مُخَلَّقَةٍ وَغَيْرِ مُخَلَّقَةٍ ) * ) ( 1 ) .\r\n« همه اينها به خاطر آن است كه اين حقيقت را براى شما آشكار سازيم كه ما بر هر كار قادر و توانا هستيم » ( * ( لِنُبَيِّنَ لَكُمْ ) * ) .\r\n« و جنينهايى را كه بخواهيم تا مدت معينى در رحم مادران قرار مىدهيم » تا دوران تكاملى خود را طى كنند ، و آنچه را بخواهيم ساقط مىكنيم و از نيمه راه از مدار خارجش مىسازيم ( * ( وَنُقِرُّ فِي الأَرْحامِ ما نَشاءُ إِلى أَجَلٍ مُسَمًّى ) * ) .\r\nاز آن پس يك دوران انقلابى جديد آغاز مىشود « و ما شما را به صورت طفل از شكم مادر بيرون مىفرستيم » ( * ( ثُمَّ نُخْرِجُكُمْ طِفْلًا ) * ) .\r\nبه اين ترتيب دوران زندگى محدود و وابسته شما در شكم مادر پايان مىپذيرد ، و قدم به محيطى وسيعتر ، مملو از نور و صفا و امكانات بسيار فزونتر مىگذاريد .\r\nباز چرخهاى حركت تكاملى شما متوقف نمىشود ، و هم چنان سريع در اين راه به پيشروى ادامه مىدهيد « سپس هدف اين است كه به حد رشد و بلوغ و كمال جسم و عقل برسيد » ( * ( ثُمَّ لِتَبْلُغُوا أَشُدَّكُمْ ) * ) .\r\n\r\n","description":"","footnote":"\r\n( 1 ) « مضغه » از ماده « مضغ » به معنى جويدن است و اين واژه به معنى مقدار كمى گوشت است كه انسان در يك لقمه مىتواند آن را بجود و اين تشبيه جالبى است براى جنين در دوران بعد از علقه بودن .\r\n","page_name":" 18 ","page_number":18},
  {"content":"\r\nدر اينجا جهل تبديل به دانايى ، و ضعف و ناتوانى تبديل به قدرت و توانايى و وابستگى مبدل به استقلال مىشود .\r\nولى اين چرخ باز متوقف نمىگردد هر چند « گروهى از شما در اين ميان از دنيا چشم فرو مىبندند اما گروه ديگرى سير نزولى حيات را بعد از تكامل شروع مىكنند تا به بدترين مرحله زندگى يعنى نهايت پيرى برسند » ( * ( وَمِنْكُمْ مَنْ يُتَوَفَّى وَمِنْكُمْ مَنْ يُرَدُّ إِلى أَرْذَلِ الْعُمُرِ ) * ) .\r\nآرى به مرحله اى مىرسد « كه چيزى از علوم خود را به خاطر نخواهد داشت » پرده‌هاى نسيان و فراموشى صفحه عقل و فكر او را مىپوشاند ، و در واقع حالتى شبيه حال كودكى به او دست مىدهد ! ( * ( لِكَيْلا يَعْلَمَ مِنْ بَعْدِ عِلْمٍ شَيْئاً ) * ) .\r\nاين ضعف و ناتوانى و پژمردگى دليل بر فرا رسيدن يك مرحله انتقالى جديد است ، همانگونه كه سستى پيوند ميوه با درخت دليل بر رسيدگى آن و وصول به مرحله جدايى است .\r\nاين دگرگونيهاى عجيب و پى در پى كه حاكى از قدرت بى پايان پروردگار است روشنگر اين حقيقت است كه همه چيز حتى احياى مردگان براى او سهل و آسان است .\r\nالبته در مورد اين مراحل مختلف حيات بحثهاى فراوانى است كه در نكته‌ها خواهد آمد .\r\nسپس به بيان دليل دوم كه زندگى و حيات گياهان است پرداخته ، مىگويد :\r\n« در فصل زمستان به زمين نگاه مىكنى ، آن را خشك و مرده مىبينى ، اما هنگامى كه قطره‌هاى حياتبخش باران را بر آن فرو فرستاديم و فصل بهار فرا رسيد حركت و جنبشى سراسر آن را فرا مىگيرد و نمو مىكند ، و انواع گياهان زيبا را مىروياند » ( * ( وَتَرَى الأَرْضَ هامِدَةً فَإِذا أَنْزَلْنا عَلَيْهَا الْماءَ اهْتَزَّتْ وَرَبَتْ وَأَنْبَتَتْ مِنْ كُلِّ\r\n","description":"","footnote":"","page_name":" 19 ","page_number":19},
  {"content":"\r\n* ( زَوْجٍ بَهِيجٍ ) * ) ( 1 ) .\r\nدر دو آيه بعد به عنوان جمع بندى و نتيجه گيرى كلى ، هدف اصلى از بيان اين دو دليل را ضمن باز گويى پنج نكته تشريح مىكند :\r\n1 - نخست مىگويد : « آنچه در آيات قبل از مراحل مختلف حيات در مورد انسانها و جهان گياهان بازگو شد براى اين است كه بدانيد خداوند حق است » ( * ( ذلِكَ بِأَنَّ اللَّه هُوَ الْحَقُّ ) * ) .\r\nو چون او حق است نظامى را كه آفريده نيز حق است ، بنا بر اين نمىتواند بيهوده و بى هدف باشد ، همانگونه كه در جاى ديگر مىخوانيم : وَما خَلَقْنَا السَّماءَ وَالأَرْضَ وَما بَيْنَهُما باطِلًا ذلِكَ ظَنُّ الَّذِينَ كَفَرُوا : « ما آسمانها و زمين و آنچه را در ميان اين دو است بيهوده و باطل نيافريديم ، اين گمان و پندار كافران است » ( ص - 27 ) .\r\nو چون اين جهان بى هدف نيست و از سوى ديگر هدف اصلى را در خود آن نمىيابيم يقين پيدا مىكنيم كه معاد و رستاخيزى در كار است .\r\n2 - اين نظام حاكم بر جهان حيات به ما مىگويد : « او است كه مردگان را زنده مىكند » ( * ( وَأَنَّه يُحْيِ الْمَوْتى ) * ) .\r\n\r\n","description":"","footnote":"\r\n( 1 ) « هامدة » در اصل به معنى آتشى است كه خاموش شده ، و به زمينى كه گياهانش خشكيده و بى حركت مانده « هامده » گفته مىشود ( مفردات راغب ) بعضى ديگر گفته‌اند « هامدة » به حالتى گفته مىشود كه حد فاصل ميان مرگ و حيات است ( تفسير فى ظلال ) .\r\n« اهتزت » از ماده « هز » به معنى تحريك شديد است .\r\n« ربت » از ماده « ربو » ( بر وزن علو ) به معنى افزايش و نمو است و « ربا » نيز از همين ماده است .\r\n« بهيج » به معنى زيبا و چشمگير و سرورآفرين مىباشد .\r\n","page_name":" 20 ","page_number":20},
  {"content":"\r\nهمان كسى كه لباس حيات بر تن خاك مىپوشاند ، و نطفه بى ارزش را به انسان كاملى مبدل مىسازد ، و زمينهاى مرده را جان مىدهد او مردگان را حيات نوين مىبخشد آيا با اين برنامه حيات آفرين مستمر او در اين جهان باز مىتوان در امكان معاد ترديد كرد ؟ ( 1 ) .\r\n3 - هدف ديگر اين است كه بدانيد « خدا بر هر چيز توانا است » و چيزى در برابر قدرت او غير ممكن نيست ( * ( وَأَنَّه عَلى كُلِّ شَيْءٍ قَدِيرٌ ) * ) .\r\nآيا كسى كه مىتواند خاك بى جان را تبديل به نطفه كند و نطفه بى ارزش را در مراحل حيات پيش ببرد ، و هر روز لباس تازه اى از زندگى بر او بپوشاند ، و زمينهاى خشكيده و افسرده بى روح را چنان سر سبز و خرم سازد كه قهقهه حيات از سر تا سر آن برخيزد ، آيا چنين كسى قادر نيست كه انسان را بعد از مرگ به زندگى جديد باز گرداند ؟\r\n4 - و باز همه اينها براى اين است كه بدانيد « ساعت پايان اين جهان و آغاز جهان ديگر جاى شك و ترديد ندارد » ( وَأَنَّ السَّاعَةَ لا رَيْبَ فِيها ) .\r\n5 - و اينها همه مقدمه اى است براى آخرين نتيجه و آن اينكه « خداوند تمام كسانى را كه در قبرها آرميده‌اند زنده مىكند » ( * ( وَأَنَّ اللَّه يَبْعَثُ مَنْ فِي الْقُبُورِ ) * ) .\r\n\r\n","description":"","footnote":"\r\n( 1 ) بعضى از مفسران جمله « * ( أَنَّه يُحْيِ الْمَوْتى ) * » را اشاره به حيات انسانها در قيامت دانسته‌اند هر چند اين معنى در جمله « و * ( أَنَّ اللَّه يَبْعَثُ مَنْ فِي الْقُبُورِ ) * » نيز آمده است ، ولى با اين تفاوت كه جمله اول اشاره به اصل حيات است و جمله دوم اشاره به چگونگى زنده شدن مردگان .\r\nولى تفسير ديگرى كه در بالا بيشتر روى آن تكيه كرده‌ايم اين است كه جمله و انه يحيى الموتى اشاره به حيات آفرينى مستمر خداوند در اين دنيا باشد تا دليلى بر امكان آن در رستاخيز گردد .\r\n","page_name":" 21 ","page_number":21},
  {"content":"\r\nالبته اين نتائج پنجگانه كه بعضى مقدمه ، و بعضى ، ذى المقدمه ، بعضى اشاره به امكان ، و بعضى اشاره به وقوع است ، مكمل يكديگرند ، و همگى به يك نقطه منتهى مىشوند و آن اينكه رستاخيز و بعث مردگان نه تنها امكان پذير است بلكه قطعا تحقق خواهد يافت .\r\nآنها كه در امكان زندگى بعد از مرگ ترديد دارند صحنه مشابه آن در زندگى انسانها و گياهان دائما در برابر چشمان آنان است و همه سال و همه روز تكرار مىشود .\r\nو اگر در قدرت خدا شك دارند اين چيزى است كه نمونه‌هاى بارز آن را با چشم خود مىبينند .\r\nمگر انسانها در آغاز از خاك آفريده نشدند ؟ بنا بر اين چه جاى تعجب كه بار ديگر از خاك برخيزند ؟\r\nمگر همه سال زمينهاى مرده در برابر چشمان ما زنده نمىشوند ؟ چه جاى تعجب كه انسانهاى مرده پس از سالها ، جان گيرند و از خاك برخيزند ؟\r\nو اگر در وقوع چنين چيزى ترديد دارند ، بايد بدانند نظام حاكم بر آفرينش اين جهان نشان مىدهد كه هدفى از آن در كار است ، و گر نه همه باطل و بيهوده بود ، در حالى كه اين زندگى چند روزه و آميخته با اينهمه ناملايمات و ناكاميها چيزى نيست كه ارزش اين را داشته باشد كه هدف نهايى عالم آفرينش را تشكيل دهد .\r\nبنا بر اين بايد عالم ديگرى وجود داشته باشد ، عالمى وسيع و جاودانه كه شايسته است هدف آفرينش محسوب گردد .\r\n\r\nنكته‌ها :\r\n\r\n1 - مراحل هفتگانه زندگى انسان -\r\nدر آيات فوق براى تشريح مساله رستاخيز و امكان آن ، حركت انسان را در يك مسير هفت مرحله اى تشريح كرده است :\r\n","description":"","footnote":"","page_name":" 22 ","page_number":22},
  {"content":"\r\nنخست زمانى كه خاك بود ممكن است منظور از خاك در اينجا خاكى باشد كه آدم از آن آفريده شد ، و نيز امكان دارد اشاره به اين باشد كه همه انسانها قطع نظر از اين نيز از خاكند ، چرا كه تمام مواد غذايى كه نطفه را تشكيل مىدهد و سپس مواد تغذيه كننده آن همه از خاك گرفته مىشوند .\r\nالبته بدون شك قسمت قابل توجهى از بدن انسان را « آب » و قسمتى را « اكسيژن » و « كربن » تشكيل مىدهند كه از خاك گرفته نشده ولى از آنجا كه ستون اصلى تمام اعضاى بدن را موادى كه از خاك گرفته شده تشكيل مىدهد اين تعبير كاملا صحيح است كه انسان از خاك است .\r\nمرحله دوم مرحله « نطفه » است ، خاك اين موجود ساده و پيش پا افتاده و خالى از حس و حركت و حيات تبديل به نطفه مىشود ، نطفه اى كه از موجودات زنده ذره بينى اسرارانگيزى تشكيل يافته كه در مرد « اسپر » و در زن « اوول » ناميده مىشود ، اين موجودات ذره بينى شناور به قدرى كوچكند كه در نطفه يك مرد ممكن است ميليونها « اسپر » وجود داشته باشد ! .\r\nجالب اينكه انسان بعد از تولد معمولا يك حركت آرام و تدريجى را كه بيشتر شكل « تكامل كمى » دارد تعقيب مىكند ، در حالى كه حركت او در محيط رحم همراه با جهشهاى سريع و دگرگون كننده كيفى است .\r\nتحولات پى در پى و شگفتانگيز جنين در عالم رحم ، به همان اندازه عجيب است كه فى المثل سنجاق كوچك ساده اى با گذشت چند ماه تبديل به يك هواپيما گردد ! .\r\nامروز « جنينشناسى » به صورت يك علم گسترده در آمده ، و دانشمندان اين علم موفق شده‌اند جنين را در مراحل مختلف مورد بررسى قرار داده ، پرده از روى اسرار شگرف اين پديده اسرار آميز جهان هستى بردارند و عجائب بسيارى در باره آن ارائه دهند .\r\n","description":"","footnote":"","page_name":" 23 ","page_number":23},
  {"content":"\r\nدر مرحله سوم نطفه به مرحله علقه مىرسد و سلولهاى آن همچون يك دانه توت بدون شكل ( به صورت يك قطعه خون بسته ) در كنار هم قرار مىگيرند كه آن را در زبان علمى « مورولا » مىنامند .\r\nبعد از گذشتن مدت كوتاهى حفره تقسيم كه سر آغاز تقسيم نواحى جنين است پيدا مىشود ( و جنين را در اين مرحله به « لاستولا » مىنامند ) .\r\nدر مرحله چهارم كم كم جنين شكل يك قطعه گوشت جويده شده به خود مىگيرد بى آنكه اعضاى مختلف بدن در آن مشخص باشد .\r\nاما ناگهان در پوسته « جنين » تغييراتى پيدا مىشود ، و شكل آن متناسب با كارى كه بايد انجام دهد تغيير مىيابد و اعضاى بدن كم كم ظاهر مىشود ، اما جنينهايى كه از اين مرحله نگذرند و هم چنان به صورت سابق و يا ناقص بمانند ساقط مىشوند و از رده خارج مىگردند ، جمله « * ( مُخَلَّقَةٍ وَغَيْرِ مُخَلَّقَةٍ ) * » ممكن است اشاره به اين مرحله باشد يعنى « كامل الخلقه » و « غير كامل الخلقه » .\r\nجالب اينكه قرآن مجيد بعد از ذكر اين چهار مرحله جمله * ( لِنُبَيِّنَ لَكُمْ ) * را آورده است ، اشاره به اينكه اين دگرگونيهاى سريع و شگفتانگيز كه سبب مىشود يك قطره كوچك آب به يك انسان كامل تبديل گردد ، دليل روشنى است بر قدرت خداوند بر همه چيز .\r\nسپس به مراحل سه گانه پنجم و ششم و هفتم جنين كه بعد از تولد صورت مىگيرد يعنى « طفوليت » و « بلوغ » و « پيرى » اشاره كرده است ( 1 ) .\r\n\r\n","description":"","footnote":"\r\n( 1 ) جالب توجه اينكه در مورد تولد انسان تعبير به * ( ثُمَّ نُخْرِجُكُمْ طِفْلًا ) * مىكند در حالى كه قاعدتا بايد به صورت جمع ( اطفال ) ذكر شود . اين تعبير ممكن است به خاطر آن باشد كه طفل معنى مصدرى دارد ، و در آن مفرد و جمع يكسان است ، و يا از اين جهت باشد كه هدف بيان جنس است نه خصوصيات و ويژگيهاى اطفال كه در اين مرحله تفاوت انسانها مستور و مكتوم است و در مراحل بعد ظهور و بروز مىكند .\r\n","page_name":" 24 ","page_number":24},
  {"content":"\r\nاين نكته نيز لازم به ياد آورى است كه تولد انسان از خاك به صورت يك موجود زنده خود يك جهش بزرگ است ، و مراحل گوناگون جنين همه جهشهاى پى در پى محسوب مىشوند ، و نيز تولد انسان از مادر خود جهش بسيار مهمى است ، و مراحل بلوغ و كهولت نيز جهش محسوب مىشوند .\r\nتعبير قرآن در آيه بالا از « قيامت » به « بعث » گويا اشاره به همين مفهوم جهش باشد كه در رستاخيز نيز صورت مىگيرد .\r\nبه اين نكته نيز بايد توجه كرد كه سخن گفتن قرآن از اين مراحل مختلف جنين ، در آن روز كه نه علم جنينشناسى به وجود آمده بود و نه مردم اطلاع قابل ملاحظه اى در باره دوران جنينى انسان داشتند ، خود گواه زنده اى است بر اينكه اين كتاب بزرگ از جهان وحى و ما وراء طبيعت سرچشمه مىگيرد .\r\n\r\n2 - معاد جسمانى -\r\nبدون شك هر جا قرآن سخن از بازگشت انسانها و رستاخيز به ميان آورده منظور بازگشت اين انسان با روح و جسم در آن جهان است ، و آنها كه معاد را منحصر به جنبه « روحانى » آن كرده‌اند و تنها قائل به بقاى ارواحند به هيچ وجه آيات قرآن را مورد بررسى قرار نداده‌اند ، مثلا روشن است كه آياتى همچون آيه فوق با صراحت سخن از معاد جسمانى مىگويد و گر نه معاد روحانى چه شباهتى به دوران جنينى و زنده شدن زمينهاى مرده به وسيله نمو گياهان دارد ؟\r\nمخصوصا آخرين جمله آيات مورد بحث كه به صورت نتيجه نهايى آمده به وضوح اين مطلب را ثابت مىكند آنجا كه مىگويد : * ( وَأَنَّ اللَّه يَبْعَثُ مَنْ فِي الْقُبُورِ ) * « و خداوند كسانى را كه در قبرها هستند برمىانگيزاند » چرا كه قبر جايگاه جسم است نه روح .\r\n","description":"","footnote":"","page_name":" 25 ","page_number":25},
  {"content":"\r\nاصولا تمام تعجب مشركان از همين مساله بوده است كه چگونه انسانى كه تبديل به خاك شد بار ديگر به زندگى باز مىگردد ، و الا مساله بقاى روح نه تنها چيز عجيبى نبوده بلكه مورد قبول اقوام جاهلى نيز بوده است ( دقت كنيد ) .\r\n\r\n3 - « ارذل العمر » چيست ؟ -\r\n« ارذل » از ماده « رذل » به معنى چيز پست و نامطلوب است ، و منظور از ارذل العمر نامطلوبترين دورانهاى عمر انسان مىباشد كه به نهايت پيرى مىرسد ، و به گفته قرآن علوم و دانشهاى خود را به كلى فراموش مىكند ، و درست همانند يك كودك مىشود ، از نظر معلومات همچون كودك است ، از نظر تدبير امور شبيه كودك است ، از چيز جزئى همانند يك كودك ناراحت مىشود و با امر مختصرى خوشحال و راضى مىگردد ، ظرفيت و حوصله خود را از دست مىدهد ، و گاه حركات او كودكانه مىشود .\r\nبا اين تفاوت كه مردم از كودك انتظارى ندارند و از او دارند ، بعلاوه در مورد كودكان اين اميدوارى هست كه با رشد و نمو جسم و روحشان همه اين حالات بر طرف مىگردد اما در مورد پيران فرتوت و كهنسال چنين اميدى وجود ندارد و با اين تفاوت كه يك كودك چيزى نداشته كه از دست بدهد اما اين پير كهنسال همه سرمايه‌هاى حياتى خود را از دست داده .\r\nروى اين جهات حال پيران سالخورده در مقايسه با حال كودكان بسيار رقتبارتر و ناگوارتر است .\r\nدر بعضى از روايات « ارذل العمر » به سن يكصد سالگى به بالا تفسير شده است ( 1 ) .\r\nو اين ممكن است ناظر به نوع افراد باشد و گر نه كسانى هستند كه در سنين پائينتر از يكصد سالگى به اين مرحله مىرسند همانگونه كه اشخاصى يافت مىشوند\r\n\r\n","description":"","footnote":"\r\n( 1 ) تفسير نور الثقلين جلد 3 صفحه 472 .\r\n","page_name":" 26 ","page_number":26},
  {"content":"\r\nكه در سنين بالاتر از صد نيز كاملا هوشيار و آگاهند .\r\nمخصوصا در علماء و دانشمندان بزرگ كه دائما به مباحث علمى اشتغال دارند كمتر ديده مىشود كه چنين وضعى دست دهد ، و در هر حال بايد در مورد اين بخش از عمر به خدا پناه بريم ، ضمنا ياد آورى اين سالها كافى است كه ما را از غرور و غفلت بيرون آورد كه در آغاز چه بوديم و اكنون چه هستيم و در آينده چه خواهيم شد ؟ !\r\n","description":"","footnote":"","page_name":" 27 ","page_number":27},
  {"content":"\r\n\r\n[ سوره الحج ‹ 22 › : آيات 8 تا 10 
  ]\r\nوَ مِنَ النَّاسِ مَنْ يُجادِلُ فِي اللَّه بِغَيْرِ عِلْمٍ وَلا هُدىً وَلا كِتابٍ مُنِيرٍ ‹ 8 › ثانِيَ عِطْفِه لِيُضِلَّ عَنْ سَبِيلِ اللَّه لَه فِي الدُّنْيا خِزْيٌ وَنُذِيقُه يَوْمَ الْقِيامَةِ عَذابَ الْحَرِيقِ ‹ 9 › ذلِكَ بِما قَدَّمَتْ يَداكَ وَأَنَّ اللَّه لَيْسَ بِظَلَّامٍ لِلْعَبِيدِ ‹ 10 ›\r\n\r\nترجمه :\r\n8 - و گروهى از مردم در باره خدا بدون هيچ دانش و بدون هيچ هدايت و كتاب روشنى به مجادله برمىخيزند .\r\n9 - آنها با تكبر و بى اعتنايى ( نسبت به سخنان الهى ) مىخواهند مردم را از راه خدا گمراه سازند ، براى آنها در دنيا رسوايى است ، و در قيامت عذاب سوزنده به آنها مىچشانيم .\r\n10 - ( و به او مىگوئيم ) اين نتيجه چيزى است كه دستهايت از پيش براى تو فرستاده است ! و خداوند هرگز به بندگان ظلم نمىكند .\r\n\r\nتفسير : باز هم مجادله به باطل\r\nدر اين آيات نيز سخن از مجادله كنندگانى است كه پيرامون مبدأ و معاد به جدال بى پايه و بى اساس مىپردازند .\r\nنخست مىگويد : « گروهى از مردم كسانى هستند كه در باره خدا بدون هيچ علم و دانش و هدايت و كتاب روشنى به مجادله برمىخيزند » ( * ( وَمِنَ النَّاسِ\r\n","description":"","footnote":"","page_name":" 28 ","page_number":28},
  {"content":"\r\n* ( مَنْ يُجادِلُ فِي اللَّه بِغَيْرِ عِلْمٍ وَلا هُدىً وَلا كِتابٍ مُنِيرٍ ) * ) .\r\nجمله « و * ( مِنَ النَّاسِ مَنْ يُجادِلُ فِي اللَّه بِغَيْرِ عِلْمٍ ) * » درست همان تعبيرى است كه در چند آيه قبل گذشت و تكرار آن نشان مىدهد كه جمله اول اشاره به گروهى است و جمله دوم اشاره به گروهى ديگر .\r\nجمعى از مفسران فرق اين دو گروه را در اين دانسته‌اند كه آيه گذشته ناظر به حال پيروان گمراه و بى خبر است در حالى كه اين آيه ناظر به رهبران اين گروه گمراه مىباشد ( 1 ) .\r\nجمله « * ( لِيُضِلَّ عَنْ سَبِيلِ اللَّه ) * » نشان مىدهد كه برنامه اين گروه اضلال و گمراه ساختن ديگران است و قرينه روشنى بر اين تفاوت محسوب مىشود ، همانگونه كه جمله يَتَّبِعُ كُلَّ شَيْطانٍ مَرِيدٍ در آيات گذشته كه سخن از پيروى شياطين مىگويد نيز اين معنى را روشنتر مىسازد .\r\nدر اينكه فرق ميان « علم » و « هدى » و « كتاب منير » چيست ؟ نيز مفسران بحثهايى دارند آنچه نزديكتر به نظر مىرسد اين است كه « علم » اشاره به استدلالات عقلى است و « هدى » به هدايت و راهنمايى رهبران الهى ، و « كتاب منير » اشاره به كتب آسمانى مىباشد .\r\nبه تعبير ساده تر همان دلائل سه گانه معروف « كتاب » و « سنت » و « دليل عقل » را بازگو مىكند ، و با توجه به اينكه « اجماع » نيز طبق تحقيقات دانشمندان به « سنت » باز مىگردد همه دلائل اربعه در اين عبارت جمع است .\r\nبعضى از مفسران نيز احتمال داده‌اند كه « هدى » اشاره به هدايتهاى معنوى است كه در پرتو خودسازى و تقوا و تهذيب نفس براى انسان حاصل مىگردد ( البته اين معنى با آنچه در بالا گفتيم قابل جمع است ) .\r\n\r\n","description":"","footnote":"\r\n( 1 ) تفسير الميزان و تفسير كبير فخر رازى ذيل آيات مورد بحث .\r\n","page_name":" 29 ","page_number":29},
  {"content":"\r\nدر حقيقت بحث و جدال علمى در صورتى مىتواند ثمر بخش باشد كه متكى به يكى از اين دلائل گردد ، دليل عقل يا كتاب ، يا سنت .\r\nسپس در يك عبارت كوتاه و پر معنى به يكى از علل انحراف و گمراهى اين رهبران ضلالت پرداخته مىگويد : « آنها با تكبر و بى اعتنايى نسبت به سخنان الهى و دلائل روشن عقلى مىخواهند مردم را از راه خدا گمراه سازند » ( * ( ثانِيَ عِطْفِه لِيُضِلَّ عَنْ سَبِيلِ اللَّه ) * ) .\r\n« ثانى » از ماده « ثنى » به معنى پيچيدن است و « عطف » به معنى پهلو است ، و پيچيدن پهلو كنايه از بى اعتنايى و اعراض از چيزى است .\r\nجمله « ليضل » ممكن است هدف اين اعراض و روىگردانى باشد ، يعنى آنها براى گمراه ساختن مردم آيات و هدايتهاى الهى را به هيچ مىگيرند ، و ممكن است نتيجه آن گردد ، يعنى محصول بى اعتنايى آنها اين است كه مردم را از راه حق باز مىدارند .\r\nبه هر حال ، سپس كيفر شديد آنها را در دنيا و آخرت به اين صورت تشريح مىكند : « بهره آنها در اين دنيا رسوايى و بدبختى است ، و در قيامت عذاب سوزنده را به آنها مىچشانيم » ( * ( لَه فِي الدُّنْيا خِزْيٌ وَنُذِيقُه يَوْمَ الْقِيامَةِ عَذابَ الْحَرِيقِ ) * ) .\r\nو به او مىگوئيم : « اين نتيجه چيزى است كه دستهايت از پيش براى تو فرستاده است » ( * ( ذلِكَ بِما قَدَّمَتْ يَداكَ ) * ) .\r\n« و خداوند هرگز به بندگان ظلم و ستم نمىكند » ( * ( وَأَنَّ اللَّه لَيْسَ بِظَلَّامٍ لِلْعَبِيدِ ) * ) .\r\nنه كسى را بى جهت كيفر مىدهد ، و نه بر ميزان مجازات كسى بدون دليل\r\n","description":"","footnote":"","page_name":" 30 ","page_number":30},
  {"content":"\r\nمىافزايد ، و برنامه او عدالت محض و محض عدالت است ( 1 ) .\r\nاين آيه از آياتى است كه هم مذهب جبريون را نفى مىكند و هم اصل عدالت را در مورد افعال خدا اثبات مىنمايد . ( براى توضيح بيشتر به جلد سوم تفسير نمونه صفحه 195 - ذيل آيه 182 آل عمران - مراجعه كنيد ) .\r\n\r\n","description":"","footnote":"\r\n( 1 ) « ظلام » صيغه مبالغه به معنى بسيار ظلم كننده است ، مسلما خداوند مطلقا ظلم نمىكند نه بسيار و نه كم و انتخاب اين تعبير در اينجا ممكن است اشاره به اين باشد كه مجازات بدون دليل از سوى خداوند بزرگ هميشه مصداق ظلم بسيار است .\r\n","page_name":" 31 ","page_number":31},
  {"content":"\r\n\r\n[ سوره الحج ‹ 22 › : آيات 11 تا 14 
  ]\r\nوَ مِنَ النَّاسِ مَنْ يَعْبُدُ اللَّه عَلى حَرْفٍ فَإِنْ أَصابَه خَيْرٌ اطْمَأَنَّ بِه وَإِنْ أَصابَتْه فِتْنَةٌ انْقَلَبَ عَلى وَجْهِه خَسِرَ الدُّنْيا وَالآخِرَةَ ذلِكَ هُوَ الْخُسْرانُ الْمُبِينُ ‹ 11 › يَدْعُوا مِنْ دُونِ اللَّه ما لا يَضُرُّه وَما لا يَنْفَعُه ذلِكَ هُوَ الضَّلالُ الْبَعِيدُ ‹ 12 › يَدْعُوا لَمَنْ ضَرُّه أَقْرَبُ مِنْ نَفْعِه لَبِئْسَ الْمَوْلى وَلَبِئْسَ الْعَشِيرُ ‹ 13 › إِنَّ اللَّه يُدْخِلُ الَّذِينَ آمَنُوا وَعَمِلُوا الصَّالِحاتِ جَنَّاتٍ تَجْرِي مِنْ تَحْتِهَا الأَنْهارُ إِنَّ اللَّه يَفْعَلُ ما يُرِيدُ ‹ 14 ›\r\n\r\nترجمه :\r\n11 - بعضى از مردم خدا را تنها با زبان مىپرستند ( و ايمان قلبيشان بسيار ضعيف است ) همين كه دنيا به آنها رو كند و نفع و خيرى به آنان رسد حالت اطمينان پيدا مىكنند اما اگر مصيبتى به عنوان امتحان به آنها برسد دگرگون مىشوند و به كفر رو مىآورند ! و به اين ترتيب هم دنيا را از دست داده‌اند و هم آخرت را و اين خسران و زيان آشكارى است !\r\n","description":"","footnote":"","page_name":" 32 ","page_number":32},
  {"content":"\r\n12 - او جز خدا كسى را مىخواند كه نه زيانى به او مىرساند ، و نه سودى ، اين گمراهى بسيار عميقى است ! 13 - او كسى را مىخواند كه زيانش از نفعش نزديكتر است ، چه بد مولا و ياورى ، و چه بد مونس و معاشرى ! 14 - خداوند كسانى را كه ايمان آورده‌اند و عمل صالح انجام داده‌اند در باغهايى از بهشت وارد مىكند كه نهرها زير درختانش جارى است ( آرى ) خدا هر چه را اراده كند انجام مىدهد .\r\n\r\nتفسير : آنها كه بر لب پرتگاه كفرند !\r\nدر آيات گذشته سخن از دو گروه در ميان بود گروه پيروان گمراه ، و رهبران گمراه كننده ، اما در آيات مورد بحث سخن از گروه سومى است كه همان افراد ضعيف الايمان هستند .\r\nقرآن در توصيف اين گروه چنين مىگويد : « بعضى از مردم خدا را تنها با زبان مىپرستند اما ايمان قلبى شان بسيار سطحى و ضعيف است » ( * ( وَمِنَ النَّاسِ مَنْ يَعْبُدُ اللَّه عَلى حَرْفٍ ) * ) .\r\nتعبير به « على حرف » ممكن است اشاره به اين باشد كه ايمان آنها بيشتر بر زبانشان است ، و در قلبشان جز نور ضعيف بسيار كمرنگى از ايمان نتابيده است .\r\nو ممكن است اشاره به اين باشد كه آنها در متن ايمان و اسلام قرار ندارند بلكه در كنار و لبه آنند ، زيرا يكى از معانى « حرف » لبه كوه و كناره اشياء است و مىدانيم كسانى كه در لبه چيزى قرار گرفته‌اند مستقر و پا بر جا نيستند ، و با تكان مختصرى از مسير خارج مىشوند ، چنين است حال افراد ضعيف الايمان كه با كوچكترين چيزى ايمانشان بر باد فنا مىرود .\r\nسپس قرآن به تشريح تزلزل ايمان آنها پرداخته مىگويد : « آنها چنانند كه اگر دنيا به آنها رو كند و نفع و خيرى به آنان برسد حالت اطمينان پيدا\r\n","description":"","footnote":"","page_name":" 33 ","page_number":33},
  {"content":"\r\nمىكنند ! و آن را دليل بر حقانيت اسلام مىگيرند ، اما اگر به وسيله گرفتاريها و پريشانى و سلب نعمت مورد آزمايش قرار گيرند دگرگون مىشوند و به كفر رو مىآورند « ! ( * ( فَإِنْ أَصابَه خَيْرٌ اطْمَأَنَّ بِه وَإِنْ أَصابَتْه فِتْنَةٌ انْقَلَبَ عَلى وَجْهِه ) * ) ( 1 ) .\r\nگويى آنها دين و ايمان را به عنوان يك وسيله نيل به ماديات پذيرفته‌اند كه اگر اين هدف تامين شد دين را حق مىدانند و گر نه بى اساس ! « ابن عباس » و جمعى ديگر از مفسران پيشين در شان نزول اين آيه چنين نقل كرده‌اند كه گاهى گروهى از باديه نشينان خدمت پيامبر مىآمدند ، اگر حال جسمانى آنها خوب مىشد ، اسب آنها بچه خوبى مىآورد ، زن آنها پسر مىزائيد و اموال و چهار پايان آنان فزونى مىگرفت خشنود مىشدند و به اسلام و پيامبر ص عقيده پيدا مىكردند ! ، اما اگر بيمار مىشدند ، همسرشان دختر مىآورد و اموالشان رو به نقصان مىگذاشت وسوسه‌هاى شيطانى قلبشان را فرا مىگرفت و به آنها مىگفت تمام اين بدبختيها بخاطر اين آئينى است كه پذيرفته اى و آنها هم روى گردان مىشدند ! ( 2 ) .\r\nقابل توجه اينكه قرآن در مورد روى آوردن دنيا به اين اشخاص تعبير به خير مىكند ، و در مورد پشت كردن دنيا تعبير به « فتنه » ( وسيله آزمايش ) نه « شر » اشاره به اينكه اين حوادث ناگوار شر و بدى نيست ، بلكه وسيله اى است براى آزمايش .\r\nو در پايان آيه اضافه مىكند « و به اين ترتيب آنها هم دنيا را از دست داده‌اند و هم آخرت را » ( * ( خَسِرَ الدُّنْيا وَالآخِرَةَ ) * ) .\r\n\r\n","description":"","footnote":"\r\n( 1 ) جمله « * ( انْقَلَبَ عَلى وَجْهِه ) * » با توجه به اينكه « انقلب » در اينجا به معنى بازگشت كردن است ، ممكن است اشاره به اين باشد كه او به كلى به ايمان پشت مىكند ، حتى صورت خود را به عقب نيز بر نمىگرداند گويى هميشه از ايمان بيگانه بوده است .\r\n( 2 ) تفسير فخر رازى جلد 23 صفحه 13 - تفسير قرطبى جلد 6 صفحه 4409 .\r\n","page_name":" 34 ","page_number":34},
  {"content":"\r\n« و اين روشنترين خسران و زيان است كه انسان هم دينش بر باد رود و هم دنيايش » ( * ( ذلِكَ هُوَ الْخُسْرانُ الْمُبِينُ ) * ) .\r\nدر حقيقت اين گونه افراد دين را تنها از دريچه منافع مادى خود مىنگريستند و معيار و محك حقانيت آن را روى آوردن دنيا مىپنداشتند ، اين گروه كه در عصر و زمان ما نيز تعدادشان كم نيست ، و در هر جامعه اى وجود دارند ، ايمانى آلوده به شرك و بت پرستى دارند منتها بت آنها همسر و فرزند و مال و ثروت و گاو و گوسفند آنها است و بديهى است كه چنين ايمان و اعتقادى سستتر از تار عنكبوت است ! البته بعضى از مفسران اين آيه را اشاره به منافقان دانسته‌اند ، اگر منظور منافقى باشد كه به هيچ وجه ايمان در دل او نيست اين بر خلاف ظاهر آيه است ، زيرا جمله « * ( يَعْبُدُ اللَّه ) * » و همچنين « اطمأن به » و جمله « * ( انْقَلَبَ عَلى وَجْهِه ) * » نشان مىدهد قبلا ايمان ضعيفى داشته است و اگر منظور منافقانى است كه بهره بسيار كمى از ايمان دارند با آنچه گفتيم منافاتى ندارد و قابل قبول است .\r\nآيه بعد به عقيده شركآلود اين گروه مخصوصا بعد از انحراف از توحيد و ايمان به خدا اشاره كرده مىگويد : « او جز خدا كسى را مىخواند كه نه زيانى مىتواند به او برساند و نه سودى » ( * ( يَدْعُوا مِنْ دُونِ اللَّه ما لا يَضُرُّه وَما لا يَنْفَعُه ) * ) اگر به راستى او خواهان منافع مادى و گريزان از زيان است ، و به همين دليل معيار حقانيت دين را اقبال و ادبار دنيا مىگيرد ، پس چرا به سراغ بتهايى مىرود كه نه اميدى به نفعشان است ، نه ترسى از زيانشان ، موجوداتى بى خاصيت و فاقد هر گونه اثر در سرنوشت انسانها ؟ ! آرى « اين گمراهى بسيار عميقى است » ( * ( ذلِكَ هُوَ الضَّلالُ الْبَعِيدُ ) * ) .\r\nفاصله آن از خط صراط مستقيم آن چنان زياد است كه اميد بازگشتشان به سوى حق بسيار كم است .\r\n","description":"","footnote":"","page_name":" 35 ","page_number":35},
  {"content":"\r\nباز مطلب را از اين فراتر برده مىگويد : « او كسى را مىخواند كه زيانش از نفعش نزديكتر است » ! ( * ( يَدْعُوا لَمَنْ ضَرُّه أَقْرَبُ مِنْ نَفْعِه ) * ) .\r\nچرا كه اين معبودهاى ساختگى در دنيا فكر آنها را به انحطاط و پستى و خرافات سوق مىدهند ، و در آخرت آتش سوزان را براى آنها به ارمغان مىآورند بلكه آن گونه كه در آيه 98 سوره انبياء خوانديم « اين بتها خود آتشگيره‌ها و هيزم جهنمند » ! ( إِنَّكُمْ وَما تَعْبُدُونَ مِنْ دُونِ اللَّه حَصَبُ جَهَنَّمَ ) .\r\nو در پايان آيه اضافه مىكند « چه بد مولا و ياورى هستند اين بتها ، و چه بد مونس و معاشرى » ( * ( لَبِئْسَ الْمَوْلى وَلَبِئْسَ الْعَشِيرُ ) * ) .\r\nدر اينجا اين سؤال پيش مىآيد كه در آيه قبل هر گونه سود و زيان بتها را نفى مىكند اما در اين آيه مىگويد زيانش از نفعش نزديكتر است آيا اين دو با يكديگر سازگار است ؟\r\nدر پاسخ بايد گفت : اين در گفتگوها معمول است كه گاه در يك مرحله موجودى را بى خاصيت مىشمرند ، پس از آن ترقى كرده آن را منشا زيان مىدانند درست مثل اينكه مىگوئيم با فلان شخص معاشرت نكن كه نه به درد دين تو مىخورد نه به درد دنيا ، و بعد ترقى مىكنيم و مىگوئيم بلكه مايه بدبختى و رسوايى تو است ، بعلاوه زيانى كه نفى شده زيان به دشمنان آنهاست زيرا آنها قادر نيستند ضررى به مخالفان بزنند ، اما زيانى كه اثبات شده يك زيان قهرى است كه دامان عابدان آنها را مىگيرد .\r\nضمنا صيغه « افعل تفضيل » ( كلمه اقرب ) چنان كه در جاى ديگر هم گفته‌ايم الزاما به معنى وجود صفتى در طرفين مورد مقايسه نيست و اى بسا طرف ضعيفتر اصلا فاقد آن باشد ، مثلا مىگوئيم : يك ساعت صبر و شكيبايى در برابر گناه بهتر از آتش دوزخ است ( هرگز مفهوم اين سخن آن نيست كه آتش دوزخ خوب است\r\n","description":"","footnote":"","page_name":" 36 ","page_number":36},
  {"content":"\r\nولى صبر و شكيبايى از آن بهتر است ، بلكه آتش دوزخ اصلا فاقد هر گونه خوبى است ) .\r\nاين تفسير را جمعى از مفسران بزرگ مانند « شيخ طوسى » در « تبيان » و « طبرسى » در « مجمع البيان » انتخاب كرده‌اند .\r\nدر حالى كه بعضى ديگر همچون « فخر رازى » اين احتمال را نيز در تفسير آيه داده‌اند كه هر يك از اين دو آيه اشاره به گروهى از بتها است آيه نخست بتهاى سنگى و چوبى بيجان را مىگويد و آيه دوم طاغوتها و انسانهاى بت گونه ، گروه اول نه سودى دارند و نه زيانى ، بلكه كاملا بى خاصيتند ، ولى گروه دوم يعنى « ائمة ضلال » زيان دارند و خيرى در آنها نيست ، و به فرض كه خير اندكى داشته باشند زيانشان به مراتب بيشتر است ( جمله * ( لَبِئْسَ الْمَوْلى وَلَبِئْسَ الْعَشِيرُ ) * را نيز گواه اين معنى گرفته‌اند ) و به اين ترتيب تضادى باقى نمىماند ( 1 ) .\r\nو از آنجا كه روش قرآن اين است كه مسائل نيك و بد را در مقايسه با هم بيان كند تا نتيجه گيرى آن كاملتر و روشنتر باشد در آخرين آيه مورد بحث مىفرمايد : « خداوند كسانى را كه ايمان آوردند و عمل صالح انجام دادند در باغهايى از بهشت وارد مىكند كه نهرها زير درختانش جارى است » ( * ( إِنَّ اللَّه يُدْخِلُ الَّذِينَ آمَنُوا وَعَمِلُوا الصَّالِحاتِ جَنَّاتٍ تَجْرِي مِنْ تَحْتِهَا الأَنْهارُ ) * ) .\r\nبرنامه آنها روشن ، خط فكرى و عملى آنها مشخص ، مولاى آنها خدا و همدم و مونسشان انبياء و شهداء و صالحان و فرشتگان خواهند بود .\r\nآرى « خدا هر چه را اراده كند انجام مىدهد » ( * ( إِنَّ اللَّه يَفْعَلُ ما يُرِيدُ ) * ) .\r\nاين پاداشهاى بزرگ براى او سهل و آسان است ، همانگونه كه مجازات\r\n\r\n","description":"","footnote":"\r\n( 1 ) بعضى از مفسران مانند مؤلف محترم الميزان جمله « يدعوا » را به معنى « يقول » گرفته‌اند كه از ظاهر آيه بعيد است .\r\n","page_name":" 37 ","page_number":37},
  {"content":"\r\nمشركان لجوج و رهبران گمراهشان براى او ساده است .\r\nدر اين مقايسه در حقيقت گروهى كه تنها ايمان بر زبانشان قرار دارد در كناره دين قرار گرفته‌اند و با جزئى وسوسه منحرف مىشوند و عمل صالحى نيز ندارند ، اما مؤمنان صالح در متن اسلامند و سختترين طوفانها تكانشان نمىدهد ، درخت ايمانشان ريشه دار و ميوه اعمال صالح بر شاخسار آن آشكار است ، اين از يك سو .\r\nاز سوى ديگر معبودهاى گروه اول بى خاصيتاند بلكه زيانشان بيشتر است اما مولا و سرپرست گروه دوم بر همه چيز قدرت دارد و برترين نعمتها را براى آنها فراهم ساخته است .\r\n","description":"","footnote":"","page_name":" 38 ","page_number":38},
  {"content":"\r\n\r\n[ سوره الحج ‹ 22 › : آيات 15 تا 17 
  ]\r\nمَنْ كانَ يَظُنُّ أَنْ لَنْ يَنْصُرَه اللَّه فِي الدُّنْيا وَالآخِرَةِ فَلْيَمْدُدْ بِسَبَبٍ إِلَى السَّماءِ ثُمَّ لْيَقْطَعْ فَلْيَنْظُرْ هَلْ يُذْهِبَنَّ كَيْدُه ما يَغِيظُ ‹ 15 › وَكَذلِكَ أَنْزَلْناه آياتٍ بَيِّناتٍ وَأَنَّ اللَّه يَهْدِي مَنْ يُرِيدُ ‹ 16 › إِنَّ الَّذِينَ آمَنُوا وَالَّذِينَ هادُوا وَالصَّابِئِينَ وَالنَّصارى وَالْمَجُوسَ وَالَّذِينَ أَشْرَكُوا إِنَّ اللَّه يَفْصِلُ بَيْنَهُمْ يَوْمَ الْقِيامَةِ إِنَّ اللَّه عَلى كُلِّ شَيْءٍ شَهِيدٌ ‹ 17 ›\r\n\r\nترجمه :\r\n15 - هر كس گمان مىكند كه خدا پيامبرش را در دنيا و آخرت يارى نخواهد كرد ( و از اين نظر عصبانى است هر كارى از دستش ساخته است بكند ) ريسمانى به سقف خانه خود بياويزد و خود را از آن آويزان نمايد و نفس خود را قطع كند ! ( و تا لب پرتگاه مرگ پيش رود ) ببيند آيا اين كار خشم او را فرو مىنشاند ؟ ! 16 - اين گونه ما قرآن را به صورت آيات روشن نازل كرديم و خداوند هر كس را بخواهد هدايت مىكند .\r\n17 - كسانى كه ايمان آورده‌اند و يهود و صابئان و نصارى و مجوس و مشركان ، خداوند در ميان\r\n","description":"","footnote":"","page_name":" 39 ","page_number":39},
  {"content":"\r\nآنها روز قيامت داورى مىكند و حق را از باطل جدا مىسازد ، خداوند بر هر چيز گواه است ( و از همه چيز آگاه ) .\r\n\r\nشان نزول :\r\nبعضى از مفسران در شان نزول نخستين آيه از آيات فوق چنين نقل كرده‌اند :\r\nگروهى از قبيله « بنى اسد » و « بنى غطفان » كه با پيامبر اسلام ص پيمان بسته بودند گفتند ما مىترسيم خدا سرانجام محمد ص را يارى نكند و در نتيجه رابطه ما با هم پيمانهايمان از يهود قطع شود و آنها به ما مواد غذايى ندهند ، آيه فوق نازل شد و به آنها اخطار كرد و آنها را سخت مذمت نمود .\r\nبعضى ديگر گفته‌اند گروهى از مسلمانان به خاطر شدت غضب بر كفار ، براى پيروى پيغمبر ص بيقرارى و بيتابى مىكردند و مىگفتند : چرا وعده خدا در اين زمينه تحقق نمىيابد ؟ آيه نازل شد و آنها را بر اين بى صبرى ملامت كرد ( 1 ) .\r\n\r\nتفسير : رستاخيز پايان همه اختلافات\r\nاز آنجا كه در آيات گذشته سخن از گروه ضعيف الايمان بود در آيات مورد بحث نيز چهره ديگرى از آنها را ترسيم كرده مىگويد : « كسى كه گمان مىكند خدا پيامبرش را در دنيا و آخرت يارى نخواهد كرد ، و در خشم و غيظ فرو رفته هر كارى از دستش ساخته است انجام دهد ، ريسمانى به سقف خانه خود بياويزد و خود را از آن آويزان كند ، و نفس خود را قطع نمايد و تا سر حد مرگ پيش رود ببيند آيا اين كار خشم او را فرو مىنشاند » ( * ( مَنْ كانَ يَظُنُّ أَنْ لَنْ يَنْصُرَه اللَّه فِي الدُّنْيا وَالآخِرَةِ فَلْيَمْدُدْ بِسَبَبٍ إِلَى السَّماءِ ثُمَّ لْيَقْطَعْ فَلْيَنْظُرْ هَلْ يُذْهِبَنَّ كَيْدُه ما يَغِيظُ ) * ) .\r\n\r\n","description":"","footnote":"\r\n( 1 ) « ابو الفتوح رازى » و همچنين « فخر رازى » ذيل آيات مورد بحث .\r\n","page_name":" 40 ","page_number":40},
  {"content":"\r\nاين تفسير را گروه كثيرى از مفسران برگزيده ، يا به عنوان يك احتمال قابل ملاحظه ذكر كرده‌اند ( 1 ) .\r\nطبق اين تفسير ضمير « * ( لَنْ يَنْصُرَه اللَّه ) * » به پيامبر ص باز مىگردد ، و « سماء » به معنى سقف خانه است ( چون « سماء » به هر چيزى كه در جهت فوق قرار داشته باشد اطلاق مىگردد ) و جمله « ليقطع » به معنى خفقان و قطع نفس و پيش رفتن تا سر حد مرگ است .\r\nاحتمالات مختلف ديگرى نيز در تفسير اين آيه داده شده است كه ذكر همه آنها لزومى ندارد ولى از ميان آنها دو تفسير قابل ملاحظه است :\r\n1 - منظور از « سماء » همان « آسمان » است ، يعنى : « اين گونه اشخاصى كه تصور مىكنند خدا پيامبرش را يارى نخواهد كرد به آسمان بروند ، و طنابى به آن آويزان كنند ، و خود را در ميان زمين و آسمان به دار كشند تا نفسشان بريده شود ( يا طنابى را كه به آن آويزان شده‌اند قطع كنند تا از همانجا سقوط نمايند ) ببينند آيا اين كار خشمشان را فرو مىنشاند » ؟ ! 2 - ضمير مذكور ، به خود اين اشخاص باز گردد ( نه پيامبر ص ) يعنى :\r\n« كسانى كه فكر مىكنند خدا آنها را يارى نمىكند ، و روزيشان بر اثر ايمان آوردن قطع مىگردد ، هر كارى از دستشان ساخته است انجام دهند ، به آسمان بروند خود را با ريسمانى آويزان نمايند سپس اين ريسمان را قطع كرده تا سقوط كنند ، آيا اين كارها خشمشان را فرو مىنشاند » ؟ .\r\nمطلب قابل توجه اينكه تمام اين تفسيرها به يك نكته روانى در ارتباط با افراد كم حوصله و عصبانى و ضعيف الايمان اشاره مىكند كه آنها وقتى كارشان ظاهرا به بن بست مىرسد فورا دستپاچه مىشوند و تصميمهاى جنون آميز مىگيرند :\r\n\r\n","description":"","footnote":"\r\n( 1 ) به تفسيرهاى « مجمع البيان » ، « تبيان » ، « الميزان » ، « فخر رازى » ، « ابو الفتوح رازى » ، « تفسير صافى » ، و « قرطبى » ذيل آيه مورد بحث مراجعه شود .\r\n","page_name":" 41 ","page_number":41},
  {"content":"\r\nگاه مشت بر در و ديوار مىكوبند .\r\nگاه مىخواهند زمين را بشكافند و زير آن پنهان شوند .\r\nو سر انجام براى خاموش كردن آتش خشم خويش تصميم به انتحار و خود - كشى مىگيرند ، در حالى كه هيچيك از اين اعمال جنون آميز مشكل آنها را حل نمىكند ، اگر كمى خونسرد باشند ، صبر و حوصله به خرج دهند و با نيروى ايمان به خدا و اعتماد به نفس و شكيبايى و استقامت به جنگ مشكلات بر خيزند حل آن قطعا ممكن است .\r\nآيه بعد اشاره به يك جمع بندى در آيات گذشته كرده مىگويد : « اين گونه ما قرآن را به صورت آيات بينات و نشانه‌هاى روشن نازل كرديم » ( * ( وَكَذلِكَ أَنْزَلْناه آياتٍ بَيِّناتٍ ) * ) .\r\nدلائلى براى معاد و رستاخيز همچون بررسى دوران جنينى انسان ، و رشد گياهان ، و زنده شدن زمينهاى مرده ، كه همگان را به مساله معاد آشنا مىسازد و دلائلى همچون بى خاصيت بودن بتها ، و سر انجام كار كسانى كه دين را وسيله جلب منافع مادى قرار مىدهند .\r\nولى با اينهمه ، داشتن دلائل روشن به تنهايى كافى نيست بلكه آمادگى پذيرش حق نيز لازم است ، به همين دليل در پايان آيه مىگويد : « و خداوند هر كس را بخواهد هدايت مىكند » ( * ( وَأَنَّ اللَّه يَهْدِي مَنْ يُرِيدُ ) * ) .\r\nبارها گفته‌ايم كه خواست خدا بى حساب نيست ، او حكيم است و همه كارهايش داراى حساب ، هر كس كه در راه او به مجاهده بر خيزد ، و از اعماق جان خواستار هدايت باشد ، خدا او را به وسيله آيات بيناتش راهنمايى مىكند ( 1 ) .\r\n\r\n","description":"","footnote":"\r\n( 1 ) در تركيب جمله « * ( أَنَّ اللَّه يَهْدِي مَنْ يُرِيدُ ) * » معروف اين است كه مبتداى محذوفى دارد و تقدير چنين است الامر * ( أَنَّ اللَّه يَهْدِي مَنْ يُرِيدُ ) * . اين احتمال نيز وجود دارد كه ان ( به فتح ) به معنى ان ( به كسر ) بوده باشد ، و محذوفى در كار نيست .\r\n","page_name":" 42 ","page_number":42},
  {"content":"\r\nآخرين آيه مورد بحث به شش گروه از پيروان مذاهب مختلف كه يك گروه مسلم و مؤمنند ، و پنج گروه غير مسلمان اشاره كرده مىفرمايد : « كسانى كه ايمان آورده‌اند ، و يهود ، و صابئان ، و نصارا ، و مجوس ، و مشركان ، خداوند در ميان آنها روز قيامت داورى مىكند ، و حق را از باطل جدا مىسازد » ( * ( إِنَّ الَّذِينَ آمَنُوا وَالَّذِينَ هادُوا وَالصَّابِئِينَ وَالنَّصارى وَالْمَجُوسَ وَالَّذِينَ أَشْرَكُوا إِنَّ اللَّه يَفْصِلُ بَيْنَهُمْ يَوْمَ الْقِيامَةِ ) * ) .\r\nمگر نه اين است كه يكى از نامهاى قيامت يوم الفصل ، روز جدايى حق از باطل است ، يوم البروز روز آشكار شدن مكتومها ، و روز پايان گرفتن اختلافات است .\r\nآرى خدا در آن روز به همه اين اختلافات پايان مىدهد چرا كه « او از همه چيز آگاه و با خبر است » ( * ( إِنَّ اللَّه عَلى كُلِّ شَيْءٍ شَهِيدٌ ) * ) .\r\n\r\nنكته‌ها :\r\n\r\n1 - پيوند آيات\r\nپيوند اين آيه با آيات قبل از اين نظر است كه در آيه قبل سخن از هدايت الهى در دلهاى آماده بود ، ولى از آنجا كه همه دلها آماده نيست و تعصبها و لجاجتها و تقليدهاى كوركورانه سد محكمى در برابر پذيرش هدايت است لذا مىگويد اين گروه بنديها و اختلافات در ميان عده اى هم چنان تا دامنه قيامت باقى خواهد ماند و تنها در آن روز همه خفايا آشكار مىگردد و اختلافات بر چيده خواهد شد .\r\nبعلاوه در آيات گذشته سخن از گروه‌هاى سه گانه اى بود كه بعضى بى دليل در باره خدا و رستاخيز به مجادله برمىخيزند ، و بعضى كارشان اغواگرى است ،\r\n","description":"","footnote":"","page_name":" 43 ","page_number":43},
  {"content":"\r\nو گروهى افراد سست ايمانى هستند كه گاه به اين سو و گاه به آن سو پرتاب مىشوند آيه مورد بحث به نمونه‌هاى اين گروه‌ها كه در برابر مؤمنان قرار گرفته‌اند اشاره مىكند .\r\nاز همه اينها گذشته بحث در باره معاد در آيات پيشين اين سؤال را مطرح مىكند كه هدف از معاد چيست ؟ در آيه مورد بحث يكى از اهداف آن كه پايان گرفتن اختلافات و بازگشت به وحدت است بيان شده .\r\n\r\n2 - مجوس كيانند ؟\r\nواژه « مجوس » فقط يك بار در قرآن مجيد در همين آيات مطرح شده و با توجه به اينكه در برابر مشركان و در صف اديان آسمانى قرار گرفته‌اند چنين بر مىآيد كه آنها داراى دين و كتاب و پيامبرى بوده‌اند .\r\nترديدى نيست كه امروز مجوس به پيروان زردشت گفته مىشود ، و يا لا اقل پيروان زردشت بخش مهمى از آنان را تشكيل مىدهند ، ولى تاريخ خود زردشت نيز به هيچوجه روشن نمىباشد ، تا آنجا كه بعضى ظهور او را در قرن يازدهم قبل از ميلاد دانسته‌اند و بعضى در قرن ششم يا هفتم ! ( 1 ) .\r\nاين تفاوت و اختلاف عجيب يعنى پنج قرن ! نشان مىدهد كه تا چه اندازه تاريخ زردشت تاريك و مبهم است .\r\nمعروف اين است او كتابى به نام « اوستا » داشته كه در سلطه اسكندر بر ايران از بين رفته است ، و بعدا در زمان بعضى از پادشاهان ساسانى بازنويسى شده ( 2 ) .\r\n\r\n","description":"","footnote":"\r\n( 1 ) اعلام قرآن صفحه 550 .\r\n( 2 ) تفسير الميزان جلد 14 صفحه 392 .\r\n","page_name":" 44 ","page_number":44},
  {"content":"\r\nاز عقائد آنها مطالب زيادى در دست نداريم ، ولى چيزى كه امروز بيش از همه شهرت دارد مساله اعتقاد به دو مبدأ خير و شر يا نور و ظلمت است ، به اين ترتيب كه خداى نيكيها و نور را « اهورامزدا » و خداى شر و ظلمت را « اهريمن » مىدانند ، و به عناصر چهار گانه مخصوصا « آتش » احترام بسيار مىگذارند تا آنجا كه آنها را « آتشپرست » مىخوانند و هر جا آنها هستند آتشكده اى كوچك يا بزرگ نيز وجود دارد .\r\nبعضى واژه مجوس را از ماده « مغ » كه به پيشوايان و روحانيين اين مذهب مىگفتند مشتق مىدانند ، و « مؤبد » كه اكنون به روحانيين آنها گفته مىشود در اصل از ريشه « مغود » بوده .\r\nدر روايات اسلامى آنها از پيروان يكى از انبياى بر حق شمرده شده‌اند ( كه بعدا از اصل توحيد منحرف گشته و به افكار و عقائد شركآلود روى آورده‌اند ) .\r\nدر بعضى از روايات مىخوانيم مشركان مكه از پيامبر ص تقاضا كردند از آنها جزيه بگيرد ، و اجازه بت پرستى به آنها بدهد ! پيامبر ص فرمود : من جز از اهل كتاب جزيه نمىگيرم ، آنها در پاسخ نوشتند تو چگونه چنين مىگويى در حالى كه از مجوس منطقه « هجر » جزيه گرفته اى ؟ ! پيامبر ص فرمود :\r\nان المجوس كان لهم نبى فقتلوه و كتاب احرقوه :\r\n« مجوس پيامبرى داشتند و كتاب آسمانى ، پيامبرشان را به قتل رساندند ، و كتاب او را آتش زدند » ! ( 1 ) .\r\nدر حديث ديگرى از « اصبغ بن نباته » مىخوانيم كه على ع بر فراز منبر فرمود :\r\nسلونى قبل ان تفقدونى\r\n« از من سؤال كنيد پيش از آنكه مرا نيابيد » .\r\n« اشعث بن قيس » ( منافق معروف ) برخاست و گفت : اى امير مؤمنان چگونه\r\n\r\n","description":"","footnote":"\r\n( 1 ) وسائل الشيعه جلد 11 - ابواب جهاد العدو باب 49 صفحه 96 .\r\n","page_name":" 45 ","page_number":45},
  {"content":"\r\nاز مجوس جزيه گرفته مىشود در حالى كه كتاب آسمانى بر آنها نازل نشده و پيامبرى نداشته‌اند ؟ على ع فرمود : آرى اى اشعث\r\nقد انزل اللَّه اليهم كتابا و بعث اليهم نبيا :\r\n« خداوند كتابى بر آنها نازل كرده و پيامبرى مبعوث نموده است » ( 1 ) .\r\nو در حديثى از امام سجاد على بن الحسين ع مىخوانيم كه پيامبر فرمود :\r\nسنوا بهم سنة اهل الكتاب ، يعنى المجوس :\r\n« با آنها طبق سنت اهل كتاب رفتار كنيد ، منظور پيامبر اسلام مجوس بود » ( 2 ) .\r\nضمنا بايد توجه داشت كه واژه « مجوس » جمع است و مفرد آن « مجوسى » است .\r\n\r\n2 - صابئان چه كسانى هستند ؟ -\r\nاز آيه فوق اجمالا استفاده مىشود كه آنها نيز پيرو بعضى از مذاهب آسمانى بوده‌اند ، بخصوص كه در آيه در ميان طائفه يهود و نصارا قرار گرفته‌اند ، بعضى آنها را از پيروان « يحيى بن زكريا » مىدانند كه مسيحيان او را « يحيى تعميد دهنده » مىنامند و بعضى معتقدند آنها برخى از عقائد يهود و برخى از عقائد مسيحيان را گرفته و به هم آميخته‌اند ، و لذا مذهب آنها را برزخى ميان اين دو مذهب مىدانند .\r\n« صابئان » براى آب جارى اهميت زيادى قائلند ، و لذا بسيارى از آنها در كنار نهرهاى بزرگ زندگى مىكنند ، مىگويند به بعضى از ستارگان نيز احترام مىگذارند ، و به همين جهت متهم به « ستاره پرستى » شده‌اند ، هر چند ظاهر آيه فوق اين است كه آنها در صف مشركان نيستند .\r\n( براى توضيح بيشتر به جلد اول تفسير نمونه ذيل آيه 62 سوره بقره مراجعه كنيد ) .\r\n\r\n","description":"","footnote":"\r\n( 1 و 2 ) وسائل الشيعه جلد 11 - ابواب جهاد العدو - باب 49 صفحه 96 .\r\n","page_name":" 46 ","page_number":46},
  {"content":"\r\n\r\n3 - گروه منحرفان از توحيد -\r\nدر آيات فوق به پنج گروه از مذاهب تحريف يافته اشاره شده كه شايد ترتيب آنها در اينجا بر حسب انحرافشان از اصل توحيد است ، يهود كمترين انحراف را نسبت به ديگران از توحيد دارند و صابئان كه گروه برزخى در ميان يهود و نصارا هستند در مرحله دومند .\r\nسپس نصارا با پذيرش تثليث و خدايان سه گانه انحراف بيشترى يافته ، و مجوس با تقسيم كردن كل عالم به دو بخش خير و شر و قائل شدن به دو مبدأ در سراسر جهان هستى در مرحله چهارم قرار دارند . و اما مشركان و بت پرستان كه گرفتار بيشترين انحرافند ، در آخر ذكر شده‌اند .\r\n","description":"","footnote":"","page_name":" 47 ","page_number":47},
  {"content":"\r\n\r\n[ سوره الحج ‹ 22 › : آيه 18 
  ]\r\nأَ لَمْ تَرَ أَنَّ اللَّه يَسْجُدُ لَه مَنْ فِي السَّماواتِ وَمَنْ فِي الأَرْضِ وَالشَّمْسُ وَالْقَمَرُ وَالنُّجُومُ وَالْجِبالُ وَالشَّجَرُ وَالدَّوَابُّ وَكَثِيرٌ مِنَ النَّاسِ وَكَثِيرٌ حَقَّ عَلَيْه الْعَذابُ وَمَنْ يُهِنِ اللَّه فَما لَه مِنْ مُكْرِمٍ إِنَّ اللَّه يَفْعَلُ ما يَشاءُ ‹ 18 ›\r\n\r\nترجمه :\r\n18 - آيا نديدى كه سجده مىكنند براى خدا تمام كسانى كه در آسمانها و زمين هستند و همچنين خورشيد و ماه و ستارگان و كوه‌ها و درختان و جنبندگان ، و بسيارى از مردم ، اما بسيارى ابا دارند و فرمان عذاب در باره آنها حتمى است ، و هر كسى را خدا خوار كند كسى او را گرامى نخواهد داشت ، خداوند هر كار را بخواهد ( و صلاح بداند ) انجام مىدهد .\r\n\r\nتفسير : همه موجودات جهان در پيشگاه او سجده مىكنند\r\nاز آنجا كه در آيات گذشته سخن از مبدء و معاد بود ، آيه مورد بحث با طرح مساله توحيد و خداشناسى ، حلقه مبدء و معاد را تكميل مىكند ، پيامبر ص را مخاطب ساخته مىگويد : « آيا نديدى تمام كسانى كه در آسمانها و تمام كسانى كه در زمين هستند براى خدا سجده مىكنند ، و خورشيد و ماه و ستارگان و كوه‌ها و درختان و جنبندگان » ؟ ! ( * ( أَ لَمْ تَرَ أَنَّ اللَّه يَسْجُدُ لَه مَنْ فِي السَّماواتِ وَمَنْ فِي الأَرْضِ وَالشَّمْسُ وَالْقَمَرُ وَالنُّجُومُ وَالْجِبالُ وَالشَّجَرُ وَالدَّوَابُّ ) * ) .\r\n« و نيز بسيارى از مردم براى او سجده مىكنند ، در حالى كه بسيارى\r\n","description":"","footnote":"","page_name":" 48 ","page_number":48},
  {"content":"\r\nديگر ابا دارند و مستحق عذابند « ( * ( وَكَثِيرٌ مِنَ النَّاسِ وَكَثِيرٌ حَقَّ عَلَيْه الْعَذابُ ) * ) .\r\nسپس اضافه مىكند : « اينها نزد پروردگار بىارزشند و هر كس را خدا بى ارزش سازد هيچكس نمىتواند او را گرامى دارد و مشمول سعادت و ثواب كند » ( * ( وَمَنْ يُهِنِ اللَّه فَما لَه مِنْ مُكْرِمٍ ) * ) .\r\nآرى « خداوند هر كارى را بخواهد و مصلحت بداند انجام مىدهد » مؤمنان را گرامى و منكران را خوار مىسازد ( * ( إِنَّ اللَّه يَفْعَلُ ما يَشاءُ ) * ) .\r\n\r\nنكته‌ها :\r\n\r\n1 - اين سجود همگانى چگونه است ؟ -\r\nدر قرآن مجيد در آيات مختلف سخن از « سجود » عمومى موجودات جهان و همچنين « تسبيح » و « حمد » و « صلاة » ( نماز ) به ميان آمده است و تاكيد شده كه اين عبادات چهار گانه مخصوص انسانها نيست ، بلكه حتى موجودات ظاهرا بيجان نيز در آن شركت دارند .\r\nگر چه در ذيل آيه 44 سوره اسراء ( در جلد دوازدهم ) پيرامون حمد و تسبيح عمومى موجودات عالم به طور مشروح بحث كرده‌ايم ، و همچنين در جلد دهم ذيل آيه 15 سوره رعد از سجده عمومى موجودات عالم سخن گفته‌ايم باز در اينجا لازم است اشاره اى به اين مساله مهم بشود :\r\nبا توجه به آنچه در آيه مورد بحث آمده موجودات عالم داراى دو گونه سجودند ، « سجود تكوينى » و « سجود تشريعى » .\r\nخضوع و تسليم بى قيد و شرط آنها در برابر اراده حق و قوانين آفرينش و نظام حاكم بر اين جهان همان سجود تكوينى آنها است كه تمام ذرات موجودات را شامل مىشود ، حتى سلولهاى مغز فرعونها و نمرودها و منكران لجوج ، و تمام ذرات وجود آنها مشمول اين سجود تكوينى هستند .\r\nبه گفته جمعى از محققان تمامى ذرات جهان داراى نوعى درك و شعورند ،\r\n","description":"","footnote":"","page_name":" 49 ","page_number":49},
  {"content":"\r\nو به موازات آن در عالم خود ، حمد و تسبيح خدا مىگويند ، و سجود و صلات دارند ( شرح اين سخن را در ذيل آيه 44 سوره اسراء آورديم ) و اگر اين نوع درك و شعور را نپذيريم لا اقل تسليم و خضوع آنها در برابر همه نظامات هستى به هيچوجه قابل انكار نيست .\r\nاما « سجود تشريعى » همان نهايت خضوعى است كه از صاحبان عقل و شعور و درك و معرفت در برابر پروردگار تحقق مىيابد .\r\nدر اينجا اين سؤال پيش مىآيد كه اگر برنامه سجود عمومى موجودات همه انسانها را در بر مىگيرد چرا در آيه فوق به گروهى از انسانها تخصيص داده شده است ؟ .\r\nاما با توجه به اينكه « سجده » در اين آيه در يك مفهوم جامع ميان « تشريع » و « تكوين » استعمال شده پاسخ اين سؤال روشن مىشود ، زيرا سجده در مورد خورشيد و ماه و ستارگان و كوه‌ها و درختان و جنبندگان ، فرد تكوينيش منظور است ، اما در مورد انسانها تشريعى است كه بسيارى آن را انجام مىدهند و گروهى سرپيچى كرده و مصداق « * ( كَثِيرٌ حَقَّ عَلَيْه الْعَذابُ ) * » هستند ، و مىدانيم استعمال يك لفظ در مفهوم جامع و عام با حفظ مصاديق مختلف هيچ مانعى ندارد ، حتى نزد آنها كه استعمال لفظ را در بيشتر از يك معنى جايز نمىدانند ، تا چه رسد به ما كه استعمال لفظ مشترك را در معانى متعدد مجاز مىدانيم ( دقت كنيد ) .\r\n\r\n2 - آيا سجود فرشتگان تشريعى است ؟ -\r\nبى شك در جمله « * ( يَسْجُدُ لَه مَنْ فِي السَّماواتِ ) * » فرشتگان داخلند ، ولى آيا سجده آنها تكوينى است يا تشريعى ؟\r\nبا توجه به اينكه آنها داراى عقل و شعور و معرفت و اراده‌اند ، سجود آنها جنبه تشريعى دارد يعنى عبادت و خضوعى است كه با اراده و اختيار انجام مىگيرد قرآن در باره فرشتگان مىگويد : لا يَعْصُونَ اللَّه ما أَمَرَهُمْ وَيَفْعَلُونَ ما يُؤْمَرُونَ :\r\n","description":"","footnote":"","page_name":" 50 ","page_number":50},
  {"content":"\r\n« آنها هيچيك از فرمانهاى الهى را عصيان نمىكنند و آنچه را كه او دستور داده انجام مىدهند » ( تحريم - 6 ) .\r\n\r\n3 - پاسخ به چند سؤال\r\n1 - با توجه به اينكه « * ( مَنْ فِي الأَرْضِ ) * » ، شامل همه انسانها مىشود ، چرا بعد از آن جمله « * ( كَثِيرٌ مِنَ النَّاسِ ) * » آمده است ؟\r\nدر پاسخ اين سؤال مىتوان گفت كه اين جمله در حقيقت توضيحى است براى « * ( مَنْ فِي الأَرْضِ ) * » يعنى ساكنان زمين دو گروهند ، گروهى مؤمن و خاضع در برابر خدا و گروهى كافر و متمرد و سركش .\r\nاين احتمال را نيز بعضى از مفسران داده‌اند كه تعبير « * ( مَنْ فِي الأَرْضِ ) * » كه جنبه عمومى دارد اشاره به سجود تكوينى است كه همه انسانها حتى كافران جزء جزء وجودشان در آن شركت دارند ، ولى جمله « * ( كَثِيرٌ مِنَ النَّاسِ ) * و . . . » اشاره به سجود تشريعى است كه در آن با هم مختلفند .\r\nاين احتمال نيز وجود دارد كه « * ( مَنْ فِي الأَرْضِ ) * » اشاره به فرشتگان ساكن زمين باشد مانند « * ( مَنْ فِي السَّماواتِ ) * » كه اشاره به فرشتگان ساكن آسمانها است ، در حالى كه جمله بعد ، از انسانهاى ساكن زمين سخن مىگويد .\r\n2 - چرا در اين آيه از ساكنان آسمان و زمين ، سخن به ميان آمده نه از خود آسمان و زمين .\r\nدر پاسخ مىگوئيم آسمانها همان ستارگانند كه در كلمه « نجوم » جمعند ، و ذكر « جبال » ( كوه‌ها ) كه قسمت مهمى از كره زمين را تشكيل مىدهند اشاره به خود زمين است .\r\n3 - بالآخره آخرين سؤال اين است كه چرا « * ( أَ لَمْ تَرَ ) * » ( آيا نمىبينى )\r\n","description":"","footnote":"","page_name":" 51 ","page_number":51},
  {"content":"\r\nفرموده ، با اينكه سجده عمومى موجودات چيزى نيست كه با چشم ديده شود ؟\r\nاما با توجه به اينكه « رؤيت » در لسان عرب گاهى به معنى « علم » مىآيد پاسخ اين سؤال نيز روشن مىشود ، بعلاوه گاه از مسائل بسيار روشن تعبير به مشاهده مىكنيم و مثلا مىگويند آيا نمىبينى كه فلان انسان ، حسود و بخيل است ، يا فلان انسان عالم و عادل است ( در حالى كه اين صفات جنبه حسى ندارد ) منظور درك قطعى است .\r\n","description":"","footnote":"","page_name":" 52 ","page_number":52},
  {"content":"\r\n\r\n[ سوره الحج ‹ 22 › : آيات 19 تا 24 
  ]\r\nهذانِ خَصْمانِ اخْتَصَمُوا فِي رَبِّهِمْ فَالَّذِينَ كَفَرُوا قُطِّعَتْ لَهُمْ ثِيابٌ مِنْ نارٍ يُصَبُّ مِنْ فَوْقِ رُؤُسِهِمُ الْحَمِيمُ ‹ 19 › يُصْهَرُ بِه ما فِي بُطُونِهِمْ وَالْجُلُودُ ‹ 20 › وَلَهُمْ مَقامِعُ مِنْ حَدِيدٍ ‹ 21 › كُلَّما أَرادُوا أَنْ يَخْرُجُوا مِنْها مِنْ غَمٍّ أُعِيدُوا فِيها وَذُوقُوا عَذابَ الْحَرِيقِ ‹ 22 › إِنَّ اللَّه يُدْخِلُ الَّذِينَ آمَنُوا وَعَمِلُوا الصَّالِحاتِ جَنَّاتٍ تَجْرِي مِنْ تَحْتِهَا الأَنْهارُ يُحَلَّوْنَ فِيها مِنْ أَساوِرَ مِنْ ذَهَبٍ وَلُؤْلُؤاً وَلِباسُهُمْ فِيها حَرِيرٌ ‹ 23 ›\r\nوَ هُدُوا إِلَى الطَّيِّبِ مِنَ الْقَوْلِ وَهُدُوا إِلى صِراطِ الْحَمِيدِ ‹ 24 ›\r\n\r\nترجمه :\r\n19 - اينها دو گروهند كه در باره پروردگارشان به مخاصمه و جدال پرداختند : كسانى كه كافر شدند لباسهايى از آتش براى آنها بريده مىشود ، و مايع سوزان و جوشان بر سر آنها فرو مىريزند .\r\n20 - آن چنان كه هم درونشان را آب مىكند و هم برونشان را !\r\n","description":"","footnote":"","page_name":" 53 ","page_number":53},
  {"content":"\r\n21 - و براى آنها گرزهايى از آهن است .\r\n22 - هر گاه بخواهند از غم و اندوه‌هاى دوزخ خارج شوند آنها را به آن باز مىگردانند و ( به آنها گفته مىشود ) بچشيد عذاب سوزان را ! 23 - خداوند كسانى را كه ايمان آوردند و عمل صالح انجام داده‌اند در باغهايى از بهشت وارد مىكند كه از زير درختانش نهرها جارى است ، آنها با دستبندهايى از طلا و مرواريد زينت مىشوند و لباسهايشان در آنجا از حرير است .\r\n24 - آنها به سوى سخنان پاكيزه هدايت مىشوند و به راه خداوند شايسته ستايش راهنمايى مىگردند .\r\n\r\nشان نزول :\r\nجمعى از مفسران شيعه و اهل تسنن شان نزولى براى نخستين آيه از آيات فوق نقل كرده‌اند كه فشرده اش اين است : « روز جنگ بدر ، سه نفر از مسلمانان ( على ع و حمزه ، و عبيدة بن حارث بن عبد المطلب ) به ميدان نبرد آمدند و به ترتيب » وليد بن عتبه « و » عتبة بن ربيعه « و » شيبة بن ربيعه « را از پاى در آوردند ، آيه فوق نازل شد و سرنوشت اين مبارزان را بيان كرد .\r\nو نيز نقل كرده‌اند كه « ابو ذر » سوگند ياد مىكرد كه اين آيه در باره مردان فوق نازل شده ( 1 ) .\r\nولى همان گونه كه بارها گفته‌ايم وجودشان نزول خاص هرگز مانع عموميت مفهوم آيه نمىشود .\r\n\r\nتفسير : دو گروه متخاصم در برابر هم !\r\nدر آيات گذشته به گروه مؤمنان و طوائف مختلفى از كفار اشاره شده بود ،\r\n\r\n","description":"","footnote":"\r\n( 1 ) اين شان نزول را طبرسى در « مجمع البيان » و فخر رازى در « تفسير كبير » و آلوسى در « روح المعانى » و سيوطى در « اسباب النزول » و قرطبى در تفسير خود آورده‌اند .\r\n","page_name":" 54 ","page_number":54},
  {"content":"\r\nو مخصوصا آنها را به صورت شش گروه بيان كرد ، در اينجا مىفرمايد : « اين دو دسته - مؤمنان و غير مؤمنان - در باره پروردگارشان به مخاصمه و جدال پرداختند » ( * ( هذانِ خَصْمانِ اخْتَصَمُوا فِي رَبِّهِمْ ) * ) ( 1 ) .\r\nطوائف پنجگانه كفار از يك سو و مؤمنان راستين از سوى ديگر ، و اگر درست دقت كنيم مىبينيم كه اساس اختلافات همه اديان به اختلاف در باره ذات و صفات خدا باز مىگردد و نتيجه آن به مساله نبوت و معاد كشيده مىشود ، بنا بر اين لزومى ندارد كه ما در اينجا كلمه « دين » را در تقدير بگيريم و بگوئيم مخاصمه آنها در دين پروردگارشان است بلكه واقعا ريشه اختلافات به اختلاف در توحيد باز مىگردد ، و اصولا تمام اديان تحريف يافته و باطل به نوعى از شرك گرفتارند كه آثارش در همه عقائد آنها ظاهر مىشود .\r\nسپس چهار نوع مجازات كافرانى را كه دانسته و آگاهانه حق را انكار كردند بيان مىكند :\r\nنخست از لباس آنها شروع كرده مىگويد : « كسانى كه كافر شدند لباسهايى از آتش براى آنها بريده مىشود » ( * ( فَالَّذِينَ كَفَرُوا قُطِّعَتْ لَهُمْ ثِيابٌ مِنْ نارٍ ) * ) .\r\nاين جمله ممكن است اشاره به آن باشد كه واقعا قطعاتى از آتش به صورت لباس براى آنها بريده و دوخته مىشود ! ، و يا كنايه از اين باشد كه آتش دوزخ از هر سو آنها را مانند لباس احاطه مىكند .\r\nديگر اينكه مايع سوزان و جوشان « حميم دوزخ » بر سر آنها ريخته مىشود « ( * ( يُصَبُّ مِنْ فَوْقِ رُؤُسِهِمُ الْحَمِيمُ ) * ) ( 2 ) .\r\n\r\n","description":"","footnote":"\r\n( 1 ) كلمه « خصمان » تثنيه است در حالى كه « اختصموا » كه فعل آن است به صورت جمع آمده ، اين به خاطر آن است كه اين دو خصم ، دو نفر نيستند ، بلكه دو گروهند ، بعلاوه اين دو گروه در دو صف قرار ندارند بلكه در صفوف مختلف قرار گرفته و هر گروه به مبارزه با سايرين برمىخيزد .\r\n( 2 ) « حميم » آب گرم و سوزان است .\r\n","page_name":" 55 ","page_number":55},
  {"content":"\r\nاما اين آب سوزان و جوشان در بدن آنها آن چنان نفوذ مىكند كه « هم درونشان را ذوب مىنمايد و هم برونشان را » ! ( * ( يُصْهَرُ بِه ما فِي بُطُونِهِمْ وَالْجُلُودُ ) * ) ( 1 ) .\r\nسوم اينكه « تازيانه‌ها يا گرزهايى از آهن سوزان براى آنها آماده است » ( * ( وَلَهُمْ مَقامِعُ مِنْ حَدِيدٍ ) * ) ( 2 ) .\r\n« و هر گاه بخواهند از دوزخ و غم و اندوههاى آن خارج شوند آنها را به آن باز مىگردانند ، و به آنان گفته مىشود ، بچشيد عذاب سوزان را » ! ( * ( كُلَّما أَرادُوا أَنْ يَخْرُجُوا مِنْها مِنْ غَمٍّ أُعِيدُوا فِيها وَذُوقُوا عَذابَ الْحَرِيقِ ) * ) .\r\nو اين چهارمين مجازات آنها است .\r\nدر آيات بعد با استفاده از « روش مقابله » حال مؤمنان صالح را بيان مىكند تا از طريق مقايسه ، وضع هر دو گروه كاملا مشخص شود ، و در اينجا پنج نوع پاداش آنها را بازگو مىكند :\r\nنخست مىگويد : « خداوند كسانى را كه ايمان آورده‌اند و عمل صالح انجام داده‌اند در باغهايى از بهشت وارد مىكند كه از زير درختانش نهرها جارى است »\r\n\r\n","description":"","footnote":"\r\n( 1 ) « يصهر » از ماده « صهر » ( بر وزن قهر ) به معنى آب كردن پيه است ، و « صهر » ( بر وزن فكر ) به معنى داماد است .\r\n( 2 ) « مقامع » جمع « مقمع » ( بر وزن منبر ) به معنى تازيانه يا عمود آهنينى است كه براى جلوگيرى يا مجازات كسى بر او مىكوبند .\r\n","page_name":" 56 ","page_number":56},
  {"content":"\r\n( * ( إِنَّ اللَّه يُدْخِلُ الَّذِينَ آمَنُوا وَعَمِلُوا الصَّالِحاتِ جَنَّاتٍ تَجْرِي مِنْ تَحْتِهَا الأَنْهارُ ) * ) .\r\nگروه اول در شعله‌هاى آتش سوزان غوطه ورند و اينها در باغهاى بهشت در كنار نهرهاى جارى آرميده‌اند .\r\nسپس به زينت و لباس آنها پرداخته ، مىگويد : « آنها با دستبندهايى از طلا و مرواريد زينت مىيابند و لباسشان در آنجا از حرير است » ( * ( يُحَلَّوْنَ فِيها مِنْ أَساوِرَ مِنْ ذَهَبٍ وَلُؤْلُؤاً وَلِباسُهُمْ فِيها حَرِيرٌ ) * ) ( 1 ) .\r\nو اين دو پاداش ديگر آنها است .\r\nبه اين ترتيب در بهشت ، زيباترين لباسهايى را كه در دنيا از آن محروم بودند در تن مىكنند و دستبندهاى جواهر نشان در دست دارند ، اگر در اين جهان از پوشيدن اين گونه لباسها و زينتها ممنوع بودند به خاطر آن بود كه مايه غرور و غفلت مىشد و سبب محروميت گروه ديگر مىگشت ، ولى در آنجا كه اين مسائل مطرح نيست اين ممنوعيتها برداشته مىشود و جبران مىگردد .\r\nالبته با توجه به اينكه الفباى زندگى در آن جهان با اينجا متفاوت است اين الفاظ مفاهيمى برتر و بالاتر از آنچه ما در اين جهان مىانديشيم خواهد داشت ( دقت كنيد ) .\r\nو بالآخره چهارمين و پنجمين موهبتى كه خدا به آنها ارزانى مىدارد و صرفا جنبه روحانى دارد اين است كه آنها « به سخنان پاكيزه هدايت مىشوند »\r\n\r\n","description":"","footnote":"\r\n( 1 ) اساور جمع اسوره ( بر وزن مشوره ) و آن هم به نوبه خود جمع سوار ( بر وزن كتاب ) به معنى دستبند است و در اصل ، فارسى بوده ( دستوار ) كه بعدا در عربى به صورت فوق تغيير شكل يافته .\r\n","page_name":" 57 ","page_number":57},
  {"content":"\r\n( * ( وَهُدُوا إِلَى الطَّيِّبِ مِنَ الْقَوْلِ ) * ) .\r\nسخنانى روحپرور ، و جمله‌ها و الفاظى نشاط آفرين و كلماتى پر از صفا و معنويت كه روح را در مدارج كمال سير مىدهد و جان و دل انسان را مىنوازد و پرورش مىدهد .\r\nو همچنين « به سوى راه خداوند حميد و شايسته ستايش هدايت مىگردند » ( * ( وَهُدُوا إِلى صِراطِ الْحَمِيدِ ) * ) ( 1 ) .\r\nراه شناسايى خدا و نزديك شدن معنوى و روحانى به قرب جوار او ، راه عشق و عرفان .\r\nآرى خداوند مؤمنان را با هدايت كردن به سوى اين معانى به آخرين درجه لذات روحانى سوق مىدهد .\r\nدر حديثى كه « على بن ابراهيم » مفسر معروف ، در تفسير خود آورده است چنين مىخوانيم كه منظور از « طيب من القول » توحيد و اخلاص است و منظور از « صراط الحميد » ولايت و قبول رهبرى رهبران الهى است ( البته اين يكى از مصاديق روشن آيه است ) .\r\nضمنا از تعبيرات مختلفى كه در آيات فوق و همچنين در شان نزول آنها وارد شده چنين بر مىآيد كه آن عذابهاى سخت و سنگين براى گروه خاصى از كافران\r\n\r\n","description":"","footnote":"\r\n( 1 ) واژه ( حميد ) به معنى « محمود » به كسى مىگويند كه درخور ستايش است و در اينجا منظور خدا است ، بنا بر اين « صراط الحميد » به معنى راه وصول به مقام قرب و خشنودى پروردگار است .\r\nبعضى نيز احتمال داده‌اند كه « حميد » در اينجا معنى وصفى براى صراط دارد و از قبيل « اضافه بيانيه » است ، بنا بر اين معنى چنين مىشود : آنها به سوى راهى هدايت مىشوند كه شايسته هر گونه ستايش است ( آلوسى در روح البيان ) ولى معنى اول صحيحتر به نظر مىرسد .\r\n","page_name":" 58 ","page_number":58},
  {"content":"\r\nاست كه به مخاصمه در باره پروردگار برمىخيزند و براى گمراهى ديگران كوشش دارند ، آنها افرادى هستند از سردمداران كفر ، همچون كسانى كه در ميدان جنگ بدر به مقاتله با على ع و حمزة بن عبد المطلب و عبيدة بن حارث برخاستند .\r\n","description":"","footnote":"","page_name":" 59 ","page_number":59},
  {"content":"\r\n\r\n[ سوره الحج ‹ 22 › : آيه 25 
  ]\r\nإِنَّ الَّذِينَ كَفَرُوا وَيَصُدُّونَ عَنْ سَبِيلِ اللَّه وَالْمَسْجِدِ الْحَرامِ الَّذِي جَعَلْناه لِلنَّاسِ سَواءً الْعاكِفُ فِيه وَالْبادِ وَمَنْ يُرِدْ فِيه بِإِلْحادٍ بِظُلْمٍ نُذِقْه مِنْ عَذابٍ أَلِيمٍ ‹ 25 ›\r\n\r\nترجمه :\r\n25 - كسانى كه كافر شدند و مؤمنان را از راه خدا و از مسجد الحرام ، كه آن را براى همه مردم مساوى قرار داديم اعم از كسانى كه در آنجا زندگى مىكنند و يا از نقاط دور وارد مىشوند ، باز مىدارند ( مستحق عذابى دردناكند ) و هر كس بخواهد در اين سرزمين از طريق حق منحرف گردد و دست به ستم زند ما از عذاب دردناك به او مىچشانيم .\r\n\r\nتفسير : مانعان خانه خدا !\r\nدر آيات گذشته سخن از كفار به طور مطلق در ميان بود ، ولى در آيه مورد بحث ، اشاره به گروه خاصى از آنان شده است كه داراى تخلفات و گناهان سنگين مخصوصا در رابطه با « مسجد الحرام » و « مراسم پرشكوه حج » هستند .\r\nنخست مىگويد : « كسانى كه كافر شدند و مردم را از راه خدا ، جلوگيرى مىكنند . . . » ( * ( إِنَّ الَّذِينَ كَفَرُوا وَيَصُدُّونَ عَنْ سَبِيلِ اللَّه ) * ) .\r\n« همچنين مردم با ايمان را از كانون بزرگ توحيد ، مسجد الحرام باز مىدارند ، همان مركزى كه آن را براى همه مردم يكسان قرار داده‌ايم ، چه آنها كه در آن سرزمين زندگى مىكنند و چه آنها كه از نقاط دور به سوى آن مىآيند مستحق عذابى دردناكند » ( * ( وَالْمَسْجِدِ الْحَرامِ الَّذِي جَعَلْناه لِلنَّاسِ سَواءً الْعاكِفُ\r\n","description":"","footnote":"","page_name":" 60 ","page_number":60},
  {"content":"\r\n* ( فِيه وَالْبادِ ) * ) .\r\n« و هر كس بخواهد در اين سرزمين از طريق حق منحرف گردد ، دست به ظلم و ستم بيالايد ما از عذاب دردناك به او مىچشانيم » ( * ( وَمَنْ يُرِدْ فِيه بِإِلْحادٍ بِظُلْمٍ نُذِقْه مِنْ عَذابٍ أَلِيمٍ ) * ) .\r\nدر واقع اين گروه از كافران علاوه بر انكار حق ، مرتكب سه جنايت بزرگ شده‌اند :\r\n1 - جلوگيرى از راه خدا و ايمان و طاعت او 2 - جلوگيرى از عبادت كنندگان و زوار خانه خدا و قرار دادن امتيازى براى خود 3 - در اين سرزمين مقدس دست به ظلم و گناه و الحاد مىزنند .\r\nخداوند اين گروه را كه مستحق عذاب اليمند كيفر مىدهد .\r\n\r\nنكته‌ها :\r\n1 - در اين آيه ، « كفر » اين گروه به صورت « فعل ماضى » ، و « جلوگيرى از طريق خدا » به صورت « فعل مضارع » آمده است ، اشاره به اينكه كفر آنها قديمى است و اما تلاش و كوشششان براى گمراه ساختن مردم ، هميشگى و مستمر است ، به تعبير ديگر جمله اول از اعتقاد باطل آنها كه يك امر ثابت است سخن مىگويد ، و جمله دوم از عمل آنها كه تكرار « صد عن سبيل اللَّه » است .\r\n\r\n[ منظور از « صد عن سبيل اللَّه » چيست 
  ]\r\n2 - منظور از « صد عن سبيل اللَّه » ، هر گونه تلاش و كوشش براى جلوگيرى مردم از ايمان و اعمال صالح است ، و تمام برنامه‌هاى تبليغاتى و عملى كه در جهت تخريب اعتقادات و انحراف آنها از راههاى صحيح و اعمال پاك انجام مىگيرد در اين مفهوم وسيع جمع است .\r\n\r\nهمه مردم در اين مركز عبادت يكسانند\r\n","description":"","footnote":"","page_name":" 61 ","page_number":61},
  {"content":"\r\nدر تفسير جمله « * ( سَواءً الْعاكِفُ فِيه وَالْبادِ ) * » مفسران بيانات گوناگونى دارند : بعضى گفته‌اند منظور اين است كه همه مردم در مراسم عبادت در اين كانون توحيد يكسانند ، و هيچكس حق مزاحمت به ديگرى در امر حج و عبادت در كنار خانه خدا ندارد .\r\nدر حالى كه بعضى معنى وسيعترى براى اين جمله قائل شده‌اند و گفته‌اند نه تنها در مراسم عبادت مردم يكسانند بلكه در استفاده كردن از زمين و خانه‌هاى اطراف مكه براى استراحت و ساير نيازهاى خود نيز بايد مساوات باشد ، به همين جهت جمعى از فقهاء خريد و فروش و اجاره خانه‌هاى مكه را تحريم كرده‌اند و آيه فوق را شاهد بر آن مىدانند .\r\nدر روايات اسلامى نيز تاكيد شده كه نبايد زوار خانه خدا را از سكونت در خانه‌ها و منازل مكه جلوگيرى كرد كه بعضى به صورت تحريم و بعضى به صورت كراهت است .\r\nدر نهج البلاغه در نامه اى كه على ع به « قثم بن عباس » فرماندار مكه نگاشت چنين مىخوانيم :\r\nو مر اهل مكه ان لا ياخذوا من ساكن اجرا ، فان اللَّه سبحانه يقول : « * ( سَواءً الْعاكِفُ فِيه وَالْبادِ ) * » فالعاكف المقيم به ، و البادى الذى يحج اليه من غير اهله :\r\n« به مردم مكه دستور ده تا از كسانى كه در اين شهر سكنى مىكنند اجاره بها نگيرند ، زيرا خداوند مىفرمايد : در اين سرزمين كسانى كه مقيمند يا از بيرون مىآيند يكسانند ، منظور از » عاكف « كسى است كه در آنجا اقامت دارد ، و از » بادى « كسى است كه از نقاط ديگر به قصد حج مىآيد » ( 1 ) .\r\nدر حديث ديگرى از امام صادق ع در تفسير همين آيه مىخوانيم\r\nكانت\r\n\r\n","description":"","footnote":"\r\n( 1 ) نهج البلاغه نامه 67 .\r\n","page_name":" 62 ","page_number":62},
  {"content":"\r\nمكه ليست على شىء منها باب ، و كان اول من علق على بابه المصراعين ، معاوية بن ابى سفيان ، و ليس ينبغى لاحد ان يمنع الحاج شيئا من الدور و منازلها :\r\n« در آغاز خانه‌هاى مكه ، در نداشت ، نخستين كسى كه براى خانه خود در گذاشت معاويه بود ، و سزاوار نيست هيچكس حجاج را از خانه‌ها و منازل مكه منع كند » .\r\nاز بعضى از روايات نيز استفاده مىشود كه زوار خانه خدا حق دارند از حياط خانه‌ها تا پايان مناسك حج استفاده كنند .\r\nالبته اين حكم تا حدود زيادى با بحث آينده ارتباط دارد كه منظور از مسجد الحرام در اين آيه خصوص آن مسجد است ، يا تمام مكه را شامل مىشود ، در صورتى كه قول اول را بپذيريم نوبت به خانه‌هاى مكه نمىرسد ، ولى در صورتى كه تمام مكه را در مفهوم آيه داخل بدانيم تحريم خريد و فروش و يا اجاره گرفتن از خانه‌هاى مكه براى حجاج مطرح مىشود و از آنجا كه اين مطلب از نظر منابع فقهى و روايات و تفسير مسلم نيست حكم به تحريم مشكل است ، ولى بدون شك سزاوار است اهل مكه هر گونه تسهيلاتى براى زوار خانه خدا قائل شوند و هيچگونه اولويت و امتيازى براى خود نسبت به آنها حتى در خانه‌ها قائل نشوند ، و روايات نهج البلاغه و مانند آن نيز ظاهرا اشاره به همين است .\r\nو به هر حال قول به تحريم در ميان فقهاى شيعه و اهل تسنن ، طرفداران زيادى ندارد ( براى توضيح بيشتر به جلد 20 جواهر الكلام صفحه 48 به بعد در احكام منى مراجعه شود ) .\r\nاين معنى نيز مسلم است كه هيچكس حق ندارد به عنوان متولى خانه خدا يا عناوين ديگر ، كمترين مزاحمتى براى زائر اين خانه ايجاد كند ، و يا آن را بيك پايگاه اختصاصى براى تبليغات و برنامه‌هاى خود تبديل نمايد .\r\n","description":"","footnote":"","page_name":" 63 ","page_number":63},
  {"content":"\r\n\r\nمنظور از مسجد الحرام در اين آيه چيست ؟\r\nبعضى گفته‌اند منظور همان ظاهر آن است يعنى خانه كعبه و كل مسجد الحرام ، ولى بعضى آن را اشاره به « تمام مكه » مىدانند ، و آيه اول سوره اسراء را كه در باره معراج پيامبر ص است دليل بر آن مىدانند ، زيرا در اين آيه تصريح شده كه آغاز معراج از مسجد الحرام بود در حالى كه تاريخ مىگويد از « خانه خديجه » يا « شعب ابى طالب » يا « خانه ام هانى » بوده است ، معلوم مىشود منظور از مسجد الحرام كل مكه است ( 1 ) .\r\nولى از آنجا كه شروع معراج پيامبر ص از بيرون مسجد الحرام مسلم نيست ، و احتمال دارد كه از خود مسجد ، صورت گرفته باشد ، ما دليلى نداريم كه آيه مورد بحث را از ظاهرش بازگردانيم ، بنا بر اين موضوع بحث در اين آيه خود مسجد الحرام است .\r\nو اگر در روايات فوق خوانديم كه به همين آيه براى مساوات مردم در خانه‌هاى مكه استدلال شده است به خاطر اين است كه حكم مزبور ظاهرا يك حكم استحبابى است و در يك حكم استحبابى توسعه موضوع روى تناسبها مانعى ندارد ( دقت كنيد ) .\r\n\r\n« الحاد به ظلم » چيست ؟\r\n« الحاد » در لغت به معنى انحراف از حد اعتدال است و « لحد » را از اين جهت لحد گويند كه حفره اى در كنار قبر و خارج از حد وسط آن است .\r\nبنا بر اين منظور از جمله فوق كسانى است كه با توسل به ظلم از حد اعتدال خارج مىشوند ، و در آن سرزمين مرتكب خلاف مىگردند ، منتهى بعضى ظلم را در اينجا منحصرا به معنى « شرك » تفسير كرده‌اند ، و بعضى حلال شمردن محرمات ،\r\n\r\n","description":"","footnote":"\r\n( 1 ) كنز العرفان ج 1 صفحه 335 .\r\n","page_name":" 64 ","page_number":64},
  {"content":"\r\nدر حالى كه بعضى ديگر از مفسران آن را به معنى وسيع كلمه يعنى هر گونه گناه و ارتكاب حرام حتى دشنام و بد گويى به زير دستان را در مفهوم آن داخل مىدانند ، و مىگويند ارتكاب هر گونه گناه در آن سرزمين مقدس كيفرش شديدتر و سنگينتر است .\r\nدر حديثى از امام صادق ع مىخوانيم كه يكى از يارانش از تفسير اين آيه سؤال كرد امام فرمود :\r\nكل ظلم يظلم الرجل نفسه به مكه من سرقة او ظلم احد او شىء من الظلم فانى اراه إلحادا ، و لذلك كان ينهى ان يسكن الحرم :\r\n« هر گونه ستمى كه انسان به خودش در سرزمين مكه كند اعم از سرقت و ظلم به ديگران و هر گونه ستم ، من همه اينها را الحاد ( و مشمول اين آيه ) مىدانم ، و لذا امام افراد را از اينكه مكه را مسكن خود سازند نهى مىكرد ( چرا كه گناه در اين سرزمين مسئوليت سنگينترى دارد ) ( 1 ) .\r\nروايات ديگرى نيز به همين معنى نقل شده ، و با اطلاق ظاهر آيه نيز هماهنگ است .\r\nبه همين دليل بعضى از فقهاء احتمال داده‌اند كه اگر كسى در حرم مكه مرتكب گناهى شود كه در اسلام حد براى آن تعيين شده است بايد علاوه بر حد تعزير و مجازات اضافى نيز بشود و به جمله * ( نُذِقْه مِنْ عَذابٍ أَلِيمٍ ) * استدلال كرده‌اند ( 2 ) .\r\nاز آنچه گفتيم روشن مىشود كسانى كه آيه فوق را منحصرا به معنى نهى از احتكار يا داخل شدن در منطقه حرم بدون احرام ، تفسير كرده‌اند منظورشان بيان يك مصداق روشن بوده است ، و گر نه هيچ دليلى بر محدود كردن مفهوم وسيع آيه در دست نيست .\r\n\r\n","description":"","footnote":"\r\n( 1 ) تفسير نور الثقلين جلد 3 صفحه 482 ذيل آيه .\r\n( 2 ) كنز العرفان جلد اول صفحه 335 .\r\n","page_name":" 65 ","page_number":65},
  {"content":"\r\n\r\n[ سوره الحج ‹ 22 › : آيات 26 تا 28 
  ]\r\nوَ إِذْ بَوَّأْنا لإِبْراهِيمَ مَكانَ الْبَيْتِ أَنْ لا تُشْرِكْ بِي شَيْئاً وَطَهِّرْ بَيْتِيَ لِلطَّائِفِينَ وَالْقائِمِينَ وَالرُّكَّعِ السُّجُودِ ‹ 26 › وَأَذِّنْ فِي النَّاسِ بِالْحَجِّ يَأْتُوكَ رِجالًا وَعَلى كُلِّ ضامِرٍ يَأْتِينَ مِنْ كُلِّ فَجٍّ عَمِيقٍ ‹ 27 › لِيَشْهَدُوا مَنافِعَ لَهُمْ وَيَذْكُرُوا اسْمَ اللَّه فِي أَيَّامٍ مَعْلُوماتٍ عَلى ما رَزَقَهُمْ مِنْ بَهِيمَةِ الأَنْعامِ فَكُلُوا مِنْها وَأَطْعِمُوا الْبائِسَ الْفَقِيرَ ‹ 28 ›\r\n\r\nترجمه :\r\n26 - به خاطر بياور زمانى را كه محل خانه كعبه را براى ابراهيم آماده ساختيم ( تا اقدام به بناى خانه كند و به او گفتيم ) چيزى را شريك من قرار مده ، و خانه‌ام را براى طواف كنندگان و قيام كنندگان و ركوع كنندگان و سجودكنندگان ( از آلودگى بتها و از هر گونه آلودگى ) پاك گردان .\r\n27 - و مردم را دعوت عمومى به حج كن تا پياده و سواره بر مركبهاى لاغر از هر راه دور ( به سوى خانه خدا ) بيايند .\r\n28 - تا شاهد منافع گوناگون خويش ( در اين برنامه حياتبخش ) باشند ، و نام خدا را در ايام معينى بر چهار پايانى كه به آنها روزى داده است ( هنگام قربانى كردن )\r\n","description":"","footnote":"","page_name":" 66 ","page_number":66},
  {"content":"\r\nببرند ( و هنگامى كه قربانى كرديد ) از گوشت آنها بخوريد ، و بينواى فقير را نيز اطعام نمائيد .\r\n\r\nتفسير : دعوت عام براى حج !\r\nبه تناسب بحثى كه در آيه گذشته پيرامون مسجد الحرام و زائران خانه خدا آمد در آيات مورد بحث نخست به تاريخچه بناى كعبه به دست ابراهيم خليل ع و سپس مساله وجوب حج ، و فلسفه آن ، و بخشى از احكام اين عبادت بزرگ اشاره مىكند ، و يا به تعبير ديگر آيه گذشته مقدمه اى بود براى بحثهاى گوناگون اين آيات .\r\nابتدا از داستان تجديد بناى كعبه شروع كرده ، مىگويد : « به خاطر بياور زمانى را كه محل خانه كعبه را براى ابراهيم آماده ساختيم تا در آن مكان اقدام به بناى خانه كعبه كند » ( * ( وَإِذْ بَوَّأْنا لإِبْراهِيمَ مَكانَ الْبَيْتِ ) * ) .\r\n« بوأ » در اصل از ماده « بواء » به معنى مساوات اجزاى يك مكان و مسطح بودن آن است ، سپس به هر گونه آماده ساختن مكان اطلاق شده است .\r\nمنظور از اين جمله در آيه فوق - طبق روايات مفسران - اين است كه خداوند مكان خانه كعبه را كه در زمان آدم ساخته شده بود و در طوفان نوح ويران و آثارش محو گشته بود به ابراهيم ع نشان داد ، طوفانى وزيد و خاكها را به عقب برد و پايه‌هاى خانه آشكار گشت ، يا قطعه ابرى آمد و در آنجا سايه افكند ، و يا به هر وسيله ديگر خداوند محل اصلى خانه را براى ابراهيم معلوم و آماده ساخت ، و او با هميارى فرزندش اسماعيل آن را تجديد بنا نمود ( 1 ) .\r\n\r\n","description":"","footnote":"\r\n( 1 ) پيرامون چگونگى بناى خانه كعبه ذيل آيه 127 سوره بقره ( جلد اول تفسير نمونه ) و همچنين در جلد سوم ذيل آيه 96 سوره آل عمران مشروحا بحث كرده‌ايم .\r\n","page_name":" 67 ","page_number":67},
  {"content":"\r\nسپس اضافه مىكند هنگامى كه خانه آماده شد به ابراهيم خطاب كرديم :\r\nاين خانه را كانون توحيد كن ، و « چيزى را شريك من قرار مده ، و خانه‌ام را براى طواف كنندگان و قيام كنندگان و ركوع كنندگان و سجود كنندگان پاك كن » ( * ( أَنْ لا تُشْرِكْ بِي شَيْئاً وَطَهِّرْ بَيْتِيَ لِلطَّائِفِينَ وَالْقائِمِينَ وَالرُّكَّعِ السُّجُودِ ) * ) ( 1 ) .\r\nدر حقيقت ابراهيم ع مامور بود خانه كعبه و اطراف آن را از هر گونه آلودگى ظاهرى و معنوى و هر گونه بت و مظاهر شرك پاك و پاكيزه دارد ، تا بندگان خدا در اين مكان پاك جز به خدا نينديشند ، و مهمترين عبادت اين سرزمين را كه طواف و نماز است در محيطى پيراسته از هر گونه آلودگى انجام دهند .\r\nاز ميان اركان نماز در آيه فوق به سه ركن عمده كه « قيام » و « ركوع » و « سجود » است به ترتيب اشاره شده ، چرا كه بقيه در شعاع آن قرار دارد هر چند جمعى از مفسران « قائمين » را در اينجا به معنى « مقيمين در مكه » تفسير كرده‌اند ولى با توجه به مساله طواف و ركوع و سجود كه قبل و بعد از آن آمده است شك نيست كه قيام در اينجا به معنى قيام نماز است و اين معنى را بسيارى از مفسران شيعه و اهل تسنن برگزيده يا به عنوان يك تفسير نقل كرده‌اند ( 2 ) .\r\nضمنا بايد توجه داشت كه « ركع » جمع « راكع » ( ركوع كننده ) و « سجود » جمع « ساجد » ( سجده كننده ) مىباشد و اينكه در ميان اين دو ( الركع السجود ) واو عطف نيامده ، بلكه به صورت توصيف ذكر شده به خاطر نزديكى اين دو عبارت به يكديگر است .\r\n\r\n","description":"","footnote":"\r\n( 1 ) در آيه فوق جمله اى در تقدير است كه بسيارى از مفسران به آن اشاره كرده‌اند و آن جمله « اوحينا » است .\r\n( 2 ) تفسير الميزان ، تفسير فى ظلال ، تفسير تبيان ، تفسير مجمع البيان و تفسير كبير فخر رازى ذيل آيه مورد بحث .\r\n","page_name":" 68 ","page_number":68},
  {"content":"\r\nبعد از آماده شدن خانه كعبه براى عبادت كنندگان ، خدا به ابراهيم ع دستور مىدهد : « در ميان مردم براى حج اعلام كن تا پياده و سوار بر مركبهاى لاغر ، از هر راه دور قصد خانه خدا كنند » ( * ( وَأَذِّنْ فِي النَّاسِ بِالْحَجِّ يَأْتُوكَ رِجالًا وَعَلى كُلِّ ضامِرٍ يَأْتِينَ مِنْ كُلِّ فَجٍّ عَمِيقٍ ) * ) .\r\n« اذن » از ماده « اذان » به معنى « اعلام » و « رجال » جمع « راجل » به معنى « پياده » ، و « ضامر » به معنى حيوان لاغر ، و « فج » در اصل به معنى فاصله ميان دو كوه و سپس به جاده‌هاى وسيع اطلاق شده و « عميق » در اينجا به معنى دور است .\r\nدر روايتى كه در تفسير « على بن ابراهيم » آمده مىخوانيم : « هنگامى كه ابراهيم چنين دستورى را دريافت داشت عرض كرد خداوندا ، صداى من به گوش مردم نمىرسد ، اما خدا به او فرمود : عليك الاذان و على البلاغ ! : « تو اعلام كن و من به گوش آنها مىرسانم » ! « ابراهيم » بر محل « مقام » بر آمد ، و انگشت در گوش گذارد و رو به سوى شرق و غرب كرد و صدا زد و گفت : ايها الناس كتب عليكم الحج الى البيت العتيق فاجيبوا ربكم : « اى مردم حج خانه كعبه بر شما نوشته شده ، دعوت پروردگارتان را اجابت كنيد .\r\nو خداوند صداى او را به گوش همگان حتى كسانى كه در پشت پدران و رحم مادران بودند رسانيد ، و آنها در پاسخ گفتند : لبيك اللهم لبيك ! . . .\r\nو تمام كسانى كه از آن روز تا روز قيامت در مراسم شركت مىكنند از كسانى هستند كه در آن روز دعوت ابراهيم را اجابت كردند » ( 1 ) .\r\n\r\n","description":"","footnote":"\r\n( 1 ) نقل با تلخيص از تفسير « على بن ابراهيم » طبق نقل نور الثقلين ج 3 ص 488 « آلوسى » نيز در « روح المعانى » و فخر رازى در تفسير كبير ذيل آيه مورد بحث ، نظير آن را با كمى تفاوت نقل كرده است .\r\n","page_name":" 69 ","page_number":69},
  {"content":"\r\nو اگر حجاج پياده را مقدم بر سواره ذكر كرده به خاطر اين است كه مقام آنها در پيشگاه خدا افضل است چرا كه رنج اين سفر را بيشتر تحمل مىكنند ، و به همين دليل در روايتى از پيامبر ص مىخوانيم : « كسى كه پياده حج مىكند در هر گام هفتصد حسنه دارد در حالى كه سواره‌ها در هر گام هفتاد حسنه دارند » ( 1 ) .\r\nو يا به خاطر اين است كه اهميت زيارت خانه خدا را مشخص كند كه بايد با استفاده از هر گونه امكانات به سوى او آيند و هميشه در انتظار مركب سوارى ننشينند .\r\nتعبير به « ضامر » ( حيوان لاغر ) اشاره به اين است كه اين راه ، راهى است كه حيوانات را لاغر مىكند چرا كه از بيابانهاى سوزان و خشك و بى آب و علف مىگذرد و هشدارى است براى تحمل مشكلات اين راه .\r\nو يا اينكه حيواناتى را انتخاب كنند ، ورزيده و چابك و پر تحمل ، حيواناتى كه در ميدان تمرين ، لاغر شده و عضلاتى صفت و محكم دارند كه در اين گونه راهها حيوانات پروارى به كار نمىآيد ( و انسانهاى پرورش يافته در ناز و نعمت نيز مرد اين راه نيستند ) .\r\nتعبير به « * ( مِنْ كُلِّ فَجٍّ عَمِيقٍ ) * » اشاره به اين است كه نه فقط از راههاى نزديك بلكه از راههاى دور نيز بايد به سوى اين مقصد حركت كنند ( كلمه « كل » در اينجا به معنى استقراء و فراگيرى نيست بلكه به معنى كثرت است ) .\r\nمفسر معروف « ابو الفتوح رازى » در ذيل اين آيه سر گذشت جالبى را از مردى به نام « ابو القاسم بشر بن محمد » نقل مىكند كه مىگويد : « در حال طواف پير مردى را ديدم در نهايت ضعف و ناتوانى كه آثار رنج سفر در چهره او نمايان بود و عصا به دست گرفته طواف مىكرد ، نزديك او رفتم و از او پرسيدم از كجا\r\n\r\n","description":"","footnote":"\r\n( 1 ) تفسير « روح المعانى » و « مجمع البيان » و « فخر رازى » .\r\n","page_name":" 70 ","page_number":70},
  {"content":"\r\nمىآيى ؟ گفت : از راهى بسيار دور و پنج سال است كه راه سپرده‌ام تا به اينجا رسيده‌ام ! از رنج سفر ، پير و ناتوان شده‌ام ، گفتم به خدا سوگند اين مشقتى بزرگ و در عين حال اطاعتى نيكو و محبتى صادقانه در پيشگاه حق است .\r\nاز شنيدن اين سخن شاد شد و لبخندى بر روى من زد و اين دو بيت را قرائت كرد :\r\n\r\nزر من هويت و ان شطت بك الدار\r\nو حال من دونه حجب و استار !\r\n\r\n\r\nلا يمنعنك بعد من زيارته\r\nان المحب لمن يهواه زوار !\r\n\r\n« آن كس را كه دل به او بسته اى زيارت كن ، هر چند خانه تو دور افتاده باشد و حجابها و پرده‌ها ميان تو و او جدايى بيفكند .\r\nدورى راه هرگز نبايد مانع تو از زيارتش گردد چرا كه دوست و عاشق به هر حال بايد به زيارت محبوبش رود « ! آرى جاذبه خانه خدا آن قدر زياد است كه دلهاى سرشار از ايمان را از تمام نقاط دور و نزديك به سوى خود جلب و جذب مىكند ، پير و جوان ، كوچك و بزرگ ، از هر نژاد و قبيله از راه دور و نزديك لبيكگويان ، عاشقانه به سوى او مىآيند تا جلوه‌هاى ذات پاك خدا را در آن سرزمين مقدس با چشم جان تماشا كنند و رحمت بى دريغش را در روح خود لمس نمايند ( 1 ) .\r\nدر آيه بعد در يك عبارت بسيار فشرده و پر معنى به فلسفه‌هاى مختلف حج پرداخته ، مىفرمايد : آنها به اين سرزمين مقدس بيايند « تا منافع خويش را با چشم\r\n\r\n","description":"","footnote":"\r\n( 1 ) عالم و دانشمند ارجمند « مرحوم شعرانى » مىگويد : براى كسانى كه از اندلس يا مراكش يا نقاط دور دست چين ، يا اقيانوسيه به سوى مكه مىآيند چنين مدت طولانى با توجه به وسائل آن روز و ناامنى راهها كه گاه چندين ماه آنها را متوقف مىساخت ، عجيب نيست ( علاوه بر اين گاهى بعضى از عاشقان بيقرار خانه خدا در وسط راه اموالشان به وسيله سارقان از بين مىرفت و ناچار بودند مدتى بمانند و كار كنند و وسائل ادامه راه را فراهم سازند ) .\r\n","page_name":" 71 ","page_number":71},
  {"content":"\r\nخود ببيند « ( * ( لِيَشْهَدُوا مَنافِعَ لَهُمْ ) * ) .\r\nمفسران در تفسير كلمه « منافع » در اينجا سخن بسيار گفته‌اند ، ولى كاملا روشن است كه هيچگونه محدوديتى در اين لفظ نيست تمام منافع و بركات معنوى و نتائج مادى ، فوائد فردى و اجتماعى ، فلسفه‌هاى سياسى و اقتصادى و اخلاقى را همه شامل مىشود .\r\nآرى بايد مسلمانان از همه نقاط جهان از ميان تمام قشرها به آنجا رو آورند تا شاهد و ناظر اين منافع باشند ، چه تعبير زيبايى ؟ شاهد و ناظر باشند ، و آنچه را با گوش شنيده‌اند با چشم ببينند ! .\r\nلذا در كتاب كافى از امام صادق ع مىخوانيم « ربيع بن خثيم » از امام ، تفسير اين كلمه را خواست ، امام در پاسخ فرمود : « منافع » دنيا و « منافع » آخرت را هر دو در بر مىگيرد ( 1 ) .\r\nبه خواست خدا در نكات آيه از اين منافع گوناگون بطور مشروح سخن خواهيم گفت سپس اضافه مىكند : « و آنها بيايند و قربانى كنند و نام خدا را در ايام معينى بر چهار پايانى كه به آنها روزى داده است ( به هنگام ذبح ) ببرند » ( * ( وَيَذْكُرُوا اسْمَ اللَّه فِي أَيَّامٍ مَعْلُوماتٍ عَلى ما رَزَقَهُمْ مِنْ بَهِيمَةِ الأَنْعامِ ) * ) .\r\nاز آنجا كه توجه اصلى در مراسم حج به جنبه هايى است كه با خدا ارتباط پيدا مىكند و روح اين عبادت بزرگ را منعكس مىسازد در آيه فوق از مراسم قربانى ، تنها مساله بردن نام خدا را كه يكى از شرائط است بيان مىكند ، اشاره به اينكه آنها به هنگام ذبح قربانى تمام توجهشان به خدا و قبول در گاه او است و استفاده از گوشت آن تحت الشعاع آن قرار دارد .\r\nقربانى كردن حيوانات در حقيقت رمزى است براى آمادگى براى قربانى شدن در راه خدا ، همانگونه كه در سر گذشت ابراهيم ع و اسماعيل ع و قربانى\r\n\r\n","description":"","footnote":"\r\n( 1 ) كتاب كافى به نقل تفسير نور الثقلين ج 3 صفحه 488 .\r\n","page_name":" 72 ","page_number":72},
  {"content":"\r\nاو آمده است ، آنها با اين عمل اعلام مىكنند كه در راه او آماده هر گونه ايثارند حتى بذل جان .\r\nبه هر حال قرآن با اين گفتار برنامه شركآلود بتپرستان را نفى مىكند كه به هنگام قربانى نام بتها را مىبردند ، و اين مراسم توحيدى را به شرك آلوده مىساختند .\r\nو در پايان آيه مىفرمايد : « از گوشت حيوانات قربانى ، هم خودتان بخوريد و هم بينوايان فقير را اطعام نمائيد » ( * ( فَكُلُوا مِنْها وَأَطْعِمُوا الْبائِسَ الْفَقِيرَ ) * ) .\r\nاين احتمال در تفسير آيه نيز وجود دارد كه منظور از بردن نام خدا در « * ( أَيَّامٍ مَعْلُوماتٍ ) * » تكبير و حمد و ثناى الهى در اين ايام است به خاطر نعمتهاى بىپايانش ، مخصوصا به خاطر چهار پايانى كه روزى انسانها كرده كه از تمام اجزاى بدن آنها در زندگى خود بهره مىگيرند ( 1 ) .\r\n\r\nنكته‌ها :\r\n\r\n1 - ايام معلومات چيست ؟\r\nدر آيات فوق خداوند دستور مىدهد در « ايام معلومات » ياد او كنيد ، و در آيه 203 سوره بقره همين امر به صورت ديگرى آمده است : وَاذْكُرُوا اللَّه فِي أَيَّامٍ مَعْدُوداتٍ : « خدا را در ايام معدودى ياد كنيد » .\r\nدر اينكه « ايام معلومات » چيست ؟ و آيا با « ايام معدودات » كه در سوره بقره آمده يكى است يا متفاوت مىباشد ؟ ميان مفسران گفتگو است و روايات نيز در اين زمينه متفاوت است :\r\n\r\n","description":"","footnote":"\r\n( 1 ) مطابق تفسير اول ( بردن نام خدا به هنگام ذبح كردن قربانى ) « على » به معنى استعلاء است ، و مطابق تفسير دوم ( منظور ذكر مطلق در اين ايام است ) « على » به معنى « براى » مىباشد و ميان اين دو تفسير فرق بسيارى است كه در نكات به آن اشاره خواهد شد .\r\n","page_name":" 73 ","page_number":73},
  {"content":"\r\nگروهى از مفسران ، طبق بعضى از روايات اسلامى ، معتقدند كه منظور از ايام معلومات ده روز آغاز ذيحجه است ، و ايام معدودات ، « ايام التشريق » يعنى روزهاى يازدهم و دوازدهم و سيزدهم ذيحجه مىباشد ، روزهايى كه نورانى و روشنى بخش همه دلها است .\r\nدر حالى كه گروهى ديگر ، طبق بعضى ديگر از روايات ، گفته‌اند : هر دو اشاره به ايام التشريق است ، و ايام تشريق را گاهى همان سه روز گرفته‌اند و گاهى روز دهم يعنى عيد قربان را نيز بر آن افزوده‌اند .\r\nجمله « فَمَنْ تَعَجَّلَ فِي يَوْمَيْنِ فَلا إِثْمَ عَلَيْه » ( كسى كه در دو روز مراسم ذكر خدا را بجا آورد گناهى بر او نيست ) كه در سوره بقره آمده نشان مىدهد كه ايام تشريق بيش از سه روز نيست ، زيرا تعجيل در آن ، سبب مىشود كه يك روز از آن كاسته و تبديل به دو روز گردد .\r\nولى با توجه به اينكه در آيات مورد بحث ، بعد از ذكر « ايام معلومات » مساله قربانى آمده و مىدانيم قربانى معمولا در روز دهم انجام مىگيرد اين موضوع تاييد مىشود كه ايام معلومات ده روز آغاز ذى الحجه است كه به روز دهم ، روز قربانى ختم مىگردد ، و به اين ترتيب تفسير اول كه دوگانگى مفهوم ايام معلومات با ايام معدودات باشد تقويت مىگردد .\r\nاما با توجه به وحدت تعبيرهايى كه در دو آيه وارد شده بيشتر اين مساله به ذهن مىرسد كه هر دو اشاره به يك مطلب است ، هدف در هر دو توجه به ياد خدا و نام خدا در ايام معينى است كه از دهم ذى الحجه شروع مىشود و به سيزدهم پايان مىيابد .\r\nالبته يكى از موارد ذكر نام خدا ، ذكر نام او به هنگام قربانى است ( 1 ) .\r\n\r\n","description":"","footnote":"\r\n( 1 ) و به اين ترتيب تضادى كه در ميان دو قول در تفسير « * ( وَيَذْكُرُوا اسْمَ اللَّه ) * » وجود داشت كه بعضى آن را به ذكر نام خدا به هنگام ذبح قربانى و بعضى آن را به ذكر نام خدا به طور مطلق تفسير كرده‌اند بر طرف مىشود ، و در حقيقت تفسير اول مصداقى براى تفسير دوم خواهد بود ، و تفسير دوم يك مفهوم كلى و وسيع است .\r\n","page_name":" 74 ","page_number":74},
  {"content":"\r\n\r\n2 - ذكر خدا در سرزمين منى\r\nدر روايات متعددى مىخوانيم كه منظور از ذكر خداوند در اين ايام ، تكبير مخصوصى است كه بعد از نماز ظهر روز عيد قربان گفته مىشود ، و تا پانزده نماز ادامه دارد ( يعنى بعد از نماز صبح سيزدهم خاتمه مىيابد ) و آن اين ذكر است\r\nاللَّه اكبر اللَّه اكبر ، لا إله الا اللَّه و اللَّه اكبر ، اللَّه اكبر و للَّه الحمد ، اللَّه اكبر على ما هدانا ، و اللَّه اكبر على ما رزقنا من بهيمة الانعام ( 1 )\r\nضمنا در پاره اى از روايات تصريح شده كه تكبير در اين پانزده نوبت مخصوص كسانى است كه در سرزمين « منى » و ايام حج باشد ، اما كسانى كه در ساير بلادند اين تكبيرات را تنها بعد از ده نماز مىخوانند ( از نماز ظهر روز عيد شروع مىشود و به نماز صبح روز دوازدهم ختم مىگردد ) ( 2 ) .\r\nقابل توجه اينكه روايات تكبير شاهد ديگرى است بر اينكه « ذكر » در آيات فوق ، جنبه كلى دارد و مخصوص ذكر خدا به هنگام « قربانى كردن » نيست هر چند اين مفهوم كلى شامل آن مصداق نيز مىشود ( دقت كنيد ) .\r\n\r\n3 - فلسفه و اسرار عميق حج ! .\r\nمراسم پرشكوه حج - همچون عبادات ديگر - داراى بركات و آثار فراوانى\r\n\r\n","description":"","footnote":"\r\n( 1 ) در بحار الانوار جلد 99 صفحه 306 حديث فوق از امام موسى بن جعفر ( ع ) نقل شده است .\r\n( 2 ) بحار الانوار جلد 99 صفحه 307 .\r\n","page_name":" 75 ","page_number":75},
  {"content":"\r\nدر فرد و جامعه اسلامى است كه اگر طبق برنامه صحيح انجام پذيرد و از آن بهره بردارى درستى شود مىتواند هر سال منشا تحول تازه اى در جوامع اسلامى گردد .\r\nاين مناسك بزرگ در حقيقت داراى چهار بعد است كه هر يك از ديگرى ريشه دارتر و پر سودتر است :\r\n\r\n1 - بعد اخلاقى حج -\r\nمهمترين فلسفه حج همان دگرگونى اخلاقى است كه در انسانها به وجود مىآورد ، مراسم « احرام » انسان را به كلى از تعينات مادى و امتيازات ظاهرى و لباسهاى رنگارنگ و زر و زيور بيرون مىبرد ، و با تحريم لذائذ و پرداختن به خودسازى كه از وظائف محرم است او را از جهان ماده جدا كرده و در عالمى از نور و روحانيت و صفا فرو مىبرد ، و آنها را كه در حال عادى بار سنگين امتيازات موهوم و درجه‌ها و مدالها را بر دوش خود احساس مىكنند يك مرتبه سبكبار و راحت و آسوده مىكند .\r\nسپس مراسم ديگر حج يكى پس از ديگرى انجام مىگيرد ، مراسمى كه علاقه‌هاى معنوى انسان را لحظه به لحظه با خدايش محكمتر و رابطه او را نزديكتر و قويتر مىسازد ، او را از گذشته تاريك و گناه آلودش بريده و به آينده اى روشن و پر از صفا و نور پيوند مىدهد .\r\nمخصوصا توجه به اين حقيقت كه مراسم حج در هر قدم ياد آور خاطرات ابراهيم بتشكن ، و اسماعيل ذبيح اللَّه ، و مادرش هاجر است ، و مجاهدتها و گذشتها و ايثارگرى آنها را لحظه به لحظه در برابر چشمان انسان مجسم مىكند ، و نيز توجه به اينكه سرزمين مكه عموما و مسجد الحرام و خانه كعبه و محل طواف خصوصا ياد آور خاطرات پيامبر اسلام و پيشوايان بزرگ و مجاهدتهاى مسلمانان صدر اول است اين انقلاب اخلاقى عميقتر مىگردد ، به گونه اى كه در هر گوشه اى از مسجد الحرام و سرزمين مكه انسان ، چهره پيامبر ص و على ع و ساير\r\n","description":"","footnote":"","page_name":" 76 ","page_number":76},
  {"content":"\r\nپيشوايان بزرگ را مىبيند ، و صداى آواى حماسه‌هاى آنها را مىشنود .\r\nآرى اينها همه دست به دست هم مىدهند و زمينه يك انقلاب اخلاقى را در دلهاى آماده فراهم مىسازند ، به گونه اى توصيف ناشدنى و رق زندگانى انسان را بر مىگردانند و صفحه نوينى در حيات او آغاز مىكنند .\r\nبى جهت نيست كه در روايات اسلامى مىخوانيم : « كسى كه حج را به طور كامل انجام دهد\r\nيخرج من ذنوبه كهيئته يوم ولدته امه !\r\n« : از گناهان خود بيرون مىآيد همانند روزى كه از مادر متولد شده » ( 1 ) .\r\nآرى حج براى مسلمانان يك تولد ثانوى است ، تولدى كه آغازگر يك زندگى نوين انسانى مىباشد .\r\nالبته احتياج به ياد آورى ندارد كه اين بركات و آثار - و آنچه بعدا به آن اشاره خواهيم كرد - نه براى كسانى است كه از حج تنها به پوسته اى از آن قناعت كرده ، و مغز آن را بدور افكنده‌اند و نه براى آنها كه حج را وسيله تفريح و سير و سياحت و يا تظاهر و ريا و تهيه وسائل مادى شخصى قرار داده و هرگز به روح آن واقف نشده‌اند سهم آنها همان است كه به آن رسيده‌اند !\r\n\r\n2 - بعد سياسى حج - :\r\nبه گفته يكى از بزرگان فقهاى اسلام مراسم حج در عين اينكه خالصترين و عميقترين عبادات را عرضه مىكند ، مؤثرترين وسيله براى پيشبرد اهداف سياسى اسلام است .\r\nروح عبادت ، توجه به خدا ، و روح سياست ، توجه به خلق خدا است ، اين دو در حج آن چنان به هم آميخته‌اند كه تار و پود يكپارچه ! .\r\nحج عامل مؤثرى براى وحدت صفوف مسلمانان است .\r\n\r\n","description":"","footnote":"\r\n( 1 ) بحار الانوار ج 99 صفحه 26 .\r\n","page_name":" 77 ","page_number":77},
  {"content":"\r\nحج عامل مبارزه با تعصبات ملى و نژاد پرستى و محدود شدن در حصار مرزهاى جغرافيايى است .\r\nحج وسيله اى است براى شكستن سانسورها و از بين بردن خفقانهاى نظامهاى ظالمانه اى كه در كشورهاى اسلامى حكمفرما مىشود .\r\nحج وسيله اى است براى انتقال اخبار سياسى كشورهاى اسلامى از هر نقطه به نقطه ديگر ، و بالآخره حج ، عامل مؤثرى است براى شكستن زنجيرهاى اسارت و استعمار و آزاد ساختن مسلمين .\r\nو به همين دليل در آن ايام كه حاكمان جبار همچون بنى اميه و بنى عباس بر سرزمينهاى مقدس اسلامى حكومت مىكردند و هر گونه تماس ميان قشرهاى مسلمان را زير نظر مىگرفتند تا هر حركت آزادىبخش را سركوب كنند ، فرا رسيدن موسم حج دريچه اى بود به سوى آزادى و تماس قشرهاى جامعه بزرگ اسلامى با يكديگر و طرح مسائل مختلف سياسى .\r\nروى همين جهت امير مؤمنان على ع به هنگامى كه فلسفه فرائض و عبادات را مىشمرد در باره حج مىگويد :\r\nالحج تقوية للدين :\r\n« خداوند مراسم حج را براى تقويت آئين اسلام تشريع كرد » ( 1 ) .\r\nبى جهت نيست كه يكى از سياستمداران معروف بيگانه در گفتار پر معنى خود مىگويد : « واى به حال مسلمانان ! اگر معنى حج را نفهمند ، و واى به حال دشمنانشان اگر معنى حج را درك كنند » ! .\r\nو حتى در روايات اسلامى ، حج به عنوان جهاد افراد ضعيف شمرده شده ، جهادى كه حتى پير مردان و پير زنان ناتوان با حضور در صحنه آن مىتوانند شكوه و عظمت امت اسلامى را منعكس سازند ، و با حلقه‌هاى تو در توى نمازگزاران\r\n\r\n","description":"","footnote":"\r\n( 1 ) نهج البلاغه كلمات قصار شماره 252 .\r\n","page_name":" 78 ","page_number":78},
  {"content":"\r\nگرد خانه خدا و سر دادن آواى وحدت و تكبير ، پشت دشمنان اسلام را بلرزانند .\r\n\r\n3 - بعد فرهنگى :\r\nارتباط قشرهاى مسلمانان در ايام حج مىتواند به عنوان مؤثرترين عامل مبادله فرهنگى و انتقال فكرها در آيد .\r\nمخصوصا با توجه به اين نكته كه اجتماع شكوهمند حج ، نماينده طبيعى و واقعى همه قشرهاى مسلمانان جهان است ( چرا كه در انتخاب افراد براى رفتن به زيارت خانه خدا هيچ عامل مصنوعى مؤثر نيست و زوار كعبه از ميان تمام گروه‌ها ، نژادها ، زبانهايى كه مسلمانان به آن تكلم مىكنند بر خاسته و در آنجا جمع مىشوند ) .\r\nلذا در روايات اسلامى مىخوانيم : يكى از فوائد حج نشر اخبار و آثار رسول اللَّه ص به تمام جهان اسلامى است .\r\n« هشام بن حكم » كه از دوستان دانشمند « امام صادق ( ع ) » است مىگويد :\r\nاز آن حضرت در باره فلسفه حج و طواف كعبه سؤال كردم ، فرمود :\r\nان اللَّه خلق الخلق . . . و امرهم بما يكون من امر الطاعة فى الدين و مصلحتهم من امر دنياهم فجعل فيه الاجتماع من الشرق و الغرب و ليتعارفوا و لينزع كل قوم من التجارات من بلد الى بلد . . . ، و لتعرف آثار رسول اللَّه ( ص ) و تعرف اخباره و يذكر و لا ينسى :\r\n« خداوند اين بندگان را آفريد . . . و فرمانهايى در طريق مصلحت دين و دنيا به آنها داد ، از جمله اجتماع مردم شرق و غرب را ( در آئين حج ) مقرر داشت تا مسلمانان به خوبى يكديگر را بشناسند و از حال هم آگاه شوند ، و هر گروهى سرمايه‌هاى تجارى را از شهرى به شهر ديگر منتقل كنند . . . و براى اينكه آثار پيامبر ص و اخبار او شناخته شود ، مردم آنها را به خاطر آوردند و هرگز فراموش\r\n","description":"","footnote":"","page_name":" 79 ","page_number":79},
  {"content":"\r\nنكنند » ( 1 ) .\r\nبه همين دليل در دورانها خفقان بارى كه خلفا و سلاطين جور اجازه نشر اين احكام را به مسلمانان نمىدادند آنها با استفاده از اين فرصت ، مشكلات خود را حل مىكردند و با تماس گرفتن با ائمه هدى ع و علماى بزرگ دين پرده از چهره قوانين اسلام و سنت پيامبر ص بر مىداشتند .\r\nاز سوى ديگر ، حج مىتواند ، مبدل به يك كنگره عظيم فرهنگى شود و انديشمندان جهان اسلام در ايامى كه در مكه هستند گرد هم آيند و افكار و ابتكارات خويش را به ديگران عرضه كنند .\r\nاصولا يكى از بدبختيهاى بزرگ اين است كه مرزهاى كشور اسلامى سبب جدايى فرهنگى آنها شود ، مسلمانان هر كشور تنها به خود بينديشند ، كه در اين صورت جامعه واحد اسلامى پاره پاره و نابود مىگردد ، آرى حج مىتواند جلو اين سرنوشت شوم را بگيرد .\r\nو چه جالب مىفرمايد : امام صادق ع در ذيل همان روايت هشام بن حكم :\r\nو لو كان كل قوم انما يتكلمون على بلادهم و ما فيها هلكوا ، و خربت البلاد ، و سقطت الجلب و الارباح و عميت الاخبار . . .\r\n« اگر هر قوم و ملتى تنها از كشور و بلاد خويش سخن بگويند و تنها به مسائلى كه در آن است بينديشند همگى نابود مىگردند و كشورهايشان ويران مىشود ، منافع آنها ساقط مىگردد و اخبار واقعى در پشت پرده قرار مىگيرد » ( 2 ) .\r\n\r\n4 - بعد اقتصادى حج -\r\nبر خلاف آنچه بعضى فكر مىكنند ، استفاده از كنگره عظيم حج براى تقويت پايه‌هاى اقتصادى كشورهاى اسلامى نه تنها با روح\r\n\r\n","description":"","footnote":"\r\n( 1 ) وسائل الشيعه ج 8 صفحه 9 .\r\n( 2 ) همان مدرك سابق .\r\n","page_name":" 80 ","page_number":80},
  {"content":"\r\nحج منافات ندارد بلكه طبق روايات اسلامى يكى از فلسفه آن را تشكيل مىدهد چه مانعى دارد مسلمانان در آن اجتماع بزرگ ، پايه يك بازار مشترك اسلامى را بگذارند ، و زمينه‌هاى مبادلاتى و تجارى را در ميان خود به گونه اى فراهم سازند كه نه منافعشان به جيب دشمنانشان بريزد ، و نه اقتصادشان وابسته به اجانب باشد ، كه اين دنيا پرستى نيست ، عين عبادت است و جهاد .\r\nو لذا در همان روايت « هشام بن حكم » از « امام صادق » ع ضمن بيان فلسفه‌هاى حج صريحا به اين موضوع اشاره شده بود كه يكى از اهداف حج ، تقويت تجارت مسلمانان و تسهيل روابط اقتصادى است .\r\nو در حديث ديگرى از همان امام ع در تفسير آيه « لَيْسَ عَلَيْكُمْ جُناحٌ أَنْ تَبْتَغُوا فَضْلًا مِنْ رَبِّكُمْ » ( بقره - 198 ) مىخوانيم كه فرمود : منظور از اين آيه كسب روزى است\r\nفاذا احل الرجل من احرامه و قضى فليشتر ليبع فى الموسم :\r\n« هنگامى كه انسان از احرام بيرون آيد و مناسك حج را بجا آورد در همان موسم حج خريد و فروش كند ( و اين موضوع نه تنها گناه ندارد بلكه داراى ثواب است ) ( 1 ) .\r\nهمين معنى در ذيل حديثى كه از « امام على بن موسى الرضا » ع بطور مشروح در بيان فلسفه‌هاى حج وارد شده است آمده و در پايان آن مىفرمايد :\r\n* ( لِيَشْهَدُوا مَنافِعَ لَهُمْ ) * ( 2 ) .\r\nاشاره به اينكه آيه « * ( لِيَشْهَدُوا مَنافِعَ لَهُمْ ) * » هم منافع معنوى را شامل مىشود و هم منافع مادى را كه از يك نظر همه معنوى است .\r\nكوتاه سخن اينكه اين عبادت بزرگ اگر بطور صحيح و كامل مورد بهره - بردارى قرار گيرد و زوار خانه خدا در آن ايام كه در آن سرزمين مقدس حضور\r\n\r\n","description":"","footnote":"\r\n( 1 ) تفسير عياشى طبق نقل تفسير الميزان جلد 2 صفحه 86 .\r\n( 2 ) بحار الانوار جلد 99 صفحه 32 .\r\n","page_name":" 81 ","page_number":81},
  {"content":"\r\nفعال دارند و دلهايشان آماده است از اين فرصت بزرگ براى حل مشكلات گوناگون جامعه اسلامى با تشكيل كنگره‌هاى مختلف سياسى و فرهنگى و اقتصادى استفاده كنند ، اين عبادت مىتواند از هر نظر مشكلگشا باشد ، و شايد به همين دليل است كه امام صادق ع مىفرمايد :\r\nلا يزال الدين قائما ما قامت الكعبة :\r\n« ما دام كه خانه كعبه بر پا است اسلام هم بر پا است » ( 1 ) .\r\nو نيز على ع فرمود : خانه خدا را فراموش نكنيد كه اگر فراموش كنيد هلاك خواهيد شد\r\nاللَّه اللَّه فى بيت ربكم لا تخلوه ما بقيتم فانه ان ترك لم تناظروا ( 2 ) :\r\n« خدا را خدا را ، در مورد خانه پروردگارتان ، هرگز آن را خالى نگذاريد كه اگر آن را ترك گوئيد مهلت الهى از شما برداشته مىشود » ! .\r\nو نيز به خاطر اهميت اين موضوع است كه فصلى در روايات اسلامى تحت اين عنوان گشوده شده است كه اگر يك سال مسلمانان بخواهند حج را تعطيل كنند بر حكومت اسلامى واجب است كه با زور آنها را به مكه بفرستد ( 3 ) .\r\n\r\n4 - تكليف گوشتهاى قربانى در عصر ما\r\nاز آيات فوق به خوبى اين معنى استفاده مىشود كه هدف از قربانى كردن علاوه بر جنبه‌هاى معنوى و روحانى و تقرب به درگاه خداوند اين است كه گوشت آن به مصرفهاى لازم برسد هم قربانى كننده از آن استفاده كند و هم قسمتى را به فقيران نيازمند برساند .\r\nاز سوى ديگر تحريم اسراف در اسلام ، چيزى نيست كه بر كسى پوشيده باشد چرا كه قرآن و روايات اسلامى و دليل عقل آن را اثبات كرده است .\r\n\r\n","description":"","footnote":"\r\n( 1 ) وسائل الشيعه جلد 8 صفحه 14 .\r\n( 2 ) نهج البلاغه بخش نامه وصيت 47 .\r\n( 3 ) وسائل الشيعه ج 8 ص 15 « باب وجوب اجبار الوالى الناس على الحج » .\r\n","page_name":" 82 ","page_number":82},
  {"content":"\r\nاز مجموع اين سخن چنين نتيجه مىگيريم كه مسلمانان مجاز نيستند گوشتهاى قربانى را در سرزمين منى بر روى زمين بيندازند تا گنديده شود و يا در زير خاكها مدفون كنند ، و وجوب قربانى براى حجاج دليل بر چنين عملى نمىتواند باشد ، بلكه اگر نيازمندانى در آن روز و در آن سرزمين پيدا نشوند بايد آن را به مناطق ديگر حمل كنند و به مصرف برسانند و اين است مقتضاى جمع ميان ادله ( دقت كنيد ) .\r\nاما متاسفانه در عصر و زمان ما ، بسيارى از مسلمانان به حكم اول عمل كرده ، و حكم دوم را به دست فراموشى سپرده‌اند ، و هر سال ، هزاران هزار ، قربانى كه گوشتهاى آنها مىتواند نيازمندى تغذيه گروه عظيمى از محرومان را تا مدتى طولانى بر طرف گرداند در آن سرزمين مقدس به وضع بسيار زننده و نامطلوبى نابود مىشود ، و تا كنون بسيارى از علما و متفكران و قشرهاى ديگر اسلامى در اين زمينه با مقامات دولت حجاز صحبت كرده‌اند ، و حتى داوطلب پرداخت هزينه‌هاى مؤسساتى كه براى نگاهدارى و حمل و نقل آنها لازم است شده‌اند ، اما جمود و خشكى روحانيين وهابى از يك سو ، و بى اعتنايى مقامات دولت سعودى از سوى ديگر هنوز مانع انجام اين كار است .\r\nقطع نظر از مساله تحريم اسراف كه يك امر مسلم اسلامى است ، اصولا صحنه قربانگاه در روز عيد قربان در حال حاضر بقدرى زننده و غير منطقى به نظر مىرسد كه افراد ضعيف الايمان را به ترديد در اصل اين برنامه مىاندازد ، و به دشمنان دستاويز محكمى مىدهد ، بى آنكه بدانند اين نتيجه ندانم كاريهاى روحانيون آن منطقه و نظام حاكم بر آن سرزمين است ، بنا بر اين حفظ عظمت اسلام و اصالت مناسك حج ، ايجاب مىكند كه مسلمانان جهان از همه نقاط ، مقامات اين كشور را تحت فشار قرار دهند تا به اين وضع وحشتناك پايان دهد و حكم اسلام را اجرا كند .\r\n","description":"","footnote":"","page_name":" 83 ","page_number":83},
  {"content":"\r\nو اگر در روايات اسلامى مىخوانيم كه بيرون بردن گوشت قربانى از سرزمين منى يا از حرم مكه ممنوع است ، اين مربوط به زمانهايى بوده كه مصرف كننده در آنجا به قدر كافى وجود داشته است .\r\nلذا در روايت صحيح كه در منابع معتبر از امام صادق ع نقل شده چنين مىخوانيم : يكى از ياران امام ع از همين موضوع سؤال كرد امام فرمود :\r\nكنا نقول لا يخرج منها بشىء لحاجة الناس اليه ، فاما اليوم فقد كثر الناس فلا باس باخراجه :\r\n« ما سابقا دستور مىداديم كه چيزى از آن را از سرزمين منى بيرون نبرند چرا كه مردم به آن نياز داشتند اما امروز چون مردم ( و قربانيان آنها ) فزونى يافته‌اند ، بيرون بردن آنها بى مانع است » ( 1 ) .\r\n\r\n","description":"","footnote":"\r\n( 1 ) وسائل الشيعه جلد 10 صفحه 150 ( ابواب الذبح باب 42 حديث 5 ) .\r\n","page_name":" 84 ","page_number":84},
  {"content":"\r\n\r\n[ سوره الحج ‹ 22 › : آيات 29 تا 30 
  ]\r\nثُمَّ لْيَقْضُوا تَفَثَهُمْ وَلْيُوفُوا نُذُورَهُمْ وَلْيَطَّوَّفُوا بِالْبَيْتِ الْعَتِيقِ ‹ 29 › ذلِكَ وَمَنْ يُعَظِّمْ حُرُماتِ اللَّه فَهُوَ خَيْرٌ لَه عِنْدَ رَبِّه وَأُحِلَّتْ لَكُمُ الأَنْعامُ إِلَّا ما يُتْلى عَلَيْكُمْ فَاجْتَنِبُوا الرِّجْسَ مِنَ الأَوْثانِ وَاجْتَنِبُوا قَوْلَ الزُّورِ ‹ 30 ›\r\n\r\nترجمه :\r\n29 - بعد از آن بايد آلودگيها را از خود بر طرف سازند و به نذرهاى خود وفا كنند ، و بر گرد خانه گرامى كعبه طواف نمايند .\r\n30 - مناسك حج چنين است ، و هر كس برنامه‌هاى الهى را بزرگ دارد نزد پروردگارش براى او بهتر است ، و چهار پايان براى شما حلال شده مگر آنچه دستور منعش بر شما خوانده مىشود ، از پليديها يعنى از بتها اجتناب كنيد و از سخن باطل و بى اساس بپرهيزيد .\r\n\r\nتفسير : بخش مهم ديگرى از مناسك حج\r\nدر تعقيب بحثهايى كه پيرامون مناسك حج در آيات پيشين گذشت ، در آيات مورد بحث به بخش ديگرى از اين مناسك اشاره كرده ، نخست چنين مىگويد :\r\n« بعد از آن بايد آلودگيها و زوائد بدن را بر طرف سازند » ( * ( ثُمَّ لْيَقْضُوا تَفَثَهُمْ ) * ) .\r\n« و به نذرهاى خود وفا كنند » ( * ( وَلْيُوفُوا نُذُورَهُمْ ) * ) .\r\n","description":"","footnote":"","page_name":" 85 ","page_number":85},
  {"content":"\r\n« و طواف خانه كعبه ، خانه اى كه خدا آن را از گزند حوادث مصون داشته و آزاد كرده است بجا آوردند » ( * ( وَلْيَطَّوَّفُوا بِالْبَيْتِ الْعَتِيقِ ) * ) .\r\n« تفث » به گفته بسيارى از ارباب لغت و مفسران معروف ، به معنى چرك و كثافت و زوائد بدن همچون ناخن و موهاى اضافى است و به گفته بعضى در اصل به چركهاى زير ناخن و مانند آن گفته مىشود ( 1 ) .\r\nگر چه بعضى از ارباب لغت منكر وجود چنين ريشه اى در لغت عرب شده‌اند ولى گفته اى را كه راغب در مفردات آورده كه يك عرب بيابانى به مخاطب خود كه بسيار كثيف و آلوده بود گفت : ما اتفثك و ادرنك ؟ : « چقدر كثيف و آلوده اى ؟ » دليل بر اين است كه اين واژه عربى است و ريشه در لغت عرب دارد .\r\nدر روايات اسلامى نيز كرارا اين جمله ، به گرفتن ناخن و پاكيزه كردن بدن و كنار گذاشتن احرام تفسير شده است ، و به تعبير ديگر اين جمله اشاره به برنامه « تقصير » است كه از مناسك حج محسوب مىشود .\r\nدر بعضى از روايات نيز به « تراشيدن سر » كه يكى ديگر از طرق تقصير است تفسير شده .\r\nدر « كنز العرفان » از « ابن عباس » نقل شده كه در تفسير اين آيه مىگفت :\r\n« منظور انجام تمام مناسك حج است » ( 2 ) .\r\nولى هيچگونه دليلى بر گفته ابن عباس در اينجا نداريم .\r\nجالب اينكه در حديثى از امام صادق ع مىخوانيم كه آن حضرت ، جمله « * ( ثُمَّ لْيَقْضُوا تَفَثَهُمْ ) * » را تفسير به ملاقات امام كرد ، و هنگامى كه راوى از اين مساله توضيح خواست و اشاره به تفسير اين آيه در مورد گرفتن ناخن و مانند آن\r\n\r\n","description":"","footnote":"\r\n( 1 ) اقتباس از قاموس اللغة ، و مفردات راغب ، و كنز العرفان و تفسير مجمع البيان و تفاسير ديگر .\r\n( 2 ) كنز العرفان جلد 1 صفحه 270 .\r\n","page_name":" 86 ","page_number":86},
  {"content":"\r\nكرد ، امام ع فرمود : « قرآن ، ظاهر و باطنى دارد » يعنى مساله ملاقات امام در اينجا مربوط به باطن آيه است ( 1 ) .\r\nاين حديث ممكن است اشاره به يك نكته لطيف باشد كه زوار خانه خدا بعد از انجام مناسك حج همان گونه كه آلودگيهاى بدن را بر طرف مىسازند ، بايد آلودگيهاى روح و جان خود را با ملاقات امام ع و پيشواى خود بر طرف نمايند به خصوص كه در بسيارى از اعصار ، خلفاى جبار اجازه چنين ملاقاتى را در شرائط عادى نمىدادند ، و مراسم حج بهترين فرصت براى رسيدن به اين هدف بود .\r\nو به همين مناسبت در حديث ديگرى از امام باقر ع مىخوانيم :\r\nتمام الحج لقاء الامام :\r\n« تكميل حج به آن است كه انسان امام را ملاقات كند » ( 2 ) .\r\nدر واقع هر دو تطهير است يكى تطهير ظاهر از چركها و آلودگيها ، و ديگرى تطهير باطن از ناآگاهى و مفاسد اخلاقى .\r\nو اما منظور از وفاى به نذر آن است كه بسيارى از مردم نذر مىكردند كه در صورت توفيق براى حج علاوه بر مناسك حج ، قربانيهاى اضافى و صدقات يا كارهاى خيرى انجام دهند و گاه مىشد كه بعد از رسيدن به مقصد نذرهاى خود را به دست فراموشى مىسپردند ، قرآن تاكيد مىكند كه در وفاى به نذر كوتاهى نكنند ( 3 ) .\r\nاما اينكه چرا « كعبه » را « بيت العتيق » گفته‌اند ؟ با توجه به اينكه « عتيق »\r\n\r\n","description":"","footnote":"\r\n( 1 ) نور الثقلين جلد 3 صفحه 492 .\r\n( 2 ) وسائل الشيعه ج 10 صفحه 255 ( ابواب المزار باب 2 حديث 12 ) .\r\n( 3 ) بعضى از مفسران احتمال داده‌اند كه منظور از « نذور » انجام مناسك حج است ، ولى با مراجعه به موارد استعمال كلمه نذر در قرآن مجيد روشن مىشود كه به هنگام اطلاق كلمه نذر همان معنى معروف و معهود از آن اراده مىشود ، بنا بر اين استعمال آن در « مناسك حج » بدون قرينه خلاف ظاهر است .\r\n","page_name":" 87 ","page_number":87},
  {"content":"\r\nاز ماده « عتق » به معنى آزاد شدن از بند رقيت است ممكن است از اين نظر باشد كه خانه كعبه از قيد ملكيت بندگان آزاد است و در هيچ زمانى جز خدا مالكى نداشته است و نيز از قيد سيطره جبارانى همچون ابرهه‌ها آزاد شده است .\r\nيكى از معانى « عتيق » گرامى و گرانبها است كه اين مفهوم نيز در خانه كعبه به وضوح ديده مىشود . ديگر از معانى « عتيق » « قديم » است ، چنان كه راغب در مفردات مىگويد : العتيق المتقدم فى الزمان او المكان او الرتبه : « عتيق چيزى است كه از نظر زمان يا مكان و يا مرتبه متقدم باشد » اين نيز روشن است كه خانه كعبه قديميترين كانون توحيد است و به گفته قرآن اولين خانه اى است كه براى انسانها بر پا شده ( آل عمران - 96 ) .\r\nبه هر حال هيچ مانعى ندارد كه اطلاق اين كلمه بر خانه خدا به ملاحظه تمام اين امتيازات در آن باشد ، هر چند هر يك از مفسران به بخشى از آن اشاره كرده‌اند و يا در روايات مختلف در هر يك به نكته اى اشاره شده است .\r\nو اما اينكه منظور از « طواف » در آخرين جمله آيه فوق كدام طواف است در ميان مفسران گفتگو است ( مىدانيم بعد از مراسم عيد قربان در منى ، حجاج بايد دو طواف بجا آورند كه طواف اول را معمولا « طواف زيارت » و طواف دوم را « طواف نساء » مىنامند ) .\r\nبعضى از فقهاء و مفسران معتقدند چون لفظ آيه قيد و شرطى ندارد مفهوم آن عام است و شامل طواف زيارت و طواف نساء و حتى طواف عمره هم مىشود ( 1 ) .\r\nدر حالى كه بعضى ديگر عقيده دارند منظور از آن تنها « طواف زيارت » است كه بعد از بيرون آمدن از احرام حج واجب مىشود ( 2 ) .\r\n\r\n","description":"","footnote":"\r\n( 1 ) كنز العرفان جلد 1 صفحه 271 .\r\n( 2 ) مجمع البيان اين تفسير را ذيل آيه مورد بحث از بعضى از مفسران - بى آنكه نام ببرد - نقل كرده است .\r\n","page_name":" 88 ","page_number":88},
  {"content":"\r\nولى در روايات متعددى كه از طرق اهل بيت ع به ما رسيده تصريح شده كه منظور از آن « طواف نساء » است : امام صادق ع در تفسير * ( وَلْيُوفُوا نُذُورَهُمْ وَلْيَطَّوَّفُوا بِالْبَيْتِ الْعَتِيقِ ) * فرمود : « منظور طواف نساء است » ( 1 ) .\r\nهمين معنى از امام على بن موسى الرضا ع نيز نقل شده است ( 2 ) .\r\nاين همان طوافى است كه اهل سنت آن را « طواف وداع » مىنامند .\r\nبه هر حال تفسير اخير با توجه به احاديث فوق قويتر به نظر مىرسد به خصوص اينكه ممكن است از جمله « * ( ثُمَّ لْيَقْضُوا تَفَثَهُمْ ) * » اين معنى نيز استفاده شود كه علاوه بر پاك كردن بدن از چرك و موهاى زائد براى تكميل آن بايد از بوى خوش نيز استفاده شود ، و مىدانيم استفاده از بوى خوش در حج تنها بعد از طواف و سعى زيارت جائز است و طبعا در اينحال طواف ديگرى جز طواف نساء بر ذمه او نمانده است ( دقت كنيد ) .\r\nآيه بعد به عنوان يك جمع بندى اشاره به بحثهاى آيات گذشته كرده مىگويد : « برنامه حج و مناسك آن چنين است كه گفته شد » « ذلك » ( 3 ) .\r\nبعد براى تاكيد بر اهميت وظائفى كه بيان گرديد اضافه مىكند : « و هر كس برنامه‌هاى الهى را بزرگ بشمرد و احترام آنها را حفظ كند براى او نزد پروردگارش بهتر است » ( * ( وَمَنْ يُعَظِّمْ حُرُماتِ اللَّه فَهُوَ خَيْرٌ لَه عِنْدَ رَبِّه ) * ) .\r\nروشن است كه « حرمات » در اينجا اشاره به « اعمال و مناسك حج » است و ممكن است احترام خانه كعبه خصوصا و حرم مكه عموما نيز بر آن افزوده شود .\r\nبنا بر اين ، تفسير آن به خصوص « محرمات » يعنى آنچه از آن نهى شده به طور كلى ، يا تمام واجبات ، خلاف ظاهر آيات است .\r\n\r\n","description":"","footnote":"\r\n( 1 و 2 ) وسائل الشيعه جلد 9 صفحه 390 ابواب الطواف باب 2 .\r\n( 3 ) اين كلمه جمله محذوفى دارد و در تقدير چنين است « كذلك امر الحج و المناسك » .\r\n","page_name":" 89 ","page_number":89},
  {"content":"\r\nضمنا بايد توجه داشت « حرمات » جمع « حرمة » در اصل به معنى چيزى است كه بايد احترام آن حفظ شود و در برابر آن بى حرمتى نگردد .\r\nسپس به تناسب احكام احرام به حلال بودن چهار پايان اشاره كرده مىگويد :\r\n« چهار پايان ( همچون شتر و گاو و گوسفند ) بر شما حلال شده است ، مگر آنچه بر شما خوانده مىشود و دستور منعش صادر خواهد گشت » ( * ( وَأُحِلَّتْ لَكُمُ الأَنْعامُ إِلَّا ما يُتْلى عَلَيْكُمْ ) * ) .\r\nجمله « * ( إِلَّا ما يُتْلى عَلَيْكُمْ ) * » ممكن است اشاره به تحريم صيد بر محرم بوده باشد كه در سوره مائده كه بعدا نازل گرديده ، در آيه 95 به آن اشاره شده است يا أَيُّهَا الَّذِينَ آمَنُوا لا تَقْتُلُوا الصَّيْدَ وَأَنْتُمْ حُرُمٌ : « اى كسانى كه ايمان آورده‌ايد در حال احرام كشتار صيد نكنيد » .\r\nو نيز ممكن است اشاره به جمله اى باشد كه در ذيل آيه مورد بحث راجع به تحريم قربانيانى كه براى بتها ذبح مىكردند آمده است ، زيرا مىدانيم حلال بودن حيوان تنها در صورتى است كه به هنگام ذبح آنها نام خدا گفته شود ، نه نام بتها و نه هيچ نام ديگر .\r\nدر پايان اين آيه دو دستور ديگر در رابطه با مراسم حج و مبارزه با سنتهاى جاهليت بيان مىكند :\r\nنخست مىگويد : « از پليديها ، از بتها اجتناب كنيد » ( * ( فَاجْتَنِبُوا الرِّجْسَ مِنَ الأَوْثانِ ) * ) .\r\n« اوثان » جمع « وثن » ( بر وزن كفن ) به معنى سنگهايى است كه مورد پرستش اقوام جاهلى قرار مىگرفت ، و در اينجا اوثان توضيح كلمه رجس است كه قبلا ذكر شده ، به اين ترتيب مىگويد : از پليدى اجتناب كنيد ، بعد مىگويد :\r\nپليدى همان بتها هستند .\r\nاين نكته نيز قابل توجه است كه بت پرستان عصر جاهليت خونهاى حيوانات\r\n","description":"","footnote":"","page_name":" 90 ","page_number":90},
  {"content":"\r\nقربانى را بر سر و روى بتهاشان مىريختند و منظره اى بسيار زشت و پليد و تنفر آميز پيدا مىكرد كه تعبير فوق ممكن است اشاره به آن نيز باشد .\r\nدستور دوم اين است كه : « از سخن باطل و بى اساس بپرهيزيد » ( * ( وَاجْتَنِبُوا قَوْلَ الزُّورِ ) * ) .\r\n\r\nنكته : « قول زور » چيست ؟\r\nبعضى از مفسران اين را اشاره به كيفيت « لبيك » گفتن مشركان در مراسم حج در جاهليت دانسته‌اند ، زيرا آنها « لبيك » را كه آئينه تمامنماى توحيد و يگانه پرستى است آن چنان تحريف كرده بودند كه مشتمل بر زننده ترين تعبيرات شرك آلود شده بود ، مىگفتند : لبيك لا شريك لك ، الا شريكا هو لك ! تملكه و ما ملك : « دعوتت را اجابت كرديم و به سويت آمديم ، اى خدايى كه شريكى ندارى ، جز شريكى كه مخصوص تو است ، تو مالك او و هر چه او در اختيار دارد هستى » .\r\nاين جمله مسلما سخنى باطل و بيهوده بوده ، و مصداق قول زور است كه در اصل به معنى سخن دروغ و باطل و خارج از حد اعتدال مىباشد .\r\nبا اين حال ، توجه آيه به اعمال مشركان در عصر جاهليت در مراسم حج ، مانع از كلى بودن مفهوم آن كه پرهيز از هر گونه بت در هر شكل و صورت ، و پرهيز از هر گفتار باطل به هر نوع و كيفيت است نمىباشد .\r\nلذا در بعضى از روايات « اوثان » تفسير به « شطرنج » ( نوعى از قمار ) و « قول زور » تفسير به « خوانندگى حرام » ( غنا ) و « شهادت به باطل » شده است كه در واقع از قبيل بيان بعضى از افراد اين كلى مىباشد ، نه به معنى انحصار مفهوم\r\n","description":"","footnote":"","page_name":" 91 ","page_number":91},
  {"content":"\r\nآيه در خصوص اين امور .\r\nدر حديثى از پيامبر گرامى اسلام ص مىخوانيم : روزى حضرت برخاست و در ميان مردم خطبه خواند و در ضمن آن فرمود :\r\nايها الناس عدلت شهادة الزور بالشرك باللَّه ، ثم قرأ * ( فَاجْتَنِبُوا الرِّجْسَ مِنَ الأَوْثانِ وَاجْتَنِبُوا قَوْلَ الزُّورِ ) * :\r\n« اى مردم شهادت به باطل همطراز شرك با خدا است » سپس اين آيه را تلاوت فرمود : * ( فَاجْتَنِبُوا الرِّجْسَ مِنَ الأَوْثانِ وَاجْتَنِبُوا قَوْلَ الزُّورِ ) * .\r\nاين حديث نيز اشاره به وسعت مفهوم اين آيه است .\r\n","description":"","footnote":"","page_name":" 92 ","page_number":92},
  {"content":"\r\n\r\n[ سوره الحج ‹ 22 › : آيات 31 تا 33 
  ]\r\nحُنَفاءَ لِلَّه غَيْرَ مُشْرِكِينَ بِه وَمَنْ يُشْرِكْ بِاللَّه فَكَأَنَّما خَرَّ مِنَ السَّماءِ فَتَخْطَفُه الطَّيْرُ أَوْ تَهْوِي بِه الرِّيحُ فِي مَكانٍ سَحِيقٍ ‹ 31 › ذلِكَ وَمَنْ يُعَظِّمْ شَعائِرَ اللَّه فَإِنَّها مِنْ تَقْوَى الْقُلُوبِ ‹ 32 › لَكُمْ فِيها مَنافِعُ إِلى أَجَلٍ مُسَمًّى ثُمَّ مَحِلُّها إِلَى الْبَيْتِ الْعَتِيقِ ‹ 33 ›\r\n\r\nترجمه :\r\n31 - ( برنامه و مناسك حج را انجام دهيد ) در حالى كه همگى خالص براى خدا باشيد و هيچگونه شريكى براى او قائل نشويد ، و هر كس شريكى براى خدا قرار دهد گويى از آسمان سقوط كرده و پرندگان ( در وسط هوا ) او را مىربايند ، و يا تندباد او را به مكان دورى پرتاب مىكند ! .\r\n32 - ( اين گونه است مناسك حج ) و هر كس شعائر الهى را بزرگ دارد اين كار نشانه تقواى دلهاست .\r\n33 - در حيوانات قربانى منافعى براى شما تا زمان معين ( روز ذبح آنها ) است ، سپس محل آن خانه كعبه آن خانه قديمى و گرامى است ( اگر قربانى براى عمره مفرده باشد در سرزمين مكه و اگر براى حج باشد در منى نزديكى مكه محل ذبح آن خواهد بود ) .\r\n","description":"","footnote":"","page_name":" 93 ","page_number":93},
  {"content":"\r\n\r\nتفسير : تعظيم شعائر الهى نشانه تقواى دلها است\r\nاز آنجا كه در آخرين آيات بحث گذشته تاكيد روى مساله توحيد و اجتناب از هر گونه بت و بت پرستى شده بود ، آيات مورد بحث نيز همين مساله مهم را دنبال كرده مىگويد :\r\n« مراسم حج و گفتن لبيك را در حالى انجام دهيد كه قصد و برنامه شما خالص براى خدا باشد ، و هيچگونه شركى در آن راه نيابد » ( * ( حُنَفاءَ لِلَّه غَيْرَ مُشْرِكِينَ بِه ) * ) ( 1 ) .\r\n« حنفاء » جمع « حنيف » به معنى كسى است كه از گمراهى و انحراف به استقامت و اعتدال تمايل پيدا كند ، و به تعبير ديگر بر صراط مستقيم گام بر دارد ( زيرا « حنف » - بر وزن صدف - به معنى تمايل است ، و تمايل از هر گونه انحراف نتيجه اش قرار گرفتن بر صراط مستقيم است ) .\r\nو به اين ترتيب آيه فوق مساله اخلاص و قصد قربت را به عنوان محرك اصلى در حج و عبادات به طور كلى يادآور مىشود ، چرا كه روح عبادت همان اخلاص است و اخلاص در صورتى است كه هيچگونه انگيزه غير خدايى و شرك در آن نباشد .\r\nدر حديثى از امام باقر ع مىخوانيم در پاسخ سؤال از تفسير « حنيف » فرمود :\r\nهى الفطرة الَّتِي فَطَرَ النَّاسَ عَلَيْها ، لا تَبْدِيلَ لِخَلْقِ اللَّه ) * قال فطرهم اللَّه على المعرفة :\r\n« حنيف آن فطرت الهى است كه مردم را بر آن آفريده و دگرگونى در آفرينش خدا نيست سپس فرمود : خدا توحيد را در سرشت انسانها قرار داده است » ( 2 ) .\r\n\r\n","description":"","footnote":"\r\n( 1 ) « حنفاء » و « غير مشركين » هر دو حال هستند از براى ضمير « فاجتنبوا » و « اجتنبوا » در آيه قبل .\r\n( 2 ) توحيد صدوق طبق نقل « تفسير صافى » .\r\n","page_name":" 94 ","page_number":94},
  {"content":"\r\nتفسيرى كه در اين روايت وارد شده در واقع اشاره به ريشه اصلى اخلاص يعنى فطرت توحيدى است ، كه قصد قربت و محرك الهى نيز از آن سرچشمه مىگيرد .\r\nسپس ترسيم بسيار گويا و زنده اى از وضع حال مشركان و سقوط و بدبختى و نابودى آنها مىكند و چنين مىگويد : « كسى كه شريك براى خدا قرار دهد گويى از آسمان به زمين سقوط كرده ، و در اين ميان پرندگان ( مردار خوار ) او را در وسط زمين و آسمان مىربايند ( و هر قطعه از گوشت او در منقار پرنده مرده خوارى مىافتد ) و يا ( اگر از چنگال آنها به سلامت بگذرد ) تندباد او را به مكان دورى پرتاب مىكند » ( * ( وَمَنْ يُشْرِكْ بِاللَّه فَكَأَنَّما خَرَّ مِنَ السَّماءِ فَتَخْطَفُه الطَّيْرُ أَوْ تَهْوِي بِه الرِّيحُ فِي مَكانٍ سَحِيقٍ ) * ( 1 ) .\r\nدر حقيقت آسمان كنايه از « توحيد » است و شرك سبب سقوط از اين آسمان مىگردد ، طبيعى است در اين آسمان ستارگان مىدرخشند و ماه و خورشيد مىتابند و خوشا به حال كسى كه اگر در اين آسمان همچون آفتاب و ماه نيست لا اقل همانند ستاره درخشانى است اما هنگامى كه انسان از اين علو و رفعت سقوط كند گرفتار يكى از دو سرنوشت دردناك مىشود : يا در وسط راه قبل از آنكه به زمين سقوط كند طعمه پرندگان لاشخور مىگردد ، و به تعبير ديگر با از دست دادن اين پايگاه مطمئن در چنگال هوا و هوسهاى سركش گرفتار مىشود كه هر يك از آنها بخشى از هستى او را مىربايند و نابود مىكنند .\r\nو يا اگر از دست آنها جان به سلامت ببرد به دست طوفان مرگبارى مىافتد كه او را در گوشه اى دور دست آن چنان بر زمين مىكوبد كه بدنش متلاشى و\r\n\r\n","description":"","footnote":"\r\n( 1 ) « تخطفه » از ماده « خطف » ( بر وزن عطف ) به معنى ربودن با سرعت است و « سحيق » به معنى دور و « سحوق » به درخت نخل بلند گفته مىشود كه شاخه‌هاى آن تا نقطه‌هاى دور دست آسمان پيشرفته است .\r\n","page_name":" 95 ","page_number":95},
  {"content":"\r\nهر ذره‌اى از آن به نقطه اى پرتاب مىشود و اين طوفان گويا كنايه از شيطان است كه در كمين نشسته ! .\r\nمسلما كسى كه از آسمان سقوط مىكند ، قدرت تصميمگيرى را از دست مىدهد ، با سرعت و شتابى كه هر لحظه فزونى مىگيرد به سوى نيستى پيش مىرود و سرانجام محو و نابود مىگردد .\r\nآرى كسى كه پايگاه آسمان توحيد را از دست داد ديگر نمىتواند زمام سرنوشت خود را به دست گيرد ، و هر چه در اين مسير جلوتر مىرود شتابش در سقوط فزونى مىيابد و سرانجام تمام سرمايه‌هاى انسانى خود را از دست خواهد داد .\r\nراستى تشبيهى گوياتر و زنده تر از اين تشبيه براى « شرك » پيدا نمىشود .\r\nاين نكته نيز قابل توجه است كه امروز ثابت شده كه انسان در حال « سقوط آزاد » هيچگونه وزنى ندارد ، و لذا براى تمرين حالت بىوزنى براى مسافران فضايى از سقوط آزاد استفاده مىكنند ، حالت اضطراب فوق العاده اى كه انسان در لحظات سقوط پيدا مىكند به علت همين مساله بىوزنى است .\r\nآرى كسى كه از ايمان به سوى شرك روى مىآورد و تكيه گاه مستقر و ثابت خود را از دست مىدهد گرفتار چنين حالت بىوزنى در درون روح و جان خود مىشود ، و به دنبال آن اضطراب فوق العاده اى بر وجود او حاكم مىگردد .\r\nآيه بعد بار ديگر يك جمع بندى روى مسائل حج و تعظيم شعائر الهى كرده مىگويد : « مطلب چنين است كه گفته شد » ( ذلك ) .\r\n« و هر كس شعائر الهى را بزرگ دارد و به نشانه‌هاى آئين خدا و پرچمهاى اطاعت او ، احترام بگذارد اين از تقواى دلها است » ( * ( وَمَنْ يُعَظِّمْ شَعائِرَ اللَّه فَإِنَّها مِنْ تَقْوَى الْقُلُوبِ ) * ) .\r\n« شعائر » جمع « شعيره » به معنى علامت و نشانه است ، بنا بر اين « شعائر\r\n","description":"","footnote":"","page_name":" 96 ","page_number":96},
  {"content":"\r\nاللَّه « به معنى » نشانه‌هاى پروردگار « است كه شامل سر فصلهاى آئين الهى و برنامه‌هاى كلى و آنچه در نخستين بر خورد با اين آئين چشمگير است و از جمله مناسك حج مىباشد كه انسان را به ياد خدا مىاندازد .\r\nگر چه بدون شك « مناسك حج » از جمله شعايرى است كه در اين آيه مقصود بوده است ، مخصوصا مساله قربانى كه در آيه 36 همين سوره صريحا جزء شعائر محسوب گرديده جزء آن است ولى روشن است كه با اين حال عموميت مفهوم آيه نسبت به تمام شعائر اسلامى به قوت خود باقى است و هيچگونه دليلى بر تخصيص آن به خصوص قربانى يا همه مناسك حج وجود ندارد ، بخصوص اينكه قرآن در مورد قربانى حج با ذكر كلمه « من » كه براى « تبعيض » است اين حقيقت را گوشزد كرده كه قربانى يكى از آن شعائر است ، همانگونه كه در مورد « صفا و مروه » نيز در آيه 158 سوره بقره مىخوانيم كه « آن هم از شعائر الهى است » ( إِنَّ الصَّفا وَالْمَرْوَةَ مِنْ شَعائِرِ اللَّه ) .\r\nكوتاه سخن اينكه تمام آنچه در برنامه‌هاى دينى وارد شده و انسان را به ياد خدا و عظمت آئين او مىاندازد شعائر الهى است و بزرگداشت آن نشانه تقواى دلها است .\r\nاين نكته نيز قابل توجه است كه منظور از « بزرگداشت » - آن چنان كه بعضى از مفسران ظاهر بين گفته‌اند - بزرگى جسمانى قربانى و مانند آن نيست ، بلكه حقيقت تعظيم آن است كه مقام و موقعيت اين شعائر را در افكار و اذهان و ظاهر و باطن بالا ببرند و آنچه درخور احترام و عظمت آنها است به جاى آورند .\r\nارتباط اين عمل با تقواى دلها نيز روشن است ، زيرا علاوه بر اينكه « تعظيم » جزء عناوين قصديه است ، بسيار مىشود كه افراد متظاهر يا منافق تظاهر به تعظيم شعائر مىكنند ، ولى چون از تقواى قلب آنها سرچشمه نمىگيرد بى ارزش است تعظيم و بزرگداشت حقيقى از آن كسانى است كه تقواى دل دارند . و مىدانيم\r\n","description":"","footnote":"","page_name":" 97 ","page_number":97},
  {"content":"\r\nتقوا و روح پرهيزگارى و احساس مسئوليت در برابر فرمانهاى الهى چيزى است كه كانون آن قلب و روح آدمى است ، و از آنجا است كه به جسم سرايت مىكند ، لذا مىتوان گفت كه احترام و بزرگداشت شعائر الهى از نشانه‌هاى تقواى دل است ( 1 ) .\r\nدر حديثى از پيامبر گرامى اسلام ص مىخوانيم كه اشاره به سينه مبارك خود كرد و فرمود التقوى هاهنا : « حقيقت تقوا اينجا است » ! ( تفسير قرطبى جلد 7 صفحه 4448 › .\r\nاز بعضى از روايات چنين استفاده مىشود كه گروهى از مسلمانان عقيده داشتند هنگامى كه شترى يا يكى ديگر از چهار پايان به عنوان قربانى تعيين مىشد و از راههاى دور و نزديك آن را با خود به سوى احرامگاه ، و از آنجا به سوى سرزمين مكه مىآوردند ، نبايد بر آن مركب سوار شد ، و نبايد شير آن را بدوشند و از آن استفاده كنند ، و به كلى آن را از خود جدا مىپنداشتند ، قرآن اين تفكر خرافى را نفى كرده ، مىگويد : « از براى شما در اين حيوانات قربانى منافع و سودهايى است تا زمان معين ( يعنى تا روز ذبح آنها ) فرا رسد » ( * ( لَكُمْ فِيها مَنافِعُ إِلى أَجَلٍ مُسَمًّى ) * ) .\r\nدر حديثى مىخوانيم كه پيامبر اسلام ص در طريق مكه از كنار مردى عبور كرد كه با نهايت زحمت گام بر مىداشت در حالى كه شترى همراه داشت و كسى بر آن سوار نبود ، پيامبر ص فرمود : اركبها : « سوار بر آن شو » !\r\n\r\n","description":"","footnote":"\r\n( 1 ) از نظر اينكه بايد ميان « شرط » و « جزا » ارتباطى وجود داشته باشد و هر دو حكم بر يك موضوع قرار گيرد در آيه فوق محذوفى وجود دارد و در تقدير چنين بوده :\r\n* ( وَمَنْ يُعَظِّمْ شَعائِرَ اللَّه ) * فان تعظيمها * ( مِنْ تَقْوَى الْقُلُوبِ ) * اين احتمال نيز قريب به نظر مىرسد كه جزا به كلى محذوف باشد و جمله « * ( فَإِنَّها مِنْ تَقْوَى ) * » علتى است كه جانشين معلول شده و در تقدير چنين بوده : * ( وَمَنْ يُعَظِّمْ شَعائِرَ اللَّه ) * فهو خير له فان تعظيمها * ( مِنْ تَقْوَى الْقُلُوبِ ) * .\r\n","page_name":" 98 ","page_number":98},
  {"content":"\r\nعرض كرد يا رسول اللَّه انها هدى ! : « اى پيامبر خدا اين قربانى است » ! فرمود :\r\nاركبها ويلك ! : « واى بر تو مىگويم سوار شو » ! ( 1 ) .\r\nدر روايات متعددى كه از طرق اهل بيت رسيده نيز روى همين مطلب تاكيد شده است از جمله « ابو بصير » از « امام صادق » ع نقل مىكند كه در تفسير آيه فوق فرمود :\r\nان احتاج الى ظهرها ركبها ، من غير ان يعنف عليها و ان كان لها لبن حلبها حلابا لا ينهكها :\r\n« اگر نياز به سوارى دارد بر آن سوار شود ، ولى آن حيوان را به زحمت نيفكند ، و اگر شير دارد شيرش را بدوشد ، اما براى دوشيدن شير آن را در فشار قرار ندهد » ( 2 ) .\r\nدر واقع دستور فوق دستورى است معتدل و حد وسط در ميان دو كار افراطى و خارج از رويه ، از يك سو بعضى احترام حيوانات قربانى را اصلا نگاه نمىداشتند و گاه قبل از محل آنها را ذبح كرده و از گوشتشان استفاده مىنمودند كه در آيه 2 سوره مائده از آن نهى شده ( لا تُحِلُّوا شَعائِرَ اللَّه وَلَا الشَّهْرَ الْحَرامَ وَلَا الْهَدْيَ وَلَا الْقَلائِدَ ) .\r\nو از سوى ديگر بعضى آن چنان راه افراط را پيش مىگرفتند كه به مجرد اينكه نام قربانى بر حيوان گذارده مىشد نه از شير آن استفاده مىكردند و نه بر آن سوار مىشدند ، هر چند از راه دور به سوى مكه مىآمدند كه در آيه مورد بحث اين معنى مجاز شمرده شده است .\r\nتنها ايرادى كه ممكن است بر تفسير فوق گرفته شود اين است كه در آيات گذشته سخن از حيوانات قربانى در ميان نبود ، چگونه ضمير به آن باز مىگردد ؟\r\nاما با توجه به اينكه حيوانات قربانى مسلما يكى از مصداقهاى « شعائر اللَّه » است كه در آيه قبل به آن اشاره شده و بعدا نيز خواهد آمد پاسخ اين ايراد روشن\r\n\r\n","description":"","footnote":"\r\n( 1 ) تفسير كبير فخر رازى جلد 23 صفحه 33 .\r\n( 2 ) نور الثقلين جلد 3 صفحه 497 .\r\n","page_name":" 99 ","page_number":99},
  {"content":"\r\nمىشود ( 1 ) .\r\nبه هر حال در پايان آيه در مورد سرانجام كار قربانى چنين مىگويد : « سپس محل آن خانه كعبه ، آن خانه قديمى و گرامى است » ( * ( ثُمَّ مَحِلُّها إِلَى الْبَيْتِ الْعَتِيقِ ) * ) .\r\nو به اين ترتيب ما دام كه حيوانات مخصوص قربانى به محل قربانگاه نرسيده‌اند مىتوان از آنها بهره گرفت و پس از وصول به قربانگاه بايد وظيفه قربانى كردن را در باره آنها انجام داد .\r\nالبته طبق آنچه فقها بر اساس مدارك اسلامى گفته‌اند ، اگر قربانى مربوط به حج باشد در سرزمين « منى » بايد ذبح شود ، و اگر براى « عمره مفرده » باشد در سرزمين « مكه » ، و از آنجا كه آيات مورد بحث از مراسم حج سخن مىگويد بايد « بيت العتيق » ( خانه كعبه ) در اينجا به معنى وسيع كلمه باشد تا اطراف مكه ( منى ) را نيز شامل گردد ( دقت كنيد ) .\r\n\r\n","description":"","footnote":"\r\n( 1 ) آنچه در بالا گفتيم تفسير روشن آيه است ، و در اينجا دو تفسير ديگر نيز ذكر كرده‌اند :\r\nنخست اينكه ضمير در « فيها » به تمام مناسك حج بر مىگردد ، بنا بر اين مفهوم آيه چنين مىشود : « براى شما در مجموع مناسك حج منافعى است تا زمان معين ( زمان پايان حج يا زمان پايان دنيا ) سپس آخرين مراسم حج كه شخص محرم از احرام بيرون آمده و محل مىشود در كنار خانه كعبه و پس از انجام طواف زيارت و نساء است » بنا بر اين آيه فوق شبيه آيه « * ( لِيَشْهَدُوا مَنافِعَ لَهُمْ ) * » مىشود كه سابقا تفسير شد .\r\nدوم اينكه : ضمير « فيها » به همه شعائر الهى و برنامه‌هاى چشمگير اسلام باز گردد در اين صورت معنى آيه چنين مىشود : « براى شما پاداشها و منافع پر ارزشى است در مجموع برنامه‌هاى اسلامى و شعائر الهى تا پايان جهان ، سپس پاداش شما بر آفريننده بيت العتيق خانه كعبه است » ولى تفسيرى كه در متن آورديم از اين دو مناسبتر و نزديكتر و هماهنگتر با ساير آيات و روايات اسلامى مىباشد .\r\n","page_name":" 100 ","page_number":100},
  {"content":"\r\n\r\n[ سوره الحج ‹ 22 › : آيات 34 تا 35 
  ]\r\nوَ لِكُلِّ أُمَّةٍ جَعَلْنا مَنْسَكاً لِيَذْكُرُوا اسْمَ اللَّه عَلى ما رَزَقَهُمْ مِنْ بَهِيمَةِ الأَنْعامِ فَإِلهُكُمْ إِله واحِدٌ فَلَه أَسْلِمُوا وَبَشِّرِ الْمُخْبِتِينَ ‹ 34 › الَّذِينَ إِذا ذُكِرَ اللَّه وَجِلَتْ قُلُوبُهُمْ وَالصَّابِرِينَ عَلى ما أَصابَهُمْ وَالْمُقِيمِي الصَّلاةِ وَمِمَّا رَزَقْناهُمْ يُنْفِقُونَ ‹ 35 ›\r\n\r\nترجمه :\r\n34 - براى هر امتى قربانگاهى قرار داديم تا نام خدا را ( به هنگام قربانى ) بر چهار پايانى كه به آنها روزى داده‌ايم ببرند ، و خداى شما معبود واحدى است در برابر فرمان او تسليم شويد و بشارت ده متواضعان و تسليم شوندگان را .\r\n35 - همانها كه وقتى نام خدا برده مىشود دلهايشان مملو از خوف پروردگار مىگردد و آنها كه در برابر مصائبى كه به آنان مىرسد شكيبا و استوارند و آنها كه نماز را بر پا مىدارند و از آنچه روزيشان داده‌ايم انفاق مىكنند .\r\n\r\nتفسير : مخبتان را بشارت ده\r\nدر ارتباط با آيات گذشته و از جمله دستور قربانى ممكن است اين سؤال پيش آيد كه اين چگونه عبادتى است كه در اسلام تشريع شده كه براى خدا و براى جلب رضاى او حيوانات را قربانى كنند مگر خداوند نياز به قربانى دارد ؟ و آيا اين كار در اديان ديگر نيز بوده است يا مخصوص مشركان بوده ؟\r\nقرآن براى روشن ساختن اين مطلب در نخستين آيه مورد بحث مىگويد :\r\n","description":"","footnote":"","page_name":" 101 ","page_number":101},
  {"content":"\r\nاين منحصر به شما نيست كه مراسم ذبح و قربانى براى خدا داريد « ما براى هر امتى قربانگاهى قرار داديم تا نام خدا را بر چهار پايانى كه به آنها روزى داده‌ايم ببرند » ( * ( وَلِكُلِّ أُمَّةٍ جَعَلْنا مَنْسَكاً لِيَذْكُرُوا اسْمَ اللَّه عَلى ما رَزَقَهُمْ مِنْ بَهِيمَةِ الأَنْعامِ ) * ) .\r\n« راغب » در مفردات مىگويد : « نسك » به معنى « عبادت » و « ناسك » به معنى « عابد » است ، و مناسك حج يعنى مواقفى كه اين عبادت در آنجا انجام مىشود ، يا به معنى خود اين اعمال است .\r\nولى طبق گفته « طبرسى » در « مجمع البيان » و « ابو الفتوح رازى » در « روح الجنان » منسك ( بر وزن منصب ) طبق احتمالى به معنى خصوص قربانى كردن از ميان عبادات است ( 1 ) .\r\nبنا بر اين « منسك » هر چند مفهوم عامى دارد كه عبادات ديگر مخصوصا مراسم حج را شامل مىشود ولى در آيه مورد بحث به قرينه « * ( لِيَذْكُرُوا اسْمَ اللَّه ) * . . . » ( تا نام خدا را بر آن ببرند ) به معنى خصوص قربانى است .\r\nبه هر حال مساله « قربانى » هميشه سؤالانگيز بوده است ، البته اين سؤالات بيشتر به خاطر مسائل خرافى پيش مىآمد كه با اين عبادت آميخته شده ، مانند قربانى كردن مشركان براى بتها با برنامه‌هاى خاصى كه داشتند ، ولى ذبح حيوان به نام خدا و براى جلب رضاى او كه سمبلى براى آمادگى انسان براى فداكارى و قربانى شدن در راه او است ، سپس استفاده كردن از گوشت آن براى اطعام فقراء و مانند آن امرى است منطقى و كاملا قابل درك .\r\nو لذا در پايان آيه مىفرمايد : « خداى شما معبود واحدى است » ( و برنامه او هم برنامه واحدى است ) ( * ( فَإِلهُكُمْ إِله واحِدٌ ) * ) .\r\nاكنون كه چنين است « در برابر فرمان او تسليم شويد » ( * ( فَلَه أَسْلِمُوا ) * ) .\r\n\r\n","description":"","footnote":"\r\n( 1 ) به همين جهت « نسكت الشاة » مفهومش اين است كه گوسفند را ذبح كردم .\r\n","page_name":" 102 ","page_number":102},
  {"content":"\r\n« و بشارت ده متواضعان در برابر فرمانهاى پروردگار را » ( * ( وَبَشِّرِ الْمُخْبِتِينَ ) * ) ( 1 ) .\r\nسپس در آيه بعد صفات « مخبتين » ( تواضع كنندگان ) را در چهار قسمت كه دو قسمت جنبه معنوى و روانى دارد و دو قسمت جنبه جسمانى توضيح مىدهد :\r\nنخست مىگويد : « آنها كسانى هستند كه وقتى نام خدا برده مىشود دلهايشان مملو از خوف پروردگار مىگردد » ( * ( الَّذِينَ إِذا ذُكِرَ اللَّه وَجِلَتْ قُلُوبُهُمْ ) * ) .\r\nنه اينكه از غضب او بى جهت بترسند ، و نه اينكه در رحمت او شك و ترديد داشته باشند ، بلكه اين ترس به خاطر مسئوليتهايى است كه بر دوش داشتند و شايد در انجام آن كوتاهى كرده‌اند ، اين ترس به خاطر درك مقام با عظمت خدا است كه انسان در مقابل عظمت خائف مىگردد ( 2 ) .\r\nديگر اينكه « آنها در برابر حوادث دردناكى كه در زندگيشان رخ مىدهد صبر و شكيبايى پيش مىگيرند » ( * ( وَالصَّابِرِينَ عَلى ما أَصابَهُمْ ) * ) .\r\nعظمت حادثه هر قدر زياد و ناراحتى آن هر قدر سنگين باشد در برابر آن زانو نمىزنند ، خونسردى خود را از دست نمىدهند ، از ميدان فرار نمىكنند ، مايوس نمىشوند ، لب به كفران نمىگشايند و خلاصه ايستادگى مىكنند و پيش مىروند و پيروز مىشوند .\r\n\r\n","description":"","footnote":"\r\n( 1 ) « مخبتين » از ماده « اخبات » از ريشه « خبت » ( بر وزن ثبت ) گرفته شده كه به معنى زمين صاف و وسيع است كه انسان به راحتى در آن گام بر مىدارد ، بعدا اين ماده به معنى اطمينان و خضوع آمده ، چرا كه راه رفتن در چنين زمينى توأم با اطمينان است و چنين زمين زير پاى راهروان خاضع و تسليم !\r\n( 2 ) در زمينه انگيزه‌هاى ترس و خوف از خدا در جلد هفتم صفحه 86 ( ذيل آيه دوم سوره انفال ) مشروحا بحث كرده‌ايم .\r\n","page_name":" 103 ","page_number":103},
  {"content":"\r\nسوم و چهارم اينكه « آنها نماز را بر پا مىدارند و از آنچه به آنها روزى داده‌ايم انفاق مىكنند » ( * ( وَالْمُقِيمِي الصَّلاةِ وَمِمَّا رَزَقْناهُمْ يُنْفِقُونَ ) * ) .\r\nاز يك سو ارتباطشان با خالق جهان محكم است و از سوى ديگر پيوندشان با خلق خدا مستحكم .\r\nو از اين توضيح به خوبى روشن مىشود كه مساله اخبات و تسليم و تواضع كه از صفات ويژه مؤمنان است تنها جنبه درونى ندارد بلكه بايد آثار آن در همه اعمال ظاهر و آشكار شود .\r\n","description":"","footnote":"","page_name":" 104 ","page_number":104},
  {"content":"\r\n\r\n[ سوره الحج ‹ 22 › : آيات 36 تا 38 
  ]\r\nوَ الْبُدْنَ جَعَلْناها لَكُمْ مِنْ شَعائِرِ اللَّه لَكُمْ فِيها خَيْرٌ فَاذْكُرُوا اسْمَ اللَّه عَلَيْها صَوافَّ فَإِذا وَجَبَتْ جُنُوبُها فَكُلُوا مِنْها وَأَطْعِمُوا الْقانِعَ وَالْمُعْتَرَّ كَذلِكَ سَخَّرْناها لَكُمْ لَعَلَّكُمْ تَشْكُرُونَ ‹ 36 › لَنْ يَنالَ اللَّه لُحُومُها وَلا دِماؤُها وَلكِنْ يَنالُه التَّقْوى مِنْكُمْ كَذلِكَ سَخَّرَها لَكُمْ لِتُكَبِّرُوا اللَّه عَلى ما هَداكُمْ وَبَشِّرِ الْمُحْسِنِينَ ‹ 37 › إِنَّ اللَّه يُدافِعُ عَنِ الَّذِينَ آمَنُوا إِنَّ اللَّه لا يُحِبُّ كُلَّ خَوَّانٍ كَفُورٍ ‹ 38 ›\r\n\r\nترجمه :\r\n36 - و شترهاى چاق و فربه را براى شما از شعائر الهى قرار داديم در آنها براى شما خير و بركت است ، نام خدا را ( هنگام قربانى كردن آنها ) در حالى كه به صف ايستاده‌اند ببريد ، هنگامى كه پهلويشان آرام گرفت ( و جان دادند ) از گوشت آنها\r\n","description":"","footnote":"","page_name":" 105 ","page_number":105},
  {"content":"\r\nبخوريد و مستمندان قانع و فقيران معترض را نيز از آن اطعام كنيد ، اين گونه ما آنها را مسخرتان ساختيم تا شكر خدا را بجا آوريد .\r\n37 - هرگز نه گوشتها و نه خونهاى آنها به خدا نمىرسد ، آنچه به او مىرسد تقوا و پرهيزگارى شماست ! ، اين گونه خداوند آنها را مسخر شما ساخته تا او را به خاطر هدايتتان بزرگ بشمريد و بشارت ده نيكوكاران را .\r\n38 - خداوند از كسانى كه ايمان آورده‌اند دفاع مىكند ، خداوند هيچ خيانتكار كفران كننده اى را دوست ندارد .\r\n\r\nتفسير : قربانى براى چيست ؟\r\nباز در آيات مورد بحث سخن از مراسم حج و شعائر الهى و مساله قربانى است ، نخست مىگويد : « شترهاى چاق و فربه را براى شما از شعائر الهى قرار داديم » ( * ( وَالْبُدْنَ جَعَلْناها لَكُمْ مِنْ شَعائِرِ اللَّه ) * ) .\r\nآنها از يك سو به شما تعلق دارند ، و از سوى ديگر از شعائر و نشانه‌هاى خداوند در اين عبادت بزرگ هستند ، چرا كه قربانى حج يكى از مظاهر روشن اين عبادت است كه به فلسفه آن سابقا اشاره كرده‌ايم .\r\n« بدن » ( بر وزن قدس ) جمع « بدنة » ( بر وزن عجله ) به معنى شتر بزرگ و چاق و گوشت دار است ، و از آنجا كه چنين حيوانى براى مراسم قربانى و اطعام فقرا و نيازمندان مناسبتر است مخصوصا روى آن تكيه شده ، و گرنه مىدانيم چاق بودن حيوان قربانى از شرائط الزامى نيست . همين مقدار كافى است كه لاغر نبوده باشد .\r\nسپس اضافه مىكند « براى شما در چنين حيواناتى خير و بركت است » ( * ( لَكُمْ فِيها خَيْرٌ ) * ) .\r\nاز يك سو از گوشت آنها استفاده مىكنيد و ديگران را اطعام مىنمائيد و از سوى ديگر به خاطر اين ايثار و گذشت و عبادت پروردگار از نتائج معنوى آن\r\n","description":"","footnote":"","page_name":" 106 ","page_number":106},
  {"content":"\r\nبهره مند خواهيد شد و به پيشگاه او تقرب مىجوئيد .\r\nسپس كيفيت قربانى كردن را در يك جمله كوتاه چنين بيان مىكند : « نام خدا را به هنگام قربانى كردن آنها در حالى كه به صف ايستاده‌اند ببريد » ) ( * ( فَاذْكُرُوا اسْمَ اللَّه عَلَيْها صَوافَّ ) * ) .\r\nبدون شك ذكر نام خدا به هنگام ذبح حيوانات يا نحر كردن شتر كيفيت خاصى ندارد و هر گونه نام خدا را ببرند كافى است چنان كه ظاهر آيه همان است ولى در بعضى از روايات ذكر مخصوصى در اينجا ذكر شده كه در واقع بيان فرد كامل است ، مفسران از ابن عباس آن را نقل كرده‌اند : اللَّه اكبر ، لا إله الا اللَّه و اللَّه اكبر ، اللهم منك و لك ( 1 ) .\r\nاما در روايتى از امام صادق ع جمله‌هاى رساترى نقل شده است فرمود :\r\n« هنگامى كه قربانى را خريدى آن را رو به قبله كن و به هنگام ذبح يا نحر بگو :\r\nوَجَّهْتُ وَجْهِيَ لِلَّذِي فَطَرَ السَّماواتِ وَالأَرْضَ حَنِيفاً ) * مسلما وَما أَنَا مِنَ الْمُشْرِكِينَ إِنَّ صَلاتِي وَنُسُكِي وَمَحْيايَ وَمَماتِي لِلَّه رَبِّ الْعالَمِينَ لا شَرِيكَ لَه وَبِذلِكَ أُمِرْتُ وَأَنَا من المسلمين ، اللهم منك و لك بسم اللَّه و باللَّه و اللَّه اكبر ، اللهم تقبل منى ( 2 ) .\r\nواژه « صواف » جمع « صافه » به معنى « صف كشيده » است و به طورى كه در روايات وارد شده منظور اين است كه دو دست شتر قربانى را از مچ تا زانو در حالى كه ايستاده باشد با هم ببندند تا به هنگام نحر زياد تكان به خود ندهد و فرار نكند .\r\nطبيعى است هنگامى كه مقدارى خون از تن او مىرود دستهايش سست\r\n\r\n","description":"","footnote":"\r\n( 1 ) « مجمع البيان » ذيل آيه مورد بحث ، و « روح المعانى » ذيل همين آيه با مختصر تفاوتى .\r\n( 2 ) وسائل الشيعه جلد 10 صفحه 138 - ابواب الذبح باب 37 .\r\n","page_name":" 107 ","page_number":107},
  {"content":"\r\nمىشود و به روى زمين مىخوابد ، و لذا در ذيل آيه مىفرمايد : « هنگامى كه پهلوى آن آرام گرفت ( كنايه از جاندادن است ) از آن بخوريد و فقير قانع وسائل معترض را نيز اطعام كنيد » ( * ( فَإِذا وَجَبَتْ جُنُوبُها فَكُلُوا مِنْها وَأَطْعِمُوا الْقانِعَ وَالْمُعْتَرَّ ) * ) .\r\nفرق ميان « قانع » و « معتر » اين است كه « قانع » به كسى مىگويند كه اگر چيزى به او بدهند قناعت مىكند و راضى و خشنود مىشود و اعتراض و ايراد و خشمى ندارد اما « معتر » كسى است كه به سراغ تو مىآيد و سؤال و تقاضا مىكند و اى بسا به آنچه مىدهى راضى نشود و اعتراض كند .\r\n« قانع » از ماده « قناعت » و « معتر » از ماده « عر » ( بر وزن « شر » و بر وزن « حر » ) در اصل به معنى بيمارى جرب است كه عارض بر پوست بدن انسان مىشود . سپس به سؤال كننده اى كه به سراغ انسان مىآيد و تقاضاى كمك مىكند ( و اى بسا زبان به اعتراض مىگشايد ) « معتر » گفته شده است .\r\nمقدم داشتن « قانع » بر « معتر » نشانه اين است كه آن دسته از محرومانى كه عفيف النفس و خويشتن دارند بايد بيشتر مورد توجه قرار گيرند .\r\nاين نكته نيز قابل توجه است كه جمله « * ( فَكُلُوا مِنْها ) * » ( از آن بخوريد ) ظاهر در اين است كه واجب است « حجاج » چيزى از قربانى خود را نيز بخورند ، و شايد اين براى رعايت مساوات ميان آنها و مستمندان است .\r\nو بالآخره آيه را چنين پايان مىدهد : « اين گونه ما آنها را مسخر شما ساختيم تا شكر خدا را بجا آوريد » ( * ( كَذلِكَ سَخَّرْناها لَكُمْ لَعَلَّكُمْ تَشْكُرُونَ ) * ) .\r\nو راستى اين عجيب است حيوانى با آن بزرگى و قدرت و زور آن چنان تسليم است كه اجازه مىدهد كودكى پاهاى او را محكم ببندد ، و او را نحر كند ( طريقه نحر كردن اين است كه كاردى در گودى گردن او فرو مىبرند خونريزى شروع مىشود و حيوان به زودى جان مىدهد ) .\r\nگاهى خداوند براى نشان دادن اهميت اين تسخير ، فرمان اطاعت و تسليم\r\n","description":"","footnote":"","page_name":" 108 ","page_number":108},
  {"content":"\r\nرا از اين حيوانات بر مىدارد و ديده‌ايم يك شتر خشمگين و عصبانى كه در حال عادى كودك خردسال مهار او را مىكشيد تبديل به موجود خطرناكى مىشود كه چندين انسان نيرومند از عهده او بر نمىآيند .\r\nآيه بعد در واقع پاسخى است به اين سؤال كه خدا چه نيازى به قربانى دارد ؟ و اصولا فلسفه قربانى كردن چيست ؟ مگر اين كار نفعى به حال خدا دارد مىفرمايد : « گوشتها و خونهاى اين قربانيان هرگز به خدا نمىرسد » ( * ( لَنْ يَنالَ اللَّه لُحُومُها وَلا دِماؤُها ) * ) .\r\nاصولا خدا نيازى به گوشت قربانى ندارد ، او نه جسم است و نه نيازمند ، او وجودى است كامل و بى انتها از هر جهت .\r\n« بلكه آنچه به خدا مىرسد تقوا و پرهيزگاى و پاكى اعمال شما بندگان است » ( * ( وَلكِنْ يَنالُه التَّقْوى مِنْكُمْ ) * ) .\r\nبه تعبير ديگر : هدف آن است كه شما با پيمودن مدارج تقوا در مسير يك انسان كامل قرار گيريد و روز به روز به خدا نزديكتر شويد ، همه عبادات كلاسهاى تربيت است براى شما انسانها ، قربانى درس ايثار و فداكارى و گذشت و آمادگى براى شهادت در راه خدا به شما مىآموزد ، و درس كمك به نيازمندان و مستمندان .\r\nاين تعبير كه خون آنها نيز به خدا نمىرسد با اينكه خون قابل استفاده نيست ظاهرا اشاره به اعمال زشت اعراب جاهلى است كه هر گاه حيوانى را قربانى مىكردند خون آن را بر سر بتها و گاه بر در و ديوار كعبه مىپاشيدند ، و بعضى از مسلمانان ناآگاه بى ميل نبودند كه در اين برنامه خرافى از آنها تبعيت كنند ، آيه فوق نازل شد و آنها را نهى كرد ( 1 ) .\r\nمتاسفانه هنوز اين رسم جاهلى در بعضى از مناطق وجود دارد كه هر گاه\r\n\r\n","description":"","footnote":"\r\n( 1 ) كنز العرفان جلد 1 صفحه 314 .\r\n","page_name":" 109 ","page_number":109},
  {"content":"\r\nقربانى به خاطر ساختن خانه اى مىكنند خون آن را بر سقف و ديوار آن خانه مىپاشند ، و حتى در ساختمان بعضى از مساجد نيز اين عمل زشت و خرافى را كه مايه آلودگى مسجد است انجام مىدهند كه بايد مسلمانان بيدار شديدا با آن مبارزه كنند .\r\nسپس بار ديگر به نعمت تسخير حيوانات اشاره كرده مىگويد : « اين گونه خداوند چارپايان را مسخر شما كرد تا خدا را به خاطر اينكه شما را هدايت كرده بزرگ بشمريد و تكبير گوئيد » ( * ( كَذلِكَ سَخَّرَها لَكُمْ لِتُكَبِّرُوا اللَّه عَلى ما هَداكُمْ ) * ) .\r\nهدف نهايى اين است كه به عظمت خدا آشنا شويد ، همان خدايى كه شما را در مسير تشريع و تكوين ، هدايت كرده از يك سو مناسك حج و آئين اطاعت و بندگى را به شما آموخت و از سوى ديگر اين حيوانات بزرگ و نيرومند را مطيع فرمان شما ساخت ، تا از آنها در راه اطاعت خدا ، قربانى كردن ، نيكى به نيازمندان و همچنين تامين زندگى خود استفاده كنيد .\r\nو لذا در پايان آيه مىگويد : « بشارت ده نيكوكاران را » ( * ( وَبَشِّرِ الْمُحْسِنِينَ ) * ) .\r\nآنها كه از اين نعمتهاى الهى در طريق اطاعت او بهره مىگيرند و وظائف خود را به نيكوترين وجه انجام مىدهند و مخصوصا از انفاق در راه خدا كوتاهى نمىكنند .\r\nاين نيكوكاران نه تنها به ديگران نيكى مىكنند كه نسبت به خويشتن هم بهترين خدمت را انجام مىدهند .\r\nو از آنجا كه مقاومت در برابر خرافات مشركان كه در آيات قبل به آن اشاره شد ممكن است آتش خشم اين گروه متعصب و لجوج را برانگيزد و سبب درگيريهاى كوچك و بزرگ شود خداوند در آخرين آيه مورد بحث مؤمنان را به كمك خود\r\n","description":"","footnote":"","page_name":" 110 ","page_number":110},
  {"content":"\r\nدلگرم ساخته مىگويد : « خداوند از كسانى كه ايمان آورده‌اند دفاع مىكند » ( * ( إِنَّ اللَّه يُدافِعُ عَنِ الَّذِينَ آمَنُوا ) * ) .\r\nبگذار طوائف و قبائل عرب و يهود و نصارا و مشركان شبه جزيره دست به دست هم بدهند تا مؤمنان را تحت فشار قرار داده و به گمان خود نابود كنند ، ولى خداوند وعده دفاع از آنها را داده است ، وعده بقاى اسلام تا دامنه قيامت ! .\r\nاين وعده الهى مخصوص مؤمنان عصر پيامبر ص در برابر مشركان نبود ، حكمى است جارى و سارى در تمام اعصار و قرون ، مهم آن است كه ما مصداق * ( الَّذِينَ آمَنُوا ) * باشيم كه دفاع الهى به دنبال آن حتمى است و تخلف ناپذير ، آرى خدا از مؤمنان دفاع مىكند .\r\nو در پايان آيه موضع مشركان و هم مسلكان آنها را در پيشگاه خدا با اين عبارت روشن مىسازد « خداوند هيچ خيانتكار كفران كننده اى را دوست ندارد » ! ( * ( إِنَّ اللَّه لا يُحِبُّ كُلَّ خَوَّانٍ كَفُورٍ ) * ) .\r\nهمانها كه براى خدا شريك قرار دادند ، و حتى به هنگام گفتن « لبيك » تصريح به نام بتها نمودند ، و به اين ترتيب خيانتشان مسجل است ، همچنين با بردن نام بتها بر قربانيها و فراموش كردن نام خدا كفران نعمتهاى الهى نمودند با اين حال چگونه ممكن است خداوند اين خائنان كفران كننده را دوست دارد ؟ .\r\n","description":"","footnote":"","page_name":" 111 ","page_number":111},
  {"content":"\r\n\r\n[ سوره الحج ‹ 22 › : آيات 39 تا 41 
  ]\r\nأُذِنَ لِلَّذِينَ يُقاتَلُونَ بِأَنَّهُمْ ظُلِمُوا وَإِنَّ اللَّه عَلى نَصْرِهِمْ لَقَدِيرٌ ‹ 39 › الَّذِينَ أُخْرِجُوا مِنْ دِيارِهِمْ بِغَيْرِ حَقٍّ إِلَّا أَنْ يَقُولُوا رَبُّنَا اللَّه وَلَوْ لا دَفْعُ اللَّه النَّاسَ بَعْضَهُمْ بِبَعْضٍ لَهُدِّمَتْ صَوامِعُ وَبِيَعٌ وَصَلَواتٌ وَمَساجِدُ يُذْكَرُ فِيهَا اسْمُ اللَّه كَثِيراً وَلَيَنْصُرَنَّ اللَّه مَنْ يَنْصُرُه إِنَّ اللَّه لَقَوِيٌّ عَزِيزٌ ‹ 40 › الَّذِينَ إِنْ مَكَّنَّاهُمْ فِي الأَرْضِ أَقامُوا الصَّلاةَ وَآتَوُا الزَّكاةَ وَأَمَرُوا بِالْمَعْرُوفِ وَنَهَوْا عَنِ الْمُنْكَرِ وَلِلَّه عاقِبَةُ الأُمُورِ ‹ 41 ›\r\n\r\nترجمه :\r\n39 - به آنها كه جنگ بر آنان تحميل شده اجازه جهاد داده شده است ، چرا كه مورد ستم قرار گرفته‌اند و خدا قادر بر نصرت آنها است .\r\n40 - همانها كه به ناحق از خانه و لانه خود بدون هيچ دليلى اخراج شدند جز اينكه مىگفتند\r\n","description":"","footnote":"","page_name":" 112 ","page_number":112},
  {"content":"\r\nپروردگار ما اللَّه است ، و اگر خداوند بعضى از آنها را بوسيله بعضى ديگر دفع نكند ديرها و صومعه‌ها و معابد يهود و نصارا و مساجدى كه نام خدا در آن بسيار برده مىشود ويران مىگردد و خداوند كسانى را كه او را يارى كنند ( و از آئينش دفاع نمايند ) يارى مىكند ، خداوند قوى و شكست ناپذير است .\r\n41 - ياران خدا كسانى هستند كه هر گاه در زمين به آنها قدرت بخشيديم نماز را بر پا مىدارند و زكات را ادا مىكنند و امر به معروف و نهى از منكر مىنمايند و پايان همه كارها از آن خدا است .\r\n\r\nتفسير : نخستين فرمان جهاد\r\nدر بعضى از روايات مىخوانيم هنگامى كه مسلمانان در مكه بودند مشركان پيوسته آنها را آزار مىدادند ، و مرتبا مسلمانان كتك خورده با سرهاى شكسته خدمت پيامبر ص مىرسيدند و شكايت مىكردند ( و تقاضاى اذن جهاد داشتند ) اما پيامبر ص به آنها مىفرمود : صبر كنيد ، هنوز دستور جهاد به من داده نشده تا اينكه هجرت شروع شد و مسلمين از مكه به مدينه آمدند ، خداوند آيه فوق را كه متضمن اذن جهاد است نازل كرد و اين نخستين آيه اى است كه در باره جهاد نازل شده ( 1 ) .\r\nگر چه در ميان مفسران در اينكه اين آيه آغاز دستور جهاد بوده باشد گفتگو است ، بعضى آن را نخستين آيه جهاد مىدانند در حالى كه بعضى ديگر آيه قاتِلُوا فِي سَبِيلِ اللَّه الَّذِينَ يُقاتِلُونَكُمْ . . . ( بقره - 190 ) را نخستين آيه مىدانند و بعضى ديگر إِنَّ اللَّه اشْتَرى مِنَ الْمُؤْمِنِينَ أَنْفُسَهُمْ وَأَمْوالَهُمْ . . . ( توبه - 111 ) را نخستين مىشمرند ( 2 ) .\r\nولى لحن آيه ، تناسب بيشترى براى اين موضوع دارد ، چرا كه تعبير « اذن »\r\n\r\n","description":"","footnote":"\r\n( 1 ) تفسير مجمع البيان و تفسير فخر رازى ذيل آيه مورد بحث .\r\n( 2 ) الميزان جلد 14 صفحه 419 .\r\n","page_name":" 113 ","page_number":113},
  {"content":"\r\nصريحا در آن آمده ، و در آن دو آيه ديگر نيامده است و به عبارت ديگر تعبير اين آيه منحصر به فرد است .\r\nبه هر حال با توجه به آنچه در آخرين آيات گذشته ذكر شد كه خداوند وعده دفاع از مؤمنان را داده ، پيوند آيات مورد بحث با آن روشن مىشود .\r\nدر اين آيات نخست مىگويد : « خداوند به كسانى كه جنگ از طرف دشمنان بر آنها تحميل شده اجازه جهاد داده است ، چرا كه آنها مورد ستم قرار گرفته‌اند » ( * ( أُذِنَ لِلَّذِينَ يُقاتَلُونَ بِأَنَّهُمْ ظُلِمُوا ) * ) .\r\nسپس اين اجازه را با وعده پيروزى از سوى خداوند قادر متعال تكميل كرده مىفرمايد : « و خدا قدرت بر يارى كردن آنها دارد » ( * ( وَإِنَّ اللَّه عَلى نَصْرِهِمْ لَقَدِيرٌ ) * ) .\r\nاين عبارت كه متضمن وعده كمك الهى است با تعبير به « توانايى خدا » ممكن است اشاره به اين نكته باشد كه اين قدرت الهى وقتى به يارى شما مىآيد كه خود نيز به مقدار تواناييتان كسب قدرت و آمادگى دفاع كنيد تا گمان نكنند كه آنها مىتوانند در خانه‌هاى خود بنشينند و منتظر يارى پروردگار باشند .\r\nبه تعبير ديگر شما بايد آنچه در توان داريد در اين عالم اسباب به كار گيريد و در آنجا كه قدرت شما پايان مىگيرد در انتظار يارى خدا باشيد ، و اين همان برنامه اى بود كه پيامبر اسلام ص در تمام مبارزاتش به كار مىگرفت و پيروز مىشد .\r\nسپس توضيح بيشترى در باره اين ستمديدگانى كه اذن دفاع به آنها داده شده است مىدهد ، و منطق اسلام را در زمينه اين بخش از جهاد روشنتر مىسازد مىگويد : « همان كسانى كه به ناحق از خانه و لانه خود اخراج شدند » ( * ( الَّذِينَ أُخْرِجُوا مِنْ دِيارِهِمْ بِغَيْرِ حَقٍّ ) * ) .\r\n","description":"","footnote":"","page_name":" 114 ","page_number":114},
  {"content":"\r\n« تنها گناهشان اين بود كه مىگفتند پروردگار ما خداوند يكتا است » ! ( * ( إِلَّا أَنْ يَقُولُوا رَبُّنَا اللَّه ) * ) .\r\nبديهى است اقرار به توحيد و يگانگى خدا افتخار است نه گناه ، اين اقرار چيزى نبود كه به مشركان حق دهد آنها را از خانه و زندگيشان بيرون كنند و مجبور به هجرت از مكه به مدينه سازند ، بلكه اين تعبير لطيفى است كه براى محكوم كردن طرف در اين گونه موارد گفته مىشود . فى المثل به شخصى كه در برابر خدمت و نعمت ناسپاسى كرده مىگوئيم : گناه ما اين بود كه به تو خدمت كرديم ، اين كنايه اى است از بيخبرى طرف كه در برابر خدمت ، كيفر گناه داده است ( 1 ) .\r\nسپس به يكى از فلسفه‌هاى تشريع جهاد اينچنين بازگو مىكند : « اگر خداوند از مؤمنان دفاع نكند ، و از طريق اذن جهاد بعضى را به وسيله بعضى دفع ننمايد ، ديرها و صومعه‌ها و معبدهاى يهود و نصارا و مساجدى كه نام خدا در آن بسيار برده مىشود ويران مىگردد » ( * ( وَلَوْ لا دَفْعُ اللَّه النَّاسَ بَعْضَهُمْ بِبَعْضٍ لَهُدِّمَتْ صَوامِعُ وَبِيَعٌ وَصَلَواتٌ وَمَساجِدُ يُذْكَرُ فِيهَا اسْمُ اللَّه كَثِيراً ) * ) .\r\nآرى اگر افراد با ايمان و غيور دست روى دست بگذارند و تماشاچى فعاليتهاى ويرانگرانه طاغوتها و مستكبران و افراد بى ايمان و ستمگر باشند و آنها ميدان را خالى ببينند اثرى از معابد و مراكز عبادت الهى نخواهند گذارد ، چرا كه معبدها جاى بيدارى است ، و محراب ميدان مبارزه و جنگ است ، و مسجد در برابر خود كامگان سنگر است ، و اصولا هر گونه دعوت به خدا پرستى بر ضد جبارانى است كه مىخواهند مردم همچون خدا آنها را بپرستند ! و لذا اگر آنها فرصت پيدا كنند تمام اين مراكز را با خاك يكسان خواهند كرد .\r\n\r\n","description":"","footnote":"\r\n( 1 ) و از اينجا روشن مىشود كه استثناء در آيه فوق استثناء متصل است منتهى با معنى كنايى و ذكر فرد ادعايى ( دقت كنيد ) .\r\n","page_name":" 115 ","page_number":115},
  {"content":"\r\nاين يكى از اهداف تشريع جهاد و اذن در مقاتله و جنگ است .\r\nدر اينكه ميان « * ( صَوامِعُ » وَ « بِيَعٌ » وَ « صَلَواتٌ » وَ « مَساجِدُ ) * » چه تفاوتى است مفسران بيانات گوناگونى دارند ، اما آنچه صحيحتر به نظر مىرسد اين است كه :\r\n« صوامع » جمع « صومعه » به معنى مكانى است كه معمولا در بيرون شهرها و دور از جمعيت براى تاركان دنيا و زهاد و عباد ساخته مىشد كه در فارسى به آن « دير » گويند ( بايد توجه داشت صومعه در اصل به معنى بنائى است كه قسمت بالاى آن بهم پيوسته است ، و ظاهرا اشاره به گلدسته‌هاى چهار پهلويى بوده كه راهبان براى صومعه خود درست مىكردند ) .\r\n« بيع » جمع « بيعة » به معنى « معبد نصارا » است كه « كنيسه » يا « كليسا » نيز به آن گفته مىشود .\r\n« صلوات » جمع « صلاة » به معنى « معبد يهود » است ، و بعضى آن را معرب « صلوثا » مىدانند كه در لغت عبرانى به معنى نماز خانه است .\r\nو « مساجد » جمع « مسجد » معبد مسلمين است .\r\nبنا بر اين « صوامع » و « بيع » گر چه هر دو متعلق به نصارا است ولى يكى از اين دو نام معبد عمومى است و ديگرى نام مركز تاركان دنيا ، بعضى نيز « بيع » را لفظ مشتركى دانسته‌اند كه هم بر معابد يهود گفته مىشود و هم بر معابد مسيحيان .\r\nضمنا جمله * ( يُذْكَرُ فِيهَا اسْمُ اللَّه كَثِيراً ) * ( نام خدا در آن بسيار برده مىشود ) ظاهرا توصيفى است براى خصوص مساجد ، چرا كه مساجد مسلمين با توجه به نمازهاى پنجگانه كه در تمام ايام سال در آن انجام مىگيرد پر رونقترين مراكز عبادت در جهان است ، در حالى كه بسيارى از معابد ديگر تنها يك روز در هفته و يا روزهايى در سال مورد بهره بردارى قرار مىگيرد .\r\nو در پايان آيه بار ديگر وعده نصرت الهى را تكرار و تاكيد كرده مىگويد :\r\n","description":"","footnote":"","page_name":" 116 ","page_number":116},
  {"content":"\r\n« به طور مسلم خداوند كسانى كه او را يارى كنند و از آئين و مراكز عبادتش دفاع نمايند يارى مىكند » ( * ( وَلَيَنْصُرَنَّ اللَّه مَنْ يَنْصُرُه ) * ) .\r\nو بدون شك اين وعده خدا انجام شدنى است چرا كه « او قوى و قادر و غير قابل شكست است » ( * ( إِنَّ اللَّه لَقَوِيٌّ عَزِيزٌ ) * ) .\r\nتا مدافعان خط توحيد تصور نكنند در اين ميدان مبارزه حق و باطل ، و در برابر انبوه عظيم دشمنان سر سخت تنها و بدون تكيه گاهند .\r\nو از پرتو همين وعده الهى بود كه مدافعان راه خدا در ميدانهاى جنگ با دشمنان با اينكه در بسيارى از صحنه‌ها از نظر نفرات و ساز و برگ جنگى در اقليت بودند بر آنها پيروز مىشدند ، آن چنان پيروزى كه جز از طريق نصرت و يارى الهى قابل تفسير و توجيه نبود .\r\nو آخرين آيه كه تفسيرى است در مورد ياران خدا كه در آيه قبل وعده يارى به آنها داده شده است چنين مىگويد : « آنها كسانى هستند كه هر گاه در زمين به آنها قدرت بخشيديم نماز را بر پا مىدارند و زكات را ادا مىكنند و امر به معروف و نهى از منكر مىنمايند » ( * ( الَّذِينَ إِنْ مَكَّنَّاهُمْ فِي الأَرْضِ أَقامُوا الصَّلاةَ وَآتَوُا الزَّكاةَ وَأَمَرُوا بِالْمَعْرُوفِ وَنَهَوْا عَنِ الْمُنْكَرِ ) * ) .\r\nآنها هرگز پس از پيروزى ، همچون خودكامگان و جباران ، به عيش و نوش و لهو و لعب نمىپردازند ، و در غرور و مستى فرو نمىروند ، بلكه پيروزيها و موفقيتها را نردبانى براى ساختن خويش و جامعه قرار مىدهند آنها پس از قدرت يافتن تبديل به يك طاغوت جديد نمىشوند ، ارتباطشان با خدا محكم و با خلق خدا نيز مستحكم است چرا كه « صلاة » ( نماز ) سمبل پيوند با خالق است ، و « زكات » رمزى براى پيوند با خلق ، و امر به معروف و نهى از منكر پايه‌هاى اساسى ساختن يك جامعه سالم محسوب مىشود و همين چهار صفت براى معرفى اين افراد كافى است\r\n","description":"","footnote":"","page_name":" 117 ","page_number":117},
  {"content":"\r\nو در سايه آن ساير عبادات و اعمال صالح و ويژگيهاى يك جامعه با ايمان و پيشرفته فراهم است ( 1 ) .\r\nبايد توجه داشت كه « مكنا » از ماده « تمكين » ، و « تمكين » به معنى فراهم ساختن وسائل و ابزار كار است ، اعم از آلات و ادوات لازم يا علم و آگاهى كافى و توان و نيروى جسمى و فكرى .\r\n« معروف » به معنى كارهاى خوب و حق است ، و منكر به معنى زشت و باطل ، چرا كه اولى براى هر انسان پاكسرشتى شناخته شده ، و دومى ناشناس است ، و به تعبير ديگر اولى هماهنگ با فطرت انسانى است و دومى ناهماهنگ .\r\nو در پايان آيه مىفرمايد : « و پايان همه كارها از آن خدا است » ( * ( وَلِلَّه عاقِبَةُ الأُمُورِ ) * ) .\r\nيعنى همانگونه كه آغاز هر قدرت و پيروزى از ناحيه خدا مىباشد سرانجام نيز تمام اينها به او باز مىگردد كه « إِنَّا لِلَّه وَإِنَّا إِلَيْه راجِعُونَ » .\r\n\r\nنكته‌ها :\r\n\r\n1 - فلسفه تشريع جهاد\r\nگر چه در گذشته پيرامون اين مساله مهم بحث بسيار كرده‌ايم ( 2 ) ولى با توجه به اينكه احتمالا آيات مورد بحث ، نخستين آياتى است كه اجازه جهاد را براى مسلمانان صادر كرده است ، و محتواى آن اشاره اى به فلسفه اين حكم دارد ،\r\n\r\n","description":"","footnote":"\r\n( 1 ) پيرامون اهميت امر به معروف و نهى از منكر ، و ساير مسائل مربوط به اين دو وظيفه اسلامى ، و همچنين پاسخ سؤالاتى كه در اين زمينه مىشود مشروحا در جلد سوم صفحه 34 تا صفحه 42 ( ذيل آيه 104 سوره آل عمران ) بحث كرده‌ايم .\r\n( 2 ) در باره فلسفه جهاد در جلد دوم صفحه 14 به بعد ( ذيل آيه 193 سوره بقره ) بحث كرده‌ايم .\r\n","page_name":" 118 ","page_number":118},
  {"content":"\r\nتذكر مجددى در اين زمينه لازم به نظر مىرسد .\r\nدر اين آيات به دو قسمت مهم از فلسفه‌هاى جهاد اشاره شده است :\r\nنخست جهاد « مظلوم » در برابر « ظالم و ستمگر » كه حق مسلم طبيعى و فطرى و عقلى او است كه تن به ظلم ندهد ، برخيزد و فرياد كند ، و دست به اسلحه برد ، ظالم را بر سر جاى خود بنشاند و دست آلوده او را از حقوق خود كوتاه سازد .\r\nديگر جهاد در برابر طاغوتهايى است كه قصد محو نام خدا را از دلها و ويران ساختن معابدى كه مركز بيدارى افكار است دارند .\r\nدر برابر اين گروه نيز بايد به پا خواست تا نتوانند ياد الهى را از خاطره‌ها محو كنند ، مردم را تخدير نموده ، بنده و برده خويش سازند .\r\nاين نكته نيز قابل توجه است كه ويران كردن معابد و مساجد ، تنها به اين نيست كه با وسائل تخريب به جان آنها بيفتند و آنها را در هم بكوبند ، بلكه ممكن است از طرق غير مستقيم وارد شوند و آن قدر سرگرميهاى ناسالم فراهم سازند و يا تبليغات سوء كنند كه توده مردم را از معابد و مساجد ، منحرف نمايند و به اين ترتيب آنها را عملا به ويرانه اى تبديل كنند .\r\nبنا بر اين آنها كه مىگويند : چرا اسلام اجازه داده است كه مسلمانان با توسل به زور و نبرد مسلحانه ، مقاصد خود را پيش ببرند ؟ چرا با توسل به منطق هدفهاى اسلامى پياده نمىشود ؟ پاسخشان از آنچه در بالا گفتيم به خوبى روشن مىشود .\r\nآيا در برابر ظالم بيدادگرى كه مردم را به جرم گفتن « لا إله الا اللَّه » از خانه و كاشانه شان آواره مىسازد ، و هستى آنها را تملك مىكند و پايبند به هيچ قانون و منطقى نيست مىتوان با حرف حساب ايستاد ؟ ! .\r\nآيا در برابر چنين ديوانگان بى منطق جز با زبان اسلحه مىتوان سخن گفت ؟ .\r\nاين درست به اين مىماند كه بگويند چرا شما با اسرائيل غاصب بر سر يك\r\n","description":"","footnote":"","page_name":" 119 ","page_number":119},
  {"content":"\r\nميز نمىنشينيد و مذاكره نمىكنيد ؟ همان اسرائيلى كه تمام قوانين بينالمللى و اخطارها و تصويبنامه‌هاى سازمانهاى جهانى را كه مورد اتفاق تمام ملتها است ، و تمام قوانين بشرى و دينى را زير پا گذاشته است ، آيا چنين كسى منطق و مذاكره مىفهمد ؟ ! اسرائيلى كه هزاران هزار كودك بى گناه و پير زنان و پير مردان و حتى بيماران بيمارستانها در زير بمبهاى آتشزايش ، قطعه قطعه شده و سوخته‌اند ، كسى است كه بايد از در منطق با او وارد شد ؟\r\nهمچنين كسانى كه وجود يك معبد و مسجد را كه سبب آگاهى و حركت توده‌هاى مردم است مزاحم منافع نامشروع خود مىبينند و به هر قيمتى بتوانند در هدم و محو آن مىكوشند ، اشخاصى هستند كه بايد از طرق مسالمتآميز با آنها وارد بحث شد ؟\r\nبه هر حال اگر مسائل ذهنى را كنار بگذاريم و به واقعيات موجود در جوامع انسانى بنگريم يقين خواهيم كرد كه در بعضى از موارد چاره اى جز توسل به اسلحه و زور نيست و اين هم از ناتوانى منطق نيست بلكه عدم آمادگى جباران براى پذيرش منطق صحيح است ، بدون شك هر جا منطق مؤثر افتد حق تقدم با آن است .\r\n\r\n2 - خداوند به چه كسانى وعده يارى داده است ؟\r\nاين تصور اشتباه است كه وعده پيروزى و يارى خدا و دفاع از مؤمنان كه در آيات فوق و ساير آيات قرآن آمده است خارج از سنت آفرينش و قوانين حيات مىباشد ، چنين نيست ، اين وعده را خداوند تنها به كسانى داده است كه تمام نيروهاى خود را بسيج كنند ، و با همه توان به ميدان آيند ، و لذا در تعبير آيات فوق مىخوانيم :\r\n« * ( لَوْ لا دَفْعُ اللَّه النَّاسَ بَعْضَهُمْ بِبَعْضٍ ) * » بنا بر اين دفع ظالمان را خدا تنها با نيروهاى غيبى و قدرت صاعقه و زلزله ( جز در موارد استثنايى ) نمىكند ، بلكه به وسيله\r\n","description":"","footnote":"","page_name":" 120 ","page_number":120},
  {"content":"\r\nمؤمنان راستين دفع شر آنها را مىنمايد ، تنها چنين كسانى را زير پوشش حمايت خود قرار مىدهد .\r\nبنا بر اين وعده‌هاى الهى نه تنها نبايد سبب سستى و برداشتن بار مسئوليت از دوش شود بلكه بايد موجب تحرك بيشتر و فعاليت دامنه دارتر گردد ، و البته در اين صورت پيروزى از ناحيه خدا تضمين شده است .\r\nو نيز ياد آورى مىشود كه اين گروه از مؤمنان تنها قبل از پيروزى به در خانه خدا نمىروند ، بلكه بعد از پيروزى هم به مقتضاى * ( الَّذِينَ إِنْ مَكَّنَّاهُمْ فِي الأَرْضِ أَقامُوا الصَّلاةَ ) * . . . نيز رابطه خود را با او هم چنان محكم مىدارند ، و پيروزى بر دشمن را وسيله اى براى نشر حق و عدالت و فضيلت قرار مىدهند .\r\nدر بعضى از روايات اسلامى آيه فوق به حضرت مهدى ع و يارانش ، يا آل محمد ص به طور عموم تفسير شده است ، چنان كه از حديثى از امام باقر ع مىخوانيم كه در تفسير آيه « * ( الَّذِينَ إِنْ مَكَّنَّاهُمْ فِي الأَرْضِ ) * . . . » فرمود : اين آيه تا آخر از آن « آل محمد و مهدى و ياران او » است\r\nيملكهم اللَّه مشارق الارض و مغاربها ، و يظهر الدين ، و يميت اللَّه به و باصحابه البدع و الباطل ، كما امات الشقاة الحق ، حتى لا يرى اين الظلم ، و يامرون بالمعروف و ينهون عن المنكر :\r\n« خداوند شرق و غرب زمين را در سيطره حكومت آنها قرار مىدهد ، آئينش را آشكار مىسازد ، و به وسيله مهدى ع و يارانش ، بدعت و باطل را نابود مىكند آن چنان كه تبهكاران حق را نابود كرده بودند ، و آن چنان مىشود كه بر صفحه زمين ، اثرى از ظلم ديده نمىشود ( چرا كه ) آنها امر به معروف و نهى از منكر مىكنند » ( 1 ) در اين زمينه احاديث ديگرى نيز وارد شده است .\r\n\r\n","description":"","footnote":"\r\n( 1 ) تفسير على بن ابراهيم ( مطابق نقل تفسير نور الثقلين جلد 3 صفحه 506 ) .\r\n","page_name":" 121 ","page_number":121},
  {"content":"\r\nاما همانگونه كه بارها گفته‌ايم اين احاديث بيان كننده مصداقهاى روشن و آشكار است و مانع عموميت مفهوم آيه نيست ، بنا بر اين مفهوم گسترده آيه همه افراد با ايمان و مجاهد و مبارزه را شامل مىشود .\r\n\r\n3 - « محسنين » ، « مخبتين » و « ياوران اللَّه » .\r\nدر آيات فوق و آيات قبل از آن گاه دستور مىدهد به « محسنين » ( نيكوكاران ) بشارت ده ، و بعد آنها را به عنوان كسانى كه ايمان آورده‌اند و خيانت و كفران نمىكنند ، معرفى مىنمايد .\r\nو گاه سخن از « مخبتين » ( متواضعان ) به ميان آورده ، و آنها را به عنوان كسانى كه به هنگام ياد خدا ، دلهايشان ترسان مىشود و در برابر مصائب ، صابر و شكيبا و برپادارنده نماز و انفاق كننده از همه مواهب هستند تفسير مىنمايد .\r\nو سرانجام ويژگيهاى « ياران اللَّه » را اين مىشمرد كه به هنگام پيروزى راه طغيان پيش نمىگيرند ، نماز را بر پا مىدارند و زكات را ادا مىكنند و امر به معروف و نهى از منكر دارند .\r\nجمع بندى اين آيات نشان مىدهد كه مؤمنان راستين كه داراى همه اين ويژگيها هستند ، از يك سو از نظر اعتقاد و احساس مسئوليت بسيار نيرومند ، و از سوى ديگر از نظر عمل در جنبه‌هاى ارتباط با خالق و خلق و مبارزه با فساد قوى و پر استقامتند .\r\n","description":"","footnote":"","page_name":" 122 ","page_number":122},
  {"content":"\r\n\r\n[ سوره الحج ‹ 22 › : آيات 42 تا 45 
  ]\r\nوَ إِنْ يُكَذِّبُوكَ فَقَدْ كَذَّبَتْ قَبْلَهُمْ قَوْمُ نُوحٍ وَعادٌ وَثَمُودُ ‹ 42 › وَقَوْمُ إِبْراهِيمَ وَقَوْمُ لُوطٍ ‹ 43 › وَأَصْحابُ مَدْيَنَ وَكُذِّبَ مُوسى فَأَمْلَيْتُ لِلْكافِرِينَ ثُمَّ أَخَذْتُهُمْ فَكَيْفَ كانَ نَكِيرِ ‹ 44 › فَكَأَيِّنْ مِنْ قَرْيَةٍ أَهْلَكْناها وَهِيَ ظالِمَةٌ فَهِيَ خاوِيَةٌ عَلى عُرُوشِها وَبِئْرٍ مُعَطَّلَةٍ وَقَصْرٍ مَشِيدٍ ‹ 45 ›\r\n\r\nترجمه :\r\n42 - اگر ترا تكذيب كنند ( امر تازه اى نيست ) پيش از آنها قوم نوح و عاد و ثمود ( پيامبرانشان را ) تكذيب كردند .\r\n43 - و همچنين قوم ابراهيم و قوم لوط .\r\n44 - و اصحاب مدين ( قوم شعيب ) و نيز ( فرعونيان ) موسى را تكذيب كردند ، اما من به آنها مهلت دادم سپس آنها را گرفتم ، ديدى چگونه عمل آنها را شديدا انكار كردم ؟\r\n( و چگونه به آنها پاسخ گفتم ) .\r\n45 - چه بسيار از شهرها و آباديها كه آنها را نابود و هلاك كرديم در حالى كه ستمگر بودند به گونه اى كه بر سقفهاى خود فرو ريختند ( نخست سقفها ويران گشت و بعد\r\n","description":"","footnote":"","page_name":" 123 ","page_number":123},
  {"content":"\r\nديوارها به روى سقفها ! ) و چه بسيار چاه پر آب كه بى صاحب ماند و چه بسيار قصرهاى محكم و مرتفع !\r\n\r\nتفسير : بئر معطله و قصر مشيد !\r\nاز آنجا كه در آيات گذشته سخن از مشكلات طاقتفرسايى بود كه دشمنان اسلام براى مؤمنان فراهم ساخته بودند ، آنها را اذيت و آزار مىكردند و از خانه و كاشانه شان به جرم يكتاپرستى آواره مىساختند لذا دستور جهاد در برابر آنها صادر شد .\r\nدر آيات مورد بحث از يك سو دلدارى به پيامبر ص و مؤمنان مىدهد و از سوى ديگر عاقبت شوم كافران را روشن مىسازد .\r\nنخست مىگويد : « اگر تو را تكذيب كنند غمگين مباش ، چرا كه پيش از آنها قوم نوح و عاد و ثمود ، پيامبرانشان را تكذيب كردند » ( * ( وَإِنْ يُكَذِّبُوكَ فَقَدْ كَذَّبَتْ قَبْلَهُمْ قَوْمُ نُوحٍ وَعادٌ وَثَمُودُ ) * ) .\r\n« و همچنين قوم ابراهيم و قوم لوط ، اين دو پيامبر بزرگ را تكذيب نمودند » ( * ( وَقَوْمُ إِبْراهِيمَ وَقَوْمُ لُوطٍ ) * ) .\r\nو نيز « مردم سرزمين مدين ، به تكذيب شعيب برخاستند ، و موسى از سوى فرعون و فرعونيان تكذيب شد » ( * ( وَأَصْحابُ مَدْيَنَ وَكُذِّبَ مُوسى ) * ) .\r\nهمانگونه كه اين مخالفتها و تكذيبها موجب سستى اين پيامبران بزرگ در دعوتشان به سوى توحيد و حق و عدالت نگشت ، مسلما در روح پاك و پر استقامت تو نيز اثر نخواهد گذارد .\r\nولى اين كافران كور دل تصور نكنند براى هميشه مىتوانند به اين برنامه هاى\r\n","description":"","footnote":"","page_name":" 124 ","page_number":124},
  {"content":"\r\nننگين ادامه دهند : « من در گذشته به كافران مهلت دادم ، تا امتحان خود را كاملا بدهند ، و بر آنها اتمام حجت شود ، و غرق ناز و نعمت گردند ، سپس آنها را زير ضربات مجازات گرفتم » ( * ( فَأَمْلَيْتُ لِلْكافِرِينَ ثُمَّ أَخَذْتُهُمْ ) * ) .\r\n« ديدى چگونه من شديدا عملشان را انكار كردم و زشتى آن را نشان دادم » ( * ( فَكَيْفَ كانَ نَكِيرِ ) * ) ( 1 ) .\r\nنعمتهاى آنها را گرفتم و نقمت و بدبختى به آنها دادم ، حياتشان را گرفتم و مرگ در عوض آن دادم .\r\nدر آخرين آيه مورد بحث ، چگونگى مجازات خدا را كه در جمله قبل سر بسته بود به طور گسترده بيان شده است ، مىفرمايد : « چه بسيار شهرها و آباديها كه ما آنها را هلاك كرديم در حالى كه ظالم و ستمگر بودند » ( * ( فَكَأَيِّنْ مِنْ قَرْيَةٍ أَهْلَكْناها وَهِيَ ظالِمَةٌ ) * ) .\r\n« آنها بر سقفهاى خود فرو ريختند » ( * ( فَهِيَ خاوِيَةٌ عَلى عُرُوشِها ) * ) .\r\nيعنى شدت حادثه به قدرى بود كه نخست سقفها فرو ريختند و بعد ديوارها به روى سقفها ! .\r\n« و چه بسيار چاههاى پر آبى كه صاحبانش نابود و آبهايش در زمين فرو رفته بود و معطل و بى مصرف ماندند ، نه كسى از آنها آبى مىكشد و نه تشنه اى از آن سيراب مىگردد » ( * ( وَبِئْرٍ مُعَطَّلَةٍ ) * ) .\r\n« و چه بسيار قصرهاى پرشكوه و كاخهاى سر به آسمان كشيده و به صورت زيبا گچكارى شده ويران گشتند » و صاحبانش به ديار عدم شتافتند ( * ( وَقَصْرٍ مَشِيدٍ ) * ) ( 2 ) .\r\n\r\n","description":"","footnote":"\r\n( 1 ) « نكير » به معنى « انكار » و در اينجا اشاره به مجازات است .\r\n( 2 ) « مشيد » از ماده « شيد » ( بر وزن بيد ) به دو معنى آمده است : نخست به معنى ارتفاع ، و ديگرى به معنى گچ ، در صورت اول مشيد به معنى قصرهاى مرتفع و سر به آسمان كشيده است ، و در صورت دوم به معنى قصرهايى است كه بسيار محكم بنا مىشود تا از حوادث روزگار مصون بماند ، زيرا در آن زمان بيشتر خانه‌ها از گل ساخته مىشده است و خانه هايى را كه با گچ مىساختند نسبت به خانه‌هاى گلين بسيار محكمتر بود .\r\n","page_name":" 125 ","page_number":125},
  {"content":"\r\nو به اين ترتيب هم مساكن پر زرق و برق و مستحكم آنها بى صاحب ماند و هم آبهايى كه مايه آبادى زمينهايشان بود .\r\n\r\nنكته :\r\nجالب اينكه در رواياتى كه از طرق اهل بيت ع به ما رسيده جمله « و بئر معطلة » به علما و دانشمندانى كه در جامعه تنها مانده‌اند و كسى از علومشان بهره نمىگيرد تفسير شده است ! .\r\nاز امام موسى بن جعفر ع در تفسير جمله « * ( وَبِئْرٍ مُعَطَّلَةٍ وَقَصْرٍ مَشِيدٍ ) * » مىخوانيم :\r\nالبئر المعطلة الامام الصامت ، و القصر المشيد الامام الناطق :\r\n« چاه معطل كه از آن بهره نمىگيرند ، امام خاموش ، و قصر محكم سر برافراشته امام ناطق است » .\r\nنظير همين مضمون از امام صادق ع نيز نقل شده است ( 1 ) .\r\nاين تفسير در حقيقت نوعى از تشبيه است ( همانگونه كه حضرت مهدى ع و عدالت عالمگير او در روايات به « ماء معين » « آب جارى » تشبيه شده است ) يعنى هنگامى كه امام در مسند حكومت قرار گيرد همچون قصر رفيع محكمى است كه از دور و نزديك ديده‌ها را به خود جلب مىكند و پناهگاهى براى همگان است ، اما هنگامى كه از مسند حكومت دور گردد و مردم اطراف او را خالى كرده ، نااهلان بجاى او بنشينند به چاه پر آبى مىماند كه به دست فراموشى سپرده شود ، نه تشنه كامان از آن بهره مىگيرند و نه درختان و گياهان با آن پرورش مىيابند .\r\n\r\n","description":"","footnote":"\r\n( 1 ) تفسير برهان جلد 3 صفحه 30 .\r\n","page_name":" 126 ","page_number":126},
  {"content":"\r\nو در همين زمينه شاعر عرب چه جالب سروده است :\r\n\r\nبئر معطلة و قصر مشرف\r\nمثل لال محمد مستطرف\r\n\r\n\r\nفالقصر مجدهم الذى لا يرتقى\r\nو البئر علمهم الذى لا ينزف\r\n\r\n« چاه متروك و قصر برافراشته مثال زيبايى براى آل محمد ص است .\r\n« قصر » ، مجد و عظمت آنها است كه كسى به آن نمىرسد ، و « چاه » ، علم و دانش آنها است كه هرگز پايان نمىگيرد » ( 1 ) .\r\n\r\n","description":"","footnote":"\r\n( 1 ) همان مدرك .\r\n","page_name":" 127 ","page_number":127},
  {"content":"\r\n\r\n[ سوره الحج ‹ 22 › : آيات 46 تا 48 
  ]\r\nأَ فَلَمْ يَسِيرُوا فِي الأَرْضِ فَتَكُونَ لَهُمْ قُلُوبٌ يَعْقِلُونَ بِها أَوْ آذانٌ يَسْمَعُونَ بِها فَإِنَّها لا تَعْمَى الأَبْصارُ وَلكِنْ تَعْمَى الْقُلُوبُ الَّتِي فِي الصُّدُورِ ‹ 46 › وَيَسْتَعْجِلُونَكَ بِالْعَذابِ وَلَنْ يُخْلِفَ اللَّه وَعْدَه وَإِنَّ يَوْماً عِنْدَ رَبِّكَ كَأَلْفِ سَنَةٍ مِمَّا تَعُدُّونَ ‹ 47 › وَكَأَيِّنْ مِنْ قَرْيَةٍ أَمْلَيْتُ لَها وَهِيَ ظالِمَةٌ ثُمَّ أَخَذْتُها وَإِلَيَّ الْمَصِيرُ ‹ 48 ›\r\n\r\nترجمه :\r\n46 - آيا آنها سير در زمين نكردند تا دلهايى داشته باشند كه با آن حقيقت را درك كنند يا گوشهاى شنوايى كه نداى حق را بشنوند چرا كه چشمهاى ظاهر نابينا نمىشود بلكه دلهايى كه در سينه‌ها جاى دارد بينايى را از دست مىدهد ! .\r\n47 - آنها با عجله از تو تقاضاى عذاب مىكنند ، در حالى كه خداوند هرگز از وعده خود تخلف نخواهد كرد ، و يك روز نزد پروردگار تو همانند هزار سال از سالهايى است كه شما مىشمريد .\r\n48 - و چه بسيار شهرها و آباديها كه به آنها مهلت دادم در حالى كه ستمگر بودند ( اما از اين مهلت براى اصلاح خويش استفاده نكردند ) سپس آنها را گرفتم ، و همه به سوى من باز مىگردند .\r\n","description":"","footnote":"","page_name":" 128 ","page_number":128},
  {"content":"\r\n\r\nتفسير : سير در ارض و بيدارى دلها\r\nاز آنجا كه در آيات گذشته ، سخن از اقوام ظالم و ستمگرى بود كه خداوند آنها را به كيفر اعمالشان رسانيد و شهر و ديارشان را ويران ساخت ، در نخستين آيه مورد بحث به عنوان تاكيد روى اين مساله مىگويد : « آيا آنها سير در زمين نكردند تا دلهايى داشته باشند كه با آن حقيقت را درك كنند ؟ يا گوشهاى شنوايى كه نداى حق را بشنوند » ( * ( أَ فَلَمْ يَسِيرُوا فِي الأَرْضِ فَتَكُونَ لَهُمْ قُلُوبٌ يَعْقِلُونَ بِها أَوْ آذانٌ يَسْمَعُونَ بِها ) * ) .\r\nآرى ويرانه‌هاى كاخهاى ستمگران و مساكن ويران شده جباران و دنيا پرستان كه روزى در اوج قدرت مىزيستند ، هر يك در عين خاموشى هزار زبان دارند و با هر زبانى هزاران نكته مىگويند .\r\nاين ويرانه‌ها ، كتابهاى گويا و زنده اى است از سرگذشت اين اقوام ، از نتائج اعمال و رفتارشان و از برنامه‌هاى ننگين و كيفر شومشان .\r\nاين زمينهاى خاموش ، و آثارى كه در اين ويرانه‌ها به چشم مىخورد ، چنان نغمه‌هاى شورانگيزى در جان انسان مىدمند كه گاه مطالعه يكى از آنها به اندازه مطالعه يك كتاب قطور به انسان درس مىدهد ، و با توجه به تكرار تاريخ كه اصل اساسى زندگى انسانها است آينده را در برابرش مجسم مىكنند آرى مطالعه آثار گذشتگان گوش را شنوا ، چشم را بينا مىسازد .\r\nو به همين دليل در بسيارى از آيات قرآن ، دستور جهانگردى داده شده است ، اما جهانگردى الهى و اخلاقى كه دل عبرت بين از ديده بيرون آيد و ايوان مدائن و قصرهاى فراعنه را آئينه عبرت بداند ، گاهى از راه دجله سرى به مدائن زند و گاه سيلابى از اشك همچون دجله بر خاك مدائن جارى سازد .\r\nاز دندانه‌هاى قصرهاى ويران شده شاهان جبار پندهايى نو نو بشنود ، و از\r\n","description":"","footnote":"","page_name":" 129 ","page_number":129},
  {"content":"\r\nدرون اين ذرات خاك اين نغمه را به گوش جان دريابد كه « گامى دو سه بر ، ما نه ، اشكى دو سه هم بفشان » ! ( 1 ) .\r\nسپس براى اينكه حقيقت اين سخن آشكارتر گردد ، قرآن مىگويد : چه بسيارند كسانى كه ظاهرا چشم بينا و گوش شنوا دارند اما در واقع كوران و كرانند ، « چرا كه چشمهاى ظاهر نابينا نمىشود ، بلكه دلهايى كه در سينه‌ها جاى دارد ، بينايى را از دست مىدهد » ( * ( فَإِنَّها لا تَعْمَى الأَبْصارُ وَلكِنْ تَعْمَى الْقُلُوبُ الَّتِي فِي الصُّدُورِ ) * ) .\r\nدر حقيقت آنها كه چشم ظاهرى خويش را از دست مىدهند ، كور و نابينا نيستند و گاه روشندلانى هستند از همه آگاه تر ، نابينايان واقعى كسانى هستند كه چشم قلبشان كور شده و حقيقت را درك نمىكنند ! .\r\nلذا در روايتى از پيامبر اسلام ص مىخوانيم\r\nشر العمى ، عمى القلب :\r\n« بدترين نابينايى نابينايى دل است » ! .\r\nو اعمى العمى عمى القلب :\r\n« نابينايىترين نابينايىها نابينايى دل است » ( 2 ) .\r\nو در روايت ديگرى كه در كتاب « غوالى اللئالى » آمده ، مىخوانيم :\r\nپيامبر ص فرمود :\r\nاذا اراد اللَّه بعبد خيرا فتح عين قلبه فيشاهد بها ما كان غائبا عنه :\r\n« هنگامى كه خدا بخواهد در حق بنده اى نيكى كند چشمان قلب او را مىگشايد تا چيزهايى را كه از او پنهان بود مشاهده كند » ( 3 ) .\r\nاما اين سؤال كه چگونه نسبت درك حقايق به قلبها كه در سينه‌ها قرار دارد داده شده است با اينكه مىدانيم قلب جز تلمبه اى براى گردش خون نيست ، در\r\n\r\n","description":"","footnote":"\r\n( 1 ) در زمينه بررسى تاريخ گذشتگان از طريق جهانگردى و « سير در ارض » جلد سوم تفسير نمونه صفحه 101 به بعد ( ذيل آيه 137 سوره آل عمران ) بحث مشروحى داشته‌ايم .\r\n( 2 ) نور الثقلين ج 3 ص 508 .\r\n( 3 ) همان مدرك ص 509 .\r\n","page_name":" 130 ","page_number":130},
  {"content":"\r\n« جلد اول تفسير نمونه » ذيل آيه 7 سوره « بقره » مشروحا به آن پاسخ داده‌ايم و خلاصه و فشرده اش اين است .\r\nيكى از معانى « قلب » ، عقل است و يكى از معانى « صدر » ، ذات و سرشت انسان .\r\nبعلاوه قلب ، مظهر عواطف است و هر گاه برقى از عواطف و ادراكهايى كه مايه حركت و جنبش است در روح انسان آشكار شود ، نخستين اثرش در همين قلب جسمانى ، ظاهر مىگردد ، ضربان قلب دگرگون مىشود ، خون با سرعت به تمام ذرات بدن انسان مىرسد ، و نشاط و نيروى تازه اى به آن مىبخشد ، بنا بر اين اگر پديده‌هاى روحى به قلب نسبت داده مىشود بخاطر آن است كه نخستين مظهر آن در بدن انسان قلب او است ( دقت كنيد ) .\r\nجالب توجه اينكه مجموعه ادراكات انسان در آيه فوق به « قلب » ( عقل ) و « آذان » ( گوشها ) نسبت داده شده است ، اشاره به اينكه براى درك حقايق دو راه بيشتر وجود ندارد يا بايد انسان از درون جانش جوششى داشته باشد و مسائل را شخصا تحليل كند و به نتيجه لازم برسد ، و يا گوش به سخن ناصحان مشفق ، هاديان راه و پيامبران اللَّه و مردان حق بدهد و يا از هر دو راه به حقايق برسد ( 1 ) .\r\nدومين آيه مورد بحث ، چهره ديگرى از جهالت و بيخبرى كوردلان بى ايمان را ترسيم مىكند ، مىگويد : « آنها با عجله از تو تقاضاى عذاب مىكنند و مىگويند اگر راست مىگويى پس چرا مجازات الهى دامان ما را نمىگيرد » ؟ ! ( * ( وَيَسْتَعْجِلُونَكَ بِالْعَذابِ ) * ) .\r\nدر پاسخ به آنها بگو زياد عجله نكنيد : « خداوند هرگز از وعده خود تخلف نخواهد كرد » ! ( * ( وَلَنْ يُخْلِفَ اللَّه وَعْدَه ) * ) .\r\n\r\n","description":"","footnote":"\r\n( 1 ) اقتباس از تفسير الميزان ج 14 صفحه 426 .\r\n","page_name":" 131 ","page_number":131},
  {"content":"\r\nعجله كسى مىكند كه بترسد فرصت از دستش برود و امكاناتش پايان گيرد ، اما خدايى كه از ازل تا ابد بر همه چيز قادر بوده و هست ، عجله براى او مطرح نيست و هميشه قادر بر انجام وعده‌هاى خود مىباشد .\r\nبراى او يك ساعت و يك روز و يك سال ، فرق نمىكند : « چرا كه يك روز در نزد پروردگار تو همانند هزار سال از سالهايى است كه شما مىشمريد » ( * ( وَإِنَّ يَوْماً عِنْدَ رَبِّكَ كَأَلْفِ سَنَةٍ مِمَّا تَعُدُّونَ ) * ) .\r\nبنا بر اين آنها چه از روى حقيقت و چه از روى استهزاء و مسخره ، اين سخن را تكرار كنند و بگويند « چرا عذاب خدا بر سر ما نازل نمىشود » ؟ ! بايد بدانند عذاب در انتظار آنها است ، و دير يا زود به سراغشان مىآيد ، و اگر مهلتى داده شود فرصتى است براى بيدارى و تجديد نظر ، ولى آنها بايد توجه كنند كه بعد از نزول عذاب درهاى توبه و بازگشت به كلى بسته مىشود و راهى به سوى نجات نيست .\r\nدر مورد جمله * ( إِنَّ يَوْماً عِنْدَ رَبِّكَ كَأَلْفِ سَنَةٍ مِمَّا تَعُدُّونَ ) * ، علاوه بر تفسير بالا ( يكسان بودن يك روز و هزار سال در برابر قدرت خدا ، ) تفسيرهاى ديگرى نيز ذكر كرده‌اند .\r\nاز جمله اينكه : ممكن است شما براى انجام دادن كارى يكهزار سال وقت لازم داشته باشيد اما خداوند در يك روز ( بلكه كمتر ) آن را انجام مىدهد ، بنا بر اين مجازات او مقدمات زيادى نمىخواهد .\r\nديگر اينكه يك روز از ايام آخرت ، همانند يكهزار سال در دنيا است ( و پاداش و كيفرش نيز به همين نسبت افزايش مىيابد ) لذا در روايتى مىخوانيم :\r\nان الفقراء يدخلون الجنة قبل الاغنياء نصف يوم ، خمسمائة عام :\r\n« تهيدستان قبل از ثروتمندان به نصف روز - پانصد سال - وارد بهشت مىشوند » ! ( 1 ) .\r\n\r\n","description":"","footnote":"\r\n( 1 ) مجمع البيان ذيل آيه .\r\n","page_name":" 132 ","page_number":132},
  {"content":"\r\nدر آخرين آيه بار ديگر روى همان مساله اى كه در چند آيه قبل تكيه شده بود تاكيد مىكند و به كافران لجوج اينچنين هشدار مىدهد : « چه بسيار شهرها و آباديها كه به آنها مهلت دادم در حالى كه ستمگر بودند ( مهلت دادم تا اينكه بيدار شوند و هنگامى كه بيدار نشدند باز هم مهلت دادم تا در ناز و نعمت فرو روند ) اما ناگهان آنها را زير ضربات مجازات گرفتم » ( * ( وَكَأَيِّنْ مِنْ قَرْيَةٍ أَمْلَيْتُ لَها وَهِيَ ظالِمَةٌ ثُمَّ أَخَذْتُها ) * ) .\r\nآنها نيز مثل شما از دير شدن عذاب ، شكايت داشتند و مسخره مىكردند و آن را دليل بر بطلان وعده پيامبران مىگرفتند ، ولى سرانجام گرفتار شدند و هر چه فرياد كشيدند ، فريادشان به جايى نرسيد .\r\nآرى ، « همه به سوى من باز مىگردند » و تمام خطوط به خدا منتهى مىشود و همه اين اموال و ثروتها مىماند و وارث همه او است ( * ( وَإِلَيَّ الْمَصِيرُ ) * ) .\r\n","description":"","footnote":"","page_name":" 133 ","page_number":133},
  {"content":"\r\n\r\n[ سوره الحج ‹ 22 › : آيات 49 تا 51 
  ]\r\nقُلْ يا أَيُّهَا النَّاسُ إِنَّما أَنَا لَكُمْ نَذِيرٌ مُبِينٌ ‹ 49 › فَالَّذِينَ آمَنُوا وَعَمِلُوا الصَّالِحاتِ لَهُمْ مَغْفِرَةٌ وَرِزْقٌ كَرِيمٌ ‹ 50 › وَالَّذِينَ سَعَوْا فِي آياتِنا مُعاجِزِينَ أُولئِكَ أَصْحابُ الْجَحِيمِ ‹ 51 ›\r\n\r\nترجمه :\r\n49 - بگو اى مردم من براى شما بيم دهنده آشكارى هستم .\r\n50 - آنها كه ايمان آوردند و عمل صالح انجام دادند آمرزش و روزى پر ارزشى براى آنها است .\r\n51 - و آنها كه ( براى تخريب و محو ) آيات ما تلاش كردند و چنين مىپنداشتند كه مىتوانند بر اراده حتمى ما غالب شوند اصحاب دوزخند .\r\n\r\nتفسير : رزق كريم\r\nاز آنجا كه در آيات گذشته سخن از تعجيل كافران در عذاب الهى بود و اين مساله اى است كه تنها به مشيت ذات پاك خداوند مربوط مىشود و حتى پيغمبر ص را در آن اختيارى نيست ، نخستين آيه مورد بحث چنين مىگويد :\r\n« بگو اى مردم ! من تنها براى شما انذار كننده آشكارى هستم » ( * ( قُلْ يا أَيُّهَا النَّاسُ إِنَّما أَنَا لَكُمْ نَذِيرٌ مُبِينٌ ) * ) .\r\nاما اينكه در صورت سرپيچى و تخلف از فرمان الهى ، كيفر و عذابش دير يا زود دامان شما را بگيرد ، اين مربوط به من نيست .\r\n","description":"","footnote":"","page_name":" 134 ","page_number":134},
  {"content":"\r\nبدون شك پيامبر ص هم انذار كننده است ، و هم بشارت دهند ، ولى تكيه كردن بر روى « انذار » در اينجا و عدم ذكر بشارت به خاطر تناسب با مخاطبين مورد بحث است كه آنها افراد بى ايمان و لجوجى بودند كه حتى مجازات الهى را به باد استهزاء مىگرفتند .\r\nاما در دو آيه بعد چهره اى از مساله بشارت و چهره اى از انذار را ترسيم مىكند و از آنجا كه همواره رحمت واسعه خدا بر عذاب و كيفرش پيشى دارد نخست از بشارت ، سخن مىگويد : « كسانى كه ايمان آوردند و عمل صالح انجام دادند آمرزش خدا و روزى پر ارزشى در انتظار آنها است » ( * ( فَالَّذِينَ آمَنُوا وَعَمِلُوا الصَّالِحاتِ لَهُمْ مَغْفِرَةٌ وَرِزْقٌ كَرِيمٌ ) * ) .\r\nنخست با آب آمرزش و مغفرت الهى شستشو داده و پاك مىشوند ، خاطرى آسوده و وجدانى آرام از اين ناحيه پيدا مىكنند .\r\nسپس مشمول انواع الطاف و نعمتهاى ارزشمند او مىگردند .\r\n« * ( رِزْقٌ كَرِيمٌ ) * » ( با توجه به اينكه « كريم » به معنى هر موجود شريف و پر ارزش است ) مفهوم وسيعى دارد كه تمام نعمتهاى گرانبهاى معنوى و مادى را شامل مىشود .\r\nآرى خداى كريم در آن سراى كريم ، انواع نعمتهاى كريم را به بنده‌هاى مؤمن و صالحش ارزانى مىدارد .\r\n« راغب » در كتاب « مفردات » مىگويد : « كرم » معمولا به امور نيك و پر ارزشى گفته مىشود كه بسيار قابل توجه است ، بنا بر اين به نيكيهاى كوچك كرم گفته نمىشود .\r\nو اگر بعضى « * ( رِزْقٌ كَرِيمٌ ) * » را به معنى روزى مستمر و بى عيب و نقص ، و بعضى به معنى روزى شايسته ، تفسير كرده‌اند همه در آن معنى جامع و كلى كه اشياء\r\n","description":"","footnote":"","page_name":" 135 ","page_number":135},
  {"content":"\r\nپر ارزش و قابل توجه است جمع مىشود .\r\nو در آيه بعد اضافه مىكند : « اما كسانى كه براى تخريب و محو آيات الهى كوشش كردند و چنين مىپنداشتند كه مىتوانند بر اراده حتمى پروردگار غالب شوند ، آنها اصحاب دوزخند » ( * ( وَالَّذِينَ سَعَوْا فِي آياتِنا مُعاجِزِينَ أُولئِكَ أَصْحابُ الْجَحِيمِ ) * ) ( 1 ) .\r\nجحيم از ماده « جحم » ( بر وزن شرم ) به معنى شدت برافروختگى آتش است و به شدت غضب نيز گفته مىشود ، بنا بر اين جحيم به معنى جايى است كه آتش شعله ور و برافروخته اى دارد و اشاره به دوزخ است .\r\n\r\n","description":"","footnote":"\r\n( 1 ) « سعوا » از ماده « سعى » در اصل به معنى دويدن است ، و منظور در اينجا تلاش و كوشش در راه ويرانگرى و تخريب و از بين بردن آيات الهى است ، و « معاجزين » از ماده « عجز » در اينجا به معنى كسى است كه مىخواهد بر نيروى بى پايان الهى پيروز گردد .\r\nبعضى از مفسران چنين تصور كرده‌اند كه اين احتمال در باره هيچكس نمىرود كه بخواهد خدا را عاجز كند و بر اراده او چيره شود و به همين دليل « معاجزين » را نسبت به پيامبر يا مؤمنان دانسته‌اند .\r\nدر حالى كه اين تعبير در آيات ديگر قرآن در مورد خدا به كار رفته ( سوره جن آيه 12 و توبه آيه 2 و 3 ) و منظور از آن اين است كه عمل كسى در چنين چهره اى خود - نمايى كند .\r\n","page_name":" 136 ","page_number":136},
  {"content":"\r\n\r\n[ سوره الحج ‹ 22 › : آيات 52 تا 54 
  ]\r\nوَ ما أَرْسَلْنا مِنْ قَبْلِكَ مِنْ رَسُولٍ وَلا نَبِيٍّ إِلَّا إِذا تَمَنَّى أَلْقَى الشَّيْطانُ فِي أُمْنِيَّتِه فَيَنْسَخُ اللَّه ما يُلْقِي الشَّيْطانُ ثُمَّ يُحْكِمُ اللَّه آياتِه وَاللَّه عَلِيمٌ حَكِيمٌ ‹ 52 › لِيَجْعَلَ ما يُلْقِي الشَّيْطانُ فِتْنَةً لِلَّذِينَ فِي قُلُوبِهِمْ مَرَضٌ وَالْقاسِيَةِ قُلُوبُهُمْ وَإِنَّ الظَّالِمِينَ لَفِي شِقاقٍ بَعِيدٍ ‹ 53 › وَلِيَعْلَمَ الَّذِينَ أُوتُوا الْعِلْمَ أَنَّه الْحَقُّ مِنْ رَبِّكَ فَيُؤْمِنُوا بِه فَتُخْبِتَ لَه قُلُوبُهُمْ وَإِنَّ اللَّه لَهادِ الَّذِينَ آمَنُوا إِلى صِراطٍ مُسْتَقِيمٍ ‹ 54 ›\r\n\r\nترجمه :\r\n52 - ما هيچ رسول و پيامبرى را پيش از تو نفرستاديم مگر اينكه هر گاه آرزو مىكرد ( و طرحى براى پيش برد اهداف الهى خود مىريخت ) شيطان القائاتى در آن مىكرد ، اما خداوند القائات شيطان را از ميان مىبرد سپس آيات خود را استحكام مىبخشيد و خداوند عليم و حكيم است .\r\n53 - هدف از اين ماجرا اين بود كه خداوند القاى شيطان را آزمونى براى آنها كه در قلبشان بيمارى است و آنها كه سنگدلند قرار دهد ، و ظالمان در عداوت شديدى\r\n","description":"","footnote":"","page_name":" 137 ","page_number":137},
  {"content":"\r\nدور از حق قرار گرفته‌اند .\r\n54 - و نيز هدف اين بود كسانى كه خدا آگاهى به آنان بخشيده بدانند اين حقى است از سوى پروردگار تو ، در نتيجه به آن ايمان بياورند و دلهايشان در برابر آن خاضع گردد و خداوند كسانى را كه ايمان آوردند به سوى صراط مستقيم هدايت مىكند .\r\n\r\nتفسير : وسوسه‌هاى شياطين در تلاشهاى انبيا\r\nاز آنجا كه در آيات گذشته سخن از تلاش و كوشش مشركان و كافران براى محو آئين الهى و استهزاء و سخريه آنها نسبت به آن در ميان بود ، در آيات مورد بحث هشدار مىدهد كه اين توطئه‌هاى مخالفان برنامه تازه اى نيست ، هميشه اين القائات شيطانى در برابر انبياء بوده و هست .\r\nنخست چنين مىگويد : « ما هيچ رسول و پيامبرى را پيش از تو نفرستاديم مگر اينكه هر گاه آرزو مىكرد و طرحى براى پيشبرد اهداف الهى خود مىكشيد شيطان ، القائاتى در آن طرح مىكرد » ( * ( وَما أَرْسَلْنا مِنْ قَبْلِكَ مِنْ رَسُولٍ وَلا نَبِيٍّ إِلَّا إِذا تَمَنَّى أَلْقَى الشَّيْطانُ فِي أُمْنِيَّتِه ) * ) .\r\nاما خداوند پيامبر خود را در برابر هجوم اين القائات شيطانى تنها نمىگذاشت « خداوند القائات شيطان را از ميان مىبرد ، سپس آيات خود را استحكام مىبخشيد » ( * ( فَيَنْسَخُ اللَّه ما يُلْقِي الشَّيْطانُ ثُمَّ يُحْكِمُ اللَّه آياتِه ) * ) .\r\nو اين كار براى خدا آسان است چرا كه « خداوند عليم و حكيم مىباشد » و از همه اين توطئه‌ها و نقشه‌هاى شوم با خبر است و طرز خنثى كردن آنها را به خوبى مىداند ( * ( وَاللَّه عَلِيمٌ حَكِيمٌ ) * ) .\r\nولى همواره اين توطئه‌هاى شيطانى مخالفان ، ميدان آزمايشى براى آگاهان و مؤمنان و كافران تشكيل مىداد ، لذا در آيه بعد اضافه مىكند : « اين ماجراها\r\n","description":"","footnote":"","page_name":" 138 ","page_number":138},
  {"content":"\r\nبراى اين بود كه خداوند القاى شيطان را آزمونى براى آنها كه در قلبشان بيمارى است و آنها كه سنگدلند قرار دهد « ( * ( لِيَجْعَلَ ما يُلْقِي الشَّيْطانُ فِتْنَةً لِلَّذِينَ فِي قُلُوبِهِمْ مَرَضٌ وَالْقاسِيَةِ قُلُوبُهُمْ ) * ) .\r\n« و ظالمان بيدادگر در عداوت و مخالفت شديدى دور از حق قرار گرفته‌اند » ( * ( وَإِنَّ الظَّالِمِينَ لَفِي شِقاقٍ بَعِيدٍ ) * ) .\r\nو نيز « هدف از اين ماجرا اين بود آنها كه عالمند و آگاه ، حق را از باطل تشخيص دهند ، و برنامه‌هاى الهى را از القائات شيطانى جدا سازند و در مقايسه با يكديگر بدانند كه آئين خدا حق است ، و از سوى پروردگار تو است ، در نتيجه به آن ايمان آوردند و دلهايشان در برابر آن خاضع گردد » ( * ( وَلِيَعْلَمَ الَّذِينَ أُوتُوا الْعِلْمَ أَنَّه الْحَقُّ مِنْ رَبِّكَ فَيُؤْمِنُوا بِه فَتُخْبِتَ لَه قُلُوبُهُمْ ) * ) .\r\nالبته خدا اين مؤمنان آگاه و حق طلب را در اين مسير پر خطر تنها نمىگذارد بلكه « خداوند افرادى را كه ايمان آوردند به سوى صراط مستقيم هدايت مىكند » ( * ( وَإِنَّ اللَّه لَهادِ الَّذِينَ آمَنُوا إِلى صِراطٍ مُسْتَقِيمٍ ) * ) .\r\n\r\nنكته‌ها :\r\n\r\n1 - القائات شيطان چيست\r\nآنچه در بالا در تفسير آيات فوق گفتيم هماهنگ با نظرات جمعى از محققين است ، با اين حال احتمالات ديگرى در تفسير آيه نيز ذكر شده :\r\nاز جمله اينكه « تمنى » و « امنيه » به معنى تلاوت و قرائت است ، چنان كه در اشعار عرب گاه به اين معنى آمده ، بنا بر اين ، آيه * ( وَما أَرْسَلْنا مِنْ قَبْلِكَ مِنْ رَسُولٍ ) * . . .\r\nمىگويد « تمام پيامبران پيشين و انبياء به هنگامى كه كلمات خدا را بر مردم مىخواندند شياطين ( مخصوصا شياطين از نوع بشر ) در لابلاى سخنان آنها القائاتى مىكردند\r\n","description":"","footnote":"","page_name":" 139 ","page_number":139},
  {"content":"\r\nو مطالبى براى انحراف افكار عمومى در لابلاى آن مىگفتند تا اثرات هدايت بخش آنها را خنثى كنند ، اما خداوند اين القائات شيطانى را محو و نابود مىكرد و آيات خود را استحكام مىبخشيد » .\r\nالبته اين تفسير با جمله * ( ثُمَّ يُحْكِمُ اللَّه آياتِه ) * هماهنگى دارد ، و با افسانه « غرانيق » كه بعدا مىآيد ( طبق بعضى از توجيهات ) سازگار است ، ولى مهم اين است كه « تمنى » و « امنيه » كمتر به معنى تلاوت آمده تا آنجا كه در آيات قرآن در هيچ موردى در اين معنى به كار نرفته است .\r\nريشه اصلى « تمنى » كه از ماده « منى » ( بر وزن مشى ) گرفته شده ، در اصل به معنى تقدير و فرض است ، و اگر نطفه انسان و حيوانات را « منى » مىگويند به خاطر اين است كه صورت بندى از طريق آن انجام مىگيرد ، و اگر به مرگ « منية » گفته مىشود به خاطر آن است كه اجل مقدر انسان در آن فرا مىرسد آرزوها را از اين رو « تمنى » مىگويند كه انسان تقدير و تصوير آن را در ذهن خود مىگيرد ، نتيجه اينكه ريشه اصلى اين كلمه همه جا به « تقدير و فرض و تصوير » باز مىگردد .\r\nالبته « تلاوت » را مىتوان به نوعى با اين معنى ارتباط داد و گفت : تلاوت عبارت از تقدير و تصوير الفاظ مىباشد ، ولى ارتباطى است بسيار دور كه كمتر در كلمات عرب اثرى از آن ديده شده است .\r\nاما معنى گذشته كه در تفسير آيه گفتيم ، ( طرحها و برنامه‌هاى پيامبران براى پيشبرد اهداف الهى ) تناسب زيادى با معنى ريشه اى « تمنى » دارد .\r\nسومين احتمالى كه در تفسير آيه فوق از سوى بعضى از مفسران اظهار شده اين است كه منظور اشاره به پاره اى از « خطورات و وسوسه‌هاى شيطانى » است كه گاه در يك لحظه زودگذر در ميان افكار پاك و نورانى انبياء افكنده مىشد ، اما چون آنها داراى مقام عصمت بودند و با نيروى غيبى و امداد الهى تقويت مىشدند\r\n","description":"","footnote":"","page_name":" 140 ","page_number":140},
  {"content":"\r\nخدا اين خطورات زودگذر و القائات شيطانى را از صفحه افكارشان محو مىكرد و آنها را در همان صراط مستقيم پيش مىبرد .\r\nاين تفسير نيز با آيات دوم و سوم مورد بحث چندان سازگار نيست ، چرا كه قرآن اين القائات شيطانى را وسيله آزمايش كافران و آگاهى مؤمنان مىشمرد در حالى كه خطورات قلبى پيامبران كه به زودى محو مىشود چنين اثرى نمىتواند داشته باشد .\r\nاز مجموع آنچه گفتيم روشن مىشود كه تفسير اول از همه مناسبتر است ، كه در حقيقت اشاره به فعاليتهاى شياطين و وسوسه‌هاى آنها در برابر برنامه‌هاى سازنده انبياء است چرا كه آنها هميشه مىخواستند با القائات خود اين برنامه‌ها و تقديرها را بهم بزنند ، اما خدا مانع از آن مىشد .\r\n\r\n2 - افسانه ساختگى غرانيق !\r\nدر بعضى از كتب اهل سنت روايات عجيبى در اينجا از ابن عباس نقل شده كه : پيامبر خدا ص در مكه مشغول خواندن سوره « النجم » بود ، چون به آياتى كه نام بتهاى مشركان در آن بود رسيد ( أَ فَرَأَيْتُمُ اللَّاتَ وَالْعُزَّى وَمَناةَ الثَّالِثَةَ الأُخْرى در اين هنگام شيطان اين دو جمله را بر زبان او جارى ساخت :\r\nتلك الغرانيق العلى ، و ان شفاعتهن لترتجى ! ) .\r\n( اينها پرندگان زيباى بلند مقامى هستند و از آنها اميد شفاعت است ! ) ( 1 ) .\r\nدر اين هنگام مشركان خوشحال شدند و گفتند محمد ص تا كنون نام خدايان ما را به نيكى نبرده بود ، در اين هنگام پيامبر ص سجده كرد و آنها هم سجده كردند ، جبرئيل نازل شد و به پيامبر ص اخطار كرد كه اين دو جمله را من\r\n\r\n","description":"","footnote":"\r\n( 1 ) غرانيق جمع غرنوق ( بر وزن مزدور ) يك نوع پرنده آبى سفيد يا سياه رنگ است و به معانى ديگر نيز آمده ( قاموس اللغة ) .\r\n","page_name":" 141 ","page_number":141},
  {"content":"\r\nبراى تو نياورده بودم ، اين از القائات شيطان بود در اين موقع آيات مورد بحث ( * ( وَما أَرْسَلْنا مِنْ قَبْلِكَ مِنْ رَسُولٍ وَلا نَبِيٍّ ) * . . . ) نازل گرديد و به پيامبر ص و مؤمنان هشدار داد ( 1 ) ! گر چه جمعى از مخالفان اسلام براى تضعيف برنامه‌هاى پيامبر ص به گمان اينكه دستاويز خوبى پيدا كرده‌اند اين قضيه را با آب و تاب فراوان نقل كرده و شاخ و برگهاى زيادى به آن داده‌اند ولى قرائن فراوان نشان مىدهد كه اين يك حديث مجعول و ساختگى است كه براى بى اعتبار جلوه دادن قرآن و كلمات پيامبر اسلام ص وسيله شيطانصفتان جعل شده است زيرا :\r\nاولا - به گفته محققان ، راويان اين حديث افراد ضعيف و غير موثقند ، و صدور آن از ابن عباس نيز به هيچوجه معلوم نيست ، و به گفته « محمد بن اسحاق » اين حديث از مجعولات زنادقه مىباشد و او كتابى در اين باره نگاشته است ( 2 ) .\r\nثانيا - احاديث متعددى در مورد نزول سوره نجم و سپس سجده كردن پيامبر و مسلمانان در كتب مختلف نقل شده ، و در هيچيك از اين احاديث سخنى از افسانه غرانيق نيست ، و اين نشان مىدهد كه اين جمله بعدا به آن افزوده شده است ( 3 ) .\r\nثالثا - آيات آغاز سوره نجم صريحا اين خرافات را ابطال مىكند آنجا كه مىگويد وَما يَنْطِقُ عَنِ الْهَوى إِنْ هُوَ إِلَّا وَحْيٌ يُوحى : « پيامبر از روى هواى نفس سخن نمىگويد آنچه مىگويد تنها وحى الهى است » اين آيه با افسانه فوق چگونه سازگار است ؟\r\nرابعا - آياتى كه بعد از ذكر نام بتها در اين سوره آمده ، همه بيان مذمت\r\n\r\n","description":"","footnote":"\r\n( 1 ) در الميزان ذيل آيات مورد بحث ، اين حديث از جماعتى از حفاظ اهل سنت از جمله ابن حجر نقل شده است .\r\n( 2 ) تفسير كبير فخر رازى جلد 23 صفحه 50 .\r\n( 3 ) همان مدرك .\r\n","page_name":" 142 ","page_number":142},
  {"content":"\r\nبتها و زشتى و پستى آنها است و با صراحت مىگويد : اينها اوهامى است كه شما با پندارهاى بى اساس خود ساخته‌ايد و هيچگونه كارى از آنها ساخته نيست ( إِنْ هِيَ إِلَّا أَسْماءٌ سَمَّيْتُمُوها أَنْتُمْ وَآباؤُكُمْ ما أَنْزَلَ اللَّه بِها مِنْ سُلْطانٍ إِنْ يَتَّبِعُونَ إِلَّا الظَّنَّ وَما تَهْوَى الأَنْفُسُ وَلَقَدْ جاءَهُمْ مِنْ رَبِّهِمُ الْهُدى .\r\nبا اين مذمتهاى شديد چگونه ممكن است چند جمله قبل از آن ، مدح بتها شده باشد بعلاوه قرآن صريحا يادآور شده كه خدا تمامى آن را از هر گونه تحريف و انحراف و تضييع حفظ مىكند چنان كه در آيه 9 سوره حجر مىخوانيم : « إِنَّا نَحْنُ نَزَّلْنَا الذِّكْرَ وَإِنَّا لَه لَحافِظُونَ » .\r\nخامسا - مبارزه پيامبر ص با بت و بت پرستى يك مبارزه آشتى ناپذير و پىگير و بى وقفه از آغاز تا پايان عمر او است ، پيغمبر ص در عمل نشان داد كه هيچگونه مصالحه و سازش و انعطافى در مقابل بت و بت پرستى - حتى در سخت ترين حالات - نشان نمىدهد ، چگونه ممكن است چنين الفاظى بر زبان مباركش جارى شود .\r\nو سادسا - حتى آنها كه پيامبر اسلام ص را از سوى خدا نمىدانند و مسلمان نيستند او را انسانى متفكر و آگاه و مدبر مىدانند كه در سايه تدبيرش به بزرگترين پيروزيها رسيد ، آيا چنين كسى كه شعار اصليش لا إله الا اللَّه و مبارزه آشتى ناپذير با هر گونه شرك و بت پرستى بوده ، و عملا نشان داده است كه در ارتباط با مساله بتها حاضر به هيچگونه سازشى نيست ، چگونه ممكن است برنامه اصلى خود را رها كرده و از بتها اين چنين تجليل به عمل آورد ؟ ! از مجموع اين بحث به خوبى روشن مىشود كه افسانه غرانيق ساخته و پرداخته دشمنان ناشى و مخالفان بى خبر است كه براى تضعيف موقعيت قرآن و پيامبر ص چنين حديث بى اساس را جعل كرده‌اند .\r\nلذا تمام محققان اسلامى اعم از شيعه و اهل تسنن اين حديث را قويا نفى\r\n","description":"","footnote":"","page_name":" 143 ","page_number":143},
  {"content":"\r\nو تضعيف كرده‌اند و به جعل جاعلين نسبت داده‌اند ( 1 ) .\r\nالبته بعضى از مفسران توجيهى براى اين حديث ذكر كرده‌اند كه بر فرض ثبوت اصل حديث ، قابل مطالعه بود و آن اينكه : « پيامبر اسلام ص آيات قرآن را آهسته و با تانى مىخواند ، و گاه در ميان آن لحظاتى سكوت مىكرد ، تا دلهاى مردم آن را به خوبى جذب كند ، هنگامى كه مشغول تلاوت آيات سوره نجم بود و به آيه » أَ فَرَأَيْتُمُ اللَّاتَ وَالْعُزَّى وَمَناةَ الثَّالِثَةَ الأُخْرى « رسيد بعضى از شيطان صفتان ( مشركان لجوج ) از فرصت استفاده كرده و جمله تلك الغرانيق العلى و ان شفاعتهن لترتجى را در اين وسط با لحن مخصوصى سر دادند تا هم دهن كجى به سخنان پيامبر ص كنند و هم كار را بر مردم مشتبه سازند ، ولى آيات بعد به خوبى از آنها پاسخ گفت و بت پرستى را شديدا محكوم كرد » ( 2 ) .\r\nو از اينجا روشن مىشود اينكه بعضى خواسته‌اند داستان غرانيق را نوعى انعطاف از ناحيه پيامبر ص نسبت به بت پرستان به خاطر سرسختى آنها و علاقه پيامبر ص به جذب آنان به سوى اسلام بدانند و از اين راه تفسير كنند ، مرتكب اشتباه بزرگى شده‌اند ، و نشان مىدهد كه اين توجيه گران موضع اسلام و پيامبر ص را در برابر بت و بت پرستى درك نكرده‌اند و مدارك تاريخى كه مىگويد دشمنان هر بهايى را حاضر شدند به پيامبر ص در اين زمينه بپردازند و او قبول نكرد و ذره‌اى از برنامه خود عدول ننمود نديده‌اند ، و يا عمدا تجاهل مىكنند .\r\n\r\n3 - فرق « رسول » و « نبى »\r\nدر مورد فرق ميان « رسول » و « نبى » سخن بسيار است ، آنچه مناسبتر\r\n\r\n","description":"","footnote":"\r\n( 1 ) مجمع البيان ، تفسير فخر رازى ، قرطبى ، فى ظلال ، تفسير صافى ، روح المعانى و الميزان و تفسيرهاى ديگر ذيل آيات مورد بحث .\r\n( 2 ) تفسير « قرطبى » جلد 7 صفحه 4474 - « مرحوم طبرسى » در « مجمع البيان » نيز آن را به عنوان يك احتمال آورده است .\r\n","page_name":" 144 ","page_number":144},
  {"content":"\r\nبه نظر مىرسد اين است كه « رسول » به پيامبرانى گفته مىشود كه مامور تبليغ و دعوت به آئين خود بوده‌اند ، و چنان كه در حالات آنها مىخوانيم از هر گونه كوشش و تلاشى در اين راه فروگذار نكردند و انواع مشكلات را به جان خريدند .\r\nاما « نبى » چنان كه از ماده اصلى اين لغت پيدا است كسى است كه از وحى الهى خبر مىدهد ، هر چند مامور به تبليغ گسترده نيست ، و در واقع به طبيبى مىماند كه دردمندان به سراغ او مىروند و از او دارو و درمان مىجويند ، مىدانيم شرائط محيطها و پيامبران با هم مختلف بوده و هر كدام ماموريتى داشتند ( 1 ) .\r\n\r\n","description":"","footnote":"\r\n( 1 ) در جلد اول تفسير نمونه ذيل آيه 124 سوره بقره نيز در اين زمينه صحبت كرده‌ايم .\r\n","page_name":" 145 ","page_number":145},
  {"content":"\r\n\r\n[ سوره الحج ‹ 22 › : آيات 55 تا 59 
  ]\r\nوَ لا يَزالُ الَّذِينَ كَفَرُوا فِي مِرْيَةٍ مِنْه حَتَّى تَأْتِيَهُمُ السَّاعَةُ بَغْتَةً أَوْ يَأْتِيَهُمْ عَذابُ يَوْمٍ عَقِيمٍ ‹ 55 › الْمُلْكُ يَوْمَئِذٍ لِلَّه يَحْكُمُ بَيْنَهُمْ فَالَّذِينَ آمَنُوا وَعَمِلُوا الصَّالِحاتِ فِي جَنَّاتِ النَّعِيمِ ‹ 56 › وَالَّذِينَ كَفَرُوا وَكَذَّبُوا بِآياتِنا فَأُولئِكَ لَهُمْ عَذابٌ مُهِينٌ ‹ 57 › وَالَّذِينَ هاجَرُوا فِي سَبِيلِ اللَّه ثُمَّ قُتِلُوا أَوْ ماتُوا لَيَرْزُقَنَّهُمُ اللَّه رِزْقاً حَسَناً وَإِنَّ اللَّه لَهُوَ خَيْرُ الرَّازِقِينَ ‹ 58 › لَيُدْخِلَنَّهُمْ مُدْخَلًا يَرْضَوْنَه وَإِنَّ اللَّه لَعَلِيمٌ حَلِيمٌ ‹ 59 ›\r\n\r\nترجمه :\r\n55 - كافران همواره در باره قرآن در شكند تا روز قيامت ناگهانى فرا رسد ، يا عذاب روز عقيم ( روزى كه قادر بر جبران نيستند ) به سراغشان بيايد .\r\n56 - حكومت و فرمانروايى در آن روز از آن خدا است ، و بين آنها حكم مىفرمايد كسانى كه ايمان آورده‌اند و عمل صالح انجام داده‌اند در باغهاى پر نعمت بهشتند .\r\n57 - و كسانى كه كافر شدند و آيات ما را تكذيب كردند عذاب خواركننده اى براى آنها است .\r\n58 - و كسانى كه در راه خدا هجرت كردند سپس كشته شدند يا به مرگ طبيعى از دنيا رفتند خداوند به آنها روزى نيكويى مىدهد كه او بهترين روزى دهندگان است .\r\n","description":"","footnote":"","page_name":" 146 ","page_number":146},
  {"content":"\r\n59 - خداوند آنها را در محلى وارد مىكند كه از آن خشنود خواهند بود و خداوند عالم و با حلم است .\r\n\r\nتفسير : رزق حسن\r\nدر تعقيب آيات گذشته كه سخن از تلاش و كوشش مخالفان براى محو آيات الهى مىگفت در آيات مورد بحث ، اشاره به ادامه اين تلاشها از ناحيه افراد متعصب سرسخت مىكند .\r\nنخست مىگويد : « كافران همواره در باره قرآن و آئين توحيدى تو در شك هستند ، ( تا روز قيامت ) ناگهان فرا رسد ، يا عذاب روز عقيم روزى كه قادر بر جبران نيستند ، به سراغشان بيايد » ( * ( وَلا يَزالُ الَّذِينَ كَفَرُوا فِي مِرْيَةٍ مِنْه حَتَّى تَأْتِيَهُمُ السَّاعَةُ بَغْتَةً أَوْ يَأْتِيَهُمْ عَذابُ يَوْمٍ عَقِيمٍ ) * ) .\r\nبديهى است منظور از « كافران » در اينجا همه آنها نيستند چرا كه بسيارى در ادامه راه بيدار شدند و به پيامبر ص و صفوف مسلمين پيوستند ، منظور سران آنها و افراد لجوج و فوق العاده متعصب و كينه توزند كه هرگز ايمان نياوردند و همواره به كارشكنيهاى خود ادامه دادند .\r\nواژه « مريه » كه به معنى شك و ترديد است نشان مىدهد كه آنها هرگز يقين به خلاف قرآن و اسلام نداشتند هر چند در الفاظشان چنين اظهار مىكردند بلكه حد اقل به مرحله شك تنزل كرده بودند ، اما تعصبها به آنها اجازه مطالعه بيشتر و يافتن حقيقت را نمىداد .\r\nكلمه « ساعة » گر چه بعضى احتمال داده‌اند به معنى لحظه مرگ و مانند آن بوده باشد ، ولى آيات بعد نشان مىدهد كه منظور از آن پايان جهان و قرار گرفتن در آستانه قيامت است كه با كلمه « بغتة » ( ناگهانى ) مخصوصا همراه است .\r\n","description":"","footnote":"","page_name":" 147 ","page_number":147},
  {"content":"\r\nمنظور از * ( عَذابُ « يَوْمٍ عَقِيمٍ ) * » مجازات روز قيامت است و اينكه روز قيامت توصيف به « عقيم » ( نازا ) شده اشاره به اين است كه آنها روز ديگرى پشت سر ندارند تا بتوانند به جبران گذشته برخيزند و در سرنوشت خود تغييرى ايجاد كنند .\r\nسپس به حاكميت مطلقه پروردگار در روز رستاخيز اشاره كرده مىگويد :\r\n« حكومت و فرمانروايى در آن روز مخصوص خدا است » ( * ( الْمُلْكُ يَوْمَئِذٍ لِلَّه ) * ) .\r\nالبته اين اختصاص به روز قيامت ندارد ، امروز و هميشه حاكم و مالك مطلق خدا است ، منتهى چون در اين دنيا مالكان و حاكمان ديگرى نيز وجود دارند ، هر چند قلمرو حكومتشان بسيار محدود و ضعيف است و جنبه صورى و ظاهرى دارد ، اما همين امر ممكن است موجب تداعى اين فكر شود كه حاكم و مالك ديگرى غير از خداوند وجود دارد اما در صحنه قيامت كه همه اين مسائل بر چيده مىشود بيش از هر زمان اين حقيقت آشكار مىگردد كه حاكم و مالك تنها او است .\r\nبه تعبير ديگر دو رقم حاكميت و مالكيت وجود دارد : حاكميت حقيقى كه حاكميت خالق بر مخلوق است و حاكميت اعتبارى و قرار دادى كه ميان مردم معمول است ، در دنيا اين هر دو وجود دارد اما در سراى آخرت حكومتهاى قرار دادى و اعتبارى همه برچيده مىشود تنها حكومت حقيقى خالق جهان باقى مىماند ( 1 ) .\r\nبه هر حال چون مالك حقيقى او است ، حاكم حقيقى هم او خواهد بود ، لذا او در ميان همه انسانها - اعم از مؤمن و كافر - حكومت و داورى مىكند ، و نتيجه آن همان است كه قرآن به دنبال اين سخن فرموده : « آنها كه ايمان آورده‌اند و عمل صالح انجام داده‌اند در باغهاى پر نعمت بهشت قرار دارند ، » باغهايى\r\n\r\n","description":"","footnote":"\r\n( 1 ) الميزان جلد 14 صفحه 433 .\r\n","page_name":" 148 ","page_number":148},
  {"content":"\r\nكه همه مواهب در آن جمع است و هر خير و بركتى كه بخواهند در آن موجود است ( * ( فَالَّذِينَ آمَنُوا وَعَمِلُوا الصَّالِحاتِ فِي جَنَّاتِ النَّعِيمِ ) * ) .\r\nاما آنها كه كافر شدند و آيات ما را تكذيب كردند ، عذاب خوار كننده اى براى آنهاست « ( * ( وَالَّذِينَ كَفَرُوا وَكَذَّبُوا بِآياتِنا فَأُولئِكَ لَهُمْ عَذابٌ مُهِينٌ ) * ) .\r\nچه تعبير گويا و زنده اى ؟ عذابى كه آنها را پست و حقير مىكند و در برابر آن همه گردنكشىها و خود برتربينىها و استكبار در برابر خلق خدا آنها را به پائينترين مرحله ذلت مىكشاند ، و مىدانيم توصيف « عذاب » به « اليم » و « عظيم » و « مهين » كه در آيات مختلف قرآن ذكر شده هر كدام متناسب نوع گناهى است كه از گردنكشان سر مىزده است ! .\r\nجالب توجه اينكه در باره مؤمنان اشاره به دو چيز مىكند : « ايمان » و « عمل صالح » و در نقطه مقابل در باره كافران اشاره به « كفر » و « تكذيب آيات الهى » است ، كه در واقع هر كدام تركيبى است از اعتقاد درونى و آثار برونى و عملى آن ، چرا كه اعمال انسان غالبا از يك ريشه فكرى و اعتقاد سرچشمه مىگيرد .\r\nو از آنجا كه در آيات گذشته سخن از مهاجرانى به ميان آمد كه از خانه و كاشانه خود به خاطر نام اللَّه و حمايت از آئين او بيرون رانده شدند ، در آيه بعد از آنها به عنوان يك گروه ممتاز ياد كرده ، مىگويد : « كسانى كه در راه خدا هجرت كردند ، سپس شربت شهادت نوشيدند و يا به مرگ طبيعى از دنيا رفتند خداوند به همه آنها روزى نيكويى مىدهد ، و از نعمتهاى ويژه اى برخوردار مىكند چرا كه او بهترين روزى دهندگان است » ( * ( وَالَّذِينَ هاجَرُوا فِي سَبِيلِ اللَّه ثُمَّ قُتِلُوا أَوْ ماتُوا لَيَرْزُقَنَّهُمُ اللَّه رِزْقاً حَسَناً وَإِنَّ اللَّه لَهُوَ خَيْرُ الرَّازِقِينَ ) * ) .\r\n","description":"","footnote":"","page_name":" 149 ","page_number":149},
  {"content":"\r\nبعضى از مفسران گفته‌اند : « رزق حسن » ، اشاره به نعمتهايى است كه وقتى چشم انسان به آن مىافتد ، چنان مجذوب مىشود كه نمىتواند ديده از آن بر گيرد و به غير آن نگاه كند ، و تنها خدا قدرت دارد كه چنين روزى را به كسى دهد .\r\nبعضى از دانشمندان شان نزولى براى اين آيه ذكر كرده‌اند كه خلاصه اش چنين است : « هنگامى كه مهاجران به مدينه آمدند بعضى از آنها به مرگ طبيعى از دنيا رفتند ، در حالى كه بعضى شربت شهادت نوشيدند ، در اين هنگام گروهى تمام فضيلت را براى شهيدان قائل شدند ، آيه فوق نازل شد و هر دو را مشمول بهترين نعمتهاى الهى معرفى كرد ، لذا بعضى از مفسران از اين تعبير چنين نتيجه گرفته‌اند كه مهم جان دادن در راه خدا است چه از طريق شهادت باشد و چه از طريق مرگ طبيعى ، هر كس براى خدا و در راه خدا بميرد مشمول ثواب شهيدان است ( ان المقتول فى سبيل اللَّه و الميت فى سبيل اللَّه شهيد ) ( 1 ) .\r\nو در آخرين آيه نمونه اى از اين رزق حسن را بازگو كرده مىگويد :\r\n« خداوند آنها را در محلى وارد مىكند كه از آن راضى و خشنود خواهند بود » ( * ( لَيُدْخِلَنَّهُمْ مُدْخَلًا يَرْضَوْنَه ) * ) .\r\nاگر در اين جهان از منزل و ماواى خود به ناراحتى تبعيد و اخراج شدند خداوند در جهان ديگر آنها را در منزل و ماوايى جاى مىدهد كه از هر نظر مورد رضايت آنها است ، و به اين ترتيب ايثار و فداكارى آنان را به عاليترين وجه جبران مىكند .\r\nو در پايان مىفرمايد : « خداوند ، عالم و آگاه است و از اعمال اين بندگانش با خبر ، و در عين حال حليم است » و عجله در مجازات و كيفر نمىكند ، تا مؤمنان در اين ميدان آزمايش پرورش يابند و آزموده شوند ( * ( وَإِنَّ اللَّه لَعَلِيمٌ حَلِيمٌ ) * ) .\r\n\r\n","description":"","footnote":"\r\n( 1 ) تفسير قرطبى جلد 7 صفحه 4480 .\r\n","page_name":" 150 ","page_number":150},
  {"content":"\r\n\r\n[ سوره الحج ‹ 22 › : آيات 60 تا 62 
  ]\r\nذلِكَ وَمَنْ عاقَبَ بِمِثْلِ ما عُوقِبَ بِه ثُمَّ بُغِيَ عَلَيْه لَيَنْصُرَنَّه اللَّه إِنَّ اللَّه لَعَفُوٌّ غَفُورٌ ‹ 60 › ذلِكَ بِأَنَّ اللَّه يُولِجُ اللَّيْلَ فِي النَّهارِ وَيُولِجُ النَّهارَ فِي اللَّيْلِ وَأَنَّ اللَّه سَمِيعٌ بَصِيرٌ ‹ 61 › ذلِكَ بِأَنَّ اللَّه هُوَ الْحَقُّ وَأَنَّ ما يَدْعُونَ مِنْ دُونِه هُوَ الْباطِلُ وَأَنَّ اللَّه هُوَ الْعَلِيُّ الْكَبِيرُ ‹ 62 ›\r\n\r\nترجمه :\r\n60 - مطلب چنين است ، و هر كس به همان مقدار كه به او ستم شده مجازات كند سپس مورد تعدى قرار گيرد خدا او را يارى خواهد كرد خداوند بخشنده و آمرزنده است .\r\n61 - اين بخاطر آن است كه خداوند شب را در روز و روز را در شب داخل مىكند و خداوند شنوا و بينا است .\r\n62 - اين بخاطر آن است كه خدا حق است و آنچه را غير از او مىخوانند باطل است و خداوند بلند مقام و بزرگ است .\r\n\r\nشان نزول :\r\nدر بعضى از روايات آمده است كه جمعى از مشركان مكه با مسلمانان روبرو شدند در حالى كه فقط دو شب به پايان ماه محرم باقى مانده بود ، مشركان به يكديگر گفتند ياران محمد ص در ماه محرم دست به پيكار نمىزنند و جنگ را حرام\r\n","description":"","footnote":"","page_name":" 151 ","page_number":151},
  {"content":"\r\nمىدانند و به همين دليل حمله را آغاز كردند ، مسلمانان نخست با اصرار از آنها خواستند كه در اين ماه حرام جنگ را آغاز نكنند ، ولى آنها گوش ندادند ، ناچار براى دفاع از خود وارد عمل شدند و مردانه جنگيدند و خداوند آنها را پيروز كرد ( نخستين آيه فوق در اينجا نازل گشت ) ( 1 ) .\r\n\r\nتفسير : پيروزمندان كيانند ؟\r\nدر آيات گذشته سخن از مهاجران فى سبيل اللَّه بود و وعده‌هاى پاداش بزرگى كه خداوند در قيامت به آنها داده است .\r\nبراى اينكه تصور نشود كه وعده الهى ، مخصوص آخرت است در نخستين آيه مورد بحث سخن از پيروزى آنها - در سايه لطف الهى - در اين جهان مىگويد مىفرمايد : « مساله چنين است و هر كس در برابر ستمى كه به او شده به همان اندازه دست به مجازات زند ، سپس بر او ظلم شود ، خداوند او را يارى خواهد كرد » ( * ( ذلِكَ وَمَنْ عاقَبَ بِمِثْلِ ما عُوقِبَ بِه ثُمَّ بُغِيَ عَلَيْه لَيَنْصُرَنَّه اللَّه ) * ) .\r\nاشاره به اينكه دفاع در مقابل ظلم و ستم ، يك حق طبيعى است و هر كس مجاز است به آن اقدام كند .\r\nولى تعبير به « مثل » تاكيدى بر اين حقيقت است كه نبايد از حد تجاوز كند .\r\nجمله « * ( ثُمَّ بُغِيَ عَلَيْه ) * » ، نيز اشاره به اين است كه اگر شخص در مقام دفاع از خويشتن تحت فشار ظلم قرار گيرد ، خدا وعده يارى به او داده است ، و به اين ترتيب كسى كه از آغاز سكوت كند و تن به ظلم و ستم در دهد و هيچگونه گام مؤثرى در راه دفاع از خود بر ندارد خدا به چنين كسى وعده يارى نداده است ،\r\n\r\n","description":"","footnote":"\r\n( 1 ) « مجمع البيان » و « در المنثور » ذيل آيات مورد بحث .\r\n","page_name":" 152 ","page_number":152},
  {"content":"\r\nوعده الهى مخصوص كسانى است كه تمام نيروى خود را براى دفاع در برابر ظالمان و ستمگران بسيج كنند و باز هم از طرف دشمن تحت ستم قرار بگيرند .\r\nو از آنجا كه هميشه قصاص و مجازات بايد با عفو و رحمت ، آميخته شود تا افرادى كه از كار خود پشيمان گشته‌اند و سر تسليم فرود آورده‌اند زير پوشش آن قرار گيرند در پايان آيه مىفرمايد : « خداوند بخشنده و آمرزنده است » ( * ( إِنَّ اللَّه لَعَفُوٌّ غَفُورٌ ) * ) .\r\nاين درست به آيات قصاص مىماند كه از يك طرف به اولياى دم اجازه قصاص مىدهد ، و از سوى ديگر دستور عفو را به عنوان يك فضيلت ( در مورد كسانى كه شايسته عفوند ) در كنار آن مىگذارد .\r\nو از آنجا كه وعده نصرت و يارى هنگامى دلگرم كننده و مؤثر است كه از شخص قادر و توانايى بوده باشد ، لذا در آيه بعد گوشه اى از قدرت بى پايان خدا را در پهنه عالم هستى چنين بازگو مىكند : « اين بخاطر آن است كه خداوند شب را در روز و روز را در شب داخل مىكند » ( دائما از يكى مىكاهد و طبق نظام معينى بر ديگرى مىافزايد ، نظامى پايدار و كاملا حساب شده كه هزاران بلكه مليونها سال بر قرار است ) . ( * ( ذلِكَ بِأَنَّ اللَّه يُولِجُ اللَّيْلَ فِي النَّهارِ وَيُولِجُ النَّهارَ فِي اللَّيْلِ ) * ) .\r\n« يولج » از ماده « ايلاج » در اصل از ولوج به معنى دخول است ، اين تعبير همانگونه كه گفتيم اشاره به دگرگونيهاى تدريجى و كاملا منظم و حساب شده شب و روز در فصول مختلف سال است كه از يكى كاسته و به ديگرى افزوده مىشود ، اما اين احتمال نيز وجود دارد كه اشاره به مساله طلوع و غروب آفتاب باشد كه به خاطر شرائط خاص جو ( هواى اطراف زمين ) اين امر به صورت ناگهانى انجام نمىگيرد ، بلكه از آغاز طلوع فجر ، اشعه آفتاب به طبقات بالاى هوا مىافتد و آهسته آهسته به طبقات پائين منتقل مىشود ، گويى روز تدريجا\r\n","description":"","footnote":"","page_name":" 153 ","page_number":153},
  {"content":"\r\nوارد شب مىگردد ، و لشكر نور بر سپاهيان ظلمت چيره مىشود ، و به عكس هنگام غروب آفتاب نخست نور از قشر پائين جو برچيده مىشود و هوا كمى تار مىگردد و تدريجا از طبقات بالاتر ، تا آخرين شعاع خورشيد برچيده شود و لشگر ظلمت همه جا را تسخير كند ، و اگر اين موضوع نبود ، طلوع و غروب آفتاب در يك لحظه زود گذر انجام مىگرفت و انتقال ناگهانى از شب به روز و روز به شب هم از نظر جسمى و روحى براى انسان زيانبار بود ، و هم از نظر نظام اجتماعى اين تغيير سريع و بى مقدمه مشكلات فراوان به وجود مىآورد .\r\nهيچ مانعى ندارد كه آيه فوق اشاره به هر دو تفسير باشد .\r\nو در پايان آيه مىگويد « خداوند سميع و بصير است » ( * ( وَأَنَّ اللَّه سَمِيعٌ بَصِيرٌ ) * ) .\r\nتقاضاى كمك مؤمنان را مىشنود ، و از حال و كار آنها آگاه است ، و در موقع لزوم ، لطفش به يارى آنها مىشتابد ، همانگونه كه از اعمال و نيات دشمنان حق با خبر است .\r\nآخرين آيه مورد بحث در واقع دليلى است براى آنچه قبلا گذشت ، مىگويد :\r\n« اين به خاطر آن است كه خداوند حق است ، و آنچه را غير از او مىخوانند باطل است ، و خداوند بلند مقام و بزرگ است » ( * ( ذلِكَ بِأَنَّ اللَّه هُوَ الْحَقُّ وَأَنَّ ما يَدْعُونَ مِنْ دُونِه هُوَ الْباطِلُ وَأَنَّ اللَّه هُوَ الْعَلِيُّ الْكَبِيرُ ) * ) .\r\nاگر مىبينيد لشكريان حق پيروز مىشوند ، باطل عقبنشينى مىكند ، لطف خدا به يارى مؤمنان مىشتابد و كافران را تنها مىگذارد ، به خاطر آن است كه آنها باطلند و اينان حق ، آنها بر خلاف نظام عالم هستى هستند و سرنوشتشان فنا و نيستى است و اينها هماهنگ با قوانين جهان هستى .\r\nاصولا خداوند حق است و غير او باطل است و تمام انسانها و موجوداتى كه\r\n","description":"","footnote":"","page_name":" 154 ","page_number":154},
  {"content":"\r\nبه نحوى با خدا ارتباط دارند حقند و به همان اندازه كه از او بيگانه‌اند باطلند ( 1 ) .\r\nكلمه « على » كه از ماده « علو » گرفته شده به معنى بلند مقام است ، و نيز به كسى گفته مىشود كه قادر و قاهر است و كسى قدرت مقاومت در برابر اراده او ندارد .\r\n« كبير » نيز اشاره اى است به عظمت علم و قدرت پروردگار و كسى كه داراى اين صفات است به خوبى مىتواند دوستان خود را يارى دهد ، و دشمنان را در هم بشكند لذا دوستانش بايد به وعده‌هاى او دلگرم باشند .\r\n\r\n","description":"","footnote":"\r\n( 1 ) در تفسير « الميزان » مىخوانيم : اطلاق « حق » بر خدا و « باطل » بر غير او يا به خاطر اين است كه حقى كه به هيچوجه با باطل آميخته نيست او است ، يا به خاطر اينكه حقى كه در حقانيتش استقلال دارد و ديگران بخاطر رابطه با او رنگ حق به خود مىگيرند خدا است .\r\n","page_name":" 155 ","page_number":155},
  {"content":"\r\n\r\n[ سوره الحج ‹ 22 › : آيات 63 تا 66 
  ]\r\nأَ لَمْ تَرَ أَنَّ اللَّه أَنْزَلَ مِنَ السَّماءِ ماءً فَتُصْبِحُ الأَرْضُ مُخْضَرَّةً إِنَّ اللَّه لَطِيفٌ خَبِيرٌ ‹ 63 › لَه ما فِي السَّماواتِ وَما فِي الأَرْضِ وَإِنَّ اللَّه لَهُوَ الْغَنِيُّ الْحَمِيدُ ‹ 64 › أَ لَمْ تَرَ أَنَّ اللَّه سَخَّرَ لَكُمْ ما فِي الأَرْضِ وَالْفُلْكَ تَجْرِي فِي الْبَحْرِ بِأَمْرِه وَيُمْسِكُ السَّماءَ أَنْ تَقَعَ عَلَى الأَرْضِ إِلَّا بِإِذْنِه إِنَّ اللَّه بِالنَّاسِ لَرَؤُفٌ رَحِيمٌ ‹ 65 › وَهُوَ الَّذِي أَحْياكُمْ ثُمَّ يُمِيتُكُمْ ثُمَّ يُحْيِيكُمْ إِنَّ الإِنْسانَ لَكَفُورٌ ‹ 66 ›\r\n\r\nترجمه :\r\n63 - آيا نديدى خداوند از آسمان آبى فرستاد و زمين ( بر اثر آن ) سر سبز و خرم مىگردد ؟\r\nو خداوند لطيف و خبير است .\r\n64 - آنچه در آسمانها و زمين است از آن او است ، و خداوند بى نياز و شايسته هر گونه ستايش است .\r\n","description":"","footnote":"","page_name":" 156 ","page_number":156},
  {"content":"\r\n65 - آيا نديدى كه خداوند آنچه در زمين است مسخر شما كرد ؟ و كشتيها به فرمان او بر صفحه اوقيانوسها حركت مىكنند و آسمان ( كرات و سنگهاى آسمانى ) را نگه مىدارد تا بر زمين ، جز به فرمان او ، فرو نيفتند ؟ خداوند نسبت به مردم رحيم و مهربان است .\r\n66 - او كسى است كه شما را زنده كرد سپس مىميراند بار ديگر زنده مىكند اما اين انسان كفران كننده و ناسپاس است .\r\n\r\nتفسير : نشانه‌هاى خدا در صحنه هستى\r\nدر آيات گذشته ، سخن از قدرت بى پايان خداوند و حقانيت او بود ، در آيات مورد بحث نشانه‌هاى مختلفى از اين قدرت گسترده و حقانيت مطلقه را بيان مىكند .\r\nنخست مىگويد : « آيا نديدى كه خداوند از آسمان آبى فرستاد و زمين خشكيده و مرده بواسطه آن سبز و خرم مىگردد » ؟ ! ( * ( أَ لَمْ تَرَ أَنَّ اللَّه أَنْزَلَ مِنَ السَّماءِ ماءً فَتُصْبِحُ الأَرْضُ مُخْضَرَّةً ) * ) .\r\nزمينى كه آثار حيات از او رخت بر بسته بود و چهره اى عبوس و زشت و تيره داشت با نزول قطرات حياتبخش باران ، زنده شد و آثار حيات در آن نمايان گشت و لبخند زندگى در چهره او آشكار .\r\nآرى « خداوندى كه به اين سادگى اينهمه حيات و زندگى مىآفريند لطيف و خبير است » ( * ( إِنَّ اللَّه لَطِيفٌ خَبِيرٌ ) * ) .\r\n« لطيف » از ماده « لطف » به معنى كار بسيار ظريف و باريك است ، و اگر به رحمتهاى خاص الهى ، « لطف » گفته مىشود نيز به خاطر همين ظرافت آن است .\r\n« خبير » به معنى كسى است كه از مسائل دقيق آگاه است .\r\nلطيف بودن خدا ايجاب مىكند كه نطفه‌هاى كوچك و كم ارزش گياهان را كه در درون بذرها در اعماق خاكها نهفته است پرورش دهد ، و آنها را كه\r\n","description":"","footnote":"","page_name":" 157 ","page_number":157},
  {"content":"\r\nدر نهايت ظرافت و لطافتند از اعماق خاك تيره بر خلاف قانون جاذبه بيرون فرستد ، و در معرض تابش آفتاب ، و وزش نسيم قرار دهد ، و سرانجام آن را به گياهى بارور ، يا درختى تنومند تبديل كند .\r\nاگر او دانه‌هاى باران را نمىفرستاد و محيط بذر و زمين اطراف آن نرم و ملايم و « لطيف » نمىشد آنها هرگز قدرت نمو و رشد نمىداشتند ، اما او با اين باران به آن محيط خشك و خشن ، لطف و نرمش بخشيد تا آماده حركت و نمو گردد .\r\nدر عين حال از تمام نيازها و احتياجات اين دانه ضعيف از آغاز حركت در زير خاك تا هنگامى كه سر به آسمان كشيده ، آگاه و خبير است .\r\nخداوند به مقتضاى لطفش باران را مىفرستد ، و به مقتضاى خبير بودنش اندازه اى براى آن قائل است كه اگر از حد بگذرد سيل است و ويرانى ، و اگر كمتر از حد باشد خشكسالى و پژمردگى و اين است معنى لطيف بودن و خبير بودن خداوند .\r\nدر آيه 18 سوره مؤمنون نيز مىخوانيم : وَأَنْزَلْنا مِنَ السَّماءِ ماءً بِقَدَرٍ فَأَسْكَنَّاه فِي الأَرْضِ : « ما از آسمان آبى فرستاديم به اندازه معين ، سپس آن را در زمين ساكن كرديم » ( 1 ) .\r\nنشانه ديگرى كه براى قدرت بى پايان و حقانيت ذات پاك او مىآورد اين است كه مىگويد : « آنچه در آسمانها ، و آنچه در زمين است از آن خدا است » ( * ( لَه ما فِي السَّماواتِ وَما فِي الأَرْضِ ) * ) .\r\nخالق همه او است ، و مالك همه نيز او است ، و به همين دليل بر همه چيز توانايى دارد .\r\n\r\n","description":"","footnote":"\r\n( 1 ) در جلد پنجم تفسير نمونه صفحه 386 ذيل آيه 103 سوره انعام بحث جالبى در باره « لطيف بودن خداوند » داشتيم به آنجا مراجعه فرمائيد .\r\n","page_name":" 158 ","page_number":158},
  {"content":"\r\nو نيز به همين دليل « او تنها غنى و بى نياز در عالم هستى ، و شايسته هر گونه حمد و ستايش است » ( * ( وَإِنَّ اللَّه لَهُوَ الْغَنِيُّ الْحَمِيدُ ) * ) .\r\nپيوند اين دو صفت ( غنى و حميد ) با هم يك پيوند بسيار حساب شده است ، چرا كه اولا بسيارند كسانى كه غنى هستند اما بخيلند و استثمارگر و انحصار طلب و غرق غفلت و غرور ، و به همين دليل عنوان غنى بودن گاهى تداعى اين اوصاف را مىكند ، ولى غنى بودن خداوند توأم است با لطف و بخشندگى ، جود و سخاى او نسبت به بندگان كه او را شايسته حمد و ستايش مىكند .\r\nثانيا : اغنياى ديگر غنايشان ظاهرى است و اگر جود و سخايى دارند در واقع از خودشان نيست چرا كه تمام نعمت و امكانات را خدا در اختيار آنها گذارده است ، غنى بالذات و شايسته هر گونه ثنا و ستايش تنها ذات پاك او است .\r\nثالثا : بىنيازان ديگر اگر كارى مىكنند بالآخره سودى از آن عايد خودشان مىشود تنها كسى كه بى حساب مىبخشد و سودى عائد او نمىگردد بلكه مىخواهد تا بر بندگان جودى كند ، او است و به همين دليل از همه شايسته تر به حمد و ثنا است .\r\nباز به نمونه ديگرى از اين قدرت بى پايان در زمينه تسخير موجودات براى انسانها اشاره كرده مىفرمايد : « آيا نديدى كه خداوند آنچه را در زمين است مسخر شما كرد » و همه مواهب و امكانات آن را در اختيار شما قرار داد ؟\r\nتا هر گونه بخواهيد از آن بهره بگيريد ( * ( أَ لَمْ تَرَ أَنَّ اللَّه سَخَّرَ لَكُمْ ما فِي الأَرْضِ ) * ) .\r\nو همچنين كشتيها را در حالى كه در درياها به فرمان او به حركت در مىآيند و سينه آبها را مىشكافند و به سوى مقصدها پيش مىروند « ؟ ( * ( وَالْفُلْكَ تَجْرِي فِي الْبَحْرِ بِأَمْرِه ) * ) .\r\nاز اين گذشته « خداوند آسمان را در جاى خود نگهميدارد تا بر زمين جز به فرمان او فرود نيفتد » ( * ( وَيُمْسِكُ السَّماءَ أَنْ تَقَعَ عَلَى الأَرْضِ إِلَّا بِإِذْنِه ) * ) .\r\n","description":"","footnote":"","page_name":" 159 ","page_number":159},
  {"content":"\r\nاز يك سو هر يك از كرات آسمانى را در مدار خود به حركت در آورده و نيروى « دافعه » حاصل از گريز از مركز را درست معادل نيروى « جاذبه » آنها قرار داده است ، تا هر يك در مدار خود بى آنكه در فاصله‌هاى آنها دگرگونى حاصل بشود به حركت در آيند ، و تصادمى در ميان كرات روى ندهد .\r\nاز سوى ديگر جو زمين را آن چنان آفريده كه به سنگريزه‌هاى سرگردان اجازه بر خورد با زمين و توليد ناراحتى و ويرانى براى اهلش ندهند .\r\nآرى اين رحمت و لطف او نسبت به بندگان است كه اين چنين گهواره زمين را امن و امان و خالى از هر گونه خطر آفريده تا محل آسايش و آرامش بندگان باشد ، نه سنگهاى سرگردان آسمانى بر زمين سقوط مىكنند نه كرات ديگر با آن تصادم مىنمايند .\r\nلذا در پايان آيه اضافه مىكند : « خداوند نسبت به مردم مهربان و رحيم است ( * ( إِنَّ اللَّه بِالنَّاسِ لَرَؤُفٌ رَحِيمٌ ) * ) .\r\nسرانجام در آخرين آيه از قدرت پروردگار در مهمترين مساله جهان هستى ، يعنى مساله حيات و مرگ سخن مىگويد و مىفرمايد : « او كسى است كه شما را زنده كرد » ( خاك بى جان بوديد لباس حيات بر شما پوشانيد ) ( * ( وَهُوَ الَّذِي أَحْياكُمْ ) * ) .\r\n« سپس بعد از طى دوره حيات شما را مىميراند » ( و به همان خاك كه از آن برخاستيد باز مىگرديد ) ( * ( ثُمَّ يُمِيتُكُمْ ) * ) .\r\n« و ديگر بار در رستاخيز حياتى نوين به شما مىبخشد » ( و سر از خاك مرده بر مىآوريد و آماده حساب و جزا مىشويد ) ( * ( ثُمَّ يُحْيِيكُمْ ) * ) .\r\nاما با اين حال « اين انسان در برابر اينهمه نعمتهايى كه خدا در زمين و آسمان در جسم و جان ، به او ارزانى داشته كفران كننده و ناسپاس است ، و با ديدن اينهمه\r\n","description":"","footnote":"","page_name":" 160 ","page_number":160},
  {"content":"\r\nنشانه‌هاى روشن ، ذات پاك او را انكار مىكنند « ( * ( إِنَّ الإِنْسانَ لَكَفُورٌ ) * ) .\r\n\r\nنكته‌ها :\r\n\r\n1 - صفات ويژه پروردگار\r\nدر آيات فوق و دو آيه قبل از آن به ترتيب چهارده بخش از صفات خداوند ( در آخر هر آيه دو صفت ) بيان شده است : عليم و حليم - عفو و غفور - سميع و بصير - على و كبير - لطيف و خبير - غنى و حميد - رؤف و رحيم كه هر بخش از اين صفات دو گانه هماهنگ و مكمل يكديگرند ، عفو خداوند با غفران او ، سميع بودن با بصير بودن ، بلند مقام بودنش با بزرگيش ، لطيف بودن با آگاهيش ، غنى بودن با حميد بودنش ، و بالآخره رؤف بودن با مهربانيش همه هماهنگ ، و در عين حال هر كدام از آنها درست متناسب همان بحثى است كه در آن آيه مطرح شده ، و چون قبلا در ذيل خود آيات از آن سخن گفته‌ايم نياز به تكرار نمىبينيم .\r\n\r\n[ 2 - آيات فوق دليل بر قدرت خدا است 
  ]\r\nآيات فوق همانگونه كه دليلى بر قدرت خدا است و تاكيدى بر وعده‌هاى نصرت الهى نسبت به بندگان با ايمان ، همچنين نشانه اى است از حقانيت ذات پاك او كه در آيات گذشته روى آن تكيه شده بود ، و نيز دليلى است بر توحيد ، و دليلى است بر معاد ، چرا كه مساله زنده شدن زمينهاى مرده به وسيله گياهان سر سبز در پرتو نزول باران و همچنين مساله حيات و مرگ نخستين انسان شاهد زنده اى است بر اينكه او قادر است بار ديگر انسان را زنده كند و لباس حيات بر او بپوشاند ، چنان كه در بسيارى از آيات قرآن به همين امور بر مساله معاد استدلال شده .\r\nضمنا جمله * ( إِنَّ الإِنْسانَ لَكَفُورٌ ) * با توجه به اينكه « كفور » صيغه مبالغه است\r\n","description":"","footnote":"","page_name":" 161 ","page_number":161},
  {"content":"\r\nاشاره به كفر و انكار انسانهاى لجوج مىكند كه حتى با مشاهده اينهمه آيات عظمت خدا باز راه انكار را پيش مىگيرند ، و يا اشاره به كفران و ناسپاسى اين گونه افراد است كه وجودشان غرق نعمتهاى او است و باز هم نه در مقام شكر منعمند و نه شناخت او .\r\n\r\n3 - تسخير موجودات زمين و آسمان\r\nهمانگونه كه سابقا هم اشاره كرده‌ايم تسخير اين امور براى انسان از اين نظر است كه خدا آنها را خدمتگزار انسان قرار داده و در مسير منافع او مىباشند ( شرح مفصل اين موضوع را در جلد يازدهم تفسير نمونه صفحه 167 به بعد - ذيل آيات 12 تا 14 سوره نحل و همچنين در جلد دهم صفحه 120 به بعد ذيل آيه 2 سوره رعد - بيان كرده‌ايم ) .\r\nو اگر مىبينيم در ميان نعمتهاى زمينى ، حركت كشتيها بر صحنه اقيانوسها بالخصوص ذكر شده به خاطر آن است كه اين كشتيها در گذشته و حال مهمترين وسيله ارتباطى و انتقال انسانها و كالاها از نقطه اى به نقطه ديگر بوده و هستند ، و هيچ وسيله نقليه اى تا كنون نتوانسته است جاى كشتيها را در اين زمينه بگيرد .\r\nبه طور قطع اگر يك روز تمام كشتيها بر صفحه اقيانوسها از حركت باز ايستند زندگى انسانها به كلى مختل خواهد شد ، چرا كه راههاى خشكى قدرت و كشش نقل و انتقال اينهمه وسائل و كالا را ندارد ، مخصوصا در عصر و زمان ما با توجه به اينكه مهمترين وسيله حركت زندگى صنعتى بشر نفت است ، و مهمترين وسيله براى انتقال نفت از نقطه اى به نقاط ديگر همان كشتيها هستند اهميت اين نعمت بزرگ الهى آشكارتر مىشود ، چرا كه گاهى كار يك كشتى نفتكش غول پيكر را « ده هزار اتومبيل هم » نمىتواند انجام دهد ! و انتقال نفت از طريق خطوط لوله نيز براى نقاط محدودى از دنيا امكان پذير است .\r\n","description":"","footnote":"","page_name":" 162 ","page_number":162},
  {"content":"\r\n\r\n[ سوره الحج ‹ 22 › : آيات 67 تا 70 
  ]\r\nلِكُلِّ أُمَّةٍ جَعَلْنا مَنْسَكاً هُمْ ناسِكُوه فَلا يُنازِعُنَّكَ فِي الأَمْرِ وَادْعُ إِلى رَبِّكَ إِنَّكَ لَعَلى هُدىً مُسْتَقِيمٍ ‹ 67 › وَإِنْ جادَلُوكَ فَقُلِ اللَّه أَعْلَمُ بِما تَعْمَلُونَ ‹ 68 › اللَّه يَحْكُمُ بَيْنَكُمْ يَوْمَ الْقِيامَةِ فِيما كُنْتُمْ فِيه تَخْتَلِفُونَ ‹ 69 › أَ لَمْ تَعْلَمْ أَنَّ اللَّه يَعْلَمُ ما فِي السَّماءِ وَالأَرْضِ إِنَّ ذلِكَ فِي كِتابٍ إِنَّ ذلِكَ عَلَى اللَّه يَسِيرٌ ‹ 70 ›\r\n\r\nترجمه :\r\n67 - براى هر امتى عبادتى قرار داديم تا آن عبادت را ( در پيشگاه خدا ) انجام دهند ، بنا بر اين آنها نبايد در اين امر با تو به نزاع برخيزند ، به سوى پروردگارت دعوت كن كه بر هدايت مستقيم قرار دارى ( و راه راست همين است كه تو مىپويى ) .\r\n68 - و اگر آنها با تو به جدال برخيزند بگو : خدا از اعمالى كه شما انجام مىدهيد آگاه تر است .\r\n69 - خداوند ميان شما در آن چه اختلاف داشتيد داورى مىكند .\r\n70 - آيا نمىدانى خداوند آنچه را در آسمان و زمين است مىداند ؟ همه اينها در كتابى ثبت است ( كتاب علم بى پايان پروردگار ) و اين بر خداوند آسان است .\r\n\r\nتفسير : هر امتى عبادتى دارد\r\nدر بحثهاى گذشته گفتگوهايى پيرامون مشركان داشتيم ، از آنجا كه\r\n","description":"","footnote":"","page_name":" 163 ","page_number":163},
  {"content":"\r\nمشركان به طور خصوص و مخالفان اسلام به طور عموم ، جر و بحثهايى با پيامبر ص پيرامون مسائل و احكام تازه اسلام داشتند و نسخ و دگرگونى قسمتهايى از احكام شرايع پيشين را نقطه ضعفى براى شريعت اسلام مىپنداشتند در حالى كه اين دگرگونىها نه تنها ضعف نبود بلكه يكى از برنامه تكامل اديان محسوب مىشد ، لذا در نخستين آيه مورد بحث مىفرمايد : « براى هر امتى عبادتى قرار داديم تا خدا را با آن پرستش كنند » ( * ( لِكُلِّ أُمَّةٍ جَعَلْنا مَنْسَكاً هُمْ ناسِكُوه ) * ) ( 1 ) .\r\nمناسك : چنان كه قبلا هم گفته‌ايم جمع « منسك » به معنى مطلق عبادت است ، و در اينجا ممكن است تمام برنامه‌هاى دينى و الهى را شامل شود ، بنا بر اين آيه گوياى اين حقيقت است كه امتهاى پيشين هر كدام برنامه اى مخصوص به خود داشتند كه در آن شرائط خاص از نظر زمان و مكان و جهات ديگر كاملترين برنامه بوده است ، ولى مسلما با دگرگون شدن آن شرائط لازم بود احكام تازه ترى جانشين آنها شود .\r\nلذا به دنبال اين سخن اضافه مىكند : « بنا بر اين نبايد آنها در اين امر با تو به نزاع برخيزند » ( * ( فَلا يُنازِعُنَّكَ فِي الأَمْرِ ) * ) .\r\n« و تو به سوى پروردگارت دعوت كن كه راه راست همين است كه تو مىپويى ( * ( وَادْعُ إِلى رَبِّكَ إِنَّكَ لَعَلى هُدىً مُسْتَقِيمٍ ) * ) .\r\nهرگز گفتگوها و ايرادهاى بى پايه آنان در روحيه تو كمترين اثرى نگذارد\r\n\r\n","description":"","footnote":"\r\n( 1 ) جمعى از مفسران ، اين آيات را اشاره به پاسخ ايرادى دانسته‌اند كه از ناحيه مشركان مطرح مىشد كه مىگفتند چگونه گوشت حيواناتى را كه ذبح شده است مىخوريد اما گوشت ميته ( مردار ) را نمىخوريد در حالى كه اولى را شما كشته‌ايد و دومى را خدا ! اين آيات نازل شده و به آنها پاسخ گفت ولى بسيار بعيد به نظر مىرسد كه آيات فوق اشاره به چنين مطلبى باشد زيرا خوردن گوشت مردار كه گوشت فاسد و زيانبارى است ظاهرا در هيچ شريعتى مجاز و مباح نبوده است تا قرآن صحه بر آن بگذارد و بگويد هر شريعتى براى خود برنامه اى داشته است .\r\n","page_name":" 164 ","page_number":164},
  {"content":"\r\nكه دعوتت به سوى خدا است ، و مسير تو هدايت ، و راهت مستقيم است ! توصيف « هدى » به « مستقيم بودن » يا جنبه تاكيد دارد ، و يا اشاره به اين است كه هدايت به سوى مقصد ممكن است از طرق مختلفى صورت گيرد راههاى نزديك و دور ، مستقيم و كج ، ولى هدايت الهى ، از نزديكترين و مستقيمترين راه است .\r\n« اما اگر باز به مجادله و منازعه ادامه دهند و سخنان تو در دل آنها اثر نگذارد در پاسخ آنها بگو ، خدا از اعمالى كه شما انجام مىدهيد آگاهتر است » ( * ( وَإِنْ جادَلُوكَ فَقُلِ اللَّه أَعْلَمُ بِما تَعْمَلُونَ ) * ) .\r\n« خداوند در ميان شما در آنچه اختلاف داشتيد داورى مىكند » ( و در صحنه قيامت كه صحنه بازگشت به توحيد و يكپارچگى و بر طرف شدن اختلافات است حقايق را براى همه شما آشكار مىسازد « ( * ( اللَّه يَحْكُمُ بَيْنَكُمْ يَوْمَ الْقِيامَةِ فِيما كُنْتُمْ فِيه تَخْتَلِفُونَ ) * ) ( 1 ) .\r\nو از آنجا كه قضاوت و داورى در قيامت نسبت به اختلافات و اعمال بندگان نياز به علم و آگاهى وسيعى به همه آنها دارد ، در آخرين آيه مورد بحث اشاره به علم بى پايان خدا كرده ، چنين مىگويد : « آيا نمىدانى كه خداوند آنچه را كه در آسمانها و زمين است مىداند » ؟ ( * ( أَ لَمْ تَعْلَمْ أَنَّ اللَّه يَعْلَمُ ما فِي السَّماءِ وَالأَرْضِ ) * ) .\r\n\r\n","description":"","footnote":"\r\n( 1 ) خطاب در اين آيه ممكن است متوجه خصوص مخالفان اسلام و پيامبر ( ص ) باشد ، بنا بر اين جمله * ( اللَّه يَحْكُمُ بَيْنَكُمْ ) * . . . مقول قول پيامبر ( ص ) است ، و نيز ممكن است مخاطب هم مسلمانان باشند و هم مخالفان ، و بنا بر اين ، اين آيه بيان مستقلى است از ناحيه خداوند نسبت به همگان .\r\n","page_name":" 165 ","page_number":165},
  {"content":"\r\nآرى « همه اينها در كتابى ثبت است » ( * ( إِنَّ ذلِكَ فِي كِتابٍ ) * ) .\r\nكتاب علم بى پايان خداوند ، كتاب عالم هستى و جهان علت و معلول ، جهانى كه چيزى در آن گم نمىشود و نابود نمىگردد ، بلكه همواره تغيير صورت مىدهد حتى امواج صداى ضعيفى كه از حلقوم انسانى در هزاران سال قبل بر خاسته به كلى نابود نشده است ، و همواره در اين فضا وجود دارد اين يك كتاب بسيار دقيق و جامع است كه همه چيز در آن ضبط شده است .\r\nو به تعبير ديگر همه اينها در « لوح محفوظ » ، لوح علم الهى ثبت است ، و همه اين موجودات با تمام خصوصيات و جزئيات نزد او حاضرند .\r\nو لذا در آخرين جمله مىفرمايد : « اين بر خداوند آسان است » چرا كه همگى موجودات با تمام خصوصياتشان نزد او حضور دارند ( * ( إِنَّ ذلِكَ عَلَى اللَّه يَسِيرٌ ) * ) .\r\n","description":"","footnote":"","page_name":" 166 ","page_number":166},
  {"content":"\r\n\r\n[ سوره الحج ‹ 22 › : آيات 71 تا 74 
  ]\r\nوَ يَعْبُدُونَ مِنْ دُونِ اللَّه ما لَمْ يُنَزِّلْ بِه سُلْطاناً وَما لَيْسَ لَهُمْ بِه عِلْمٌ وَما لِلظَّالِمِينَ مِنْ نَصِيرٍ ‹ 71 › وَإِذا تُتْلى عَلَيْهِمْ آياتُنا بَيِّناتٍ تَعْرِفُ فِي وُجُوه الَّذِينَ كَفَرُوا الْمُنْكَرَ يَكادُونَ يَسْطُونَ بِالَّذِينَ يَتْلُونَ عَلَيْهِمْ آياتِنا قُلْ أَ فَأُنَبِّئُكُمْ بِشَرٍّ مِنْ ذلِكُمُ النَّارُ وَعَدَهَا اللَّه الَّذِينَ كَفَرُوا وَبِئْسَ الْمَصِيرُ ‹ 72 › يا أَيُّهَا النَّاسُ ضُرِبَ مَثَلٌ فَاسْتَمِعُوا لَه إِنَّ الَّذِينَ تَدْعُونَ مِنْ دُونِ اللَّه لَنْ يَخْلُقُوا ذُباباً وَلَوِ اجْتَمَعُوا لَه وَإِنْ يَسْلُبْهُمُ الذُّبابُ شَيْئاً لا يَسْتَنْقِذُوه مِنْه ضَعُفَ الطَّالِبُ وَالْمَطْلُوبُ ‹ 73 › ما قَدَرُوا اللَّه حَقَّ قَدْرِه إِنَّ اللَّه لَقَوِيٌّ عَزِيزٌ ‹ 74 ›\r\n","description":"","footnote":"","page_name":" 167 ","page_number":167},
  {"content":"\r\n\r\nترجمه :\r\n71 - آنها غير از خداوند چيزهايى را مىپرستند كه خدا هيچگونه دليلى براى آن نازل نكرده است ، و چيزهايى كه علم و آگاهى به آن ندارند ، و براى ظالمان ياور و راهنمايى نيست .\r\n72 - و هنگامى كه آيات روشن ما بر آنها خوانده مىشود در چهره كافران آثار انكار مشاهده مىكنى ، آن چنان كه نزديك است برخيزند و با مشت به كسانى كه آيات ما را بر آنها مىخوانند حمله كنند ! بگو : آيا شما را به بدتر از اين خبر دهم ؟ همان آتش سوزنده ( دوزخ ) است كه خدا به كافران وعده داده ، و بدترين جايگاه است ! 73 - اى مردم مثلى زده شده است گوش به آن فرا دهيد : كسانى را كه غير از خدا مىخوانيد هرگز نمىتوانند مگسى بيافرينند ، هر چند براى اين كار دست به دست هم دهند و هر گاه مگس چيزى از آنها بربايد نمىتوانند آن را باز پس گيرند ، هم اين طلب كنندگان ناتوانند و هم آن مطلوبان ( هم اين عابدان و هم آن معبودان ) .\r\n74 - آنها خدا را آن گونه كه بايد بشناسند نشناختند ، خداوند قوى و شكست ناپذير است .\r\n\r\nتفسير : معبودانى ضعيفتر از يك مگس !\r\nدر اين آيات - به تناسب بحثهايى كه قبلا پيرامون توحيد و شرك بود - باز سخن از مشركان و برنامه‌هاى غلط آنها مىگويد :\r\nو از آنجا كه يكى از روشنترين دلائل بطلان شرك و بت پرستى اين است كه هيچگونه دليل عقلى و نقلى بر جواز اين عمل دلالت نمىكند ، در آيه نخست مىفرمايد : « آنها غير از خدا چيزهايى را مىپرستند كه هيچگونه دليلى خداوند براى آن نازل نكرده است » ( * ( وَيَعْبُدُونَ مِنْ دُونِ اللَّه ما لَمْ يُنَزِّلْ بِه سُلْطاناً ) * ) .\r\nدر واقع اين ابطال اعتقاد بت پرستان است كه معتقد بودند خدا اجازه بت پرستى را به آنها داده ، و اين بتها شفيعان در گاه او مىباشند .\r\nسپس اضافه مىكند : « آنها معبودهايى را مىپرستند كه علم و دانشى به حقانيت آنها ندارند » ( * ( وَما لَيْسَ لَهُمْ بِه عِلْمٌ ) * ) .\r\n","description":"","footnote":"","page_name":" 168 ","page_number":168},
  {"content":"\r\nيعنى نه از طريق دستور الهى ، و نه از طريق دليل عقل هيچ حجت و برهانى براى كار خود مطلقا ندارند .\r\nبديهى است كسى كه در اعتقاد و اعمال خود متكى به دليل روشنى نيست ، ستمگر است ، هم به خويش ستم كرده ، و هم به ديگران ، و به هنگام گرفتار شدن در چنگال مجازات الهى هيچكس قدرت دفاع از او ندارد ، لذا در پايان آيه مىگويد :\r\n« براى ستمكاران ياور و راهنمايى نيست » ( * ( وَما لِلظَّالِمِينَ مِنْ نَصِيرٍ ) * ) .\r\nبعضى از مفسران گفته‌اند كه « نصير » در اينجا به معنى دليل و برهان است ، چرا كه يارى كننده حقيقى همان مىباشد ( 1 ) .\r\nاين احتمال نيز وجود دارد كه مراد از « نصير » ، راهنما است و مكملى است براى بحث گذشته يعنى نه حجت الهى دارند ، نه دليل عقلى كه خود به آن رسيده باشند ، و نه رهبر و راهنما و استادى كه آنها را در اين مسير يارى كند ، چرا كه آنها ستمگرند و در برابر حق تسليم نيستند .\r\nاين تفسيرهاى سه گانه با هم منافاتى ندارند هر چند تفسير اول روشنتر به نظر مىرسد .\r\nسپس به عكس العمل بت پرستان در برابر آيات خدا ، و شدت لجاجت و تعصب آنها در يك جمله كوتاه اشاره كرده مىگويد : « و هنگامى كه آيات روشن ما كه بهره گيرى از آن براى هر صاحب عقلى آسان است بر آنها خوانده مىشود ، در چهره كافران آثار انكار را به خوبى مشاهده مىكنى » ( * ( وَإِذا تُتْلى عَلَيْهِمْ آياتُنا بَيِّناتٍ تَعْرِفُ فِي وُجُوه الَّذِينَ كَفَرُوا الْمُنْكَرَ ) * ) ( 2 ) .\r\nدر حقيقت هنگام شنيدن اين آيات بينات ، تضادى در ميان منطق زنده\r\n\r\n","description":"","footnote":"\r\n( 1 ) الميزان و تفسير فخر رازى ذيل آيه مورد بحث .\r\n( 2 ) كلمه « منكر » مصدر ميمى و به معنى « انكار » است ، و از آنجا كه انكار يك حالت درونى است و قابل مشاهده نمىباشد ، بنا بر اين منظور آثار و علائم انكار است .\r\n","page_name":" 169 ","page_number":169},
  {"content":"\r\nقرآن و تعصبات جاهلانه آنها پيدا مىشود ، و چون حاضر به تسليم در برابر حق نيستند ، بى اختيار آثار آن در چهره هاشان نمايان مىشود ، بلكه بر اثر شدت تعصب و لجاج « نزديك است برخيزند و با مشتهاى گره كرده خود به كسانى كه آيات ما را بر آنها مىخوانند حمله كنند » ! ( * ( يَكادُونَ يَسْطُونَ بِالَّذِينَ يَتْلُونَ عَلَيْهِمْ آياتِنا ) * ) .\r\n« يسطون » از ماده « سطوت » به معنى بلند كردن دست و حمله كردن به طرف مقابل است ، و در اصل - به گفته راغب در مفردات - به معنى بلند شدن اسب ، بر سر پاها و بلند كردن دستها است ، سپس به معنى بالا اطلاق شده .\r\nدر حالى كه انسان اگر منطقى فكر كند هر گاه سخن خلافى بشنود ، نه چهره در هم مىكشد و نه پاسخ آن را با مشت گره كرده مىدهد ، بلكه با بيان منطقى آن را رد مىكند ، اين عكس العملهاى نادرست كافران ، خود دليل روشنى است بر اينكه آنها تابع هيچ دليل و منطقى نيستند ، تنها جهل و عصبيت بر وجودشان حاكم است .\r\nقابل توجه اينكه جمله * ( يَكادُونَ يَسْطُونَ ) * با توجه به اينكه از دو فعل مضارع تشكيل شده دليل بر استمرار « حالت حمله و پرخاشگرى » در وجود آنها است كه گاه شرائط ايجاب مىكرد عملا آن را ظاهر كنند ، و گاه كه شرائط اجازه نمىداد ، حالت آمادگى حمله در آنها پيدا مىشد و به تعبير ما به خود مىپيچيدند كه چرا قادر بر حمله و ضرب نيستند .\r\nقرآن در برابر اين بىمنطقان به پيامبر ص دستور مىدهد : « به آنها بگو : آيا مىخواهيد من شما را به بدتر از اين خبر دهم ؟ ! بدتر از اين همان آتش سوزنده دوزخ است » ! ( * ( قُلْ أَ فَأُنَبِّئُكُمْ بِشَرٍّ مِنْ ذلِكُمُ النَّارُ ) * ) ( 1 ) .\r\n\r\n","description":"","footnote":"\r\n( 1 ) كلمه « النار » در اينجا خبر مبتداى محذوفى است و در تقدير هى النار بوده ، بعضى نيز احتمال داده‌اند كه « النار » مبتدا باشد و جمله وعدها اللَّه . . . خبر آن . ولى احتمال اول صحيحتر است ، ضمنا « وعد » فعلى است كه در اينجا دو مفعول گرفته مفعول اولش « الذين كفروا » كه مؤخر شده و مفعول دومش ضمير « هاء » مىباشد كه مقدم گرديده كه شايد تقديم آن براى انحصار است .\r\n","page_name":" 170 ","page_number":170},
  {"content":"\r\nيعنى اگر به زعم شما اين آيات بينات الهى شر است ، چون با افكار منحرف و نادرستتان هماهنگ نيست ، من ، بدتر از اين را به شما معرفى مىكنم ، كه همان مجازات دردناك الهى است كه در برابر اين لجاج و عناد سرانجام دامانتان را خواهد گرفت .\r\n« همان آتش سوزانى كه خداوند به كافران وعده داده » ( * ( وَعَدَهَا اللَّه الَّذِينَ كَفَرُوا ) * ) .\r\n« و دوزخ آتش سوزانش بدترين جايگاه است » ( * ( وَبِئْسَ الْمَصِيرُ ) * ) .\r\nدر حقيقت در برابر اين آتشمزاجان پرخاشگر كه شعله‌هاى عصبيت و لجاج ، همواره در درونشان افروخته است ، پاسخى جز آتش دوزخ نيست ! چرا كه هميشه مجازات الهى تناسب نزديكى با چگونگى گناه و عصيان دارد .\r\nدر آيه بعد ترسيم جالب و گويايى از وضع بتها و معبودهاى ساختگى ، و ضعف و ناتوانى آنها ، بيان مىكند ، و بطلان اعتقاد مشركان را به روشنترين وجهى آشكار مىسازد .\r\nروى سخن را به عموم مردم كرده ، مىگويد : « اى مردم در اينجا مثلى زده شده است گوش به آن فرا دهيد » ( و دقيقا به آن بينديشيد ) ( * ( يا أَيُّهَا النَّاسُ ضُرِبَ مَثَلٌ فَاسْتَمِعُوا لَه ) * ) .\r\n« كسانى را كه شما غير از خدا مىخوانيد هرگز نمىتوانند مگسى بيافرينند هر چند براى اين كار اجتماع كنند و دست به دست يكديگر بدهند » ( * ( إِنَّ الَّذِينَ تَدْعُونَ مِنْ دُونِ اللَّه لَنْ يَخْلُقُوا ذُباباً وَلَوِ اجْتَمَعُوا لَه ) * ) .\r\nهمه بتها و همه معبودهاى آنها و حتى همه دانشمندان و متفكران و مخترعان بشر اگر دست به دست هم بدهند قادر بر آفرينش مگسى نيستند .\r\nبنا بر اين چگونه مىخواهيد شما اينها را همرديف پروردگار بزرگى\r\n","description":"","footnote":"","page_name":" 171 ","page_number":171},
  {"content":"\r\nقرار دهيد كه آفريننده آسمانها و زمين و هزاران هزار نوع موجود زنده در درياها و صحراها و جنگلها و اعماق زمين است ، خداوندى كه حيات و زندگى را در اشكال مختلف و چهره‌هاى بديع و متنوع قرار داده كه هر يك از آنها انسان را به اعجاب و تحسين وا مىدارد ، آن معبودهاى ضعيف كجا و اين خالق قادر و حكيم كجا ؟\r\nسپس اضافه مىكند نه تنها قادر نيستند مگسى بيافرينند بلكه از مقابله با يك مگس نيز عاجزند چرا كه « اگر مگس چيزى از آنها را بربايد نمىتوانند آن را باز پس گيرند » ! . ( * ( وَإِنْ يَسْلُبْهُمُ الذُّبابُ شَيْئاً لا يَسْتَنْقِذُوه مِنْه ) * ) .\r\nموجودى به اين ضعيفى و ناتوانى كه حتى در مبارزه با يك مگس شكست مىخورد چه جاى اين دارد كه او را حاكم بر سرنوشت خويش بدانند و حلال مشكلات .\r\nآرى « هم اين طلب كنندگان و عابدان ضعيف و ناتوانند و هم آن مطلوبان و معبودان » ( * ( ضَعُفَ الطَّالِبُ وَالْمَطْلُوبُ ) * ) .\r\nدر روايات مىخوانيم : بت پرستان قريش ، بتهايى را كه در اطراف كعبه گرد - آورى كرده بودند آنها را با مشك و عنبر و گاه با زعفران يا عسل مىآلودند و اطراف آنها نداى لبيك اللهم لبيك ، لبيك لا شريك لك ، الا شريك هو لك تملكه و ما ملك ! كه بيانگر شرك و بت پرستى آنها و تحريف لبيك موحدان بود سر در مىدادند ، و اين موجودات پست و بى ارزش را شريك خدا مىپنداشتند ، ولى مگسها مىآمدند و بر آنها مىنشستند و آن عسل و زعفران و مشك و عنبر را مىربودند و آنها قدرت بر باز پس گرفتن آن نداشتند ! قرآن مجيد همين صحنه را عنوان قرار داده و براى بيان ضعف و ناتوانى بتها و سستى منطق مشركان از آن بهره گيرى مىكند ، مىگويد شما خوب نگاه كنيد ببينيد معبودهايتان چگونه زير دست و پاى مگسها قرار گرفته‌اند و قادر به كمترين دفاع از خود نيستند ؟ ! اين چه معبودهاى بى عرضه و بى ارزشى هستند كه شما\r\n","description":"","footnote":"","page_name":" 172 ","page_number":172},
  {"content":"\r\nحل مشكلات خود را از آنها مىخواهيد ؟ ! .\r\nدر اينكه منظور از « طالب » و « مطلوب » چيست ؟ حق همان است كه در بالا گفتيم : « طالب » عبادت كنندگان بتها هستند و « مطلوب » خود بتها كه هر دو ضعيف هستند و ناتوان .\r\nبعضى از مفسران نيز احتمال داده‌اند كه « طالب » اشاره به مگس است ، و مطلوب اشاره به بتها ( زيرا مگسها به سراغ بتها مىروند تا از مواد غذايى روى آنها بهره گيرند ) .\r\nبعضى ديگر « طالب » را بتها دانسته‌اند و « مطلوب » را مگس ( زيرا به فرض كه بتها به فكر آفرينش مگس ضعيفى بيفتند قادر نخواهند بود ) ولى تفسير اول صحيحتر به نظر مىرسد .\r\nقرآن بعد از بيان مثال زنده فوق ، نتيجه گيرى مىكند كه « آنها خدا را آن گونه كه بايد بشناسند نشناختند » ( * ( ما قَدَرُوا اللَّه حَقَّ قَدْرِه ) * ) .\r\nبقدرى در معرفت و شناسايى خدا ، ضعيف و ناتوانند كه خداوند با آن عظمت را تا سر حد اين معبودهاى ضعيف و بى مقدار تنزل دادند ، و آنها را شريك او شمردند ، كه اگر كمترين معرفتى در باره خدا داشتند بر اين مقايسه خود مىخنديدند .\r\nو در پايان آيه مىفرمايد : « خداوند قوى و عزيز است » ( * ( إِنَّ اللَّه لَقَوِيٌّ عَزِيزٌ ) * ) .\r\nنه همچون بتها كه قادر بر آفرينش موجود كوچكى نيستند و حتى قدرت دفاع از خويش در برابر مگسى ندارند ، او بر همه چيز قادر و توانا است و هيچكس را قدرت مقابله با او نيست .\r\n","description":"","footnote":"","page_name":" 173 ","page_number":173},
  {"content":"\r\n\r\nنكته :\r\n\r\nمثالى روشن براى بيان ضعفها\r\nگر چه جمعى از مفسران عقيده دارند كه قرآن در آيات فوق ، سخن از « مثل » به ميان آورده ، اما خود مثل را صريحا بيان نكرده است بلكه اشاره به موارد ديگر قرآن نموده ، و يا اصلا « مثل » در اينجا به معنى اثبات و تبيين مطلب يا چيز عجيب است ، نه به معنى معروفش .\r\nولى بدون شك ، اين نظر نادرستى است ، چرا كه قرآن در آيات فوق ، مصداق اين مثالى را كه دعوت عمومى براى انديشه در آن كرده است بيان نموده اين مثال همان « مگس » است از نظر آفرينش و از نظر ربودن ذرات غذايى ! .\r\nاين مثال گر چه در برابر مشركان عرب ذكر شده ، ولى با توجه به اينكه مخاطب همه مردم جهانند ( * ( يا أَيُّهَا النَّاسُ ) * ) اختصاصى به بتهاى سنگى و چوبى ندارد ، بلكه تمام معبودهايى را كه جز خدا مىپرستند در اين مثال شركت داده شده‌اند ، اعم از فرعونها و نمرودها و بتهاى شخصيتهاى كاذب و قدرتهاى پوشالى و مانند آن .\r\nآنها نيز بر اين مثال منطبق هستند ، آنها هم اگر دست به دست هم بدهند و تمام لشگر و عسكرشان را جمع و جور كنند و انديشمندان و فرزانگانشان را دعوت كنند قادر به خلق مگسى نيستند ، و حتى اگر مگسى ذره‌اى از سفره آنها بر گيرد توانايى به باز گرداندن آن ندارند .\r\n\r\nپاسخ به يك سؤال\r\nممكن است در اينجا گفته شود كه انسان امروز با نيروى علم و دانش خود توانسته است اختراعاتى كند كه به مراتب از يك مگس برتر و بالاتر است .\r\n","description":"","footnote":"","page_name":" 174 ","page_number":174},
  {"content":"\r\nوسائل نقليه سريع السير و بادپيمايى ساخته كه در يك چشم بر هم زدن مسافت زيادى را طى مىكند .\r\nمغزهاى الكترونيكى دقيقى را اختراع كرده كه پيچيده ترين معادلات رياضى را در يك لحظه حل مىنمايد ، آيا اين گفتگوها در باره انسان عصر ما نيز صادق است ؟\r\nدر پاسخ مىگوئيم : ساختن اين وسائل محير العقول بدون شك ، دليل بر پيشرفت فوق العاده صنايع بشر است ، اما همه اينها در برابر مساله آفرينش يك موجود زنده و خلقت حيات مسائلى ساده و پيش پا افتاده است .\r\nاگر كتبى را كه در باره فيزيولوژى موجودات زنده ، و فعاليتهاى بيولوژيكى و حياتى يك حشره كوچك مانند مگس بحث مىكند ، به دقت بررسى كنيم ، خواهيم ديد كه ساختمان مغز يك مگس و سلسله اعصاب و دستگاه گوارش او به مراتب از ساختمان مجهزترين هواپيماها برتر است و اصلا قابل مقايسه با آن نيست .\r\nاصولا « مساله حيات » و حس و حركت موجودات زنده و نمو و توليد مثل آنها هنوز به صورت معمايى در برابر دانشمندان قرار گرفته است ، و ريزه كاريها و ظرافتهايى كه در ساختمان اين موجودات به كار رفته ، خود معماهاى ديگرى است ، معماهايى كه هنوز به هيچوجه حل نشده .\r\nبه گفته دانشمندان علوم طبيعى چشمهاى فوق العاده كوچك بعضى از همين حشرات خود مركب از صدها چشم است ! يعنى همان چشمى را كه ما به زحمت مىبينيم و شايد به اندازه يك سر سوزن بيش نيست از چند صد چشم كوچكتر تشكيل يافته كه مجموعه آنها را « چشم مركب » مىنامند ! به فرض كه انسان بتواند از مواد بى جان سلول زنده اى بسازد چه كسى مىتواند ، صدها چشم كوچك كه هر كدام از آنها خود داراى دوربين ظريف و طبقات و دستگاه هايى است در كنار هم بچيند و رشته ارتباطى آنها را در مغز حشره پيوند دهد و اطلاعات را به وسيله آنها\r\n","description":"","footnote":"","page_name":" 175 ","page_number":175},
  {"content":"\r\nبه مغز حشره منتقل سازد و حشره بتواند در موقع مناسب ، عكس العمل نسبت به حوادثى كه اطراف او مىگذرد نشان دهد ؟\r\nآيا اگر همه انسانها جمع شوند ، قدرت بر آفرينش چنين موجود ظاهرا ناچيز اما در واقع بسيار پيچيده و اسرار آميز خواهند داشت ؟ ! و باز به فرض انسان همه اين مسائل را عملى سازد ولى آيا مىتوان نام آن را خلقت گذاشت ؟ يا تركيب و مونتاژى است از وسائل موجود در همين جهان آفرينش ؟ آيا كسانى كه قطعات پيش ساخته اتومبيلى را به هم مونتاژ مىكنند ، مخترع محسوب مىشوند و نام عمل آنها را ابداع و اختراع مىتوان گذاشت ؟\r\n","description":"","footnote":"","page_name":" 176 ","page_number":176},
  {"content":"\r\n\r\n[ سوره الحج ‹ 22 › : آيات 75 تا 78 
  ]\r\nاللَّه يَصْطَفِي مِنَ الْمَلائِكَةِ رُسُلًا وَمِنَ النَّاسِ إِنَّ اللَّه سَمِيعٌ بَصِيرٌ ‹ 75 › يَعْلَمُ ما بَيْنَ أَيْدِيهِمْ وَما خَلْفَهُمْ وَإِلَى اللَّه تُرْجَعُ الأُمُورُ ‹ 76 › يا أَيُّهَا الَّذِينَ آمَنُوا ارْكَعُوا وَاسْجُدُوا وَاعْبُدُوا رَبَّكُمْ وَافْعَلُوا الْخَيْرَ لَعَلَّكُمْ تُفْلِحُونَ ‹ 77 › وَجاهِدُوا فِي اللَّه حَقَّ جِهادِه هُوَ اجْتَباكُمْ وَما جَعَلَ عَلَيْكُمْ فِي الدِّينِ مِنْ حَرَجٍ مِلَّةَ أَبِيكُمْ إِبْراهِيمَ هُوَ سَمَّاكُمُ الْمُسْلِمِينَ مِنْ قَبْلُ وَفِي هذا لِيَكُونَ الرَّسُولُ شَهِيداً عَلَيْكُمْ وَتَكُونُوا شُهَداءَ عَلَى النَّاسِ فَأَقِيمُوا الصَّلاةَ وَآتُوا الزَّكاةَ وَاعْتَصِمُوا بِاللَّه هُوَ مَوْلاكُمْ فَنِعْمَ الْمَوْلى وَنِعْمَ النَّصِيرُ ‹ 78 ›\r\n","description":"","footnote":"","page_name":" 177 ","page_number":177},
  {"content":"\r\n\r\nترجمه :\r\n75 - خداوند از فرشتگان رسولانى بر مىگزيند و همچنين از انسان خداوند شنوا و بينا است .\r\n76 - آنچه را در پيش روى آنها و پشت سر آنهاست مىداند و همه كارها به سوى خدا باز مىگردد .\r\n77 - اى كسانى كه ايمان آورده‌ايد ركوع كنيد و سجود بجا آوريد و پروردگارتان را عبادت كنيد و كار نيك انجام دهيد تا رستگار شويد .\r\n78 - و در راه خدا جهاد كنيد و حق جهادش را ادا نمائيد او شما را برگزيد و در دين كار سنگين و شاقى بر شما نگذارد اين همان آئين پدر شما ابراهيم است او شما را در كتب پيشين و در اين كتاب آسمانى مسلمان ناميد تا پيامبر شاهد و گواه بر شما باشد و شما گواهان بر مردم بنا بر اين نماز را بر پا داريد و زكات را بدهيد و به خدا تمسك جوييد كه او مولا و سرپرست شماست چه مولاى خوب و چه يار و ياور شايسته اى .\r\n\r\nشان نزول :\r\nبه طورى كه جمعى از مفسران ، نقل كرده‌اند ، بعضى از مشركان مانند « وليد بن مغيره » ( كه مغز متفكر آنان محسوب مىشد ) به هنگام مبعوث شدن پيامبر ص با تعجب و انكار مىگفتند أَ أُنْزِلَ عَلَيْه الذِّكْرُ مِنْ بَيْنِنا : « آيا از ميان همه ما وحى الهى بر محمد ( اين يتيم فقير و تهيدست امت ما ) نازل شده است » ؟ نخستين آيات فوق نازل شد و به آنها پاسخ گفت ( كه انتخاب انبياء و فرشتگان براى رسالت روى معيار شايستگى و معيار معنويت آنها بوده است ) ( 1 ) .\r\n\r\nتفسير : پنج دستور سازنده و مهم\r\nبا توجه به اينكه در آيات گذشته سخن از توحيد و شرك و معبودهاى پندارى\r\n\r\n","description":"","footnote":"\r\n( 1 ) تفسير « قرطبى » و تفسير « ابو الفتوح رازى » و تفسير « فخر رازى » و تفسير « روح المعانى » ذيل آيه مورد بحث .\r\n","page_name":" 178 ","page_number":178},
  {"content":"\r\nمشركان در ميان بود ، و با توجه به اينكه جمعى از مردم ، فرشتگان يا بعضى از پيامبران را براى عبادت برگزيدند ، قرآن در نخستين آيات مورد بحث مىگويد :\r\nهمه رسولان الهى ، بندگان سر بر فرمان او هستند « خداوند از فرشتگان ، رسولانى بر مىگزيند و همچنين از انسانها » ( * ( اللَّه يَصْطَفِي مِنَ الْمَلائِكَةِ رُسُلًا وَمِنَ النَّاسِ ) * ) .\r\nاز فرشتگان رسولانى همچون جبرئيل ، و از انسانها فرستادگانى همچون پيامبران بزرگ الهى و تعبير به « من » كه در اينجا تبعيضيه است نشان مىدهد كه همه فرشتگان الهى ، رسولان او به سوى بشر نبودند ، بلكه گروهى از آنها اين سمت را داشتند ، اين تعبير منافات با آيه اول سوره فاطر كه مىگويد : جاعِلِ الْمَلائِكَةِ رُسُلًا ( خدا فرشتگان را رسولان قرار داده است ) ندارد ، چرا كه منظور در اين آيه نيز بيان جنس است ، نه بيان عموميت افراد .\r\nو در پايان آيه اضافه مىكند : « خداوند شنوا و بينا است » ( * ( إِنَّ اللَّه سَمِيعٌ بَصِيرٌ ) * ) .\r\nيعنى چنان نيست كه خداوند مانند انسانها از كار رسولانش در غيابشان بى خبر باشد ، بلكه در هر لحظه از وضع آنها با خبر است ، سخنانشان را مىشنود و اعمالشان را مىبيند .\r\nسپس اشاره به مسئوليت پيامبران در ابلاغ رسالت از يك سو و مراقبتها الهى نسبت به آنها از سوى ديگر كرده ، مىگويد : « خداوند آنچه را در پيش روى آنها ، و پشت سر آنها است مىداند » ( * ( يَعْلَمُ ما بَيْنَ أَيْدِيهِمْ وَما خَلْفَهُمْ ) * ) .\r\nهم از آينده آنها آگاه است و هم از گذشته و آنچه را پشت سر نهاده‌اند .\r\n« و همه كارها به خدا باز مىگردد ، و همه در برابر او مسئولند » ( * ( وَإِلَى اللَّه تُرْجَعُ الأُمُورُ ) * ) .\r\n","description":"","footnote":"","page_name":" 179 ","page_number":179},
  {"content":"\r\nتا مردم بدانند فرشتگان و پيامبران الهى نيز بندگانى هستند سر بر فرمان خدا ، و داراى مسئوليت در پيشگاه او ، و از خود چيزى ندارند جز آنچه خدا به آنها داده است ، نه اينكه معبودان و خدايانى باشند در برابر اللَّه .\r\nبنا بر اين جمله * ( يَعْلَمُ ما بَيْنَ أَيْدِيهِمْ ) * . . . در واقع اشاره به تكليف و مسئوليت رسولان الهى و كنترل اعمال آنها از ناحيه پروردگار است همانند آنچه در سوره جن آيه 27 و 28 آمده است ( فَلا يُظْهِرُ عَلى غَيْبِه أَحَداً إِلَّا مَنِ ارْتَضى مِنْ رَسُولٍ فَإِنَّه يَسْلُكُ مِنْ بَيْنِ يَدَيْه وَمِنْ خَلْفِه رَصَداً لِيَعْلَمَ أَنْ قَدْ أَبْلَغُوا رِسالاتِ رَبِّهِمْ وَأَحاطَ بِما لَدَيْهِمْ : « خداوند هيچكس را بر اسرار غيب خود آگاه نمىكند مگر رسولانى را كه برگزيده است و از آنها راضى شده ، و براى آنها مراقبانى از پيش رو و پشت سر مىفرستد تا روشن شود آيا آنها رسالات پروردگارشان را ابلاغ كرده‌اند يا نه ، و خداوند از آنچه نزد آنان است با خبر است » ( 1 ) .\r\nضمنا روشن شد كه منظور از « * ( ما بَيْنَ أَيْدِيهِمْ ) * » حوادث آينده است و از « * ( ما خَلْفَهُمْ ) * » حوادث گذشته .\r\nدر دو آيه بعد كه آيات پايان سوره حج را تشكيل مىدهد ، روى سخن را به افراد با ايمان كرده و يك سلسله دستورات كلى و جامع را كه حافظ دين و دنيا و پيروزى آنها در تمام صحنه‌ها است بيان مىدارد و با اين حسن ختام ، « سوره حج » پايان مىگيرد .\r\nنخست به چهار دستور مهم اشاره كرده مىگويد : « اى كسانى كه ايمان آورده‌ايد ، ركوع كنيد ، و سجده بجا آوريد ، و پروردگارتان را عبادت كنيد ، و كار نيك انجام دهيد تا رستگار شويد »\r\n\r\n","description":"","footnote":"\r\n( 1 ) « علامه طباطبائى » در « تفسير الميزان » ذيل آيات مورد بحث جمله * ( يَعْلَمُ ما بَيْنَ أَيْدِيهِمْ ) * . . . را اشاره به مساله عصمت و حمايت الهى از پيامبران مىداند ، اما با توجه به آنچه در بالا گفتيم اين تفسير چندان نزديك به نظر نمىرسد .\r\n","page_name":" 180 ","page_number":180},
  {"content":"\r\n( * ( يا أَيُّهَا الَّذِينَ آمَنُوا ارْكَعُوا وَاسْجُدُوا وَاعْبُدُوا رَبَّكُمْ وَافْعَلُوا الْخَيْرَ لَعَلَّكُمْ تُفْلِحُونَ ) * ) .\r\nبيان دو ركن ركوع و سجود از ميان تمام اركان نماز به خاطر اهميت فوق العاده آنها در اين عبادت بزرگ است .\r\nدستور عبوديت به طور مطلق كه بعد از اين دو بيان شده هر گونه عبادت و بندگى خدا را شامل مىشود .\r\nتعبير به « ربكم » ( پروردگار شما ) در حقيقت اشاره اى است به شايستگى او براى عبوديت و عدم شايستگى غير او ، زيرا تنها مالك و صاحب و تربيت كننده او است .\r\nدستور به « فعل خيرات » هر گونه كار نيكى را - بدون هيچ قيد و شرط - شامل مىشود ، و اينكه از « ابن عباس » نقل شده كه منظور صله رحم و مكارم اخلاق است در حقيقت بيان مصداق زنده اى از اين مفهوم عام مىباشد .\r\nسپس پنجمين دستور را در زمينه جهاد - به معنى وسيع كلمه - صادر مىكند و مىگويد : « در راه خدا جهاد كنيد و حق جهادش را ادا نمائيد » ( * ( وَجاهِدُوا فِي اللَّه حَقَّ جِهادِه ) * ) .\r\nاكثر مفسران اسلامى ، « جهاد » را در اينجا به معنى خصوص مبارزه مسلحانه با دشمنان نگرفته‌اند ، بلكه همانگونه كه از مفهوم لغوى آن استفاده مىشود به معنى هر گونه جهاد و كوشش در راه خدا و تلاش براى انجام نيكيها ، و مبارزه با هوسهاى سركش ( جهاد اكبر ) و پيكار با دشمنان ظالم و ستمگر ( جهاد اصغر ) دانسته‌اند .\r\nمرحوم « طبرسى » در « مجمع البيان » از اكثر مفسران چنين نقل مىكند كه منظور از « حق جهاد » خلوص نيت و انجام دادن اعمال براى خدا است .\r\nبدون شك « حق جهاد » نيز معنى وسيعى دارد كه از نظر كيفيت و كميت\r\n","description":"","footnote":"","page_name":" 181 ","page_number":181},
  {"content":"\r\nو مكان و زمان و ساير جهات ، همه را شامل مىشود ، اما از آنجا كه مرحله « اخلاص » سختترين مرحله در جهاد نفس است ، روى اين مرحله تكيه كرده است ، چرا كه نفوذ افكار و انگيزه‌هاى غير الهى در قلب و اعمال انسان آن قدر مخفى و باريك و پنهان است كه جز بندگان خاص خدا از آن رهايى نمىيابند ! .\r\nدر حقيقت قرآن مجيد در اين پنج دستور از مراحل ساده شروع كرده و به آخرين و برترين مراحل عبوديت مىرساند : نخست سخن از ركوع و سپس از آن برتر سخن از سجود است ، بعد عبادت به طور كلى ، و سپس انجام كارهاى نيك اعم از عبادات و غير عبادات ، و در آخرين مرحله سخن از جهاد و تلاش و كوشش فردى و جمعى در بخش درون و برون ، كردار و گفتار و اخلاق و نيت به ميان آورده است .\r\nو اين دستور جامعى است كه فلاح و رستگارى بدون شك در دنبال آن خواهد بود .\r\nو از آنجا كه اين تصور ممكن است پيدا شود ، اينهمه دستورات سنگين كه هر يك از ديگرى جامعتر و وسيعتر است چگونه بر دوش ما بندگان ضعيف قرار داده شده است ، در جمله‌هاى بعد تعبيرات گوناگونى دارد كه نشان مىدهد اينها دليل لطف الهى نسبت به شما است و نشانه عظمت و مقام شخصيت شما مؤمنان در پيشگاه او است .\r\nدر نخستين تعبير مىفرمايد : « او شما را برگزيد » ( * ( هُوَ اجْتَباكُمْ ) * ) .\r\nاگر برگزيدگان خدا نبوديد اين مسئوليتها بر دوش شما گذارده نمىشد .\r\nو در تعبير بعد مىفرمايد : « او كار سنگين و شاقى در دين بر شما نگذارده است » ( * ( وَما جَعَلَ عَلَيْكُمْ فِي الدِّينِ مِنْ حَرَجٍ ) * ) .\r\nيعنى اگر درست بنگريد اينها تكاليف شاقى نيستند ، بلكه با فطرت پاك شما هماهنگ و سازگارند ، و اصولا چون وسيله تكامل شما هستند و هر كدام\r\n","description":"","footnote":"","page_name":" 182 ","page_number":182},
  {"content":"\r\nفلسفه و منافع روشنى دارند كه عائد خودتان مىشود ، در ذائقه جانتان تلخ نخواهند بود ، بلكه كاملا شيرين و گوارا هستند .\r\nدر سومين تعبير مىگويد : از اين گذشته « اين همان آئين پدر شما ابراهيم است » ( * ( مِلَّةَ أَبِيكُمْ إِبْراهِيمَ ) * ) .\r\nاطلاق « پدر » بر « ابراهيم » يا به خاطر آن است كه عربها و مسلمانان آن روز غالبا از نسل اسماعيل بودند و يا به خاطر اين بود كه آنها همگى « ابراهيم » را بزرگ مىشمردند و از او به صورت يك پدر روحانى و معنوى احترام مىكردند هر چند آئين پاك او با انواع خرافات آلوده شده بود .\r\nسپس تعبير ديگرى در اين زمينه دارد مىگويد : « او شما را در كتب پيشين ، مسلمان ناميد و همچنين در اين كتاب آسمانى » ( قرآن ) ( * ( هُوَ سَمَّاكُمُ الْمُسْلِمِينَ مِنْ قَبْلُ وَفِي هذا ) * ) .\r\nو مسلمان كسى است كه اين افتخار را دارد كه در برابر همه فرمانهاى الهى تسليم است .\r\nدر اينكه : مرجع ضمير « هو » ( او ) چه كسى است در ميان مفسران گفتگو است بعضى گفته‌اند به « خدا » بر مىگردد ، يعنى خدا هم در كتب پيشين و هم در قرآن شما را به اين نام افتخار آميز ناميده است ، ولى بعضى ديگر آن را اشاره به « ابراهيم » مىدانند ، چرا كه در آيه 128 سوره بقره مىخوانيم ابراهيم پس از پايان بناى كعبه از خداوند تقاضاهايى كرد ، از جمله اين بود : رَبَّنا وَاجْعَلْنا مُسْلِمَيْنِ لَكَ وَمِنْ ذُرِّيَّتِنا أُمَّةً مُسْلِمَةً لَكَ : « پروردگارا ! من و فرزندم اسماعيل را تسليم در مقابل فرمانت قرار ده ، و از دودمان ما امتى مسلم و تسليم در برابر اراده ات به وجود آور » .\r\nولى تفسير اول صحيحتر به نظر مىرسد زيرا با ذيل آيه سازگارتر است ، كه مىگويد : « او شما را در كتب پيشين و در اين كتاب ( قرآن ) مسلمان ناميد » و اين\r\n","description":"","footnote":"","page_name":" 183 ","page_number":183},
  {"content":"\r\nتعبير در باره ابراهيم ، تناسب ندارد بلكه مناسب خداوند است ( 1 ) .\r\nسرانجام پنجمين و آخرين تعبير شوق آفرين را در باره مسلمانان كرده و آنها را به عنوان الگو و اسوه امتها معرفى مىكند و مىفرمايد : « هدف اين بوده است كه پيامبر ص شاهد و گواه بر شما باشد و شما هم گواهان بر مردم » ! ( * ( لِيَكُونَ الرَّسُولُ شَهِيداً عَلَيْكُمْ وَتَكُونُوا شُهَداءَ عَلَى النَّاسِ ) * ) .\r\n« شهيد » به معنى شاهد از ماده شهود به معنى آگاهى توأم با حضور است مفهوم اين سخن آن است كه شاهد بودن پيامبر ص بر همه مسلمانها به معنى آگاهى او از اعمال امت خويش است ، و اين با روايات « عرض اعمال » و بعضى از آيات قرآن كه به آن اشاره مىكند كاملا سازگار مىباشد ، چرا كه طبق اين روايات اعمال همه امت را در عرض هفته به حضور پيامبر ص عرضه مىدارند و روح پاك او از همه اينها آگاه و با خبر مىشود ، بنا بر اين او شاهد و گواه اين امت است .\r\nاما شاهد و گواه بودن اين امت ، طبق بعضى از روايات به معنى معصومين اين امت و امامان است كه آنها نيز گواهان بر اعمال مردمند .\r\nدر حديثى از امام على بن موسى الرضا ع مىخوانيم : كه فرمود :\r\nنحن حجج اللَّه فى خلقه و نحن شهداء اللَّه و اعلامه فى بريته :\r\n« ما حجتهاى خدا در ميان خلقيم و شاهدان او و نشانه هايش در ميان مردميم » ( 2 ) .\r\nدر حقيقت مخاطب در جمله « لتكونوا » ظاهرا همه امتند اما در واقع گروهى از سران و بزرگان آنها مىباشد ، و خطاب به كل به خاطر جزء در تعبيرات روزمره فراوان است مثلا در آيه 20 سوره مائده مىخوانيم : كه خداوند ضمن\r\n\r\n","description":"","footnote":"\r\n( 1 ) در قرآن مجيد ، در آيه 3 سوره مائده نام اين آئين را صريحا « اسلام » نهاده « * ( وَأَتْمَمْتُ عَلَيْكُمْ نِعْمَتِي وَرَضِيتُ لَكُمُ الإِسْلامَ دِيناً ) * » و در آيات متعددى از پيامبر اسلام ( ص ) به عنوان « * ( أَوَّلَ الْمُسْلِمِينَ ) * » ياد شده است ( انعام - 14 - زمر - 12 ) .\r\n( 2 ) از كتاب « كمال الدين » صدوق ، طبق نقل تفسير نور الثقلين جلد 3 صفحه 526 روايات ديگرى نيز به همين مضمون در اين زمينه نقل شده است .\r\n","page_name":" 184 ","page_number":184},
  {"content":"\r\nبر شمردن نعمتهايش بر بنى اسرائيل به آنها خطاب كرده مىگويد : « خداوند شما را ملوك و پادشاهان قرار داد » در حالى كه مىدانيم افراد معدودى از آنها به اين مقام رسيدند .\r\nالبته « شهود » معنى ديگرى نيز دارد و آن « شهادت عملى » است ، يعنى مقياس سنجش و الگو بودن اعمال يك فرد نمونه و بارز براى اعمال سايرين ، در اين صورت تمام مسلمانان راستين چنين خواهند بود ، چرا كه آنها امت نمونه اى هستند با برترين آئين كه مىتوانند مقياس و الگويى براى سنجش شخصيت و فضيلت در ميان همه امتها باشند .\r\nدر حديثى از پيامبر گرامى اسلام ص مىخوانيم كه خداوند چند فضيلت و برترى به امت اسلام داده است ، از جمله اينكه در امتهاى پيشين ، پيامبر آنها شاهد و گواه قومش بود ولى خداوند تمام امت مرا گواهان بر خلق قرار داده زيرا مىفرمايد : * ( لِيَكُونَ الرَّسُولُ شَهِيداً عَلَيْكُمْ وَتَكُونُوا شُهَداءَ عَلَى النَّاسِ ) * ( 1 ) .\r\nيعنى همانگونه كه پيامبر ص اسوه و الگوى امت خويش است شما هم اسوه‌ها و الگوها براى مردم جهانيد .\r\nاين تفسير در عين حال با تفسير سابق منافات ندارد ممكن است همه امت شاهد و گواه باشند و امامان شاهدان و گواهان نمونه و ممتاز ( 2 ) .\r\nدر پايان اين آيه بار ديگر وظائف پنجگانه پيشين را در تعبيرات فشرده ترى كه در سه جمله خلاصه مىشود به عنوان تاكيد چنين بازگو مىكند : « اكنون كه چنين است و شما داراى اين امتيازات و افتخارات هستيد ، نماز را بر پا داريد ، زكات را ادا كنيد و به آئين حق و ذيل عنايت پروردگار تمسك جوييد »\r\n\r\n","description":"","footnote":"\r\n( 1 ) تفسير برهان جلد 3 صفحه 105 .\r\n( 2 ) در اين زمينه در جلد اول تفسير نمونه در ذيل آيه 143 سوره بقره و همچنين در جلد سوم ذيل آيه 41 سوره نساء مشروحا بحث كرده‌ايم .\r\n","page_name":" 185 ","page_number":185},
  {"content":"\r\n( * ( فَأَقِيمُوا الصَّلاةَ وَآتُوا الزَّكاةَ وَاعْتَصِمُوا بِاللَّه ) * ) .\r\nكه « مولى و سرپرست و يار و ياور شما او است » ( * ( هُوَ مَوْلاكُمْ ) * ) .\r\n« چه مولى و سرپرست خوبى ، و چه يار و ياور شايسته اى » ( * ( فَنِعْمَ الْمَوْلى وَنِعْمَ النَّصِيرُ ) * ) .\r\nدر حقيقت جمله « * ( فَنِعْمَ الْمَوْلى وَنِعْمَ النَّصِيرُ ) * » دليلى است بر « * ( وَاعْتَصِمُوا بِاللَّه هُوَ مَوْلاكُمْ ) * » يعنى اينكه به شما فرمان داده شده تنها به ذيل عنايت پروردگار تمسك جوييد به خاطر آن است كه او برترين و بهترين مولى و شايسته ترين يار و ياور است .\r\nپروردگارا ! به ما اين توفيق و سعادت را مرحمت فرما كه با اعتصام به ذات پاكت و پيوند با خلق و خالق مردمى نمونه باشيم و الگو و شاهد بر ديگران ، و تفسيرى جامع و نمونه بر اين كتاب بزرگت تا پايان بنگاريم .\r\nخداوندا ! همانگونه كه در كتاب آسمانيت قرآن و كتب پيشينيان ما را مسلمان خواندى توفيق مرحمت فرما تا سراپا تسليم فرمان تو باشيم .\r\nبار الها ! ما را بر دشمنانى كه امروز در هر گوشه و كنار ، قصد يورش بر قرآن و اسلام دارند پيروز گردان كه تو بهترين مولى و يار و ياورى ( * ( فَنِعْمَ الْمَوْلى وَنِعْمَ النَّصِيرُ ) * ) .\r\n","description":"","footnote":"","page_name":" 186 ","page_number":186},
  {"content":"\r\n\r\n‹ 23 › سوره مؤمنون اين سوره در مكه نازل شده و 118 آيه است\r\n","description":"","footnote":"","page_name":" 187 ","page_number":187},
  {"content":"\r\n","description":"","footnote":"","page_name":" 188 ","page_number":188},
  {"content":"\r\n\r\nفضيلت سوره مؤمنون\r\nدر روايات اسلامى كه از پيامبر ص و ائمه اهل بيت ع بما رسيده فضيلت بسيارى براى اين سوره بيان شده است .\r\nدر حديثى از پيامبر ص مىخوانيم\r\nمن قرء سورة المؤمنين بشرته الملائكة يوم القيامة بالروح و الريحان و ما تقر به عينه عند نزول ملك الموت :\r\n« هر كس سوره مؤمنان را تلاوت كند فرشتگان در روز قيامت او را به روح و ريحان بشارت مىدهند و هنگامى كه فرشته مرگ براى قبض روح او مىآيد چنان بشارتى به او مىدهد كه چشمش روشن مىشود » ( 1 ) .\r\nو از امام صادق ع مىخوانيم :\r\nمن قرء سورة المؤمنين ختم اللَّه له بالسعادة اذا كان يدمن قراءتها فى كل جمعة ، و كان منزله فى الفردوس الاعلى مع النبيين و المرسلين :\r\n« هر كس سوره مؤمنون را بخواند و در هر جمعه آن را ادامه دهد خداوند پايان زندگى او را با سعادت قرار مىدهد و جايگاه او فردوس اعلى ( بهشت برين ) است ، همراه پيامبران و رسولان » ( 2 ) .\r\nتكرار اين معنى را ضرورى مىدانيم كه ذكر فضائل تلاوت سوره‌ها هرگز به معنى خواندن خالى از انديشه و تصميم و عمل نيست كه اين كتاب آسمانى كتاب تربيت و انسانسازى و برنامه‌هاى عملى است ، و به راستى اگر كسى برنامه‌هاى عقيدتى و عملى خود را با محتواى اين سوره و حتى چند آيه آغاز آن كه بيان صفات مؤمنان است تطبيق دهد آن همه افتخارات بايد نصيب او شود .\r\nو لذا در بعضى از روايات از پيامبر ص نقل شده : هنگام نزول آغاز اين سوره فرمود\r\nلقد انزل الى عشر آيات من اقامهن دخل الجنة :\r\n« ده آيه بر من نازل شده كه هر كس آنها را بر پا دارد وارد بهشت خواهد شد » ! ( 3 ) .\r\n\r\n","description":"","footnote":"\r\n( 1 و 2 ) تفسير مجمع البيان ج 7 ص 98 .\r\n( 3 ) روح المعانى ج 18 ص 2 .\r\n","page_name":" 189 ","page_number":189},
  {"content":"\r\nتعبير به « اقام » ( بر پا دارد ) به جاى « قرء » ( بخواند ) گوياى همان حقيقتى است كه در بالا اشاره كرديم كه هدف اصلى پياده كردن محتواى اين آيات در متن زندگى است ، نه مجرد خواندن .\r\n\r\nمحتواى سوره مؤمنون\r\nاين سوره چنان كه از نامش پيدا است بخش مهمى از آن سخن از اوصاف برگزيده مؤمنان است .\r\nسپس بحثهايى در زمينه اعتقاد و عمل بيان مىكند كه تكميل كننده آن صفات مىباشد .\r\nرويهمرفته مجموع مطالب اين سوره را مىتوان به چند بخش تقسيم كرد :\r\nبخش اول - كه از آيه قَدْ أَفْلَحَ الْمُؤْمِنُونَ آغاز مىشود تا چندين آيه بعد بيانگر صفاتى است كه مايه فلاح و رستگارى مؤمنان است و خواهيم ديد اين اوصاف آن قدر حساب شده و جامع است كه جنبه‌هاى مختلف زندگى فردى و اجتماعى را تحت پوشش خود قرار مىدهد .\r\nو از آنجا كه خمير مايه همه آنها ايمان و توحيد است در بخش دوم به نشانه‌هاى مختلف خداشناسى ، و آيات آفاقى و انفسى پروردگار در پهنه عالم هستى ، اشاره كرده ، و نمونه هايى از نظام شگرف عالم آفرينش را در آسمان و زمين و آفرينش انسان و حيوانات و گياهان بر مىشمارد .\r\nو براى تكميل جنبه‌هاى عملى در بخش سوم به شرح سر گذشت عبرتانگيز جمعى از پيامبران بزرگ همچون نوح ، هود ، موسى ، عيسى ع پرداخته فرازهايى از زندگى آنها را بيان مىكند .\r\nدر بخش چهارم روى سخن را به مستكبران كرده ، و با دلائل منطقى و گاه با تعبيرات تند و كوبنده به آنها هشدار مىدهد ، تا دلهاى آماده به خود آيد و راه بازگشت به سوى خدا را پيدا كند .\r\n","description":"","footnote":"","page_name":" 190 ","page_number":190},
  {"content":"\r\nدر بخش پنجم بحثهاى فشرده اى درباره معاد بيان كرده است .\r\nو در بخش ششم از حاكميت خداوند بر عالم هستى و نفوذ فرمانش در همه جهان سخن مىگويد .\r\nسرانجام در بخش هفتم باز هم سخن از قيامت ، حساب ، جزا و پاداش نيكوكاران و كيفر بدكاران به ميان مىآورد ، و با بيان هدف آفرينش انسان سوره را پايان مىدهد .\r\nو به اين ترتيب محتواى اين سوره مجموعه اى است از درسهاى اعتقادى و عملى ، و مسائل بيدار كننده و بيان خط سير مؤمنان از آغاز تا پايان .\r\nاين سوره همانگونه كه در آغاز هم گفته‌ايم در مكه نازل شده ، ولى بعضى از مفسران نوشته‌اند كه بعضى از آيات اين سوره در مدينه نازل شده است ، وجود آيه زكات در آن براى بعضى اين فكر را به وجود آورده كه تمام اين سوره نمىتواند در مكه نازل شده باشد ، چرا كه مىدانيم زكات نخستين بار در مدينه تشريع شد و به دنبال نزول آيه خُذْ مِنْ أَمْوالِهِمْ صَدَقَةً . . . ( توبه 103 ) پيامبر ص فرمان داد ماموران جمع زكات به اطراف بروند و از مردم زكات بگيرند .\r\nولى بايد توجه داشت كه « زكات » مفهوم وسيعى دارد كه واجب و مستحبّ را شامل مىشود ، و معنى آن منحصر به زكات واجب نيست ، لذا در روايات مىخوانيم كه نماز و زكات هميشه با هم بوده است ( 1 ) .\r\nاما از اين گذشته به عقيده بعضى از دانشمندان زكات در مكه نيز واجب بوده ، ولى به صورت اجمالى و سر بسته ، يعنى هر كس موظف بوده مقدارى از اموال خود را به نيازمندان بدهد .\r\nولى در مدينه كه حكومت اسلامى تشكيل شد زكات تحت برنامه دقيقى قرار گرفت و براى آن نصاب بندى شد و پيامبر ص ماموران جمع زكات را به هر سو فرستاد تا از مردم زكات بگيرند . ( 2 )\r\n\r\n","description":"","footnote":"\r\n( 1 ) در روايتى از امام باقر و امام صادق مىخوانيم\r\nفرض اللَّه الزكاة مع الصلاة .\r\n( 2 ) تفسير روح المعانى ج 18 ص 2 .\r\n","page_name":" 191 ","page_number":191},
  {"content":"\r\n\r\n[ سوره المؤمنون ‹ 23 › : آيات 1 تا 11 
  ]\r\nبِسْمِ اللَّه الرَّحْمنِ الرَّحِيمِ\r\nقَدْ أَفْلَحَ الْمُؤْمِنُونَ ‹ 1 › الَّذِينَ هُمْ فِي صَلاتِهِمْ خاشِعُونَ ‹ 2 › وَالَّذِينَ هُمْ عَنِ اللَّغْوِ مُعْرِضُونَ ‹ 3 › وَالَّذِينَ هُمْ لِلزَّكاةِ فاعِلُونَ ‹ 4 ›\r\nوَ الَّذِينَ هُمْ لِفُرُوجِهِمْ حافِظُونَ ‹ 5 › إِلَّا عَلى أَزْواجِهِمْ أَوْ ما مَلَكَتْ أَيْمانُهُمْ فَإِنَّهُمْ غَيْرُ مَلُومِينَ ‹ 6 › فَمَنِ ابْتَغى وَراءَ ذلِكَ فَأُولئِكَ هُمُ العادُونَ ‹ 7 › وَالَّذِينَ هُمْ لأَماناتِهِمْ وَعَهْدِهِمْ راعُونَ ‹ 8 › وَالَّذِينَ هُمْ عَلى صَلَواتِهِمْ يُحافِظُونَ ‹ 9 ›\r\nأُولئِكَ هُمُ الْوارِثُونَ ‹ 10 › الَّذِينَ يَرِثُونَ الْفِرْدَوْسَ هُمْ فِيها خالِدُونَ ‹ 11 ›\r\n","description":"","footnote":"","page_name":" 192 ","page_number":192},
  {"content":"\r\n\r\nترجمه :\r\nبه نام خداوند بخشنده بخشايشگر 1 - مؤمنان رستگار شدند .\r\n2 - آنها كه در نمازشان خشوع دارند .\r\n3 - و آنها كه از لغو و بيهودگى رويگردانند .\r\n4 - و آنها كه زكات را انجام مىدهند .\r\n5 - و آنها كه دامان خود را از آلودگى به بىعفتى حفظ مىكنند .\r\n6 - تنها آميزش جنسى با همسران و كنيزانشان دارند كه در بهره گيرى از آنها ملامت نمىشوند .\r\n7 - و هر كس غير اين طريق را طلب كند تجاوزگر است .\r\n8 - و آنها كه امانتها و عهد خود را مراعات مىكنند .\r\n9 - و آنها كه از نمازها مواظبت مىنمايند .\r\n10 - ( آرى ) آنها وارثانند .\r\n11 - كه بهشت برين را ارث مىبرند ، و جاودانه در آن خواهند ماند .\r\n\r\nتفسير : صفات برجسته مؤمنان\r\nهمانگونه كه قبلا گفتيم انتخاب نام مؤمنون براى اين سوره به خاطر آيات آغاز اين سوره است كه ويژگيهاى مؤمنان را در عباراتى كوتاه ، زنده و پر محتوا تشريح مىكند ، و جالب اينكه نخست به سرنوشت لذتبخش و پر افتخار مؤمنان - پيش از بيان صفات آنها - اشاره مىنمايد تا شعله‌هاى شوق و عشق را در دلها براى رسيدن به اين افتخار بزرگ زنده كند .\r\nمىفرمايد : « مؤمنان رستگار شدند » ، و به هدف نهايى خود در تمام ابعاد رسيدند ( * ( قَدْ أَفْلَحَ الْمُؤْمِنُونَ ) * ) .\r\n« افلح » از ماده « فلح و فلاح » در اصل به معنى شكافتن و بريدن است ، سپس به هر نوع پيروزى و رسيدن به مقصد و خوشبختى اطلاق شده است .\r\nدر حقيقت افراد پيروزمند و رستگار و خوشبخت موانع را از سر راه بر مىدارند\r\n","description":"","footnote":"","page_name":" 193 ","page_number":193},
  {"content":"\r\nو راه خود را به سوى مقصد مىشكافند و پيش مىروند .\r\nالبته فلاح و رستگارى معنى وسيعى دارد كه هم پيروزيهاى مادى را شامل مىشود ، و هم معنوى را ، و در مورد مؤمنان هر دو بعد منظور است .\r\nپيروزى و رستگارى دنيوى در آن است كه انسان آزاد و سربلند ، عزيز و بى نياز زندگى كند ، و اين امور جز در سايه ايمان امكان پذير نيست ، و رستگارى آخرت در اين است كه در جوار رحمت پروردگار ، در ميان نعمتهاى جاويدان ، در كنار دوستان شايسته و پاك ، و در كمال عزت و سربلندى به سر برد .\r\n« راغب » در « مفردات » ضمن تشريح اين معنى مىگويد : « فلاح دنيوى در سه چيز خلاصه مىشود : بقاء و غنا و عزت ، و فلاح اخروى در چهار چيز : بقاء بلا فناء ، و غنى بلا فقر ، و عز بلا ذل ، و علم بلا جهل : « بقاى بدون فنا ، بى نيازى بدون فقر ، عزت بدون ذلت ، و علم خالى از جهل » .\r\nسپس به بيان اين صفات پرداخته و قبل از هر چيز انگشت روى نماز مىگذارد و مىگويد : « آنها كسانى هستند كه در نمازشان خاشعند » ( * ( الَّذِينَ هُمْ فِي صَلاتِهِمْ خاشِعُونَ ) * ) .\r\n« خاشعون » از ماده « خشوع » به معنى حالت تواضع و ادب جسمى و روحى است كه در برابر شخص بزرگ يا حقيقت مهمى در انسان پيدا مىشود ، و آثارش در بدن ظاهر مىگردد .\r\nدر اينجا قرآن « اقامه صلاة » ( خواندن نماز ) را نشانه مؤمنان نمىشمارد بلكه خشوع در نماز را از ويژگيهاى آنان مىشمرد ، اشاره به اينكه نماز آنها الفاظ و حركاتى بى روح و فاقد معنى نيست ، بلكه به هنگام نماز آن چنان حالت توجه به پروردگار در آنها پيدا مىشود كه از غير او جدا مىگردند و به او مىپيوندند ، چنان غرق حالت تفكر و حضور و راز و نياز با پروردگار مىشوند كه\r\n","description":"","footnote":"","page_name":" 194 ","page_number":194},
  {"content":"\r\nبر تمام ذرات وجودشان اثر مىگذارد ، خود را ذره‌اى مىبينند در برابر وجودى بى پايان ، و قطره اى در برابر اقيانوسى بيكران .\r\nلحظات اين نماز هر كدام براى او درسى است از خودسازى و تربيت انسانى و وسيله اى است براى تهذيب روح و جان .\r\nدر حديثى مىخوانيم كه پيامبر ص مردى را ديد كه در حال نماز با ريش خود بازى مىكند فرمود :\r\nاما انه لو خشع قلبه لخشعت جوارحه !\r\n: « اگر او در قلبش خشوع بود اعضاى بدنش نيز خاشع مىشد » ( 1 ) .\r\nاشاره به اينكه خشوع يك حالت درونى است كه در برون اثر مىگذارد .\r\nپيشوايان بزرگ اسلام آن چنان خشوعى در حالت نماز داشتند كه به كلى از ما سوى اللَّه بيگانه مىشدند ، تا آنجا كه در حديثى مىخوانيم : پيامبر اسلام ص گاه به هنگام نماز به آسمان نظر مىكرد اما هنگامى كه آيه فوق نازل شد ديگر سر بر نمىداشت و دائما به زمين نگاه مىكرد » ( 2 ) .\r\nدومين صفتى را كه بعد از صفت خشوع براى مؤمنان بيان مىكند اين است كه : « آنها از هر گونه لغو و بيهودگى رويگردانند » ( * ( وَالَّذِينَ هُمْ عَنِ اللَّغْوِ مُعْرِضُونَ ) * ) .\r\nدر واقع تمام حركات و خطوط زندگى آنان هدفى را دنبال مىكند ، هدفى مفيد و سازنده چرا كه لغو به معنى كارهاى بى هدف و بدون نتيجه مفيد است .\r\nدر حقيقت لغو همانگونه كه بعضى از مفسران بزرگ گفته‌اند هر گفتار و عملى است كه فايده قابل ملاحظه اى نداشته باشد ، و اگر مىبينيم بعضى از مفسران آن را به باطل تفسير كرده‌اند .\r\n\r\n","description":"","footnote":"\r\n( 1 ) تفسير صافى و تفسير مجمع البيان ذيل آيه مورد بحث .\r\n( 2 ) تفسير مجمع البيان و تفسير فخر رازى ذيل آيه مورد بحث .\r\n","page_name":" 195 ","page_number":195},
  {"content":"\r\nو بعضى به معنى همه معاصى .\r\nو بعضى به معنى دروغ .\r\nو بعضى به معنى دشنام يا مقابله دشنام به دشنام .\r\nو بعضى به معنى غنا و لهو و لعب .\r\nو بالآخره بعضى به معنى شرك ، تفسير كرده‌اند همه اينها مصداقهاى آن مفهوم جامع و كلى است .\r\nالبته لغو تنها شامل سخنان و افعال بيهوده نمىشود بلكه افكار بيهوده و بى پايه اى كه انسان را از ياد خدا غافل و از تفكر در آنچه مفيد و سازنده است به خود مشغول مىدارد همه در مفهوم لغو جمع است .\r\nدر واقع مؤمنان آن چنان ساخته شده‌اند كه نه تنها به انديشه‌هاى باطل و سخنان بى اساس و كارهاى بيهوده دست نمىزنند ، بلكه به تعبير قرآن از آن « معرض » و رويگردانند .\r\nدر آيه بعد به سومين صفت مؤمنان راستين كه جنبه اجتماعى و مالى دارد اشاره كرده مىگويد : « آنها كسانى هستند كه زكات را انجام مىدهند » ( * ( وَالَّذِينَ هُمْ لِلزَّكاةِ فاعِلُونَ ) * ) ( 1 ) .\r\nو از آنجا كه اين سوره - همانگونه كه قبلا نيز گفتيم - از سوره هايى است كه در مكه نازل شده و در آن هنگام حكم زكات معمولى نازل نگرديده بود ، مفسران در تفسير اين آيه گفتگوهاى مختلفى دارند .\r\n\r\n","description":"","footnote":"\r\n( 1 ) « زكات » در اينجا معنى مصدرى دارد و به همين دليل تعبير « فاعلون » بعد از آن آمده است ، اين احتمال را نيز بعضى از مفسران داده‌اند كه زكات به همان معنى معروفش يعنى مقدارى از مال مىباشد ، در اين صورت فاعلون به معنى « مؤدون » ( ادا كنندگان ) خواهد بود .\r\n","page_name":" 196 ","page_number":196},
  {"content":"\r\nآنچه صحيحتر به نظر مىرسد اين است كه زكات منحصرا به معنى زكات واجب نيست ، بلكه زكاتهاى مستحبّ در شرع اسلام فراوان است ، آنچه در مدينه نازل شد زكات واجب بود ولى زكات مستحبّ قبلا نيز بوده است .\r\nبعضى از مفسران نيز اين احتمال را داده‌اند كه زكات به صورت يك حكم وجوبى اما بدون حد و حدود در « مكه » بوده است ، يعنى مسلمانان موظف بودند مقدارى از اموال خود را به نيازمندان بپردازند ، ولى بعد از تشكيل حكومت اسلامى و تاسيس بيت المال زكات تحت برنامه مشخصى قرار گرفت و نصابها و مقدارهاى معينى براى آن قرار داده شد و مامور اين جمع زكات از طرف پيامبر ص به هر سو اعزام شدند .\r\nاما اينكه بعضى از مفسران مانند فخر رازى و آلوسى در روح المعانى و راغب در مفردات نقل كرده كه زكات در اينجا به معنى هر گونه كار نيك و يا تزكيه و پاكسازى روح و جان است بسيار بعيد به نظر مىرسد ، زيرا در قرآن مجيد هر جا نماز و زكات همراه با هم ذكر مىشود زكات به همان معنى انفاق مالى است ، و استفاده معنى ديگر نياز به قرينه روشنى دارد كه در اينجا نيست .\r\nچهارمين ويژگى مؤمنان را مساله پاكدامنى و عفت به طور كامل ، و پرهيز از هر گونه آلودگى جنسى قرار داده ، چنين مىگويد : « آنها كسانى هستند كه فروج ( 1 ) خويش را از بىعفتى حفظ مىكنند » ( * ( وَالَّذِينَ هُمْ لِفُرُوجِهِمْ حافِظُونَ ) * ) .\r\n« مگر نسبت به همسران و كنيزانشان كه در بهره گيرى از آنها هيچگونه ملامت و سرزنش ندارند » ( * ( إِلَّا عَلى أَزْواجِهِمْ أَوْ ما مَلَكَتْ أَيْمانُهُمْ فَإِنَّهُمْ غَيْرُ مَلُومِينَ ) * ) .\r\n\r\n","description":"","footnote":"\r\n( 1 ) « فروج » جمع « فرج » كنايه از دستگاه تناسلى است .\r\n","page_name":" 197 ","page_number":197},
  {"content":"\r\nاز آنجا كه غريزه جنسى سركشترين غرائز انسان است و خويشتن دارى در برابر آن نياز به تقوى و پرهيزگارى فراوان و ايمان قوى و نيرومند دارد ، در آيه بعد بار ديگر روى همين مساله تاكيد كرده و مىگويد : « هر كس غير اين طريق را ( جهت بهره گيرى جنسى ) طلب كند تجاوزگر است » ( * ( فَمَنِ ابْتَغى وَراءَ ذلِكَ فَأُولئِكَ هُمُ العادُونَ ) * ) .\r\nتعبير به محافظت « فروج » گويا اشاره به اين است كه اگر مراقبت مستمر و پىگير در اين زمينه نباشد ، بيم آلودگى فراوان است .\r\nو تعبير به « همسران » شامل همسران دائم و موقت هر دو مىشود ، هر چند بعضى از مفسران اهل سنت در اينجا گرفتار اشتباهى شده‌اند كه در نكات به آن اشاره خواهد شد .\r\nتعبير به « * ( غَيْرُ مَلُومِينَ ) * » ( آنها مورد ملامت قرار نمىگيرند ) ممكن است اشاره به طرز فكر غلطى باشد كه براى مسيحيت انحرافى پيدا شده كه آنها هر گونه آميزش جنسى را خلاف شان انسان مىپندارند و ترك مطلق آن را فضيلت مىدانند تا آنجا كه كشيشان كاتوليك و همچنين زنان و مردان تارك دنيا ، در تمام عمر ، مجرد زندگى مىكنند ، و هر گونه ازدواج را مخالف اين مقام روحانى تصور مىكنند ! ( هر چند اين مساله بيشتر جنبه ظاهرى دارد اما در خفا جمعى از آنها طرقى براى اشباع غريزه جنسى خود انتخاب مىكنند و كتابهاى نويسندگان خودشان پر است از داستانهايى كه در اين زمينه نوشته‌اند ( 1 ) .\r\nبه هر حال امكان ندارد خداوند غريزه اى را به عنوان بخشى از نظام احسن در انسان بيافريند و بعد آن را به كلى تحريم يا مخالف مقام انسانى بداند .\r\nاين نكته چندان نياز به ياد آورى ندارد كه حلال بودن همسران مخالف با بعضى از موارد استثنايى نيست ، مانند حالت عادت ماهانه و امثال آن .\r\n\r\n","description":"","footnote":"\r\n( 1 ) به تاريخ معروف ويل دورانت در اين زمينه مراجعه شود .\r\n","page_name":" 198 ","page_number":198},
  {"content":"\r\nهمچنين حلال بودن كنيزان ( زنان برده ) مشروط بر شرائط متعددى است كه در كتب فقهى آمده و چنان نيست كه هر كنيزى به صاحب آن حلال باشد ، و در واقع در بسيارى از جهات و شرائط ، همان شرائط همسران را دارد .\r\nدر هشتمين آيه مورد بحث به پنجمين و ششمين صفت برجسته مؤمنان اشاره كرده ، مىگويد : « آنها كسانى هستند كه امانتها و عهد خود را مراعات مىكنند » ( * ( وَالَّذِينَ هُمْ لأَماناتِهِمْ وَعَهْدِهِمْ راعُونَ ) * ) .\r\nحفظ و اداى امانت - به معنى وسيع كلمه - و همچنين پايبند بودن به عهد و پيمان در برابر خالق و خلق از صفات بارز مؤمنان است .\r\nدر مفهوم وسيع امانت ، امانتهاى خدا و پيامبران الهى و همچنين امانتهاى مردم جمع است ، نعمتهاى مختلف خدا هر يك امانتى از امانات او هستند ، آئين حق ، كتب آسمانى ، دستور العملهاى پيشوايان راه حق و همچنين اموال و فرزندان و پستها و مقامها ، همه امانتهاى اويند كه مؤمنان در حفظ و اداى حق آنها مىكوشند تا در حياتند از آن پاسدارى مىكنند و به هنگام ترك دنيا آنها را به نسلهاى برومند آينده خود مىسپارند ، و چنين نسلى را براى پاسدارى آن تربيت مىكنند .\r\nدليل بر عموميت مفهوم امانت در اينجا علاوه بر گستردگى و اطلاق لفظ ، روايات متعددى است كه در تفسير امانت وارد شده ، گاهى امانت به معنى « امامت امامان معصوم » كه هر امام آن را به امام بعد از خود مىسپارد تفسير شده ( 1 ) و گاه به مطلق ولايت و حكومت .\r\nجالب اينكه « زراره » كه از شاگردان بزرگ امام باقر ع و امام صادق ع است چنين مىگويد : « منظور از جمله » أَنْ تُؤَدُّوا الأَماناتِ إِلى أَهْلِها « ( آيه 58 سوره نساء ) اين است كه ولايت و حكومت را به اهلش واگذاريد » ! ( 2 ) .\r\n\r\n","description":"","footnote":"\r\n( 1 ) تفسير برهان جلد اول صفحه 380 .\r\n( 2 ) همان مدرك .\r\n","page_name":" 199 ","page_number":199},
  {"content":"\r\nو اين نشان مىدهد كه حكومت از مهمترين وديعه‌هاى الهى است كه بايد آن را به اهلش سپرد .\r\nهمچنين دليل عموميت عهد و پيمان ، تعبيراتى است كه در ساير آيات قرآن آمده از جمله و أَوْفُوا بِعَهْدِ اللَّه إِذا عاهَدْتُمْ : « به عهد خداوند وفا كنيد هنگامى كه عهد و پيمان بستيد » ( نحل - 91 ) .\r\nقابل توجه اينكه در بعضى از آيات قرآن تعبير به « اداى امانت » و يا « عدم خيانت در امانت » شده ، در حالى كه در آيه مورد بحث تعبير به « رعايت امانت » شده كه هم شامل ادا مىشود هم محافظت و مراقبت كامل از آن .\r\nبنا بر اين اگر كوتاهى در اصلاح چيزى كه مورد امانت است باعث ضرر يا خطرى بشود شخص امين موظف است كه در اصلاح آن نيز بكوشد ( و به اين ترتيب سه كار لازم است اداء و حفظ و اصلاح ) .\r\nبه هر حال مسلم است كه پايبند بودن به تعهدات و حفظ و اداى امانات از مهمترين پايه‌هاى نظام اجتماعى بشر است و بدون آنها هرج و مرج در سرتاسر جامعه به وجود خواهد آمد ، به همين دليل حتى افراد و ملتهايى كه اعتقاد الهى و مذهبى نيز ندارند براى مصون ماندن از اين هرج و مرج اجتماعى ناشى از خيانت در عهد و امانت ، خود را موظف به انجام اين دو برنامه - لا اقل در مسائل كلى اجتماعى - مىدانند .\r\nدر زمينه اهميت امانت در جلد سوم تفسير نمونه صفحه 432 به بعد ( ذيل آيه 58 سوره نساء ) و در جلد هفتم تفسير نمونه صفحه 136 ( ذيل آيه 27 سوره انفال ) و در زمينه وفاء به عهد جلد چهارم صفحه 242 ( ذيل آيه يك سوره مائده ) و جلد 11 صفحه 382 ( ذيل آيه 91 سوره نحل ) مشروحا بحث كرده‌ايم .\r\nبالآخره در نهمين آيه آخرين ويژگى مؤمنان را كه محافظت بر نمازها است\r\n","description":"","footnote":"","page_name":" 200 ","page_number":200},
  {"content":"\r\nبيان كرده مىگويد : « آنها كسانى هستند كه در حفظ نمازهاى خويش مىكوشند » ( * ( وَالَّذِينَ هُمْ عَلى صَلَواتِهِمْ يُحافِظُونَ ) * ) .\r\nجالب اينكه : نخستين ويژگى مؤمنان را « خشوع در نماز » و آخرين صفت آنها را « محافظت بر نماز » شمرده است ، از نماز شروع مىشود و به نماز ختم مىگردد چرا كه نماز مهمترين رابطه خلق و خالق است .\r\nنماز برترين مكتب عالى تربيت است .\r\nنماز وسيله بيدارى روح و جان و بيمه كننده انسان در برابر گناهان است .\r\nخلاصه نماز هر گاه با آدابش انجام گيرد زمينه مطمئنى براى همه خوبيها و نيكيها خواهد بود .\r\nياد آورى اين نكته نيز لازم است كه آيه نخست و آيه اخير اشاره به دو مطلب متفاوت مىكند ، و به همين دليل در آيه نخست ، صلاة به صورت « مفرد » و در آيه اخير به صورت « جمع » است ، اولى به مساله خشوع و توجه خاص درونى كه روح نماز است و اثر بر تمام اعضاء مىگذارد اشاره مىكند ، و دومى به مساله آداب و شرائط نماز از نظر وقت و زمان و مكان و همچنين از نظر تعداد نمازها ، و به نمازگزاران و مؤمنان راستين توصيه مىكند در همه نمازها مراقب همه اين آداب و شرائط باشند .\r\nدر مورد اهميت نماز در مجلدات مختلف اين تفسير مشروحا بحث كرده‌ايم :\r\nبه جلد نهم صفحه 267 ( ذيل آيه 114 سوره هود ) .\r\nو جلد چهارم صفحه 104 ( ذيل آيه 103 سوره نساء ) .\r\nو جلد سيزدهم ( ذيل آيه 14 سوره طه ) مراجعه فرمائيد .\r\nبعد از ذكر اين صفات ممتاز ، نتيجه نهايى آن را به اين صورت بيان مىكند :\r\n« آنها وارثانند » ( * ( أُولئِكَ هُمُ الْوارِثُونَ ) * ) .\r\n","description":"","footnote":"","page_name":" 201 ","page_number":201},
  {"content":"\r\nهمان وارثانى كه فردوس و بهشت برين را به ارث مىبرند و جاودانه در آن خواهند ماند ( * ( الَّذِينَ يَرِثُونَ الْفِرْدَوْسَ هُمْ فِيها خالِدُونَ ) * ) .\r\n« فردوس » در اصل - به گفته بعضى - يك لغت رومى است و بعضى آن را عربى و بعضى اصل آن را فارسى مىدانند و به معنى « باغ » است ، يا باغ مخصوصى كه تمام نعمتها و مواهب الهى در آن جمع است و لذا مىتوان آن را به عنوان « بهشت برين » ( بهترين و برترين باغهاى بهشت ) ناميد .\r\nتعبير به « ارث بردن » ممكن است اشاره به اين باشد كه مؤمنان بدون زحمت به آن مىرسند همانند ارث كه انسان زحمتى براى آن نكشيده است ، درست است كه نائل شدن به مقامات عالى بهشت ، بسيار تلاش و كوشش و پاكى و خودسازى مىخواهد ولى آن پاداش عظيم در مقابل اين اعمال ناچيز بقدرى زياد است كه گويى انسان بى زحمت به آن رسيده است .\r\nتوجه به اين نكته نيز لازم است كه در حديثى از پيامبر گرامى اسلام ص چنين نقل شده :\r\nما منكم من احد الا و له منزلان : منزل فى الجنة ، و منزل فى النار ، فان مات و دخل النار ورث اهل الجنة منزله :\r\n« هر يك از شما بدون استثنا داراى دو منزل است : منزلى در بهشت ، و منزلى در دوزخ ، اگر دوزخى شود و وارد جهنم گردد اهل بهشت منزلگاه او را به ارث مىبرند » .\r\nتعبير به « ارث » در آيه مورد بحث ممكن است اشاره به اين نكته نيز باشد .\r\nاين احتمال را نيز بعضى از مفسران دور ندانسته‌اند كه تعبير به ارث در اينجا اشاره به سرانجام كار مؤمنان است ، همچون ميراث كه در پايان كار به وارث مىرسد .\r\nو به هر حال اين مرحله عالى بهشت طبق ظاهر آيات فوق مخصوص مؤمنانى است كه داراى صفات بالا هستند ، به اين ترتيب ديگر بهشتيان در مراحل پائينتر قرار دارند .\r\n","description":"","footnote":"","page_name":" 202 ","page_number":202},
  {"content":"\r\n\r\nنكته‌ها :\r\n\r\n[ 1 - انتخاب فعل ماضى « افلح » براى چيست ؟ 
  ]\r\nانتخاب فعل ماضى « افلح » در مورد رستگارى مؤمنان براى تاكيد هر چه بيشتر است ، يعنى رستگارى آنها آن قدر مسلم است كه گويى قبلا تحقق يافته ، و ذكر كلمه « قد » قبل از آن نيز تاكيد ديگرى براى موضوع است .\r\nتعبيراتى همچون « خاشعون » « معرضون » « راعون » و « يحافظون » . . . ( به صورت اسم فاعل يا فعل مضارع ) همه دليل بر آن است كه برنامه‌هاى مؤمنان راستين در اين اوصاف برجسته موقتى و محدود نيست بلكه مستمر و دائمى است .\r\n\r\n2 - همسر دائم و موقت\r\nاز آيات فوق ، استفاده مىشود كه تنها دو گروه از زنان بر مردان حلال هستند : نخست همسران و ديگر كنيزان ( با شرائط مخصوص ) و به همين جهت اين آيه در كتب فقهيه در بحثهاى نكاح در موارد بسيارى مورد استناد قرار گرفته است .\r\nجمعى از مفسران و فقهاى اهل سنت خواسته‌اند از اين آيه شاهدى براى نفى ازدواج موقت بياورند ، و بگويند آن هم در حكم زنا است ! .\r\nاما با توجه به اين حقيقت كه « ازدواج موقت » ( متعه ) به طور مسلم در زمان پيامبر ص حلال بوده است و احدى از مسلمانان آن را انكار نمىكنند ، منتها بعضى مىگويند در آغاز اسلام بوده و بسيارى از صحابه نيز به آن عمل كرده‌اند سپس نسخ شده و بعضى مىگويند : عمر بن خطاب از آن جلوگيرى به عمل آورد .\r\nبا توجه به اين واقعيتها مفهوم سخن اين دسته از دانشمندان اهل تسنن اين خواهد بود كه پيامبر ص العياذ باللَّه زنا را - حد اقل براى مدتى - مجاز شمرده است ، و اين غير ممكن است .\r\n","description":"","footnote":"","page_name":" 203 ","page_number":203},
  {"content":"\r\nاز اين گذشته ( دقت كنيد ) متعه بر خلاف پندار اين گروه يك نوع ازدواج است ازدواجى است موقت و داراى اكثر شرائط ازدواج دائم ، بنا بر اين قطعا در جمله « * ( إِلَّا عَلى أَزْواجِهِمْ ) * » داخل است ، و به همين دليل به هنگام خواندن صيغه ازدواج موقت از همان صيغه‌هاى ازدواج دائم ( انكحت و زوجت ) با قيد مدت استفاده مىشود ، و اين بهترين دليل بر ازدواج بودن آن است .\r\nدر باره ازدواج موقت و دلائل مشروعيت آن در اسلام و عدم نسخ اين حكم و همچنين فلسفه اجتماعى آن و پاسخ به ايرادات مختلف در جلد سوم صفحه 335 به بعد ( ذيل آيه 24 سوره نساء ) مشروحا بحث كرده‌ايم .\r\n\r\n3 - خشوع ، روح نماز است -\r\nاگر ركوع و سجود و قرائت و تسبيح را جسم نماز بدانيم ، حضور قلب و توجه درونى به حقيقت نماز و كسى كه با او راز و نياز مىكنيم روح نماز است .\r\nخشوع نيز در واقع چيزى جز حضور قلب توأم با تواضع و ادب و احترام نيست و به اين ترتيب روشن مىشود كه مؤمنان تنها به نماز به عنوان يك كالبد بى روح نمىنگرند بلكه تمامى توجه آنها به باطن و حقيقت نماز است .\r\nبسيارند كسانى كه اشتياق فراوان به حضور قلب و خشوع و خضوع در نمازها دارند اما هر چه مىكوشند توفيق آن را نمىيابند .\r\nبراى تحصيل خشوع و حضور قلب در نماز و ساير عبادات ، امور ذيل را دقيقا توصيه مىكنيم :\r\n1 - بدست آوردن آن چنان معرفتى كه دنيا را در نظر انسان كوچك و خدا را در نظر انسان بزرگ كند ، تا هيچ كار دنيوى نتواند به هنگام راز و نياز با معبود نظر او را به خود جلب و از خدا منصرف سازد .\r\n2 - توجه به كارهاى پراكنده و مختلف ، معمولا مانع تمركز حواس است\r\n","description":"","footnote":"","page_name":" 204 ","page_number":204},
  {"content":"\r\nو هر قدر انسان ، توفيق پيدا كند كه مشغله‌هاى مشوش و پراكنده را كم كند به حضور قلب در عبادات خود كمك كرده است .\r\n3 - انتخاب محل و مكان نماز و ساير عبادات نيز در اين امر ، اثر دارد ، به همين دليل ، نماز خواندن در برابر اشياء و چيزهايى كه ذهن انسان را به خود مشغول مىدارد مكروه است ، و همچنين در برابر درهاى باز و محل عبور و مرور مردم ، در مقابل آئينه و عكس و مانند اينها ، به همين دليل معابد مسلمين هر قدر ساده تر و خالى از زرق و برق و تشريفات باشد بهتر است چرا كه به حضور قلب كمك مىكند .\r\n4 - پرهيز از گناه نيز عامل مؤثرى است ، زيرا گناه قلب را از خدا دور مىسازد ، و از حضور قلب مىكاهد .\r\n5 - آشنايى به معنى نماز و فلسفه افعال و اذكار آن ، عامل مؤثر ديگرى است .\r\n6 - انجام مستحبات نماز و آداب مخصوص آن چه در مقدمات و چه در اصل نماز نيز كمك مؤثرى به اين امر مىكند .\r\n7 - از همه اينها گذشته اين كار ، مانند هر كار ديگر نياز به مراقبت و تمرين و استمرار و پىگيرى دارد ، بسيار مىشود كه در آغاز انسان در تمام نماز يك لحظه كوتاه قدرت تمركز فكر پيدا مىكند ، اما با ادامه اين كار و پىگيرى و تداوم آن چنان قدرت نفس پيدا مىكند كه مىتواند به هنگام نماز دريچه‌هاى فكر خود را بر غير معبود مطلقا ببندد ! ( دقت كنيد ) .\r\n","description":"","footnote":"","page_name":" 205 ","page_number":205},
  {"content":"\r\n\r\n[ سوره المؤمنون ‹ 23 › : آيات 12 تا 16 
  ]\r\nوَ لَقَدْ خَلَقْنَا الإِنْسانَ مِنْ سُلالَةٍ مِنْ طِينٍ ‹ 12 › ثُمَّ جَعَلْناه نُطْفَةً فِي قَرارٍ مَكِينٍ ‹ 13 › ثُمَّ خَلَقْنَا النُّطْفَةَ عَلَقَةً فَخَلَقْنَا الْعَلَقَةَ مُضْغَةً فَخَلَقْنَا الْمُضْغَةَ عِظاماً فَكَسَوْنَا الْعِظامَ لَحْماً ثُمَّ أَنْشَأْناه خَلْقاً آخَرَ فَتَبارَكَ اللَّه أَحْسَنُ الْخالِقِينَ ‹ 14 › ثُمَّ إِنَّكُمْ بَعْدَ ذلِكَ لَمَيِّتُونَ ‹ 15 › ثُمَّ إِنَّكُمْ يَوْمَ الْقِيامَةِ تُبْعَثُونَ ‹ 16 ›\r\n\r\nترجمه :\r\n12 - ما انسان را از عصاره اى از گل آفريديم .\r\n13 - سپس آن را نطفه اى در قرارگاه مطمئن ( رحم ) قرار داديم .\r\n14 - سپس نطفه را به صورت علقه ( خون بسته ) و علقه را به صورت مضغه ( چيزى شبيه گوشت جويده ) و مضغه را به صورت استخوانهايى در آورديم ، از آن پس آن را آفرينش تازه اى ايجاد كرديم ، بزرگ است خدايى كه بهترين خلق كنندگان است ! 15 - سپس شما بعد از آن مىميريد .\r\n16 - سپس در روز قيامت برانگيخته مىشويد .\r\n\r\nتفسير : مراحل تكامل جنين در رحم مادر\r\nذكر اوصاف مؤمنان راستين و همچنين پاداش بىنظيرى كه خداوند به آنها مىدهد در آيات گذشته ، اين شوق را در دلها زنده مىكند كه بايد به صفوف آنها پيوست ، اما از چه راهى ؟ و از كدام طريق ؟\r\nآيات مورد بحث و قسمتى از آيات آينده ، طرق اساسى تحصيل ايمان و معرفت را نشان مىدهد ، نخست دست انسان را گرفته و به كاوش در اسرار درون و « سير\r\n","description":"","footnote":"","page_name":" 206 ","page_number":206},
  {"content":"\r\nدر عالم انفس « وا مىدارد ، و در آياتى كه بعد از آن خواهد آمد او را به جهان برون و موجودات شگرف عالم هستى توجه مىدهد و به » سير آفاقى « مىپردازد .\r\nنخست مىگويد : « ما انسان را از چكيده و خلاصه اى از گل آفريديم » ( * ( وَلَقَدْ خَلَقْنَا الإِنْسانَ مِنْ سُلالَةٍ مِنْ طِينٍ ) * ) ( 1 ) .\r\nآرى اين گام نخست است كه انسان با آن عظمت ، با آن همه استعداد و شايستگىها اين افضل مخلوقات و برترين موجودات جهان از خاكى بى ارزش است همان خاكى كه در كم ارزش بودن ضرب المثل است ، و اين نهايت قدرتنمايى او است كه از چنين مواد ساده اى چنان موجود بديعى آفريد .\r\nدر آيه بعد اضافه مىكند :\r\n« سپس او را نطفه اى قرار داديم در قرارگاه امن و امانى » ( * ( ثُمَّ جَعَلْناه نُطْفَةً فِي قَرارٍ مَكِينٍ ) * ) .\r\nدر حقيقت نخستين آيه به آغاز وجود همه انسانها اعم از آدم و فرزندان او اشاره مىكند كه همه به خاك باز مىگردند و از گل برخاسته‌اند ، اما در دومين آيه به تداوم نسل آدم از طريق تركيب نطفه نر و ماده و قرار گرفتن در قرارگاه رحم توجه مىدهد .\r\nدر حقيقت اين بحث شبيه تعبيرى است كه در آيات 7 و 8 سوره سجده آمده است : وَبَدَأَ خَلْقَ الإِنْسانِ مِنْ طِينٍ ثُمَّ جَعَلَ نَسْلَه مِنْ سُلالَةٍ مِنْ ماءٍ مَهِينٍ « آغاز آفرينش انسان را از گل قرار داد و نسل او را از چكيده اى از آب بى ارزش » .\r\nتعبير از رحم به « قرار مكين » ( قرارگاه امن و امان ) اشاره به موقعيت خاص رحم در بدن انسان است ، در واقع در محفوظترين نقطه بدن كه از هر طرف\r\n\r\n","description":"","footnote":"\r\n( 1 ) « سلالة » ( بر وزن عصاره ) به معنى چيزى است كه از ديگرى گرفته مىشود و در واقع خلاصه و عصاره و برگزيده اى از آن است ( مجمع البيان ذيل آيه مورد بحث ) .\r\n","page_name":" 207 ","page_number":207},
  {"content":"\r\nكاملا تحت حفاظت است قرار گرفته ، ستون فقرات و دنده‌ها از يك سو ، استخوان نيرومند لگن خاصره از سوى ديگر ، پوششهاى متعدد شكم از سوى سوم حفاظتى كه از ناحيه دستها به عمل مىآيد از سوى چهارم ، همگى شواهد اين قرارگاه امن و امان است .\r\nبعد به مراحل شگفتآور و بهتآور سير نطفه در رحم مادر و چهره‌هاى گوناگون خلقت كه يكى بعد از ديگرى در آن قرارگاه امن و دور از دست بشر ظاهر مىشود اشاره كرده مىفرمايد : « سپس ما نطفه را به صورت خون بسته اى درآورديم و بعد اين خون بسته را به » مضغه « كه شبيه گوشت جويده است تبديل كرديم و بعدا آن را به صورت استخوان در آورديم ، و از آن پس بر استخوانها گوشت پوشانديم » ( * ( ثُمَّ خَلَقْنَا النُّطْفَةَ عَلَقَةً فَخَلَقْنَا الْعَلَقَةَ مُضْغَةً فَخَلَقْنَا الْمُضْغَةَ عِظاماً فَكَسَوْنَا الْعِظامَ لَحْماً ) * ) .\r\nاين چهار مرحله متفاوت كه به اضافه مرحله نطفه بودن ، مراحل پنجگانه اى را تشكيل مىدهد هر كدام براى خود عالم عجيبى دارد مملو از شگفتيها كه در علم جنينشناسى امروز دقيقا مورد بررسى قرار گرفته و پيرامون آن كتابها نوشته‌اند ، ولى روزى كه قرآن از اين مراحل مختلف خلقت جنينى انسان و شگفتيهاى آن سخن مىگفت ، اثرى از اين علم و دانش نبود .\r\nو در پايان آيه به آخرين مرحله كه در واقع مهمترين مرحله آفرينش بشر است با يك تعبير سر بسته و پر معنى اشاره كرده مىفرمايد : « سپس ما او را آفرينش تازه اى بخشيديم » ( * ( ثُمَّ أَنْشَأْناه خَلْقاً آخَرَ ) * ) .\r\n« بزرگ و پر بركت است خدايى كه بهترين خلق كنندگان است » ( * ( فَتَبارَكَ اللَّه أَحْسَنُ الْخالِقِينَ ) * ) .\r\nآفرين بر اين قدرتنمايى بى نظير كه در ظلمتكده رحم اين چنين تصوير\r\n","description":"","footnote":"","page_name":" 208 ","page_number":208},
  {"content":"\r\nبديعى با اينهمه عجائب و شگفتيها بر قطره آبى نقش مىزند .\r\nآفرين بر آن علم و حكمتى كه اينهمه استعداد و لياقت و شايستگى را در چنين موجود ناچيزى ايجاد مىكند ، آفرين بر او و بر خلقت بى نظيرش .\r\nضمنا بايد توجه داشت كه « خالق » از ماده خلق ، و خلق در اصل به معنى اندازه گيرى است ، هنگامى كه يك قطعه چرم را براى بريدن ، اندازه گيرى مىكنند ، عرب واژه « خلق » در باره آن به كار مىبرد ، و از آنجا كه در آفرينش مساله اندازه گيرى بيش از همه چيز اهميت دارد اين كلمه خلق در باره آن به كار رفته است .\r\nتعبير به « * ( أَحْسَنُ الْخالِقِينَ ) * » ( بهترين آفرينندگان ) اين سؤال را به وجود مىآورد كه مگر غير از خدا آفريدگار ديگرى وجود دارد ؟ ! بعضى از مفسران توجيهات گوناگونى براى آيه كرده‌اند ، در حالى كه نيازى به اين توجيهات نيست ، و كلمه خلق به معنى اندازه گيرى و صنعت در باره غير خداوند نيز صادق است ، ولى البته خلق خدا با خلق غير او از جهات گوناگونى متفاوت است :\r\n- خداوند ماده و صورت اشياء را مىآفريند ، در حالى كه اگر انسان بخواهد چيزى ايجاد كند تنها مىتواند با استفاده از مواد موجود اين جهان صورت تازه اى به آن ببخشد مثلا از مصالح ساختمانى خانه اى بسازد ، يا از آهن و فولاد ، اتومبيل يا كارخانه اى اختراع كند .\r\n- از سويى ديگر خلقت و آفرينش خداوند ، نامحدود است و او آفريدگار همه چيز است اللَّه خالِقُ كُلِّ شَيْءٍ ( سوره رعد آيه 16 ) در حالى انسان موجودات بسيار محدودى را مىتواند ابداع كند ، و گاه توأم با انواع ضعفها و نقصها است كه در جريان عمل بايد آنها را تكميل كند ، اما خلق و ابداع پروردگار خالى از هر گونه عيب و نقص است .\r\n- از سوى سوم در آنجا كه انسان توانايى بر اين امر پيدا مىكند ، آن نيز به اذن\r\n","description":"","footnote":"","page_name":" 209 ","page_number":209},
  {"content":"\r\nو فرمان خدا است كه بى اذن او در عالم حتى برگى بر درختى نمىجنبد چنان كه در باره حضرت مسيح ع در سوره مائده آيه 110 مىخوانيم وَإِذْ تَخْلُقُ مِنَ الطِّينِ كَهَيْئَةِ الطَّيْرِ بِإِذْنِي : « در آن هنگام كه تو از گل ، صورتى همچون صورت پرنده به اذن من خلق مىكردى » .\r\nآيه بعد از مساله توحيد و شناخت مبدء به طرز زيبا و ظريفى به مساله « معاد » منتقل مىشود ، و مىگويد : اين انسان با همه شگفتيهايش تا ابد زنده نمىماند ، زمانى فرا مىرسد كه اين ساختمان عجيب از هم فرو مىريزد و « شما بعد از اين زندگى همگى مىميريد » ( * ( ثُمَّ إِنَّكُمْ بَعْدَ ذلِكَ لَمَيِّتُونَ ) * ) .\r\nولى براى اينكه اين تصور پيش نيايد كه با مردن انسان همه چيز پايان مىگيرد ( پس اين آفرينش با اينهمه شكوه و عظمت براى اين چند روز زندگى امرى بيهوده بوده است ) بلا فاصله مىافزايد : « سپس شما روز قيامت بار ديگر به زندگى باز مىگرديد و برانگيخته مىشويد » ( البته در سطحى عاليتر و در جهانى وسيعتر و گسترده تر ) ( * ( ثُمَّ إِنَّكُمْ يَوْمَ الْقِيامَةِ تُبْعَثُونَ ) * ) .\r\n\r\nنكته :\r\n\r\n1 - اثبات مبدء و معاد با يك دليل -\r\nجالب اينكه در آيات فوق براى اثبات وجود خدا و قدرت و عظمت او از همان دليلى استفاده شده است كه در سوره حج براى اثبات معاد ، و آن مساله مراحل مختلف خلقت انسان در عالم جنين است و اتفاقا در ذيل همين آيات مورد بحث چنان كه ديديم گريزى به مساله معاد نيز زده شده است ( 1 ) .\r\n\r\n","description":"","footnote":"\r\n( 1 ) در آغاز سوره حج ذيل آيات 5 تا 7 در زمينه دلائل معاد از جمله از طريق جنين شناسى بحث كرده‌ايم ( به آغاز همين جلد چهاردهم مراجعه فرمائيد ) .\r\n","page_name":" 210 ","page_number":210},
  {"content":"\r\nآرى از يك سو مىتوان عظمت خدا را از عجائب خلقت انسان در مخفيگاه رحم كه هر روز شكل و نقش تازه اى به خود مىگيرد شناخت كه گويى جمعى نقاش چيره دست ، گروهى صنعتگر و ابداعگر ماهر در كنار اين قطره آب نشسته‌اند و شب و روز روى آن كار مىكنند و اين ذره ناچيز را در زمان بسيار كوتاهى با ظرافت فوق العاده از مراحل و گذرگاههاى مختلف حيات مىگذرانند .\r\nاگر مىتوانستيم از مراحل رشد و نمو جنين بطور كامل فيلم بردارى كنيم و آنها را از مقابل چشم بگذرانيم آن گاه مىفهميديم چه شگفتيها در اين كار نهفته است ؟\r\nهر چند پيشرفت فوق العاده جنينشناسى در عصر ما و تحقيقات روز افزون دانشمندان و تجربيات و آزمايشهايشان روى اين امر ، بسيارى از مسائل را روشن ساخته و هنگامى كه انسان در برابر نتيجه اين تحقيقات قرار مىگيرد بى اختيار جمله * ( فَتَبارَكَ اللَّه أَحْسَنُ الْخالِقِينَ ) * را زمزمه مىكند .\r\nو از سوى ديگر اين آفرينشهاى پى در پى كه هر روز چهره تازه اى به خود مىگيرد ، و اصولا پيدايش يك انسان كامل از يك قطره كوچك آب ، بيانگر قدرت خداوند بر مساله معاد و بازگشت انسان به زندگى مجدد است ، و به اين ترتيب با بيان يك دليل دو هدف و با يك كرشمه دو كار ، انجام شده است ( 1 ) .\r\n\r\n2 - آخرين مرحله تكامل انسان در رحم -\r\nجالب اينكه در مراحل پنجگانه اى كه براى آفرينش انسان در آيه فوق ذكر شده همه جا تعبير به « خلق » شده است ، اما هنگامى كه به آخرين مرحله مىرسد تعبير به « انشاء » مىكند .\r\n« انشاء » همانگونه كه ارباب لغت گفته است به معنى « ايجاد كردن چيزى\r\n\r\n","description":"","footnote":"\r\n( 1 ) در باره مراحل جنين و شاهكار آفرينش در اين زمينه در جلد دوم تفسير نمونه صفحه 316 ( ذيل آيه * ( هُوَ الَّذِي يُصَوِّرُكُمْ فِي الأَرْحامِ كَيْفَ يَشاءُ ) * سوره آل عمران - 6 ) نيز بحث كرده‌ايم .\r\n","page_name":" 211 ","page_number":211},
  {"content":"\r\nتوأم با تربيت آن « است ، اين تعبير نشان مىدهد كه مرحله اخير با مراحل قبل ( مرحله نطفه و علقه و مضغه و گوشت و استخوان ) كاملا متفاوت است مرحله اى است مهم كه قرآن از آن سر بسته ياد كرده و تنها مىگويد : « سپس ما به آن آفرينش تازه اى داديم » و بلا فاصله پشت سر آن « * ( فَتَبارَكَ اللَّه أَحْسَنُ الْخالِقِينَ ) * » مىگويد .\r\nاين چه مرحله اى است كه اين قدر شايان اهميت است ، اين همان مرحله اى است كه جنين وارد مرحله حيات انسانى مىشود ، حس و حركت پيدا مىكند ، و به جنبش در مىآيد كه در روايات اسلامى از آن تعبير به مرحله « نفخ روح » ( دميدن روح در كالبد ) شده است .\r\nاينجا است كه انسان با يك جهش بزرگ زندگى نباتى و گياهى را پشت سر گذاشته و گام به جهان حيوانات و از آن برتر به جهان انسانها مىگذارد ، و فاصله آن با مرحله قبل آن قدر زياد است كه تعبير از آن با جمله ثم خلقنا كافى نبود و لذا « * ( ثُمَّ أَنْشَأْناه ) * » فرمود .\r\nدر اينجا است كه انسان ، ساختمان ويژه اى پيدا مىكند كه او را از همه جهان ممتاز مىسازد ، به او شايستگى خلافت خدا در زمين مىدهد ، و قرعه امانتى را كه كوه‌ها و آسمانها بار آن را نتوانست كشيد ، به نام او مىزنند .\r\nدر واقع همين جا است كه « عالم كبير » با همه شگفتيهايش در اين « جرم صغير » منطوى و پيچيده مىشود و به راستى شايسته « تبارك * ( اللَّه أَحْسَنُ الْخالِقِينَ ) * » است .\r\n\r\n3 - لباس گوشتين بر اندام استخوانها ! -\r\nنويسنده تفسير فى ظلال ذيل آيه مورد بحث در اينجا جمله عجيبى نقل مىكند و آن اينكه : جنين بعد از آنكه مرحله « علقه » و « مضغه » را پشت سر گذاشت تمام سلولهايش تبديل به سلولهاى استخوانى مىشود و بعد از آن تدريجا عضلات و گوشت روى آن را مىپوشاند ، بنا بر اين جمله كسونا العظام لحما يك معجزه علمى است كه پرده از روى اين مساله\r\n","description":"","footnote":"","page_name":" 212 ","page_number":212},
  {"content":"\r\nكه در آن روز براى هيچكس روشن نبود بر مىدارد ، زيرا قرآن نمىگويد : ما مضغه را تبديل به استخوان و گوشت كرديم بلكه مىگويد : ما مضغه را تبديل به استخوان كرديم و بر استخوانها لباس گوشت پوشانديم اشاره به اينكه مضغه نخست تبديل به استخوان مىشود و بعد از آن گوشت روى آن را مىپوشاند .\r\n\r\n4 - لباس مقاوم براى استخوانها !\r\nاصولا اينكه از عضلات تعبير به « لباس » مىكند خود گوياى اين واقعيت است كه اگر اين لباس بر استخوانها نبود بسيار اندام انسان زشت و نازيبا بود ( درست همانند اسكلتهايى كه همه ما خود آن يا لا اقل عكس آن را ديده‌ايم ) .\r\nاز اين گذشته لباس حافظ بدن است ، عضلات نيز حافظ استخوانها هستند كه اگر آنها نبودند ، ضربه هايى كه بر بدن وارد مىشد استخوانها را مرتبا صدمه مىزد يا مىشكست ، همچنين كارى را كه لباس در حفاظت انسان از گرما و سرما مىكند گوشتها در نگهدارى استخوانها كه ستون اصلى بدن هستند انجام مىدهند اينها همه نشان دهنده دقت قرآن در تعبيرات است .\r\n","description":"","footnote":"","page_name":" 213 ","page_number":213},
  {"content":"\r\n\r\n[ سوره المؤمنون ‹ 23 › : آيات 17 تا 22 
  ]\r\nوَ لَقَدْ خَلَقْنا فَوْقَكُمْ سَبْعَ طَرائِقَ وَما كُنَّا عَنِ الْخَلْقِ غافِلِينَ ‹ 17 › وَأَنْزَلْنا مِنَ السَّماءِ ماءً بِقَدَرٍ فَأَسْكَنَّاه فِي الأَرْضِ وَإِنَّا عَلى ذَهابٍ بِه لَقادِرُونَ ‹ 18 › فَأَنْشَأْنا لَكُمْ بِه جَنَّاتٍ مِنْ نَخِيلٍ وَأَعْنابٍ لَكُمْ فِيها فَواكِه كَثِيرَةٌ وَمِنْها تَأْكُلُونَ ‹ 19 › وَشَجَرَةً تَخْرُجُ مِنْ طُورِ سَيْناءَ تَنْبُتُ بِالدُّهْنِ وَصِبْغٍ لِلآكِلِينَ ‹ 20 › وَإِنَّ لَكُمْ فِي الأَنْعامِ لَعِبْرَةً نُسْقِيكُمْ مِمَّا فِي بُطُونِها وَلَكُمْ فِيها مَنافِعُ كَثِيرَةٌ وَمِنْها تَأْكُلُونَ ‹ 21 ›\r\nوَ عَلَيْها وَعَلَى الْفُلْكِ تُحْمَلُونَ ‹ 22 ›\r\n","description":"","footnote":"","page_name":" 214 ","page_number":214},
  {"content":"\r\n\r\nترجمه :\r\n17 - ما بر بالاى سر شما هفت راه ( طبقه ) قرار داديم ، و ما از خلق ( خود ) غافل نبوده و نيستيم .\r\n18 - و از آسمان آبى به اندازه معين نازل كرديم و آن را در زمين ( در مخازن مخصوصى ) ساكن نموديم و ما بر از بين بردن آن كاملا قادريم .\r\n19 - سپس به وسيله آن باغهايى از درخت نخل و انگور براى شما ايجاد كرديم ، باغهايى كه در آن ميوه‌هاى بسيار است و از آن تناول مىكنيد .\r\n20 - و نيز درختى كه از طور سينا ميرويد و از آن روغن و « نان خورش » براى خورندگان فراهم مىگردد .\r\n21 - و براى شما در چهارپايان عبرتى است ، از آنچه در درون آنها است ( از شير ) شما را سيراب ميكنيم و براى شما در آنها منافع فراوانى است و از گوشت آنها مىخوريد .\r\n22 - و بر آنها و بر كشتيها سوار مىشويد .\r\n\r\nتفسير : باز هم نشانه‌هاى توحيد\r\nگفتيم قرآن پس از ذكر صفات مؤمنان به طرق تحصيل ايمان پرداخته ، و در آيات گذشته چنان كه ديديم از آيات انفسى و نشانه‌هاى عظمت پروردگار در وجود خود ما سخن گفت ، اكنون به جهان برون و آيات آفاقى مىپردازد و عظمت آفرينش را در آسمان و زمين منعكس مىكند :\r\nنخست مىفرمايد : « ما بر فراز شما هفت طريقه آفريديم » ( * ( وَلَقَدْ خَلَقْنا فَوْقَكُمْ سَبْعَ طَرائِقَ ) * ) .\r\n« طرائق » جمع « طريقه » به معنى « راه » يا به معنى « طبقه » است ، در صورت اول معنى آيه چنين مىشود كه ما هفت راه بالاى سر شما آفريديم ، ممكن است اين راهها طرق رفت و آمد فرشتگان باشد ، و ممكن است مدار گردش ستارگان آسمان .\r\n","description":"","footnote":"","page_name":" 215 ","page_number":215},
  {"content":"\r\nبنا بر معنى دوم مفهومش اين است كه ما هفت طبقه ( هفت آسمان ) بر فراز شما آفريديم .\r\nدر باره آسمانهاى هفتگانه قبلا سخن بسيار گفته‌ايم آنچه در اينجا به عنوان اشاره بايد گفت اين است كه اگر عدد هفت را به معنى « تكثير » بگيريم مفهومش اين است كه بر فراز شما عالمهاى بسيار و كرات و كواكب و سيارات بىشمارى است .\r\nتعبير به طبقه هرگز نبايد افلاك بطلميوسى را كه همچون پوست پياز بر فراز يكديگر قرار داشتند تداعى كند ، و چنين تصور شود كه قرآن بر اين فرضيه نادرست تكيه كرده ، بلكه « طرائق و طبقات » اشاره به عوالمى است كه در فواصل مختلف از ما قرار دارند و نسبت به ما هر يك فوق ديگرى است ، بعضى دور تر و بعضى نزديكتر .\r\nو اگر عدد « سبع » ( هفت ) را ، عدد « شمارش و تعداد » بگيريم ، مفهومش اين است غير از اين عالمى كه شما مىبينيد ( مجموعه ثوابت و سيارات و كهكشانها ) شش عالم ديگر ما فوق آن قرار دارد كه هنوز دست علم و دانش بشر به آن نرسيده است .\r\nو هر گاه به نقشه منظومه شمسى و قرار گرفتن سيارات مختلف بر گردد آن درست دقت كنيم تفسير ديگرى نيز براى اين آيه مىتوان يافت و آن اينكه از اين نه سياره كه گرد آفتاب مىگردند دو سياره ( عطارد و زهره ) مدارشان زير مدار زمين است ، در حالى كه شش سياره ديگر مدارشان بيرون مدار زمين و شبيه طبقاتى است كه يكى بر فراز ديگرى قرار گرفته و هنگامى كه مدار كره ماه را كه آن هم گرد زمين مىچرخد بر آن بيفزائيم عدد هفت مدار ( مسير ) يا هفت طبقه تكميل مىگردد ( دقت كنيد ) ( 1 ) .\r\n\r\n","description":"","footnote":"\r\n( 1 ) براى توضيح بيشتر در باره آسمانهاى هفتگانه به جلد اول تفسير نمونه ذيل آيه 29 سوره بقره مراجعه شود .\r\n","page_name":" 216 ","page_number":216},
  {"content":"\r\nو از آنجا كه تعدد عوالم و طرق آنها ممكن است اين توهم را به وجود آورد كه آيا اين وسعت و عظمت عالم موجب نخواهد شد كه آفريدگار از آنها غافل گردد ، در پايان آيه بلا فاصله مىفرمايد : « ما هرگز از آفرينش خود غافل نبوده و نخواهيم بود » ( * ( وَما كُنَّا عَنِ الْخَلْقِ غافِلِينَ ) * ) .\r\nتكيه بر روى عنوان « خلق » در اينجا اشاره به اين است كه مساله آفرينش و خلقت به خودى خود دليل علم آفريدگار و توجه او به آنها است ، مگر مىشود « آفريننده » از « آفريده » خود غافل باشد ؟ ! .\r\nاين احتمال نيز در تفسير آيه وجود دارد كه منظور اين است : ما راههاى فراوانى براى آمد و شد فرشتگان بر فراز شما قرار داديم و از حال شما غافل نيستيم و فرشتگان ما نيز شاهد و ناظر اعمال شمايند .\r\nآيه بعد به يكى ديگر از مظاهر قدرت الهى كه از بركات آسمان و زمين محسوب مىشود يعنى باران اشاره كرده مىگويد : « ما از آسمان آبى فرو فرستاديم به اندازه معين » ( * ( وَأَنْزَلْنا مِنَ السَّماءِ ماءً بِقَدَرٍ ) * ) .\r\nنه آن قدر زياد كه زمينها را در خود غرق كند ، و نه آن قدر كم كه تشنه كامان در جهان گياهان و حيوانات سيراب نگردند .\r\nآرى از « آسمان » كه بگذريم و به « زمين » بپردازيم يكى از مهمترين مواهب الهى آبى است كه مايه حيات همه موجودات زنده است .\r\nسپس به مساله مهمترى در همين رابطه كه مساله ذخيره آبها در منابع زير زمينى است پرداخته مىگويد « ما اين آب را در زمين در مخازن مخصوص ساكن كرديم ، در حالى كه اگر مىخواستيم آن را از بين ببريم كاملا قدرت داشتيم » ( * ( فَأَسْكَنَّاه فِي الأَرْضِ وَإِنَّا عَلى ذَهابٍ بِه لَقادِرُونَ ) * ) .\r\nمىدانيم قشر روئين زمين از دو طبقه كاملا مختلف تشكيل يافته : طبقه نفوذ پذير\r\n","description":"","footnote":"","page_name":" 217 ","page_number":217},
  {"content":"\r\nو طبقه نفوذ ناپذير ، اگر تمام قشر زمين نفوذ پذير بود آبهاى باران فورا در اعماق زمين فرو مىرفتند و بعد از يك باران ممتد و طولانى همه جا خشك مىشد و قطره اى آب پيدا نبود ! و اگر تمام قشر زمينى طبقه نفوذ ناپذير همچون گل رس بود تمام آبهاى باران در سطح زمين مىماندند آلوده و متعفن مىشدند و عرصه زمين را بر انسان تنگ مىكردند ، و اين آبى كه مايه حيات است مايه مرگ انسان مىشد .\r\nولى خداوند بزرگ و منان قشر بالا را نفوذ پذير و قشر زيرين را نفوذ ناپذير قرار داده تا آبها در زمين فرو روند و در منطقه نفوذ ناپذير مهار شوند و ذخيره گردند ، و بعدا از طريق چشمه‌ها ، چاهها و قناتها مورد استفاده واقع شوند ، بى آنكه بگندند و توليد مزاحمت كنند يا آلودگى پيدا كنند ( 1 ) .\r\nاين آب گوارايى را كه ما امروز از چاه عميق بيرون مىكشيم و با نوشيدن آن جان تازه پيدا مىكنيم ممكن است از قطرات بارانى باشد كه هزاران سال قبل از ابرها نازل شده و در اعماق زمين براى امروز ذخيره گشته است ، بى آنكه فاسد شود .\r\nبه هر حال كسى كه انسان را براى زندگى آفريد و مهمترين مايه حيات او را آب قرار داد منابع بسيار مهمى براى ذخيره اين ماده حياتى قبل از او آفريده و آبها را در آن ذخيره كرده است ! البته قسمتى از ذخيره‌هاى اين ماده حياتى بر فراز كوه‌ها است ( به صورت برفها و يخها ) كه گاهى همه ساله آب شده جريان مىيابد و گاه صدها و يا هزاران سال بر قله كوهى مىمانند تا روزى كه فرمان نزول به آنها داده شود و بر اثر تغيير حرارت جوى به سوى دشت و هامون سرازير گردد و زمينهاى تشنه را سيراب كند ،\r\n\r\n","description":"","footnote":"\r\n( 1 ) - بايد توجه داشت كه عبور آبهاى آلوده از قشر نفوذ پذير زمين غالبا موجب تصفيه آن مىشود !\r\n","page_name":" 218 ","page_number":218},
  {"content":"\r\nولى با توجه به كلمه « فى » در « فى الارض » چنين به نظر مىرسد كه آيه اشاره به منابع زير زمينى آب مىكند نه فوق زمينى .\r\nدر آيه بعد به دنبال نعمت پر بركت باران به محصولاتى كه از آن مىرويد اشاره كرده مىگويد : « ما به وسيله اين آب ، باغهايى از درخت نخل و انگور براى شما ايجاد كرديم ، باغهايى كه در آن ميوه‌هاى بسيار است و از آن مىخوريد » ( * ( فَأَنْشَأْنا لَكُمْ بِه جَنَّاتٍ مِنْ نَخِيلٍ وَأَعْنابٍ لَكُمْ فِيها فَواكِه كَثِيرَةٌ وَمِنْها تَأْكُلُونَ ) * ) .\r\nخرما و انگور تنها محصول آنها نيست بلكه اين دو محصول عمده و پر ارزش آنها است و گر نه انواع مختلفى از ديگر ميوه‌ها در آن يافت مىشود .\r\nجمله « * ( وَمِنْها تَأْكُلُونَ ) * » ( از آن مىخوريد ) ممكن است اشاره به اين باشد كه محصول اين باغهاى پر بركت تنها ميوه‌هاى آنها نيست ، بلكه خوردنى بخشى از آن است .\r\nاين باغها ( از جمله نخلستانها ) استفاده‌هاى فراوان ديگرى براى زندگى انسان دارد ، از برگهاى آنها ، فرش ، و گاهى لباس درست مىكنند ، از چوبهاى آنها خانه مىسازند ، از ريشه‌ها و برگها و ميوه‌هاى بعضى از اين درختان مواد دارويى مىگيرند ، و نيز از بسيارى از آنها علوفه براى دامها ، و از چوب آنها براى سوخت استفاده مىكنند .\r\nفخر رازى در تفسير خود اين احتمال را نيز داده است كه منظور از « * ( مِنْها تَأْكُلُونَ ) * » اين است كه زندگى و روزى شما از اين باغها اداره مىشود ، درست همانند اينكه در فارسى مىگوئيم : فلان كس از فلان كسب و كار نان مىخورد ( يعنى گذران زندگى او از آن است ) ( 1 ) .\r\nاين نكته نيز قابل توجه است كه در آيات فوق ، مبدء حيات انسانى آب\r\n\r\n","description":"","footnote":"\r\n( 1 ) بنا بر تفسير اول « من » « تبعيضيه » است ، و بنا بر تفسير دوم « نشويه » .\r\n","page_name":" 219 ","page_number":219},
  {"content":"\r\nنطفه شمرده شده ، و مبدء حيات گياهى آب باران ، در واقع اين دو نمونه برجسته حيات هر دو از آب سرچشمه مىگيرند ، آرى قانون خداوند ، قانون واحد و گسترده اى در همه جا است .\r\nبعد به يكى ديگر از درختان پر بركتى كه از همين آب باران پرورش مىيابد اشاره كرده مىگويد : علاوه بر اين باغهاى نخل و انگور و ميوه‌هاى ديگر « درختى ايجاد كرديم كه از طور سيناء مىرويد و از آن روغن و « نان خورش » ( 1 ) براى خورندگان بدست مىآيد » ( * ( وَشَجَرَةً تَخْرُجُ مِنْ طُورِ سَيْناءَ تَنْبُتُ بِالدُّهْنِ وَصِبْغٍ لِلآكِلِينَ ) * ) .\r\nدر اينكه منظور از « طور سيناء » چيست ، مفسران دو احتمال عمده داده‌اند :\r\nنخست اينكه اشاره به همان « كوه طور » معروف است كه در صحراى سينا قرار دارد ، و اگر مىبينيم كه قرآن در اينجا درخت زيتون را به عنوان درختى كه از كوه طور مىرويد توصيف كرده به خاطر آن است كه عربهاى حجاز هنگامى كه از بيابانهاى خشك اين منطقه مىگذشتند و به شمال رو مىآوردند نخستين منطقه اى كه در آن به درختهاى پر بار زيتون بر خورد مىكردند ، منطقه طور در جنوب صحراى سيناء بوده است ، مشاهده نقشه جغرافيايى اين مطلب را به خوبى روشن مىكند .\r\nاحتمال ديگر اينكه طور سيناء جنبه توصيفى دارد و به معنى « كوه پر بركت » يا « كوه پر درخت » يا « كوه زيبا » است ( چون « طور » به معنى كوه و « سيناء » به معنى پر بركت و زيبا و مشجر است ) .\r\nواژه « صبغ » در اصل به معنى رنگ است ، ولى از آنجا كه انسان به هنگام\r\n\r\n","description":"","footnote":"\r\n( 1 ) غذايى كه همراه با نان مىخورند .\r\n","page_name":" 220 ","page_number":220},
  {"content":"\r\nخوردن غذا معمولا نان خود را با خورشى كه مىخورد رنگين مىكند به تمام انواع نان خورشها ، « صبغ » گفته شده است ، به هر حال كلمه صبغ ، ممكن است اشاره به همان روغن زيتون باشد كه با نان مىخوردند و يا انواع نان خورشها كه از درختان ديگر استفاده مىكردند .\r\nدر اينجا سؤالى پيش مىآيد كه چرا در ميان انواع ميوه‌ها بالخصوص روى اين سه ميوه تكيه شده است : خرما ، انگور و زيتون ؟\r\nدر پاسخ بايد به اين نكته توجه داشت كه از نظر تحقيقات علمى غذاشناسان كمتر ميوه اى وجود دارد كه براى بدن انسان به اندازه اين سه ميوه مفيد و مؤثر باشد .\r\n« روغن زيتون » براى توليد سوخت و ساز بدن ارزش فراوانى دارد ، كالرى حرارتى آن بسيار زياد ، دوست صميمى كبد انسان ، بر طرف كننده عوارض كليه‌ها و سنگهاى صفراوى و قلنجهاى كليوى ، تقويت كننده اعصاب و بالآخره اكسير سلامتى است .\r\nدر مورد « خرما » آن قدر توصيف شده كه در اين مختصر نمىگنجد : قند فراوان خرما از سالمترين قندها است و از نظر بسيارى از غذاشناسان خرما يكى از عوامل جلوگيرى از سرطان است ، دانشمندان در خرما سيزده ماده حياتى ، و پنج نوع ويتامين كشف كرده‌اند كه آن را به صورت يك منبع فوق العاده ارزشمند غذايى در مىآورد .\r\nاما « انگور » به عقيده بعضى از دانشمندان ، يك داروخانه طبيعى است ، از نظر خواص همچون شير مادر است و دو برابر گوشت در بدن ايجاد حرارت مىكند ، خون را تصفيه مىكند ، سموم بدن را دفع مىنمايد ، انواع ويتامين موجود در آن به انسان نيرو و توان مىبخشد ( 1 ) .\r\n\r\n","description":"","footnote":"\r\n( 1 ) براى توضيح بيشتر در باره اين سه ميوه حياتبخش به جلد 11 صفحه 172 به بعد ( ذيل آيه 11 سوره نحل ) مراجعه فرمائيد .\r\n","page_name":" 221 ","page_number":221},
  {"content":"\r\nبعد از بيان گوشه اى از نعمتهاى پروردگار در جهان گياهان كه به وسيله آب باران پرورش مىيابد به بخش مهمى از نعمتها و مواهب او در جهان حيوانات پرداخته مىگويد : « در چهارپايان براى شما عبرت بزرگى است » ( * ( وَإِنَّ لَكُمْ فِي الأَنْعامِ لَعِبْرَةً ) * ) ( 1 ) .\r\nسپس اين عبرت را چنين شرح مىدهد : « ما از آنچه در درون آنها است شما را سيراب مىكنيم » ( * ( نُسْقِيكُمْ مِمَّا فِي بُطُونِها ) * ) .\r\nآرى شير گوارا اين غذاى نيروبخش و كامل از درون اين حيوانات ، از لابلاى خون و مانند آن بيرون مىفرستيم تا بدانيد چگونه خداوند قدرت دارد از ميان چنين اشياء ظاهرا آلوده اى يك نوشيدنى به اين پاكى و گوارايى بيرون فرستد .\r\nسپس اضافه مىكند : مسائل عبرتانگيز و بركات حيوانات منحصر به شير نيست بلكه « براى شما در آنها منافع بسيارى است و از گوشت آنها نيز مىخوريد » ( * ( وَلَكُمْ فِيها مَنافِعُ كَثِيرَةٌ وَمِنْها تَأْكُلُونَ ) * ) .\r\nعلاوه بر گوشت كه آن نيز در حد اعتدالش از بخشهاى عمده مواد غذايى مورد نياز بدن را تشكيل مىدهد ، از چرم آنها انواع لباس و خيمه‌هاى پر دوام ، و از پشم آنها انواع لباسها و پوششها و فرشها ، و از بعضى اجزاى بدن آنها مواد دارويى و حتى از مدفوع آنها مواد تقويت كننده براى درختان و زراعتها تهيه مىكنيد .\r\nاز همه اينها گذشته ، از چهارپايان به عنوان مركبهاى راهوار در خشكى و از كشتىها براى درياها استفاده كرده « بر چهارپايان و كشتيها سوار و به منزلگاههاى\r\n\r\n","description":"","footnote":"\r\n( 1 ) نكره بودن « عبرة » در اينجا اشاره به عظمت آن است .\r\n","page_name":" 222 ","page_number":222},
  {"content":"\r\nمقصود خود مىرسيد « ( عَلَيْها وَعَلَى الْفُلْكِ تُحْمَلُونَ ) ( 1 ) .\r\nاينهمه آثار و خواص و فوائد در اين حيوانات به راستى مايه عبرت است ، هم انسان را به آفريننده اينهمه نعمت آشنا مىسازد و هم حس شكرگزارى را در او برمىانگيزد ( 2 ) .\r\nتنها سؤالى كه اينجا باقى مىماند اين است كه چگونه چهارپايان و كشتيها در يك رديف قرار گرفته‌اند ؟ اما با توجه به يك نكته پاسخ اين سؤال روشن مىشود : زيرا انسان نياز به مركب در همه روى زمين دارد ، در كنار مركب براى خشكى مركبهاى دريايى يعنى كشتيها را ذكر مىكند و در حقيقت اين تعبير همانند چيزى است كه در آيه 70 سوره اسراء كه در مورد مواهب بنى آدم مىفرمايد :\r\nوَ حَمَلْناهُمْ فِي الْبَرِّ وَالْبَحْرِ : « ما آنها را در خشكيها و درياها حمل و نقل مىكنيم » .\r\n\r\n","description":"","footnote":"\r\n( 1 ) در جلد يازدهم صفحه 344 ( ذيل آيه 80 سوره نحل ) در مورد استفاده هائى كه از حيوانات مىشود مشروحا بحث كرده‌ايم .\r\n( 2 ) در مورد اهميت كشتى و خواص مختلف ماده كه سبب بهره گيرى از كشتيها مىشود در جلد يازدهم صفحه 181 ( ذيل آيه 14 سوره نحل ) و همچنين در همين جلد ( جلد چهاردهم ) ذيل آيه 65 سوره حج بحث كرده‌ايم .\r\n","page_name":" 223 ","page_number":223},
  {"content":"\r\n\r\n[ سوره المؤمنون ‹ 23 › : آيات 23 تا 25 
  ]\r\nوَ لَقَدْ أَرْسَلْنا نُوحاً إِلى قَوْمِه فَقالَ يا قَوْمِ اعْبُدُوا اللَّه ما لَكُمْ مِنْ إِله غَيْرُه أَ فَلا تَتَّقُونَ ‹ 23 › فَقالَ الْمَلأُ الَّذِينَ كَفَرُوا مِنْ قَوْمِه ما هذا إِلَّا بَشَرٌ مِثْلُكُمْ يُرِيدُ أَنْ يَتَفَضَّلَ عَلَيْكُمْ وَلَوْ شاءَ اللَّه لأَنْزَلَ مَلائِكَةً ما سَمِعْنا بِهذا فِي آبائِنَا الأَوَّلِينَ ‹ 24 › إِنْ هُوَ إِلَّا رَجُلٌ بِه جِنَّةٌ فَتَرَبَّصُوا بِه حَتَّى حِينٍ ‹ 25 ›\r\n\r\nترجمه :\r\n23 - ما نوح را به سوى قومش فرستاديم ، به آنها گفت اى قوم من ! خداوند يكتا را بپرستيد كه غير از او معبودى براى شما نيست ، آيا ( باز از پرستش بتها ) پرهيز نمىكنيد ؟\r\n24 - جمعيت اشرافى ( و مغرور ) از قوم نوح كه كافر شده بودند گفتند : اين مرد بشرى است همچون شما كه مىخواهد بر شما برترى جويد ، اگر خدا مىخواست پيامبرى بفرستد فرشتگانى نازل مىكرد ، ما چنين چيزى هرگز در نياكان خود نشنيده‌ايم .\r\n25 - او فقط مردى است كه مبتلا به نوعى از جنون است ، بايد مدتى در باره او صبر كنيد ( تا مرگش فرا رسد ، يا از اين بيمارى رهايى يابد ) .\r\n\r\nتفسير : منطق كوردلان مغرور\r\nاز آنجا كه در آيات گذشته ، سخن از توحيد و معرفت خداوند و دلائل عظمت\r\n","description":"","footnote":"","page_name":" 224 ","page_number":224},
  {"content":"\r\nاو در جهان آفرينش بود ، همين مطلب را در آيات مورد بحث و آيات آينده از زبان پيامبران بزرگ و در لابلاى تاريخ آنها بيان مىكند .\r\nنخست از نوح نخستين پيامبر اولوا العزم و منادى توحيد شروع كرده مىگويد : « ما نوح را به سوى قومش فرستاديم ، او به آنها گفت كه اى قوم من ! اللَّه خداوند يگانه يكتا را بپرستيد كه غير از او معبودى براى شما نيست » ( * ( وَلَقَدْ أَرْسَلْنا نُوحاً إِلى قَوْمِه فَقالَ يا قَوْمِ اعْبُدُوا اللَّه ما لَكُمْ مِنْ إِله غَيْرُه ) * ) .\r\n« آيا با اين بيان روشن از پرستش بتها پرهيز نمىكنيد » ؟ ( * ( أَ فَلا تَتَّقُونَ ) * ) .\r\n« اما جمعيت اشرافى ثروتمند و مغرور كه چشمها را در ظاهر پر مىكنند و از درون خالى هستند ، از قوم او گفتند : اين مرد تنها بشرى همچون شما است با اين قيد كه حس برترى جويى در او تحريك شده و مىخواهد بر شما مسلط شود و حكومت كند » ! ( * ( فَقالَ الْمَلأُ الَّذِينَ كَفَرُوا مِنْ قَوْمِه ما هذا إِلَّا بَشَرٌ مِثْلُكُمْ يُرِيدُ أَنْ يَتَفَضَّلَ عَلَيْكُمْ ) * ) .\r\nو به اين ترتيب انسان بودنش را نخستين عيبش دانستند و به دنبال آن متهمش ساختند كه او يك فرد سلطه جو است و سخنانش از خدا و توحيد و دين و آئين ، همه توطئه اى است براى رسيدن به اين مقصود ! سپس افزودند : « اگر خدا مىخواست رسولى بفرستد حتما فرشتگانى را براى اين منظور نازل مىكرد » ( * ( وَلَوْ شاءَ اللَّه لأَنْزَلَ مَلائِكَةً ) * ) .\r\nو براى تكميل اين استدلال واهى گفتند : « ما هرگز چنين چيزى را از نياكان پيشين خود نشنيده‌ايم كه انسانى دعوى نبوت كند و خود را نماينده خدا بداند » ! ( * ( ما سَمِعْنا بِهذا فِي آبائِنَا الأَوَّلِينَ ) * ) .\r\nولى اين سخنان بى اساس در روح اين پيامبر بزرگ اثر نكرد و نوح هم چنان\r\n","description":"","footnote":"","page_name":" 225 ","page_number":225},
  {"content":"\r\nبه دعوت خود ادامه مىداد و نشانه اى از برترىجويى و سلطه طلبى در كار او نبود ، لذا او را به اتهام ديگرى متهم ساختند و آن اتهام « جنون و ديوانگى » بود كه همه پيامبران الهى و رهبران راستين را در طول تاريخ به آن متهم ساختند ، گفتند :\r\n« او فقط مردى است كه مبتلا به نوعى از جنون است بايد مدتى در باره او صبر كنيد تا مرگ او فرا رسد و يا از اين جنون شفا يابد » ! ( * ( إِنْ هُوَ إِلَّا رَجُلٌ بِه جِنَّةٌ فَتَرَبَّصُوا بِه حَتَّى حِينٍ ) * ) .\r\nجالب اينكه آنها در اين تهمت خود نسبت به اين پيامبر بزرگ تعبير « * ( بِه جِنَّةٌ ) * » را ( داراى نوعى جنون است ) به كار بردند ، تا بر اين واقعيت سرپوش نهند كه زندگى اين پيغمبر و سخنان او همگى بهترين نشانه عقل و دانش او است در حقيقت آنها مىخواستند بگويند همه اينها درست است ، ولى جنون فنون و چهره‌هاى مختلفى دارد كه در بعضى مظاهر عقل نيز هست ! ! جمله * ( فَتَرَبَّصُوا بِه حَتَّى حِينٍ ) * ممكن است اشاره به انتظار مرگ نوح باشد كه مخالفان براى آن دقيقه شمارى مىكردند تا آسوده خاطر شوند ، و ممكن است تاكيدى بر نسبت جنون به او باشد يعنى انتظار بكشيد تا از اين بيمارى بهبودى يابد ! ( 1 ) .\r\nبه هر حال آنها در سخنان خود سه نوع اتهام واهى و ضد و نقيض براى نوح قائل شدند ، و هر يك را دليل بر نفى رسالت او گرفتند .\r\nنخست اينكه اصولا ادعاى رسالت از ناحيه بشر دروغ است ! چنين چيزى سابقه نداشت اگر خدا مىخواست بايد فرشتگانى بفرستد .\r\nديگر اينكه او مرد سلطه جويى است و اين ادعا را وسيله اى براى رسيدن\r\n\r\n","description":"","footnote":"\r\n( 1 ) بعضى نيز گفته‌اند اين جمله اشاره به اين است كه او را مدتى به زندان بيفكنيد و بعضى گفته‌اند منظور اين است فعلا او را به حال خود رها كنيد تا بعد ، ولى اين دو تفسير چندان صحيح به نظر نمىرسد .\r\n","page_name":" 226 ","page_number":226},
  {"content":"\r\nبه اين هدف قرار داده است .\r\nسوم اينكه او عقل درستى ندارد و آنچه مىگويد : از اين رهگذر است ! .\r\nو از آنجا كه پاسخ اين ايرادها و اتهامات بى اساس و پريشان همه روشن بود و در آيات ديگر قرآن نيز آمده ، قرآن در اينجا سخنى در اين زمينه نمىگويد .\r\nزيرا از يك سو مسلم است رهبر انسان بايد از جنس خود او باشد تا با نيازها و دردها و مسائل انسان آشنايى داشته باشد ، بعلاوه هميشه پيامبران از جنس بشر بوده‌اند .\r\nاز سوى ديگر از زندگى پيامبران به خوبى روشن مىشود كه مساله برادرى و تواضع و نفى هر گونه سلطه جويى از بارزترين صفاتشان بوده ، و عقل و هوش و درايتشان نيز حتى بر دشمنانشان آشكار بوده و در لابلاى گفته هاشان به آن اعتراف مىكردند .\r\n","description":"","footnote":"","page_name":" 227 ","page_number":227},
  {"content":"\r\n\r\n[ سوره المؤمنون ‹ 23 › : آيات 26 تا 30 
  ]\r\nقالَ رَبِّ انْصُرْنِي بِما كَذَّبُونِ ‹ 26 › فَأَوْحَيْنا إِلَيْه أَنِ اصْنَعِ الْفُلْكَ بِأَعْيُنِنا وَوَحْيِنا فَإِذا جاءَ أَمْرُنا وَفارَ التَّنُّورُ فَاسْلُكْ فِيها مِنْ كُلٍّ زَوْجَيْنِ اثْنَيْنِ وَأَهْلَكَ إِلَّا مَنْ سَبَقَ عَلَيْه الْقَوْلُ مِنْهُمْ وَلا تُخاطِبْنِي فِي الَّذِينَ ظَلَمُوا إِنَّهُمْ مُغْرَقُونَ ‹ 27 › فَإِذَا اسْتَوَيْتَ أَنْتَ وَمَنْ مَعَكَ عَلَى الْفُلْكِ فَقُلِ الْحَمْدُ لِلَّه الَّذِي نَجَّانا مِنَ الْقَوْمِ الظَّالِمِينَ ‹ 28 › وَقُلْ رَبِّ أَنْزِلْنِي مُنْزَلًا مُبارَكاً وَأَنْتَ خَيْرُ الْمُنْزِلِينَ ‹ 29 › إِنَّ فِي ذلِكَ لآياتٍ وَإِنْ كُنَّا لَمُبْتَلِينَ ‹ 30 ›\r\n\r\nترجمه :\r\n26 - ( نوح ) گفت پروردگارا مرا در برابر تكذيبهاى آنان يارى كن .\r\n27 - ما به نوح وحى كرديم كه كشتى را در حضور ما و مطابق فرمان ما بساز و هنگامى كه فرمان ما ( براى غرق آنان ) فرا رسد و آب از تنور بجوشد ( كه اين نشانه فرا رسيدن طوفان است ) از هر يك از انواع حيوانات يك جفت در كشتى سوار كن ، و همچنين خانواده ات را ، مگر آنها كه قبلا وعده هلاكشان داده شده است ( اشاره\r\n","description":"","footnote":"","page_name":" 228 ","page_number":228},
  {"content":"\r\nبه همسر نوح و فرزند ناخلف اوست ) و ديگر در باره اين ستمگران با من سخن مگوى كه آنها همگى هلاك خواهند شد ! 28 - و هنگامى كه تو و همه كسانى كه با تو هستند بر كشتى سوار شديد بگو ستايش خدايى را كه ما را از قوم ستمگر نجات بخشيد .\r\n29 - و بگو پروردگارا ما را در منزلگاهى پر بركت فرود آر ، و تو بهترين فرود آورندگانى .\r\n30 - ( آرى ) در اين ماجرا آيات و نشانه هايى براى صاحبان عقل و انديشه است و ما مسلما همگان را آزمايش مىكنيم .\r\n\r\nتفسير : پايان عمر يك قوم سركش\r\nدر آيات گذشته بخشى از تهمتهاى ناروايى را كه دشمنان نوح به او زدند خوانديم ولى از آيات ديگر قرآن به خوبى استفاده مىشود كه اذيت و آزار اين قوم سركش تنها منحصر به اين امور نبود بلكه با هر وسيله توانستند او را در فشار قرار دادند و آزار كردند ، و نوح حد اكثر تلاش و كوشش خود را در هدايت و نجات آنها از چنگال شرك و كفر به خرج داد ، هنگامى كه از تلاشهاى خود مايوس شد و جز گروه اندكى ايمان نياوردند از خدا تقاضاى كمك كرد چنان كه در نخستين آيه مورد بحث مىخوانيم :\r\n« گفت : پروردگارا ! مرا در برابر تكذيبهايى كه كردند يارى كن » ( * ( قالَ رَبِّ انْصُرْنِي بِما كَذَّبُونِ ) * ) ( 1 ) .\r\nدر اينجا فرمان پروردگار فرا رسيد و مقدمات نجات نوح و ياران اندكش و نابودى مشركان لجوج فراهم شد .\r\n\r\n","description":"","footnote":"\r\n( 1 ) « باء » در « * ( بِما كَذَّبُونِ ) * » ممكن است « باء سببيه » باشد ، يا مقابله ، و « ما » در « * ( بِما كَذَّبُونِ ) * » ممكن است « ماء مصدريه » باشد يا « موصوله » كه معانى آنها با هم تفاوت خواهد داشت ، ولى اين تفاوت ، تفاوت مهمى نيست ( دقت كنيد ) .\r\n","page_name":" 229 ","page_number":229},
  {"content":"\r\n« ما به نوح وحى فرستاديم كه كشتى را در حضور ما و طبق فرمان ما بساز » ( * ( فَأَوْحَيْنا إِلَيْه أَنِ اصْنَعِ الْفُلْكَ بِأَعْيُنِنا وَوَحْيِنا ) * ) .\r\nتعبير « باعيننا » ( در برابر ديدگان ما ) اشاره به اين است كه تلاش و كوشش تو در اين راه در حضور ما است و تحت پوشش حمايت ما ، بنا بر اين با فكر راحت و آسوده به راه خود ادامه ده و از هيچ چيز ترس و واهمه نداشته باش .\r\nضمنا تعبير به « وحينا » نشان مىدهد كه نوح طرز كشتى ساختن و چگونگى آن را از وحى الهى آموخت ، و گر نه چنان چيزى - طبق نوشته تواريخ - تا آن زمان سابقه نداشت ، به همين دليل نوح كشتى را آن چنان متناسب با مقصد و مقصود خود ساخت كه هيچ كم و كسرى در آن نبود ! سپس ادامه مىدهد « هنگامى كه فرمان ما فرا رسد ، و نشانه اش اين است كه آب از درون تنور خواهد جوشيد ، بدان زمان طوفان نزديك شده است بلافاصله از تمام انواع حيوانات يك جفت ( نر و ماده ) انتخاب و در كشتى سوار كن » ( * ( فَإِذا جاءَ أَمْرُنا وَفارَ التَّنُّورُ فَاسْلُكْ فِيها مِنْ كُلٍّ زَوْجَيْنِ اثْنَيْنِ ) * ) .\r\n« و خانواده و دوستان با ايمانت را بر كشتى سوار نما ، مگر آنها كه قبلا وعده هلاكشان داده شده است » ( اشاره به همسر نوح و يكى از فرزندانش است ) ( * ( وَأَهْلَكَ إِلَّا مَنْ سَبَقَ عَلَيْه الْقَوْلُ مِنْهُمْ ) * ) .\r\nو باز اضافه مىكند : « و ديگر در باره اين ستمگران ( كه هم بر خويش ستم كردند و هم بر ديگران ) با من سخنى مگو كه آنها همگى غرق خواهند شد و جاى گفتگو نيست » ( * ( وَلا تُخاطِبْنِي فِي الَّذِينَ ظَلَمُوا إِنَّهُمْ مُغْرَقُونَ ) * ) .\r\nالبته اين اخطار به خاطر آن بود كه ممكن بود نوح تحت تاثير عواطف انسانى يا عاطفه پدر و فرزندى قرار گيرد و باز در باره آنها شفاعت كند در حالى كه آنها ديگر شايسته شفاعت نبودند .\r\n","description":"","footnote":"","page_name":" 230 ","page_number":230},
  {"content":"\r\nدر آيه بعد مىفرمايد : « هنگامى كه تو و همه كسانى كه با تو هستند بر كشتى سوار شدى و استقرار يافتى خدا را به خاطر اين نعمت بزرگ سپاس بجا آور و بگو حمد خدايى را كه ما را از قوم ستمگر رهايى بخشيد » ( * ( فَإِذَا اسْتَوَيْتَ أَنْتَ وَمَنْ مَعَكَ عَلَى الْفُلْكِ فَقُلِ الْحَمْدُ لِلَّه الَّذِي نَجَّانا مِنَ الْقَوْمِ الظَّالِمِينَ ) * ) .\r\nو بعد از حمد و ستايش خدا در برابر نخستين نعمت بزرگ او يعنى نجات از چنگال ظالمان ، از درگاهش چنين تقاضا كن « و بگو : پروردگارا ! مرا در منزلگاهى پر بركت فرود آر ، و تو بهترين فرود آورندگانى » ( * ( وَقُلْ رَبِّ أَنْزِلْنِي مُنْزَلًا مُبارَكاً وَأَنْتَ خَيْرُ الْمُنْزِلِينَ ) * ) .\r\nواژه « منزل » ممكن است « اسم مكان » باشد ، يعنى بعد از پايان گرفتن طوفان كشتى ما را در سرزمينى فرود آور كه داراى بركات فراوانى باشد و ما بتوانيم با آسودگى خاطر به زندگى خود ادامه دهيم .\r\nو نيز ممكن است « مصدر ميمى » باشد ، يعنى ما را به طرز شايسته اى فرود آر چرا كه بعد از پايان گرفتن طوفان به هنگام نشستن كشتى بر زمين ، خطرات زيادى اين سرنشينان را تهديد مىكرد ، نبودن جاى مناسب براى زندگى ، كمبود غذا ، انواع بيماريها ، نوح از خدا مىخواهد كه او را به نحوى سالم و شايسته بر زمين فرود آورد .\r\nو بالآخره آخرين آيه مورد بحث اشاره به مجموع اين داستان كرده مىگويد :\r\n« در اين ماجراى نوح و پيروزيش بر ستمكاران و مجازات اين قوم سركش به شديد ترين وجه ، آيات و نشانه هايى براى صاحبان عقل و انديشه است » ! ( * ( إِنَّ فِي ذلِكَ لآياتٍ ) * ) .\r\n« و ما به طور مسلم همگان را آزمايش مىكنيم » ( * ( وَإِنْ كُنَّا لَمُبْتَلِينَ ) *\r\n","description":"","footnote":"","page_name":" 231 ","page_number":231},
  {"content":"\r\nاين جمله ممكن است اشاره به اين باشد كه ما قوم نوح را كرارا آزموديم و هنگامى كه از عهده آزمايشها بر نيامدند هلاكشان كرديم .\r\nو نيز ممكن است اشاره به اين باشد كه ما همه انسانها را در هر عصر و زمان آزمايش مىكنيم و آنچه در آيات فوق گفته شد مخصوص مردم عصر نوح نبود ، بلكه در همه اعصار و قرون در اشكال مختلف ، آزمايشها صورت مىگيرد ، و در اين آزمايشها آنها كه خار راه تكامل بشرند از سر راه برداشته مىشوند ، تا بشريت به سير تكاملى خود هم چنان ادامه دهد .\r\nجالب اينكه در آيات فوق ، تنها به مساله ساختن كشتى و سوار شدن نوح و يارانش بر آن اكتفاء شده و اما اينكه سرانجام گنهكاران به كجا رسيد پيرامون آن سخنى به ميان نيامده چرا كه با وعده الهى « * ( إِنَّهُمْ مُغْرَقُونَ ) * » مسلم مىشود چنين سرنوشتى دامان آنها را گرفته ، چرا كه وعده اش تخلف ناپذير است .\r\nذكر اين معنى نيز لازم است كه در باره قوم نوح و مبارزه آنها با اين پيامبر بزرگ و سرنوشت دردناك آنان و ماجراى كشتى ساختن و جوشيدن آب از تنور و وقوع طوفان و غرق فرزند نوح ، سخن بسيار است كه ما قسمت زيادى از آن را در سوره هود جلد نهم از صفحه 68 تا صفحه 125 مشروحا آورده‌ايم و به خواست خدا بخش ديگرى هم در تفسير سوره نوح خواهد آمد .\r\n","description":"","footnote":"","page_name":" 232 ","page_number":232},
  {"content":"\r\n\r\n[ سوره المؤمنون ‹ 23 › : آيات 31 تا 41 
  ]\r\nثُمَّ أَنْشَأْنا مِنْ بَعْدِهِمْ قَرْناً آخَرِينَ ‹ 31 › فَأَرْسَلْنا فِيهِمْ رَسُولًا مِنْهُمْ أَنِ اعْبُدُوا اللَّه ما لَكُمْ مِنْ إِله غَيْرُه أَ فَلا تَتَّقُونَ ‹ 32 › وَقالَ الْمَلأُ مِنْ قَوْمِه الَّذِينَ كَفَرُوا وَكَذَّبُوا بِلِقاءِ الآخِرَةِ وَأَتْرَفْناهُمْ فِي الْحَياةِ الدُّنْيا ما هذا إِلَّا بَشَرٌ مِثْلُكُمْ يَأْكُلُ مِمَّا تَأْكُلُونَ مِنْه وَيَشْرَبُ مِمَّا تَشْرَبُونَ ‹ 33 › وَلَئِنْ أَطَعْتُمْ بَشَراً مِثْلَكُمْ إِنَّكُمْ إِذاً لَخاسِرُونَ ‹ 34 › أَ يَعِدُكُمْ أَنَّكُمْ إِذا مِتُّمْ وَكُنْتُمْ تُراباً وَعِظاماً أَنَّكُمْ مُخْرَجُونَ ‹ 35 ›\r\nهَيْهاتَ هَيْهاتَ لِما تُوعَدُونَ ‹ 36 › إِنْ هِيَ إِلَّا حَياتُنَا الدُّنْيا نَمُوتُ وَنَحْيا وَما نَحْنُ بِمَبْعُوثِينَ ‹ 37 › إِنْ هُوَ إِلَّا رَجُلٌ افْتَرى عَلَى اللَّه كَذِباً وَما نَحْنُ لَه بِمُؤْمِنِينَ ‹ 38 › قالَ رَبِّ انْصُرْنِي بِما كَذَّبُونِ ‹ 39 › قالَ عَمَّا قَلِيلٍ لَيُصْبِحُنَّ نادِمِينَ ‹ 40 ›\r\nفَأَخَذَتْهُمُ الصَّيْحَةُ بِالْحَقِّ فَجَعَلْناهُمْ غُثاءً فَبُعْداً لِلْقَوْمِ الظَّالِمِينَ ‹ 41 ›\r\n","description":"","footnote":"","page_name":" 233 ","page_number":233},
  {"content":"\r\n\r\nترجمه :\r\n31 - سپس بعد از آنها جمعيت ديگرى را به وجود آورديم .\r\n32 - و در ميان آنها رسولى از خودشان فرستاديم كه پروردگار يكتا را بپرستيد ، جز او معبودى براى شما نيست آيا ( با اين همه از شرك و بت پرستى ) پرهيز نمىكنيد ؟ ! 33 - ولى اشرافيان خود خواه قوم او كه كافر شده بودند و لقاى آخرت را تكذيب كرده بودند و ناز و نعمت در زندگى دنيا بانها داده بوديم گفتند : اين بشرى است مثل شما ! از آنچه شما مىخوريد مىخورد و از آنچه مىنوشيد مىنوشد ! 34 - و اگر از بشرى همانند خودتان اطاعت كنيد مسلما زيانكاريد .\r\n35 - آيا او به شما وعده مىدهد هنگامى كه مرديد و خاك و استخوان شديد بار ديگر ( از قبرها ) خارج مىشويد ؟\r\n","description":"","footnote":"","page_name":" 234 ","page_number":234},
  {"content":"\r\n36 - هيهات ، هيهات از اين وعده هايى كه به شما داده مىشود ! .\r\n37 - غير از اين زندگى دنيا چيزى در كار نيست ، پيوسته گروهى از ما مىميرند و نسل ديگرى جاى آنها را مىگيرد و ما هرگز برانگيخته نخواهيم شد .\r\n38 - او فقط مرد دروغگويى است كه بر خدا افترا بسته و ما هرگز به او ايمان نخواهيم آورد .\r\n39 - عرض كرد ، پروردگارا ! مرا در برابر تكذيبهاى آنها يارى فرما .\r\n40 - ( خداوند ) فرمود : به زودى آنها از كار خود پشيمان خواهند شد . ( اما زمانى كه سودى به حالشان ندارد ) .\r\n41 - سرانجام صيحه آسمانى آنها را به حق فرو گرفت و ما آنها را همچون خاشاك بر سيلاب قرار داديم دور باد از رحمت خدا قوم ستمگر !\r\n\r\nتفسير : سرنوشت غمانگيز يك قوم ديگر ( قوم ثمود )\r\nاين آيات به بحث پيرامون اقوام ديگرى كه بعد از نوح ع بر سر كار آمدند پرداخته و منطق آنها را كه هماهنگ منطق كفار پيشين بوده ، و همچنين سرنوشت دردناكشان را شرح مىدهد ، و بحثهايى را كه در آيات گذشته ذكر شد تكميل مىكند .\r\nنخست مىگويد : « ما بعد از آنها جمعيت ديگرى را به وجود آورديم و قوم تازه اى به روى كار آمدند » ( * ( ثُمَّ أَنْشَأْنا مِنْ بَعْدِهِمْ قَرْناً آخَرِينَ ) * ) .\r\n« قرن » از ماده « اقتران » به معنى نزديكى است ، لذا به جمعيتى كه در عصر واحد زندگى مىكنند قرن گفته مىشود ، و گاه به زمان آنها نيز قرن مىگويند ، اندازه گيرى مدت قرن به سى سال يا صد سال صرفا جنبه قراردادى دارد و تابع سنتهاى اقوام مختلف مىباشد .\r\nاز آنجا كه بشر نمىتواند بدون يك رهبر الهى باشد خداوند پيامبر بزرگى\r\n","description":"","footnote":"","page_name":" 235 ","page_number":235},
  {"content":"\r\nرا براى نشر دعوت توحيد و آئين حق و عدالت به سوى آنها فرستاد چنان كه آيه بعد مىگويد : « ما در ميان آنها رسولى از خودشان فرستاديم كه پروردگار يكتا را بپرستيد و جز او معبودى براى شما نيست » ( * ( فَأَرْسَلْنا فِيهِمْ رَسُولًا مِنْهُمْ أَنِ اعْبُدُوا اللَّه ما لَكُمْ مِنْ إِله غَيْرُه ) * ) .\r\nاين همان چيزى بود كه نخستين پايه دعوت همه پيامبران را تشكيل مىداد اين نداى توحيد بود كه زير بناى همه اصلاحات فردى و اجتماعى است .\r\nسپس اين رسول الهى براى تاكيد بيشتر به آنها مىگفت : « آيا در برابر اين دعوت صريح باز هم از شرك و بت پرستى پرهيز نمىكنيد » ( * ( أَ فَلا تَتَّقُونَ ) * ) .\r\nدر اينكه اين قوم كداميك از اقوام بودند ؟ و پيامبرشان چه نام داشت ؟\r\nمفسران با بررسى آيات مشابه آن در قرآن دو احتمال داده‌اند :\r\nنخست اينكه منظور « قوم ثمود است » كه در سرزمينى در شمال حجاز زندگى مىكردند و پيامبر بزرگ الهى « صالح » براى هدايت آنها مبعوث شد ، آنها كفر ورزيدند و راه طغيان پيش گرفتند ، سرانجام به وسيله صيحه آسمانى ( صاعقه اى مرگبار ) از ميان رفتند .\r\nشاهد اين تفسير مجازات « صيحه » است كه در پايان آيات مورد بحث براى آنها ذكر شده ، و در سوره هود آيه 67 نيز صريحا در باره « قوم صالح » آمده است .\r\nديگر اينكه منظور « قوم عاد » است كه پيامبرشان « هود » بود و در بعضى از آيات قرآن سرگذشت آنها بلافاصله بعد از سرگذشت نوح آمده و اين خود قرينه اى بر اين تفسير است ( 1 ) .\r\nاما با توجه به اينكه مجازات اين قوم طبق آيات 6 و 7 سوره « الحاقه » تندباد شديدى بود كه هفت شب و هشت روز آنها را در هم مىكوبيد روشن مىشود\r\n\r\n","description":"","footnote":"\r\n( 1 ) به سوره هود آيه 50 و سوره اعراف آيه 65 و سوره شعراء آيه 123 مراجعه فرمائيد .\r\n","page_name":" 236 ","page_number":236},
  {"content":"\r\nتفسير اول صحيحتر است .\r\nبه هر حال ببينيم عكس العمل اين قوم سركش در برابر نداى توحيدى اين پيامبر بزرگ چه بود ؟ قرآن در آيه بعد مىگويد : « آن جمعيت اشرافى خودخواه كه خداوند يگانه را انكار كردند و لقاى آخرت و رستاخيز را تكذيب نمودند و ما آنها را نعمت فراوانى در اين زندگى دنيا بخشيده بوديم گفتند : اين فقط انسانى است مثل شما ، از آنچه شما مىخوريد مىخورد ، و از آنچه مىنوشيد مىنوشد » ( * ( وَقالَ الْمَلأُ مِنْ قَوْمِه الَّذِينَ كَفَرُوا وَكَذَّبُوا بِلِقاءِ الآخِرَةِ وَأَتْرَفْناهُمْ فِي الْحَياةِ الدُّنْيا ما هذا إِلَّا بَشَرٌ مِثْلُكُمْ يَأْكُلُ مِمَّا تَأْكُلُونَ مِنْه وَيَشْرَبُ مِمَّا تَشْرَبُونَ ) * ) .\r\nآرى جمعيتى كه در ناز و نعمت به سر مىبردند و به تعبير قرآن « ملا » بودند ( ظاهرى چشم پر كن و درونى از نور حق تهى داشتند ) چون دعوت اين پيامبر بزرگ را مخالف هوسهاى خود مىديدند ، و مزاحم منافع نامشروع و استكبار و برترى جويى بى دليلشان مشاهده مىكردند و به خاطر همين ناز و نعمتها از خدا دور افتاده بودند و سراى آخرت را انكار نمودند ، به ستيزه بر خواستند ، درست با همان منطقى كه سركشان قوم نوح داشتند .\r\nآنان انسان بودن اين رهبران الهى و خوردن و نوشيدن آنها را همانند ساير مردم دليلى بر نفى رسالتشان گرفتند ، در حالى كه اين خود تاييدى بر رسالت اين بزرگ مردان بود كه آنها از ميان توده‌هاى مردم برمىخاستند كه دردها و نيازها - شان را به خوبى درك كنند .\r\nسپس به يكديگر گفتند : « اگر شما بشرى همانند خودتان را اطاعت كنيد بطور قطع زيانكاريد » ! ( * ( وَلَئِنْ أَطَعْتُمْ بَشَراً مِثْلَكُمْ إِنَّكُمْ إِذاً لَخاسِرُونَ ) * ) .\r\n","description":"","footnote":"","page_name":" 237 ","page_number":237},
  {"content":"\r\nاين كوردلان توجه به اين نكته نداشتند كه خودشان انتظار داشتند مردم در اين وسوسه‌هاى شيطانى از آنان پيروى كنند و براى مبارزه با اين پيامبر همصدا شوند ، اما با اين حال پيروى از كسى را كه از كانون وحى كمك مىگيرد و قلبش به نور علم پروردگار روشن است عيب مىشمردند و مخالف آزادى و حريت انسان ! سپس به انكار معاد كه هميشه قبول آن سدى بر سر راه خودكامگان و هوسرانان بود پرداختند و گفتند : « آيا اين مرد به شما وعده مىدهد هنگامى كه مرديد و خاك و استخوان ( پوسيده ) شديد باز هم از قبرها بيرون مىآئيد و حيات نوينى را آغاز مىكنيد » ؟ ! ( * ( أَ يَعِدُكُمْ أَنَّكُمْ إِذا مِتُّمْ وَكُنْتُمْ تُراباً وَعِظاماً أَنَّكُمْ مُخْرَجُونَ ) ) * .\r\n« هيهات ! هيهات ! از اين وعده هايى كه به شما داده مىشود » ( وعده‌هاى بى اساس و تو خالى ! ) ( * ( هَيْهاتَ هَيْهاتَ لِما تُوعَدُونَ ) * ) .\r\nاصلا مگر ممكن است انسانى كه مرد و خاك شد و ذرات آن به هر سو پراكنده گشت باز هم به زندگى باز گردد ؟ چنين چيزى محال است محال ! ! سپس با اين سخن انكار معاد را تاكيد بيشترى كردند كه « غير از اين زندگى دنيا چيزى در كار نيست ، پيوسته گروهى از ما مىميرند و نسل ديگرى جاى آنها را مىگيرد ، و بعد از مرگ ديگر هيچ خبرى نيست ! و ما هرگز برانگيخته نخواهيم شد » ! ( * ( إِنْ هِيَ إِلَّا حَياتُنَا الدُّنْيا نَمُوتُ وَنَحْيا وَما نَحْنُ بِمَبْعُوثِينَ ) ) * .\r\n","description":"","footnote":"","page_name":" 238 ","page_number":238},
  {"content":"\r\nسرانجام به عنوان يك جمع بندى در اتهامى كه نسبت به پيامبرشان داشتند چنين گفتند : « او فقط مرد دروغگويى است كه بر خدا افترا بسته ، و به همين دليل ما هرگز به او ايمان نخواهيم آورد » ! ( * ( إِنْ هُوَ إِلَّا رَجُلٌ افْتَرى عَلَى اللَّه كَذِباً وَما نَحْنُ لَه بِمُؤْمِنِينَ ) * ) .\r\nنه رسالتى از طرف خدا دارد ، و نه وعده‌هاى رستاخيز او درست است ، و نه برنامه‌هاى ديگرش ، به همين دليل يك آدم عاقل به او ايمان نخواهد آورد .\r\nهنگامى كه غرور و طغيان آنها از حد گذشت و تمام پرده‌هاى حيا را دريدند ، و بى شرمى را در انكار رسالت و معجزات و دعوت انسانساز پيامبرشان را به آخرين حد رساندند ، و خلاصه بر همه آنها اتمام حجت شد ، اين پيامبر بزرگ الهى رو به درگاه خدا كرد و « گفت : پروردگارا مرا در مقابل تكذيبهاى آنها يارى كن » ( * ( قالَ رَبِّ انْصُرْنِي بِما كَذَّبُونِ ) * ) .\r\nآنها هر چه توانستند گفتند و هر تهمتى مىخواستند زدند ، تو مرا كمك فرما .\r\n« و از سوى پروردگار به او گفته شد كه آنها به زودى از كار خود پشيمان خواهند گشت » و ميوه درخت تلخى را كه نشانده‌اند خواهند چشيد « ( * ( قالَ عَمَّا قَلِيلٍ لَيُصْبِحُنَّ نادِمِينَ ) * ) .\r\nاما زمانى پشيمان مىشوند كه سودى ندارد و راه بازگشت بسته است .\r\nو همين طور شد « ناگهان صيحه آسمانى آنها را به حق زير ضربات خود فرو گرفت » ( * ( فَأَخَذَتْهُمُ الصَّيْحَةُ بِالْحَقِّ ) * ) .\r\nصاعقه اى مرگبار با صدايى وحشتانگيز و مهيب فرود آمد ، همه جا را تكان داد و در هم كوبيد و ويران كرد ، و اجساد بى جان آنها را روى هم ريخت ، بقدرى\r\n","description":"","footnote":"","page_name":" 239 ","page_number":239},
  {"content":"\r\nسريع و كوبنده بود كه حتى قدرت فرار از خانه هاشان پيدا نكردند و در درون همان خانه هايشان مدفون گشتند چنان كه قرآن در پايان اين آيات مىگويد :\r\n« ما آنها را همچون خار و خاشاك در هم كوبيده شده روى سيلاب قرار داديم » * ( ( فَجَعَلْناهُمْ غُثاءً ) ) * .\r\n« دور باد از رحمت خداوند قوم ستمگر » ! ( * ( فَبُعْداً لِلْقَوْمِ الظَّالِمِينَ ) * ) .\r\n\r\nنكته‌ها :\r\n\r\n1 - زندگى پر زرق و برق و اثر شوم آن\r\nدر آيات فوق رابطه اى ميان « اتراف » ( زندگى اشرافى و پرناز و نعمت ) و « كفر و تكذيب لقاى پروردگار » ديده مىشود ، و به راستى چنين است ، چرا كه صاحبان اين گونه زندگانى معمولا تمايل به آزادى بى قيد و شرط براى هر گونه كامجويى و بهره گيرى از لذائذ حيوانى دارند ، و پر واضح است كه قبول مراقبت الهى و همچنين دادگاه بزرگ رستاخيز مانع مهمى در اين راه است ، هم آرامش وجدانشان را بر هم مىزند ، و هم زبان مردم را به روى آنها باز مىكند .\r\nلذا اين گونه افراد يكباره طوق عبوديت پروردگار را از گردن بر مىدارند ، و راه انكار مبدء و معاد را پيش مىگيرند و به تعبيرى كه در آيات فوق خوانديم مىگويند : زندگى همين است و بس و هيچ خبر ديگرى نيست و هر كس غير اين بگويد دروغگو است ! دم غنيمت است و اين چهار روزه عمر را بايد خوش بود ، از هر چمنى بايد گلى چيد و از هر وسيله لذتى لذت جست ! و اينچنين خلافكاريها و زشتيهاى اعمال خود را توجيه مىكنند .\r\nاز اين گذشته فراهم ساختن چنان زندگى پر زرق و برق بدون غصب حقوق ديگران و ظلم و ستم معمولا ممكن نيست ، تا رسالت پيامبران و قيامت را انكار نكنند\r\n","description":"","footnote":"","page_name":" 240 ","page_number":240},
  {"content":"\r\nاين راه براى آنها هموار نخواهد شد ، و اينجاست كه مىبينيم اكثريت كسانى كه داراى چنين زندگى هستند به همه چيز پشت پا مىزنند و با ديده تحقير و انكار به همه چيز مىنگرند .\r\nاين بينوايان كور دل و اسيران چنگال هوى و هوس از سايه اطاعت و لطف پروردگار بيرون مىروند ، ولى طوق عبوديت هوى و هوس و شهوت را بر گردن مىنهند ، و خود بنده بندگان دگر مىشوند ، افكارى منحط ، ارواحى آلوده ، و دلهايى سياه و تاريك دارند ، دورنماى زندگى آنها شايد براى بعضى جالب باشد اما از نزديك وحشتناك است چرا كه ناآرامى حاصل از گناه و ترس از زوال نعمتها و مرگ فكر آنها را همواره در اضطراب فرو مىبرد .\r\n\r\n2 - « تراب » و « عظام »\r\n« تراب » به معنى خاك و « عظام » به معنى استخوانها است ، معمولا بدن انسان نخست تبديل به استخوانهاى پوسيده و سپس خاك مىشود ، بنا بر اين جاى اين سؤال باقى است كه چرا در آيه فوق ، تراب بر عظام مقدم داشته شده است ؟ .\r\nاين تعبير ممكن است اشاره به دو بخش مختلف بدن آدمى باشد نخست گوشتها فرو مىريزد و خاك مىشود و استخوانها سالها بعد از آن باقى مىماند و سپس مىپوسد و از بين مىرود .\r\nاين احتمال نيز قابل توجه است كه « تراب » اشاره به نياكان بسيار قديم باشد كه همگى خاك شدند و عظام اشاره به پدران كه استخوانهاى پوسيده آنها باقى است ( 1 ) .\r\n\r\n","description":"","footnote":"\r\n( 1 ) تفسير روح المعانى ذيل آيات مورد بحث .\r\n","page_name":" 241 ","page_number":241},
  {"content":"\r\n\r\n3 - « غثاء » چيست ؟\r\nدر آيات فوق خوانديم كه « قوم ثمود » بر اثر صيحه آسمانى همچون « غثاء » گشتند ، غثاء در اصل به معنى گياهان خشكيده اى است كه به صورت بسيار در هم ريخته بر روى سيلاب قرار دارد ، همچنين به كفهايى كه روى ديگ در حال جوشيدن پيدا مىشود نيز غثاء مىگويند .\r\nتشبيه اجساد بى جان آنها به « غثاء » اشاره به نهايت ضعف و ناتوانى و در هم شكستگى و بى ارزش بودن آنها است ، چرا كه خاشاك روى سيلاب از هر چيز بىارزشتر و سبكتر است نه از خود اراده اى دارد و نه بعد از گذشتن و فرو نشستن سيلاب اثرى از آن باقى مىماند .\r\nدر مورد صيحه آسمانى ، شرح مبسوطى در جلد نهم صفحه 164 ( ذيل آيه 67 سوره هود ) داشتيم ، البته اين مجازات منحصر به قوم ثمود نبود بلكه چند قوم گنهكار با همين عذاب الهى نابود شدند كه شرح آن را در همانجا بيان كرديم .\r\n\r\n4 - يك سرنوشت عمومى\r\nجالب اينكه در آخرين جمله از آيات مورد بحث ، مساله را از صورت خصوصى بيرون آورده و به صورت يك قانون كلى و همگانى بيان مىكند و مىفرمايد :\r\nدور باد قوم ستمگر از رحمت خدا ، و اين در حقيقت نتيجه گيرى نهايى از كل اين آيات است كه آنچه در اين ماجرا گفته شد از انكار و تكذيب آيات الهى و انكار معاد و رستاخيز و نتيجه دردناك آنها ، مخصوص جمعيت و گروه معينى نيست ، بلكه همه ستمگران را در طول تاريخ شامل مىشود .\r\n","description":"","footnote":"","page_name":" 242 ","page_number":242},
  {"content":"\r\n\r\n[ سوره المؤمنون ‹ 23 › : آيات 42 تا 44 
  ]\r\nثُمَّ أَنْشَأْنا مِنْ بَعْدِهِمْ قُرُوناً آخَرِينَ ‹ 42 › ما تَسْبِقُ مِنْ أُمَّةٍ أَجَلَها وَما يَسْتَأْخِرُونَ ‹ 43 › ثُمَّ أَرْسَلْنا رُسُلَنا تَتْرا كُلَّ ما جاءَ أُمَّةً رَسُولُها كَذَّبُوه فَأَتْبَعْنا بَعْضَهُمْ بَعْضاً وَجَعَلْناهُمْ أَحادِيثَ فَبُعْداً لِقَوْمٍ لا يُؤْمِنُونَ ‹ 44 ›\r\n\r\nترجمه :\r\n42 - سپس اقوام ديگرى را بعد از آنها به وجود آورديم .\r\n43 - هيچ امتى بر اصل و سر رسيد حتميش پيشى نمىگيرد و از آن نيز تاخير نمىكند .\r\n44 - سپس رسولان خود را يكى بعد از ديگرى فرستاديم ، هر زمان رسولى براى ( هدايت ) قومى مىآمد او را تكذيب مىكردند ولى ما اين امتهاى سركش را يكى پس از ديگرى هلاك نموديم و آنها را احاديثى قرار داديم ( چنان محو شدند كه تنها نام و گفتگويى از آنها باقى ماند ) دور باد از رحمت خدا قومى كه ايمان نمىآورند !\r\n\r\nتفسير : اقوام سركش يكى بعد از ديگرى هلاك شدند\r\nپس از پايان داستان قوم ثمود ، قرآن در آيات مورد بحث اشاره به اقوام ديگرى كه بعد از آنها و قبل از موسى ع روى كار آمدند كرده ، مىگويد : « بعد از آنان جمعيتهاى ديگرى را روى كار آورديم » ( * ( ثُمَّ أَنْشَأْنا مِنْ بَعْدِهِمْ قُرُوناً آخَرِينَ ) * ) .\r\n","description":"","footnote":"","page_name":" 243 ","page_number":243},
  {"content":"\r\nچرا كه اين قانون و سنت خداوند بزرگ است كه فيض خود را قطع نمىكند و اگر گروهى مانعى بر سر راه تكامل نوع بشر شدند آنها را كنار زده و اين قافله را در مسيرش هم چنان پيش مىبرد .\r\nاما اين اقوام و طوائف گوناگون هر كدام داراى زمان و اجل معينى بودند و « هيچ امتى از اجل خود پيشى نمىگيرند و از آن عقب نمىافتند » ( * ( ما تَسْبِقُ مِنْ أُمَّةٍ أَجَلَها وَما يَسْتَأْخِرُونَ ) * ) .\r\nبلكه هنگامى كه فرمان قطعى پايان حيات آنها صادر مىشد از ميان مىرفتند ، نه يك لحظه زودتر و نه ديرتر .\r\n« اجل » به معنى عمر و مدت چيزى است ، و گاه به نقطه پايان و انتها نيز اجل گفته مىشود ، مثل اينكه مىگوئيم : اجل فلان بدهى فلان زمان است ( يعنى سر رسيد آن ) .\r\nالبته « اجل » همانگونه كه قبلا هم گفته‌ايم دو گونه است : « حتمى » و « مشروط يا معلق » .\r\nاجل حتمى زمان پايان قطعى عمر شخص يا قوم يا چيزى است كه هيچگونه دگرگونى در آن امكان ندارد ، ولى اجل مشروط يا معلق زمانى است كه با دگرگون شدن شرائط و موانع ممكن است كم و زياد بشود ، قبلا در اين زمينه به قدر كافى صحبت كرده‌ايم ( 1 ) .\r\nبه هر حال روشن است كه آيه فوق به « اجل حتمى » اشاره مىكند .\r\nآيه بعد ناظر به اين حقيقت است كه دعوت پيامبران در طول تاريخ هيچگاه\r\n\r\n","description":"","footnote":"\r\n( 1 ) شرح بيشتر در اين زمينه را در جلد پنجم تفسير نمونه صفحه 148 به بعد ( ذيل آيه 2 سوره انعام ) مطالعه فرمائيد .\r\n","page_name":" 244 ","page_number":244},
  {"content":"\r\nقطع نشده ، مىفرمايد : « ما سپس رسولان خود را يكى بعد از ديگرى فرستاديم » ( * ( ثُمَّ أَرْسَلْنا رُسُلَنا تَتْرا ) * ) .\r\n« تترا » از ماده « وتر » به معنى پى در پى در آمدن است ، و « تواتر اخبار » به معنى خبرهايى است كه يكى بعد از ديگرى مىرسد و از مجموعه آنها انسان يقين پيدا مىكند ، اين ماده در اصل از « وتر » به معنى « زه كمان » گرفته شده است چرا كه زه به كمان چسبيده و پشت سر آن قرار گرفته است و دو سر كمان را به هم نزديك مىكند ، ( از نظر ساختمان كلمه ، « تترا » در اصل « و ترا » بوده كه واو آن تبديل به « ت » شده ) .\r\nبه هر حال اين معلمان آسمانى يكى پس از ديگرى مىآمدند و مىرفتند ، ولى اقوام سركش هم چنان بر كفر و انكار خود باقى بودند ، به طورى كه « هر زمان رسولى براى هدايت امتى مىآمد او را تكذيب مىكردند » ( * ( كُلَّ ما جاءَ أُمَّةً رَسُولُها كَذَّبُوه ) * ) .\r\nهنگامى كه اين كفر و تكذيب از حد گذشت و به قدر كافى اتمام حجت شد « ما اين امتهاى سركش را يكى بعد از ديگرى هلاك نموديم و از صفحه روزگار محوشان كرديم » ( * ( فَأَتْبَعْنا بَعْضَهُمْ بَعْضاً ) * ) .\r\nآن چنان نابود شدند كه تنها گفتگويى از آنها در ميان مردم باقى ماند آرى « ما آنها را احاديثى قرار داديم » ( * ( وَجَعَلْناهُمْ أَحادِيثَ ) * ) .\r\nاشاره به اينكه گاه امتى منقرض مىشود اما نفرات و آثار چشمگيرى از آنها در گوشه و كنار به صورت پراكنده باقى مىماند ، ولى گاه چنان نابود مىشود كه جز اسمى از آنها بر صفحات تاريخ يا در گفتگوهاى مردم باقى نمىماند و اين امتهاى سركش و طغيانگر از دسته دوم بودند ( 1 ) .\r\n\r\n","description":"","footnote":"\r\n( 1 ) « احاديث » جمع « حديث » است و تفسيرش همان است كه در بالا گفتيم ، ولى بعضى احتمال داده‌اند كه جمع « احدوثه » باشد كه به معنى اخبار عجيبى است كه مردم پيرامون آن با يكديگر گفتگو مىكنند ( تفسير فخر رازى ذيل آيه مورد بحث ) .\r\n","page_name":" 245 ","page_number":245},
  {"content":"\r\nو در پايان آيه ، همچون آيات پيشين مىگويد : « دور باد از رحمت خدا قومى كه ايمان نمىآورند » ( * ( فَبُعْداً لِقَوْمٍ لا يُؤْمِنُونَ ) * ) .\r\nآرى اين سرنوشتهاى دردناك نتيجه بى ايمانى آنها بود ، و به همين دليل مخصوص آنها نيست ، هر گروه بى ايمان و سركش و ستمگر خواه ناخواه به چنين سرنوشتى گرفتار مىشود ، چنان نابود مىگردد كه تنها نامى از او در صفحات تاريخ و گفتگوها باقى مىماند .\r\nآنها نه تنها در اين دنيا دور از رحمت خدا بودند كه در سراى ديگر نيز از رحمت الهى دورند ، چرا كه تعبير آيه ، مطلق است و همه را شامل مىشود .\r\n","description":"","footnote":"","page_name":" 246 ","page_number":246},
  {"content":"\r\n\r\n[ سوره المؤمنون ‹ 23 › : آيات 45 تا 49 
  ]\r\nثُمَّ أَرْسَلْنا مُوسى وَأَخاه هارُونَ بِآياتِنا وَسُلْطانٍ مُبِينٍ ‹ 45 › إِلى فِرْعَوْنَ وَمَلائِه فَاسْتَكْبَرُوا وَكانُوا قَوْماً عالِينَ ‹ 46 › فَقالُوا أَ نُؤْمِنُ لِبَشَرَيْنِ مِثْلِنا وَقَوْمُهُما لَنا عابِدُونَ ‹ 47 › فَكَذَّبُوهُما فَكانُوا مِنَ الْمُهْلَكِينَ ‹ 48 › وَلَقَدْ آتَيْنا مُوسَى الْكِتابَ لَعَلَّهُمْ يَهْتَدُونَ ‹ 49 ›\r\n\r\nترجمه :\r\n45 - سپس موسى و برادرش هارون را با آيات خود و دليل روشن فرستاديم .\r\n46 - به سوى فرعون و اطرافيان اشرافى او ، اما آنها استكبار كردند و اصولا مردمى برترى جو بودند .\r\n47 - آنها گفتند : آيا ما به دو انسان همانند خودمان ايمان بياوريم ، در حالى كه قوم آنها ( بنى اسرائيل ) ما را پرستش مىكنند ( و بردگان ما هستند ) .\r\n48 - ( آرى ) آنها اين دو را تكذيب كردند و سرانجام همگى هلاك شدند .\r\n49 - ما به موسى كتاب آسمانى داديم ، شايد آنها ( بنى اسرائيل ) هدايت شوند .\r\n\r\nتفسير : قيام موسى و نابودى فرعونيان فرا مىرسد\r\nتا اينجا سخن در باره اقوامى بود كه پيش از موسى ع پيامبر اولوا العزم\r\n","description":"","footnote":"","page_name":" 247 ","page_number":247},
  {"content":"\r\nپروردگار روى كار آمدند و رفتند ، اما در آيات مورد بحث اشاره بسيار كوتاهى به قيام موسى و هارون در برابر فرعونيان و سرانجام كار اين قوم مستكبر كرده مىفرمايد :\r\n« سپس موسى و برادرش هارون را با آيات خود و دليل آشكار و روشن فرستاديم » ( * ( ثُمَّ أَرْسَلْنا مُوسى وَأَخاه هارُونَ بِآياتِنا وَسُلْطانٍ مُبِينٍ ) * ) .\r\nدر اينكه منظور از « آيات » و « سلطان مبين » چيست ؟ و اين دو ، چه تفاوتى با هم دارند ؟ مفسران تفسيرهاى گوناگونى كرده‌اند :\r\n1 - بعضى گفته‌اند منظور از آيات ، معجزاتى است كه خداوند به موسى بن عمران داد ( آيات نه گانه ) و منظور از « سلطان مبين » ، منطق نيرومند و دلائل داندانشكن موسى ع در برابر فرعونيان است .\r\n2 - ديگر اينكه مراد از « آيات » همه معجزات موسى است و منظور از « سلطان مبين » بعضى از معجزات مهم مانند معجزه « عصا » و « يد بيضاء » است ، چرا كه اينها از ويژگى خاصى برخوردار بودند كه موجب سلطه و پيروزى آشكار موسى بر فرعونيان مىشد .\r\n3 - اين احتمال را نيز بعضى داده‌اند كه « آيات » اشاره به آيات تورات و بيان احكام و مانند آن است ، و « سلطان مبين » اشاره به معجزات موسى است .\r\nولى با توجه به موارد استعمال « سلطان مبين » در قرآن مجيد ، تفسير اول نزديكتر به نظر مىرسد چرا كه در موارد متعددى كلمه « سلطان » يا « سلطان مبين » در قرآن به معنى دليل و منطق روشن آمده است ( 1 ) .\r\n\r\n","description":"","footnote":"\r\n( 1 ) در سوره نمل آيه 21 مىخوانيم : * ( لأُعَذِّبَنَّه عَذاباً شَدِيداً أَوْ لأَذْبَحَنَّه أَوْ لَيَأْتِيَنِّي بِسُلْطانٍ مُبِينٍ ) * و در آيه 23 سوره نجم مىخوانيم : * ( إِنْ هِيَ إِلَّا أَسْماءٌ سَمَّيْتُمُوها أَنْتُمْ وَآباؤُكُمْ ما أَنْزَلَ اللَّه بِها مِنْ سُلْطانٍ ) * .\r\n","page_name":" 248 ","page_number":248},
  {"content":"\r\nآرى موسى و برادرش هارون با اين آيات و سلطان مبين را فرستاديم « به سوى فرعون و اطرافيان اشرافى و مغرور او » ( * ( إِلى فِرْعَوْنَ وَمَلَائِه ) * ) .\r\nچرا تنها سخن از « ملا » ( جمعيت اشرافى مرفه و مغرور ) مىگويد و نمىفرمايد آن دو را به سوى همه مردم مصر فرستاديم ، اشاره به اينكه ريشه همه فساد ، اينها بودند و اگر اينها اصلاح مىشدند ، بقيه ، كارشان آسان بود ، و از اين گذشته آنها سردمداران و دستاندركاران كشور بودند و هيچ كشورى اصلاح نخواهد شد مگر اينكه سردمدارانش اصلاح شوند .\r\n« ولى فرعون و اطرافيانش ، استكبار كردند » و زير بار آيات حق و سلطان مبين نرفتند * ( ( فَاسْتَكْبَرُوا ) * ) .\r\n« و اصولا آنها مردمى برترى جو و سلطه طلب بودند » ( * ( وَكانُوا قَوْماً عالِينَ ) * ) .\r\nتفاوت جمله « استكبروا » با جمله « * ( كانُوا قَوْماً عالِينَ ) * » ممكن است از اين نظر باشد كه جمله نخست ، اشاره به استكبار آنها در برابر دعوت موسى است ، و جمله دوم اشاره به اين است كه استكبار هميشه جزء برنامه آنها و بافت فكر و روحشان بود .\r\nاين احتمال نيز وجود دارد كه اولى اشاره به استكبار آنها ، و دومى اشاره به اين باشد كه آنها از قدرت و زندگى برترى برخوردار بودند و همين عامل مهم استكبارشان بود .\r\nيكى از نشانه‌هاى روشن برترى جويى آنها اين بود كه « گفتند : آيا ما به دو انسان همانند خودمان ايمان بياوريم در حالى كه قوم آنها ( بنى اسرائيل ) بندگان و بردگان ما هستند » ؟ ! ( * ( فَقالُوا أَ نُؤْمِنُ لِبَشَرَيْنِ مِثْلِنا وَقَوْمُهُما لَنا عابِدُونَ ) * ) ( 1 ) .\r\n\r\n","description":"","footnote":"\r\n( 1 ) « انسان » را از اين رو « بشر » مىگويند كه « بشره » و پوست تن او برهنه است ، به خلاف حيوانات كه معمولا از لباس طبيعى خاصى پوشيده شده ، در واقع آنها چون قدرت بر تهيه وسائل زندگى ندارند خداوند آن را به طور طبيعى در اختيارشان نهاده ولى در مورد انسان به هوش و عقل او موكول شده است .\r\n","page_name":" 249 ","page_number":249},
  {"content":"\r\nنه تنها ما نبايد زير بار آنها برويم ، بلكه آنها هميشه بايد بندگى ما كنند ! آنها پيامبران را متهم به برترى جويى و سلطه طلبى مىكردند در حالى كه خودشان بدترين سلطه جو بودند و آثار اين خوى زشت در اين گفتارشان به خوبى نمايان است .\r\nبه هر حال با اين استدلالات واهى به مخالفت با حق بر خاستند « و موسى و هارون را تكذيب كردند و سرانجام همگى هلاك و نابود شدند » و ملك و حكومتشان بر باد رفت ( * ( فَكَذَّبُوهُما فَكانُوا مِنَ الْمُهْلَكِينَ ) * ) .\r\nو سرانجام به اين ترتيب دشمنان اصلى بنى اسرائيل كه سد راه دعوت موسى و هارون بودند از ميان رفتند ، و دوران آموزش و تربيت الهى بنى اسرائيل فرا رسيد .\r\nدر همين مرحله بود كه خداوند تورات را بر موسى نازل كرد و بنى اسرائيل را به انجام برنامه‌هاى آن دعوت نمود ، چنان كه در آخرين آيه مورد بحث مىفرمايد :\r\n« ما به موسى كتاب آسمانى داديم تا بنى اسرائيل در سايه آن هدايت شوند » ( * ( وَلَقَدْ آتَيْنا مُوسَى الْكِتابَ لَعَلَّهُمْ يَهْتَدُونَ ) * ) .\r\nقابل توجه اينكه در آيات گذشته در مرحله مبارزه با فرعونيان سخن از موسى و برادرش هارون در ميان بود ، و تمام ضميرها به صورت تثنيه آمده ، ولى در اينجا كه سخن از نزول كتاب آسمانى است تنها از موسى بحث شده ، زيرا او پيامبر اولوا العزم و صاحب كتاب و شريعت تازه بود ، بعلاوه هنگام نزول تورات او در كوه طور بود و برادرش هارون در ميان جمعيت بنى اسرائيل باقى ماند ( 1 ) .\r\n\r\n","description":"","footnote":"\r\n( 1 ) در باره موسى ( ع ) و چگونگى مبعوث شدن و شرح مبارزاتش با فرعون و فرعونيان بحثهاى مفصلى در جلد ششم ( ذيل آيات 103 تا 162 سوره اعراف ) و در جلد سيزدهم ( ذيل آيات 8 تا 97 سوره طه ) داشتيم .\r\n","page_name":" 250 ","page_number":250},
  {"content":"\r\n\r\n[ سوره المؤمنون ‹ 23 › : آيه 50 
  ]\r\nوَ جَعَلْنَا ابْنَ مَرْيَمَ وَأُمَّه آيَةً وَآوَيْناهُما إِلى رَبْوَةٍ ذاتِ قَرارٍ وَمَعِينٍ ‹ 50 ›\r\n\r\nترجمه :\r\n50 - ما فرزند مريم ( عيسى ) و مادرش ( مريم ) را نشانه خود قرار داديم و آنها را در سر زمين بلندى كه آرامش و امنيت و آب جارى داشت جاى داديم .\r\n\r\nتفسير : آيتى ديگر از آيات خدا\r\nدر آخرين مرحله از شرح سرگذشت پيامبران اشاره كوتاه و مختصرى به حضرت مسيح ع و همچنين مادرش مريم كرده مىگويد : « ما فرزند مريم و مادرش را نشانه اى از عظمت و قدرت خود قرار داديم » ( * ( وَجَعَلْنَا ابْنَ مَرْيَمَ وَأُمَّه آيَةً ) * ) .\r\nتعبير به « ابن مريم » بجاى « عيسى » براى توجه دادن به اين حقيقت است كه او تنها از مادر و بدون دخالت پدرى به فرمان پروردگار متولد شد ، و اين تولد خود از آيات بزرگ قدرت پروردگار بود .\r\nو از آنجا كه اين تولد استثنايى رابطه اى با عيسى و رابطه اى با مادرش مريم دارد هر دو را به عنوان يك آيه و نشانه مىشمرد چرا كه اين دو ( تولد فرزندى بدون دخالت پدر و همچنين باردار شدن مادرى بدون تماس با مرد ) در واقع يك حقيقت بودند با دو نسبت متفاوت .\r\nسپس به بخشى از نعمتها و مواهب بزرگى كه به اين مادر و فرزند عطا فرموده اشاره كرده مىگويد : « ما آنها را در سرزمين بلندى كه داراى آرامش و امنيت و آب جارى بود جاى داديم » ( * ( وَآوَيْناهُما إِلى رَبْوَةٍ ذاتِ قَرارٍ وَمَعِينٍ ) * ) .\r\n« ربوه » از ماده « ربا » به معنى زيادى و افزايش است و در اينجا به معنى سرزمين\r\n","description":"","footnote":"","page_name":" 251 ","page_number":251},
  {"content":"\r\nبلند مىباشد .\r\n« معين » از ماده « معن » ( بر وزن شان ) به معنى جريان آب است ، بنا بر اين ماء معين به معنى آب جارى است ، بعضى نيز آن را از ماده « عين » يعنى آبى كه ظاهر است و با چشم ديده مىشود دانسته‌اند ( 1 ) .\r\nبه هر حال اين جمله اشاره سر بسته اى است به محل امن و امان و پر بركتى كه خداوند در اختيار اين مادر و فرزند قرار داد ، تا از شر دشمنان در امان باشند و با آسودگى خاطر به انجام وظائف خويش بپردازند .\r\nاما اينكه اين محل كدام نقطه بوده است ؟ در ميان مفسران گفتگو بسيار است .\r\nبعضى آن را ناصره ( از شهرهاى شامات ) زادگاه حضرت مسيح ع مىدانند ، چرا كه به هنگام تولدش گروهى از دشمنان كه خبر تولد او و آينده وى را اجمالا دريافته بودند در صدد نابوديش بر آمدند ، اما خدا او را در آن محل امن و امان و پر نعمتى حفظ كرد .\r\nبعضى ديگر آن را اشاره به سرزمين مصر مىدانند چرا كه عيسى و مادرش مريم مدتى از عمر خود را براى نجات از چنگال دشمنان به سرزمين مصر پناه بردند .\r\nبعضى ديگر آن را به سرزمين « دمشق » و بعضى سرزمين « رملة » ( يكى از شهرهاى شمال شرقى بيت المقدس ) تفسير كرده‌اند چرا كه مسيح و مادرش در هر يك از اين مناطق ، قسمتى از عمر خود را گذراندند .\r\nاين احتمال نيز وجود دارد كه جمله فوق اشاره به محل تولد مسيح ع در بيابان بيت المقدس باشد ، جايى كه خداوند آن را محل امنى براى اين مادر و فرزند\r\n\r\n","description":"","footnote":"\r\n( 1 ) در صورت اول ميم جزء كلمه است و بر وزن « فعيل » است و در صورت دوم ميم زائده است و بر وزن « مفعول » مىباشد ( مانند مبيع ) .\r\n","page_name":" 252 ","page_number":252},
  {"content":"\r\nقرار داد ، و آب گوارا در آن جارى ساخت و از درخت خشكيده خرما به او روزى مرحمت كرد .\r\nو در هر صورت آيه دليلى است بر حمايت مستمر و دائم خداوند نسبت به رسولان خود و كسانى كه از آنها حمايت مىكردند ، و نشان مىدهد كه اگر تمام تيغهاى جهان از جا حركت كنند تا رگى را ببرند تا خدا نخواهد توانايى نخواهند داشت ، و هرگز تنهايى و ياران اندك آنها سبب شكستشان نخواهد شد .\r\n","description":"","footnote":"","page_name":" 253 ","page_number":253},
  {"content":"\r\n\r\n[ سوره المؤمنون ‹ 23 › : آيات 51 تا 54 
  ]\r\nيا أَيُّهَا الرُّسُلُ كُلُوا مِنَ الطَّيِّباتِ وَاعْمَلُوا صالِحاً إِنِّي بِما تَعْمَلُونَ عَلِيمٌ ‹ 51 › وَإِنَّ هذِه أُمَّتُكُمْ أُمَّةً واحِدَةً وَأَنَا رَبُّكُمْ فَاتَّقُونِ ‹ 52 › فَتَقَطَّعُوا أَمْرَهُمْ بَيْنَهُمْ زُبُراً كُلُّ حِزْبٍ بِما لَدَيْهِمْ فَرِحُونَ ‹ 53 › فَذَرْهُمْ فِي غَمْرَتِهِمْ حَتَّى حِينٍ ‹ 54 ›\r\n\r\nترجمه :\r\n51 - اى پيامبران از غذاهاى پاكيزه بخوريد و عمل صالح انجام دهيد كه من به آنچه انجام مىدهيد آگاهم .\r\n52 - همه شما امت واحدى هستيد و من پروردگار شمايم از مخالفت فرمان من بپرهيزيد .\r\n53 - اما آنها كارهاى خود را به پراكندگى كشاندند و هر گروهى به راهى رفتند ( و عجب اينكه ) هر گروه ، به آنچه نزد خود دارند خوشحالند ! 54 - آنها را در جهل و غفلتشان بگذار تا زمانى كه مرگشان فرا رسد . ( يا گرفتار عذاب الهى شوند ) .\r\n\r\nتفسير : همگى امت واحديد\r\nدر آيات پيشين سخن از سرگذشت پيامبران و امتهايشان بود ، در نخستين\r\n","description":"","footnote":"","page_name":" 254 ","page_number":254},
  {"content":"\r\nآيه مورد بحث همه را مخاطب ساخته چنين مىگويد : « اى پيامبران ! از غذاهاى پاكيزه و طيب تغذيه كنيد و عمل صالح بجا آوريد كه من به آنچه شما عمل مىكنيد آگاهم » ( * ( يا أَيُّهَا الرُّسُلُ كُلُوا مِنَ الطَّيِّباتِ وَاعْمَلُوا صالِحاً إِنِّي بِما تَعْمَلُونَ عَلِيمٌ ) * ) .\r\nفرق ميان شما و ديگر انسانها اين نيست كه شما صفات بشرى همانند نياز به تغذيه نداريد ، تفاوت اين است كه شما حتى تغذيه را نيز به عنوان يك وسيله تكامل پذيرفته‌ايد و به همين دليل برنامه شما خوردن از طيبات و پاكيزه‌ها است در حالى كه مردمى كه خوردن را هدف نهايى خود قرار داده‌اند به هيچوجه مقيد به اين برنامه نيستند ، به دنبال چيزى مىروند كه هوس حيوانى آنها را اشباع كند خواه خبيث باشد يا طيب .\r\nو با توجه به اينكه نوع تغذيه در روحيات انسان مسلما مؤثر است و غذاهاى مختلف ، آثار اخلاقى متفاوتى دارد ارتباط اين دو جمله روشن مىشود كه مىفرمايد :\r\n« از غذاهاى پاكيزه بخوريد » و « عمل صالح انجام دهيد » .\r\nدر روايات اسلامى نيز مىخوانيم خوردن غذاى حرام جلو استجابت دعاى انسان را مىگيرد ، حديث معروفى كه از پيامبر اسلام ص نقل شده شاهد اين مدعى است : مردى خدمتش عرض كرد دوست دارم دعايم مستجاب شود ، فرمود :\r\nطهر مأكلك و لا تدخل بطنك الحرام :\r\n« غذاى خود را پاك كن ، و از هر گونه غذاى حرام بپرهيز » ! ( 1 ) ( 2 ) .\r\nذكر اين نكته نيز لازم است كه جمله * ( إِنِّي بِما تَعْمَلُونَ عَلِيمٌ ) * ( من از آنچه انجام مىدهيد آگاهم ) خود دليل مستقلى براى انجام عمل صالح است ، چرا كه وقتى انسان بداند كسى همواره ناظر عمل او است كه چيزى بر او مخفى نمىشود\r\n\r\n","description":"","footnote":"\r\n( 1 ) « وسائل الشيعه » جلد چهارم ابواب الدعا باب 67 حديث 4 .\r\n( 2 ) در جلد اول تفسير نمونه ذيل آيه 186 سوره بقره مشروحا در اين زمينه بحث كرده‌ايم .\r\n","page_name":" 255 ","page_number":255},
  {"content":"\r\nو حساب اعمال او را دقيقا نگاه مىدارد ، بدون شك اين توجه در اصلاح عمل او مؤثر است .\r\nو از اين گذشته تعبيرات آيه فوق از طريق برانگيختن حس شكرگزارى انسان در برابر نعمتهاى پاكيزه اى كه نصيب او شده نيز روى اعمال انسان مؤثر است .\r\nبه اين ترتيب در اين آيه از سه جهت براى انجام عمل صالح كمك گرفته شده است : از جهت تاثير غذاى پاك بر صفاى قلب ، و از جهت تحريك حس شكر - گزارى ، و از جهت توجه دادن به اينكه خدا شاهد و ناظر اعمال آدمى است .\r\nو اما واژه « طيب » چنان كه قبلا هم گفته‌ايم به معنى هر چيز پاك و پاكيزه در مقابل « خبيث » ( ناپاك ) است ، راغب در مفردات مىگويد : « طيب » در اصل به معنى هر امر لذتبخش است خواه حواس انسان از آن لذت ببرد و يا روح و جان انسان ، ولى در شرع به معنى چيزى است كه پاك و حلال باشد .\r\nبه هر حال بسيارى از بحثهاى قرآن پيرامون طيب و طيبات دور مىزند :\r\n- به پيامبران دستور مىدهد تنها از غذاى طيب تغذيه كنند .\r\n- نه تنها به پيامبران ، به همه مؤمنان خطاب مىكند : يا أَيُّهَا الَّذِينَ آمَنُوا كُلُوا مِنْ طَيِّباتِ ما رَزَقْناكُمْ ، « اى كسانى كه ايمان آورديد از طيباتى كه به شما روزى داده‌ايم بخوريد » ( بقره - 172 ) .\r\n- اعمال و سخنانى به مقام قرب او راه مىيابند كه طيب و پاك باشند إِلَيْه يَصْعَدُ الْكَلِمُ الطَّيِّبُ وَالْعَمَلُ الصَّالِحُ يَرْفَعُه : « كلمات طيب به مقام قرب او صعود مىكند و عمل صالح را بالا مىبرد » ( فاطر - 10 ) .\r\n- و نيز يكى از افتخارات بزرگى كه خداوند به انسان داده ، و به عنوان يكى از نشانه‌هاى برترى او بر ساير موجودات مىشمرد استفاده از طيبات است وَلَقَدْ كَرَّمْنا بَنِي آدَمَ وَحَمَلْناهُمْ فِي الْبَرِّ وَالْبَحْرِ وَرَزَقْناهُمْ مِنَ الطَّيِّباتِ\r\n","description":"","footnote":"","page_name":" 256 ","page_number":256},
  {"content":"\r\nوَ فَضَّلْناهُمْ عَلى كَثِيرٍ مِمَّنْ خَلَقْنا تَفْضِيلًا : « ما فرزندان آدم را اكرام كرديم و بزرگ داشتيم ، و آنها را در خشكى و دريا بر مركبهايى حمل نموديم ، و از روزيهاى طيب و پاكيزه به آنها بخشيديم و بر بسيارى از مخلوقات خود فضيلت داديم » ( اسراء - 70 ) .\r\nدر يك حديث كوتاه و پر معنى از پيامبر گرامى اسلام ص نيز اين حقيقت بازگو شده است فرمود :\r\nيا ايها الناس ! ان اللَّه طيب لا يقبل الا طيبا :\r\n« اى مردم ! خداوند پاك و پاكيزه است و جز عمل پاك و پاكيزه چيزى را قبول نمىكند » ( 1 ) .\r\nسپس آيه بعد همه پيامبران و پيروان آنها را به توحيد و تقوى دعوت كرده چنين مىگويد : « همه شما امت واحدى هستيد » ( و تفاوتهاى ميان شما و همچنين پيامبرانتان هرگز دليل بر دوگانگى و چندگانگى نيست ) ( * ( وَإِنَّ هذِه أُمَّتُكُمْ أُمَّةً واحِدَةً ) * ) .\r\n« و من پروردگار شما هستم ، از مخالفت فرمان من بپرهيزيد » ( * ( وَأَنَا رَبُّكُمْ فَاتَّقُونِ ) * ) .\r\nبه اين ترتيب ، آيه فوق به وحدت و يگانگى جامعه انسانى ، و حذف هر گونه تبعيض و جدايى دعوت مىكند ، همانگونه كه او پروردگار واحد است انسانها نيز امت واحد هستند .\r\nبه همين دليل بايد از يك برنامه پيروى كنند همانگونه كه پيامبرانشان نيز به آئين واحدى دعوت مىكردند كه اصول و اساس آن همه جا يكى بود : توحيد و شناسايى حق ، توجه به معاد و زندگى تكاملى بشر و استفاده از طيبات و انجام اعمال صالح ، و حمايت از عدالت و اصول انسانى .\r\nبعضى از مفسران « امت » را در اينجا به معنى دين و آئين مىدانند ،\r\n\r\n","description":"","footnote":"\r\n( 1 ) تفسير قرطبى جلد هفتم صفحه 4519 ( ذيل آيه مورد بحث ) .\r\n","page_name":" 257 ","page_number":257},
  {"content":"\r\nنه به معنى جمعيت و جماعت ، در حالى كه ضمير جمع در جمله « * ( أَنَا رَبُّكُمْ ) * » شاهد بر آن است كه منظور از امت همان جماعت انسانها است .\r\nو لذا در تمام مواردى كه كلمه « امت » در قرآن مجيد به كار رفته همين معنى جمعيت و گروه از آن اراده شده است ، مگر در بعضى از موارد استثنايى كه توأم با قرينه خاصى بوده و امت مجازا به معنى مذهب به كار رفته است ، مانند إِنَّا وَجَدْنا آباءَنا عَلى أُمَّةٍ وَإِنَّا عَلى آثارِهِمْ مُهْتَدُونَ . « ما پدران خود را بر مذهبى يافتيم و از آنها پيروى مىكنيم » ( زخرف - 22 ) .\r\nقابل توجه اينكه مضمون همين آيه با تفاوت مختصرى در سوره انبياء آيه 92 آمده است ( إِنَّ هذِه أُمَّتُكُمْ أُمَّةً واحِدَةً وَأَنَا رَبُّكُمْ فَاعْبُدُونِ ) در حالى كه قبل از آن شرح حال بسيارى از انبياء بيان شده است و در واقع « هذه » اشاره به امتهاى انبياى پيشين است كه همه از ديدگاه فرمان الهى امت واحده بودند و همگى به دنبال يك هدف در حركت .\r\nآيه بعد - به دنبال دعوتى كه به وحدت و يگانگى در آيه قبل شد - انسانها را از پراكندگى و اختلاف با اين عبارت بر حذر مىدارد : « اما آنها كارهاى خود را به پراكندگى كشاندند و هر گروهى به راهى رفتند » ( * ( فَتَقَطَّعُوا أَمْرَهُمْ بَيْنَهُمْ زُبُراً ) * ) .\r\nو عجب اينكه « هر يك از اين احزاب و گروه‌ها به آنچه نزد خود دارند خوشحالند » و از ديگران بيزار ( * ( كُلُّ حِزْبٍ بِما لَدَيْهِمْ فَرِحُونَ ) * ) .\r\n« زبر » جمع « زبرة » ( بر وزن لقمه ) به معنى قسمتى از موى پشت سر حيوان است كه آن را جمع و از بقيه جدا كنند ، سپس اين واژه به هر چيزى كه مجزا از ديگرى شود اطلاق شده است ، بنا بر اين جمله « * ( فَتَقَطَّعُوا أَمْرَهُمْ بَيْنَهُمْ زُبُراً ) * » اشاره به تجزيه امتها به گروه‌هاى مختلف است .\r\n","description":"","footnote":"","page_name":" 258 ","page_number":258},
  {"content":"\r\nبعضى نيز احتمال داده‌اند : « زبر » جمع « زبور » به معنى كتاب بوده باشد ، يعنى هر يك از آنها دنباله رو كتابى از كتب آسمانى شدند ، و بقيه كتب الهى را نفى كردند ، در حالى كه همه از مبدء واحدى سرچشمه گرفته بود .\r\nولى جمله « * ( كُلُّ حِزْبٍ بِما لَدَيْهِمْ فَرِحُونَ ) * » تفسير اول را تقويت مىكند چرا كه از احزاب مختلف و تعصب هر يك از آنها بر گفته‌هاى خويش سخن مىگويد .\r\nبه هر حال آيه فوق يك حقيقت مهم روانى و اجتماعى را بازگو مىكند و آن تعصب جاهلانه احزاب و گروه‌ها است كه هر يك راه و آئينى را براى خود برگزيده ، و دريچه‌هاى مغز خود را به روى هر سخن ديگرى بسته‌اند ، و اجازه نمىدهند شعاع تازه اى به مغز آنها بتابد ، نسيمى به روحشان بوزد و حقيقتى را بر آنها روشن سازد ! .\r\nاين حالت كه از خود خواهى و حب ذات افراطى و خود بينى و خودپسندى سرچشمه مىگيرد بزرگترين دشمن تبيين حقايق و رسيدن به اتحاد و وحدت امتها است .\r\nاين خوشحال بودن به راه و رسم خويشتن و احساس تنفر و بيگانگى از هر چه غير آن است گاه به جايى مىرسد كه اگر انسان سخنى بر خلاف راه و رسم خويش بشنود انگشت در گوش مىگذارد و جامه بر سر مىكشد و پا به فرار مىنهد مبادا حقيقتى بر خلاف آنچه با آن خو گرفته بر او روشن شود ، آن چنان كه قرآن درباره مشركان عصر نوح ع بيان مىكند وَإِنِّي كُلَّما دَعَوْتُهُمْ لِتَغْفِرَ لَهُمْ جَعَلُوا أَصابِعَهُمْ فِي آذانِهِمْ وَاسْتَغْشَوْا ثِيابَهُمْ وَأَصَرُّوا وَاسْتَكْبَرُوا اسْتِكْباراً :\r\n« بار الها هر زمان كه من از اينها دعوت كردم كه به سوى تو آيند و گناهانشان را ببخشى ، انگشتها بر گوش نهادند و جامه بر خود پيچيدند و در راه غلطشان اصرار ورزيدند و به شدت در برابر حق استكبار كردند » ( نوح - 7 ) .\r\n","description":"","footnote":"","page_name":" 259 ","page_number":259},
  {"content":"\r\nو تا به اين حالت پايان داده نشود راه وصول به حق براى انسان ممكن نيست و هر كس بر طريقه خود اصرار مىورزد و لجاجت مىكند .\r\nلذا در آخرين آيه مورد بحث مىگويد : « اكنون كه چنين است بگذار آنها در جهل و گمراهى و غفلت و سرگردانيشان فرو روند تا مرگشان فرا رسد و يا گرفتار عذاب الهى شوند » كه اين قبيل افراد سرنوشتى غير از اين ندارند ( * ( فَذَرْهُمْ فِي غَمْرَتِهِمْ حَتَّى حِينٍ ) * ) .\r\nكلمه « حين » ممكن است اشاره به وقت مرگ يا وقت نزول عذاب و يا هر دو باشد .\r\nواژه « غمرة » ( بر وزن ضربه ) در اصل از « غمر » به معنى از بين بردن اثر چيزى است ، سپس به آب زيادى كه مسير خود را مىشويد و پيش مىرود « غمر » و « غامر » گفته شده و بعد از آن به جهل و نادانى و گرفتاريهايى كه انسان را در خود فرو مىبرد نيز اطلاق گرديده است ، و در آيه مورد بحث به معنى غفلت و سرگردانى و جهل و گمراهى است .\r\n","description":"","footnote":"","page_name":" 260 ","page_number":260},
  {"content":"\r\n\r\n[ سوره المؤمنون ‹ 23 › : آيات 55 تا 61 
  ]\r\nأَ يَحْسَبُونَ أَنَّما نُمِدُّهُمْ بِه مِنْ مالٍ وَبَنِينَ ‹ 55 › نُسارِعُ لَهُمْ فِي الْخَيْراتِ بَلْ لا يَشْعُرُونَ ‹ 56 › إِنَّ الَّذِينَ هُمْ مِنْ خَشْيَةِ رَبِّهِمْ مُشْفِقُونَ ‹ 57 › وَالَّذِينَ هُمْ بِآياتِ رَبِّهِمْ يُؤْمِنُونَ ‹ 58 › وَالَّذِينَ هُمْ بِرَبِّهِمْ لا يُشْرِكُونَ ‹ 59 ›\r\nوَ الَّذِينَ يُؤْتُونَ ما آتَوْا وَقُلُوبُهُمْ وَجِلَةٌ أَنَّهُمْ إِلى رَبِّهِمْ راجِعُونَ ‹ 60 › أُولئِكَ يُسارِعُونَ فِي الْخَيْراتِ وَهُمْ لَها سابِقُونَ ‹ 61 ›\r\n\r\nترجمه :\r\n55 - آنها گمان مىكنند اموال و فرزندانى كه به آنان داده‌ايم . . .\r\n56 - براى اين است كه درهاى خيرات را به روى آنها بگشائيم ؟ ! ( چنين نيست ) بلكه آنها نمىفهمند ! 57 - آنان كه از خوف پروردگارشان بيمناكند .\r\n58 - و آنان كه به آيات پروردگارشان ايمان مىآورند .\r\n","description":"","footnote":"","page_name":" 261 ","page_number":261},
  {"content":"\r\n59 - و آنها كه به پروردگارشان شرك نمىورزند .\r\n60 - و آنها كه نهايت كوشش را در انجام طاعات بخرج مىدهند اما با اين حال دلهايشان ترسناك است از اينكه سرانجام به سوى پروردگارشان باز مىگردند .\r\n61 - ( آرى ) چنين كسانى هستند كه در خيرات سرعت مىكنند و از ديگران پيشى مىگيرند .\r\n\r\nتفسير : سبقت گيرندگان در خيرات\r\nاز آنجا كه در آيات گذشته سخن از احزاب و گروه‌هاى لجوج و متعصب و خود خواهى به ميان آمد كه تنها به عقائد خود چسبيده‌اند و خوشحالند و راه هر گونه تحقيق را به روى عقل خود بسته‌اند ، در آيات مورد بحث به بعضى ديگر از پندارهاى خودبينانه آنان اشاره كرده مىگويد :\r\n« آيا آنها گمان مىكنند اموال و فرزندانى را كه به آنان داده‌ايم . . . »\r\n( * ( أَ يَحْسَبُونَ أَنَّما نُمِدُّهُمْ بِه مِنْ مالٍ وَبَنِينَ ) * ) .\r\n« براى اين است كه درهاى خيرات را به سرعت به روى آنها بگشائيم » ؟ ! ( * ( نُسارِعُ لَهُمْ فِي الْخَيْراتِ ) * ) .\r\nآيا آنها داشتن اموال سرشار و فرزندان بسيار را دليل بر حقانيت روشن خود مىپندارند و نشانه قرب و عظمت در درگاه خدا مىدانند ؟ .\r\nنه ، هرگز چنين نيست « بلكه آنها نمىفهمند » ( * ( بَلْ لا يَشْعُرُونَ ) * ) .\r\nآنها نمىدانند كه اين اموال و فرزندان فراوان در حقيقت يك نوع عذاب و مجازات يا مقدمه عذاب و كيفر براى آنها است ، آنها نمىدانند كه خدا مىخواهد آنها را در ناز و نعمت فرو برد تا به هنگام گرفتار شدن در چنگال كيفر الهى ، تحمل عذاب بر آنها دردناكتر باشد ، زيرا اگر درهاى نعمتها به روى انسان بسته شود و آمادگى پذيرش ناراحتيها پيدا كند مجازاتها زياد دردناك نخواهد بود ، اما اگر\r\n","description":"","footnote":"","page_name":" 262 ","page_number":262},
  {"content":"\r\nكسى را از ميان ناز و نعمت بيرون كشند و به سياه چال زندان وحشتناكى بيفكنند فوق العاده دردناك خواهد بود .\r\nبعلاوه اين فراوانى نعمت ، پرده‌هاى غفلت و غرور را بر روى چشمان او ضخيمتر مىكند تا آنجا كه راه باز گشت بر او غير ممكن مىشود .\r\nاين همان چيزى است كه در ساير آيات قرآن از آن اشاره به « استدراج در نعمت » شده است ( 1 ) .\r\nضمنا جمله « نمد » از ماده « امداد » و « مد » به معنى كامل كردن نقصان چيزى ، و جلوگيرى از قطع و پايان آن است .\r\nبعد از نفى پندارهاى اين غافلان خود خواه ، چگونگى حال مؤمنان و سرعت كنندگان در خيرات را ضمن چند آيه بازگو مىكند و صفات اساسى آنها را تشريح مىنمايد :\r\nنخست مىگويد : « كسانى كه از خوف پروردگارشان بيمناك و نگرانند ( * ( إِنَّ الَّذِينَ هُمْ مِنْ خَشْيَةِ رَبِّهِمْ مُشْفِقُونَ ) * ) .\r\nقابل توجه اينكه « خشيت » به معنى هر گونه ترس نيست ، بلكه ترسى است كه توام با تعظيم و احترام باشد ، همچنين « مشفق » كه از ماده « اشفاق » و از ريشه « شفق » به معنى روشنايى آميخته با تاريكى گرفته شده به معنى خوف و ترسى است كه آميخته با محبت و احترام است .\r\nو از آنجا كه « خشيت » بيشتر جنبه قلبى دارد و « اشفاق » جنبه عملى را شامل مىشود ، ذكر اين دو به صورت علت و معلول در آيه روشن مىگردد ، در حقيقت مىفرمايد : آنها كسانى هستند كه ترس آميخته با عظمت خدا در دلهايشان جاى\r\n\r\n","description":"","footnote":"\r\n( 1 ) براى توضيح بيشتر درباره استدراج به جلد هفتم صفحه 32 ( ذيل آيه 182 سوره اعراف ) مراجعه فرمائيد .\r\n","page_name":" 263 ","page_number":263},
  {"content":"\r\nكرده است و آثار آن در عملشان و مراقبتهايشان نسبت به دستورات الهى نمايان است ، و به تعبير ديگر « اشفاق » مرحله تكامل « خشيت » است كه در عمل اثر مىگذارد و به پرهيز از گناه و انجام مسئوليتها وا مىدارد .\r\nسپس اضافه مىكند : « كسانى كه به آيات پروردگارشان ايمان مىآورند » ( * ( وَالَّذِينَ هُمْ بِآياتِ رَبِّهِمْ يُؤْمِنُونَ ) * ) .\r\nبعد از مرحله ايمان به آيات پروردگار ، مرحله تنزيه و پاك شمردن او از هر گونه شبيه و شريك فرا مىرسد و مىگويد : « كسانى كه نسبت به پروردگارشان شرك نمىورزند » ( * ( وَالَّذِينَ هُمْ بِرَبِّهِمْ لا يُشْرِكُونَ ) * ) .\r\nدر واقع نفى شرك ، نتيجه ايمان به آيات پروردگار و معلول آن است ، و يا به تعبير ديگر ايمان به آيات پروردگار به « صفات ثبوتى » او اشاره مىكند و نفى شرك اشاره به « صفات سلبى » است ، به هر حال نفى هر گونه شرك - اعم از آشكار و نهان - ( جلى و خفى ) در اين جمله درج است .\r\nبعد از اين ، مرحله ايمان به معاد و رستاخيز و توجه خاصى كه مؤمنان راستين به اين مساله دارند فرا مىرسد ، توجهى كه آنها را در عمل ، كاملا كنترل مىكند ، مىگويد :\r\n« و كسانى كه نهايت تلاش و كوشش را در انجام اطاعات و اداى حقوق مردم و حق پروردگار دارند اما با اين حال خود را مقصر مىدانند و دلهايشان ترسان است از اينكه سرانجام به سوى پروردگارشان باز مىگردند » ( * ( وَالَّذِينَ يُؤْتُونَ ما آتَوْا وَقُلُوبُهُمْ وَجِلَةٌ أَنَّهُمْ إِلى رَبِّهِمْ راجِعُونَ ) * ) .\r\nاينان همچون افراد كوته فكر و دون همت نيستند كه با انجام يك عمل كوچك خود را از مقربان درگاه خدا پندارند و چنان حالت عجبى پيدا كنند\r\n","description":"","footnote":"","page_name":" 264 ","page_number":264},
  {"content":"\r\nكه همه را در برابر خود كوچك و بى مقدار ببينند ، بلكه اگر برترين اعمال صالح را انجام دهند ، عملى كه معادل تمام عبادت انس و جن باشد علىوار مىگويند :\r\nآه من قلة الزاد و بعد السفر ! : « آه از كمى زاد و توشه و طولانى بودن سفر آخرت » ! بعد از شرح اين صفات چهارگانه مىفرمايد : « چنين كسانى هستند كه در خيرات سرعت مىكنند و از ديگران پيشى مىگيرند » ( * ( أُولئِكَ يُسارِعُونَ فِي الْخَيْراتِ وَهُمْ لَها سابِقُونَ ) * ) .\r\nدر واقع خيرات و نيكيها و سعادت واقعى ، آن نيست كه غرق شدگان در ناز و نعمت و غافلان مغرور به دنيا مىپندارند ، خير و سعادت و بركت براى گروه مؤمنانى است كه داراى ويژگيهاى اعتقادى و اخلاقى فوق هستند و به دنبال آن در انجام اعمال صالح پيشقدمند .\r\nآيات فوق ترسيم جالب و تنظيم كاملا منطقى براى بيان صفات اين گروه از مؤمنان پيشگام است ، نخست از ترس آميخته با احترام و تعظيم كه انگيزه ايمان به پروردگار و نفى هر گونه شرك است شروع كرده و به ايمان به معاد و دادگاه عدل خدا كه موجب احساس مسئوليت و انگيزه هر كار نيك است منتهى مىگردد و مجموعا چهار ويژگى و يك نتيجه را بيان مىكند ( دقت كنيد ) .\r\nضمنا تعبير به « يسارعون » كه از باب « مفاعله » و به معنى سرعت براى پيشى گرفتن از يكديگر است ، تعبير جالبى است كه وضع حال مؤمنان را در يك مسابقه كه به سوى مقصدى بزرگ و پر ارزش انجام مىشود ، مشخص مىكند و نشان مىدهد آنها چگونه در برنامه اعمال صالح با يكديگر رقابت سازنده و مسابقه بى وقفه دارند .\r\n","description":"","footnote":"","page_name":" 265 ","page_number":265},
  {"content":"\r\n\r\n[ سوره المؤمنون ‹ 23 › : آيات 62 تا 67 
  ]\r\nوَ لا نُكَلِّفُ نَفْساً إِلَّا وُسْعَها وَلَدَيْنا كِتابٌ يَنْطِقُ بِالْحَقِّ وَهُمْ لا يُظْلَمُونَ ‹ 62 › بَلْ قُلُوبُهُمْ فِي غَمْرَةٍ مِنْ هذا وَلَهُمْ أَعْمالٌ مِنْ دُونِ ذلِكَ هُمْ لَها عامِلُونَ ‹ 63 › حَتَّى إِذا أَخَذْنا مُتْرَفِيهِمْ بِالْعَذابِ إِذا هُمْ يَجْأَرُونَ ‹ 64 › لا تَجْأَرُوا الْيَوْمَ إِنَّكُمْ مِنَّا لا تُنْصَرُونَ ‹ 65 › قَدْ كانَتْ آياتِي تُتْلى عَلَيْكُمْ فَكُنْتُمْ عَلى أَعْقابِكُمْ تَنْكِصُونَ ‹ 66 ›\r\nمُسْتَكْبِرِينَ بِه سامِراً تَهْجُرُونَ ‹ 67 ›\r\n\r\nترجمه :\r\n62 - و ما هيچ كس را جزء به اندازه تواناييش تكليف نمىكنيم و نزد ما كتابى است ( كه تمام اعمال بندگان را ثبت كرده ) و به حق سخن مىگويد لذا به آنان هيچ ظلم و ستمى نمىشود .\r\n63 - بلكه دلهاى آنها از اين نامه اعمال ( و روز حساب و آيات قرآن ) در بيخبرى فرو رفته و آنان اعمال ( زشتى ) جز اين دارند كه پيوسته آن را انجام مىدهند .\r\n64 - تا زمانى كه متنعمان مغرور آنها در چنگال عذاب گرفتار سازيم در اين هنگام ناله‌هاى دردناك و استغاثه آميز سر مىدهند ! .\r\n65 - ( اما به آنها گفته مىشود ) فرياد نكنيد ! امروز شما از ناحيه ما يارى نخواهيد شد .\r\n","description":"","footnote":"","page_name":" 266 ","page_number":266},
  {"content":"\r\n66 - ( آيا فراموش كرده‌ايد كه ) در گذشته آيات من بطور مداوم بر شما خوانده مىشد اما شما اعراض مىكرديد و به عقب باز مىگشتيد ؟ ! .\r\n67 - در حالى كه در برابر آن آيات استكبار مىنموديد و شبها در جلسات خود به بدگويى ادامه مىداديد .\r\n\r\nتفسير : دلهاى فرو رفته در جهل !\r\nاز آنجا كه صفات بر جسته و ويژه مؤمنان كه سر چشمه انجام هر گونه كار نيك است و در آيات قبل به آن اشاره شد ، اين سؤال را برمىانگيزد كه اتصاف به اين صفات و انجام اين اعمال ، كار همه كس نيست ، و از عهده همه بر نمىآيد ، در نخستين آيه مورد بحث به پاسخ پرداخته مىگويد : « ما هيچكس را جز به مقدار تواناييش تكليف نمىكنيم » و از هر كس به اندازه عقل و طاقتش مىخواهيم ( * ( وَلا نُكَلِّفُ نَفْساً إِلَّا وُسْعَها ) * ) .\r\nاين تعبير نشان مىدهد كه وظائف و احكام الهى در حدود توانايى انسانها است ، و در هر مورد بيش از ميزان قدرت و توانايى باشد ساقط مىشود و به تعبير علماى اصول ، اين قاعده بر تمام احكام اسلامى حكومت دارد و بر آنها مقدم است .\r\nو باز از آنجا كه ممكن است اين سؤال پيش آيد كه چگونه اينهمه انسانها اعمالشان از كوچك و بزرگ ، مورد حساب و بررسى قرار مىگيرد ؟ اضافه مىكند :\r\n« و نزد ما كتابى است كه به حق سخن مىگويد ( و تمام اعمال بندگان را ثبت و بازگو مىكند ) و به همين دليل هيچ ظلم و ستمى بر آنها نمىشود » ( * ( وَلَدَيْنا كِتابٌ يَنْطِقُ بِالْحَقِّ وَهُمْ لا يُظْلَمُونَ ) * ) .\r\nاين اشاره به نامه‌هاى اعمال و پرونده هايى است كه همه كارهاى آدمى در آن ثبت است و نزد خداوند محفوظ است ، پرونده هايى كه گويى زبان دارد و حق را\r\n","description":"","footnote":"","page_name":" 267 ","page_number":267},
  {"content":"\r\nبازگو مىكند به گونه اى كه جاى هيچگونه انكار در آن باقى نمىماند ( 1 ) .\r\nاين احتمال نيز وجود دارد كه منظور از اين كتاب كه نزد پروردگار است ، لوح محفوظ باشد و تعبير به « لدينا » ( نزد ما ) اين تفسير را تاييد مىكند .\r\nبه هر حال آيه فوق گوياى اين حقيقت است كه ذره‌اى از اعمال آدمى به دست فراموشى سپرده نمىشود و همه دقيقا ثبت خواهد شد ، ايمان به اين واقعيت نيكوكاران را در كار خير تشويق و از كار بد بر حذر مىدارد .\r\nجمله « * ( يَنْطِقُ بِالْحَقِّ ) * » ( به حق سخن مىگويد ) كه در توصيف كتاب اعمال آدمى آمده است شبيه تعبيرى است كه در فارسى نيز داريم و مىگوئيم : فلان نامه به قدر كافى گوياست ، يعنى نياز به شرح و توضيح ندارد ، گويى خودش سخن مىگويد و بدون احتياج به مطالعه ، حقايق را بازگو مىكند .\r\nجمله « * ( وَهُمْ لا يُظْلَمُونَ ) * » نيز اشاره به اين است كه با ثبت دقيق اعمال جايى براى ظلم و ستم باقى نمىماند .\r\nولى از آنجا كه بيان اين واقعيات تنها در كسانى اثر مىكند كه مختصر بيدارى و آگاهى دارند بلافاصله اضافه مىكند : « اما دلهاى اين جمعيت كافر لجوج در جهل و بيخبرى آن چنان فرو رفته كه از نامه اعمال و روز حساب و جزا و آنچه در قرآن از وعد و وعيد آمده است غافلند » ( * ( بَلْ قُلُوبُهُمْ فِي غَمْرَةٍ مِنْ هذا ) * ) ( 2 ) .\r\nاين انغمار و فرو رفتن در جهل و بيخبرى به آنها اجازه نمىدهد كه اين حقايق\r\n\r\n","description":"","footnote":"\r\n( 1 ) درباره نامه اعمال و حقيقت آن در جلد دوازدهم ذيل آيه 13 سوره اسراء بحث مشروحى داشته‌ايم ، و همچنين در جلد دوازدهم ذيل آيه 49 سوره كهف بحث ديگرى در اين زمينه آمده است .\r\n( 2 ) « هذا » ممكن است اشاره به نامه اعمال ، و روز جزا ، يا قرآن مجيد ، و يا برنامه صالحان بوده باشد كه در آيات قبل به آن اشاره شده است .\r\n","page_name":" 268 ","page_number":268},
  {"content":"\r\nروشن را مشاهده كنند ، شايد به خود آيند و به سوى خدا باز گردند سپس اضافه مىكند : « آنها اعمالى جز اين هم دارند كه پيوسته آن را انجام مىدهند » ( * ( وَلَهُمْ أَعْمالٌ مِنْ دُونِ ذلِكَ هُمْ لَها عامِلُونَ ) * ) .\r\nمفسران براى جمله « * ( لَهُمْ أَعْمالٌ مِنْ دُونِ ذلِكَ ) * » تفسيرهاى گوناگونى گفته‌اند :\r\nبعضى آن را اشاره به اعمال خلاف و زشتى مىدانند كه به خاطر جهل و نادانى از آنها سر مىزند ( بنا بر اين « ذلك » اشاره به جهل آنها است ) و اعمال اشاره به گناهانى است كه از آنها از اين رهگذر سر مىزند .\r\nبعضى ديگر گفته‌اند : منظور اين است كه آنها علاوه بر كفر عقيدتى از نظر عمل نيز آلودگى فراوان دارند .\r\nو بالآخره بعضى احتمال داده‌اند كه منظور اين است : برنامه اين كافران با برنامه مؤمنان به كلى از هم جدا است و دو خط مختلف را تعقيب مىكند .\r\nاين تفسيرها در نهايت ، منافاتى با هم ندارند و قابل جمعند ، آنچه بايد به آن توجه داشت اين است كه سر چشمه اعمال ننگين آنان همان قرار گرفتن قلبهايشان در « غمره » و فرو رفتن در جهل و نادانى است .\r\nاما آنها در اين غفلت و بيخبرى هم چنان باقى مىمانند « تا روزى كه مترفين را ( آنان كه غرق ناز و نعمتند ) در چنگال عذاب گرفتار سازيم در اين هنگام نعره استغاثه آميز آنها همچون نعره وحوش بيابان برمىخيزد » و از سنگينى عذاب و مجازات دردناك الهى ناله سر مىدهند ( * ( حَتَّى إِذا أَخَذْنا مُتْرَفِيهِمْ بِالْعَذابِ إِذا هُمْ يَجْأَرُونَ ) * ) ولى به آنها خطاب مىشود « فرياد نكنيد و ناله نزنيد كه شما امروز از ناحيه ما يارى نخواهيد شد » ! ( * ( لا تَجْأَرُوا الْيَوْمَ إِنَّكُمْ مِنَّا لا تُنْصَرُونَ ) * ) .\r\n","description":"","footnote":"","page_name":" 269 ","page_number":269},
  {"content":"\r\nذكر خصوص « مترفين » در اينجا با اينكه گنهكاران منحصر به آنها نيستند يا به خاطر اين است كه آنها سردمداران گمراهى و ضلالتند و يا براى اين است كه مجازات در مورد آنها دردناكتر خواهد بود .\r\nضمنا منظور از عذاب در اينجا ممكن است عذاب دنيا يا عذاب آخرت يا هر دو باشد ، يعنى هنگامى كه عذاب دردناك الهى در اين جهان يا آن جهان دامانشان را فرا مىگيرد ، نعره و فرياد بر مىآورند و استغاثه مىكنند ، اما بديهى است در آن هنگام كار از كار گذشته و راه بازگشت وجود ندارد .\r\nآيه بعد در حقيقت بيان علت اين سرنوشت شوم است ، مىگويد : « در گذشته آيات من به طور مداوم بر شما خوانده مىشد اما بجاى اينكه از آن ، درس بياموزيد و بيدار شويد اعراض مىكرديد و به عقب باز مىگشتيد » ( * ( قَدْ كانَتْ آياتِي تُتْلى عَلَيْكُمْ فَكُنْتُمْ عَلى أَعْقابِكُمْ تَنْكِصُونَ ) * ) .\r\n« تنكصون » از ماده « نكوص » به معنى عقب عقب بر گشتن است ، و « اعقاب » جمع « عقب » ( بر وزن جهش ) به معنى پاشنه پا است و مجموع اين جمله كنايه از كسى است كه سخن نامطلوبى را مىشنود و بقدرى نگران و وحشت زده مىشود كه بر پاشنه پايش به عقب باز مىگردد .\r\nنه تنها در برابر شنيدن آيات الهى عقب گرد مىكرديد ، بلكه « در برابر آن حالت استكبار به خود مىگرفتيد » ( * ( مُسْتَكْبِرِينَ بِه ) * ) ( 1 ) .\r\n\r\n","description":"","footnote":"\r\n( 1 ) در اينكه ضمير « به » به چه چيز باز مىگردد در ميان مفسران گفتگو است بعضى آن را به مسجد الحرام و حرم مكه باز گردانده‌اند نظر به اينكه استكبار آنها به اتكاء اين بود كه خود را صاحبان حرم و متوليان خانه خدا مىدانستند ، ولى اين احتمال ضعيف است زيرا در آيات گذشته مطلقا سخن از كعبه و حرم در ميان نبوده است بلكه ظاهر اين است كه اين ضمير به قرآن مجيد يا پيامبر باز مىگردد يعنى شما در برابر آيات قرآن و پيامبر اسلام استكبار داشتيد و يا اشاره به حالت عقب گرد آنها است كه شما با اين عقب گرد قصد استكبار و بى اعتنايى داشتيد .\r\n","page_name":" 270 ","page_number":270},
  {"content":"\r\nو علاوه بر اين « جلسات شبنشينى تشكيل مىداديد و از پيامبر و قرآن و مؤمنان بدگويى مىنموديد » ( * ( سامِراً تَهْجُرُونَ ) * ) .\r\n« سامرا » از ماده « سمر » ( بر وزن ثمر ) به معنى گفتگوهاى شبابه است .\r\nبعضى از مفسران گفته‌اند معنى اصلى اين ماده « سايه ماه در شب است » كه تاريكى و سفيدى در آن آميخته شده و از آنجا كه گفتگوهاى شبانه گاه در سايه ماهتاب انجام مىشود چنان كه از مشركان عرب نقل كرده‌اند كه آنها شبهاى ماهتابى در اطراف كعبه جمع مىشدند و بر ضد پيامبر ص سخن مىگفتند اين واژه در مورد آن به كار رفته ، و اگر مىبينيم به افراد گندمگون و يا خود گندم ، « سمراء » گفته مىشود به خاطر آن است كه سفيدى آن با كمى تيرگى آميخته شده است .\r\n« تهجرون » از ماده « هجر » ( بر وزن فجر ) در اصل به معنى دورى كردن و جدايى است ، سپس به معنى هذيان گفتن مريض نيز آمده ، چرا كه سخنانش در آن حالت ناخوش آيند و دور كننده است و نيز هجر ( بر وزن كفر ) به معنى فحش و ناسزا است كه آن نيز مايه دورى و جدايى است .\r\nدر آيه فوق همين معنى اخير منظور است يعنى شبها تا مدت طولانى بيدار مىمانيد و همچون بيماران هذيان مىگوئيد و فحش و ناسزا مىدهيد .\r\nو اين راه و رسم افراد بى منطق و در عين حال ضعيف و زبون است بجاى اينكه روز روشن با شهامت بر منطق و دليل تكيه كنند ، شبهاى تاريك را كه چشم مردم در خواب است انتخاب كرده و براى پيشبرد اهداف شوم يا تسكين ناراحتيهاى\r\n","description":"","footnote":"","page_name":" 271 ","page_number":271},
  {"content":"\r\nدرون و گشودن عقده‌ها به ناسزاگويى مىپردازند .\r\nقرآن مىگويد : مايه بدبختى شما و عذاب دردناك الهى اين بود كه شما نه شهامت پذيرش حق داشتيد ، نه متواضعانه در برابر آيات خدا زانو مىزديد ، و نه بر خورد شما با پيامبر يك بر خورد منطقى و صحيح بود كه اگر چنين بود راه حق را پيدا مىكرديد .\r\n","description":"","footnote":"","page_name":" 272 ","page_number":272},
  {"content":"\r\n\r\n[ سوره المؤمنون ‹ 23 › : آيات 68 تا 74 
  ]\r\nأَ فَلَمْ يَدَّبَّرُوا الْقَوْلَ أَمْ جاءَهُمْ ما لَمْ يَأْتِ آباءَهُمُ الأَوَّلِينَ ‹ 68 › أَمْ لَمْ يَعْرِفُوا رَسُولَهُمْ فَهُمْ لَه مُنْكِرُونَ ‹ 69 › أَمْ يَقُولُونَ بِه جِنَّةٌ بَلْ جاءَهُمْ بِالْحَقِّ وَأَكْثَرُهُمْ لِلْحَقِّ كارِهُونَ ‹ 70 › وَلَوِ اتَّبَعَ الْحَقُّ أَهْواءَهُمْ لَفَسَدَتِ السَّماواتُ وَالأَرْضُ وَمَنْ فِيهِنَّ بَلْ أَتَيْناهُمْ بِذِكْرِهِمْ فَهُمْ عَنْ ذِكْرِهِمْ مُعْرِضُونَ ‹ 71 › أَمْ تَسْأَلُهُمْ خَرْجاً فَخَراجُ رَبِّكَ خَيْرٌ وَهُوَ خَيْرُ الرَّازِقِينَ ‹ 72 ›\r\nوَ إِنَّكَ لَتَدْعُوهُمْ إِلى صِراطٍ مُسْتَقِيمٍ ‹ 73 › وَإِنَّ الَّذِينَ لا يُؤْمِنُونَ بِالآخِرَةِ عَنِ الصِّراطِ لَناكِبُونَ ‹ 74 ›\r\n\r\nترجمه :\r\n68 - آيا آنها در اين گفتار تدبر نكردند ؟ يا اينكه مطالبى براى آنان آمده كه براى نياكانشان نيامده است ؟ ! 69 - يا اينكه پيامبرشان را نشناختند ( و از سوابق او آگاه نيستند ) كه او را انكار مىكنند ؟ !\r\n","description":"","footnote":"","page_name":" 273 ","page_number":273},
  {"content":"\r\n70 - يا مىگويند او ديوانه است ؟ ! ، ولى او حق را براى آنها آورده اما اكثرشان از حق كراهت دارند .\r\n71 - و اگر حق از هوسهاى آنها پيروى كند آسمانها و زمين و تمام كسانى كه در آنها هستند تباه مىشوند ، ولى ما قرآنى به آنها داديم كه مايه يادآورى ( و مايه شرف و حيثيت آنها ) است اما آنان از چنين چيزى رويگردانند .\r\n72 - يا اينكه تو از آنها مزد و هزينه اى ( در برابر دعوتت ) مىخواهى ؟ در حالى كه مزد پروردگارت بهتر است و او بهترين روزى دهندگان است .\r\n73 - به طور قطع و يقين تو آنها را به صراط مستقيم دعوت مىكنى .\r\n74 - اما كسانى كه به آخرت ايمان ندارند از اين صراط منحرفند .\r\n\r\nتفسير : بهانه‌هاى رنگارنگ منكران\r\nدر تعقيب آيات گذشته كه سخن از اعراض و استكبار كفار در برابر پيامبر اسلام ص بود در آيات مورد بحث از بهانه هايى كه ممكن است آنها براى خود در اين زمينه بتراشند و پاسخ دندانشكن آن سخن ميگويد ، ضمنا علل واقعى اعراض و روىگردانى آنها را نيز شرح مىدهد كه در واقع در پنج قسمت خلاصه مىشود :\r\nنخست مىگويد : « آيا آنها در اين گفتار ( آيات الهى ) تدبر و انديشه نكردند » ؟\r\n( * ( أَ فَلَمْ يَدَّبَّرُوا الْقَوْلَ ) * ) .\r\nآرى نخستين عامل بدبختى آنها تعطيل انديشه و تفكر در محتواى دعوت تو است ، كه اگر بود مشكلات آنها حل مىشد .\r\nدر دومين مرحله مىگويد : « يا اينكه مطالبى براى آنها آمده است كه براى نياكانشان نيامده » ؟ ! ( * ( أَمْ جاءَهُمْ ما لَمْ يَأْتِ آباءَهُمُ الأَوَّلِينَ ) * ) .\r\nيعنى اگر توحيد و معاد و دعوت به نيكيها و پاكيها تنها از ناحيه تو بود ، ممكن بود بهانه كنند كه اينها سخنان نو ظهورى است كه ما نمىتوانيم زير بار آن برويم .\r\n","description":"","footnote":"","page_name":" 274 ","page_number":274},
  {"content":"\r\nاگر اين مطالب حق بود چرا خدا كه به همه انسانها نظر لطف و مرحمت دارد براى گذشتگان نفرستاد ؟\r\nولى با توجه به اينكه محتواى دعوت تو از نظر اصول و اساس همان محتواى دعوت همه پيامبران است ، اين بهانه جويىها بى معنى است .\r\nدر سومين مرحله مىگويد : « يا اينكه آنها پيامبرشان را نشناختند ، لذا او را انكار مىكنند » ( * ( أَمْ لَمْ يَعْرِفُوا رَسُولَهُمْ فَهُمْ لَه مُنْكِرُونَ ) * ) .\r\nيعنى اگر اين دعوت از ناحيه شخص مرموز يا مشكوكى صورت گرفته بود ممكن بود بگويند سخنانش حق است ، اما خودش شخص ناشناخته و مرموزى است ، نمىتوان به ظاهر سخنانش فريب خورد .\r\nولى اينها سابقه تو را به خوبى مىدانند ، در گذشته « محمد امين » ات مىخواندند به عقل و دانش و امانت تو معترف بودند ، پدر و مادر و قبيله ات را به خوبى مىشناسند ، پس جايى براى اين گونه بهانه‌ها نيز نيست .\r\nدر چهارمين مرحله مىگويد : « يا اينكه مىگويند او ديوانه است » ؟ ! ( * ( أَمْ يَقُولُونَ بِه جِنَّةٌ ) * ) .\r\nيعنى شخص او را به خوبى مىشناسيم ، مشكوك و مرموز نيست اما به عقل و فكر او ايمان نداريم ، چه بسا اين سخنان را از روى جنون مىگويد ، چرا كه با افكار عمومى محيط هماهنگ نيست و اين ناهماهنگى و سنتشكنى خود دليل بر ديوانگى است ! .\r\nقرآن بلافاصله براى نفى اين بهانه جويى مىگويد : « پيامبر براى آنها حق آورده است » و سخنانش گواه بر اين حقيقت است ( * ( بَلْ جاءَهُمْ بِالْحَقِّ ) * ) .\r\n« عيب كار اينجا است كه آنها از حق كراهت دارند » ! ( * ( وَأَكْثَرُهُمْ لِلْحَقِّ\r\n","description":"","footnote":"","page_name":" 275 ","page_number":275},
  {"content":"\r\n* ( كارِهُونَ ) * ) .\r\nآرى اينها سخنان حكيمانه است منتها چون با تمايلات هوسآلود اين گروه هماهنگ نيست آن را نفى كرده و بر چسب افكار جنون آميز به آن مىزنند ! در حالى كه هيچ لزومى ندارد كه حق تابع تمايلات مردم باشد ، كه « اگر حق از هوسهاى آنها پيروى مىكرد و جهان هستى بر طبق تمايل آنها گردش داشت آسمانها و زمين و هر آن كس در آنها است تباه مىشدند » ! ( * ( وَلَوِ اتَّبَعَ الْحَقُّ أَهْواءَهُمْ لَفَسَدَتِ السَّماواتُ وَالأَرْضُ وَمَنْ فِيهِنَّ ) * ) .\r\nزيرا هوى و هوسهاى مردم معيار و ضابطه اى ندارد ، بلكه علاوه بر اين در بسيارى از موارد به سوى زشتيها مىگرايد ، اگر قوانين هستى تابع اين تمايلات انحرافى مىشد هرج و مرج و فساد سراسر جهان را فرا مىگرفت ! .\r\nسپس براى تاكيد بيشتر روى اين موضوع مىگويد : « بلكه ما قرآنى به آنها داديم كه مايه تذكر و ياد آورى و توجه به خدا و مايه شرف و آبرو و حيثيت آنها است ، ولى آنها از چيزى كه مايه ياد آورى و شرف و آبروى آنها است روى گردانند » ( * ( بَلْ أَتَيْناهُمْ بِذِكْرِهِمْ فَهُمْ عَنْ ذِكْرِهِمْ مُعْرِضُونَ ) * ) ( 1 ) .\r\nدر پنجمين و آخرين مرحله مىگويد : « آيا بهانه فرار آنها از حق اين است كه تو از آنها اجر و مزد و هزينه اى در برابر دعوتت تقاضا مىكنى ؟ در حالى كه رزق پروردگارت براى تو بهتر است و او بهترين روزى دهندگان است »\r\n\r\n","description":"","footnote":"\r\n( 1 ) تعبير به « * ( بِذِكْرِهِمْ ) * » ممكن است به معنى ياد آورى آنها و بيداريشان تفسير شود و ممكن است به معنى شرف و حيثيت و ياد آنها در جامعه بشرى بوده باشد ، در عين حال اين دو معنى با هم منافاتى ندارد و ما از هر دو معنى در تفسير آيه استفاده كرديم .\r\n","page_name":" 276 ","page_number":276},
  {"content":"\r\n( * ( أَمْ تَسْأَلُهُمْ خَرْجاً فَخَراجُ رَبِّكَ خَيْرٌ وَهُوَ خَيْرُ الرَّازِقِينَ ) * ) ( 1 ) .\r\nبدون شك اگر يك رهبر معنوى و روحانى در مقابل دعوتش از مردم تقاضاى پاداش و اجر مادى كند علاوه بر اينكه بهانه اى به دست بهانه جويان مىدهد كه به خاطر نداشتن امكانات مالى از او دور شوند ، آنها را متهم مىسازد كه دعوت به سوى حق را دكانى براى جلب منافع مادى قرار داده .\r\nوانگهى اين بشر چه دارد كه به ديگرى بدهد ؟ مگر تمام رزق و روزيها به دست خداوند قادر رزاق نيست ؟ .\r\nبه هر حال قرآن با بيان گويايى كه در اين پنج مرحله بيان داشته روشن مىسازد كه اين كوردلان تسليم حق نيستند و عذرهايى كه براى توجيه مخالفت خود ذكر مىكنند بهانه‌هاى بى اساسى بيش نيستند .\r\nدر آيه بعد به عنوان يك نتيجه گيرى كلى از آنچه گذشت چنين مىگويد :\r\n« به طور قطع و يقين تو آنها را به صراط مستقيم دعوت مىكنى » ( * ( وَإِنَّكَ لَتَدْعُوهُمْ إِلى صِراطٍ مُسْتَقِيمٍ ) * ) .\r\nصراط مستقيمى كه نشانه‌هاى آن نمايان است و با اندك دقتى صاف بودن آن روشن مىگردد .\r\nمىدانيم راه راست نزديكترين فاصله ميان دو نقطه است ، و يك راه بيش نيست ، در حالى كه جاده‌هاى انحرافى كه در چپ و راست آن قرار گرفته بى - نهايت است .\r\n\r\n","description":"","footnote":"\r\n( 1 ) « خرج » و « خراج » از ماده « خروج » به معنى چيزى است كه از مال انسان و يا از زمين زراعتى خارج مىگردد ، ولى خرج معنى وسيعترى از خراج دارد ، « خرج » چنان كه راغب در مفردات مىگويد : نقطه مقابل « دخل » است ، ولى « خراج » معمولا ماليات يا مال الاجاره اى است كه براى زمين تعيين مىشود .\r\n","page_name":" 277 ","page_number":277},
  {"content":"\r\nگر چه در بعضى از روايات اسلامى صراط مستقيم به ولايت على ع تفسير شده ( 1 ) ولى چنان كه بارها گفته‌ايم اين گونه روايات بيان بعضى از مصداقهاى روشن است ، و هيچ منافات با وجود مصاديق ديگر مانند قرآن و ايمان به مبدء و معاد و تقوى و جهاد و عدل و داد ندارد .\r\nو نتيجه طبيعى اين موضوع همانست كه در آيه بعد بازگو مىكند « و كسانى كه به آخرت ايمان ندارند به طور مسلم از اين صراط منحرفند » ( * ( وَإِنَّ الَّذِينَ لا يُؤْمِنُونَ بِالآخِرَةِ عَنِ الصِّراطِ لَناكِبُونَ ) * ) .\r\n« ناكب » از ماده « نكب » و « نكوب » به معنى انحراف از مسير است ، و « نكبت دنيا » در مقابل روى آوردن دنيا به معنى انحراف و پشت كردن دنيا است .\r\nروشن است كه منظور از « صراط » در اين آيه همان صراط مستقيم در آيه پيش از آن است .\r\nاين نيز مسلم است كسى كه در اين جهان از صراط مستقيم حق منحرف گردد در جهان ديگر هم از صراط بهشت ، منحرف شده به دوزخ سقوط مىكند چرا كه هر چه در آنجا است نتيجه مستقيم كارهاى اينجا است ، تكيه كردن روى عدم ايمان به آخرت و ارتباط و پيوند آن با انحراف از طريق حق به خاطر آن است كه انسان تا ايمان به معاد نداشته باشد احساس مسئوليت نمىكند .\r\nدر حديثى از امير مؤمنان على ع مىخوانيم :\r\nان اللَّه جعلنا ابوابه و صراطه و سبيله و الوجه الذى يؤتى منه ، فمن عدل عن ولايتنا او فضل علينا غيرنا فانهم عن الصراط لناكبون :\r\n« خداوند ما رهبران دينى و الهى را درهاى وصول به معرفتش و صراط و طريق و جهتى كه از آن به او مىرسند قرار داده ، بنا بر اين كسانى كه از ولايت ما منحرف گردند ، يا ديگرى را بر ما برگزينند\r\n\r\n","description":"","footnote":"\r\n( 1 ) تفسير نور الثقلين ج 3 ص 548 .\r\n","page_name":" 278 ","page_number":278},
  {"content":"\r\nآنها از صراط حق منحرفند » ( 1 ) .\r\n\r\nنكته‌ها :\r\n\r\n1 - حق پرستى و هوا پرستى\r\nدر آيات فوق اشاره كوتاه و پر معنايى به تضاد حق پرستى و هوا پرستى بود و مىفرمود : اگر حق تابع هوا و هوس مردم گردد نه تنها زمين و اهلش كه آسمانها هم به فساد كشيده مىشود ، تحليل اين مساله چندان مشكل نيست زيرا :\r\n1 - بدون شك هوا و هوسهاى مردم يكسان نيست ، و غالبا با يكديگر تضاد دارد و حتى بسيار مىشود كه هوا و هوسهاى يك انسان نيز ضد و نقيض يكديگرند با اين حال اگر حق بخواهد تسليم اين تمايلات گردد نتيجه اى جز هرج و مرج و از هم پاشيدگى و فساد نخواهد داشت .\r\nچرا كه هر يك از آنها معبودى را مىپرستند ، و بتى براى خود ساخته‌اند ، اگر حق تسليم اين خواسته‌ها گردد و اين معبودهاى پراكنده بر پهنه هستى حكومت كنند فساد آن بر هيچكس پنهان نخواهد بود .\r\n2 - تمايلات هوسآلود مردم ، غالبا متوجه مسائلى است كه ( قطع نظر از تناقضهايش ) نيز مفسده انگيز است ، اگر اين تمايلات بخواهد به عالم هستى و جامعه بشرى خط بدهد نتيجه اى جز فساد به بار نمىآورد .\r\n3 - تمايلات هوسآلود هميشه يك بعدى است و تنها يك زاويه را مىنگرد و از جنبه‌هاى ديگر غافل است ، و مىدانيم يكى از عوامل مهم فساد ، برنامه‌هاى يك بعدى مىباشد كه ابعاد ديگر هرگز در آن مورد توجه قرار نمىگيرد .\r\nآيه فوق از پاره اى از جهات بى شباهت به آنچه در آيه 22 سوره انبياء آمده است نيست : لَوْ كانَ فِيهِما آلِهَةٌ إِلَّا اللَّه لَفَسَدَتا : « اگر در آسمان و زمين خدايانى\r\n\r\n","description":"","footnote":"\r\n( 1 ) اصول كافى ( طبق نقل تفسير نور الثقلين جلد 3 صفحه 549 ) .\r\n","page_name":" 279 ","page_number":279},
  {"content":"\r\nجز خدا باشند به فساد كشيده مىشوند » .\r\nبديهى است « حق » همچون « صراط مستقيم » يكتا و يگانه است ، اين هوا و هوسها هستند كه همچون خدايان پندارى متعدد و بسيارند .\r\nحال كه چنين است در تضاد و كشمكش « حق » و « هوا » از كدام بايد پيروى كرد ، از هوا كه مايه فساد آسمان و زمين و همه موجودات است و يا از حق كه رمز وحدت و توحيد و نظم و هماهنگى است ؟ نتيجه اين تحليل و پاسخ اين سؤال به خوبى روشن است .\r\n\r\n2 - صفات رهبر\r\nاز آيات فوق ضمنا بخشى از صفات رهبران راه حق روشن مىگردد :\r\nآنها هميشه مردمى بودند شناخته شده به نيكيها كه اگر افراد ناشناخته و مرموزى بودند به حكم « * ( أَمْ لَمْ يَعْرِفُوا رَسُولَهُمْ فَهُمْ لَه مُنْكِرُونَ ) * » ، بهانه اى به دست منافقان مىافتاد كه دعوت شناخته شده آنها را به خاطر ناشناخته بودن خودشان ناديده بگيرند و انكار كنند .\r\nديگر اينكه آنها هرگز در مسير خود تسليم هوسهاى مردم نمىشوند و به عكس آنچه دنياى امروز مىپسندد بر تمايلات عمومى به طور مطلق ( هر چند انحرافى باشد ) صحه نمىگذارند ، آنها در ترويج مكتب حق اصرار مىورزند هر چند ناخوش آيند گروه كثيرى باشد .\r\nديگر اينكه آنها در برابر دعوت خويش پاداش مادى نمىطلبند .\r\nبا انواع محروميتها مىسازند و وابستگى مادى به كسى پيدا نمىكنند چرا كه اين نياز و وابستگى زنجيرى خواهد شد بر دست و پاى آنها و قفل محكمى بر زبان و فكرشان ! .\r\n","description":"","footnote":"","page_name":" 280 ","page_number":280},
  {"content":"\r\n\r\n3 - چرا اكثريت ، تمايل به حق ندارند ؟ ! - كدام اكثريت ؟\r\nدر بسيارى از آيات قرآن - همچون آيات فوق - « اكثريت » مورد مذمت و نكوهش قرار گرفته‌اند ، در حالى كه مىدانيم در دنياى امروز ، معيار قضاوت و سنجش خوب و بد اكثريت جامعه‌ها محسوب مىشود ، و اين امر بسيار سؤالانگيز است .\r\nدر اينجا از آياتى كه بعد از ذكر كلمه « اكثر » ، ضمير « هم » را ذكر مىكند و غالبا به كافران و مشركان و امثال آنها اشاره مىكند سخن نمىگوئيم كه از موضوع بحث ما خارج است ، بلكه سخن از آياتى است كه عنوان « اكثر الناس » ( اكثر مردم ) دارد مانند :\r\nوَ لكِنَّ أَكْثَرَ النَّاسِ لا يَشْكُرُونَ : « ولى اكثر مردم شكرگزار نيستند » ( بقره - 243 ) .\r\nو لكِنَّ أَكْثَرَ النَّاسِ لا يَعْلَمُونَ : « ولى اكثر مردم نمىدانند » ( اعراف - 187 ) .\r\nوَ لكِنَّ أَكْثَرَ النَّاسِ لا يُؤْمِنُونَ : « ولى اكثر مردم ايمان نمىآورند » ( هود - 17 ) .\r\nوَ ما أَكْثَرُ النَّاسِ وَلَوْ حَرَصْتَ بِمُؤْمِنِينَ : « اكثر مردم هر چند كوشش و تلاش كنى ايمان نمىآورند » ( يوسف - 103 ) .\r\nفَأَبى أَكْثَرُ النَّاسِ إِلَّا كُفُوراً : « اكثر مردم جز كفران و انكار حق كارى ندارند » ( اسراء - 89 ) .\r\nوَ إِنْ تُطِعْ أَكْثَرَ مَنْ فِي الأَرْضِ يُضِلُّوكَ عَنْ سَبِيلِ اللَّه : « اگر از كثر مردم روى زمين اطاعت كنى تو را از راه خدا منحرف و گمراه مىسازند » ( انعام - 116 ) .\r\nاز سوى ديگر در بعضى از آيات قرآن راه و رسم اكثريت مؤمنان به عنوان يك معيار صحيح مورد توجه قرار گرفته است ، در آيه 115 سوره نساء مىخوانيم\r\n","description":"","footnote":"","page_name":" 281 ","page_number":281},
  {"content":"\r\nوَ مَنْ يُشاقِقِ الرَّسُولَ مِنْ بَعْدِ ما تَبَيَّنَ لَه الْهُدى وَيَتَّبِعْ غَيْرَ سَبِيلِ الْمُؤْمِنِينَ نُوَلِّه ما تَوَلَّى وَنُصْلِه جَهَنَّمَ وَساءَتْ مَصِيراً : « هر كس از در مخالفت با پيامبر در آيد و از طريقى جز طريق مؤمنان پيروى كند او را به همان راه كه مىرود مىبريم و به دوزخ مىفرستيم ، و بد جايگاهى دارد » .\r\nدر روايات اسلامى در بحث روايات متعارض مىبينيم كه يكى از معيارهاى ترجيح همان شهرت در ميان اصحاب و ياران و پيروان ائمه هدى است ، چنان كه امام صادق ع فرمود :\r\nينظر الى ما كان من روايتهما عنا فى ذلك الذى حكما به المجمع عليه عند اصحابك فيؤخذ به من حكمنا و يترك الشاذ الذى ليس بمشهور عند اصحابك فان المجمع عليه لا ريب فيه :\r\n« هنگامى كه دو نفر قاضى اختلاف نظر پيدا كنند و سر چشمه آن ، اختلاف روايات باشد بايد نگاه كرد و ديد كداميك از آن دو روايت مورد قبول نزد اصحاب تو است ؟ بايد آن را گرفت و روايتى كه نزد اصحاب مشهور نيست رها كرد ، چرا كه روايت مشهور شكى در آن نيست » ( 1 ) .\r\nو در نهج البلاغه مىخوانيم :\r\nو الزموا السواد الاعظم ، فان يد اللَّه مع الجماعة ، و اياكم و الفرقه ، فان الشاذ من الناس للشيطان ، كما ان الشاذ من الغنم للذئب :\r\n« هميشه همراه جمعيتهاى بزرگ باشيد كه دست خدا با جماعت است ، و از پراكندگى بپرهيزيد كه انسان تك و تنها بهره شيطان است ، چونان كه گوسفند تنها طعمه گرگ » ! ( 2 ) .\r\nو نيز در نهج البلاغه مىخوانيم :\r\nو الزموا ما عقد عليه حبل الجماعة :\r\n« آنچه را كه پيوند جمعيت با آن گره خورده است رها مكنيد » ( 3 ) .\r\n\r\n","description":"","footnote":"\r\n( 1 ) وسائل الشيعه جلد 18 صفحه 76 ( كتاب القضاء باب 9 از ابواب صفات القاضى ) .\r\n( 2 ) نهج البلاغه خطبه 127 .\r\n( 3 ) نهج البلاغه خطبه 151 .\r\n","page_name":" 282 ","page_number":282},
  {"content":"\r\nو به اين ترتيب ممكن است براى بعضى ميان اين دو گروه از آيات و روايات تضادى تصور شود .\r\nاز سوى ديگر ممكن است اين فكر پيدا شود كه اسلام نمىتواند با حكومت دموكراسى كنار بيايد ، چرا كه پايه دموكراسى بر آراء اكثريت مردم است كه قرآن شديدا آن را مورد نكوهش قرار داده است .\r\nولى با كمى دقت در همان آيات و رواياتى كه در بالا آورديم و مقايسه آنها با يكديگر منظور و مفهوم واقعى آنها روشن مىگردد :\r\nجان كلام اينجا است كه اگر اكثريت ، مؤمن و آگاه و در مسير حق باشند نظرات آنها محترم و غالبا مطابق واقع است و بايد از آن پيروى كرد .\r\nولى اگر اكثريت ناآگاه و جاهل و بى خبر ، يا آگاه اما تسليم هوا و هوس باشند ، نظرات آنها غالبا جنبه انحرافى دارد و پيروى از آن چنان كه قرآن مىگويد انسان را به ضلالت و گمراهى مىكشد .\r\nروى اين حساب براى بدست آمدن يك « دموكراسى سالم » بايد نخست كوشش كرد كه توده‌هاى جامعه آگاه و مؤمن گردند سپس نظرات اكثريت را معيار براى پيشبرد اهداف اجتماعى قرار داد ، و گرنه دموكراسى بر اساس نظرات اكثريت گمراه ، جامعه را به جهنم مىفرستد .\r\nذكر اين مساله نيز ضرورى است كه به اعتقاد ما حتى اكثريت آگاه و رشيد و با ايمان در صورتى نظراتشان محترم است كه بر خلاف فرمان الهى و كتاب و سنت نبوده باشد .\r\nگفتنى است كه بخشى از الزامات جوامع امروز در زمينه پناه بردن به آراء اكثريت از اينجا ناشى مىشود كه آنها معيار ديگرى در دست ندارند كه روى آن تكيه كنند ، آنها براى كتب آسمانى و برنامه‌هاى انبياء حسابى باز نكرده‌اند ، تنها چيزى كه براى آنها باقى مانده ، توده‌هاى مردم است ، و از آنجا كه قدرت\r\n","description":"","footnote":"","page_name":" 283 ","page_number":283},
  {"content":"\r\nآگاهى بخشى به اين توده‌ها را ندارند ، بعلاوه بسيار مىشود كه ناآگاهى توده‌ها براى آنها به صرفه مقرونتر است و به آسانى و از طريق تبليغات مىتوانند آنها را به دنبال خود بكشند ، لذا اكثريت كمى را معيار قرار داده تا سر و صداها خاموش گردد .\r\nو اگر درست در حال جوامع امروز و قوانين و نظامات حاكم بر آنها بينديشيم خواهيم ديد كه بسيارى از بدبختيهايى كه دامنگيرشان شده به خاطر رسميت دادن به نظرات اكثريت ناآگاه است .\r\nچه قوانين زشت و كثيفى كه حتى ذكر آنها شرم آور است ، با نظر اكثريت تصويب نشده ؟ ! و چه آتشهايى كه با نظريه اكثريت ناآگاه بر افروخته نگشته ؟ و چه مظالم و بيدادگريهايى كه اكثريت غير مؤمن بر آن صحه نگذارده است ؟ ! .\r\n","description":"","footnote":"","page_name":" 284 ","page_number":284},
  {"content":"\r\n\r\n[ سوره المؤمنون ‹ 23 › : آيات 75 تا 80 
  ]\r\nوَ لَوْ رَحِمْناهُمْ وَكَشَفْنا ما بِهِمْ مِنْ ضُرٍّ لَلَجُّوا فِي طُغْيانِهِمْ يَعْمَهُونَ ‹ 75 › وَلَقَدْ أَخَذْناهُمْ بِالْعَذابِ فَمَا اسْتَكانُوا لِرَبِّهِمْ وَما يَتَضَرَّعُونَ ‹ 76 › حَتَّى إِذا فَتَحْنا عَلَيْهِمْ باباً ذا عَذابٍ شَدِيدٍ إِذا هُمْ فِيه مُبْلِسُونَ ‹ 77 › وَهُوَ الَّذِي أَنْشَأَ لَكُمُ السَّمْعَ وَالأَبْصارَ وَالأَفْئِدَةَ قَلِيلًا ما تَشْكُرُونَ ‹ 78 › وَهُوَ الَّذِي ذَرَأَكُمْ فِي الأَرْضِ وَإِلَيْه تُحْشَرُونَ ‹ 79 ›\r\nوَ هُوَ الَّذِي يُحْيِي وَيُمِيتُ وَلَه اخْتِلافُ اللَّيْلِ وَالنَّهارِ أَ فَلا تَعْقِلُونَ ‹ 80 ›\r\n","description":"","footnote":"","page_name":" 285 ","page_number":285},
  {"content":"\r\n\r\nترجمه :\r\n75 - و اگر به آنها رحم كنيم و گرفتاريها و مشكلاتشان را بر طرف سازيم ( نه تنها بيدار نمىشوند ) بلكه در طغيانشان اصرار مىورزند و ( در اين وادى ) سرگردان مىمانند .\r\n76 - ما آنها را به عذاب و بلا گرفتار ساختيم ( تا بيدار شوند ) اما آنها نه در برابر پروردگارشان تواضع كردند و نه به درگاهش تضرع مىكنند .\r\n77 - ( اين وضع هم چنان ادامه مىيابد ) تا زمانى كه درى از عذاب شديد به روى آنها بگشائيم ، و چنان گرفتار شوند كه به كلى مايوس گردند ! .\r\n78 - او كسى است كه براى شما گوش و چشم و قلب ( عقل ) ايجاد كرد ، اما كمتر شكر او را به جا مىآوريد .\r\n79 - او كسى است كه شما را در زمين آفريد و به سوى او محشور مىشويد .\r\n80 - او كسى است كه زنده مىكند و مىميراند و آمد و شد شب و روز از آن اوست ، آيا انديشه نمىكنيد ؟ !\r\n\r\nتفسير : طرق مختلف بيدار سازى الهى\r\nاز آنجا كه در آيات گذشته سخن از بهانه‌هاى مختلفى بود كه منكران حق براى سرپيچى از دعوت پيامبران عنوان مىكردند ، در آيات مورد بحث خداوند از طرق اتمام حجت و بيدارسازى آنها سخن مىگويد .\r\nنخست مىفرمايد : گاه آنها را مشمول نعمت خود مىسازيم تا بيدار شوند ، ولى « اگر آنها را بوسيله نعمتها و بر طرف ساختن امواج بلاها مشمول لطف خود قرار دهيم چنان آلوده‌اند كه باز در طغيانشان اصرار و لجاجت مىورزند و در اين وادى هم چنان سرگردان مىمانند » ( * ( وَلَوْ رَحِمْناهُمْ وَكَشَفْنا ما بِهِمْ مِنْ ضُرٍّ لَلَجُّوا فِي طُغْيانِهِمْ يَعْمَهُونَ ) * ) .\r\nو گاه آنها را با حوادث دردناك گوشمالى مىدهيم تا اگر از طريق رحمت\r\n","description":"","footnote":"","page_name":" 286 ","page_number":286},
  {"content":"\r\nو نعمت بيدار نشدند از اين راه بيدار شوند ، ولى اين كار نيز در آنها مؤثر نيست ، زيرا « ما آنها را به عذاب و بلا گرفتار ساختيم اما آنها نه در برابر پروردگارشان تواضع و انقيادى نشان دادند و نه به درگاه او توجه و تضرع مىكنند » ( * ( وَلَقَدْ أَخَذْناهُمْ بِالْعَذابِ فَمَا اسْتَكانُوا لِرَبِّهِمْ وَما يَتَضَرَّعُونَ ) * ) ( 1 ) .\r\nتضرع چنان كه پيش از اين هم گفته‌ايم در اصل از ماده « ضرع » به معنى پستان گرفته شده و « تضرع » دوشنده است ، سپس به معنى تسليم آميخته با تواضع و خضوع آمده است .\r\nيعنى اين حوادث دردناك آنها را هرگز از مركب غرور و سركشى و خود - كامگى فرود نياورد و در برابر حق تسليم نشدند .\r\nو اگر در پاره اى از روايات « تضرع » به معنى بلند كردن دستها در هنگام دعا و نماز تفسير شده در واقع بيان يكى از مصداقهاى اين معنى وسيع است .\r\nبه هر حال ما به اين رحمتها و نعمتها و مجازاتهاى بيدار كننده ادامه مىدهيم و آنها نيز به طغيان و سركشى و لجاجتشان ، « تا هنگامى كه درى از عذاب شديد و دردناك خود به روى آنها بگشائيم و چنان گرفتار شوند كه به كلى مايوس گردند »\r\n\r\n","description":"","footnote":"\r\n( 1 ) « استكانوا » از ماده « سكون » به معنى ساكن شدن در هيئت خضوع و خشوع است ، و در اين صورت از باب افتعال خواهد بود كه در اصل استكنوا بوده و فتحه كاف اشباع و تبديل به الف و در نتيجه « استكانوا » شده است ، و بعضى گفته‌اند از ماده كون از باب « استفعال » است به معنى طلب استقرار در مكانى توام با خضوع و خشوع مىباشد ، و به هر حال حالت تواضع بنده را در برابر پروردگار منعكس مىكند و اينكه بعضى آن را به معنى دعا ذكر كرده‌اند به خاطر آن است كه دعا كردن يكى از مصاديق خضوع و تواضع است احتمال سومى نيز وجود دارد كه از ماده كين ( بر وزن عين ) از باب استفعال باشد زيرا اين ماده به معنى خضوع آمده است ، و تمام اين معانى قريب الافق مىباشد .\r\n","page_name":" 287 ","page_number":287},
  {"content":"\r\n( * ( حَتَّى إِذا فَتَحْنا عَلَيْهِمْ باباً ذا عَذابٍ شَدِيدٍ إِذا هُمْ فِيه مُبْلِسُونَ ) * ( 1 ) .\r\nدر واقع خداوند دو نوع مجازات دارد « مجازاتهاى تربيتى » و « مجازاتهاى پاكسازى و استيصال » هدف در مجازاتهاى قسم اول آن است كه در سختى و رنج قرار گيرند و ضعف و ناتوانى خود را دريابند و از مركب غرور پياده شوند .\r\nولى هدف در قسم دوم كه در مورد افراد غير قابل اصلاح صورت مىگيرد اين است كه به حكم فرمان آفرينش ريشه كن شوند ، چرا كه در اين نظام حق حيات براى آنها باقى نمانده و اين خارهاى راه تكامل انسانها بايد كنار زده شوند .\r\nدر اينكه منظور از « * ( باباً ذا عَذابٍ شَدِيدٍ ) * » ( درى از عذاب دردناك ) چيست در ميان مفسران گفتگو است :\r\nبسيارى آن را مرگ و سپس عذاب و كيفر قيامت دانسته‌اند .\r\nبعضى ديگر آن را اشاره به قحطى شديدى دانسته‌اند كه به نفرين پيامبر ص چند سال دامان مشركان را گرفت ، تا آنجا كه مواد غذايى به كلى ناياب شد و مجبور به خوردن اشيايى شدند كه در حال عادى هيچكس حاضر به خوردن آنها نيست .\r\nبعضى ديگر آن را اشاره به كيفر دردناكى مىدانند كه در زير ضربات شمشير رزمندگان اسلام در ميدان « بدر » بر سر آنان فرود آمد .\r\nاين احتمال نيز وجود دارد كه اين آيه اشاره به گروه خاصى نباشد بلكه يك قانون كلى و همگانى را درباره كيفرهاى الهى بازگو مىكند كه آغازش رحمت است و سپس گوشماليها و كيفرهاى تربيتى ، و سر انجام عذاب استيصال و مجازات نابود كننده ( 2 ) .\r\n\r\n","description":"","footnote":"\r\n( 1 ) « مبلس » از ماده « ابلاس » به معنى اندوهى است كه از شدت حادثه رخ مىدهد و انسان را غالبا به سكوت و حيرت يا نوميدى و ياس مىكشاند .\r\n( 2 ) آيه * ( إِنَّ الَّذِينَ لا يُؤْمِنُونَ ) * بالآخره كه قبل از اين آيات است اين تفسير را تاييد مىكند .\r\n","page_name":" 288 ","page_number":288},
  {"content":"\r\nقرآن بعد از اين بيان ، از طريق ديگر وارد مىشود و به ذكر نعمتهاى الهى براى تحريك حس شكرگزارى آنها پرداخته مىگويد : « او كسى است كه براى شما گوش و چشم و قلب ( عقل ) ايجاد كرد ، اما كمتر شكر او را بجا مىآوريد » ( * ( وَهُوَ الَّذِي أَنْشَأَ لَكُمُ السَّمْعَ وَالأَبْصارَ وَالأَفْئِدَةَ قَلِيلًا ما تَشْكُرُونَ ) * ) .\r\nتكيه بر اين سه موضوع ( گوش و چشم و عقل ) به خاطر آن است كه ابزار اصلى شناخت انسان اين سه مىباشد ، مسائل حسى را غالبا از طريق چشم و گوش درك مىكند و مسائل غير حسى را به وسيله نيروى عقل .\r\nبراى پى بردن به اهميت اين دو حس ظاهر ( بينايى و شنوايى ) كافى است كه حالتى را كه به انسان بر اثر فقدان اين دو دست مىدهد در نظر بگيريم كه تا چه حد دنياى او محدود و خالى از هر گونه نور و روشنايى ، بيدارى و آگاهى مىگردد حتى بر اثر فقدان اين دو عملا بسيارى ديگر از حواس خود را از دست مىدهد زبان و گويايى كه در آغاز از طريق شنوايى به كار مىافتد و رابط ميان انسان و ديگران است ديگر كارى از او ساخته نيست ( كرهاى مادر زاد هميشه لالند با اينكه زبانشان عيب و آفتى ندارد ) .\r\nو به اين ترتيب اين دو حس ، كليد عالم محسوساتند ، سپس نوبت به عقل مىرسد كه كليد جهان ما وراء حس و عالم ما وراى طبيعت است ، و در عين حال مامور نقادى ، نتيجه گيرى ، جمع بندى و تعميم و تجزيه در فرآورده‌هاى آن دو حس است .\r\nآيا كسانى كه اين سه وسيله بزرگ شناخت را سپاس نگويند درخور سرزنش و ملامت نيستند ؟ و آيا دقت در ريزه كاريهاى اين سه وسيله مؤثر كافى نيست كه انسان را به خالق آنها آشنا سازد ؟\r\nو اگر نعمت گوش و چشم ، در آيه فوق بر عقل مقدم داشته شده دليلش روشن\r\n","description":"","footnote":"","page_name":" 289 ","page_number":289},
  {"content":"\r\nاست ، اما چرا نعمت گوش را بر چشم مقدم مىدارد ؟ ممكن است به اين دليل باشد كه به گفته دانشمندان براى نخستين بار گوش نوزاد به كار مىافتد و چشم مدتى بعد از آن ، چرا كه چشمهاى بسته در محيط تاريك رحم هيچگونه آمادگى براى مشاهده امواج نور را ندارد و به همين دليل بعد از تولد مدتها بسته است تا تدريجا به نور عادت كند ، در حالى كه گوش چنين نيست ، حتى به اعتقاد بعضى در عالم جنين نيز قدرت شنوايى را دارد ( 1 ) و صداى قلب مادر را مىشنود .\r\nدر حقيقت بيان مواهب سه گانه فوق ، انگيزه اى است براى شناخت بخشنده اين مواهب كه او را به دنبال معرفت منعم اصلى مىفرستد ( همانگونه كه علماى عقائد بحث شكر منعم را پايه اى براى وجوب عقلى معرفة اللَّه دانسته‌اند ) .\r\nسپس در آيه بعد به يكى از مهمترين آيات پروردگار ، يعنى خلقت انسان از اين زمين خاكى پرداخته چنين مىگويد : « او كسى است كه شما را در زمين آفريد » ( * ( وَهُوَ الَّذِي ذَرَأَكُمْ فِي الأَرْضِ ) * ) ( 2 ) .\r\nو چون از زمين آفريده شده‌ايد باز به زمين باز مىگرديد و ديگر بار « برانگيخته شده به سوى او جمع و محشور مىشويد » ( * ( وَإِلَيْه تُحْشَرُونَ ) * ) .\r\nو اگر در آفرينش خودتان از خاك بى ارزش بينديشيد ، كافى است كه هستى بخش را بشناسيد و نيز امكان مساله معاد را در يابيد .\r\n\r\n","description":"","footnote":"\r\n( 1 ) درباره ابزار سه گانه شناخت در جلد 11 صفحه 335 به بعد ( ذيل آيه 78 سوره نحل ) سخن گفته‌ايم .\r\n( 2 ) « ذرأكم » از ماده « ذرء » ( بر وزن زرع ) در اصل به معنى آفرينش و ايجاد و اظهار است ، ولى ماده « ذرو » با واو ( كه آن هم بر وزن زرع است ) به معنى پراكنده ساختن آمده ، اين دو ماده را نبايد با هم اشتباه كرد و آيه مورد بحث ما از ماده اول است ( متاسفانه در جلد هفتم تفسير نمونه صفحه 19 اشتباهى در اين زمينه رخ داده كه به اين وسيله اصلاح مىكنيم ) .\r\n","page_name":" 290 ","page_number":290},
  {"content":"\r\nبعد از ذكر مساله آفرينش انسان به مساله مرگ و حيات و آمد و شد شب و روز كه از آيات بزرگ پروردگار است پرداخته چنين مىگويد : « او كسى است كه زنده مىكند و مىميراند و آمد و شد شب و روز از آن او است ، آيا انديشه نمىكنيد » ؟ ! ( * ( وَهُوَ الَّذِي يُحْيِي وَيُمِيتُ وَلَه اخْتِلافُ اللَّيْلِ وَالنَّهارِ أَ فَلا تَعْقِلُونَ ) * ) .\r\nو به اين ترتيب در آيات سه گانه اخير از انگيزه شناخت پروردگار شروع كرده و با ذكر بخشى از مهمترين آيات انفسى و آفاقى بحث را پايان مىدهد و به تعبير ديگر سير انسان را از آغاز تولد تا مرگ و بازگشت به سوى پروردگار بازگو مىكند كه همه چيزش به فرمان او ، و با اراده او صورت مىگيرد .\r\nجالب اينكه : آفرينش « مرگ » و « حيات » را در كنار آفرينش « شب » و « روز » قرار مىدهد چرا كه نور و ظلمت در پهنه عالم هستى همانند مرگ و حيات در جهان جانداران است همانگونه كه در پرتو امواج نور ، عالم هستى جنب و جوش و حركت پيدا مىكند و زير پرده‌هاى ظلمت به خاموشى مىگرايد ، همين گونه موجودات زنده با نور حيات حركت خود را آغاز مىكنند و با ظلمت مرگ خاموش مىگردند و هر دو جنبه تدريجى دارند .\r\nاين نكته را سابقا گفته‌ايم كه اختلاف شب و روز ممكن است به معنى آمد و شد آنها بوده باشد كه هر يك « خلف » و جانشين ديگرى مىشود ، و نيز ممكن است به معنى اختلاف و تفاوت تدريجى آنها باشد كه فصول چهارگانه سال را به وجود مىآورد ، و گردش حيات را در جهان گياهان تحت نظام دقيقى رهبرى مىكند .\r\nدر هر حال همه اين مسائل مىتواند راهنماى طريق معرفت پروردگار باشد ، به همين دليل در پايان آيه مىگويد : « * ( أَ فَلا تَعْقِلُونَ ) * » : « آيا انديشه نمىكنيد » ؟ !\r\n","description":"","footnote":"","page_name":" 291 ","page_number":291},
  {"content":"\r\n\r\n[ سوره المؤمنون ‹ 23 › : آيات 81 تا 90 
  ]\r\nبَلْ قالُوا مِثْلَ ما قالَ الأَوَّلُونَ ‹ 81 › قالُوا أَ إِذا مِتْنا وَكُنَّا تُراباً وَعِظاماً أَ إِنَّا لَمَبْعُوثُونَ ‹ 82 › لَقَدْ وُعِدْنا نَحْنُ وَآباؤُنا هذا مِنْ قَبْلُ إِنْ هذا إِلَّا أَساطِيرُ الأَوَّلِينَ ‹ 83 › قُلْ لِمَنِ الأَرْضُ وَمَنْ فِيها إِنْ كُنْتُمْ تَعْلَمُونَ ‹ 84 › سَيَقُولُونَ لِلَّه قُلْ أَ فَلا تَذَكَّرُونَ ‹ 85 ›\r\nقُلْ مَنْ رَبُّ السَّماواتِ السَّبْعِ وَرَبُّ الْعَرْشِ الْعَظِيمِ ‹ 86 › سَيَقُولُونَ لِلَّه قُلْ أَ فَلا تَتَّقُونَ ‹ 87 › قُلْ مَنْ بِيَدِه مَلَكُوتُ كُلِّ شَيْءٍ وَهُوَ يُجِيرُ وَلا يُجارُ عَلَيْه إِنْ كُنْتُمْ تَعْلَمُونَ ‹ 88 › سَيَقُولُونَ لِلَّه قُلْ فَأَنَّى تُسْحَرُونَ ‹ 89 › بَلْ أَتَيْناهُمْ بِالْحَقِّ وَإِنَّهُمْ لَكاذِبُونَ ‹ 90 ›\r\n","description":"","footnote":"","page_name":" 292 ","page_number":292},
  {"content":"\r\n\r\nترجمه :\r\n81 - آنها همان گفتند كه پيشينيانشان مىگفتند .\r\n82 - آنها گفتند آيا هنگامى كه مرديم و خاك و استخوان ( پوسيده ) شديم آيا بار ديگر برانگيخته خواهيم شد ؟ ! .\r\n83 - اين وعده به ما و پدرانمان از قبل داده شده ، اين فقط افسانه‌هاى پيشينيان است .\r\n84 - بگو زمين و كسانى كه در زمين هستند از آن كيست ، اگر شما مىدانيد ؟ ! 85 - ( در پاسخ تو ) مىگويند : همه از آن خدا است ، بگو آيا متذكر نمىشويد ؟ ! 86 - بگو : چه كسى پروردگار آسمانهاى هفتگانه و پروردگار عرش عظيم است .\r\n87 - مىگويند : همه اينها از آن خدا است ، بگو آيا تقوى پيشه نمىكنيد ( و از خدا نمىترسيد ) ؟ ! 88 - بگو اگر راست مىگوئيد چه كسى حكومت همه موجودات را در دست دارد ؟ و به بىپناهان پناه مىدهد و نياز به پناه دادن ندارد ؟ ! 89 - مىگويند : ( همه اينها ) از آن خدا است . بگو با اين حال چگونه مىگوئيد شما را سحر كرده‌اند ؟\r\n90 - واقع اين است كه ما حق را براى آنها آورديم و آنان دروغ مىگويند !\r\n\r\nتفسير : قرآن و جدان آنها را به داورى مىطلبد\r\nآيات گذشته منكران توحيد پروردگار و معاد را به انديشه در جهان هستى و آيات آفاقى و انفسى دعوت كرد ، در آيات مورد بحث اضافه مىكند : اينها انديشه و عقل را رها كرده و كوركورانه از نياكان خود تقليد مىكنند ، « آنها همان مىگويند كه پيشينيانشان مىگفتند » ( * ( بَلْ قالُوا مِثْلَ ما قالَ الأَوَّلُونَ ) * ) .\r\n« آنها از روى تعجب مىگفتند : آيا هنگامى كه ما مرديم و خاك و استخوان ( پوسيده ) شديم آيا بار ديگر برانگيخته خواهيم شد » ؟ ! ( * ( قالُوا أَ إِذا مِتْنا وَ\r\n","description":"","footnote":"","page_name":" 293 ","page_number":293},
  {"content":"\r\n* ( كُنَّا تُراباً وَعِظاماً أَ إِنَّا لَمَبْعُوثُونَ ) * ) ( 1 ) .\r\nاين باور كردنى نيست ! « اينها وعده‌هاى دروغينى است كه هم به ما و هم به پدران ما در گذشته داده مىشد » ( * ( لَقَدْ وُعِدْنا نَحْنُ وَآباؤُنا هذا مِنْ قَبْلُ ) * ) .\r\n« اينها فقط افسانه‌ها و اسطوره‌هاى پيشينيان است » ( * ( إِنْ هذا إِلَّا أَساطِيرُ الأَوَّلِينَ ) * ) .\r\nآفرينش مجدد ، اسطوره اى است و حساب و كتاب افسانه اى ديگر ، و بهشت و دوزخ نيز هر يك اسطوره اى بيش نيست ! .\r\nو از آنجا كه كفار و مشركان بيش از همه از مساله معاد وحشت داشتند و به همين دليل با انواع بهانه‌ها و لطائف الحيل مىخواستند شانه از زير بار آن خالى كنند ، قرآن نيز مشروحا و به طور مؤكد از معاد سخن مىگويد .\r\nلذا در دنباله آيات مورد بحث از سه راه ، منطق واهى منكران معاد را در هم مىكوبد : از راه مالكيت خداوند بر پهنه عالم هستى ، سپس ربوبيت او ، و سر انجام حاكميتش بر مجموعه جهان ، و از تمام اين بحثها چنين نتيجه مىگيرد كه او از هر نظر قدرت و توانايى بر مساله معاد را دارد ، و عدالت و حكمتش ايجاب مىكند كه اين جهان ، عالم آخرت را به دنبال خود داشته باشد .\r\nو جالب اينكه در هر مورد از خود مشركان اعتراف مىگيرد و سخن آنها را\r\n\r\n","description":"","footnote":"\r\n( 1 ) مقدم داشتن « تراب » ( خاك ) بر « عظام » ( استخوانها ) يا به خاطر اين است كه باز گشت خاك به زندگى نخستين عجيبتر است از بازگشت استخوانها ، و يا اشاره به اينكه اجداد ما خاك شده‌اند و پدران ما تبديل به استخوان پوسيده ، و يا اشاره به اينكه نخست گوشت بدن انسان خاك مىشود و در كنار استخوانها قرار مىگيرد و سپس استخوانها خاك مىگردند .\r\n","page_name":" 294 ","page_number":294},
  {"content":"\r\nبه خودشان باز مىگرداند .\r\nنخست مىگويد : « بگو زمين و كسانى كه در زمينند از آن كيست ، اگر شما مىدانيد » ؟ ! ( * ( قُلْ لِمَنِ الأَرْضُ وَمَنْ فِيها إِنْ كُنْتُمْ تَعْلَمُونَ ) * ) .\r\nسپس اضافه مىكند آنها بر اساس نداى فطرت و اعتقادى كه به خداوند آفريننده هستى دارند « در پاسخ تو مىگويند مالكيت زمين و آنچه در آنست براى خدا است » ( * ( سَيَقُولُونَ لِلَّه ) * ) .\r\nولى تو به آنها « بگو اكنون كه چنين است و خود شما نيز اعتراف داريد چرا متذكر نمىشويد » ( * ( قُلْ أَ فَلا تَذَكَّرُونَ ) * ) .\r\nبا اين اعتراف صريح و روشن چگونه زنده شدن انسان را بعد از مرگ بعيد مىشمريد ؟ و از قدرت فراگير خداوند بزرگ دور مىدانيد ؟\r\nدگر بار دستور مىدهد از آنها سؤال كن و « بگو چه كسى پروردگار آسمانهاى هفتگانه و پروردگار عرش عظيم است » ؟ ! ( * ( قُلْ مَنْ رَبُّ السَّماواتِ السَّبْعِ وَرَبُّ الْعَرْشِ الْعَظِيمِ ) * ) .\r\nباز آنها روى همان فطرت توحيدى و اعتقادى كه به اللَّه به عنوان خالق هستى دارند « مىگويند همه اينها از آن خدا است » ( * ( سَيَقُولُونَ لِلَّه ) * ) .\r\nبا اين اقرار آشكار به آنها « بگو شما كه خود به اين واقعيت معترفيد چرا از خدا نمىترسيد و منكر قيامت و بازگشت مجدد انسان به زندگى مىشويد » ؟ ! ( * ( قُلْ أَ فَلا تَتَّقُونَ ) * ) .\r\nبار ديگر از آنها درباره حاكميت بر آسمانها و زمين سؤال كن و « بگو ، چه\r\n","description":"","footnote":"","page_name":" 295 ","page_number":295},
  {"content":"\r\nكسى حكومت همه موجودات را در دست دارد « ؟ ! ( * ( قُلْ مَنْ بِيَدِه مَلَكُوتُ كُلِّ شَيْءٍ ) * ) .\r\n« چه كسى به همه بىپناهان پناه مىدهد و نياز به پناه دادن كسى ندارد » ؟ ! ( * ( وَهُوَ يُجِيرُ وَلا يُجارُ عَلَيْه ) * ) .\r\n« اگر راستى از اين واقعيتها آگاهيد » ( * ( إِنْ كُنْتُمْ تَعْلَمُونَ ) * ) .\r\nديگر بار زبان به اعتراف مىگشايند و « مىگويند ملكوت و حاكميت و حمايت و پناه دادن در اين عالم منحصر به خدا است » ( * ( سَيَقُولُونَ لِلَّه ) * ) .\r\n« بگو با اين حال چگونه مىگوئيد پيامبر ص شما را سحر كرده و مسحور او شده‌ايد » ؟ ( * ( قُلْ فَأَنَّى تُسْحَرُونَ ) * ) .\r\nاينها واقعياتى است كه خود شما در هر مرحله به آن اعتراف داريد ، او را « مالك » هستى مىدانيد ، او را « خالق » هستى معرفى مىكنيد ، او را « مدير و مدبر و حاكم و پناهگاه » مىشمريد .\r\nكسى كه اينهمه قدرت و توانايى دارد ، و قلمرو حكومتش تا اين حد گسترده است آيا نمىتواند انسانى را كه در آغاز خاك بوده ، باز هم به خاك باز گشته ، لباس حيات در تنش بپوشاند ، و مبعوث و محشورش كند ؟ ! چرا از واقعيتها طفره مىرويد ؟ چرا پيامبر اسلام را ساحر يا ديوانه مىشمريد ، شما كه در اعماق دل به اين حقايق معترفيد ؟ ! سرانجام به عنوان يك جمع بندى و نتيجه گيرى فشرده و كوتاه مىفرمايد :\r\nنه سحر است و نه جادو و نه چيز ديگر ، « بلكه ما حق را براى آنها آورديم و روشن ساختيم و آنها دروغ مىگويند » ( * ( بَلْ أَتَيْناهُمْ بِالْحَقِّ وَإِنَّهُمْ لَكاذِبُونَ ) * ) .\r\n","description":"","footnote":"","page_name":" 296 ","page_number":296},
  {"content":"\r\nدر بيان حقايق از ناحيه ما و پيامبران ما كوتاهى نشده است ، مقصر خود شما هستيد كه چشم روى هم گذارده و راه انحراف پيش گرفته و لجوجانه و سرسختانه به آن ادامه مىدهند .\r\n\r\nنكته‌ها :\r\n\r\n1 - معنى چند لغت : [ اساطير ، رب ، ملكوت ، عرش 
  ]\r\n« اساطير » جمع « اسطوره » به گفته ارباب لغت از ماده « سطر » در اصل به معنى « صف » مىباشد ، از اين رو به كلماتى كه در رديف هم قرار دارند و به اصطلاح صف كشيده‌اند ، سطر مىگويند .\r\nبه اين ترتيب اسطوره به معنى نوشته‌ها و سطورى است كه از ديگران به يادگار مانده ، و از آنجا كه در نوشته‌هاى پيشين افسانه‌ها و خرافات وجود دارد ، اين كلمه معمولا به حكايات و داستانهاى خرافى و دروغين گفته مىشود .\r\nواژه « اساطير » در قرآن نه بار تكرار شده ، و همه از زبان كفار بى ايمان در برابر پيامبران به منظور توجيه مخالفتشان به آنها است .\r\n« رب » همانگونه كه در جلد اول در تفسير سوره حمد گفته‌ايم به معنى « مالك مصلح » است ، بنا بر اين به هر كس كه مالك چيزى باشد گفته نمىشود بلكه به مالكى مىگويند كه در صدد اصلاح و حفظ و تدبير ملك خويش است ، به همين دليل گاه به معنى تربيت كننده و پرورش دهنده نيز آمده است .\r\n« ملكوت » از ريشه « ملك » ( بر وزن حكم ) به معنى حكومت و مالكيت است ، و اضافه « واو » و « ت » براى تاكيد و مبالغه مىباشد .\r\n« عرش » به معنى تخت پايه بلند است و گاه به سقف و داربست نيز اطلاق مىشود ، اين كلمه هنگامى كه در مورد پروردگار به كار مىرود به معنى « مجموعه عالم هستى » است كه در حقيقت تخت حكومت و فرمانروايى او محسوب مىشود\r\n","description":"","footnote":"","page_name":" 297 ","page_number":297},
  {"content":"\r\nاما گاهى اين كلمه فقط بر جهان ما وراء طبيعت اطلاق مىگردد در مقابل « كرسى » كه اشاره به عالم طبيعت و ماده است مانند « وَسِعَ كُرْسِيُّه السَّماواتِ وَالأَرْضَ » بقره - 255 ( 1 ) .\r\n\r\n2 - معاد از طريق عموميت قدرت خدا\r\nاز آيات قرآن به خوبى بر مىآيد كه بيشترين مخالفت منكران معاد روى مساله معاد جسمانى و تعجب از باز گشت انسان خاك شده به زندگى و حيات بوده است ، لذا بسيارى از آيات معاد روى مساله قدرت خداوند تكيه مىكند ، و نمونه‌هاى آن را در عالم هستى شرح مىدهد ، تا تعجب آنها از مساله حيات بعد از مرگ زائل گردد .\r\nدر آيات مورد بحث نيز همين مساله از سه راه تعقيب شده ، نخست قدرت او را در مورد زمين و زمينيان ، و سپس آسمانها و عرش عظيم ، و سر انجام قدرت او بر تدبير و اداره عالم آفرينش ، و به اين ترتيب هر سه مصداقهايى از يك مفهومند .\r\nاين احتمال نيز وجود دارد كه هر يك از اين سه بحث اشاره به يكى از نقطه نظرهاى منكران معاد باشد ، مىگويد :\r\nاگر انكار شما به خاطر آن است كه انسانهاى پوسيده و خاك شده از قلمرو مالكيت خداوند بيرون مىروند اين اشتباه است چرا كه شما خودتان خدا را مالك زمين و زمينيان مىدانيد .\r\nو اگر به خاطر اين است كه مىگوئيد زنده شدن مردگان نياز به پروردگار قادرى دارد شما كه خودتان خدا را پروردگار آسمانها و عرش مىخوانيد .\r\nو اگر اين انكار به خاطر آن است كه در تدبير عالم بعد از حيات مجدد\r\n\r\n","description":"","footnote":"\r\n( 1 ) درباره « عرش » در جلد ششم صفحه 204 ( ذيل آيه 54 سوره اعراف ) مشروحا بحث كرده‌ايم .\r\n","page_name":" 298 ","page_number":298},
  {"content":"\r\nمردگان ايراد داريد ، آن هم بى جا است ، زيرا قدرت او را در تدبير اين عالم هستى و پناه دادن به همه موجودات پذيرفته‌ايد ، به اين ترتيب جايى براى انكار شما باقى نمىماند .\r\nهماهنگ بودن پاسخ كفار در سه مورد ( * ( سَيَقُولُونَ لِلَّه ) * ) تفسير اول را تقويت مىكند .\r\n\r\n3 - تفاوت آخر آيات\r\nجالب اينكه پس از ذكر سؤال و جواب اول جمله * ( أَ فَلا تَذَكَّرُونَ ) * ( آيا متذكر نمىشويد ) .\r\nو پس از سؤال و جواب دوم * ( أَ فَلا تَتَّقُونَ ) * ( آيا از خدا نمىترسيد ) .\r\nو پس از سؤال و جواب سوم * ( فَأَنَّى تُسْحَرُونَ ) * ( چگونه مىگوئيد اغفال و مسحور شده‌ايد ) آمده است .\r\nدر حقيقت اينها توبيخها و سرزنشهايى است كه مرحله به مرحله شديدتر مىشود و يكى از روشهاى معمول در تعليم و تربيت منطقى است كه وقتى بخواهند كسى را با سه دليل محكوم كنند نخست او را به طور ملايم مورد سرزنش قرار مىدهند ، بعدا شديد و سرانجام شديدتر !\r\n","description":"","footnote":"","page_name":" 299 ","page_number":299},
  {"content":"\r\n\r\n[ سوره المؤمنون ‹ 23 › : آيات 91 تا 92 
  ]\r\nمَا اتَّخَذَ اللَّه مِنْ وَلَدٍ وَما كانَ مَعَه مِنْ إِله إِذاً لَذَهَبَ كُلُّ إِله بِما خَلَقَ وَلَعَلا بَعْضُهُمْ عَلى بَعْضٍ سُبْحانَ اللَّه عَمَّا يَصِفُونَ ‹ 91 › عالِمِ الْغَيْبِ وَالشَّهادَةِ فَتَعالى عَمَّا يُشْرِكُونَ ‹ 92 ›\r\n\r\nترجمه :\r\n91 - خدا هرگز فرزندى براى خود برنگزيده ، و معبود ديگرى با او نيست كه اگر چنين مىشد هر يك از خدايان مخلوقات خود را تدبير و اداره مىكردند و بعضى بر بعضى ديگر تفوق مىجستند ( و جهان هستى به تباهى كشيده مىشد ) منزه است خدا از توصيفى كه آنها مىكنند .\r\n92 - او از پنهان و آشكار آگاه است ، او برتر است از اينكه شريك براى او قائل شوند .\r\n\r\nتفسير : شرك جهان را به تباهى مىكشد\r\nدر آيات گذشته بحثهايى در زمينه معاد و مالكيت و حاكميت و ربوبيت پروردگار بيان شد ، آيات مورد بحث به مساله نفى شرك پرداخته ، قسمتى از انحرافات مشركان را مطرح كرده ، و به آن پاسخ مىگويد :\r\nنخست مىفرمايد : « خداوند هرگز فرزندى براى خود برنگزيده است و معبود ديگرى با او نيست » ( * ( مَا اتَّخَذَ اللَّه مِنْ وَلَدٍ وَما كانَ مَعَه مِنْ إِله ) * ) .\r\nاعتقاد به وجود فرزند براى خدا منحصر به مسيحيان نيست كه عيسى را فرزند حقيقى ! او مىخوانند ، اين اعتقاد براى مشركان نيز بود كه فرشتگان را\r\n","description":"","footnote":"","page_name":" 300 ","page_number":300},
  {"content":"\r\nدختران خدا مىپنداشتند ، و شايد مسيحيان اين عقيده را از مشركان پيشين گرفته بودند ، به هر حال از آنجا كه فرزند از نظر ذات و حقيقت ، بخشى از پدر است ، براى فرشتگان يا حضرت مسيح و غير او ، سهمى از الوهيت قائل بودند و اين از روشنترين مظاهر شرك است .\r\nسپس به بيان دليل بر نفى شرك پرداخته چنين مىگويد : « اگر خداوند شريكى مىداشت و آلهه متعدد در جهان هستى حكومت مىكرد هر يك از اين خدايان مخلوقات خاص خود را در پنجه تدبير و اداره خويش قرار مىداد » ( و طبعا هر بخشى از عالم با نظام خاصى اداره مىشد و اين با وحدت نظامى كه بر آن حاكم مىبينيم سازگار نيست ) ( * ( إِذاً لَذَهَبَ كُلُّ إِله بِما خَلَقَ ) * ) .\r\n« بعلاوه هر يك از اين خدايان براى گسترش قلمرو حكومت خود سعى داشتند بر ديگرى تفوق جويند » و اين خود سبب ديگرى براى از هم گسيختگى نظام جهان مىشد ( * ( وَلَعَلا بَعْضُهُمْ عَلى بَعْضٍ ) * ) .\r\nو در پايان آيه به عنوان يك نتيجه گيرى كلى مىفرمايد : « منزه است خدا از توصيفى كه آنها مىكنند » ( * ( سُبْحانَ اللَّه عَمَّا يَصِفُونَ ) * ) .\r\nعصاره اين سخن اين است كه ما به خوبى مشاهده مىكنيم كه نظام واحدى بر پهنه هستى حكومت مىكند ، قوانين حاكم بر اين جهان در زمين و آسمان همه يكسان است ، نواميسى كه بر يك ذره فوق العاده كوچك اتم حكمفرما است بر منظومه شمسى و منظومه‌هاى عظيم ديگر نيز حاكم است ، و به گفته دانشمندان اگر يك اتم را بزرگ كنيم شكل منظومه شمسى را به خود مىگيرد ، و اگر به عكس منظومه شمسى را كوچك كنيم به صورت يك اتم در مىآيد .\r\nمطالعاتى كه صاحبنظران در علوم مختلف با وسائل جديد درباره جهانهاى دور دست كرده‌اند نيز همه حاكى از وحدت نظام كلى جهان است ، اين از يك سو .\r\nاز سوى ديگر لازمه « تعدد » هميشه نوعى « تباين » است ، چرا كه اگر دو\r\n","description":"","footnote":"","page_name":" 301 ","page_number":301},
  {"content":"\r\nچيز از هر نظر واحد باشند يك چيز مىشوند و دوگانگى معنى نخواهد داشت .\r\nبنا بر اين اگر براى اين جهان خدايان متعدد فرض كنيم ، اين چندگانگى بر مخلوقات جهان و نظام حاكم بر آنها اثر مىگذارد ، و نتيجه آن عدم وحدت نظام آفرينش خواهد بود .\r\nو از اين گذشته هر موجودى خواهان تكامل خويش است ، مگر آن وجودى كه از هر نظر كامل بوده باشد كه تكامل در او مفهوم ندارد ، و در مورد بحث ما كه براى خدايان قلمروهاى جداگانه فرض كرديم و طبعا هيچكدام داراى كمال مطلق نيستند طبيعى است كه هر كدام در صدد تكامل خويش است ، و مىخواهد عالم هستى را در بست در قلمرو خود قرار دهد ، و لازمه آن برترىطلبى هر يك بر ديگرى است ، و نتيجه آن از هم پاشيدن نظام هستى است .\r\nبه اين ترتيب هر يك از دو جمله آيه فوق اشاره به يك دليل منطقى است و نوبت به اين نمىرسد كه ما براى اين دلائل جنبه اقناعى قائل باشيم نه منطقى ( 1 ) .\r\nتنها سؤالى كه در اينجا باقى مىماند اين است كه اينها همه در صورتى است كه خدايان را برترى طلب فرض كنيم اما اگر آنها حكيم و آگاه باشند چه مانعى دارد فى المثل جهان را با نظام شورايى اداره كنند ؟ !\r\n\r\n","description":"","footnote":"\r\n( 1 ) مرحوم علامه طباطبائى در تفسير الميزان براى جمله « * ( وَلَعَلا بَعْضُهُمْ عَلى بَعْضٍ ) * » تفسير ديگرى دارد كه خلاصه اش اين است : نظامهاى حاكم بر جهان گاهى در عرض يكديگر قرار دارند مانند نظام حاكم بر صحرا و دريا ، و گاه در طول همند مانند نظام كلى حاكم بر مجموع منظومه شمسى و نظام حاكم بر كره زمين كه جزئى از آن كلى است ، در صورت دوم يكى از اين نظامها ، فوق ديگرى قرار دارد و اگر هر يك از آنها وابسته به خدايى باشد بايد قبول كنيم كه خداى حاكم بر نظام كلى در هر مورد برتر از خداى حاكم بر نظام جزئى است ، و به اين ترتيب بايد براى خدايان سلسله مراتب قائل شويم ( مانند سلسله مراتبى كه در وزراء و استانداران و فرمانداران يك كشور است ! ) و قبول سلسله مراتب براى خدايان محال است ( تفسير الميزان جلد 15 صفحه 66 ) .\r\n","page_name":" 302 ","page_number":302},
  {"content":"\r\nپاسخ اين سؤال را مشروحا در جلد سيزدهم ذيل آيه 22 سوره انبياء در بحث برهان تمانع ذكر كرده‌ايم و نياز به تكرار نمىبينيم .\r\nآيه بعد پاسخ ديگرى به اين مشركان بيهوده گو است « مىگويد : خداوند از غيب و شهود ( پنهان و آشكار ) آگاه است » او هرگز چيزى را به نام خدايانى كه شما ادعا مىكنيد سراغ ندارد ( * ( عالِمِ الْغَيْبِ وَالشَّهادَةِ ) * ) .\r\nمگر ممكن است در عالم خداى ديگرى باشد و شما از آن آگاه باشيد اما خداوندى كه خالق شما است و غيب و شهود جهان را مىداند از آن بى خبر باشد ؟\r\nاين بيان در حقيقت شبيه بيانى است كه در آيه 18 سوره يونس آمده است قُلْ أَ تُنَبِّئُونَ اللَّه بِما لا يَعْلَمُ فِي السَّماواتِ وَلا فِي الأَرْضِ : « بگو آيا شما به خدا چيزى را خبر مىدهيد كه او در آسمان و زمين از آن آگاه نيست » ؟ ! و سرانجام با اين جمله خط بطلان بر پندارهاى خرافى آنها مىكشد : « خداوند برتر است از آنچه آنها مىگويند و براى او شريك قائل مىشوند » ( * ( فَتَعالى عَمَّا يُشْرِكُونَ ) * ) .\r\nپايان اين آيه كاملا شبيه پايان آيه 18 سوره يونس است در آنجا نيز مىخوانيم سُبْحانَه وَتَعالى عَمَّا يُشْرِكُونَ و اين نشان مىدهد كه هر دو آيه يك مطلب را دنبال مىكند .\r\nاين جمله ضمنا تهديدى براى مشركان است كه خداوند از اسرار درون و برون آنها آگاه است و تمام اين سخنان را مىداند و به موقع آنان را در دادگاه عدل خويش محاكمه و مجازات خواهد كرد .\r\n","description":"","footnote":"","page_name":" 303 ","page_number":303},
  {"content":"\r\n\r\n[ سوره المؤمنون ‹ 23 › : آيات 93 تا 98 
  ]\r\nقُلْ رَبِّ إِمَّا تُرِيَنِّي ما يُوعَدُونَ ‹ 93 › رَبِّ فَلا تَجْعَلْنِي فِي الْقَوْمِ الظَّالِمِينَ ‹ 94 › وَإِنَّا عَلى أَنْ نُرِيَكَ ما نَعِدُهُمْ لَقادِرُونَ ‹ 95 › ادْفَعْ بِالَّتِي هِيَ أَحْسَنُ السَّيِّئَةَ نَحْنُ أَعْلَمُ بِما يَصِفُونَ ‹ 96 › وَقُلْ رَبِّ أَعُوذُ بِكَ مِنْ هَمَزاتِ الشَّياطِينِ ‹ 97 ›\r\nوَ أَعُوذُ بِكَ رَبِّ أَنْ يَحْضُرُونِ ‹ 98 ›\r\n\r\nترجمه :\r\n93 - بگو پروردگارا ! اگر بخشى از عذابهايى را كه به آنها وعده داده شده به من نشان دهى . . .\r\n94 - پروردگارا ! مرا ( در اين عذابها ) با قوم ستمگر قرار مده .\r\n95 - و ما قادريم آنچه را به آنها وعده مىدهيم به تو نشان دهيم .\r\n96 - بدى را از راهى كه بهتر است دفع كن ( و پاسخ بدى را به نيكى ده ) ما به آنچه آنها توصيف مىكنند آگاهتريم .\r\n97 - و بگو پروردگارا من از وسوسه‌هاى شياطين به تو پناه مىبرم .\r\n98 - و از اينكه آنان نزد من حاضر شوند نيز به تو پناه مىبرم اى پروردگار !\r\n\r\nتفسير : از وسوسه‌هاى شيطان به خدا پناه بريد\r\nگر چه در اين آيات روى سخن به پيامبر ص است ، ولى هدف آيات گذشته\r\n","description":"","footnote":"","page_name":" 304 ","page_number":304},
  {"content":"\r\nرا كه تهديد كفار و مشركان لجوج به عذابهاى الهى است ، تعقيب مىكند .\r\nنخست مىگويد : « اى پيامبر بگو پروردگارا ! اگر بخشى از عذابهايى را كه به اين گروه سركش وعده مىدهى به من نشان دهى . . . » ( * ( قُلْ رَبِّ إِمَّا تُرِيَنِّي ما يُوعَدُونَ ) * ) ( 1 ) .\r\n« پروردگارا ! مرا در اين عذابها با قوم ستمگر همراه مگردان » ( * ( رَبِّ فَلا تَجْعَلْنِي فِي الْقَوْمِ الظَّالِمِينَ ) * ) .\r\nتقاضايم اين است كه هر گاه عذاب قطعى تو دامان اينها را فرو گيرد بر من منت گذار و مرا از اين مهلكه برهان كه با ظالمان و ستمگران همراه نباشم .\r\nبدون شك عمل و برنامه پيامبر ص چيزى نبود كه او را مشمول مجازات الهى كند ، و نيز بدون شك در قانون عدل الهى هرگز خشك و تر با هم نمىسوزند و حتى اگر در يك مملكت عظيم يك نفر خداپرست وظيفه شناس باشد و ديگران به جرم اعمالشان گرفتار عذاب شوند خدا آن يك نفر را نجات خواهد داد .\r\nولى اين دعاى پيامبر ص كه به فرمان الهى انجام مىگيرد به خاطر اين است كه اولا به كافران مشرك اخطار كند كه مساله آن قدر جدى است كه حتى پيامبر بزرگ اسلام ص بايد خود را به خدا بسپارد و نجات را از او بخواهد ، ثانيا تعليمى است براى همه پيروان اين پيامبر كه هرگز ايمن از عذاب الهى نباشند و خود را در هر حال به او بسپارند .\r\nو اما اينكه منظور از اين عذاب ، چه عذابى است ؟ بيشتر مفسران معتقدند منظور مجازاتهاى دنيوى است كه خداوند دامنگير مشركان ساخت از جمله شكست\r\n\r\n","description":"","footnote":"\r\n( 1 ) « اما » در آيه فوق مركب از « ان شرطيه » و « ماء زائده » است كه در اينجا به منظور تاكيد آورده شده ، و معمولا براى اينكه ان شرطيه بتواند بر سر فعلى در آيد كه با « نون تاكيد » همراه است بايد كلمه « ماء » فاصله شود .\r\n","page_name":" 305 ","page_number":305},
  {"content":"\r\nسخت و ضربات كوبنده اى بود كه در جنگ « بدر » بر آنها وارد آمد ( 1 ) .\r\nو با توجه به اينكه سوره « مؤمنون » مكى است و در آن روز مؤمنان ، سخت در فشار بودند اين آيات يك نوع دلدارى و تسلى خاطر براى آنها بود ( نظير اين معنى در سوره يونس آيه 46 نيز آمده است ) .\r\nولى بعضى از مفسران احتمال داده‌اند كه هم عذاب دنيا و هم عذاب آخرت را شامل گردد ( 2 ) .\r\nاما تفسير اول نزديكتر به نظر مىرسد .\r\nو باز براى تاكيد بيشتر روى اين موضوع و نفى هر گونه شك و ترديد از دشمنان و دلدارى و تسلى خاطر به پيامبر ص و مؤمنان در آيه بعد اضافه مىكند « ما حتما قادريم كه آنچه را از عذاب به آنها وعده مىدهيم به تو نشان دهيم » ( * ( وَإِنَّا عَلى أَنْ نُرِيَكَ ما نَعِدُهُمْ لَقادِرُونَ ) * ) .\r\nو چنان كه مىدانيم اين قدرت پروردگار در صحنه‌هاى مختلف بعد از آن تاريخ - از جمله در صحنه جنگ بدر - به مرحله فعليت در آمد و ارتشى كه در ظاهر بسيار كوچك و كم قدرت بود به فرمان خدا و به نيروى ايمان بر انبوه دشمنان پيروز شد .\r\nسپس به پيامبر ص دستور مىدهد كه با اين گروه مدارا كن و « بديهاى آنها را با عفو و گذشت و نيكى دفع كن ، و سخنان نامطلوب آنها را با بهترين منطق پاسخ گو » ( * ( ادْفَعْ بِالَّتِي هِيَ أَحْسَنُ السَّيِّئَةَ ) * ) .\r\nدر اين راه عجله و شتابى نداشته باش و بدان « ما به آنچه آنها مىگويند\r\n\r\n","description":"","footnote":"\r\n( 1 ) تفسير « مجمع البيان » و « الميزان » و « فى ظلال » و « ابو الفتوح رازى » و « روح المعانى » ذيل آيات مورد بحث .\r\n( 2 ) تفسير كبير فخر رازى ذيل آيات مورد بحث .\r\n","page_name":" 306 ","page_number":306},
  {"content":"\r\nو توصيف مىكنند آگاه تريم « ( * ( نَحْنُ أَعْلَمُ بِما يَصِفُونَ ) * ) .\r\nمىدانيم حركات ناشايست و گفتار خشن و انواع اذيت و آزار آنها تو را ناراحت مىكند ، اما تو وظيفه ندارى كه در برابر آن خشونتها و زشتگوئيها مقابله به مثل كنى ، تو بدى را با نيكى پاسخ ده كه اين خود يكى از مؤثرترين روشها براى بيدار كردن غافلان و فريبخوردگان است .\r\nولى در عين حال باز هم خودت را به خدا بسپار « و بگو پروردگارا ! من از وسوسه‌هاى شياطين به تو پناه مىبرم » ( * ( وَقُلْ رَبِّ أَعُوذُ بِكَ مِنْ هَمَزاتِ الشَّياطِينِ ) * ) .\r\nنه تنها از وسوسه‌هاى اغفال كننده آنها ، بلكه « به تو پناه مىبرم از اينكه آنها نزد من حاضر شوند » ( * ( وَأَعُوذُ بِكَ رَبِّ أَنْ يَحْضُرُونِ ) * ) .\r\nو در جلسات من حضور يابند كه حضورشان نيز اغوا كننده و زيانبار است .\r\n\r\nنكته‌ها :\r\n\r\n1 - « همزات شياطين » چيست ؟\r\n« همزات » جمع « همزه » به معنى دفع و تحريك با شدت است ، و اگر به حرف همزه ، « همزه » مىگويند ، به خاطر آنست كه از انتهاى گلو با شدت بيرون مىآيد ، و به گفته بعضى از مفسران « همز » و « غمز » و « رمز » هر سه يك معنى را مىرساند ، منتهى « رمز » به مرحله خفيف و « غمز » از آن شديدتر و « همز » نهايت شدت را بيان مىكند ( 1 ) .\r\nو با توجه به اينكه شياطين ، جمع است ، همه شيطانهاى آشكار و پنهان ،\r\n\r\n","description":"","footnote":"\r\n( 1 ) تفسير ابو الفتوح رازى .\r\n","page_name":" 307 ","page_number":307},
  {"content":"\r\nانس و جن را شامل مىگردد .\r\nدر تفسير على بن ابراهيم مىخوانيم كه امام ع در معنى آيه « * ( قُلْ رَبِّ أَعُوذُ بِكَ مِنْ هَمَزاتِ الشَّياطِينِ ) * » فرمود :\r\nهو ما يقع فى قلبك من وسوسة الشيطان :\r\n« منظور از آن ، وسوسه‌هاى شيطانى است كه در قلب تو مىافتد » ( 1 ) .\r\nآنجا كه پيامبر ص با داشتن مقام عصمت و مصونيت الهى چنين تقاضايى را از خدا مىكند تكليف ديگران روشن است ، بايد همه مؤمنان از پروردگار كه مالك و مدبر آنها است بخواهند لحظه اى آنها را به حال خودشان وامگذارند نه تنها تحت تاثير وسوسه شياطين قرار نگيرند بلكه در مجلس آنها نيز حضور نيابند .\r\nبه اين ترتيب همه رهروان راه حق بايد به طور مداوم از القائات شيطانى بر حذر باشند و هميشه خود را از اين نظر در پناه او قرار دهند .\r\n\r\n2 - پاسخ بدى به نيكى !\r\nيكى از مؤثرترين طرق مبارزه با دشمنان سرسخت و لجوج آن است كه بديها را به نيكى پاسخ دهند ، اينجاست كه شور و غوغايى از درون و جدان آنها برمىخيزد ، و شخص بد كار را سخت تحت ضربات سرزنش و ملامت قرار مىدهد ، و در مقايسه او با طرف مقابل حق را به طرف مىدهد ، و همين امر در بسيارى از موارد سبب تجديد نظر دشمن در برنامه هايش مىگردد .\r\nدر سيره پيشوايان و روش عملى پيامبر ص و ائمه هدى ع بسيار ديده‌ايم كه افراد يا جمعيتهايى را كه مرتكب بدترين جنايات شده‌اند به نيكى پاسخ گفته و مشمول محبتشان ساخته‌اند ، و همين سبب انقلاب و دگرگونى روحى و باز گشت\r\n\r\n","description":"","footnote":"\r\n( 1 ) تفسير نور الثقلين ج 3 صفحه 552 .\r\n","page_name":" 308 ","page_number":308},
  {"content":"\r\nآنها به طريق حق گرديده .\r\nقرآن بارها - و از جمله در آيات فوق - اين امر را به عنوان يك اصل در مبارزه با بديها به مسلمانان گوشزد مىكند ، و حتى در آيه 34 سوره فصلت مىگويد :\r\n« نتيجه اين كار آن خواهد شد كه دشمنان سرسخت ، دوستان گرم و صميمى شوند » ( فَإِذَا الَّذِي بَيْنَكَ وَبَيْنَه عَداوَةٌ كَأَنَّه وَلِيٌّ حَمِيمٌ ) .\r\nولى ناگفته پيدا است كه اين دستور مخصوص مواردى است كه دشمن از آن سوء استفاده نكند ، آن را دليل بر ضعف نشمارد ، و بر جرات و جسارتش افزوده نگردد .\r\nو نيز مفهوم اين سخن هرگز سازشكارى و قبول تسليم در برابر وسوسه‌هاى دشمنان نيست ، و شايد به همين دليل بعد از بيان اين دستور در آيات فوق بلا فاصله به پيامبر ص دستور داده شده است كه از همزات و وسوسه‌هاى شياطين و حضور آنها به خدا پناه ببرد .\r\n","description":"","footnote":"","page_name":" 309 ","page_number":309},
  {"content":"\r\n\r\n[ سوره المؤمنون ‹ 23 › : آيات 99 تا 100 
  ]\r\nحَتَّى إِذا جاءَ أَحَدَهُمُ الْمَوْتُ قالَ رَبِّ ارْجِعُونِ ‹ 99 › لَعَلِّي أَعْمَلُ صالِحاً فِيما تَرَكْتُ كَلَّا إِنَّها كَلِمَةٌ هُوَ قائِلُها وَمِنْ وَرائِهِمْ بَرْزَخٌ إِلى يَوْمِ يُبْعَثُونَ ‹ 100 ›\r\n\r\nترجمه :\r\n99 - ( آنها هم چنان به راه غلط خود ادامه مىدهند ) تا زمانى كه مرگ يكى از آنان فرا رسد مىگويد : پروردگار من ! مرا باز گردانيد ! .\r\n100 - شايد در آنچه ترك كردم ( و كوتاهى نمودم ) عمل صالحى انجام دهم ( به او مىگويند ) چنين نيست ، اين سخنى است كه او به زبان مىگويد ( و اگر باز گردد برنامه اش همچون سابق است ) و پشت سر آنها برزخى است تا روزى كه برانگيخته مىشوند .\r\n\r\nتفسير : تقاضاى ناممكن !\r\nدر تعقيب بحثهايى كه در آيات قبل پيرامون سرسختى مشركان و گنهكاران در مسير باطلشان گذشت ، در آيات مورد بحث وضع دردناكشان را به هنگامى كه در آستانه مرگ قرار مىگيرند چنين توصيف مىكند :\r\n« آنها به اين راه غلط خود هم چنان ادامه مىدهند تا هنگامى كه مرگ يكى از آنها فرا رسد » ( * ( حَتَّى إِذا جاءَ أَحَدَهُمُ الْمَوْتُ ) * ) ( 1 ) .\r\n\r\n","description":"","footnote":"\r\n( 1 ) « حتى » در حقيقت غايتى است براى جمله محذوفى كه از عبارات گذشته فهميده مىشود ، و در تقدير چنين است : انهم يستمرون على هذا الحال * ( حَتَّى إِذا جاءَ أَحَدَهُمُ الْمَوْتُ ) * « آنها بر اين طريقه ادامه مىدهند تا مرگشان فرا رسد » و اين معنى از جمله « * ( نَحْنُ أَعْلَمُ بِما يَصِفُونَ ) * » كه در دو آيه قبل آمده استفاده مىشود ( دقت كنيد ) .\r\n","page_name":" 310 ","page_number":310},
  {"content":"\r\nدر اين هنگام كه خود را در حال بريدن از اين جهان و قرار گرفتن در جهان ديگر مىبينند ، پرده‌هاى غرور و غفلت از مقابل ديدگانشان كنار مىرود گويى سرنوشت دردناك خويش را با چشم مىبيند ، عمر و سرمايه‌هاى از دست رفته و كوتاهىهايى را كه در گذشته كرده و گناهانى را كه مرتكب شده‌اند عواقب شوم آن را مشاهده مىكنند ، اينجا است كه فرياد او بلند مىشود و « مىگويد : اى پروردگار من ! مرا باز گردانيد » ! ( * ( قالَ رَبِّ ارْجِعُونِ ) * ) .\r\nمرا باز گردانيد « شايد گذشته خود را جبران كنم و عمل صالحى در برابر آنچه ترك گفتم بجا آورم » ( * ( لَعَلِّي أَعْمَلُ صالِحاً فِيما تَرَكْتُ ) * ) .\r\nاما از آنجا كه قانون آفرينش چنين اجازه بازگشتى را به هيچكس ، نه نيكوكار و نه بدكار ، نمىدهد ، به او چنين پاسخ داده مىشود « نه ! هرگز راه باز - گشتى وجود ندارد » ( * ( كَلَّا ) * ) .\r\n« اين سخنى است كه او به زبان مىگويد » ( * ( إِنَّها كَلِمَةٌ هُوَ قائِلُها ) * ) .\r\nسخنى كه هرگز از اعماق دلش با اراده و آزادى بر نخواسته است ، اين همان سخنى است كه هر بدكارى به موقع گرفتار شدن در چنگال مجازات و هر قاتلى به هنگام ديدن چوبه دار مىگويد و هر وقت امواج بلا فرو بنشيند باز همان برنامه سابق خود را ادامه مىدهد .\r\nاين شبيه چيزى است كه در آيه 28 سوره انعام مىخوانيم « وَلَوْ رُدُّوا لَعادُوا لِما نُهُوا عَنْه » ( آنها اگر به حيات دنيا باز گردند باز به همان برنامه‌ها و روش خود ادامه مىدهند ) .\r\nو در پايان آيه ، اشاره بسيار كوتاه و پر معنى به جهان اسرار آميز برزخ كرده مىگويد : « در پشت سر آنها تا روزى كه برانگيخته مىشوند برزخى وجود دارد » ( * ( وَمِنْ وَرائِهِمْ بَرْزَخٌ إِلى يَوْمِ يُبْعَثُونَ ) * ) .\r\n","description":"","footnote":"","page_name":" 311 ","page_number":311},
  {"content":"\r\n\r\nنكته‌ها :\r\n\r\n1 - مخاطب در جمله « * ( رَبِّ ارْجِعُونِ ) * » كيست ؟\r\nبا توجه به اينكه كلمه « رب » مخفف « ربى » به معنى « پروردگار من » مىباشد ، آغاز اين جمله نشان مىدهد مخاطب خداوند متعال است ، ولى از آنجا كه « ارجعون » ( باز گردانيد مرا ) به صيغه « جمع » آمده ، مخاطب نمىتواند خدا باشد ، و جمع اين دو تعبير در جمله فوق سؤالانگيز شده است .\r\nجمعى از مفسران معتقدند كه مخاطب خداوند است و ذكر صيغه جمع در اينجا به عنوان احترام و تعظيم است ، كه در زبان فارسى ما نيز معمول است به مخاطب واحد ، هنگام احترام « شما » مىگوئيم ، ولى با توجه به اينكه اين تعبير در زبان عربى ، مخصوصا در اعصار گذشته ، رائج نبوده ، و در قرآن نيز نمونه اى براى آن ديده نمىشود ، ضعف اين تفسير روشن است ( 1 ) .\r\nجمع ديگرى از مفسران گفته‌اند مخاطب در واقع فرشتگان مرگ و قبض ارواحند ، و گفتن كلمه « رب » يك نوع استغاثه به درگاه خدا مىباشد كه در سخنان روز مره ما نيز فراوان است كه وقتى انسان در بحرانى سخت قرار مىگيرد نخست به درگاه خدا استغاثه مىكند و بعد از مردم يارى مىطلبد و فرياد مىزند : « اى خدا ! اى خدا ! مرا نجات دهيد ، به كمك من بشتابيد » .\r\nاين تفسير صحيحتر به نظر مىرسد .\r\n\r\n","description":"","footnote":"\r\n( 1 ) بعضى از مفسران آيه 9 سوره قصص « قرة * ( عَيْنٍ لِي وَلَكَ لا تَقْتُلُوه ) * » را كه از زبان همسر فرعون به هنگام گرفتن قنداقه موسى از آب مىباشد نمونه اى از اين تعبير دانسته‌اند ، كه در آغاز آن مخاطب فرعون است ، و در دنباله آن ، مخاطب اطرافيان او هستند كه مامور قتل پسران بنى اسرائيل بودند ( دقت كنيد ) .\r\n","page_name":" 312 ","page_number":312},
  {"content":"\r\n\r\n2 - تفسير جمله « * ( فِيما تَرَكْتُ ) * »\r\nدر آيات فوق خوانديم كه كافران در آستانه مرگ تقاضا مىكنند كه آنها را بازگردانند تا « در آنچه ترك گفته‌اند » عمل صالح انجام دهند .\r\nبعضى معتقدند « * ( فِيما تَرَكْتُ ) * » در اينجا اشاره به اموالى است كه از آنها به يادگار مىماند كه در تعبيرات معمولى نيز از آن به « تركه ميت » تعبير مىشود .\r\nحديثى كه از امام صادق ع نقل شده است شاهدى بر اين معنى است ، آنجا كه فرمود :\r\nمن منع قيراطا من الزكاة فليس بمؤمن و لا مسلم و هو قوله تعالى * ( رَبِّ ارْجِعُونِ لَعَلِّي أَعْمَلُ صالِحاً فِيما تَرَكْتُ ) * :\r\n« كسى كه قيراطى از زكات را ندهد نه مؤمن است و نه مسلمان و سخن خداوند » * ( رَبِّ ارْجِعُونِ . . . ) * « نيز همين را مىگويد » ( 1 ) .\r\nدر حالى كه بعضى ديگر معنى وسيعترى براى آن قائلند و « ما تركت » را اشاره به تمام اعمال صالحى كه ترك گفته مىدانند ، يعنى : خداوندا ! مرا باز گردان تا اعمال صالحى را كه ترك كرده‌ام جبران كنم ، و حديثى كه در بالا نقل كرديم چنانچه از قبيل بيان مصداق روشن باشد منافاتى با اين تفسير وسيع و جامع ندارد و با توجه به اينكه اين گونه افراد از تمام فرصتهايى كه از دست داده‌اند پشيمان مىشوند و ميل دارند همه را جبران كنند ، تفسير دوم صحيحتر به نظر مىرسد .\r\nضمنا تعبير به « لعل » در جمله « * ( لَعَلِّي أَعْمَلُ صالِحاً ) * » ( شايد عمل صالحى انجام دهم ) ممكن است اشاره به اين باشد كه اين افراد آلوده و منحرف از وضع آينده خود نيز اطمينان كامل ندارند و كم و بيش مىدانند كه اين ندامت و پشيمانى معلول شرائط خاصى است كه در آستانه مرگ براى آنها پيدا شده است و اى بسا\r\n\r\n","description":"","footnote":"\r\n( 1 ) كافى و ثواب الاعمال و من لا يحضره الفقيه ( طبق نقل تفسير نور الثقلين جلد 3 صفحه 552 ) .\r\n","page_name":" 313 ","page_number":313},
  {"content":"\r\nاگر باز گردند همان روش گذشته را ادامه خواهند داد و حقيقت نيز همين است .\r\n\r\n3 - « كلا » در اينجا چه چيزى را نفى مىكند ؟\r\n« كلا » كلمه اى است كه در لغت عرب براى منع و جلوگيرى و ابطال گفتار طرف مقابل مىآيد ، و در واقع نقطه مقابل « اى » ( آرى ) است كه براى تصديق مىباشد .\r\nدر پاسخ سؤال فوق بعضى گفته‌اند : « كلا » نفى تقاضاى كفار براى بازگشت به زندگى دنيا است ، يعنى : راه بازگشت بسته شده و به هيچوجه امكان پذير نيست .\r\nبعضى ديگر گفته‌اند كه اين كلمه براى نفى ادعاى آنها است كه مىگويند اگر ما به دنيا باز گرديم گذشته را جبران خواهيم كرد ، خداوند مىگويد : اين يك ادعاى بى اساس و تو خالى است و اگر آنها باز گردند برنامه همان برنامه پيشين است .\r\nدر عين حال هيچ مانعى ندارد كه اين كلمه اشاره به نفى هر دو معنى باشد .\r\nذكر اين نكته نيز لازم است كه اين تقاضا و جواب گر چه در آيه فوق تنها در مورد مشركان ذكر شده ولى مسلم است كه اختصاص به آنها ندارد ، بلكه تقاضاى همه گنهكاران و ستمگران و آلودگان است كه با ديدن سر نوشت دردناك خود در آستانه مرگ از گذشته پشيمان مىشوند و تقاضاى بازگشت مىكنند اما دست رد بر سينه آنها مىزنند .\r\n\r\n4 - جهان برزخ چيست ؟\r\nعالم برزخ چه عالمى است ؟ و كجا است ؟ و دليل بر اثبات چنين عالمى كه در ميان دنيا و عالم آخرت قرار دارد چيست ؟\r\n","description":"","footnote":"","page_name":" 314 ","page_number":314},
  {"content":"\r\nآيا برزخ براى همه است يا براى گروه معينى ؟\r\nو بالآخره وضع حال مؤمنان و صالحان و نيز كافران و بدكاران در آنجا چگونه است ؟\r\nاينها سؤالاتى است كه در اين زمينه وجود دارد و در آيات و روايات اشاراتى به آن شده است و لازم است تا آنجا كه وضع اين كتاب اجازه مىدهد به پاسخ آنها بپردازيم .\r\nواژه « برزخ » در اصل به معنى چيزى است كه در ميان دو شىء ، حائل مىشود و سپس به هر چيزى كه ميان دو امر قرار گيرد « برزخ » گفته شده است و روى همين جهت به عالمى كه ميان دنيا و عالم آخرت قرار گرفته ، « برزخ » گفته مىشود .\r\nدليل بر وجود چنين جهانى كه گاهى از آن تعبير به « عالم قبر » و يا « عالم ارواح » مىشود از طريق ادله نقليه است آيات متعددى از قرآن مجيد داريم كه بعضى ظهور و بعضى صراحت در اين معنى دارد .\r\nآيه مورد بحث ( * ( وَمِنْ وَرائِهِمْ بَرْزَخٌ إِلى يَوْمِ يُبْعَثُونَ ) * ) ظاهر در وجود چنين عالمى است ، هر چند بعضى خواسته‌اند كلمه برزخ را در اين آيه به معنى مانعى براى بازگشت به اين دنيا معرفى كنند و گفته‌اند مفهوم آيه اين است كه پشت سر انسان مانعى است كه او را از بازگشت به اين جهان منع مىكند ، ولى اين معنى بسيار بعيد به نظر مىرسد ، زيرا تعبير به « * ( إِلى يَوْمِ يُبْعَثُونَ ) * » ( تا روز رستاخيز ) دليل بر اين است كه اين برزخ در ميان دنيا و آخرت قرار گرفته ، نه ميان انسان و دنيا .\r\nاز آياتى كه « صريحا » وجود چنين جهانى را اثبات مىكند آيات مربوط به حيات شهيدان است مانند وَلا تَحْسَبَنَّ الَّذِينَ قُتِلُوا فِي سَبِيلِ اللَّه أَمْواتاً بَلْ أَحْياءٌ عِنْدَ رَبِّهِمْ يُرْزَقُونَ : « هرگز گمان نكن كسانى كه در راه خدا كشته شدند\r\n","description":"","footnote":"","page_name":" 315 ","page_number":315},
  {"content":"\r\nمردگانند آنها زنده‌اند و نزد پروردگارشان روزى داده مىشوند « ( آيه 169 سوره آل عمران ) .\r\nدر اينجا خطاب به پيامبر است ، و در آيه 154 سوره بقره خطاب به همه مؤمنان كرده مىگويد : وَلا تَقُولُوا لِمَنْ يُقْتَلُ فِي سَبِيلِ اللَّه أَمْواتٌ بَلْ أَحْياءٌ وَلكِنْ لا تَشْعُرُونَ .\r\nنه تنها در مورد مؤمنان عاليمقامى همچون شهيدان جهان برزخ وجود دارد بلكه درباره كفار طغيانگرى همچون فرعون و يارانش نيز وجود برزخ صريحا در آيه 46 سوره مؤمن آمده است :\r\nالنَّارُ يُعْرَضُونَ عَلَيْها غُدُوًّا وَعَشِيًّا وَيَوْمَ تَقُومُ السَّاعَةُ أَدْخِلُوا آلَ فِرْعَوْنَ أَشَدَّ الْعَذابِ : « آنها ( فرعون و يارانش ) هر صبح و شام در برابر آتش قرار مىگيرند و به هنگامى كه روز قيامت بر پا مىگردد فرمان داده مىشود آل فرعون را در شديدترين كيفرها وارد كنيد .\r\nالبته آيات ديگرى را نيز براى اين موضوع ذكر كرده‌اند كه در صراحت و ظهور به پايه آيات فوق نمىرسد ، تنها مطلبى كه در آيات برزخ بايد مورد توجه قرار گيرد اين است كه بجز آيه مورد بحث كه مساله برزخ را به طور كلى بيان كرده ، بقيه آنها مساله را به صورت خصوصى مثلا در مورد « شهداء » يا « آل فرعون » طرح مىكند .\r\nولى روشن است كه نه آل فرعون خصوصيتى دارند ، كه همانند آنها در جهان بسيار بوده ، و نه شهيدان چرا كه قرآن مجيد گروهى از صالحان و خاصان را همطراز آنها شمرده ، در آيه 69 سوره نساء پيامبران و صديقان و شهداء و صالحان را در كنار هم قرار مىدهد فَأُولئِكَ مَعَ الَّذِينَ أَنْعَمَ اللَّه عَلَيْهِمْ مِنَ النَّبِيِّينَ وَالصِّدِّيقِينَ وَالشُّهَداءِ وَالصَّالِحِينَ .\r\nدرباره عمومى بودن يا نبودن برزخ سخنى داريم كه در پايان اين بحث\r\n","description":"","footnote":"","page_name":" 316 ","page_number":316},
  {"content":"\r\nبه خواست خدا خواهد آمد .\r\nو اما از نظر روايات - در كتب معروف شيعه و اهل تسنن روايات فراوانى است كه با تعبيرات مختلف و كاملا متفاوت از جهان برزخ و عالم قبر و ارواح و خلاصه جهانى كه ميان اين عالم و عالم آخرت قرار دارد سخن مىگويد :\r\n1 - در حديث معروفى كه در كلمات قصار در نهج البلاغه آمده است مىخوانيم كه على ع هنگام مراجعت از جنگ صفين وقتى كه نزديك كوفه كنار قبرستانى كه بيرون دروازه قرار داشت رسيد ، رو به سوى قبرها كرد و چنين گفت :\r\nيا اهل الديار الموحشة و المحال المقفرة و القبور المظلمة ! يا اهل التربه ! يا اهل الغربه ! يا اهل الوحده ! يا اهل الوحشة ! انتم لنا فرط سابق و نحن لكم تبع لا حق ، اما الدور فقد سكنت ، و اما الازواج فقد نكحت و اما الاموال فقد قسمت ، هذا خبر ما عندنا فما خبر ما عندكم ؟\r\nثم التفت الى اصحابه فقال : اما لو اذن لهم فى الكلام لاخبروكم ان خير الزاد التقوى :\r\n« اى ساكنان خانه‌هاى وحشتناك و مكانهاى خالى و قبرهاى تاريك ! اى خاكنشينان ! اى غريبان ! اى تنهايان ! اى وحشتزدگان ! شما در اين راه بر ما پيشى گرفتيد و ما نيز به شما ملحق خواهيم شد ، اگر از اخبار دنيا بپرسيد به شما مىگويم خانه هايتان را ديگران ساكن شدند ، همسرانتان به نكاح ديگران در آمدند ، و اموالتان تقسيم شد ، اينها خبرهايى است كه نزد ما است نزد شما چه خبر ؟ ! سپس رو به يارانش كرد و فرمود : اگر به آنها اجازه سخن گفتن داده شود حتما به شما خبر مىدهند كه بهترين زاد و توشه براى اين سفر پرهيزكارى است » ( 1 ) .\r\n\r\n","description":"","footnote":"\r\n( 1 ) نهج البلاغه كلمات قصار شماره 130 .\r\n","page_name":" 317 ","page_number":317},
  {"content":"\r\nروشن است كه تمام اين تعبيرات را بر مجاز و كنايه نمىتوان حمل كرد ، بلكه همه آنها خبر از اين واقعيت مىدهد كه انسان بعد از مرگ داراى يك نوع حيات برزخى است مىفهمد و درك مىكند و اگر اجازه سخن گفتن داشته باشد سخن هم مىگويد .\r\n2 - در حديث ديگرى از اصبغ بن نباته از على ع مىخوانيم كه روزى حضرت از كوفه خارج شد و به نزديك سرزمين « غرى » ( نجف ) آمد و از آن گذشت اصبغ مىگويد : ما به او رسيديم در حالى كه ديديم روى زمين دراز كشيده است قنبر گفت : اى امير مؤمنان اجازه نمىدهى عبايم را زير پاى شما پهن كنم ؟ فرمود :\r\nنه اينجا سرزمينى است كه خاكهاى مؤمنان در آن قرار دارد و يا اين كار تو مزاحمتى براى آنها است .\r\nاصبغ مىگويد : عرض كردم خاك مؤمن را فهميدم چيست ؟ اما مزاحمت آنها چه معنى دارد ؟\r\nفرمود :\r\nيا بن نباته لو كشف لكم لرايتم ارواح المؤمنين فى هذا الظهر حلقا ، يتزاورون و يتحدثون ، ان فى هذا الظهر روح كل مؤمن و بوادى برهوت نسمة كل كافر :\r\n« اى فرزند نباته اگر پرده از مقابل چشم شما بر داشته شود ارواح مؤمنان را مىبينيد كه در اينجا حلقه حلقه نشسته‌اند و يكديگر را ملاقات مىكنند و سخن مىگويند اينجا جايگاه مؤمنان است و در وادى برهوت ارواح كافران ( 1 ) .\r\n3 - در حديث ديگرى از امام على بن الحسين ع مىخوانيم :\r\nان القبر اما روضة من رياض الجنة ، او حفرة من حفر النار ! :\r\n« قبر باغى است از باغهاى بهشت يا گودالى از گودالهاى جهنم » ! ( 2 ) .\r\n\r\n","description":"","footnote":"\r\n( 1 ) بحار الانوار ج 6 ص 243 .\r\n( 2 ) تفسير نور الثقلين جلد 2 صفحه 553 .\r\n","page_name":" 318 ","page_number":318},
  {"content":"\r\n4 - در حديثى از امام صادق ع مىخوانيم : كه فرمود :\r\nالبرزخ القبر ، و هو الثواب و العقاب بين الدنيا و الآخرة . . . و اللَّه ما نخاف عليكم الا البرزخ :\r\n« برزخ همان عالم قبر است كه پاداش و كيفر ميان دنيا و آخرت است ، به خدا ما بر شما نمىترسيم مگر از برزخ » ! ( 1 ) .\r\n5 - در حديث ديگرى كه در كتاب « كافى » نقل شده است بعد از ذكر اين جمله مىخوانيم راوى از امام سؤال كرد و ما البرزخ ( برزخ چيست ) امام فرمود :\r\nالقبر منذ حين موته الى يوم القيامة\r\n( قبر از زمان مرگ تا روز قيامت ادامه دارد ) ( 2 ) .\r\n6 - در حديث ديگرى از امام صادق ع مىخوانيم كه شخصى خدمتش عرض كرد : جمعى نقل مىكنند كه ارواح مؤمنان بعد از مرگ در سينه پرندگان سبز رنگى قرار مىگيرند كه اطراف عرش الهى مىگردند ؟ ! امام فرمود :\r\nلا ، المؤمن اكرم على اللَّه من ان يجعل روحه فى حوصلة طير و لكن فى ابدان كابدانهم :\r\n« چنين نيست ، مؤمن نزد خدا گرامىتر از اين است كه روح او را در سينه پرنده اى محبوس كند ، بلكه ارواح مؤمنين در بدنهايى همانند بدنهايشان قرار دارد » ( 3 ) .\r\nاين حديث اشاره به قالب مثالى است كه از جهاتى شباهت به اين بدن مادى دارد ولى داراى يك نوع تجرد برزخى است .\r\n7 - باز در حديث ديگرى كه در كتاب « كافى » نقل شده از امام صادق ع مىخوانيم كه در مورد ارواح مؤمنين از حضرتش سؤال كردند فرمود :\r\nفى حجرات فى الجنة ياكلون من طعامها و يشربون من شرابها و يقولون ربنا اقم لنا\r\n\r\n","description":"","footnote":"\r\n( 1 ) تفسير نور الثقلين جلد 2 صفحه 553 .\r\n( 2 ) همان مدرك صفحه 554 .\r\n( 3 ) كتاب كافى ( طبق نقل بحار الانوار جلد ششم صفحه 268 ) .\r\n","page_name":" 319 ","page_number":319},
  {"content":"\r\nالساعة و انجز لنا ما وعدتنا :\r\n« آنها در حجره هايى از بهشت قرار دارند ، از غذاهاى بهشتى مىخورند ، و از نوشيدنيهايش مىنوشند ، و مىگويند پروردگارا ! هر چه زودتر قيامت را بر پا كن و به وعده هايى كه به ما داده اى وفا فرما » ( 1 ) .\r\n8 - در حديث ديگرى در همان كتاب از همان امام بزرگوار آمده است :\r\nهنگامى كه يكى از مؤمنان از دنيا مىرود ، ارواح مؤمنين او را احاطه مىكنند و از كسانى كه در دنيا بوده‌اند و زنده‌اند يا مرده‌اند جستجو مىكنند ، اگر بگويد فلان كس از دنيا رفته اما او را نزد خود حاضر نمىبينند مىگويند : حتما سقوط كرده ( يعنى در دوزخ قرار گرفته ! ) ( 2 ) .\r\nپيدا است كه منظور از بهشت و جهنم در روايات فوق ، بهشت و دوزخ برزخى است نه عالم قيامت كه اين دو با هم فرق بسيار دارند .\r\nخلاصه روايات در اين زمينه بسيار زياد است و در ابواب مختلف جمعآورى شده است كه به قسمتى از ابواب آن اشاره مىكنيم :\r\nروايات فراوانى كه سخن از سؤال و فشار و عذاب قبر مىگويد .\r\nرواياتى كه از تماس ارواح با خانواده خود و مشاهده وضع حال آنها بحث مىكند .\r\nرواياتى كه از حوادث شب معراج و تماس پيامبر ص با ارواح انبيا و پيامبران سخن مىگويد .\r\nرواياتى كه مىگويد : نتيجه كارهاى نيك يا بدى كه انسان در اين جهان انجام داده بعد از مرگ به او مىرسد . . . و مانند آن ( 3 ) .\r\n\r\n","description":"","footnote":"\r\n( 1 ) بحار الانوار جلد 6 صفحه 269 .\r\n( 2 ) همان مدرك .\r\n( 3 ) اين روايات را مرحوم « سيد عبد اللَّه شبر » در كتاب « تسلية الفؤاد فى بيان الموت و المعاد » گردآورى كرده است .\r\n","page_name":" 320 ","page_number":320},
  {"content":"\r\nبرزخ و ارتباط با عالم ارواح - گر چه بسيارى از كسانى كه دعوى ارتباط با عالم ارواح دارند دروغ مىگويند ، يا گرفتار تخيل و پندارند ، ولى طبق تحقيقاتى كه انجام شده است اين امر به اثبات رسيده كه ارتباط با عالم ارواح امكان پذير است ، و اين امر براى جمعى از آگاهان ، به تجربه رسيده است كه در تماس با ارواح حقايقى را درك كرده‌اند .\r\nاين امر خود دليل روشنى بر اثبات جهان برزخ و واقعيت آن است ، و نشان مىدهد كه بعد از عالم دنيا و مرگ جسم ، و قبل از قيام آخرت ، جهان ديگرى وجود دارد ( 1 ) .\r\nهمچنين دلائل عقلى كه براى اثبات تجرد روح و بقاى آن بعد از فناى جسم در دست داريم خود دليل ديگرى بر اثبات جهان برزخ است ( دقت كنيد ) .\r\n\r\nترسيمى از عالم برزخ\r\nاگر از شاخ و برگها صرف نظر كنيم در ميان علماى اسلام در مورد مساله برزخ و عذاب و نعمت در اين عالم اتفاق نظر وجود دارد و علماى شيعه و اهل سنت در اين امر متفقند ، جز اندكى كه قابل ملاحظه نيستند .\r\nدليل اين اتفاق نظر نيز روشن است زيرا وجود جهان برزخ و نعمت و عذاب آن همانگونه كه گفتيم صريحا در آيات قرآن مجيد آمده است .\r\nدر مورد شهيدان قرآن با صراحت مىگويد : نبايد تصور كرد كه آنها مردگانند آنها زنده‌اند و نزد پروردگارشان نعمت و روزى مىگيرند و از آنچه خدا به آنها داده است خوشحالند و حتى به بازماندگان بشارت مىدهند كه آنها غم و اندوهى ندارند ( آل عمران آيه 169 ) .\r\n\r\n","description":"","footnote":"\r\n( 1 ) براى توضيح بيشتر در مساله ارتباط ارواح به كتاب « عود ارواح و ارتباط با ارواح » و كتاب جهان پس از مرگ مراجعه فرمائيد .\r\n","page_name":" 321 ","page_number":321},
  {"content":"\r\nنه تنها اين دسته از نيكوكاران متنعمند بلكه گروهى از بدترين طاغيان و مجرمان نيز در عذابند چنان كه درباره معذب بودن آل فرعون بعد از مرگ و قبل از قيام قيامت ، قبلا اشاره كرديم ( سوره غافر آيه 46 ) .\r\nو روايات نيز چنان كه دانستيم در منابع اسلامى در حد تواتر است .\r\nبنا بر اين اصل وجود عالم برزخ جاى بحث نيست ، مهم آن است كه بدانيم زندگى برزخى چگونه است كه در اينجا تصويرهاى مختلفى ذكر شده است كه روشنترين آنها آن است كه روح انسان بعد از پايان زندگى اين جهان در اجساد لطيفى قرار مىگيرد كه از بسيارى از عوارض اين ماده كثيف بر كنار است و چون از هر نظر شبيه اين جسم است ، به آن « قالب مثالى » يا « بدن مثالى » مىگويند كه نه به كلى مجرد است ، و نه مادى محض ، بلكه داراى يك نوع « تجرد برزخى » است .\r\nبعضى از محققان آن را تشبيه به وضع روح در حالت خواب كرده‌اند كه در آن حال ممكن است با مشاهده نعمتهايى براستى لذت ببرد و يا بر اثر ديدن مناظر هولناك معذب و متالم شود آن چنان كه گاه واكنش آن در همين بدن نيز ظاهر مىشود ، و به هنگام ديدن خوابهاى هولناك ، فرياد مىكشد ، نعره مىزند ، پيچ و تاب مىخورد ، بدن او غرق عرق مىشود .\r\nحتى بعضى معتقدند كه در حال خواب به راستى روح با قالب مثالى فعاليت مىكند و حتى بالاتر از آن معتقدند كه ارواح قويه در حال بيدارى نيز مىتواند همان تجرد برزخى را نيز پيدا كند ، يعنى از جسم جدا شده و با همين قالب مثالى به ميل خود ، و يا از طريق خوابهاى مغناطيسى در جهان سير كند و از مسائلى با خبر گردد ( 1 ) .\r\n\r\n","description":"","footnote":"\r\n( 1 ) مرحوم علامه مجلسى ضمن بيان اين مطلب در بحار الانوار تصريح مىكند كه تشبيه حالت برزخ به حالت رؤيا و خواب در بسيارى از اخبار وارد شده ، و حتى امكان دارد نفوس قويه عاليه داراى جسدهاى مثالى متعددى باشند ، و به اين وسيله رواياتى كه مىگويد :\r\nامامان نزد هر كس در حال جان دادن حاضر مىشوند نياز به توجيه و تفسيرى نخواهد داشت ( بحار الانوار جلد 6 ص 271 ) .\r\n","page_name":" 322 ","page_number":322},
  {"content":"\r\nبلكه بعضى تصريح مىكنند كه قالب مثالى در باطن بدن هر انسانى هست ، منتها به هنگام مرگ و آغاز زندگى برزخى جدا مىشود و گاه در همين زندگى مادى دنيا نيز امكان جدايى - چنان كه گفتيم - براى او حاصل مىشود .\r\nحال اگر تمام اين مشخصات را براى قالب مثالى نپذيريم اصل مطلب را نمىتوان انكار كرد چرا كه در روايات بسيارى به آن اشاره شده و از نظر دليل عقل نيز هيچگونه مانعى ندارد .\r\nضمنا از آنچه گفتيم پاسخ اين ايراد روشن شد كه بعضى مىگويند : اعتقاد به جسد مثالى مستلزم اعتقاد به مساله تناسخ است ، چرا كه تناسخ چيزى جز اين نيست كه روح واحد منتقل به جسمهاى متعدد گردد .\r\nجواب اين ايراد را مرحوم « شيخ بهايى » به طرز روشنى بيان كرده است ، او مىگويد : تناسخى كه همه مسلمانان اتفاق بر بطلان آن دارند اين است كه روح بعد از ويرانى اين بدن به بدن ديگرى در همين عالم بازگردد ، اما تعلق روح به بدن مثالى در « جهان برزخ » تا قيام قيامت كه باز به بدنهاى نخستين به فرمان خدا بر مىگردد هيچگونه ارتباطى به تناسخ ندارد ، و اگر مىبينيد ما تناسخ را شديدا انكار كرده و معتقدان آن را تكفير مىكنيم به خاطر آن است كه آنها قائل به ازلى بودن ارواح و انتقال دائمى آنها از بدنى به بدن ديگرند و معاد جسمانى را در جهان ديگر به كلى منكرند ( 1 ) .\r\nو اگر همانطور كه بعضى گفته‌اند قالب مثالى در باطن همين بدن مادى باشد پاسخ مساله تناسخ روشنتر مىشود ، زيرا روح از قالب خود به قالب ديگرى منتقل نشده بلكه بعضى از قالبهاى خود را رها ساخته و با ديگرى ادامه حيات برزخى داده است .\r\n\r\n","description":"","footnote":"\r\n( 1 ) بحار الانوار ج 6 ص 277 .\r\n","page_name":" 323 ","page_number":323},
  {"content":"\r\nسؤال ديگر كه در اينجا باقى مىماند اين است كه از بعضى آيات قرآن استفاده مىشود كه گروهى از مردم داراى عالم برزخ نيستند ، چنان كه در آيه 55 و 56 سوره روم مىخوانيم : « گروهى از مجرمان بعد از بر پا شدن قيامت سوگند ياد مىكنند كه ساعتى بيشتر در جهان برزخ نبودند ولى به زودى مؤمنان آگاه به آنها مىگويند شما به فرمان خدا مدتى طولانى تا روز قيامت ، مكث كرده‌ايد و هم اكنون روز قيامت است » .\r\nپاسخ اين ايراد در روايات متعددى چنين داده شده است : مردم سه گروهند :\r\nگروهى مؤمنان خالص ، گروهى كافران خالص ، و گروهى متوسط و مستضعفند .\r\nجهان برزخ مخصوص گروه اول و دوم است اما گروه سوم در يك نوع حالت بيخبرى ، عالم برزخ را طى مىكنند ( براى اطلاع بيشتر از اين روايات به جلد 6 بحار الانوار بحث احوال برزخ و قبر مراجعه شود ) .\r\n","description":"","footnote":"","page_name":" 324 ","page_number":324},
  {"content":"\r\n\r\n[ سوره المؤمنون ‹ 23 › : آيات 101 تا 104 
  ]\r\nفَإِذا نُفِخَ فِي الصُّورِ فَلا أَنْسابَ بَيْنَهُمْ يَوْمَئِذٍ وَلا يَتَساءَلُونَ ‹ 101 › فَمَنْ ثَقُلَتْ مَوازِينُه فَأُولئِكَ هُمُ الْمُفْلِحُونَ ‹ 102 › وَمَنْ خَفَّتْ مَوازِينُه فَأُولئِكَ الَّذِينَ خَسِرُوا أَنْفُسَهُمْ فِي جَهَنَّمَ خالِدُونَ ‹ 103 › تَلْفَحُ وُجُوهَهُمُ النَّارُ وَهُمْ فِيها كالِحُونَ ‹ 104 ›\r\n\r\nترجمه :\r\n101 - هنگامى كه در « صور » دميده شود هيچگونه نسبى ميان آنها نخواهد بود ، و از يكديگر تقاضاى كمك نمىكنند ( چون كارى از كسى ساخته نيست ) .\r\n102 - كسانى كه ترازوهاى ( سنجش اعمال ) آنها سنگين است آنان رستگارانند .\r\n103 - و آنها كه ترازوهاى عملشان سبك مىباشد كسانى هستند كه سرمايه وجود خود را از دست داده در جهنم جاودانه خواهند ماند .\r\n104 - شعله‌هاى سوزان آتش همچون شمشير به صورتهاشان نواخته مىشود و در دوزخ چهره اى در هم كشيده دارند .\r\n\r\nتفسير : گوشه اى از مجازات بدكاران\r\nدر آيات گذشته چنان كه ديديم سخن از جهان برزخ در ميان بود ، و به دنبال آن در آيات مورد بحث سخن از قيامت و قسمتى از حالات مجرمان در آن جهان است .\r\n","description":"","footnote":"","page_name":" 325 ","page_number":325},
  {"content":"\r\nنخست چنين مىگويد : « هنگامى كه در صور دميده شود هيچگونه نسبى در ميان آنها نخواهد بود و از يكديگر سؤال نمىكنند » ( * ( فَإِذا نُفِخَ فِي الصُّورِ فَلا أَنْسابَ بَيْنَهُمْ يَوْمَئِذٍ وَلا يَتَساءَلُونَ ) * ) .\r\nمىدانيم طبق آيات قرآن دو بار « نفخ صور » مىشود : يك بار به هنگام پايان گرفتن اين جهان ، و پس از نفخ صور تمام كسانى كه در آسمانها و زمين هستند مىميرند و مرگ سراسر عالم را فرا خواهد گرفت ، پس از نفخ دوم ، رستاخيز مردگان آغاز مىگردد و انسانها به حيات نوين باز مىگردند ، و آماده حساب و جزا مىشوند .\r\n« نفخ صور » به معنى دميدن در شيپور است ، ولى اين تعبير تفسير و مفهوم خاصى دارد كه به خواست خدا شرح آن را در ذيل آيه 68 سوره « زمر » ، بيان خواهيم كرد .\r\nبه هر حال در آيه فوق به دو قسمت از پديده‌هاى قيامت اشاره شده : يكى از كار افتادن نسبها است ، زيرا رابطه خويشاوندى و قبيله اى كه حاكم بر نظام زندگى مردم اين جهان است سبب مىشود كه افراد مجرم از بسيارى از مجازاتها فرار كنند ، و يا در حل مشكلاتشان از خويشاوندان كمك گيرند ، اما در قيامت انسان است و اعمالش ، و هيچكس نمىتواند حتى از برادر و فرزند و پدرش دفاع كند و يا مجازات او را به جان بخرد .\r\nديگر اينكه : آنها چنان در وحشت فرو مىروند كه از شدت ترس حساب و كيفر الهى از حال يكديگر به هيچوجه سؤال نمىكنند ، آن روز روزى است كه مادر از كودك شيرخوارش غافل مىشود ، و برادر ، برادر خود را فراموش مىكند مردم همچون مستان به نظر مىرسند ولى مست نيستند ، عذاب خدا شديد است ! چنان كه در آغاز سوره حج خوانديم : يَوْمَ تَرَوْنَها تَذْهَلُ كُلُّ مُرْضِعَةٍ عَمَّا أَرْضَعَتْ وَتَضَعُ كُلُّ ذاتِ حَمْلٍ حَمْلَها وَتَرَى النَّاسَ سُكارى وَما هُمْ بِسُكارى\r\n","description":"","footnote":"","page_name":" 326 ","page_number":326},
  {"content":"\r\nوَ لكِنَّ عَذابَ اللَّه شَدِيدٌ .\r\nاين احتمال در تفسير جمله « * ( وَلا يَتَساءَلُونَ ) * » نيز وجود دارد كه منظور اين است كه از يكديگر تقاضاى كمك نمىكنند ، زيرا مىدانند اين تقاضا به هيچوجه مفيد و مؤثر نيست .\r\nبعضى از مفسران نيز گفته‌اند كه منظور از نفى سؤال آن است كه از نسب هم نمىپرسند ، و تاكيدى است بر جمله « * ( فَلا أَنْسابَ بَيْنَهُمْ ) * » .\r\nالبته تفسير اول از همه روشنتر به نظر مىرسد هر چند منافاتى در ميان آنها وجود ندارد و ممكن است جمله فوق اشاره به همه اين معانى باشد .\r\nدر اينجا سؤال معروفى در كلمات مفسران مطرح شده و آن اينكه از پاره اى از آيات قرآن به خوبى استفاده مىشود كه در روز قيامت مردم از يكديگر سؤال مىكنند ، مانند آيه 27 سوره صافات كه در مورد مجرمان به هنگامى كه در آستانه دوزخ قرار مىگيرند مىگويد : وَأَقْبَلَ بَعْضُهُمْ عَلى بَعْضٍ يَتَساءَلُونَ : « آنها رو به يكديگر نموده و سؤالهاى ( سرزنش آميز ) از يكديگر مىكنند .\r\nو در همان سوره آيه 50 از بهشتيان سخن مىگويد كه به هنگام استقرار در بهشت رو به سوى يكديگر مىكنند و از هم ( درباره يارانى كه در دنيا داشتند و بر اثر انحراف از جاده حق به دوزخ رفتند ) سؤال مىكنند ( فَأَقْبَلَ بَعْضُهُمْ عَلى بَعْضٍ يَتَساءَلُونَ ) .\r\nنظير اين معنى در آيه 25 سوره طور نيز آمده ، اكنون سؤال اين است كه اين آيات چگونه با آيه مورد بحث كه مىگويد در قيامت سؤال از يكديگر نمىكنند سازگار مىباشد ؟ .\r\nولى كمى دقت در مضمون آيات فوق كه نقل كرديم پاسخ اين سؤال را روشن مىسازد ، زيرا آيات مربوط به اثبات سؤال از يكديگر بعد از استقرار در بهشت يا در آستانه جهنم است ، در حالى كه نفى سؤال از يكديگر مربوط به مراحل\r\n","description":"","footnote":"","page_name":" 327 ","page_number":327},
  {"content":"\r\nنخستين رستاخيز است كه هول و اضطراب و وحشت آن قدر آنها را پريشان مىكند كه يكديگر را به كلى فراموش مىكنند .\r\nو به تعبير ديگر قيامت مواقفى دارد و در هر موقف برنامه اى است و گاه عدم توجه به تعدد مواقف منشا سؤالاتى از قبيل آنچه در بالا گذشت مىگردد .\r\nبعد از قيام قيامت ، نخستين مساله ، مساله سنجش اعمال است با ميزان مخصوصى كه در آن روز براى اين كار تعيين شده ، گروهى اعمال پر وزنى دارند كه ترازوى اعمال را سنگين مىكند ، درباره اين گروه مىفرمايد : « كسانى كه ترازوهايشان سنگين است آنها رستگارانند » ( * ( فَمَنْ ثَقُلَتْ مَوازِينُه فَأُولئِكَ هُمُ الْمُفْلِحُونَ ) * ) .\r\n« موازين » جمع « ميزان » به معنى وسيله سنجش وزن است ، و چنان كه قبلا بطور مشروح گفته‌ايم منظور از ميزان سنجش اعمال يك ترازوى ظاهرى دو كفه و مانند آن كه براى سنجش وزن اجسام به كار ميرود نيست ، بلكه منظور وسيله مناسبى است كه ارزش اعمال آدمى را با آن مىسنجند ، و به تعبير ديگر ميزان مفهوم وسيعى دارد كه همه وسائل سنجش را شامل مىشود ، و بطورى كه از روايات مختلف برمىآيد ميزان سنجش اعمال انسانها و حتى خود انسانها در آن روز پيشوايان بزرگ و انسانهاى نمونه‌اند .\r\nدر حديثى مىخوانيم\r\nان امير المؤمنين و الأئمه من ذريته هم الموازين :\r\n« امير مؤمنان على ع و امامان از دودمان او ميزانهاى سنجش اعمالند » ( 1 ) .\r\nبنا بر اين انسانها و اعمالشان را با پيامبران بزرگ و اوصياى آنها مقايسه مىكنند و در اين مقايسه روشن مىشود كه تا چه اندازه با آنها شباهت دارند .\r\nاز همين طريق « افراد » و « اعمال » وزين از بى وزن و سنگين از تو خالى\r\n\r\n","description":"","footnote":"\r\n( 1 ) بحار الانوار جلد 7 صفحه 251 ( طبع جديد ) .\r\n","page_name":" 328 ","page_number":328},
  {"content":"\r\nو با ارزش از بى ارزش ، و پرمايه‌ها از بى مايه ، تشخيص داده مىشوند .\r\nضمنا سر ذكر « موازين » به صورت جمع نيز روشن مىگردد ، چرا كه پيشوايان بزرگى كه ميزان سنجش هستند متعددند .\r\nاين احتمال نيز وجود دارد كه هر يك از پيامبران و امامان و بندگان خاص خدا به حكم شرائط زندگيشان در يك يا چند جهت الگو بودند و هر كدام در جنبه اى بطور آشكارترى مىدرخشيدند ، و به اين ترتيب هر يك ميزان سنجشى در آن قسمت خواهند بود .\r\n« اما آنها كه بر اثر نداشتن ايمان و عمل صالح ميزان اعمالشان سبك ( يا بى وزن ) است كسانى هستند كه سرمايه وجود خود را از دست داده و زيان كردند و در جهنم جاودانه خواهند بود » ( * ( وَمَنْ خَفَّتْ مَوازِينُه فَأُولئِكَ الَّذِينَ خَسِرُوا أَنْفُسَهُمْ فِي جَهَنَّمَ خالِدُونَ ) * ) .\r\nتعبير به « * ( خَسِرُوا أَنْفُسَهُمْ ) * » ( جان و سرمايه وجودشان را زيان كردند ) اشاره لطيفى است به اين واقعيت كه آنها بزرگترين سرمايه يعنى هستى خويش را در اين بازار تجارت دنيا از دست دادند بى آنكه در برابر آن چيز ارزشمندى به دست آورند .\r\nآيه بعد بخشى از عذابهاى دردناك آنها را چنين شرح مىدهد « شعله‌هاى گرم و سوزان آتش ، همچون شمشير به صورتهاى آنها نواخته مىشود » ( * ( تَلْفَحُ وُجُوهَهُمُ النَّارُ ) * ) .\r\n« و آنها از شدت ناراحتى و عذاب در دوزخ ، چهره اى عبوس و در هم كشيده دارند » ( * ( وَهُمْ فِيها كالِحُونَ ) * ) .\r\n« تلفح » از ماده « لفح » ( بر وزن فتح ) در اصل به معنى ضربه شمشير است\r\n","description":"","footnote":"","page_name":" 329 ","page_number":329},
  {"content":"\r\nو از آنجا كه شعله‌هاى آتش ، يا نور شديد آفتاب ، و باد سموم ، همچون شمشير بر صورت انسان نواخته مىشود بطور كنايه در اين معنى به كار ميرود .\r\n« كالح » از ماده كلوح ( بر وزن غروب ) به معنى عبوس شدن و در هم كشيدن صورت است ، و بسيارى از مفسران آن را چنين تفسير كرده‌اند كه بر اثر شعله‌هاى آتش پوست صورت آنها در هم كشيده مىشود بطورى كه لبها از هم باز ميماند ( 1 ) .\r\n\r\nنكته‌ها :\r\n\r\n1 - آن روز كه نسبها از اثر مىافتد\r\nمفاهيمى كه در اين جهان در محدوده زندگى مادى انسانها حكمفرما است غالبا در جهان ديگر دگرگون مىشود ، از جمله مساله ارتباطات قبيله اى و فاميلى است كه در زندگى اين دنيا غالبا كارگشا است و گاهى خود نظامى را تشكيل مىدهد كه بر ساير نظامات جامعه حاكم مىگردد .\r\nاما با توجه به اينكه ارزشهاى زندگى در جهان ديگر هماهنگ با ايمان و عمل صالح است مساله انتساب به فلان شخص يا طايفه و قبيله جايى نمىتواند داشته باشد در اينجا اعضاى يك خاندان به هم كمك مىكنند و يكديگر را از گرفتاريها نجات مىدهند ، ولى در قيامت چنين نيست آنجا نه از اموال سرشار خبرى است ، و نه از فرزندان كارى ساخته است يَوْمَ لا يَنْفَعُ مالٌ وَلا بَنُونَ إِلَّا مَنْ أَتَى اللَّه بِقَلْبٍ سَلِيمٍ : « روزى كه نه مال سودى مىبخشد و نه فرزندان ، تنها نجات از آن كسى است كه داراى قلب سليم باشد » ( 2 ) .\r\n\r\n","description":"","footnote":"\r\n( 1 ) تفسير قرطبى - تفسير فخر رازى - تفسير مجمع البيان و تفسير الميزان ذيل آيات مورد بحث .\r\n( 2 ) شعراء - 89 .\r\n","page_name":" 330 ","page_number":330},
  {"content":"\r\nحتى اگر اين نسب به شخص پيامبر اسلام ص برسد ، باز مشمول همين حكم است ، و به همين دليل در تاريخ زندگى پيامبر ص و امامان بزرگوار مىخوانيم كه بعضى از نزديكترين افراد بنى هاشم را به خاطر عدم ايمان يا انحراف از خط اصيل اسلام رسما طرد كردند و از آنها تنفر و بيزارى جستند .\r\nگر چه در حديثى از پيامبر ص نقل شده كه فرمود :\r\nكل حسب و نسب منقطع يوم القيامة الا حسبى و نسبى :\r\n« پيوند هر حسب ( 1 ) و نسبى روز قيامت بريده مىشود جز حسب و نسب من » ( 2 ) .\r\nولى به گفته مرحوم علامه طباطبائى ( رضوان اللَّه عليه ) در الميزان به نظر مىرسد اين همان حديثى است كه جمعى از محدثان اهل تسنن در كتابهاى خود گاهى از عبد اللَّه بن عمر و گاهى از خود عمر بن الخطاب و گاهى از بعضى ديگر از صحابه از پيامبر ص نقل كرده‌اند .\r\nدر حالى كه ظاهر آيه مورد بحث عموميت دارد و سخن از قطع همه نسبها در قيامت مىدهد و اصولى كه از قرآن استفاده شده و از طرز رفتار پيامبر با منحرفان بى ايمان بر مىآيد اين است كه تفاوتى ميان انسانها از اين نظر نيست .\r\nلذا در حديثى كه صاحب كتاب مناقب ابن شهرآشوب از طاووس ( يمانى ) از امام زين العابدين ع نقل كرده مىخوانيم :\r\nخلق اللَّه الجنة لمن اطاع و احسن و لو كان عبدا حبشيا ، و خلق النار لمن عصاه و لو كان ولدا قرشيا :\r\n« خداوند بهشت را براى كسى آفريده كه اطاعت فرمان او كند و نيكو كار باشد هر چند برده اى از حبشه باشد ، و دوزخ را براى كسى آفريده است كه نافرمانى\r\n\r\n","description":"","footnote":"\r\n( 1 ) حسب از نظر لغت به معنى افتخاراتى است كه نياكان و پدر و اجداد انسان داشته‌اند و گاه به معنى خلق و خوى خود انسان نيز مىآيد ولى در اينجا منظور همان معنى اول است ( به لسان العرب ماده حسب مراجعه شود ) .\r\n( 2 ) مجمع البيان ذيل آيه مورد بحث .\r\n","page_name":" 331 ","page_number":331},
  {"content":"\r\nاو كند هر چند فرزندى از قريش باشد » ( 1 ) .\r\nالبته آنچه گفته شد منافات با احترام خاص سادات و فرزندان با تقواى پيامبر ص ندارد كه اين احترام خود احترامى است به شخص پيامبر ص و اسلام و رواياتى كه در فضيلت و مقام آنها وارد شده نيز ظاهرا ناظر به همين معنى است .\r\n\r\n2 - داستان تكان دهنده اصمعى\r\nدر اينجا مناسب است داستانى را كه « غزالى » در كتاب « بحر المحبة » از « اصمعى » نقل كرده است و شاهد سخنان گذشته و حاوى نكته‌هاى لطيفى است بياوريم :\r\n« اصمعى » مىگويد : « در مكه بودم ، شبى بود ماهتابى ، به هنگامى كه اطراف خانه خدا طواف مىكردم صداى زيبا و غمانگيزى گوش مرا نوازش داد به دنبال صاحب صدا مىگشتم كه چشمم به جوان زيبا و خوشقامتى افتاد كه آثار نيكى از او نمايان بود ، دست در پرده خانه كعبه افكنده و چنين مناجات مىكرد :\r\nيا سيدى و مولاى نامت العيون و غابت النجوم ، و انت ملك حى قيوم ، لا تاخذك سنة و لا نوم ، غلقت الملوك ابوابها و اقامت عليها حراسها و حجابها و قد خلى كل حبيب بحبيبه ، و بابك مفتوح للسائلين ، فها انا سائلك ببابك ، مذنب فقير ، خاطئى مسكين ، جئتك ارجو رحمتك يا رحيم ، و ان تنظر الى بلطفك يا كريم ! :\r\n« اى بزرگ و اى آقاى من ! اى خداى من ! چشمهاى بندگان در خواب فرو رفته ، و ستارگان آسمان يكى بعد از ديگرى سر به افق مغرب گذارده و از ديده‌ها پنهان مىگردند ، و تو خداوند حى و قيومى ، هرگز خواب سنگين و خفيف\r\n\r\n","description":"","footnote":"\r\n( 1 ) مناقب ابن شهرآشوب ( طبق نقل تفسير نور الثقلين جلد 3 صفحه 564 ) .\r\n","page_name":" 332 ","page_number":332},
  {"content":"\r\nدامان كبريايى تو را نمىگيرد .\r\nدر اين دل شب پادشاهان درهاى قصرهاى خويش را بسته و حاجيان بر آنها گمارده‌اند ، هر دوستى با دوستش خلوت كرده ، تنها در خانه اى كه براى سائلان گشوده است ، در خانه تو است .\r\nهم اكنون به در خانه تو آمده‌ام ، خطاكار و مستمندم ، آمده‌ام از تو اميد رحمت دارم اى رحيم ! ، آمده‌ام نظر لطفت را مىطلبم اى كريم ! » .\r\nسپس به خواندن اين اشعار مشغول شد .\r\n\r\nيا من يجيب دعاء المضطر فى الظلم\r\nيا كاشف الكرب و البلوى مع السقم\r\n\r\n\r\nقد نام و فدك حول البيت و انتبهوا\r\nو عين جودك يا قيوم لم تنم\r\n\r\n\r\nان كان جودك لا يرجو الا ذووا شرف\r\nفمن يجود على العاصين بالنعم . . .\r\n\r\n\r\nهب لى بجودك فضل العفو عن شرف\r\nيا من اشار اليه الخلق فى الحرم\r\n\r\n: « اى كسى كه دعاى گرفتاران را در تاريكيهاى شب اجابت مىكنى اى كسى كه دردها و رنجها و بلاها را بر طرف مىسازى .\r\nميهمانان تو بر گرد خانه ات خوابيده‌اند و بيدار مىشوند .\r\nاما چشم جود و سخاى تو اى قيوم هرگز به خواب فرو نمىرود .\r\nاگر جود و احساس تو تنها مورد اميد شرافتمندان درگاهت باشد .\r\nگنهكاران به در خانه چه كسى بروند ، و از كه اميد بخشش داشته باشند ؟\r\nسپس سر به سوى آسمان بلند كرد و چنين ادامه داد :\r\nالهى سيدى و مولاى ! ان اطعتك بعلمى و معرفتى فلك الحمد و المنة على و ان عصيتك بجهلى فلك الحجة على :\r\nخداى من ! آقا و مولاى من ! اگر از روى علم و آگاهى تو را اطاعت كرده‌ام حمد شايسته تو است و رهين منت توام .\r\nو اگر از روى نادانى معصيت كرده‌ام حجت تو بر من تمام است . . . بار ديگر سر به آسمان برداشت و با صداى بلند گفت :\r\nيا الهى و سيدى و مولاى ما طابت الدنيا\r\n","description":"","footnote":"","page_name":" 333 ","page_number":333},
  {"content":"\r\nالا بذكرك ، و ما طابت العقبى الا بعفوك ، و ما طابت الايام الا بطاعتك ، و ما طابت القلوب الا بمحبتك و ما طابت النعيم الا بمغفرتك ! :\r\n« اى خداى من و اى آقا و مولاى من ! دنيا بى ذكر تو پاكيزه نيست ، و آخرت بى عفو تو شايسته نيست ، روزهاى زندگى بى طاعتت بى ارزش است ، و دلهاى بى محبتت آلوده ، و نعمتها بى آمرزشت ناگوار . . . » .\r\n« اصمعى مىگويد : آن جوان باز هم ادامه داد و اشعار تكان دهنده و بسيار جذاب ديگرى در همين مضمون بيان كرد و آن قدر خواند و خواند كه بى هوش شد و به روى زمين افتاد نزديك او رفتم به صورتش خيره شدم ( نور ماهتاب در صورتش افتاده بود ) خوب دقت كردم ناگهان متوجه شدم او زين العابدين على بن الحسين امام سجاد ( ع ) است .\r\nسرش را به دامان گرفتم و سخت به حال او گريستم ، قطره اشكم بر صورتش افتاد به هوش آمد و چشمان خويش را گشود و فرمود :\r\nمن الذى اشغلنى عن ذكر مولاى ؟ !\r\n« كيست كه مرا از ياد مولايم مشغول داشته » عرض كردم اصمعى هستم اى سيد و مولاى من ، اين چه گريه و اين چه بيتابى است ؟ تو از خاندان نبوت و معدن رسالتى ، مگر آيه تطهير در حق شما نازل نشده ؟ مگر خداوند درباره شما نفرموده : إِنَّما يُرِيدُ اللَّه لِيُذْهِبَ عَنْكُمُ الرِّجْسَ أَهْلَ الْبَيْتِ وَيُطَهِّرَكُمْ تَطْهِيراً .\r\nامام برخاست و نشست و فرمود : اى اصمعى ! هيهات هيهات ! خداوند بهشت را براى مطيعان آفريده ، هر چند غلام حبشى باشد و دوزخ را براى عاصيان خلق كرده هر چند فرد بزرگى از قريش باشد مگر قرآن نخوانده اى و اين سخن خدا را نشنيده اى كه مىفرمايد : * ( فَإِذا نُفِخَ فِي الصُّورِ فَلا أَنْسابَ بَيْنَهُمْ يَوْمَئِذٍ وَلا يَتَساءَلُونَ ) * . . .\r\n« هنگامى كه نفخ صور مىشود و قيام قيامت ، نسبها به درد نمىخورد بلكه ترازوى سنجش اعمال بايد سنگين وزن باشد ، اصمعى مىگويد : هنگامى كه چنين ديدم\r\n","description":"","footnote":"","page_name":" 334 ","page_number":334},
  {"content":"\r\nاو را به حال خود گذاشتم و كنار رفتم » ( 1 ) .\r\n\r\n3 - تناسب مجازات و گناه\r\nدر گذشته نيز اشاره كرده‌ايم كه عذاب الهى در قيامت و حتى در اين جهان متناسب با جرمهايى است كه انجام مىگيرد و چنان نيست كه هر نوع عذاب را نسبت به هر نوع مجرمى اعمال كنند ، در آيات فوق سوختگى شديد صورتها بر اثر شعله‌هاى آتش دوزخ تا آنجا كه چهره‌ها در هم كشيده شود و لبها از هم باز بماند به عنوان مجازات براى « سبك و زنان » بى ارزش و بى ايمان ذكر شده است ، و با توجه به اين معنى كه آنها غالبا كسانى هستند كه چهره‌هاى خود را از شنيدن آيات الهى در هم مىكشند و گاه ، بر آنها لبخند تمسخرآميز مىزنند ، و با استهزاء و سخريه مىنشينند ، تناسب اين مجازات با اعمال آنها روشن مىشود .\r\n\r\n","description":"","footnote":"\r\n( 1 ) بحر المحبة غزالى صفحه 41 تا 44 ( با مقدارى تلخيص ) .\r\n","page_name":" 335 ","page_number":335},
  {"content":"\r\n\r\n[ سوره المؤمنون ‹ 23 › : آيات 105 تا 111 
  ]\r\nأَ لَمْ تَكُنْ آياتِي تُتْلى عَلَيْكُمْ فَكُنْتُمْ بِها تُكَذِّبُونَ ‹ 105 › قالُوا رَبَّنا غَلَبَتْ عَلَيْنا شِقْوَتُنا وَكُنَّا قَوْماً ضالِّينَ ‹ 106 › رَبَّنا أَخْرِجْنا مِنْها فَإِنْ عُدْنا فَإِنَّا ظالِمُونَ ‹ 107 › قالَ اخْسَؤُا فِيها وَلا تُكَلِّمُونِ ‹ 108 › إِنَّه كانَ فَرِيقٌ مِنْ عِبادِي يَقُولُونَ رَبَّنا آمَنَّا فَاغْفِرْ لَنا وَارْحَمْنا وَأَنْتَ خَيْرُ الرَّاحِمِينَ ‹ 109 ›\r\nفَاتَّخَذْتُمُوهُمْ سِخْرِيًّا حَتَّى أَنْسَوْكُمْ ذِكْرِي وَكُنْتُمْ مِنْهُمْ تَضْحَكُونَ ‹ 110 › إِنِّي جَزَيْتُهُمُ الْيَوْمَ بِما صَبَرُوا أَنَّهُمْ هُمُ الْفائِزُونَ ‹ 111 ›\r\n\r\nترجمه :\r\n105 - آيا آيات من بر شما خوانده نمىشد و آن را تكذيب مىكرديد ؟ ! 106 - مىگويند : پروردگارا ! شقاوت ما بر ما چيره شد و ما قوم گمراهى بوديم .\r\n107 - پروردگارا ! ما را از آن بيرون بر ، اگر بار ديگر تكرار كرديم قطعا ستمگريم ( و مستحق عذاب ) .\r\n","description":"","footnote":"","page_name":" 336 ","page_number":336},
  {"content":"\r\n108 - مىگويد دور شويد در دوزخ ، و با من سخن مگوييد .\r\n109 - ( فراموش كرده‌ايد ) گروهى از بندگان من مىگفتند : پروردگارا ! ما ايمان آورديم ، ما را ببخش و بر ما رحم كن ، و تو بهترين رحم كنندگانى .\r\n110 - اما شما آنها را به باد مسخره گرفتيد و آنها شما را از ياد من غافل كردند و شما از آنها مىخنديديد ! 111 - ولى من امروز آنان را به خاطر صبر و استقامتشان پاداش دادم آنها پيروز و رستگارند .\r\n\r\nتفسير : با من سخن نگوئيد !\r\nدر آيات گذشته سخن از مجازات دردناك دوزخيان بود ، و در تعقيب آن آيات مورد بحث گوشه اى از گفتگوى پروردگار را با آنها بازگو مىكند نخست اينكه خداوند آنها را با اين سخن عتاب آميز مخاطب ساخته مىگويد : « آيا آيات من بر شما خوانده نمىشد و شما آن را تكذيب مىكرديد » ؟ ( * ( أَ لَمْ تَكُنْ آياتِي تُتْلى عَلَيْكُمْ فَكُنْتُمْ بِها تُكَذِّبُونَ ) * ) ( 1 ) .\r\nآيا به اندازه كافى آيات و دلائل روشن وسيله پيامبرانم براى شما نفرستادم آيا اتمام حجت به شما نكردم و شما پيوسته راه انكار و تكذيب را پيش مىگرفتيد ! .\r\nمخصوصا با توجه به جمله « تتلى » و « تكذبون » كه هر دو فعل مضارع است و دليل بر استمرار ، روشن مىشود كه تلاوت آيات الهى بر آنها تداوم داشته همانگونه كه تكذيب آنها در برابر اين آيات ! آنها در پاسخ اين سؤال اعتراف مىكنند و « مىگويند : آرى چنين است اى پروردگار ما ! ولى شقاوت و بدبختى ما ، بر ما چيره شد ، و ما قوم گمراهى بوديم ( * ( قالُوا رَبَّنا غَلَبَتْ عَلَيْنا شِقْوَتُنا وَكُنَّا قَوْماً ضالِّينَ ) * ) .\r\n\r\n","description":"","footnote":"\r\n( 1 ) در حقيقت اين جمله داراى محذوفى است ، و در تقدير چنين است يقول اللَّه تعالى * ( أَ لَمْ تَكُنْ ) * . . .\r\n","page_name":" 337 ","page_number":337},
  {"content":"\r\n« شقوة » و « شقاوة » ضد سعادت است ، و به معنى فراهم بودن اسباب گرفتارى و مجازات و بلا است ، و به تعبير ديگر شر و آفتى است كه دامان انسان را مىگيرد در حالى كه سعادت به معنى فراهم بودن اسباب نعمت و نيكى است ، و در هر حال هر دو ( شقاوت و سعادت ) چيزى جز نتيجه اعمال و گفتار و نيات ما نمىباشد ، و اعتقاد به اينكه سعادت و شقاوت يك امر ذاتى است كه همراه انسان متولد مىشود پندارى بيش نيست كه بر خلاف دعوت همه انبياء و تلاشهاى همه راهنمايان و معلمان بشر است ، پندارى است كه براى فرار از زير بار مسئوليتها و توجيه اعمال خلاف و تبهكاريها درست شده ، يا براى تفسير موارد ناآگاهيها .\r\nبر اين اساس گنهكاران دوزخى صريحا اعتراف مىكنند كه از ناحيه خداوند اتمام حجت شد اما ما به دست خودمان وسائل بدبختيمان را فراهم ساختيم و معترفيم كه قوم گمراهى بوديم .\r\nشايد با اين اعترافات مىخواهند جلب رحمت پروردگار كنند لذا بلا فاصله اضافه مىكنند : « پروردگارا ! ما را از اين آتش بيرون ببر » و به دنيا باز گردان تا عمل صالح انجام دهيم ( * ( رَبَّنا أَخْرِجْنا مِنْها ) * ) .\r\n« هر گاه بار ديگر برنامه‌هاى سابق را تكرار كرديم ما قطعا ستمگريم » و شايسته عفو تو نخواهيم بود ( * ( فَإِنْ عُدْنا فَإِنَّا ظالِمُونَ ) * ) .\r\nآنها اين سخن را در حالى مىگويند كه گويى از اين واقعيت بيخبرند كه سراى آخرت دار جزا است نه عمل ، و باز گشت به دنيا ديگر امكان پذير نيست .\r\nبه همين دليل با قاطعيت تمام به آنها پاسخ داده « خداوند مىگويد : دور شويد و هم چنان در دوزخ بمانيد ، خاموش شويد و با من سخن مگوييد » ! ( * ( قالَ اخْسَؤُا فِيها وَلا تُكَلِّمُونِ ) * ) .\r\n","description":"","footnote":"","page_name":" 338 ","page_number":338},
  {"content":"\r\nجمله « اخسئوا » كه به صورت فعل امر است معمولا براى دور كردن سگ به كار مىرود ، و هر گاه در مورد انسانى گفته شود به معنى پستى او و مستحق مجازات بودن است .\r\nسپس دليل اين سخن را چنين بيان مىكند : « آيا فراموش كرده‌ايد كه گروهى از بندگان خاص من مىگفتند : پروردگارا ما ايمان آورديم ، ما را ببخش بر ما رحم كن ، و تو بهترين رحم كنندگانى » ؟ ! ( * ( إِنَّه كانَ فَرِيقٌ مِنْ عِبادِي يَقُولُونَ رَبَّنا آمَنَّا فَاغْفِرْ لَنا وَارْحَمْنا وَأَنْتَ خَيْرُ الرَّاحِمِينَ ) * ) .\r\n« اما شما آنها را به باد مسخره گرفتيد و آن قدر در اين كار اصرار كرديد كه استهزا كردن آنها شما را به كلى از ياد من غافل كرد » ( * ( فَاتَّخَذْتُمُوهُمْ سِخْرِيًّا حَتَّى أَنْسَوْكُمْ ذِكْرِي ) * ) .\r\n« و شما پيوسته از آنها مىخنديديد » و بر سخنان و عقائد و رفتار و كردارشان پوزخند مىزديد ( * ( وَكُنْتُمْ مِنْهُمْ تَضْحَكُونَ ) * ) .\r\n« ولى امروز به خاطر آن صبر و استقامت و پايمردى در مقابل آن همه استهزا و عدم تزلزل در برنامه‌هاى الهيشان آنها را پاداش دادم ، آنها پيروز و رستگارند » ( * ( إِنِّي جَزَيْتُهُمُ الْيَوْمَ بِما صَبَرُوا أَنَّهُمْ هُمُ الْفائِزُونَ ) * ) .\r\nو اما شما . . . شما امروز در بدترين حالات و دردناكترين عذاب گرفتاريد و كسى به فريادتان نمىرسد و بايد همچنين باشيد كه مستحق اين كيفريد .\r\nو به اين ترتيب در چهار آيه اخير عامل اصلى بدبختى دوزخيان و عامل پيروزى و رستگارى بهشتيان با صراحت بيان شده است .\r\nگروه اول كه عوامل بدبختى و گمراهى را بدست خود فراهم ساختند\r\n","description":"","footnote":"","page_name":" 339 ","page_number":339},
  {"content":"\r\nبا مسخره كردن ياران حق و تحقير عقائد پاك آنها به سرنوشتى گرفتار شدند كه حتى درخور خطابى كه به يك انسان مىشود نيستند ، آرى آنها كه مؤمنان را تحقير كردند بايد گرفتار بدترين تحقير شوند .\r\nو اما گروه دوم به خاطر صبر و پايمرديشان در برابر دشمنان مغرور و از خود راضى و بى منطق و استقامت در ادامه راه « اللَّه » بزرگترين پيروزى را در پيشگاه خدا كسب كردند .\r\n","description":"","footnote":"","page_name":" 340 ","page_number":340},
  {"content":"\r\n\r\n[ سوره المؤمنون ‹ 23 › : آيات 112 تا 116 
  ]\r\nقالَ كَمْ لَبِثْتُمْ فِي الأَرْضِ عَدَدَ سِنِينَ ‹ 112 › قالُوا لَبِثْنا يَوْماً أَوْ بَعْضَ يَوْمٍ فَسْئَلِ الْعادِّينَ ‹ 113 › قالَ إِنْ لَبِثْتُمْ إِلَّا قَلِيلًا لَوْ أَنَّكُمْ كُنْتُمْ تَعْلَمُونَ ‹ 114 › أَ فَحَسِبْتُمْ أَنَّما خَلَقْناكُمْ عَبَثاً وَأَنَّكُمْ إِلَيْنا لا تُرْجَعُونَ ‹ 115 › فَتَعالَى اللَّه الْمَلِكُ الْحَقُّ لا إِله إِلَّا هُوَ رَبُّ الْعَرْشِ الْكَرِيمِ ‹ 116 ›\r\n\r\nترجمه :\r\n112 - ( خداوند ) مىگويد چند سال در روى زمين توقف كرده‌ايد .\r\n113 - در پاسخ مىگويند : تنها به اندازه يك روز يا قسمتى از يك روز ! از آنها كه مىتوانند بشمارند سؤال فرما .\r\n114 - مىگويد ( آرى ) شما مقدار كمى توقف كرديد اگر مىدانستيد ! 115 - ولى آيا گمان كرده‌ايد كه ما شما را بيهوده آفريده‌ايم و به سوى ما باز گشت نخواهيد كرد ! 116 - پس بزرگتر و برتر است خداوندى كه فرمانرواى حق است ( از اينكه شما را بى هدف آفريده باشد ) معبودى جز او نيست و او پروردگار عرش كريم است .\r\n\r\nتفسير : كوتاهى عمر اين جهان\r\nاز آنجا كه در آيات گذشته بخشى از مجازات دردناك دوزخيان آمده بود در تعقيب آن در اين قسمت از آيات نوعى ديگر از مجازاتهاى روانى آنها كه به صورت سرزنشهاى الهى است مطرح شده :\r\n","description":"","footnote":"","page_name":" 341 ","page_number":341},
  {"content":"\r\nنخست مىگويد : « در آن روز خداوند آنها را مخاطب قرار داده مىگويد :\r\nشما چند سال روى زمين توقف و زندگى كرديد « ؟ ( * ( قالَ كَمْ لَبِثْتُمْ فِي الأَرْضِ عَدَدَ سِنِينَ ) * ) .\r\nكلمه « ارض » در اين آيه و همچنين قرائنى كه در آيات بعد خواهد آمد نشان مىدهد كه منظور سؤال از مقدار عمر آنها در دنيا با مقايسه به ايام آخرت است .\r\nو اينكه جمعى از مفسران گفته‌اند منظور سؤال از مقدار توقف آنها در جهان برزخ مىباشد بعيد به نظر مىرسد ، هر چند شواهد مختصرى در بعضى ديگر از آيات براى آن ديده مىشود ( 1 ) .\r\nاما آنها در اين مقايسه زندگى دنيا را بقدرى كوتاه مىبينند كه « در پاسخ مىگويند ما تنها به اندازه يك روز ، يا حتى كمتر از آن ، به اندازه بعضى از يك روز ، در دنيا توقف داشتيم » ( * ( قالُوا لَبِثْنا يَوْماً أَوْ بَعْضَ يَوْمٍ ) * ) .\r\nدر حقيقت عمرهاى طولانى در دنيا گويى لحظه‌هاى زودگذرى هستند در\r\n\r\n","description":"","footnote":"\r\n( 1 ) در سوره « روم » آيه 55 و 56 مىخوانيم : * ( وَيَوْمَ تَقُومُ السَّاعَةُ يُقْسِمُ الْمُجْرِمُونَ ما لَبِثُوا غَيْرَ ساعَةٍ كَذلِكَ كانُوا يُؤْفَكُونَ وَقالَ الَّذِينَ أُوتُوا الْعِلْمَ وَالإِيمانَ لَقَدْ لَبِثْتُمْ فِي كِتابِ اللَّه إِلى يَوْمِ الْبَعْثِ فَهذا يَوْمُ الْبَعْثِ وَلكِنَّكُمْ كُنْتُمْ لا تَعْلَمُونَ ) * : « هنگامى كه قيامت بر پا مىشود مجرمان سوگند ياد مىكنند كه ما جز ساعتى درنگ نكرديم آرى آنها اين گونه در دنيا نيز دروغ مىگفتند ، ولى آنها كه داراى علم و ايمانند به آنان مىگويند مدت توقف شما در كتاب الهى ثبت است ، و تا روز رستاخيز توقف كرديد ، و هم اكنون روز رستاخيز است ولى شما نمىدانستيد » ، اين آيه نشان مىدهد كه سؤال و پاسخ مربوط به توقف در برزخ است و اگر آن را قرينه بر آيات مورد بحث قرار دهيم مفهوم آن نيز توقف در برزخ خواهد بود ، ولى همانگونه كه گفتيم قرائن موجود در آيات مورد بحث برترى دارد و نشان مىدهد كه سؤال و جواب مربوط به توقف در دنيا است .\r\n","page_name":" 342 ","page_number":342},
  {"content":"\r\nبرابر زندگى آخرت ، كه هم نعمتهايش جاويدان است و هم مجازاتهايش نامحدود .\r\nسپس براى تاكيد سخن خود ، يا براى اينكه پاسخ دقيقترى گفته باشند ، عرض مىكنند : خداوندا ! « از آنها كه مىتوانند درست بشمارند و اعداد را در مقايسه با يكديگر به خوبى تشخيص دهند سؤال كن » ( * ( فَسْئَلِ الْعادِّينَ ) * ) .\r\nممكن است منظور از « عادين » ( شمرندگان ) همان فرشتگانى باشد كه حساب و كتاب عمر آدميان و اعمال آنها را دقيقا نگاه داشته‌اند ، زيرا آنها بهتر و دقيقتر از هر كس اين حساب را مىدانند .\r\nاينجا است كه خداوند به عنوان سرزنش و توبيخ به آنها « مىفرمايد : آرى شما مقدار كمى در دنيا توقف كرديد اگر مىدانستيد » ( * ( قالَ إِنْ لَبِثْتُمْ إِلَّا قَلِيلًا لَوْ أَنَّكُمْ كُنْتُمْ تَعْلَمُونَ ) * ) .\r\nدر واقع آنها روز قيامت به اين واقعيت پى مىبرند كه عمر دنيا در برابر عمر آخرت روز يا ساعتى بيش نيست ، ولى در اين جهان كه بودند آن چنان پرده‌هاى غفلت و غرور بر قلب و فكرشان افتاده بود كه دنيا را جاودانى مىپنداشتند ، و آخرت را يك پندار و يا وعده نسيه ! ، لذا خداوند مىفرمايد : آرى اگر شما آگاهى داشتيد به اين واقعيت كه در قيامت پى برديد در همان دنيا آشنا مىشديد ( 1 ) .\r\nدر آيه بعد از راهى ديگر ، راهى بسيار مؤثر و آموزنده براى بيدار ساختن اين گروه وارد بحث مىشود و مىگويد : « آيا گمان كرديد كه ما شما را بيهوده\r\n\r\n","description":"","footnote":"\r\n( 1 ) طبق آنچه در بالا گفتيم كلمه « لو » در آيه فوق « شرطيه » است ، و جمله اى نيز در تقدير است و مجموعا چنين مىشود : * ( لَوْ أَنَّكُمْ كُنْتُمْ تَعْلَمُونَ ) * ، علمتم انكم ما لبثتم الا قليلا ولى بعضى از مفسران گفته‌اند كلمه « لو » در اينجا به معنى « ليت » است ، بنا بر اين جمله چنين معنى مىدهد : « اى كاش شما اين مطلب را در دنيا مىدانستيد » .\r\n","page_name":" 343 ","page_number":343},
  {"content":"\r\nآفريده‌ايم ، و به سوى ما باز گشت نخواهيد كرد « ؟ ! ( * ( أَ فَحَسِبْتُمْ أَنَّما خَلَقْناكُمْ عَبَثاً وَأَنَّكُمْ إِلَيْنا لا تُرْجَعُونَ ) * ) .\r\nاين جمله كوتاه و پر معنى يكى از زنده ترين دلائل رستاخيز و حساب و جزاى اعمال را بيان مىكند ، و آن اينكه اگر راستى قيامت و معادى در كار نباشد زندگى دنيا عبث و بيهوده خواهد بود ، زيرا زندگى اين جهان با تمام مشكلاتى كه دارد و با اينهمه تشكيلات و مقدمات و برنامه هايى كه خدا براى آن چيده است اگر صرفا براى همين چند روز باشد بسيار پوچ و بى معنى مىباشد ، چنان كه در نكته‌ها شرح داده خواهد شد .\r\nو از آنجا كه اين گفتار يعنى عبث نبودن خلقت ، سخن مهمى است كه نياز به دليل محكم دارد در آيه بعد اضافه مىكند « خداوندى كه فرمانرواى حق است هيچ معبودى جز او نيست و پروردگار عرش كريم است برتر از آن است كه جهان هستى را بيهوده و بى هدف آفريده باشد » ( * ( فَتَعالَى اللَّه الْمَلِكُ الْحَقُّ لا إِله إِلَّا هُوَ رَبُّ الْعَرْشِ الْكَرِيمِ ) * ) .\r\nدر واقع كسى كار پوچ و بى هدف مىكند كه جاهل و ناگاه ، يا ضعيف و ناتوان ، يا ذاتا وجودى باطل و بيهوده باشد ، اما خداوندى كه جامع تمام صفات كماليه است * ( ( اللَّه ) * ) .\r\nخداوندى كه فرمانروا و مالك همه عالم هستى است * ( ( الْمَلِكُ ) * ) .\r\nو خداوندى كه حق است و جز حق از او صادر نمىشود * ( ( الْحَقُّ ) * ) چگونه ممكن است آفرينش او عبث و بى هدف باشد .\r\nو اگر تصور شود كه ممكن است كسى او را از رسيدن به هدفش باز دارد با جمله * ( لا إِله إِلَّا هُوَ ) * ( هيچ خدايى جز او نيست ) آن را نفى مىكند و با تاكيد بر ربوبيت خداوند ( * ( رَبُّ الْعَرْشِ الْكَرِيمِ ) * ) كه مفهومش مالك مصلح است هدفدار\r\n","description":"","footnote":"","page_name":" 344 ","page_number":344},
  {"content":"\r\nبودن جهان را مشخصتر مىسازد .\r\nخلاصه اينكه در اين آيه علاوه بر ذكر كلمه « اللَّه » كه خود اشاره اجمالى به تمام صفات كماليه خدا است بر چهار صفت به طور صريح تكيه شده : مالكيت و حاكميت خدا ، سپس حقانيت وجود او ، و ديگر عدم وجود شريك براى او ، و سرانجام مقام ربوبيت ، و اينها همه دليلى است بر اينكه او كارى بى هدف انجام نمىدهد و دنيا و انسانها را عبث نيافريده است .\r\nكلمه « عرش » چنان كه قبلا هم اشاره كرده‌ايم اشاره به مجموعه جهان هستى است كه در حقيقت تحت حكومت خداوند محسوب مىشود ( زيرا عرش در لغت به معنى تختهاى پايه بلند مخصوصا تخت حكومت زمامداران است ، و اين تعبير كنايه اى است از قلمرو حكومت پروردگار ) براى توضيح بيشتر در باره معنى عرش در قرآن مجيد به جلد ششم تفسير نمونه صفحه 204 به بعد ( ذيل آيه 54 سوره اعراف ) مراجعه فرمائيد .\r\nو اما اينكه « عرش » توصيف به « كريم » شده است به خاطر اين است كه واژه « كريم » در اصل به معنى شريف و پرفايده و نيكو است و از آنجا كه عرش پروردگار داراى اين صفات است توصيف به كريم شده است .\r\nذكر اين نكته نيز لازم است كه توصيف به « كريم » مخصوص وجود عاقل مانند خداوند يا انسانها نيست ، بلكه به غير آن نيز در لغت عرب گفته مىشود چنان كه در سوره حج ذيل آيه 50 در مورد مؤمنان صالح مىخوانيم : لَهُمْ مَغْفِرَةٌ وَرِزْقٌ كَرِيمٌ : « براى آنها آمرزش و روزى كريم ( پر ارزش و پر بركت ) است » و به طورى كه راغب در مفردات مىگويد : اين صفت در مورد نيكيهاى كوچك و كم اهميت گفته نمىشود بلكه مخصوص مواردى است كه خير و نيكى پر اهميتى وجود دارد .\r\n","description":"","footnote":"","page_name":" 345 ","page_number":345},
  {"content":"\r\n\r\nنكته : مرگ نقطه پايان زندگى نيست\r\nگفتيم از جمله دلائلى كه در بحث معاد براى اثبات وجود جهان ديگر مطرح شده « مساله مطالعه نظام اين جهان » است ، و به تعبير ديگر مطالعه اين « نشاه اولى » گواهى مىدهد كه « نشاه اخرى » بعد از آن است .\r\nدر اينجا لازم مىدانيم توضيح بيشترى در اين زمينه بياوريم :\r\nما از يك سو مىبينيم جهان آفرينش ، هم از نظر عظمت و هم از نظر نظم ، فوق العاده وسيع و پرشكوه و اعجابانگيز است ، اسرار اين جهان بقدرى است كه دانشمندان بزرگ معترفند تمام معلومات بشر در برابر آن همچون يك صفحه كوچك است از يك كتاب بسيار بزرگ ، بلكه همه آنچه را از اين عالم مىدانيم در حقيقت الفباى اين كتاب است .\r\nهر يك از كهكشانهاى عظيم اين عالم شامل چندين ميليارد ستاره است و تعداد كهكشانها و فواصل آنها آن قدر عظيم است كه حتى محاسبه آن با سرعت سير نور كه در يك ثانيه سيصد هزار كيلومتر راه را طى مىكند وحشت آور است .\r\nنظم و دقتى كه در ساختمان كوچكترين واحد اين جهان به كار رفته همانند نظم و دقتى است كه در ساختمان عظيمترين واحدهاى آن ديده مىشود .\r\nو انسان در اين ميان ، لا اقل كاملترين موجودى است كه ما مىشناسيم و عاليترين محصول اين جهان است تا آنجا كه ما مىدانيم - اينها همه از يك سو .\r\nاز سوى ديگر مىبينيم كه اين عاليترين محصول شناخته شده عالم هستى يعنى انسان در اين عمر كوتاه خود در ميان چه ناراحتيها و مشكلاتى بزرگ مىشود ؟\r\nاو هنوز دوران طفوليت را با همه رنجها و مشكلاتش پشت سر نگذاشته و نفسى تازه نكرده دوران پر غوغاى جوانى با طوفانهاى شديد و كوبنده اش فرا مىرسد .\r\n","description":"","footnote":"","page_name":" 346 ","page_number":346},
  {"content":"\r\nو هنوز جاى پاى خود را در فصل شباب محكم نكرده دوران كهولت و پيرى با وضع رقتبارش در برابر او آشكار مىشود .\r\nآيا باور كردنى است كه هدف اين دستگاه بزرگ و عظيم ، و اين اعجوبه خلقت كه نامش انسان است همين باشد كه چند روزى در اين جهان بيايد اين دورانهاى سه گانه را با رنجها و مشكلاتش طى كند ، مقدارى غذا مصرف كرده ، لباسى بپوشد ، بخوابد و بيدار شود و سپس نابود گردد و همه چيز پايان يابد .\r\nاگر راستى چنين باشد آيا آفرينش مهمل و بيهوده نيست ؟ آيا هيچ عاقلى اين همه تشكيلات عظيم را براى هدفى به اين كوچكى مىچيند ؟ ! فرض كنيد مليونها سال نوع انسان در اين دنيا بماند ، و نسلها يكى پس از ديگرى بيايند و بروند ، علوم مادى آن قدر ترقى كند كه بهترين تغذيه و لباس و مسكن و عاليترين درجه رفاه را براى بشر فراهم سازد ، ولى آيا اين خوردن و نوشيدن و پوشيدن و خوابيدن و بيدار شدن ، ارزش اين را دارد كه اينهمه تشكيلات براى آن قرار دهند ؟\r\nبنا بر اين مطالعه اين جهان با عظمت به تنهايى دليل بر اين است كه مقدمه اى است براى عالمى وسيعتر و گسترده تر ، جاودانى و ابدى ، تنها وجود چنان جهانى است كه مىتواند به زندگى ما مفهوم بخشد ، و آن را از هيچى و پوچى در آورد .\r\nبه همين دليل عجيب نيست فلاسفه مادىگرا كه اعتقاد به قيامت و جهان ديگر ندارند اين عالم را بى هدف و پوچ بدانند ، و براستى اگر ما نيز اعتقاد به چنان جهانى نداشتيم با آنها همصدا مىشديم ، اين است كه مىگوئيم اگر مرگ نقطه پايان باشد آفرينش جهان بيهوده خواهد بود ، لذا در آيه 62 سوره واقعه مىخوانيم وَلَقَدْ عَلِمْتُمُ النَّشْأَةَ الأُولى فَلَوْ لا تَذَكَّرُونَ : « شما كه اين جهان - نشاه اولى - را ديديد چرا متذكر نمىشويد و به عالمى كه پس از آن است ايمان نمىآوريد ؟ !\r\n","description":"","footnote":"","page_name":" 347 ","page_number":347},
  {"content":"\r\n\r\n[ سوره المؤمنون ‹ 23 › : آيات 117 تا 118 
  ]\r\nوَ مَنْ يَدْعُ مَعَ اللَّه إِلهاً آخَرَ لا بُرْهانَ لَه بِه فَإِنَّما حِسابُه عِنْدَ رَبِّه إِنَّه لا يُفْلِحُ الْكافِرُونَ ‹ 117 › وَقُلْ رَبِّ اغْفِرْ وَارْحَمْ وَأَنْتَ خَيْرُ الرَّاحِمِينَ ‹ 118 ›\r\n\r\nترجمه :\r\n117 - و هر كس معبود ديگرى با خدا بخواند - و مسلما هيچ دليلى بر آن نخواهد داشت - حساب او نزد پروردگار شما خواهد بود ، مسلما كافران رستگار نخواهند شد .\r\n118 - و بگو پروردگارا ! مرا ببخش و مشمول رحمتت قرار ده ، و تو بهترين رحم كنندگانى .\r\n\r\nتفسير : رستگاران و نارستگاران\r\nاز آنجا كه در آيات گذشته سخن از مساله « معاد » بود و تكيه بر صفات پروردگار ، در نخستين آيه مورد بحث اشاره به توحيد و نفى هر گونه شرك كرده و بحث « مبدء و معاد » را به اين وسيله تكميل كرده مىفرمايد : « هر كس با خدا معبود ديگرى را بخواند - و مسلما هيچ دليلى بر مدعاى خود نخواهد داشت - حساب او نزد پروردگارش خواهد بود » ( * ( وَمَنْ يَدْعُ مَعَ اللَّه إِلهاً آخَرَ لا بُرْهانَ لَه بِه فَإِنَّما حِسابُه عِنْدَ رَبِّه ) * ) ( 1 ) .\r\n\r\n","description":"","footnote":"\r\n( 1 ) بعضى از مفسران جمله « * ( فَإِنَّما حِسابُه عِنْدَ رَبِّه ) * » را جزاى شرط در جمله * ( مَنْ يَدْعُ مَعَ اللَّه ) * دانسته‌اند و جمله * ( لا بُرْهانَ لَه بِه ) * جمله معترضه ميان شرط و جزا مىدانند و نتيجه اش تاكيد هدف نهايى جمله است ، ولى بعضى ديگر جمله * ( لا بُرْهانَ لَه بِه ) * را جزاى شرط دانسته و جمله * ( فَإِنَّما حِسابُه ) * . . . را تفريع مىدانند ، ولى اين احتمال با قواعد شناخته شده از ادبيات عرب هماهنگ نيست چرا كه طبق قاعده بايد بر سر جزا در اين گونه موارد « فاء » باشد و گفته شود فلا برهان له ، بعضى نيز احتمال داده‌اند كه اين جمله صفت يا حال باشد ولى احتمال اول از همه نزديكتر به نظر مىرسد هر چند از نظر معنى تفاوت چندانى نيست .\r\n","page_name":" 348 ","page_number":348},
  {"content":"\r\nآرى مشركان تنها روى ادعا تكيه دارند و دليلهاى آنها همچون تقليد كوركورانه از نياكان و خرافاتى همانند آن ، مطالبى واهى و بى اساس است ، آنها معاد را با آن دلائل روشن انكار مىكنند اما شرك را با نداشتن هيچگونه دليل پذيرا مىشوند و مسلم است كه خداوند به حساب اين گونه افراد كه فرمان عقل را زير پا گذارده و آگاهانه در بيراهه‌هاى كفر و شرك سرگردان شده‌اند مىرسد .\r\nو در پايان آيه مىفرمايد « كافران رستگار نخواهند شد » و نتيجه كارشان در اين حسابرسى الهى روشن است ( * ( إِنَّه لا يُفْلِحُ الْكافِرُونَ ) * ) .\r\nچه جالب است كه اين سوره با « قَدْ أَفْلَحَ الْمُؤْمِنُونَ » آغاز شد و با « * ( لا يُفْلِحُ الْكافِرُونَ ) * » بحثهايش به پايان مىرسد ، و اين است دورنماى زندگى مؤمنان و كافران از آغاز تا انجام .\r\nدر آخرين آيه اين سوره شريفه به عنوان يك نتيجه گيرى كلى روى سخن را به پيامبر گرامى ص كرده ، مىگويد : « بگو پروردگارا ! مرا ببخش ، و مشمول رحمت خود قرار ده و تو بهترين رحم كنندگانى » ( * ( وَقُلْ رَبِّ اغْفِرْ وَارْحَمْ وَأَنْتَ خَيْرُ الرَّاحِمِينَ ) * ) .\r\nاكنون كه گروهى در بيراهه شرك سرگردانند و جمعى گرفتار ظلم و ستم ، تو خود را به خدا بسپار و در پناه لطف و رحمت او قرار ده و از او آمرزش و غفران بطلب .\r\nو مسلم است اين دستور براى همه مؤمنان است هر چند مخاطب شخص\r\n","description":"","footnote":"","page_name":" 349 ","page_number":349},
  {"content":"\r\nپيامبر مىباشد .\r\nدر روايتى نقل شده است كه « آغاز اين سوره و پايانش از گنجينه‌هاى عرش خدا است ، و هر كس به سه آيه آغاز آن عمل كند ، و از چهار آيه پايانش پند و اندرز گيرد ، اهل نجات و فلاح و رستگارى است » ( 1 ) .\r\nبعيد نيست منظور از سه آيه نخست اين سوره ، سه آيه اى است كه بعد از جمله قَدْ أَفْلَحَ الْمُؤْمِنُونَ آمده كه يكى دعوت به خشوع در نماز ، و ديگرى دعوت به پرهيز از هر گونه كار لغو و بيهوده ، و سومى دعوت به زكات مىكند ، كه يكى رابطه انسان است با خدا و ديگرى با خلق ، و ديگرى با خويشتن ، و منظور از چهار آيه اخير آيه 115 به بعد است كه سخن از بيهوده نبودن خلق ، و مساله معاد ، و سپس توحيد ، و سپس انقطاع الى اللَّه و توجه به پروردگار بحث مىكند .\r\nبار الها ! به حق مؤمنانى كه وعده رستگارى آنها را در اين سوره داده اى كه در طليعه آنها پيامبر ص و اهل بيت او ع هستند ، ما را در صف اين گروه قرار ده و فرمان فلاح و رستگارى را به نام ما بنويس .\r\nخداوندا ! ما را مشمول غفران و رحمتت فرما كه ارحم الراحمين « تويى .\r\nپروردگارا ! پايان كار همه ما را به خير گردان و در لغزشگاهها از هر گونه انحراف و لغزش حفظ كن . إِنَّكَ عَلى كُلِّ شَيْءٍ قَدِيرٌ .\r\nپايان سوره مؤمنون شب 25 محرم الحرام 1403 مطابق با 21 : 8 : 1361\r\n\r\n","description":"","footnote":"\r\n( 1 ) تفسير فخر رازى ذيل آيات مورد بحث .\r\n","page_name":" 350 ","page_number":350},
  {"content":"\r\n\r\n‹ 24 › سوره نور اين سوره در « مدينه » نازل شده و 64 آيه است\r\nجزء هيجدهم قرآن كريم\r\n","description":"","footnote":"","page_name":" 351 ","page_number":351},
  {"content":"\r\n","description":"","footnote":"","page_name":" 352 ","page_number":352},
  {"content":"\r\n\r\nفضيلت سوره « نور »\r\nدر حديثى از پيامبر ص مىخوانيم من قرء سورة نور اعطى من الاجر عشر حسنات بعدد كل مؤمنة و مؤمن فيما مضى و فيما بقى : « كسى كه سوره نور را بخواند ( و محتواى آن را در زندگى خود پياده كند ) خداوند به عدد هر زن و مرد با ايمانى در گذشته و آينده ده حسنه به عنوان پاداش به او خواهد داد » .\r\nدر حديث ديگرى از امام صادق ( ع ) مىخوانيم :\r\nحصنوا اموالكم و فروجكم بتلاوة سورة نور و حصنوا بها نسائكم ، فان من ادمن قراءتها فى كل يوم او فى كل ليلة لم يزن احد من أهل بيته ابدا حتى يموت :\r\n« اموال خود را از تلف و دامان خود را از ننگ بىعفتى حفظ كنيد به وسيله تلاوت سوره نور ، و زنانتان را در پرتو دستوراتش از انحرافات مصون داريد كه هر كس قرائت اين سوره را در هر شبانه روز ادامه دهد احدى از خانواده او هرگز تا پايان عمر گرفتار عمل منافى عفت نخواهد شد » ( 1 ) .\r\nتوجه به محتواى سوره كه از طرق گوناگون و مؤثر به مبارزه با عوامل انحراف از جاده عفت برخاسته نكته اصلى حديث فوق و همچنين مفهوم عملى آن را روشن مىسازد .\r\n\r\nمحتواى سوره نور\r\nاين سوره را در حقيقت مىتوان سوره پاكدامنى و عفت و مبارزه با آلودگيهاى جنسى دانست چرا كه قسمت عمده دستوراتش بر محور پاكسازى اجتماع از طرق\r\n\r\n","description":"","footnote":"\r\n( 1 ) تفسير « مجمع البيان » ذيل آيه مورد بحث و كتاب « ثواب الاعمال » صدوق ( طبق نقل نور الثقلين ج 3 صفحه 568 ) .\r\n","page_name":" 353 ","page_number":353},
  {"content":"\r\nمختلف از آلودگيهاى جنسى دور مىزند و اين هدف در چند مرحله پياده شده است :\r\nمرحله اول بيان مجازات شديد زن و مرد زناكار است كه در دومين آيه اين سوره با قاطعيت تمام مطرح گرديده .\r\nمرحله دوم به اين امر مىپردازد كه اجراى اين حد شديد مساله ساده اى نيست ، و از نظر موازين قضايى اسلام شرط سنگينى دارد ، نسبت به غير مرد و همسرش « چهار شاهد » و در مورد مرد و همسرش برنامه « لعان » كه شرح آن خواهد آمد بايد اجرا گردد ، و حتى اگر كسى كه ديگرى را متهم مىسازد نتواند ادعاى خود را در محكمه قضاوت اسلامى به ثبوت برساند خود مجازات شديد ( چهار پنجم حد زنا ) خواهد داشت ، تا كسى تصور نكند مىتواند با متهم ساختن ديگران به سادگى آنها را به مجازات اسلامى بكشاند ، بلكه به عكس خودش گرفتار مجازات خواهد شد .\r\nسپس به همين مناسبت « حديث معروف افك » و تهمتى را كه به يكى از همسران پيامبر ص زدند مطرح كرده ، و قرآن شديدا اين مساله را تعقيب مىكند ، تا كاملا روشن شود شايعه سازى درباره افراد پاك چه گناه سنگينى دارد .\r\nدر مرحله سوم براى اينكه تصور نشود اسلام تنها به برنامه مجازات گنهكار قناعت مىكند به يكى از مهمترين راههاى پيشگيرى از آلودگيهاى جنسى پرداخته ، مساله نهى از چشمچرانى مردان نسبت به زنان و زنان نسبت به مردان و موضوع حجاب زنان مسلمان را پيش كشيده مشروحا در اين زمينه بحث مىكند ، چرا كه يكى از عوامل مهم انحرافات جنسى اين دو مساله چشمچرانى و بى حجابى است ، و تا آنها ريشه كن نشوند آلودگيها بر طرف نخواهد شد .\r\nدر مرحله چهارم باز به عنوان يك پيشگيرى مهم از آلوده شدن به اعمال منافى عفت دستور ازدواج سهل و آسان را صادر مىكند تا از طريق ارضاى مشروع\r\n","description":"","footnote":"","page_name":" 354 ","page_number":354},
  {"content":"\r\nغريزه جنسى با ارضاى نامشروع مبارزه كند .\r\nدر مرحله پنجم بخشى از آداب معاشرت و اصول تربيت فرزندان نسبت به پدران و مادران را در همين رابطه بيان مىكند كه در اوقات خاصى كه احتمال دارد زن و شوهر با هم خلوت كرده باشند ، فرزندان بدون اجازه وارد اطاق آنها نشوند و موجباتى از اين راه براى انحراف فكر آنها فراهم نگردد .\r\nو به همين مناسبت بعضى ديگر از آداب زندگى خانوادگى را ، هر چند ارتباط با مسائل جنسى ندارد ، ذكر مىكند .\r\nدر مرحله ششم كه در لابلاى اين بحثها طرح شده بخشى از مسائل مربوط به توحيد و مبدء و معاد و تسليم بودن در برابر فرمان پيامبر را ذكر مىكند چرا كه پشتوانه همه برنامه‌هاى عملى و اخلاقى همان مسائل اعتقادى و ايمان به مبدء و معاد و حقانيت نبوت است ، و تا اين ريشه نباشد آن شاخ و برگها و گل و ميوه‌ها شكوفا نمىگردد .\r\nضمنا به مناسبت بحثهاى مربوط به ايمان و عمل صالح سخن از حكومت جهانى مؤمنان صالح العمل به ميان آمده و به بعضى از دستورات ديگر اسلام نيز اشاره شده است كه در مجموع يك واحد كامل و جامع را تشكيل مىدهد .\r\n","description":"","footnote":"","page_name":" 355 ","page_number":355},
  {"content":"\r\n\r\n[ سوره النور ‹ 24 › : آيات 1 تا 3 
  ]\r\nبِسْمِ اللَّه الرَّحْمنِ الرَّحِيمِ\r\nسُورَةٌ أَنْزَلْناها وَفَرَضْناها وَأَنْزَلْنا فِيها آياتٍ بَيِّناتٍ لَعَلَّكُمْ تَذَكَّرُونَ ‹ 1 › الزَّانِيَةُ وَالزَّانِي فَاجْلِدُوا كُلَّ واحِدٍ مِنْهُما مِائَةَ جَلْدَةٍ وَلا تَأْخُذْكُمْ بِهِما رَأْفَةٌ فِي دِينِ اللَّه إِنْ كُنْتُمْ تُؤْمِنُونَ بِاللَّه وَالْيَوْمِ الآخِرِ وَلْيَشْهَدْ عَذابَهُما طائِفَةٌ مِنَ الْمُؤْمِنِينَ ‹ 2 › الزَّانِي لا يَنْكِحُ إِلَّا زانِيَةً أَوْ مُشْرِكَةً وَالزَّانِيَةُ لا يَنْكِحُها إِلَّا زانٍ أَوْ مُشْرِكٌ وَحُرِّمَ ذلِكَ عَلَى الْمُؤْمِنِينَ ‹ 3 ›\r\n","description":"","footnote":"","page_name":" 356 ","page_number":356},
  {"content":"\r\n\r\nترجمه :\r\nبنام خداوند بخشنده مهربان 1 - اين سوره اى است كه ما آن را فرو فرستاديم و واجب نموديم ، و در آن آيات بينات نازل كرديم ، شايد شما متذكر شويد .\r\n2 - زن و مرد زناكار را هر يك ، صد تازيانه بزنيد ، و هرگز در دين خدا رافت ( و محبت كاذب ) شما را نگيرد اگر به خدا و روز جزا ايمان داريد ، و بايد گروهى از مؤمنان مجازات آنها را مشاهده كنند .\r\n3 - مرد زناكار جز با زن زناكار يا مشرك ازدواج نمىكند ، و زن زناكار را جز مرد زناكار يا مشرك به ازدواج خود در نمىآورد ، و اين كار بر مؤمنان تحريم شده است .\r\n\r\nتفسير : حد « زانى » و « زانيه »\r\nمىدانيم نام اين سوره ، سوره نور است به خاطر آيه نور كه يكى از چشمگيرترين آيات سوره است ، ولى گذشته از اين ، محتواى سوره نيز از نورانيت خاصى برخوردار است ، به انسانها ، به خانواده‌ها ، به زن و مرد نور عفت و پاكدامنى مىبخشد ، به زبانها و سخنها نورانيت تقوى و راستى مىدهد ، به دلها و جانها نور توحيد و خدا پرستى و ايمان به معاد و تسليم در برابر دعوت پيامبر ص مىدهد .\r\nنخستين آيه اين سوره در حقيقت اشاره اجمالى به مجموع بحثهاى سوره دارد و مىگويد : « اين سوره اى است كه ما آن را فرو فرستاديم و واجب نموديم ، و در آن آيات بينات نازل كرديم شايد شما متذكر شويد » ( * ( سُورَةٌ أَنْزَلْناها وَفَرَضْناها وَأَنْزَلْنا فِيها آياتٍ بَيِّناتٍ لَعَلَّكُمْ تَذَكَّرُونَ ) * ) .\r\n« سوره » از ماده « سور » به معنى ارتفاع و بلندى بنا است ، سپس به ديوارهاى بلندى كه در گذشته اطراف شهرها براى حفظ از هجوم دشمنان مىكشيدند ، سور اطلاق كرده‌اند ، و از آنجا كه اين ديوارها شهر را از منطقه بيرون جدا مىكرد ،\r\n","description":"","footnote":"","page_name":" 357 ","page_number":357},
  {"content":"\r\nتدريجا اين كلمه به قطعه و بخش از چيزى - از جمله قطعه و بخشى از قرآن كه از بقيه جدا شده است - اطلاق گرديده .\r\nبعضى از ارباب لغت نيز گفته‌اند كه « سوره » به بناهاى زيبا و بلند و برافراشته گفته مىشود ، و به بخشهاى مختلف از يك بناى بزرگ نيز سوره مىگويند ، به همين تناسب به بخشهاى مختلف قرآن كه از يكديگر جدا است سوره اطلاق شده است ( 1 ) .\r\nبه هر حال اين تعبير ، اشاره به اين حقيقت است كه تمام احكام و مطالب اين سوره اعم از عقائد و آداب و دستورات همه داراى اهميت فوق العاده اى است زيرا همه از طرف خداوند نازل شده است .\r\nمخصوصا جمله « * ( فَرَضْناها ) * » ( آن را فرض كرديم ) با توجه به معنى « فرض » كه به معنى « قطع » مىباشد نيز اين معنى را تاكيد مىكند .\r\nتعبير به « * ( آياتٍ بَيِّناتٍ ) * » ممكن است اشاره به حقايقى از توحيد و مبدء و معاد و نبوت باشد كه در آن مطرح شده ، در برابر « فرضنا » كه اشاره به احكام و دستوراتى است كه در اين سوره ، بيان گرديده ، و به عبارت ديگر يكى اشاره به « عقائد » است و ديگرى اشاره به « احكام » .\r\nاين احتمال نيز وجود دارد كه منظور از « آيات بينات » ، دلائلى است كه براى احكام مفروض در اين سوره آمده است .\r\nجمله « * ( لَعَلَّكُمْ تَذَكَّرُونَ ) * » ( شايد شما متذكر شويد ) بار ديگر اين واقعيت را در نظرها مجسم مىكند كه ريشه همه اعتقادات راستين و برنامه‌هاى عملى اسلام در درون فطرت انسانها نهفته است ، و بر اين اساس ، توضيح آنها يك نوع « تذكر و ياد آورى » محسوب مىشود .\r\n\r\n","description":"","footnote":"\r\n( 1 ) « لسان العرب » جلد 4 ماده « سور » .\r\n","page_name":" 358 ","page_number":358},
  {"content":"\r\nبعد از اين بيان كلى ، به نخستين دستور قاطع و محكم پيرامون زن و مرد زناكار پرداخته مىگويد : « زن و مرد زناكار را هر يك صد تازيانه بزنيد » ( * ( الزَّانِيَةُ وَالزَّانِي فَاجْلِدُوا كُلَّ واحِدٍ مِنْهُما مِائَةَ جَلْدَةٍ ) * ) .\r\nو براى تاكيد بيشتر اضافه مىكند « هرگز نبايد در اجراى اين حد الهى گرفتار رافت ( و محبت كاذب و دروغين ) شويد ، اگر به خدا و روز جزا ايمان داريد » ( * ( وَلا تَأْخُذْكُمْ بِهِما رَأْفَةٌ فِي دِينِ اللَّه إِنْ كُنْتُمْ تُؤْمِنُونَ بِاللَّه وَالْيَوْمِ الآخِرِ ) * ) .\r\nو سر انجام در پايان اين آيه به نكته ديگرى براى تكميل نتيجه گيرى از اين مجازات الهى اشاره كرده مىگويد : « و بايد گروهى از مؤمنان حضور داشته باشند و مجازات آن دو را مشاهده كنند » ( * ( وَلْيَشْهَدْ عَذابَهُما طائِفَةٌ مِنَ الْمُؤْمِنِينَ ) * ) .\r\nدر واقع اين آيه مشتمل بر سه دستور است :\r\n1 - حكم مجازات زنان و مردان آلوده به فحشاء ( منظور از زنا آميزش جنسى مرد و زن غير همسر و بدون مجوز شرعى است ) .\r\n2 - تاكيد بر اين كه در اجراى اين حد الهى گرفتار محبتها و احساسات بى مورد نشويد ، احساسات و محبتى كه نتيجه اى جز فساد و آلودگى اجتماع ندارد منتها براى خنثى كردن انگيزه‌هاى اين گونه احساسات مساله ايمان به خدا و روز جزا را پيش مىكشد چرا كه نشانه ايمان به مبدء و معاد ، تسليم مطلق در برابر فرمان او است ، ايمان به خداوند عالم حكيم سبب مىشود كه انسان بداند هر حكمى فلسفه و حكمتى دارد و بى دليل تشريع نشده ، و ايمان به معاد سبب مىشود كه انسان در برابر تخلفها احساس مسئوليت كند .\r\nدر اينجا حديث جالبى ( از پيامبر ص ) نقل شده كه توجه به آن لازم است :\r\nيؤتى بوال نقص من الحد سوطا فيقال له لم فعلت ذاك ؟ فيقول : رحمة لعبادك ، فيقال له انت ارحم بهم منى ؟ ! فيؤمر به الى النار ، و يؤتى به من زاد سوطا ، فيقال له لم فعلت ذلك ؟ فيقول لينتهوا عن معاصيك ! فيقول : انت احكم به منى ؟ ! فيؤمر به الى النار ! :\r\n« روز قيامت بعضى از زمامداران را كه يك\r\n","description":"","footnote":"","page_name":" 359 ","page_number":359},
  {"content":"\r\nتازيانه از حد الهى كم كرده‌اند در صحنه محشر مىآورند و به او گفته مىشود چرا چنين كردى ؟ مىگويد : براى رحمت به بندگان تو ! پروردگار به او مىگويد :\r\nآيا تو نسبت به آنها از من مهربانتر بودى ؟ ! و دستور داده مىشود او را به آتش بيفكنيد ! ديگرى را مىآورند كه يك تازيانه بر حد الهى افزوده ، به او گفته مىشود :\r\nچرا چنين كردى ؟ در پاسخ مىگويد : تا بندگانت از معصيت تو خوددارى كنند ! خداوند مىفرمايد : تو از من آگاهتر و حكيمتر بودى ؟ ! سپس دستور داده مىشود او را هم به آتش دوزخ ببرند » ( 1 ) .\r\n3 - دستور حضور جمعى از مؤمنان در صحنه مجازات است چرا كه هدف تنها اين نيست كه گنهكار عبرت گيرد ، بلكه هدف آنست كه مجازات او سبب عبرت ديگران هم شود ، و به تعبير ديگر : با توجه به بافت زندگى اجتماعى بشر ، آلودگيهاى اخلاقى در يك فرد ثابت نمىماند ، و به جامعه سرايت مىكند ، براى پاكسازى بايد همانگونه كه گناه برملا شده مجازات نيز برملا گردد .\r\nو به اين ترتيب اساس پاسخ اين سؤال كه چرا اسلام اجازه مىدهد آبروى انسانى در جمع بريزد روشن مىشود ، زيرا ما دام كه گناه آشكار نگرديده و به دادگاه اسلامى كشيده نشده است « خداوند ستار العيوب » راضى به پرده درى نيست اما بعد از ثبوت جرم و بيرون افتادن راز از پرده استتار ، و آلوده شدن جامعه و كم شدن اهميت گناه ، بايد به گونه اى مجازات صورت گيرد كه اثرات منفى گناه خنثى شود و عظمت گناه به حال نخستين باز گردد .\r\nاصولا در يك جامعه سالم بايد « تخلف از قانون » با اهميت تلقى شود ، مسلما اگر تخلف تكرار گردد آن اهميت شكسته مىشود و تجديد آن تنها با علنى شدن كيفر متخلفان است .\r\nاين واقعيت را نيز از نظر نبايد دور داشت كه بسيارى از مردم براى\r\n\r\n","description":"","footnote":"\r\n( 1 ) تفسير فخر رازى جلد 23 صفحه 148 .\r\n","page_name":" 360 ","page_number":360},
  {"content":"\r\nحيثيت و آبروى خود بيش از مساله تنبيهات بدنى اهميت قائلند ، و همين علنى شدن كيفر ترمز نيرومندى بر روى هوسهاى سركش آنها است .\r\nاز آنجا كه در آيه مورد بحث سخن از مجازات زن و مرد زناكار در ميان است ، به همين مناسبت سؤالى پيش مىآيد كه ازدواج مشروع با چنين زنان چه حكمى دارد ؟\r\nآيه سوم اين سؤال را چنين پاسخ مىگويد : « مرد زناكار جز با زن آلوده دامان يا مشرك و بى ايمان ازدواج نمىكند ، همانگونه كه زن آلوده دامان جز با مرد زانى يا مشرك پيمان همسرى نمىبندد » ( * ( الزَّانِي لا يَنْكِحُ إِلَّا زانِيَةً أَوْ مُشْرِكَةً وَالزَّانِيَةُ لا يَنْكِحُها إِلَّا زانٍ أَوْ مُشْرِكٌ ) * ) .\r\n« و اين كار بر مؤمنان تحريم شده است » ( * ( وَحُرِّمَ ذلِكَ عَلَى الْمُؤْمِنِينَ ) * ) .\r\nدر اينكه اين آيه بيان يك حكم الهى است ، يا خبر از يك قضيه خارجى و طبيعى ؟ در ميان مفسران گفتگو است :\r\nبعضى معتقدند آيه تنها يك واقعيت عينى را بيان مىكند كه آلودگان هميشه دنبال آلودگان مىروند ، و همجنس با همجنس پرواز مىكند ، اما افراد پاك و با ايمان هرگز تن به چنين آلودگيها و انتخاب همسران آلوده نمىدهند ، و آن را بر خويشتن تحريم مىكنند ، شاهد اين تفسير همان ظاهر آيه است كه به صورت « جمله خبريه » بيان شده .\r\nولى گروه ديگر معتقدند كه اين جمله بيان يك حكم شرعى و الهى است مخصوصا مىخواهد مسلمانان را از ازدواج با افراد زناكار باز دارد ، چرا كه بيماريهاى اخلاقى همچون بيماريهاى جسمى غالبا واگيردار است .\r\nو از اين گذشته اين كار يك نوع ننگ و عار براى افراد پاك محسوب مىشود .\r\n","description":"","footnote":"","page_name":" 361 ","page_number":361},
  {"content":"\r\nبعلاوه فرزندانى كه در چنين دامانهاى لكه دار يا مشكوكى پرورش مىيابند سر نوشت مبهمى دارند .\r\nروى اين جهات اسلام اين كار را منع كرده است .\r\nشاهد اين تفسير جمله و * ( حُرِّمَ ذلِكَ عَلَى الْمُؤْمِنِينَ ) * است كه در آن تعبير به تحريم شده .\r\nو شاهد ديگر روايات فراوانى است كه از پيامبر اسلام ص و ساير پيشوايان معصوم ع در اين زمينه به ما رسيده و آن را به صورت يك حكم تفسير كرده‌اند .\r\nحتى بعضى از مفسران بزرگ در شان نزول آيه چنين نوشته‌اند : « مردى از مسلمانان از پيامبر ص اجازه خواست كه با » ام مهزول « - زنى كه در عصر جاهليت به آلودگى معروف بود و حتى پرچمى براى شناسايى بر در خانه خود نصب كرده بود ! - ازدواج كند ، آيه فوق نازل شد و به آنها پاسخ گفت » ( 1 ) .\r\nدر حديث ديگرى نيز از امام باقر ع و امام صادق ع مىخوانيم : « اين آيه در مورد مردان و زنانى است كه در عصر رسول خدا ص آلوده زنا بودند ، خداوند مسلمانان را از ازدواج با آنها نهى كرد ، و هم اكنون نيز مردم مشمول اين حكمند هر كس مشهور به اين عمل شود ، و حد الهى به او جارى گردد ، با او ازدواج نكنيد تا توبه اش ثابت شود » ( 2 ) .\r\nاين نكته نيز لازم به ياد آورى است كه بسيارى از احكام به صورت « جمله خبريه » بيان شده است ، و لازم نيست هميشه احكام الهى به صورت جمله « امر » و « نهى » باشد .\r\nضمنا بايد توجه داشت كه عطف « مشركان » بر « زانيان » در واقع براى\r\n\r\n","description":"","footnote":"\r\n( 1 ) « مجمع البيان » ذيل آيه مورد بحث ، و « قرطبى » در تفسير خود ذيل همين آيه اين حديث را نقل كرده‌اند .\r\n( 2 ) « مجمع البيان » ذيل آيه مورد بحث .\r\n","page_name":" 362 ","page_number":362},
  {"content":"\r\nبيان اهميت مطلب است ، يعنى گناه « زنا » همطراز گناه « شرك » است ، چرا كه در بعضى از روايات نيز وارد شده كه « شخص زناكار » در آن لحظه اى كه مرتكب اين عمل مىشود از ايمان باز داشته مىشود »\r\n( قال رسول اللَّه ( ص ) . . . لا يزن الزانى حين يزنى و هو مؤمن و لا يسرق السارق حين يسرق و هو مؤمن فانه اذا فعل ذلك خلع عنه الايمان كخلع القميص ) :\r\n« شخص زناكار به هنگامى كه مرتكب اين عمل مىشود ، مؤمن نيست ، و همچنين سارق به هنگامى كه مشغول دزدى است ايمان ندارد ، چرا كه به هنگام ارتكاب اين عمل ، ايمان را از او بيرون مىآورند همانگونه كه پيراهن را از تن » ! ( 1 ) .\r\n\r\nنكته‌ها :\r\n\r\n1 - مواردى كه حكم زنا اعدام است\r\nآنچه در آيه فوق در مورد حد زنا آمده است يك حكم عمومى است كه موارد استثنايى هم دارد از جمله « زناى محصن و محصنه » است كه حد آن با تحقق شرائط اعدام است .\r\nمنظور از « محصن » مردى است كه همسرى دارد و همسرش در اختيار او است ، و « محصنه » به زنى مىگويند كه شوهر دارد و شوهرش نزد او است ، هر گاه كسى با داشتن چنين راه مشروعى باز هم مرتكب زنا بشود حد او اعدام مىباشد ، شرائط و كيفيت اجراى اين حكم در كتب فقهى مشروحا آمده است .\r\nو نيز زناى با محارم حكم آن اعدام است .\r\nهمچنين زناى به عنف و جبر كه حكم آن نيز همين است .\r\nالبته در بعضى از موارد علاوه بر مساله تازيانه ، تبعيد و پاره اى ديگر از\r\n\r\n","description":"","footnote":"\r\n( 1 ) اصول كافى ج دوم صفحه 26 ( مطبعه اسلاميه سال 1388 ) طبق نقل نور الثقلين ج 3 ص 571 .\r\n","page_name":" 363 ","page_number":363},
  {"content":"\r\nمجازاتها نيز وجود دارد كه شرح آن را بايد در كتب فقهيه خواند .\r\n\r\n2 - چرا زانيه مقدم ذكر شده ؟\r\nبدون شك اين عمل منافى عفت از همه كس قبيح است ، ولى از زنان زشتتر و قبيحتر است ، چرا كه آنها از حجب و حياى بيشترى برخوردارند ، و شكستن آن دليل بر تمرد شديدترى است .\r\nاز اين گذشته عواقب شوم اين امر گرچه دامنگير هر دو مىشود اما در مورد زنان ، عواقب شومش بيشتر است .\r\nاين احتمال نيز وجود دارد كه سر چشمه وسوسه اين كار بيشتر از ناحيه آنها صورت مىگيرد و در بسيارى از موارد عامل اصلى محسوب مىشوند .\r\nمجموع اين جهات سبب شده كه زن آلوده بر مرد آلوده در آيه فوق مقدم داشته شده است .\r\nولى زنان و مردان پاكدامن و با ايمان از همه اين مسائل بركنارند .\r\n\r\n3 - مجازات در حضور جمع چرا ؟\r\nآيه فوق كه به صورت « امر » است وجوب حضور گروهى از مؤمنان را به هنگام اجراى حد زنا مىرساند ، ولى ناگفته پيدا است كه قرآن شرط نكرده حتما در ملاء عام اين حكم اجرا شود ، بلكه بر حسب شرائط و مصالح متفاوت مىگردد حضور سه نفر و بيشتر كافى است ، مهم آن است كه قاضى تشخيص دهد حضور چه مقدار از مردم لازم است ( 1 ) .\r\nفلسفه اين حكم نيز روشن است ، زيرا همانگونه كه گفتيم اولا درس\r\n\r\n","description":"","footnote":"\r\n( 1 ) جمعى از فقهاء در وجوب حضور گروهى از مؤمنين به هنگام اجراى حد ترديد كرده‌اند ، در حالى كه ظاهر امر وجوب است نه استحباب .\r\n","page_name":" 364 ","page_number":364},
  {"content":"\r\nعبرتى براى همگان است و سبب پاكسازى اجتماع ثانيا شرمسارى مجرم مانع ارتكاب جرم در آينده خواهد شد .\r\nثالثا هر گاه اجراى حد در حضور جمعى انجام شود قاضى و مجريان حد متهم به سازش يا اخذ رشوه يا تبعيض و يا شكنجه دادن و مانند آن نخواهند شد .\r\nرابعا حضور جمعيت مانع از خودكامگى و افراط و زياده روى در اجراى حد مىگردد .\r\nخامسا ممكن است مجرم بعد از اجراى حد به ساختن شايعات و اتهاماتى در مورد قاضى و مجرى حد بپردازد كه حضور جمعيت موضع او را روشن ساخته و جلو فعاليتهاى تخريبى او را در آينده مىگيرد و فوائد ديگر .\r\n\r\n4 - حد زانى قبلا چه بوده است ؟\r\nاز آيه 15 و 16 سوره نساء چنين بر مىآيد كه قبل از نزول حكم سوره نور درباره زناكاران و زنان بد كار اگر محصنه بوده‌اند مجازات آنها زندان ابد تعيين شده است ( فَأَمْسِكُوهُنَّ فِي الْبُيُوتِ حَتَّى يَتَوَفَّاهُنَّ الْمَوْتُ ) و در صورتى كه غير محصن بوده‌اند مجازات آنها ايذاء و آزار بوده است ( فَآذُوهُما ) .\r\nولى مقدار اين آزار معين نشده است ، اما آيه مورد بحث آن را در يكصد تازيانه محدود و معين نموده ، بنا بر اين حكم اعدام در مورد محصنه جايگزين زندان ابد ، و حكم يكصد تازيانه حد و حدودى براى حكم آزار است ( براى توضيح بيشتر به جلد سوم تفسير نمونه صفحه 306 به بعد ذيل آيه 15 و 16 سوره نساء مراجعه فرمائيد ) .\r\n\r\n5 - افراط و تفريط در اجراى حد ممنوع !\r\nبدون شك مسائل انسانى و عاطفى ايجاب مىكند كه حد اكثر كوشش\r\n","description":"","footnote":"","page_name":" 365 ","page_number":365},
  {"content":"\r\nبه عمل آيد كه هيچ فرد بيگناهى گرفتار كيفر نگردد ، و نيز تا آنجا كه احكام الهى اجازه عفو و گذشت را مىدهد عفو و گذشت شود ، ولى بعد از ثبوت جرم و مسلم شدن حد بايد قاطعيت به خرج داد و از احساسات كاذب و عواطف دروغين كه براى نظام جامعه زيانبخش است بپرهيزند .\r\nمخصوصا در آيه مورد بحث تعبير به « * ( فِي دِينِ اللَّه ) * » شده ، يعنى هنگامى كه حكم ، حكم خدا است كسى نمىتواند بر خداوند رحمان و رحيم پيشى گيرد .\r\nدر اينجا از غلبه احساسات محبت آميز نهى شده ، زيرا اكثريت مردم داراى چنين حالتى هستند و احتمال غلبه احساسات محبت آميز بر آنها بيشتر است ، ولى نمىتوان انكار كرد كه اقليتى وجود دارند كه طرفدار خشونت بيشترى مىباشند ، اين گروه نيز - همانگونه كه سابقا اشاره كرديم - از مسير حكم الهى منحرفند و بايد احساسات خود را كنترل كنند ، و بر خداوند پيشى نگيرند كه آن نيز مجازات شديد دارد .\r\n\r\n6 - شرايط تحريم ازدواج با زانى و زانيه\r\nگفتيم ظاهر آيات فوق تحريم ازدواج با زانى و زانيه است ، البته اين حكم در روايات اسلامى مقيد به مردان و زنانى شده است كه مشهور به اين عمل بوده و توبه نكرده‌اند ، بنا بر اين اگر مشهور به اين عمل نباشند ، يا از اعمال گذشته خود كناره گيرى كرده و تصميم بر پاكى و عفت گرفته ، و اثر توبه خود را نيز عملا نشان داده‌اند ، ازدواج با آنها شرعا بى مانع است .\r\nاما در صورت دوم به اين دليل است كه عنوان « زانى » و « زانيه » بر آنها صدق نمىكند ، حالتى بوده است كه زائل شده ، ولى در صورت اول ، اين قيد از روايات اسلامى استفاده شده و شان نزول آيه نيز آن را تاييد مىكند .\r\n","description":"","footnote":"","page_name":" 366 ","page_number":366},
  {"content":"\r\nدر حديث معتبرى از امام صادق ع مىخوانيم كه فقيه معروف « زراره » از آن حضرت پرسيد تفسير آيه * ( الزَّانِي لا يَنْكِحُ إِلَّا زانِيَةً ) * . . . چيست ؟\r\nامام فرمود :\r\nهن نساء مشهورات بالزنا و رجال مشهورون بالزنا ، قد شهروا بالزنا و عرفوا به ، و الناس اليوم بذلك المنزل ، فمن اقيم عليه حد الزنا ، او شهر بالزنا ، لم ينبغ لا حد ان يناكحه حتى يعرف منه توبته :\r\n« اين آيه اشاره به زنان و مردانى است كه مشهور به زنا بوده و به اين عمل زشت شناخته شده بودند ، و امروز نيز چنين است ، كسى كه حد زنا بر او اجرا شود يا مشهور به اين عمل شنيع گردد سزاوار نيست احدى با او ازدواج كند ، تا توبه او ظاهر و شناخته شود » ( 1 ) .\r\nاين مضمون در روايات ديگر نيز آمده است .\r\n\r\n7 - فلسفه تحريم زنا\r\nفكر نمىكنيم عواقب شومى كه به خاطر اين عمل دامان فرد و جامعه را مىگيرد بر كسى مخفى باشد ولى توضيح مختصرى در اين زمينه لازم است :\r\nپيدايش اين عمل زشت و گسترش آن بدون شك نظام خانواده را در هم مىريزد .\r\nرابطه فرزند و پدر را مبهم و تاريك مىكند .\r\nفرزندان فاقد هويت را كه طبق تجربه تبديل به جنايتكاران خطرناكى مىشوند در جامعه زياد مىكند .\r\nاين عمل ننگين سبب انواع برخوردها و كشمكشها در ميان هوسبازان است .\r\n\r\n","description":"","footnote":"\r\n( 1 ) وسائل الشيعه ج 14 ص 335 .\r\n","page_name":" 367 ","page_number":367},
  {"content":"\r\nبعلاوه بيماريهاى روانى و آميزشى كه از آثار شوم آن است بر كسى پنهان نيست .\r\nكشتن فرزندان ، سقط جنين و جناياتى مانند آن از آثار شوم اين عمل مىباشد ( شرح بيشتر در اين زمينه را در جلد 12 تفسير نمونه ذيل آيه 32 سوره اسراء مطالعه فرمائيد ) .\r\n","description":"","footnote":"","page_name":" 368 ","page_number":368},
  {"content":"\r\n\r\n[ سوره النور ‹ 24 › : آيات 4 تا 5 
  ]\r\nوَ الَّذِينَ يَرْمُونَ الْمُحْصَناتِ ثُمَّ لَمْ يَأْتُوا بِأَرْبَعَةِ شُهَداءَ فَاجْلِدُوهُمْ ثَمانِينَ جَلْدَةً وَلا تَقْبَلُوا لَهُمْ شَهادَةً أَبَداً وَأُولئِكَ هُمُ الْفاسِقُونَ ‹ 4 › إِلَّا الَّذِينَ تابُوا مِنْ بَعْدِ ذلِكَ وَأَصْلَحُوا فَإِنَّ اللَّه غَفُورٌ رَحِيمٌ ‹ 5 ›\r\n\r\nترجمه :\r\n4 - و كسانى كه زنان پاكدامن را متهم مىكنند سپس چهار شاهد ( بر ادعاى خود ) نمىآورند آنها را هشتاد تازيانه بزنيد ، و شهادتشان را هرگز نپذيريد ، و آنها فاسقانند .\r\n5 - مگر كسانى كه بعد از آن توبه كنند و جبران نمايند كه خداوند غفور و رحيم است .\r\n\r\nتفسير : مجازات تهمت\r\nاز آنجا كه در آيات گذشته مجازات شديدى براى زن و مرد زناكار بيان شده بود و ممكن است اين موضوع دستاويزى شود براى افراد مغرض و بى تقوا كه از اين طريق افراد پاك را مورد اتهام قرار دهند ، بلا فاصله بعد از بيان مجازات شديد زناكاران ، مجازات شديد تهمتزنندگان را كه در صدد سوء استفاده از اين حكم هستند بيان مىكند ، تا حيثيت و حرمت خانواده‌هاى پاكدامن از خطر اين گونه اشخاص مصون بماند ، و كسى جرات تعرض به آبروى مردم پيدا نكند .\r\nنخست مىگويد : « كسانى كه زنان پاكدامن را متهم به عمل منافى عفت\r\n","description":"","footnote":"","page_name":" 369 ","page_number":369},
  {"content":"\r\nمىكنند بايد براى اثبات اين ادعا چهار شاهد ( عادل ) بياورند ، و اگر نياورند هر يك از آنها را هشتاد تازيانه بزنيد « ! ( * ( وَالَّذِينَ يَرْمُونَ الْمُحْصَناتِ ثُمَّ لَمْ يَأْتُوا بِأَرْبَعَةِ شُهَداءَ فَاجْلِدُوهُمْ ثَمانِينَ جَلْدَةً ) * ) .\r\nو به دنبال اين مجازات شديد ، دو حكم ديگر نيز اضافه مىكند :\r\n« و هرگز شهادت آنها را نپذيريد » ( * ( وَلا تَقْبَلُوا لَهُمْ شَهادَةً أَبَداً ) * ) .\r\n« و آنها فاسقانند » ( * ( وَأُولئِكَ هُمُ الْفاسِقُونَ ) * ) .\r\nبه اين ترتيب نه تنها اين گونه افراد را تحت مجازات شديد قرار مىدهد ، بلكه در دراز مدت نيز سخن و شهادتشان را از ارزش و اعتبار مىاندازد ، تا نتوانند حيثيت پاكان را لكه دار كنند ، بعلاوه داغ فسق بر پيشانيشان مىنهد و در جامعه رسوايشان مىكند .\r\nاين سختگيرى در مورد حفظ حيثيت مردم پاكدامن ، منحصر به اينجا نيست در بسيارى از تعليمات اسلام منعكس است ، و همگى از ارزش فوق العاده اى كه اسلام براى حيثيت زن و مرد با ايمان و پاكدامن قائل شده است حكايت مىكند .\r\nدر حديثى از امام صادق ع مىخوانيم :\r\nاذا اتهم المؤمن اخاه انماث الايمان من قلبه كما ينماث الملح فى الماء :\r\n« هنگامى كه مسلمانى برادر مسلمانش را به چيزى كه در او نيست متهم سازد ايمان در قلب او ذوب مىشود ، همانند نمك در آب » ! ( 1 ) .\r\nولى از آنجا كه اسلام هرگز راه بازگشت را بر كسى نمىبندد ، بلكه در هر فرصتى آلودگان را تشويق به پاكسازى خويش و جبران اشتباهات گذشته مىكند ، در آيه بعد مىگويد : « مگر كسانى كه بعدا از اين عمل توبه كنند و به اصلاح و جبران پردازند كه خداوند آنها را مشمول عفو و بخشش خود قرار\r\n\r\n","description":"","footnote":"\r\n( 1 ) اصول كافى ج 2 صفحه 269 باب التهمة و سوء الظن .\r\n","page_name":" 370 ","page_number":370},
  {"content":"\r\nمىدهد ، خدا غفور و رحيم است « ( * ( إِلَّا الَّذِينَ تابُوا مِنْ بَعْدِ ذلِكَ وَأَصْلَحُوا فَإِنَّ اللَّه غَفُورٌ رَحِيمٌ ) * ) .\r\nدر اينكه اين استثناء تنها از جمله « * ( أُولئِكَ هُمُ الْفاسِقُونَ ) * » است و يا به جمله « * ( وَلا تَقْبَلُوا لَهُمْ شَهادَةً أَبَداً ) * » نيز باز مىگردد ، در ميان مفسران و دانشمندان گفتگو است ، اگر به هر دو جمله باز گردد نتيجه اش اين است كه به وسيله توبه هم شهادت آنها در آينده مقبول است ، و هم حكم فسق در تمام زمينه‌ها و احكام اسلامى از آنها بر داشته مىشود .\r\nاما اگر تنها به جمله اخير باز گردد ، حكم فسق در ساير احكام از آنها برداشته خواهد شد ، ولى شهادتشان تا پايان عمر بى اعتبار است .\r\nالبته طبق قواعدى كه در « اصول فقه » پذيرفته شده استثناهايى كه بعد از دو يا چند جمله مىآيند به جمله آخر مىخورد مگر اينكه قرائنى در دست باشد كه جمله‌هاى قبل نيز مشمول استثناء است ، و اتفاقا در محل بحث چنين قرينه اى موجود است ، زيرا هنگامى كه بوسيله توبه حكم فسق برداشته شود دليلى ندارد كه شهادت پذيرفته نشود ، چرا كه عدم قبول شهادت به خاطر فسق است ، كسى كه توبه كرده و مجددا تحصيل ملكه عدالت را نموده از آن بر كنار مىباشد .\r\nدر روايات متعددى كه از منابع اهل بيت ع رسيده نيز روى اين معنى تاكيد شده است ، تا آنجا كه امام صادق ع بعد از تصريح به قبول شهادت چنين افرادى كه توبه كرده‌اند از شخص سؤال كننده مىپرسد : « فقهايى كه نزد شما هستند چه مىگويند » ؟\r\nعرض مىكند : آنها مىگويند : توبه اش ميان خودش و خدا پذيرفته مىشود اما شهادتش تا ابد قبول نخواهد شد ! امام مىفرمايد :\r\nبئس ما قالوا كان ابى يقول اذا تاب و لم يعلم منه الاخير جازت شهادته :\r\n« آنها بسيار بد سخنى گفتند ، پدرم مىفرمود : هنگامى كه توبه\r\n","description":"","footnote":"","page_name":" 371 ","page_number":371},
  {"content":"\r\nكند و جز خير از او ديده نشود شهادتش پذيرفته خواهد شد » ( 1 ) .\r\nاحاديث متعدد ديگرى نيز در اين باب در همين موضوع آمده ، تنها يك حديث مخالف دارد كه آن نيز قابل حمل بر تقيه است .\r\nذكر اين نكته نيز لازم است كه كلمه « ابدا » در جمله « * ( لا تَقْبَلُوا لَهُمْ شَهادَةً أَبَداً ) * » دليل بر عموميت حكم است ، و مىدانيم هر عموم قابل استثناء مىباشد ( مخصوصا استثناى متصل ) بنا بر اين تصور اينكه تعبير « ابدا » مانع از تاثير توبه خواهد بود اشتباه محض است .\r\n\r\nنكته‌ها :\r\n\r\n1 - معنى « رمى » در آيه چيست ؟\r\n« رمى » در اصل به معنى انداختن تير يا سنگ و مانند آن است ، و طبيعى است كه در بسيارى از موارد آسيبهايى مىرساند ، سپس اين كلمه به عنوان كنايه در متهم ساختن افراد و دشنام دادن و نسبتهاى ناروا به كار رفته است ، چرا كه گويى اين سخنان همچون تيرى بر پيكر طرف مىنشيند و او را مجروح مىسازد .\r\nشايد به همين دليل است كه در آيات مورد بحث ، و همچنين آيات آينده ، اين كلمه به صورت مطلق به كار رفته است ، مثلا نفرموده است و الذين يرمون المحصنات بالزنا ( كسانى كه زنان پاكدامن را به زنا متهم مىكنند ) زيرا در مفهوم « يرمون » مخصوصا با توجه به قرائن كلاميه ، كلمه زنا افتاده است ، ضمنا عدم تصريح به آن ، آن هم در جايى كه سخن از زنان پاكدامن در ميان است يك نوع احترام و ادب و عفت در سخن محسوب مىشود .\r\n\r\n","description":"","footnote":"\r\n( 1 ) وسائل الشيعه ج 18 كتاب الشهادات باب 36 صفحه 282 .\r\n","page_name":" 372 ","page_number":372},
  {"content":"\r\n\r\n2 - چهار شاهد چرا ؟\r\nمىدانيم معمولا براى اثبات حقوق و جرمها در اسلام دو شاهد عادل كافى است حتى در مساله قتل نفس با وجود دو شاهد عادل ، جرم اثبات مىشود ، ولى در مساله اتهام به زنا مخصوصا چهار شاهد الزامى است ، ممكن است سنگينى وزنه شاهد در اينجا به خاطر آن باشد كه زبان بسيارى از مردم در زمينه اين اتهامات باز است ، و همواره عرض و حيثيت افراد را با سوء ظن و بدون سوء ظن جريحه دار مىكنند ، اسلام در اين زمينه سختگيرى كرده تا حافظ اعراض مردم باشد ، ولى در مسائل ديگر ، حتى قتل نفس ، زبانها تا اين حد آلوده نيست .\r\nاز اين گذشته قتل نفس در واقع يك طرف دارد ، يعنى مجرم يكى است ، در حالى كه در مساله زنا براى دو نفر اثبات جرم مىشود ، و اگر براى هر كدام دو شاهد بطلبيم چهار شاهد مىشود .\r\nاين سخن مضمون حديثى است كه از امام صادق ع نقل شده ، آنجا كه ابو حنيفه فقيه معروف اهل تسنن مىگويد : از امام صادق ع پرسيدم : آيا زنا شديدتر است يا قتل ؟ فرمود : « قتل نفس » گفتم : اگر چنين است پس چرا در قتل نفس دو شاهد كافى است ، اما در زنا چهار شاهد لازم است ؟\r\nفرمود : شما درباره اين مساله چه مىگوئيد ؟ ابو حنيفه پاسخ روشنى نداشت بدهد ، امام فرمود : « اين به خاطر اين است كه در زنا دو حد است ، حدى بر مرد جارى مىشود ، و حدى بر زن ، لذا چهار شاهد لازم است ، اما در قتل نفس تنها يك حد درباره قاتل جارى مىگردد » ( 1 ) .\r\nالبته مواردى وجود دارد كه در زنا تنها بر يك طرف حد جارى مىشود ( مانند زناى به عنف و امثال آن ) ولى اينها جنبه استثنايى دارد ، آنچه معمول و متعارف\r\n\r\n","description":"","footnote":"\r\n( 1 ) نور الثقلين ج 3 ص 574 .\r\n","page_name":" 373 ","page_number":373},
  {"content":"\r\nاست آن است كه با توافق طرفين صورت مىگيرد ، و مىدانيم هميشه فلسفه احكام تابع افراد غالب است .\r\n\r\n3 - شرط مهم قبولى توبه\r\nبارها گفته‌ايم توبه تنها استغفار يا ندامت از گذشته ، و حتى تصميم نسبت به ترك در آينده نيست ، بلكه علاوه بر همه اينها شخص گنهكار بايد در مقام جبران بر آيد .\r\nاگر واقعا حيثيت زن يا مرد پاكدامن را لكه دار ساخته براى قبولى توبه خود بايد سخنان خويش را در برابر تمام كسانى كه اين تهمت را از او شنيده‌اند تكذيب كنند و به اصطلاح اعاده حيثيت نمايند .\r\nجمله « * ( وَأَصْلَحُوا ) * » بعد از ذكر جمله « تابوا » اشاره به همين حقيقت است ، كه بايد اين گونه اشخاص از گناه خود توبه كنند و در مقام اصلاح فسادى كه مرتكب شده‌اند بر آيند .\r\nاين صحيح نيست كه يك نفر در ملاء عام ( يا از طريق مطبوعات و وسائل ارتباط جمعى ) ديگرى را به دروغ متهم كند و بعد در خانه خلوت استغفار نموده از پيشگاه خدا تقاضاى عفو نمايد ، هرگز خداوند چنين توبه اى را قبول نخواهد كرد .\r\nلذا در چند حديث از پيشوايان اسلام نقل شده در جواب اين سؤال كه « آيا آنها كه تهمت ناموسى مىزنند بعد از اجراى حد شرعى و بعد از توبه ، شهادتشان قبول مىشود يا نه ؟ فرمودند : « آرى » و هنگامى كه سؤال كردند توبه او چگونه است فرمودند : نزد امام ( يا قاضى ) مىآيد و مىگويد : « من به فلان كس تهمت زدم و از آنچه گفته‌ام توبه مىكنم » ( 1 ) .\r\n\r\n","description":"","footnote":"\r\n( 1 ) وسائل الشيعه جلد 18 ص 283 ( ابواب الشهادات باب 36 حديث 4 ) .\r\n","page_name":" 374 ","page_number":374},
  {"content":"\r\n\r\n4 - احكام قذف\r\nدر كتاب « حدود » بابى تحت عنوان « حد قذف » داريم .\r\n« قذف » ( بر وزن حذف ) در لغت به معنى پرتاب كردن به سوى يك نقطه دور دست است ، ولى در اين گونه موارد - مانند كلمه رمى - كنايه از متهم ساختن كسى به يك اتهام ناموسى است ، و به تعبير ديگر عبارت از فحش و دشنامى است كه به اين امور مربوط مىشود .\r\nهر گاه قذف با لفظ صريح انجام گيرد ، به هر زبان و به هر شكل بوده باشد حد آن همانگونه كه در بالا گفته شد هشتاد تازيانه است ، و اگر صراحت نداشته باشد مشمول حكم « تعزير » است ( منظور از تعزير گناهانى است كه حد معينى در شرع براى آن نيامده بلكه به اختيار حاكم گذارده شده كه با توجه به خصوصيات مجرم و كيفيت جرم و شرايط ديگر روى مقدار آن در محدوده خاصى تصميم مىگيرد ) .\r\nحتى اگر كسى گروهى را به چنين تهمتهايى متهم سازد و به آنها دشنام دهد و اين نسبت را درباره يك يك تكرار كند در برابر هر يك از اين نسبتها حد قذف دارد اما اگر يك جا و يك مرتبه آنها را متهم سازد اگر آنها نيز يك جا مطالبه مجازات او را كنند ، يك حد دارد ، اما اگر جدا جدا اقامه دعوا كنند ، در برابر هر يك حد مستقلى دارد ! اين موضوع بقدرى اهميت دارد كه اگر كسى را متهم كنند و او از دنيا برود ورثه او مىتوانند اقامه دعوا كرده و مطالبه اجراء حد كنند ، البته از آنجا كه اين حكم مربوط به حق شخص است چنانچه صاحب حق ، « مجرم » را ببخشد ، حد او ساقط مىشود ، مگر اينكه آن قدر اين جرم تكرار شود كه حيثيت و عرض جامعه را به خطر بيفكند كه در اينجا حسابش جدا است .\r\nهر گاه دو نفر به يكديگر دشنام ناموسى دهند در اينجا حد از دو طرف ساقط مىگردد ، ولى هر دو به حكم حاكم شرع تعزير مىشوند . بنا بر اين هيچ\r\n","description":"","footnote":"","page_name":" 375 ","page_number":375},
  {"content":"\r\nمسلمانى حق ندارد كه دشنام را پاسخ به مثل بدهد ، بلكه تنها مىتواند از طريق قاضى شرع احقاق حق كند و مجازات دشنام دهنده را بخواهد .\r\nبه هر حال هدف از اين حكم اسلامى اولا حفظ آبرو و حيثيت انسانها است ، و ثانيا جلوگيرى از مفاسد فراوان اجتماعى و اخلاقى است كه از اين رهگذر دامان جامعه را مىگيرد ، چرا كه اگر افراد فاسد آزاد باشند هر دشنام و هر نسبت ناروايى به هر كس بدهند و از مجازات مصون بمانند ، حيثيت و نواميس مردم همواره در معرض خطر قرار مىگيرد و حتى سبب مىشود كه به خاطر اين تهمتهاى ناروا همسر نسبت به همسرش بد بين گردد ، و پدر نسبت به مشروع بودن فرزند خود ! خلاصه ، موجوديت خانواده به خطر مىافتد ، و محيطى از سوء ظن و بدبينى بر جامعه حكم فرما مىشود ، بازار شايعه سازان داغ ، و همه پاكدامنان در اذهان لكه دار مىگردند .\r\nاينجا است كه بايد با قاطعيت رفتار كرد ، همان قاطعيتى كه اسلام در برابر اين افراد بد زبان و آلوده دهن نشان داده است .\r\nآرى آنها بايد جريمه يك دشنام زشت و تهمت آور را هشتاد تازيانه نوش جان كنند تا حيثيت و نواميس مردم را بازيچه نگيرند !\r\n","description":"","footnote":"","page_name":" 376 ","page_number":376},
  {"content":"\r\n\r\n[ سوره النور ‹ 24 › : آيات 6 تا 10 
  ]\r\nوَ الَّذِينَ يَرْمُونَ أَزْواجَهُمْ وَلَمْ يَكُنْ لَهُمْ شُهَداءُ إِلَّا أَنْفُسُهُمْ فَشَهادَةُ أَحَدِهِمْ أَرْبَعُ شَهاداتٍ بِاللَّه إِنَّه لَمِنَ الصَّادِقِينَ ‹ 6 › وَالْخامِسَةُ أَنَّ لَعْنَتَ اللَّه عَلَيْه إِنْ كانَ مِنَ الْكاذِبِينَ ‹ 7 › وَيَدْرَؤُا عَنْهَا الْعَذابَ أَنْ تَشْهَدَ أَرْبَعَ شَهاداتٍ بِاللَّه إِنَّه لَمِنَ الْكاذِبِينَ ‹ 8 › وَالْخامِسَةَ أَنَّ غَضَبَ اللَّه عَلَيْها إِنْ كانَ مِنَ الصَّادِقِينَ ‹ 9 › وَلَوْ لا فَضْلُ اللَّه عَلَيْكُمْ وَرَحْمَتُه وَأَنَّ اللَّه تَوَّابٌ حَكِيمٌ ‹ 10 ›\r\n\r\nترجمه :\r\n6 - كسانى كه همسران خود را متهم ( به عمل منافى عفت ) مىكنند و گواهانى جز خودشان ندارند هر يك از آنها بايد چهار مرتبه به نام خدا شهادت دهد كه از راستگويان است .\r\n","description":"","footnote":"","page_name":" 377 ","page_number":377},
  {"content":"\r\n7 - و در پنجمين بار بگويد : لعنت خدا بر او باد اگر از دروغگويان باشد ! 8 - آن زن نيز مىتواند كيفر ( زنا ) را از خود دور كند به اين طريق كه چهار بار خدا را به شهادت طلبد كه آن مرد ( در اين نسبتى كه به او مىدهد ) از دروغگويان است .\r\n9 - و در مرتبه پنجم بگويد : غضب خدا بر او باد اگر آن مرد از راستگويان باشد ! 10 - و اگر فضل و رحمت خدا شامل حال شما نبود و اينكه او توبه پذير و حكيم است ( بسيارى از شما گرفتار مجازات سخت الهى مىشديد ) .\r\n\r\nشان نزول :\r\nدر شان نزول اين آيات از ابن عباس چنين نقل شده كه سعد بن عباده ( بزرگ انصار ) خدمت پيامبر ص در حضور جمعى از اصحاب چنين عرض كرد : « اى پيامبر خدا ! هر گاه نسبت دادن عمل منافى عفت به كسى داراى اين مجازات است كه اگر آن را اثبات نكند بايد هشتاد تازيانه بخورد پس من چكنم اگر وارد خانه خودم شدم و با چشم خود ديدم مرد فاسقى با همسر من در حال عمل خلافى است ، اگر بگذارم تا چهار نفر شاهد بيايند و ببينند و شهادت دهند او كار خود را كرده است ، و اگر بخواهم او را به قتل برسانم كسى از من بدون شاهد نمىپذيرد و به عنوان قاتل قصاص مىشوم ، و اگر بيايم و آنچه را ديدم به عنوان شكايت بگويم هشتاد تازيانه بر پشت من قرار خواهد گرفت » ! .\r\nپيامبر ص گويا از اين سخن احساس يك نوع اعتراض به اين حكم الهى كرد ، رو به سوى جمعيت انصار نموده به زبان گله فرمود : آيا آنچه را كه بزرگ شما گفت نشنيديد ؟\r\nآنها در مقام عذر خواهى بر آمدند و عرض كردند اى رسول خدا ! او را سرزنش نفرما ، او مرد غيورى است و آنچه را مىگويد به خاطر شدت غيرت او است .\r\n","description":"","footnote":"","page_name":" 378 ","page_number":378},
  {"content":"\r\n« سعد بن عباده » به سخن در آمد و عرض كرد اى رسول خدا ! پدر و مادرم فدايت باد ، به خدا سوگند مىدانم كه اين حكم الهى است ، و حق است ، ولى با اين حال از اصل اين داستان در شگفتم ( و نتوانستم اين مشكل را در ذهن خود حل كنم ) پيامبر فرمود : حكم خدا همين است ، او نيز عرض كرد « صَدَقَ اللَّه وَرَسُولُه » .\r\nو چيزى نگذشت كه پسر عمويش به نام « هلال بن اميه » از در وارد شد در حالى كه مرد فاسقى را شب هنگام با همسر خود ديده بود ، و براى طرح شكايت خدمت پيامبر ص مىآمد ، او با صراحت گفت : من با چشم خودم اين موضوع را ديدم و با گوش خودم صداى آنها را شنيدم ! پيامبر ص بقدرى ناراحت شد كه آثار ناراحتى در چهره مباركش نمايان گشت .\r\nهلال عرض كرد من آثار ناراحتى را در چهره شما مىبينم ، ولى به خدا قسم ، من راست مىگويم و دروغ در كارم نيست ، من اميدوارم كه خدا خودش اين مشكل را بگشايد .\r\nبه هر حال پيامبر ص تصميم گرفت كه حد قذف را درباره « هلال » اجرا كند چرا كه او شاهدى بر ادعاى خود نداشت .\r\nدر اين هنگام انصار به يكديگر مىگفتند ، ديديد همان داستان « سعد بن عباده » تحقق يافت آيا براستى پيامبر ص « هلال » را تازيانه خواهد زد و شهادت او را مردود مىشمرد ؟\r\nدر اين موقع وحى بر پيامبر ص نازل شد و آثار آن در چهره او نمايان گشت ، همگى خاموش شدند تا ببينند چه پيام تازه اى از سوى خدا آمده است .\r\n« آيات فوق نازل شد » ( 1 ) و راه حل دقيقى به مسلمانان ارائه داد كه شرح آن\r\n\r\n","description":"","footnote":"\r\n( 1 ) تفسير مجمع البيان ، فى ظلال ، نور الثقلين ، الميزان ذيل آيات مورد بحث ( البته با تفاوتهاى مختصر ) .\r\n","page_name":" 379 ","page_number":379},
  {"content":"\r\nرا در ذيل مىخوانيد .\r\n\r\nتفسير : مجازات تهمت به همسر !\r\nهمانگونه كه از شان نزول بر مىآيد اين آيات در حكم استثناء و تبصره اى بر حكم حد قذف است ، به اين معنى كه اگر شوهرى همسر خود را متهم به عمل منافى عفت كند و بگويد او را در حال انجام اين كار خلاف با مرد بيگانه اى ديدم حد قذف ( هشتاد تازيانه ) در مورد او اجرا نمىشود ، و از سوى ديگر ادعاى او بدون دليل و شاهد نيز در مورد زن پذيرفته نخواهد شد ، چرا كه ممكن است راست بگويد و نيز ممكن است دروغ بگويد .\r\nدر اينجا قرآن راه حلى پيشنهاد مىكند كه مساله به بهترين صورت و عادلانه ترين طريق حل مىگردد .\r\nو آن اينكه نخست بايد شوهر چهار بار شهادت دهد كه در اين ادعا راستگو است . چنان كه قرآن مىفرمايد : « كسانى كه همسران خود را متهم مىكنند و گواهانى جز خودشان ندارند ، هر يك از آنها بايد چهار مرتبه به نام خدا شهادت دهد كه او از راستگويان است » ( * ( وَالَّذِينَ يَرْمُونَ أَزْواجَهُمْ وَلَمْ يَكُنْ لَهُمْ شُهَداءُ إِلَّا أَنْفُسُهُمْ فَشَهادَةُ أَحَدِهِمْ أَرْبَعُ شَهاداتٍ بِاللَّه إِنَّه لَمِنَ الصَّادِقِينَ ) * ) .\r\n« و در پنجمين بار بگويد : لعنت خدا بر او باد اگر از دروغگويان باشد » ( * ( وَالْخامِسَةُ أَنَّ لَعْنَتَ اللَّه عَلَيْه إِنْ كانَ مِنَ الْكاذِبِينَ ) * ) .\r\nبه اين ترتيب شوهر براى اثبات مدعاى خود از يك سو ، و دفع حد قذف از سوى ديگر ، چهار بار اين جمله را تكرار مىكند : « اشهد باللَّه انى لمن الصادقين فيما رميتها به من الزنا » ( من به خدا شهادت مىدهم كه در اين نسبت زنا كه به اين زن دادم راست مىگويم ) .\r\n","description":"","footnote":"","page_name":" 380 ","page_number":380},
  {"content":"\r\nو در مرتبه پنجم مىگويد : « لعنت اللَّه على ان كنت من الكاذبين » ( لعنت خدا بر من باد اگر دروغگو باشم ) .\r\nدر اينجا زن بر سر دو راهى قرار دارد اگر سخنان مرد را تصديق كند و يا حاضر به نفى اين اتهام از خود به ترتيبى كه در آيات بعد مىآيد نشود ، مجازات و حد زنا در مورد او ثابت مىگردد .\r\nاما « او نيز مىتواند مجازات ( زنا ) را از خود به اين ترتيب دفع كند كه چهار بار خدا را به شهادت طلبد كه آن مرد در اين نسبتى كه به او مىدهد از دروغگويان است » ( * ( وَيَدْرَؤُا عَنْهَا الْعَذابَ أَنْ تَشْهَدَ أَرْبَعَ شَهاداتٍ بِاللَّه إِنَّه لَمِنَ الْكاذِبِينَ ) * ) .\r\n« و در مرتبه پنجم بگويد كه غضب خدا بر او باد اگر آن مرد در اين نسبت راستگو است » ( * ( وَالْخامِسَةَ أَنَّ غَضَبَ اللَّه عَلَيْها إِنْ كانَ مِنَ الصَّادِقِينَ ) * ) .\r\nو به اين ترتيب زن در برابر پنج بار گواهى مرد ، دائر به آلودگى او ، پنج بار گواهى بر نفى اين اتهام مىدهد چهار بار با اين عبارت : « اشهد باللَّه انه لمن الكاذبين فيما رمانى به من الزنا » ( خدا را به شهادت مىطلبم كه او در اين نسبتى كه به من داده است دروغ مىگويد ) .\r\nو در پنجمين بار مىگويد : « ان غضب اللَّه على ان كان من الصادقين » ( غضب خدا بر من باد اگر او راست مىگويد ) .\r\nانجام اين برنامه كه در فقه اسلامى به مناسبت كلمه « لعن » در عبارات فوق « لعان » ناميده شده ، چهار حكم قطعى براى اين دو همسر در پى خواهد داشت :\r\nنخست اينكه بدون نياز به صيغه طلاق فورا از هم جدا مىشوند .\r\nديگر اينكه براى هميشه اين زن و مرد بر هم حرام مىگردند ، يعنى امكان\r\n","description":"","footnote":"","page_name":" 381 ","page_number":381},
  {"content":"\r\nبازگشتشان به ازدواج مجدد با يكديگر وجود ندارد .\r\nسوم اينكه حد قذف از مرد و حد زنا از زن برداشته مىشود ( اما اگر يكى از اين دو از اجراى اين برنامه سر باز زند اگر مرد باشد حد قذف و اگر زن باشد حد زنا در مورد او اجرا مىگردد ) .\r\nچهارم اينكه فرزندى كه در اين ماجرا به وجود آمده از مرد منتفى است يعنى به او نسبتى نخواهد داشت ، اما نسبتش با زن محفوظ خواهد بود .\r\nالبته جزئيات اين احكام در آيات فوق نيامده همين اندازه در آخرين آيه مورد بحث قرآن مىگويد : « و اگر فضل خدا و رحمتش و اينكه او توبه پذير و حكيم است نبود بسيارى از مردم هلاك مىشدند يا گرفتار مجازاتهاى سخت » ! ( * ( وَلَوْ لا فَضْلُ اللَّه عَلَيْكُمْ وَرَحْمَتُه وَأَنَّ اللَّه تَوَّابٌ حَكِيمٌ ) * ) .\r\nدر واقع اين آيه يك اشاره اجمالى براى تاكيد احكام فوق است ، زيرا نشان مىدهد كه برنامه « لعان » يك فضل الهى است و مشكل مناسبات دو همسر را در اين زمينه به نحو صحيحى حل مىكند .\r\nاز يك سو مرد را مجبور نمىكند كه اگر كار خلافى در مورد همسرش ديد سكوت كند و براى دادخواهى نزد حاكم شرع نيايد .\r\nاز سوى ديگر زن را هم به مجرد اتهام در معرض مجازات حد زناى محصنه قرار نمىدهد و حق دفاع به او عطا مىكند .\r\nاز سوى سوم شوهر را ملزم نمىكند كه اگر با چنين صحنه اى روبرو شد به دنبال چهار شاهد برود و اين راز دردناك را برملا سازد .\r\nاز سوى چهارم اين مرد و زن را كه ديگر قادر به ادامه زندگى مشترك زناشويى نيستند از هم جدا مىسازد و حتى اجازه نمىدهد در آينده با هم ازدواج كنند ، چرا كه اگر اين نسبت راست باشد آنها از نظر روانى قادر بر ادامه زندگى\r\n","description":"","footnote":"","page_name":" 382 ","page_number":382},
  {"content":"\r\nزناشويى نيستند ، و اگر هم دروغ باشد عواطف زن آن چنان جريحه دار شده كه بازگشت به زندگى مجدد را مشكل مىسازد ، چرا كه نه سردى بلكه عداوت و دشمنى محصول چنين امرى است .\r\nو از سوى پنجم تكليف فرزند را هم روشن مىسازد .\r\nاين است فضل و رحمت خداوند و تواب و حكيم بودنش نسبت به بندگان كه با اين راه حل ظريف و حساب شده و عادلانه مشكل را گشوده است ، و اگر درست بينديشم حكم اصلى يعنى لزوم چهار شاهد نيز به كلى شكسته نشده ، بلكه هر يك از اين چهار « شهادت » را در مورد زن و شوهر جانشين يك « شاهد » كرده ، و بخشى از احكام آن را براى اين قائل شده است .\r\n\r\nنكته‌ها :\r\n\r\n1 - چرا حكم قذف در مورد دو همسر تخصيص خورده ؟\r\nنخستين سؤالى كه در اينجا مطرح مىشود همين است كه دو همسر چه خصوصيتى دارند كه اين حكم استثنايى در مورد اتهام آنها صادر شده ؟\r\nپاسخ اين سؤال را از يك سو مىتوان در شان نزول آيه پيدا كرد و آن اينكه هر گاه مردى همسرش را با بيگانه اى ببيند اگر بخواهد سكوت كند براى او امكان پذير نيست ، چگونه غيرتش اجازه مىدهد هيچگونه عكس العملى در برابر تجاوز به حريم ناموسش نشان ندهد ؟ اگر بخواهد نزد قاضى برود و فرياد بكشد كه فورا حد قذف درباره او اجرا مىشود ، زيرا قاضى چه مىداند كه او راست مىگويد شايد دروغ باشد ، و اگر بخواهد چهار شاهد بطلبد اين نيز با حيثيت و آبروى او نمىسازد ، بعلاوه ممكن است ماجرا در اين ميان پايان گيرد .\r\nاز سوى ديگر افراد بيگانه زود يكديگر را متهم مىسازند ولى مرد و زن كمتر يكديگر را به اين مسائل متهم مىكنند ، و به همين دليل در مورد بيگانگان\r\n","description":"","footnote":"","page_name":" 383 ","page_number":383},
  {"content":"\r\nآوردن چهار شاهد لازم است و الا حد قذف اجرا مىگردد ولى در مورد دو همسر چنين نيست و به اين دليل حكم مزبور از ويژگيهاى آنهاست .\r\n\r\n2 - برنامه مخصوص « لعان »\r\nاز توضيحاتى كه در تفسير آيات بيان شد به اينجا رسيديم كه براى دفع حد قذف از مردى كه زن خود را متهم به زنا ساخته لازم است چهار مرتبه خدا را گواه گيرد كه راست مىگويد كه در حقيقت هر يك از اين چهار شهادت در اين مورد خاص جانشين شاهدى شده است ، و در مرتبه پنجم براى تاكيد بيشتر ، لعنت خدا را به جان مىخرد اگر دروغگو باشد .\r\nبا توجه به اينكه اجراى اين مقررات ، معمولا در يك محيط اسلامى و توام با تعهدات مذهبى است و هنگامى كه كسى ببيند بايد در مقابل حاكم اسلامى اين چنين قاطعانه خدا را به گواهى بطلبد و لعن بر خود بفرستد ، غالبا از اقدام به چنين خلافى خوددارى مىكند ، و همين سدى بر سر راه او و اتهامات دروغين مىگردد ، اين در مورد مرد .\r\nاما اينكه زن براى دفاع از خود بايد چهار بار خدا را به گواهى طلبد كه اين نسبت دروغ است به خاطر اين مىباشد كه تعادل ميان شهادت مرد و زن برقرار شود ، و چون زن در معرض اتهام قرار گرفته در پنجمين مرحله با عبارتى شديدتر از عبارت مرد از خود دفاع مىكند ، و غضب خدا را بر خود مىخرد اگر مرد راست گفته باشد مىدانيم « لعنت » ، دورى از رحمت است اما « غضب » چيزى بالاتر از دورى از رحمت مىباشد ، زيرا غضب مستلزم كيفر و مجازاتى است بيش از دور ساختن از رحمت ، و لذا در تفسير سوره حمد گفتيم « مغضوب عليهم » از « ضالين » ( گمراهان ) بدترند با اينكه « ضالين » مسلما دور از رحمت خدا مىباشند .\r\n","description":"","footnote":"","page_name":" 384 ","page_number":384},
  {"content":"\r\n\r\n3 - جزاى محذوف در آيه\r\nآخرين آيه مورد بحث به صورت جمله شرطيه اى است كه جزاى آن ذكر نشده ، همين اندازه مىفرمايد : اگر فضل و رحمت الهى و اينكه خداوند تواب و حكيم است در كار نبود . . . ولى نمىفرمايد چه مىشد ، اما با توجه به قرائن كلام ، جزاى اين شرط روشن است و گاه مىشود كه حذف و سكوت درباره يك مطلب ابهت و اهميت بيشترى به آن مىبخشد ، و احتمالات زيادى را در ذهن انسان برمىانگيزد كه هر كدام به آن سخن مفهوم تازه اى مىدهد .\r\nمثلا در اينجا ممكن است جزاى شرط اين باشد اگر فضل و رحمت الهى نبود ، پرده از روى كارهاى شما بر مىداشت و اعمالتان را برملا مىساخت تا رسوا شويد .\r\nو يا اگر فضل و رحمت الهى نبود ، فورا شما را مورد مجازات قرار مىداد و هلاك مىكرد .\r\nو يا اگر فضل و رحمت الهى نبود اين چنين احكام حساب شده را براى تربيت شما انسانها مقرر نمىداشت .\r\nدر واقع اين حذف جزاى شرط ، ذهن شنونده را به تمام اين امور سوق مىدهد ( 1 )\r\n\r\n","description":"","footnote":"\r\n( 1 ) در تفسير « الميزان » جواب شرط را به صورت جامعى نقل كرده كه شامل بسيارى از تفسيرهاى ديگر مىشود ، مىگويد : تقدير در واقع چنين است « ا لو لا ما انعم اللَّه عليكم من نعمة الدين و توبته لمذنبيكم و تشريع الشرائع لنظم امور حياتكم ، لزمتكم الشقوة ، و اهلكتكم المعصية و الخطيئه ، و اختل نظام حياتكم بالجهالة » .\r\n","page_name":" 385 ","page_number":385},
  {"content":"\r\n\r\n[ سوره النور ‹ 24 › : آيات 11 تا 16 
  ]\r\nإِنَّ الَّذِينَ جاؤُ بِالإِفْكِ عُصْبَةٌ مِنْكُمْ لا تَحْسَبُوه شَرًّا لَكُمْ بَلْ هُوَ خَيْرٌ لَكُمْ لِكُلِّ امْرِئٍ مِنْهُمْ مَا اكْتَسَبَ مِنَ الإِثْمِ وَالَّذِي تَوَلَّى كِبْرَه مِنْهُمْ لَه عَذابٌ عَظِيمٌ ‹ 11 › لَوْ لا إِذْ سَمِعْتُمُوه ظَنَّ الْمُؤْمِنُونَ وَالْمُؤْمِناتُ بِأَنْفُسِهِمْ خَيْراً وَقالُوا هذا إِفْكٌ مُبِينٌ ‹ 12 › لَوْ لا جاؤُ عَلَيْه بِأَرْبَعَةِ شُهَداءَ فَإِذْ لَمْ يَأْتُوا بِالشُّهَداءِ فَأُولئِكَ عِنْدَ اللَّه هُمُ الْكاذِبُونَ ‹ 13 › وَلَوْ لا فَضْلُ اللَّه عَلَيْكُمْ وَرَحْمَتُه فِي الدُّنْيا وَالآخِرَةِ لَمَسَّكُمْ فِيما أَفَضْتُمْ فِيه عَذابٌ عَظِيمٌ ‹ 14 › إِذْ تَلَقَّوْنَه بِأَلْسِنَتِكُمْ وَتَقُولُونَ بِأَفْواهِكُمْ ما لَيْسَ لَكُمْ بِه عِلْمٌ وَتَحْسَبُونَه هَيِّناً وَهُوَ عِنْدَ اللَّه عَظِيمٌ ‹ 15 ›\r\nوَ لَوْ لا إِذْ سَمِعْتُمُوه قُلْتُمْ ما يَكُونُ لَنا أَنْ نَتَكَلَّمَ بِهذا سُبْحانَكَ هذا بُهْتانٌ عَظِيمٌ ‹ 16 ›\r\n","description":"","footnote":"","page_name":" 386 ","page_number":386},
  {"content":"\r\n\r\nترجمه :\r\n11 - كسانى كه آن تهمت عظيم را مطرح كردند گروهى از شما بودند ، اما گمان نكنيد اين ماجرا براى شما بد است ، بلكه خير شما در آن است ، آنها هر كدام سهم خود را از اين گناهى كه مرتكب شدند دارند ، و كسى كه بخش عظيم آن را بر عهده گرفت عذاب عظيمى براى او است .\r\n12 - چرا هنگامى كه اين ( تهمت ) را شنيديد مردان و زنان با ايمان نسبت به خود ( و كسى كه همچون خود آنها بود ) گمان خير نبردند ؟ چرا نگفتيد اين يك دروغ بزرگ و آشكار است ؟ ! 13 - چرا چهار شاهد براى آن نياوردند ؟ اكنون كه چنين گواهانى نياوردند آنها در پيشگاه خدا دروغگويانند .\r\n14 - و اگر فضل و رحمت الهى در دنيا و آخرت نصيب شما نمىشد به خاطر اين گناهى كه كرديد عذاب سختى به شما مىرسيد .\r\n15 - بخاطر بياوريد زمانى را كه به استقبال اين دروغ بزرگ رفتيد ، و اين شايعه را از زبان يكديگر مىگرفتيد ، و با دهان خود سخنى مىگفتيد كه به آن يقين نداشتيد ، و گمان مىكرديد اين مساله كوچكى است در حالى كه نزد خدا بزرگ است ! 16 - چرا هنگامى كه آن را شنيديد نگفتيد براى ما مجاز نيست كه به اين تكلم كنيم ؟ خداوندا منزهى تو ، اين بهتان بزرگى است !\r\n\r\nشان نزول :\r\nبراى آيات فوق دو شان نزول نقل شده است :\r\nشان نزول اول كه مشهورتر است و در كتب تفسير اهل سنت آمده و در تفاسير شيعه نيز بالواسطه نقل شده چنين است :\r\n« عايشه » همسر پيامبر خدا ص مىگويد :\r\nپيامبر خدا ص هنگامى كه مىخواست سفرى برود ، در ميان همسرانش\r\n","description":"","footnote":"","page_name":" 387 ","page_number":387},
  {"content":"\r\nقرعه مىافكند ، قرعه به نام هر كس مىآمد او را با خود مىبرد ، در يكى از غزوات ( 1 ) قرعه به نام من افتاد ، من با پيامبر ص حركت كردم ، و چون آيه حجاب نازل شده بود در هودجى پوشيده بودم ، جنگ به پايان رسيد ، و ما باز - گشتيم نزديك مدينه رسيديم ، شب بود ، من از لشكر گاه براى انجام حاجتى كمى دور شدم هنگامى كه بازگشتم متوجه شدم گردنبندى كه از مهره‌هاى يمانى داشتم پاره شده است به دنبال آن باز گشتم و معطل شدم هنگامى كه بازگشتم ديدم لشكر حركت كرده ، و هودج مرا بر شتر گذارده‌اند و رفته‌اند در حالى كه گمان مىكرده‌اند من در آنم ، زيرا زنان در آن زمان بر اثر كمبود غذا سبك جثه بودند بعلاوه من سن و سالى نداشتم ، به هر حال در آنجا تك و تنها ماندم ، و فكر كردم هنگامى كه به منزلگاه برسند و مرا نيابند به سراغ من باز مىگردند ، شب را در آن بيابان ماندم .\r\nاتفاقا صفوان يكى از افراد لشكر مسلمين كه او هم از لشكر گاه دور مانده بود شب در آن بيابان بود ، به هنگام صبح مرا از دور ديد نزديك آمد هنگامى كه مرا شناخت بى آنكه يك كلمه با من سخن بگويد جز اينكه « إِنَّا لِلَّه وَإِنَّا إِلَيْه راجِعُونَ » را بر زبان جارى ساخت شتر خود را خواباند ، و من بر آن سوار شدم او مهار ناقه را در دست داشت ، تا به لشكرگاه رسيديم ، اين منظره سبب شد كه گروهى درباره من شايعه پردازى كنند و خود را بدين سبب هلاك ( و گرفتار مجازات الهى ) سازند .\r\nكسى كه بيش از همه به اين تهمت دامن مىزد ، « عبد اللَّه بن ابى سلول » بود .\r\nما به مدينه رسيديم و اين شايعه در شهر پيچيد در حالى كه من هيچ از آن خبر نداشتم ، در اين هنگام بيمار شدم ، پيامبر ص به ديدن مىآمد ولى لطف\r\n\r\n","description":"","footnote":"\r\n( 1 ) جنگ بنى المصطلق در سال پنجم هجرت .\r\n","page_name":" 388 ","page_number":388},
  {"content":"\r\nسابق را در او نمىديدم ، و نمىدانستم قضيه از چه قرار است ؟ حالم بهتر شد ، بيرون آمدم و كم كم از بعضى از زنان نزديك از شايعه سازى منافقان آگاه شدم .\r\nبيماريم شدت گرفت ، پيامبر ص به ديدن من آمد ، از او اجازه خواستم به خانه پدرم بروم ، هنگامى كه به خانه پدر آمدم از مادر پرسيدم مردم چه مىگويند ؟ او به من گفت : غصه نخور به خدا سوگند زنانى كه امتيازى دارند و مورد حسد ديگران هستند درباره آنها سخن بسيار گفته مىشود .\r\nدر اين هنگام پيامبر ص « على بن ابى طالب » ع و « اسامة بن زيد » را مورد مشورت قرار داد كه در برابر اين گفتگوها چه كنم ؟\r\nاما اسامة گفت : اى رسول خدا ص او خانواده تو است و ما جز خير از او نديده‌ايم ( اعتنايى به سخنان مردم نكن ) .\r\nو اما على ع گفت : اى پيامبر ! خداوند كار را بر تو سخت نكرده است ، غير از او همسر بسيار است ، از كنيز او در اين باره تحقيق كن .\r\nپيامبر ص كنيز مرا فرا خواند ، و از او پرسيد آيا چيزى كه شك و شبهه اى پيرامون عايشه برانگيزد هرگز ديده اى ؟ كنيز گفت : به خدايى كه تو را به حق مبعوث كرده است من هيچ كار خلافى از او نديده‌ام .\r\nدر اين هنگام پيامبر ص تصميم گرفت اين سخنان را با مردم در ميان بگذارد ، بر سر منبر رفت و رو به مسلمانان كرد و گفت : اى گروه مسلمين ! هر گاه مردى ( منظورش عبد اللَّه بن ابى سلول بود ) مرا در مورد خانواده‌ام كه جز پاكى از او نديده‌ام ناراحت كند اگر او را مجازات كنم معذورم ؟ ! و همچنين اگر دامنه اين اتهام دامان مردى را بگيرد كه من هرگز بدى از او نديده‌ام تكليف چيست ؟\r\n« سعد بن معاذ انصارى » برخاست عرض كرد : تو حق دارى ، اگر او از طايفه « اوس » باشد من گردنش را مىزنم ( سعد بن معاذ بزرگ طايفه اوس بود ) و اگر\r\n","description":"","footnote":"","page_name":" 389 ","page_number":389},
  {"content":"\r\nاز برادران ما از طايفه « خزرج » باشد تو دستور بده تا دستورت را اجرا كنيم .\r\n« سعد بن عباده » كه بزرگ « خزرج » و مرد صالحى بود در اينجا تعصب قوميت او را فرو گرفت ( عبد اللَّه بن ابى كه اين شايعه دروغين را دامن مىزد از طايفه خزرج بود ) رو به سعد كرد و گفت : تو دروغ مىگويى ! به خدا سوگند توانايى بر كشتن چنين كسى را اگر از قبيله ما باشد نخواهى داشت ! « اسيد بن خضير » كه پسر عموى « سعد بن معاذ » بود رو به « سعد به عباده » كرد و گفت تو دروغ مىگويى ! به خدا قسم ما چنين كسى را به قتل مىرسانيم ، تو منافقى ، و از منافقين دفاع مىكنى ! .\r\nدر اين هنگام چيزى نمانده بود كه قبيله « اوس » و « خزرج » بجان هم بيفتند و جنگ شروع شود ، در حالى كه پيامبر ص بر منبر ايستاده بود ، حضرت بالآخره آنها را خاموش و ساكت كرد .\r\nاين وضع هم چنان ادامه داشت و غم و اندوه شديد وجود مرا فرا گرفته بود و يك ماه بود كه پيامبر هرگز در كنار من نمىنشست .\r\nمن خود مىدانستم كه از اين تهمت پاكم و بالآخره خداوند مطلب را روشن خواهد كرد .\r\nسر انجام روزى پيامبر ص نزد من آمد در حالى كه خندان بود ، و نخستين سخنش اين بود بشارت بر تو باد كه خداوند تو را از اين اتهام مبرا ساخت ، در اين هنگام بود كه آيات ان الذين جاؤا بالافك . . . تا آخر آيات نازل گرديد .\r\n( و به دنبال نزول اين آيات آنها كه اين دروغ را پخش كرده بودند همگى حد قذف بر آنها جارى شد ) ( 1 ) .\r\n\r\n","description":"","footnote":"\r\n( 1 ) آنچه را در بالا آورديم مضمون روايتى است كه در بيشتر كتب تفسير با كمى تفاوت آمده و ما آن را با كمى اختصار ذكر كرديم .\r\n","page_name":" 390 ","page_number":390},
  {"content":"\r\nشان نزول دوم كه در بعضى از كتب در كنار شان نزول اول ذكر شده است چنين است : « ماريه قبطيه » يكى از همسران پيامبر ص از سوى « عايشه » مورد اتهام قرار گرفت ، زيرا او فرزندى از پيامبر ص بنام ابراهيم داشت ، هنگامى كه ابراهيم از دنيا رفت پيامبر ص شديدا غمگين شد ، عايشه گفت چرا اينقدر ناراحتى ؟ او در حقيقت فرزند تو نبود ، فرزند « جريح قبطى » بود ! ! هنگامى كه رسول خدا اين سخن را شنيد على ع را مامور كشتن « جريح » كرد كه به خود اجازه چنين خيانتى را داده بود .\r\nهنگامى كه على ع به سراغ جريح با شمشير برهنه رفت و او آثار غضب را در چهره حضرت مشاهده نمود فرار كرد و از درخت نخلى بالا رفت هنگامى كه احساس كرد ممكن است على ع به او برسد خود را از بالاى درخت به زير انداخت در اين هنگام پيراهن او بالا رفت و معلوم شد كه اصلا او آلت جنسى ندارد .\r\nعلى ع به خدمت پيامبر آمد و عرض كرد آيا بايد در انجام دستورات شما قاطعانه پيش روم يا تحقيق كنم ؟ فرمود بايد تحقيق كنى ، على ع جريان را عرض كرد پيامبر ص شكر خدا را بجاى آورد و فرمود شكر خدا را كه بدى و آلودگى را از دامان ما دور كرده است .\r\nدر اين هنگام آيات فوق نازل شد و اهميت اين موضوع را بازگو كرد ( 1 ) .\r\n\r\nتحقيق و بررسى\r\nبا اينكه نخستين شان نزول - همانگونه كه گفتيم - در بسيارى از منابع اسلامى آمده ولى جاى گفتگو و چون و چرا و نقاط مبهم در آن وجود دارد از جمله :\r\n1 - از تعبيرات مختلف اين حديث - با تفاوتهايى كه دارد - به خوبى استفاده مىشود كه پيامبر اكرم ص تحت تاثير موج شايعه قرار گرفت تا آنجا كه با\r\n\r\n","description":"","footnote":"\r\n( 1 ) نقل با تلخيص از تفسير الميزان - نور الثقلين و صافى .\r\n","page_name":" 391 ","page_number":391},
  {"content":"\r\nيارانش در اين زمينه به گفتگو و مشاوره نشست و حتى بر خورد خود را با عايشه تغيير داد ، و مدتى طولانى از او كناره گيرى نمود ، و رفتارهاى ديگرى كه همه حاكى از اين است كه پيامبر ص طبق اين روايت شايعه را تا حد زيادى پذيرا شد .\r\nاين موضوع نه تنها با مقام عصمت سازگار نيست ، بلكه يك مسلمان با ايمان و ثابت القدم نيز نبايد اين چنين تحت تاثير شايعات بيدليل قرار گيرد ، و اگر شايعه در فكر او تاثير ناخودآگاهى بگذارد در عمل نبايد روش خود را تغيير دهد و تسليم آن گردد ، تا چه رسد به معصوم كه مقامش روشن است .\r\nآيا مىتوان باور كرد كه عتابها و سرزنشهاى شديدى كه در آيات بعد خواهد آمد كه چرا گروهى از مؤمنان تحت تاثير اين شايعه قرار گرفتند ؟ چرا مطالبه چهار شاهد ننمودند ؟ شامل شخص پيامبر ص نيز بشود ؟ ! اين يكى از ايرادهاى مهمى است كه ما را در صحت اين شان نزول لا اقل گرفتار ترديد مىكند .\r\n2 - با اينكه ظاهر آيات چنين نشان مىدهد كه حكم مربوط به « قذف » ( نسبت اتهام عمل منافى عفت ) قبل از داستان « افك » نازل شده است ، چرا پيامبر ص در همان روز كه چنين تهمتى از ناحيه « عبد اللَّه بن ابى سلول » و جمعى ديگر پخش شد ، آنها را احضار نفرمود و حد الهى را در مورد آنها اجرا نكرد ؟ ( مگر اينكه گفته شود كه آيه قذف و آيات مربوط به افك همه يك جا نازل شده و يا به تعبير ديگر آن حكم نيز به تناسب اين موضوع تشريع گرديده كه در اين صورت اين ايراد منتفى مىشود ولى ايراد اول كاملا به قوت خود باقى است ) ( 1 ) .\r\nو اما در مورد شان نزول دوم ، مشكل از اين بيشتر است چرا كه :\r\nاولا : مطابق اين شان نزول كسى كه مرتكب تهمت زدن شد ، يك نفر\r\n\r\n","description":"","footnote":"\r\n( 1 ) الميزان جلد 15 صفحه 111 .\r\n","page_name":" 392 ","page_number":392},
  {"content":"\r\nبيشتر نبود ، در حالى كه آيات با صراحت مىگويد گروهى در اين مساله فعاليت داشتند ، و شايعه را آن چنان پخش كردند كه تقريبا محيط را فرا گرفت ، و لذا ضميرها در مورد عتاب و سرزنش مؤمنانى كه در اين مساله درگير شدند همه به صورت جمع آمده است ، و اين با شان نزول دوم به هيچوجه سازگار نيست .\r\nثانيا : اين سؤال باقى است كه اگر عايشه مرتكب چنين تهمتى شده بود و بعدا خلاف آن ثابت گرديد چرا پيامبر ص حد تهمت بر او اجرا نكرد ؟\r\nثالثا : چگونه امكان دارد پيامبر اكرم ص تنها با شهادت يك زن حكم اعدام را در مورد يك متهم صادر كند ، با اينكه رقابت در ميان زنانى كه داراى يك همسرند عادى است ، اين امر ايجاب مىكرد كه احتمال انحراف از حق و عدالت يا حد اقل اشتباه و خطا در حق او بدهد .\r\nبه هر حال آنچه براى ما مهم است اين شان نزولها نيست ، مهم آن است كه بدانيم از مجموع آيات استفاده مىشود كه شخص بيگناهى را به هنگام نزول اين آيات متهم به عمل منافى عفت نموده بودند ، و اين شايعه در جامعه پخش شده بود .\r\nو نيز از قرائن موجود در آيه استفاده مىشود كه اين تهمت درباره فردى بود كه از اهميت ويژه اى در جامعه آن روز برخوردار بوده است .\r\nو نيز گروهى از منافقان و به ظاهر مسلمانها مىخواستند از اين حادثه بهره - بردارى غرضآلودى به نفع خويش و به زيان جامعه اسلامى كنند كه آيات فوق نازل شد و با قاطعيت بىنظيرى با اين حادثه بر خورد كرد ، و منحرفان بد زبان و منافقان تيره دل را محكم بر سر جاى خود نشاند .\r\nبديهى است اين احكام شان نزولش هر كه باشد انحصار به او و آن زمان و مكان نداشته ، و در هر محيط و هر عصر و زمان جارى است .\r\nبعد از همه اين گفتگوها به سراغ تفسير آيات مىرويم تا ببينيم چگونه قرآن با فصاحت و بلاغت تمام ، اين حادثه خاص را پىگيرى و مو شكافى نموده و در\r\n","description":"","footnote":"","page_name":" 393 ","page_number":393},
  {"content":"\r\nنهايت حل و فصل كرده است .\r\n\r\nتفسير : داستان پر ماجراى افك ( تهمت عظيم )\r\nنخستين آيه مورد بحث بى آنكه اصل حادثه را مطرح كند مىگويد :\r\n« كسانى كه آن تهمت عظيم را مطرح كردند گروهى از شما بودند » ( * ( إِنَّ الَّذِينَ جاؤُ بِالإِفْكِ عُصْبَةٌ مِنْكُمْ ) * ) .\r\nزيرا يكى از فنون فصاحت و بلاغت آن است كه جمله‌هاى زائد را حذف كنند و به دلالت التزامى كلمات قناعت نمايند .\r\nواژه « افك » ( بر وزن فكر ) بنا به گفته « راغب » به هر چيزى گفته مىشود كه از حالت اصلى و طبيعيش دگرگون شود ، مثلا بادهاى مخالف را كه از مسير اصلى انحراف يافته « مؤتفكه » مىنامند ، سپس به هر سخنى كه انحراف از حق پيدا كند و متمايل به خلاف واقع گردد ، و از جمله دروغ و تهمت « افك » گفته مىشود .\r\nمرحوم « طبرسى » در « مجمع البيان » معتقد است كه « افك » به هر دروغ ساده اى نمىگويند ، بلكه دروغ بزرگى است كه مساله اى را از صورت اصليش دگرگون مىسازد ، و بنا بر اين كلمه « افك » خود بيانگر اهميت اين حادثه و دروغ و تهمتى است كه در اين زمينه مطرح بود .\r\nواژه « عصبه » ( بر وزن غصه ) در اصل از ماده « عصب » به معنى رشته‌هاى مخصوصى است كه عضلات انسان را به هم پيوند داده و مجموعه آن سلسله اعصاب نام دارد ، سپس به جمعيتى كه با هم متحدند و پيوند و ارتباط و همكارى و همفكرى دارند « عصبه » گفته شده است ، به كار رفتن اين واژه نشان مىدهد كه توطئه گران در داستان « افك » ارتباط نزديك و محكمى با هم داشته و شبكه منسجم و نيرومندى\r\n","description":"","footnote":"","page_name":" 394 ","page_number":394},
  {"content":"\r\nرا براى توطئه تشكيل مىدادند .\r\nبعضى گفته‌اند كه اين تعبير معمولا در مورد ده تا چهل نفر به كار مىرود ( 1 ) .\r\nبه هر حال قرآن به دنبال اين جمله به مؤمنانى كه از بروز چنين اتهامى نسبت به شخص پاكدامنى سخت ناراحت شده بودند دلدارى مىدهد كه « گمان نكنيد اين ماجرا براى شما شر است بلكه براى شما خير بود » ( * ( لا تَحْسَبُوه شَرًّا لَكُمْ بَلْ هُوَ خَيْرٌ لَكُمْ ) * ) .\r\nچرا كه پرده از روى نيات پليد جمعى از دشمنان شكست خورده و منافقان كور دل برداشت ، و اين بد سيرتان خوش ظاهر را رسوا ساخت ، و چه خوب است كه محك تجربه به ميان آيد تا آنان كه غش دارند سيه رو شوند ، و چه بسا اگر اين حادثه نبود و آنها هم چنان ناشناخته مىماندند در آينده ضربه سختتر و خطرناكترى مىزدند .\r\nاين ماجرا به مسلمانان درس داد كه پيروى از شايعه سازان ، آنها را به روزهاى سياه مىكشاند بايد در برابر اين كار به سختى بايستند .\r\nدرس ديگرى كه اين ماجرا به مسلمانان آموخت اين بود كه به ظاهر حوادث تنها ننگرند ، چه بسا حوادث ناراحت كننده و بد ظاهرى كه « خير كثير » در آن نهفته است .\r\nجالب اينكه با ذكر ضمير « لكم » همه مؤمنان را در اين حادثه سهيم مىشمرد و براستى چنين است ، زيرا مؤمنان از نظر حيثيت اجتماعى از هم جدايى و بيگانگى ندارند و در غمها و شاديها شريك و سهيمند .\r\nسپس در دنبال اين آيه به دو نكته اشاره مىكند : نخست اينكه مىگويد :\r\n« اين هايى كه دست به چنين گناهى زدند ، هر كدام سهم خود را از مسئوليت و مجازات آن خواهند داشت » ( * ( لِكُلِّ امْرِئٍ مِنْهُمْ مَا اكْتَسَبَ مِنَ الإِثْمِ ) * ) .\r\n\r\n","description":"","footnote":"\r\n( 1 ) در تفسير « روح المعانى » اين معنى از كتاب « صحاح » نقل شده است .\r\n","page_name":" 395 ","page_number":395},
  {"content":"\r\nاشاره به اينكه مسئوليت عظيم سردمداران و بنيانگذاران يك گناه هرگز مانع از مسئوليت ديگران نخواهد بود ، بلكه هر كس به هر اندازه و به هر مقدار در يك توطئه سهيم و شريك باشد بار گناه آن را بر دوش مىكشد .\r\nجمله دوم اينكه « كسى كه بخش عظيم اين گناه را از آنها بر عهده گرفت عذاب عظيم و دردناكى دارد » ( * ( وَالَّذِي تَوَلَّى كِبْرَه مِنْهُمْ لَه عَذابٌ عَظِيمٌ ) * ) .\r\nمفسران گفته‌اند اين شخص « عبد اللَّه بن ابى سلول » بود كه سر سلسله « اصحاب افك » محسوب مىشد ، بعضى ديگر نيز « مسطح بن اثاثه » و « حسان بن ثابت » را به عنوان مصداق اين سخن نام برده‌اند .\r\nبه هر حال كسى كه بيش از همه در اين ماجرا فعاليت مىكرد و نخستين شعله‌هاى آتش افك را برافروخت و رهبر اين گروه محسوب مىشد به تناسب بزرگى گناهش مجازات بزرگترى دارد ( بعيد نيست تعبير به « تولى » اشاره به مساله رهبرى او باشد ) .\r\nسپس روى سخن را به مؤمنانى كه در اين حادثه فريب خوردند و تحت تاثير واقع شدند كرده و آنها را شديدا طى چند آيه مورد سرزنش قرار داده ، مىگويد :\r\n« چرا هنگامى كه اين تهمت را شنيديد مردان و زنان با ايمان نسبت به خود گمان خير نبردند » ؟ ! ( * ( لَوْ لا إِذْ سَمِعْتُمُوه ظَنَّ الْمُؤْمِنُونَ وَالْمُؤْمِناتُ بِأَنْفُسِهِمْ خَيْراً ) * ) .\r\nيعنى چرا هنگامى كه سخن منافقان را درباره افراد مؤمن استماع كرديد با حسن ظن به ديگر مؤمنان كه به منزله نفس خود شما هستند بر خورد نكرديد .\r\n« و چرا نگفتيد اين يك دروغ بزرگ و آشكار است » ( * ( وَقالُوا هذا إِفْكٌ مُبِينٌ ) * ) .\r\n","description":"","footnote":"","page_name":" 396 ","page_number":396},
  {"content":"\r\nشما كه سابقه زشت و رسواى اين گروه منافقان را مىدانستيد .\r\nشما كه از پاكدامنى فرد مورد اتهام به خوبى آگاه بوديد .\r\nشما كه از روى قرائن مختلف اطمينان داشتيد چنين اتهامى امكان پذير نيست .\r\nشما كه به توطئه هايى كه بر ضد پيامبر ص از ناحيه دشمنان صورت مىگرفت واقف بوديد .\r\nبا اينهمه جاى ملامت و سرزنش است كه اين گونه شايعات دروغين را بشنويد و سكوت اختيار كنيد ، تا چه رسد به اينكه خود آگاهانه يا ناآگاه عامل نشر آن شويد ! .\r\nجالب اينكه در آيه فوق بجاى اينكه تعبير كند شما درباره متهم به اين تهمت بايد حسن ظن داشته باشيد مىگويد : شما نسبت به خودتان بايد حسن ظن مىداشتيد ، اين تعبير چنان كه گفتيم اشاره به اين است كه جان مؤمنان از هم جدا نيست و همه به منزله نفس واحدند كه اگر اتهامى به يكى از آنها متوجه شود گويى به همه متوجه شده است و اگر عضوى را روزگار به درد آورد قرارى براى ديگر عضوها باقى نمىماند و همانگونه كه هر كس خود را موظف به دفاع از خويشتن در برابر اتهامات مىداند بايد به همان اندازه از ديگر برادران و خواهران دينى خود دفاع كند ( 1 ) .\r\nاستعمال كلمه « انفس » در چنين مواردى در آيات ديگر قرآن نيز ديده مىشود از جمله آيه 11 سوره حجرات وَلا تَلْمِزُوا أَنْفُسَكُمْ : « غيبت و عيبجويى از خودتان نكنيد » !\r\n\r\n","description":"","footnote":"\r\n( 1 ) و اينكه بعضى گفته‌اند در اينجا « مضاف » محذوف است و در تقدير چنين بوده :\r\n« ظن المؤمنون و المؤمنات با نفس بعضهم خيرا » گفتار بى اساسى است كه لطافت و ظرافت آيه را از بين مىبرد .\r\n","page_name":" 397 ","page_number":397},
  {"content":"\r\nو اينكه تكيه بر روى « مردان و زنان با ايمان » شده اشاره به اين است كه ايمان صفتى است كه مىتواند مانع و رادع در برابر گمانهاى بد باشد .\r\nتا اينجا سرزنش و ملامت آنها جنبه‌هاى اخلاقى و معنوى دارد كه به هر حساب جاى اين نبود كه مؤمنان در برابر چنين تهمت زشتى سكوت كنند و يا آلت دست شايعه سازان كور دل گردند .\r\nسپس به بعد قضايى مساله توجه كرده مىگويد : « چرا آنها را موظف به آوردن چهار شاهد ننموديد » ؟ ( * ( لَوْ لا جاؤُ عَلَيْه بِأَرْبَعَةِ شُهَداءَ ) * ) .\r\n« اكنون كه چنين گواهانى را نياوردند آنها نزد خدا دروغگويانند » ( * ( فَإِذْ لَمْ يَأْتُوا بِالشُّهَداءِ فَأُولئِكَ عِنْدَ اللَّه هُمُ الْكاذِبُونَ ) * ) .\r\nاين مؤاخذه و سرزنش نشان مىدهد كه دستور اقامه شهود چهار گانه و همچنين حد قذف در صورت عدم آن ، قبل از آيات « افك » نازل شده بود .\r\nاما اين سؤال كه چرا شخص پيامبر ص اقدام به اجراى اين حد نكرد پاسخش روشن است ، زيرا تا همكارى از ناحيه مردم نباشد اقدام به چنين امرى ممكن نيست زيرا پيوندهاى تعصب آميز قبيله اى گاهى سبب مىشد كه مقاومتهاى منفى در برابر اجراى بعضى از احكام و لو به طور موقت ابراز شود ، چنان كه طبق نقل تواريخ در اين حادثه چنين بود .\r\nسر انجام تمام اين سرزنشها را جمع بندى كرده ، مىگويد : « اگر فضل و رحمت خدا در دنيا و آخرت شامل حال شما نبود به خاطر اين كارى كه در آن وارد شديد عذاب عظيمى دامانتان را مىگرفت » ( * ( وَلَوْ لا فَضْلُ اللَّه عَلَيْكُمْ وَرَحْمَتُه فِي الدُّنْيا وَالآخِرَةِ لَمَسَّكُمْ فِيما أَفَضْتُمْ فِيه عَذابٌ عَظِيمٌ ) * ) .\r\nبا توجه به اينكه « افضتم » از ماده « افاضه » به معنى خروج آب با كثرت\r\n","description":"","footnote":"","page_name":" 398 ","page_number":398},
  {"content":"\r\nو فزونى است ، و نيز گاهى به معنى فرو رفتن در آب آمده است ، از اين تعبير چنين بر مىآيد كه شايعه اتهام مزبور آن چنان دامنه پيدا كرد كه مؤمنان را نيز در خود فرو برد ! .\r\nآيه بعد در حقيقت توضيح و تبيين بحث گذشته است كه چگونه آنها در اين گناه بزرگ بر اثر سهلانگارى غوطه ور شدند ، مىگويد : « به خاطر بياوريد هنگامى را كه به استقبال اين دروغ بزرگ مىرفتيد و اين شايعه را از زبان يكديگر مىگرفتيد » ( * ( إِذْ تَلَقَّوْنَه بِأَلْسِنَتِكُمْ ) * ) .\r\n« و با دهان خود سخنى مىگفتيد كه به آن علم و يقين نداشتيد » ( * ( وَتَقُولُونَ بِأَفْواهِكُمْ ما لَيْسَ لَكُمْ بِه عِلْمٌ ) * ) .\r\n« و گمان مىكرديد اين مساله كوچكى است در حالى كه در نزد خدا بزرگ است » ( * ( وَتَحْسَبُونَه هَيِّناً وَهُوَ عِنْدَ اللَّه عَظِيمٌ ) * ) .\r\nدر واقع اين آيه به سه قسمت از گناهان بزرگ آنها در اين رابطه اشاره مىكند :\r\n« نخست » به استقبال اين شايعه رفتن و از زبان يكديگر گرفتن ( پذيرش شايعه ) .\r\n« دوم » منتشر ساختن شايعه اى را كه هيچگونه علم و يقين به آن نداشتند و بازگو كردن آن براى ديگران ( نشر شايعه بدون هيچگونه تحقيق ) .\r\n« سوم » آن را عملى ساده و كوچك شمردن در حالى كه نه تنها با حيثيت دو فرد مسلمان ارتباط داشت ، بلكه با حيثيت و آبروى جامعه اسلامى گره خورده بود ( كوچك شمردن شايعه ، و به عنوان يك وسيله سرگرمى از آن استفاده كردن ) .\r\nجالب اينكه در يك مورد تعبير « بالسنتكم » ( با زبانتان ) و در جاى ديگر بافواهكم ( با دهانتان ) آمده است ، با اينكه همه سخنان با زبان و از طريق دهان صورت مىگيرد ، اشاره به اينكه شما نه در پذيرش اين شايعه مطالبه دليل كرديد\r\n","description":"","footnote":"","page_name":" 399 ","page_number":399},
  {"content":"\r\nو نه در پخش آن تكيه بر دليل داشتيد ، تنها سخنانى كه باد هوا بود و نتيجه گردش زبان و حركات دهان ، سرمايه شما در اين ماجرا بود .\r\nو از آنجا كه اين حادثه بسيار مهمى بود كه گروهى از مسلمانان آن را سبك و كوچك شمرده بودند بار ديگر در آيه بعد روى آن تكيه كرده ، و موجى تازه از سرزنش بر آنها مىبارد ، و تازيانه اى محكمتر بر روح آنها مىنوازد ، و مىگويد :\r\n« چرا هنگامى كه اين دروغ بزرگ را شنيديد نگفتيد ما مجاز نيستيم از اين سخن بگوئيم ( چرا كه تهمتى است بدون دليل ) منزهى تو ، اى پروردگار ، اين بهتان بزرگى است » ! ( * ( وَلَوْ لا إِذْ سَمِعْتُمُوه قُلْتُمْ ما يَكُونُ لَنا أَنْ نَتَكَلَّمَ بِهذا سُبْحانَكَ هذا بُهْتانٌ عَظِيمٌ ) * ) .\r\nدر واقع قبلا تنها به خاطر اين ملامت شده بودند كه چرا با حسن ظن نسبت به كسانى كه مورد اتهام واقع شده بودند نگاه نكردند ، اما در اينجا مىگويد علاوه بر حسن ظن شما مىبايست هرگز به خود اجازه ندهيد كه لب به چنين تهمتى بگشائيد ، تا چه رسد كه عامل نشر آن شويد .\r\nشما بايد از اين تهمت بزرگ غرق تعجب مىشديد ، و به ياد پاكى و منزه بودن پروردگار مىافتاديد ، و از اينكه آلوده نشر چنين تهمتى شويد به خدا پناه مىبرديد .\r\nاما مع الاسف شما به سادگى و آسانى از كنار آن گذشتيد - سهل است - به آن نيز دامن زديد و ناآگاهانه آلت دست منافقان توطئه گر و شايعه ساز شديد .\r\nدر مورد اهميت گناه « شايعه سازى » و « انگيزه‌ها » و « راه مبارزه با آن » و همچنين نكته‌هاى ديگر پيرامون اين موضوع در ذيل آيات آينده به خواست خدا بحث خواهيم كرد .\r\n","description":"","footnote":"","page_name":" 400 ","page_number":400},
  {"content":"\r\n\r\n[ سوره النور ‹ 24 › : آيات 17 تا 20 
  ]\r\nيَعِظُكُمُ اللَّه أَنْ تَعُودُوا لِمِثْلِه أَبَداً إِنْ كُنْتُمْ مُؤْمِنِينَ ‹ 17 › وَيُبَيِّنُ اللَّه لَكُمُ الآياتِ وَاللَّه عَلِيمٌ حَكِيمٌ ‹ 18 › إِنَّ الَّذِينَ يُحِبُّونَ أَنْ تَشِيعَ الْفاحِشَةُ فِي الَّذِينَ آمَنُوا لَهُمْ عَذابٌ أَلِيمٌ فِي الدُّنْيا وَالآخِرَةِ وَاللَّه يَعْلَمُ وَأَنْتُمْ لا تَعْلَمُونَ ‹ 19 › وَلَوْ لا فَضْلُ اللَّه عَلَيْكُمْ وَرَحْمَتُه وَأَنَّ اللَّه رَؤُفٌ رَحِيمٌ ‹ 20 ›\r\n\r\nترجمه :\r\n17 - خداوند شما را اندرز مىدهد كه هرگز چنين كارى را تكرار نكنيد اگر ايمان داريد ! 18 - و خداوند آيات خود را براى شما تبيين مىكند ، و خدا عليم و حكيم است .\r\n19 - كسانى كه دوست دارند زشتيها در ميان مردم با ايمان شيوع يابد عذاب دردناكى براى آنها در دنيا و آخرت است ، و خداوند مىداند و شما نمىدانيد .\r\n20 - و اگر فضل و رحمت الهى شامل حال شما نبود و اينكه خدا مهربان و رحيم است ( مجازات سختى دامانتان را فرا مىگرفت ) .\r\n\r\nتفسير :\r\n\r\nاشاعه فحشاء ممنوع است\r\nباز در اين آيات سخن از « داستان افك » و عواقب شوم و دردناك شايعه سازى\r\n","description":"","footnote":"","page_name":" 401 ","page_number":401},
  {"content":"\r\nو اتهام ناموسى نسبت به افراد پاك است ، چرا كه اين مساله بقدرى مهم است كه قرآن لازم مىبيند چند بار از طرق گوناگون و مؤثر اين مساله را تحليل كند ، و چنان محكم كارى نمايد كه در آينده چنين صحنه اى در جامعه مسلمين تكرار نشود .\r\nنخست مىگويد : « خداوند شما را اندرز مىدهد كه مانند اين عمل را هرگز تكرار نكنيد اگر ايمان ( به خدا و روز جزا ) داريد » ( * ( يَعِظُكُمُ اللَّه أَنْ تَعُودُوا لِمِثْلِه ) * ) ( 1 ) .\r\nيعنى اين نشانه ايمان است كه انسان به سراغ اين گناهان عظيم نرود ، و اگر مرتكب شد يا نشانه بى ايمانى است و يا ضعف ايمان ، در حقيقت جمله مزبور يكى از اركان توبه را ترسيم مىكند ، چرا كه تنها پشيمانى از گذشته كافى نيست بايد نسبت به عدم تكرار گناه در آينده نيز تصميم گرفت ، تا توبه اى جامع الاطراف باشد .\r\nو بعد براى تاكيد بيشتر كه توجه داشته باشند اين سخنان ، سخنان عادى معمولى نيست ، بلكه اين خداوند عليم و حكيم است كه در مقام تبيين بر آمده و حقايق سرنوشتسازى را روشن مىسازد ، مىگويد : « خداوند آيات را براى شما تبيين مىكند و خداوند آگاه و حكيم است » ( * ( وَيُبَيِّنُ اللَّه لَكُمُ الآياتِ وَاللَّه عَلِيمٌ حَكِيمٌ ) * ) .\r\nبه مقتضاى علم و آگاهيش از تمام جزئيات اعمال شما با خبر است ، و به مقتضاى حكمتش دستورات لازم را مىدهد .\r\n\r\n","description":"","footnote":"\r\n( 1 ) اين جمله در واقع كلمه اى در تقدير دارد و آن ، كلمه « لا » است ( يعظكم اللَّه ان لا تعودوا لمثله ابدا ) و اگر نخواهيم تقدير بگيريم جمله « يعظكم » بايد به معنى « ينهاكم » باشد يعنى خداوند شما را از بازگشت به اين گونه كار باز مىدارد .\r\n","page_name":" 402 ","page_number":402},
  {"content":"\r\nيا به تعبير ديگر به مقتضاى علمش از نيازهاى شما و عوامل خير و شرتان آگاه است ، و به مقتضاى حكمتش دستورات و احكامش را با آن هماهنگ مىسازد .\r\nباز براى محكم كارى ، سخن را از شكل يك حادثه شخصى به صورت بيان يك قانون كلى و جامع تغيير داده و مىگويد : « كسانى كه دوست مىدارند زشتيها و گناهان قبيح در ميان افراد با ايمان اشاعه يابد عذاب دردناكى در دنيا و آخرت دارند ( * ( إِنَّ الَّذِينَ يُحِبُّونَ أَنْ تَشِيعَ الْفاحِشَةُ فِي الَّذِينَ آمَنُوا لَهُمْ عَذابٌ أَلِيمٌ فِي الدُّنْيا وَالآخِرَةِ ) * ) .\r\nقابل توجه اينكه نمىگويد كسانى كه اشاعه فحشاء دهند ، بلكه مىگويد « دوست دارند كه چنين كارى را انجام دهند » و اين نهايت تاكيد در اين زمينه است .\r\nبه تعبير ديگر مبادا تصور شود كه اين همه اصرار و تاكيد به خاطر اين بوده كه همسر پيامبر ص يا شخص ديگرى در پايه او ، متهم شده است ، بلكه در مورد هر كس و هر فرد با ايمان چنين برنامه اى پيش آيد تمام آن تاكيدات و اصرارها در مورد او صادق است ، چرا كه جنبه شخصى و خصوصى ندارد ، هر چند ممكن است بر حسب موارد جنبه‌هاى ديگرى بر آن افزوده شود .\r\nضمنا بايد توجه داشت كه « اشاعه فحشاء » منحصر به اين نيست كه انسان تهمت و دروغ بى اساسى را در مورد زن و مرد با ايمانى نشر دهد ، و آنها را به عمل منافى عفت متهم سازد ، اين يكى از مصاديق آن است ، اما منحصر به آن نيست ، اين تعبير مفهوم وسيعى دارد كه هر گونه نشر فساد و اشاعه زشتيها و قبائح و كمك به توسعه آن را شامل مىشود .\r\nالبته كلمه « فاحشه » يا « فحشاء » در قرآن مجيد غالبا در موارد انحرافات جنسى و آلودگيهاى ناموسى به كار رفته ، ولى از نظر مفهوم لغوى چنان كه « راغب » در « مفردات » گويد : « فحش » و « فحشاء » و « فاحشه » به معنى هر گونه رفتار\r\n","description":"","footnote":"","page_name":" 403 ","page_number":403},
  {"content":"\r\nو گفتارى است كه زشتى آن بزرگ باشد ، و در قرآن مجيد نيز گاهى در همين معنى وسيع استعمال شده مانند وَالَّذِينَ يَجْتَنِبُونَ كَبائِرَ الإِثْمِ وَالْفَواحِشَ : « كسانى كه از گناهان بزرگ و از اعمال زشت و قبيح اجتناب مىكنند . . . » ( سوره شورى آيه 37 ) .\r\nو به اين ترتيب وسعت مفهوم آيه كاملا روشن مىشود .\r\nاما اينكه مىگويد : آنها عذاب دردناكى در دنيا دارند ممكن است اشاره به حدود و تعزيرات شرعيه ، و عكس العملهاى اجتماعى ، و آثار شوم فردى آنها باشد كه در همين دنيا دامنگير مرتكبين اين اعمال مىشود ، علاوه بر اين محروميت آنها از حق شهادت ، و محكوم بودنشان به فسق و رسوايى نيز از آثار دنيوى آن است .\r\nو اما عذاب دردناك آخرت دورى از رحمت خدا و خشم و غضب الهى و آتش دوزخ مىباشد .\r\nو در پايان آيه مىفرمايد : « و خدا مىداند و شما نمىدانيد » ( * ( وَاللَّه يَعْلَمُ وَأَنْتُمْ لا تَعْلَمُونَ ) * ) .\r\nاو از عواقب شوم و آثار مرگبار اشاعه فحشاء در دنيا و آخرت به خوبى آگاه است ، ولى شما از ابعاد مختلف اين مساله آگاه نيستيد .\r\nاو مىداند چه كسانى در قلبشان حب اين گناه است و كسانى را كه زير نامهاى فريبنده به اين عمل شوم مىپردازند مىشناسد اما شما نمىدانيد و نمىشناسيد .\r\nو او مىداند چگونه براى جلوگيرى از اين عمل زشت و قبيح احكامش را نازل كند .\r\nدر آخرين آيه مورد بحث كه در عين حال آخرين آيات « افك » و مبارزه با « اشاعه فحشاء » و « قذف » مؤمنان پاكدامن است ، بار ديگر اين حقيقت را تكرار و تاكيد مىكند كه : « اگر فضل و رحمت الهى شامل حال شما نمىشد ، و اگر\r\n","description":"","footnote":"","page_name":" 404 ","page_number":404},
  {"content":"\r\nخداوند نسبت به شما رحيم و مهربان نبود آن چنان مجازات عظيم و دردناكى در اين دنيا براى شما قائل مىشد كه روزگارتان سياه و زندگيتان تباه گردد « ( * ( وَلَوْ لا فَضْلُ اللَّه عَلَيْكُمْ وَرَحْمَتُه وَأَنَّ اللَّه رَؤُفٌ رَحِيمٌ ) * ) ( 1 ) .\r\n\r\n1 - اشاعه فحشاء چيست ؟\r\nاز آنجا كه انسان يك موجود اجتماعى است ، جامعه بزرگى كه در آن زندگى مىكند از يك نظر همچون خانه او است ، و حريم آن همچون حريم خانه او محسوب مىشود ، پاكى جامعه به پاكى او كمك مىكند و آلودگى آن به آلودگيش .\r\nروى همين اصل در اسلام با هر كارى كه جو جامعه را مسموم يا آلوده كند شديدا مبارزه شده است .\r\nاگر مىبينيم در اسلام با غيبت شديدا مبارزه شده يكى از فلسفه هايش اين است كه غيبت ، عيوب پنهانى را آشكار مىسازد و حرمت جامعه را جريحه دار مىكند .\r\nاگر مىبينيم دستور عيبپوشى داده شده يك دليلش همين است كه گناه جنبه عمومى و همگانى پيدا نكند .\r\nاگر مىبينيم گناه آشكار اهميتش بيش از گناه مستور و پنهان است تا آنجا كه در روايتى از امام على بن موسى الرضا ع مىخوانيم :\r\nالمذيع بالسيئة مخذول و المستتر بالسيئة مغفور له :\r\n« آن كس كه گناه را نشر دهد مخذول و مطرود است و آن كس كه گناه را پنهان مىدارد مشمول آمرزش الهى است » ( 2 ) .\r\n\r\n","description":"","footnote":"\r\n( 1 ) اين جمله همانگونه كه نظير آن را در چند آيه قبل داشتيم محذوفى دارد و تقديرش چنين است : « لو لا فضل اللَّه عليكم . . . لمسكم فيما افضتم فيه عذاب عظيم ) .\r\n( 2 ) اصول كافى جلد 2 باب ستر الذنوب ،\r\n","page_name":" 405 ","page_number":405},
  {"content":"\r\nو اگر مىبينيم در آيات فوق موضوع اشاعه فحشاء با لحنى بسيار شديد و فوق - العاده كوبنده محكوم شده نيز دليلش همين است .\r\nاصولا گناه همانند آتش است ، هنگامى كه در نقطه اى از جامعه اين آتش روشن شود بايد سعى و تلاش كرد كه آتش خاموش ، يا حد اقل محاصره گردد ، اما اگر به آتش دامن زنيم و آن را از نقطه اى به نقطه ديگر ببريم ، حريق همه جا را فرا خواهد گرفت و كسى قادر بر كنترل آن نخواهد بود .\r\nاز اين گذشته عظمت گناه در نظر عامه مردم و حفظ ظاهر جامعه از آلودگيها خود سد بزرگى در برابر فساد است ، اشاعه فحشاء و نشر گناه و تجاهر به فسق اين سد را مىشكند ، گناه را كوچك مىكند ، و آلودگى به آن را ساده مىنمايد .\r\nدر حديثى از پيامبر اسلام ص مىخوانيم : من اذاع فاحشة كان كمبتدئها :\r\n« كسى كه كار زشتى را نشر دهد همانند كسى است كه آن را در آغاز انجام داده » ( 1 ) .\r\nدر حديث ديگرى از امام موسى بن جعفر ع مىخوانيم كه مردى خدمتش آمد و عرض كرد : فدايت شوم از يكى از برادران دينى كارى نقل كردند كه من آن را ناخوش داشتم ، از خودش پرسيدم انكار كرد در حالى كه جمعى از افراد موثق اين مطلب را از او نقل كرده‌اند ، امام فرمود :\r\nكذب سمعك و بصرك عن اخيك و ان شهد عندك خمسون قسامة و قال لك قول فصدقه و كذبهم ، و لا تذيعن عليه شيئا تشينه به و تهدم به مروته ، فتكون من الذين قال اللَّه عز و جل * ( إِنَّ الَّذِينَ يُحِبُّونَ أَنْ تَشِيعَ الْفاحِشَةُ فِي الَّذِينَ آمَنُوا لَهُمْ عَذابٌ أَلِيمٌ فِي الدُّنْيا وَالآخِرَةِ : ) *\r\n« گوش و چشم خود را در مقابل برادر مسلمانت تكذيب كن ، حتى اگر پنجاه نفر سوگند خورند كه او كارى كرده و او بگويد نكرده‌ام از او بپذير و از آنها نپذير ، هرگز چيزى كه مايه عيب و ننگ او است و شخصيتش را\r\n\r\n","description":"","footnote":"\r\n( 1 ) اصول كافى جلد 2 باب التعيير .\r\n","page_name":" 406 ","page_number":406},
  {"content":"\r\nاز ميان مىبرد در جامعه پخش مكن كه از آنها خواهى بود كه خداوند درباره آنها فرموده : « كسانى كه دوست مىدارند زشتيها در ميان مؤمنان پخش شود عذاب دردناكى در دنيا و آخرت دارند » ( 1 ) و ( 2 ) .\r\nذكر اين نكته نيز لازم است كه « اشاعه فحشاء » اشكال مختلفى دارد :\r\nگاه به اين مىشود كه دروغ و تهمتى را دامن بزند و براى اين و آن بازگو كند .\r\nگاه به اين است كه مراكزى كه موجب فساد و نشر فحشاء است به وجود آورد .\r\nگاه به اين است كه وسائل معصيت در اختيار مردم بگذارند و يا آنها را به گناه تشويق كنند و بالآخره گاه به اين حاصل مىشود كه پرده حيا را بدرند و مرتكب گناه در ملاء عام شوند ، همه اينها مصداق « اشاعه فحشاء » است چرا كه مفهوم اين كلمه ، وسيع و گسترده مىباشد ( دقت كنيد ) .\r\n\r\n2 - بلاى شايعه سازى\r\nجعل و پخش شايعات دروغين و نگران كننده يكى از مهمترين شاخه‌هاى جنگ روانى توطئه گران است .\r\nهنگامى كه دشمن قادر نيست از طريق رويارويى صدمه اى وارد كند دست به پخش شايعات مىزند ، و از اين طريق افكار عمومى را نگران و به خود مشغول ساخته و از مسائل ضرورى و حساس منحرف مىكند .\r\nشايعه سازى يكى از سلاحهاى مخرب براى جريحه دار ساختن حيثيت\r\n\r\n","description":"","footnote":"\r\n( 1 ) كتاب ثواب الاعمال طبق نقل تفسير نور الثقلين جلد 2 صفحه 582 .\r\n( 2 ) البته اين مسئله استثناهايى دارد از جمله موضوع شهادت در دادگاه و يا مواردى كه براى نهى از منكر هيچ راهى جز پرده برداشتن از روى زشتكارى يك نفر وجود ندارد مىباشد .\r\n","page_name":" 407 ","page_number":407},
  {"content":"\r\nنيكان و پاكان و پراكنده ساختن مردم از اطراف آنها است .\r\nدر آيات مورد بحث - طبق شان نزولهاى معروف - منافقين براى لكه دار ساختن حيثيت پيامبر خدا و متزلزل ساختن وجاهت عمومى او دست به جعل نا جوانمردانه ترين شايعات و پخش آن زدند و پاكى بعضى از همسران پيامبر بزرگ اسلام را - با استفاده از يك فرصت مناسب - زير سؤال كشيدند ، و براى مدتى نسبتا طولانى چنان افكار مسلمانان را مشوب و ناراحت كردند كه مؤمنان ثابت قدم و راستين همچون مار گزيده به خود مىپيچيدند تا اينكه وحى الهى به يارى آنان آمد و چنان گوشمال شديدى به منافقان شايعه ساز داد كه درس عبرتى براى همگان شد .\r\nگر چه در جامعه هايى كه خفقان سياسى وجود دارد نشر شايعات يك نوع مبارزه محسوب مىشود ، ولى انگيزه‌هاى ديگرى همچون انتقامجويى ، تصفيه حسابهاى خصوصى ، تخريب اعتماد عمومى ، لكه دار ساختن شخصيت افراد بزرگ و منحرف ساختن افكار از مسائل اساسى نيز عوامل پخش شايعات محسوب مىباشد .\r\nاين كافى نيست كه ما بدانيم چه انگيزه اى سبب شايعه سازى است ، مهم آن است كه جامعه را از اينكه آلت دست شايعه سازان گردد و به نشر آن كمك كند و با دست خود وسيله نابودى خويش را فراهم سازد بر حذر داريم ، و به مردم توجه دهيم كه بايد هر شايعه را همانجا كه مىشنويم دفن كنيم و گر نه دشمن را خوشحال و پيروز ساخته‌ايم ، بعلاوه مشمول عذاب اليم دنيا و آخرت كه در آيات فوق به آن اشاره شده خواهيم بود .\r\n\r\n3 - كوچك شمردن گناه -\r\nدر آيات فوق از مسائلى كه مورد نكوهش قرار گرفته اين بود كه شما گناهى همچون نشر بهتان و تهمت را مرتكب مىشويد و در عين حال آن را كوچك مىشمريد .\r\n","description":"","footnote":"","page_name":" 408 ","page_number":408},
  {"content":"\r\nبه راستى كوچك شمردن گناه خود يكى از خطاها است ، كسى كه گناهى مىكند و آن را بزرگ مىشمرد و از كار خود ناراحت است در مقام توبه و جبران بر مىآيد ، اما آن كس كه آن را كوچك مىشمرد و اهميتى براى آن قائل نيست و حتى گاه مىگويد : « خوشا به حال من اگر گناه من همين باشد » ! چنين كسى در مسير خطرناكى قرار گرفته ، و هم چنان به گناه خود ادامه مىدهد .\r\nبه همين دليل در حديثى از امير مؤمنان على ع مىخوانيم : اشد الذنوب ما استهان به صاحبه : « شديدترين گناهان گناهى است كه صاحبش آن را سبك بشمارد » ( 1 ) .\r\n\r\n","description":"","footnote":"\r\n( 1 ) نهج البلاغه كلمات قصار شماره 348 .\r\n","page_name":" 409 ","page_number":409},
  {"content":"\r\n\r\n[ سوره النور ‹ 24 › : آيات 21 تا 25 
  ]\r\nيا أَيُّهَا الَّذِينَ آمَنُوا لا تَتَّبِعُوا خُطُواتِ الشَّيْطانِ وَمَنْ يَتَّبِعْ خُطُواتِ الشَّيْطانِ فَإِنَّه يَأْمُرُ بِالْفَحْشاءِ وَالْمُنْكَرِ وَلَوْ لا فَضْلُ اللَّه عَلَيْكُمْ وَرَحْمَتُه ما زَكى مِنْكُمْ مِنْ أَحَدٍ أَبَداً وَلكِنَّ اللَّه يُزَكِّي مَنْ يَشاءُ وَاللَّه سَمِيعٌ عَلِيمٌ ‹ 21 › وَلا يَأْتَلِ أُولُوا الْفَضْلِ مِنْكُمْ وَالسَّعَةِ أَنْ يُؤْتُوا أُولِي الْقُرْبى وَالْمَساكِينَ وَالْمُهاجِرِينَ فِي سَبِيلِ اللَّه وَلْيَعْفُوا وَلْيَصْفَحُوا أَ لا تُحِبُّونَ أَنْ يَغْفِرَ اللَّه لَكُمْ وَاللَّه غَفُورٌ رَحِيمٌ ‹ 22 › إِنَّ الَّذِينَ يَرْمُونَ الْمُحْصَناتِ الْغافِلاتِ الْمُؤْمِناتِ لُعِنُوا فِي الدُّنْيا وَالآخِرَةِ وَلَهُمْ عَذابٌ عَظِيمٌ ‹ 23 › يَوْمَ تَشْهَدُ عَلَيْهِمْ أَلْسِنَتُهُمْ وَأَيْدِيهِمْ وَأَرْجُلُهُمْ بِما كانُوا يَعْمَلُونَ ‹ 24 › يَوْمَئِذٍ يُوَفِّيهِمُ اللَّه دِينَهُمُ الْحَقَّ وَيَعْلَمُونَ أَنَّ اللَّه هُوَ الْحَقُّ الْمُبِينُ ‹ 25 ›\r\n","description":"","footnote":"","page_name":" 410 ","page_number":410},
  {"content":"\r\n\r\nترجمه :\r\n21 - اى كسانى كه ايمان آورده‌ايد از گامهاى شيطان پيروى نكنيد هر كس قدم جاى قدمهاى شيطان بگذارد ( گمراهش مىسازد ) ، چرا كه او امر به فحشاء و منكر مىكند ، و اگر فضل و رحمت الهى به سراغ شما نمىآمد احدى از شما هرگز پاك نمىشد ولى خداوند هر كه را بخواهد تزكيه مىكند و خدا شنوا و دانا است .\r\n22 - آنها كه داراى برترى ( مالى ) و وسعت زندگى هستند نبايد سوگند ياد كنند كه از انفاق نسبت به نزديكان و مستمندان و مهاجران در راه خدا دريغ نمايند ، آنها بايد عفو كنند و صرفنظر نمايند ، آيا دوست نمىداريد خداوند شما را ببخشد ؟ و خداوند غفور و رحيم است .\r\n23 - كسانى كه زنان پاكدامن و بى خبر ( از هر گونه آلودگى ) و مؤمن را متهم مىسازند در دنيا و آخرت از رحمت الهى بدورند ، و عذاب بزرگى در انتظارشان است .\r\n24 - در آن روز كه زبانها و دستها و پاهايشان بر ضد آنها به اعمالى كه مرتكب مىشدند گواهى مىدهد .\r\n25 - در آن روز خداوند جزاى واقعى آنها را بى كم و كاست مىدهد ، و مىدانند كه خداوند حق مبين است .\r\n\r\nتفسير : مجازات هم حسابى دارد !\r\nگر چه اين آيات صريحا داستان افك را دنبال نمىكند ولى تكميلى براى محتواى آن بحث محسوب مىشود ، هشدارى است به همه مؤمنان كه نفوذ افكار\r\n","description":"","footnote":"","page_name":" 411 ","page_number":411},
  {"content":"\r\nو اعمال شيطانى گاه به صورت تدريجى و كم رنگ است و اگر در همان گامهاى نخست كنترل نشود وقتى انسان متوجه مىگردد كه كار از كار گذشته است ، بنا بر اين هنگامى كه نخستين وسوسه‌هاى اشاعه فحشاء يا هر گناه ديگر آشكار مىشود ، بايد همانجا در مقابل آن ايستاد تا آلودگى گسترش پيدا نكند .\r\nدر نخستين آيه روى سخن را به مؤمنان كرده ، مىگويد : « اى كسانى كه ايمان آورده‌ايد از گامهاى شيطان پيروى نكنيد ، و هر كس از گامهاى شيطان پيروى كند به انحراف و گمراهى و فحشاء و منكر كشيده مىشود چرا كه شيطان دعوت به فحشاء و منكر مىكند » ( * ( يا أَيُّهَا الَّذِينَ آمَنُوا لا تَتَّبِعُوا خُطُواتِ الشَّيْطانِ وَمَنْ يَتَّبِعْ خُطُواتِ الشَّيْطانِ فَإِنَّه يَأْمُرُ بِالْفَحْشاءِ وَالْمُنْكَرِ ) * ) ( 1 ) .\r\nاگر « شيطان » را به معنى وسيع كلمه ، يعنى « هر موجود موذى و تبهكار و ويرانگر » تفسير كنيم گستردگى اين هشدار در تمام ابعاد زندگى روشن مىشود .\r\nهرگز يك انسان پاكدامن و با ايمان را نمىشود يك مرتبه در آغوش فساد پرتاب كرد ، بلكه گام به گام اين راه را مىسپرد :\r\nگام اول معاشرت و دوستى با آلودگان است .\r\nگام دوم شركت در مجلس آنها .\r\nگام سوم فكر گناه .\r\nگام چهارم ارتكاب مصاديق مشكوك و شبهات .\r\nگام پنجم انجام گناهان صغيره .\r\nو بالآخره در گامهاى بعد گرفتار بدترين كبائر مىشود ، درست به كسى\r\n\r\n","description":"","footnote":"\r\n( 1 ) جمله « * ( وَمَنْ يَتَّبِعْ خُطُواتِ الشَّيْطانِ فَإِنَّه يَأْمُرُ بِالْفَحْشاءِ ) * » در حقيقت محذوفى دارد ( جزاى شرط ) و تقدير چنين است « و من يتبع خطوات الشيطان ارتكب الفحشاء و المنكر ، فانه يا مر بهما » ( روح المعانى جلد 18 صفحه 112 ذيل آيات مورد بحث ) .\r\nو بايد توجه داشت كه جمله * ( فَإِنَّه يَأْمُرُ بِالْفَحْشاءِ ) * نمىتواند جزاى شرط باشد .\r\n","page_name":" 412 ","page_number":412},
  {"content":"\r\nمىماند كه زمان خويش به دست جنايتكارى سپرده او را گام به گام به سوى پرتگاه مىبرد ، تا سقوط كند و نابود گردد ، آرى اين است « خطوات شيطان » ( 1 ) .\r\nسپس اشاره به يكى از مهمترين نعمتهاى بزرگش بر انسانها در طريق هدايت كرده چنين مىگويد : « اگر فضل و رحمت الهى بر شما نبود احدى از شما هرگز پاك نمىشد ، ولى خداوند هر كه را بخواهد تزكيه مىكند ، و خدا شنوا و دانا است » ( * ( وَلَوْ لا فَضْلُ اللَّه عَلَيْكُمْ وَرَحْمَتُه ما زَكى مِنْكُمْ مِنْ أَحَدٍ أَبَداً وَلكِنَّ اللَّه يُزَكِّي مَنْ يَشاءُ وَاللَّه سَمِيعٌ عَلِيمٌ ) * ) .\r\nبدون شك فضل و رحمت الهى است كه موجب نجات انسانها از آلودگيها و انحرافات و گناهان مىشود ، چرا كه از يك سو موهبت عقل را داده ، و از سوى ديگر موهبت وجود پيامبر و احكامى كه از طريق وحى نازل مىگردد ، ولى از اين مواهب گذشته توفيقات خاص او و امدادهاى غيبيش كه شامل حال انسانهاى آماده و مستعد و مستحق مىگردد مهمترين عامل پاكى و تزكيه است .\r\nجمله « * ( مَنْ يَشاءُ ) * » چنان كه بارها گفته‌ايم به معنى اراده و مشيت بى دليل نيست ، بلكه تا مجاهده و تلاشى از ناحيه بندگان نباشد هدايت و موهبتى از ناحيه خدا صورت نمىگيرد ، آن كس كه طالب اين راه است و در آن گام مىنهد و جهاد مىكند ، دستش را مىگيرد ، از وسوسه شياطين حفظش مىكند و به سر منزل مقصود مىرساند .\r\nو به تعبير ديگر فضل و رحمت الهى گاه جنبه « تشريعى » دارد ، و آن از طريق بعثت پيامبران و نزول كتب آسمانى و تشريع احكام و بشارتها و انذارها است ، و گاه جنبه « تكوينى » دارد و آن از طريق امدادهاى معنوى و الهى است ، و آيات مورد بحث ( بقرينه جمله « من يشاء » ) بيشتر ناظر به قسمت دوم است .\r\n\r\n","description":"","footnote":"\r\n( 1 ) در مورد فرق ميان « فحشاء » و « منكر » در جلد 11 صفحه 370 ذيل آيه 90 سوره نحل بحث كرده‌ايم .\r\n","page_name":" 413 ","page_number":413},
  {"content":"\r\nضمنا بايد توجه داشت كه « زكات » و « تزكيه » در اصل به معنى « نمو يافتن » و « نمو دادن » است ، ولى در بسيارى از موارد به معنى « پاك شدن » و « پاك كردن » به كار رفته است ، و اين هر دو ممكن است به يك ريشه باز گردد ، زيرا تا پاكى از موانع و مفاسد و رذائل نباشد نمو و رشد امكان پذير نخواهد بود .\r\nجمعى از مفسران براى دومين آيه مورد بحث شان نزولى نقل كرده‌اند كه پيوند آن را با آيات گذشته روشن مىسازد و آن اينكه : « اين آيه در باره گروهى از صحابه نازل شد كه بعد از » داستان افك « سوگند ياد كردند كه به هيچيك از كسانى كه در اين ماجرا درگير بودند و به اين تهمت بزرگ دامن زدند كمك مالى نكنند ، و در هيچ موردى با آنها مواسات ننمايند ، آيه فوق نازل شد و آنها را از اين شدت عمل و خشونت باز داشت و دستور عفو و گذشت داد » .\r\nاين شان نزول را « قرطبى » در تفسيرش از « ابن عباس » و « ضحاك » ، و مرحوم « طبرسى » از « ابن عباس » و غير او ، ذيل آيات مورد بحث نقل كرده‌اند و جنبه عمومى دارد .\r\nولى گروهى از مفسران اهل تسنن اصرار دارند كه اين آيه در مورد خصوص « ابو بكر » نازل شده كه بعد از داستان افك ، كمك مالى خود را به « مسطح بن اثاثه » كه « پسر خاله » يا « پسر خواهر » او بود و به مساله افك دامن مىزد قطع كرده ، در حالى كه تمام ضميرهايى كه در آيه به كار رفته به صورت جمع است و نشان مىدهد كه گروهى از مسلمانان بعد از اين ماجرا تصميم به قطع كمكهاى خود از اين مجرمان گرفته بودند و آيه آنها را از اين كار نهى كرد .\r\nولى به هر حال مىدانيم آيات قرآن اختصاص به شان نزول ندارد ، بلكه همه مؤمنان را تا دامنه قيامت شامل مىگردد ، يعنى توصيه مىكند كه مسلمانان در اين گونه موارد گرفتار احساسات تند و داغ نشوند و در برابر لغزشها و اشتباهات\r\n","description":"","footnote":"","page_name":" 414 ","page_number":414},
  {"content":"\r\nگنهكاران تصميمات خشن نگيرند .\r\nبا توجه به اين شان نزول به تفسير آيه باز مىگرديم :\r\nقرآن مىگويد : « آنها كه داراى برترى مالى و وسعت زندگى هستند نبايد سوگند ياد كنند ( يا تصميم بگيرند ) كه انفاق خود را نسبت به نزديكان و مستمندان و مهاجران در راه خدا قطع مىكنند » ( * ( وَلا يَأْتَلِ أُولُوا الْفَضْلِ مِنْكُمْ وَالسَّعَةِ أَنْ يُؤْتُوا أُولِي الْقُرْبى وَالْمَساكِينَ وَالْمُهاجِرِينَ فِي سَبِيلِ اللَّه ) * ) .\r\nاين تعبير نشان مىدهد كه جمعى از كسانى كه آلوده افك شدند از مهاجران در راه خدا بودند كه فريب منافقان را خوردند ، و خداوند به خاطر سابقه آنها اجازه نداد كه آنان را از جامعه اسلامى طرد كنند و تصميمهايى كه بيش از حد استحقاق باشد درباره آنها بگيرند .\r\nضمنا جمله « * ( لا يَأْتَلِ ) * » از ماده « الية » ( بر وزن عطيه ) به معنى سوگند ياد كردن و يا از ماده « الو » ( بر وزن دلو ) به معنى كوتاهى كردن و ترك نمودن است ، بنا بر اين آيه طبق معنى اول نهى از سوگند در قطع اين گونه كمكها مىكند ( 1 ) .\r\nو بنا بر معنى دوم نهى از كوتاهى و ترك اين عمل مىنمايد .\r\nسپس براى تشويق و ترغيب مسلمانان به ادامه اين گونه كارهاى خير اضافه مىكند « بايد عفو كنند و گذشت نمايند » ( * ( وَلْيَعْفُوا وَلْيَصْفَحُوا ) * ) .\r\n« آيا دوست نمىداريد خداوند شما را بيامرزد » ( * ( أَ لا تُحِبُّونَ أَنْ يَغْفِرَ اللَّه لَكُمْ ) * ) .\r\nپس همانگونه كه شما انتظار عفو الهى را در برابر لغزشها داريد بايد در مورد ديگران عفو و بخشش را فراموش نكنيد .\r\n\r\n","description":"","footnote":"\r\n( 1 ) در اين صورت بايد كلمه « لا » قبل از « يؤتوا » در تقدير گرفته شود ، كه تقدير چنين مىشود « و لا ياتل . . . ان لا يؤتوا » .\r\n","page_name":" 415 ","page_number":415},
  {"content":"\r\n« و خداوند غفور و رحيم است » ( * ( وَاللَّه غَفُورٌ رَحِيمٌ ) * ) .\r\nعجب اينكه از يك سو با آن همه آيات كوبنده ، « اصحاب افك » را شديدا محكوم مىكند ، اما براى اينكه افراد افراطى از حد تجاوز نكنند با سه جمله كه هر يك از ديگرى گيراتر و جذابتر است احساساتشان را كنترل مىنمايد :\r\nنخست امر به عفو و گذشت مىكند .\r\nسپس مىگويد آيا دوست نداريد خدا شما را ببخشد ؟ پس شما هم ببخشيد .\r\nو سر انجام دو صفت از صفات خدا كه « غفور » و « رحيم » است به عنوان تاكيد ذكر مىكند اشاره به اينكه شما نمىتوانيد داغتر از فرمان پروردگار باشيد خداوند كه صاحب اصلى اين حكم است غفور و رحيم است ، او دستور مىدهد كمكها را قطع نكنيد ، ديگر شما چه مىگوئيد ؟ ! بدون شك همه مسلمانانى كه در ماجراى افك درگير شدند با توطئه قبلى نبود ، بعضى از منافقين مسلماننما پايه گذار بودند ، و گروهى مسلمان فريب خورده دنباله رو ، بدون شك همه آنها مقصر و گناهكار بودند ، اما ميان اين دو گروه فرق بسيار بود ، و نمىبايست با همه يكسان معامله كنند .\r\nبه هر حال آيات فوق درس بسيار بزرگى است براى امروز و فرداى مسلمانان و همه آيندگان كه به هنگام آلودگى بعضى از افراد به گناه و لغزشى ، نبايد در كيفر از حد اعتدال تجاوز كرد ، نبايد آنها را از جامعه اسلامى طرد نمود ، و نبايد درهاى كمكهاى را به روى آنها بست تا يكباره در دامن دشمنان سقوط كنند و در صف آنها قرار گيرند .\r\nآيات فوق در حقيقت ترسيمى از تعادل « جاذبه » و « دافعه » اسلامى است :\r\nآيات افك و مجازات شديد تهمتزنندگان به نواميس مردم نيروى عظيم دافعه را تشكيل مىدهد ، و آيه مورد بحث كه سخن از عفو و گذشت و غفور و رحيم بودن خدا مىگويد بيانگر جاذبه است ! .\r\n","description":"","footnote":"","page_name":" 416 ","page_number":416},
  {"content":"\r\nسپس بار ديگر به مساله « قذف » و متهم ساختن زنان پاكدامن با ايمان به اتهام ناموسى بازگشته ، و بطور مؤكد و قاطع مىگويد : « كسانى كه زنان پاكدامن و بى خبر از هر گونه آلودگى و مؤمن را به نسبتهاى ناروا متهم مىسازند در دنيا و آخرت از رحمت الهى دورند و عذاب عظيمى در انتظار آنها است » ( * ( إِنَّ الَّذِينَ يَرْمُونَ الْمُحْصَناتِ الْغافِلاتِ الْمُؤْمِناتِ لُعِنُوا فِي الدُّنْيا وَالآخِرَةِ وَلَهُمْ عَذابٌ عَظِيمٌ ) * ) .\r\nدر واقع سه صفت براى اين زنان ذكر شده كه هر كدام دليلى است بر اهميت ظلمى كه بر آنها از طريق تهمت وارد مىگردد :\r\n« محصنات » ( زنان پاكدامن ) « غافلات » ( دور از هر گونه آلودگى ) و « مؤمنات » ( زنان با ايمان ) و به اين ترتيب نشان مىدهد كه تا چه حد نسبت ناروا دادن به اين افراد ، ظالمانه و ناجوانمردانه و درخور عذاب عظيم است ( 1 ) .\r\nضمنا تعبير به « غافلات » تعبير جالبى است كه نهايت پاكى آنها را از هر گونه انحراف و بىعفتى مشخص مىكند ، يعنى آنها نسبت به آلودگيهاى جنسى آن قدر بى اعتنا هستند كه گويى اصلا از آن خبر ندارند ، زيرا موضع انسان در برابر گناه گاه به صورتى در مىآيد كه اصلا تصور گناه از فكر و مغز او بيرون مىرود گويى اصلا چنين عملى در خارج وجود ندارد و اين مرحله عالى تقوا است .\r\nاين احتمال نيز وجود دارد كه منظور از « غافلات » زنانى است كه از نسبتهاى ناروايى كه به آنها داده شده بىاطلاعند ، و به همين دليل از خود دفاع نمىكنند ، و در نتيجه آيه مورد بحث مطلب تازه اى در مورد اين گونه اتهامات مطرح مىكند چرا كه در آيات گذشته سخن از تهمتزنندگانى بود كه شناخته مىشدند و مورد مجازات قرار مىگرفتند ، اما در اينجا سخن از شايعه سازانى است\r\n\r\n","description":"","footnote":"\r\n( 1 ) الميزان ذيل آيات مورد بحث جلد 15 صفحه 122 .\r\n","page_name":" 417 ","page_number":417},
  {"content":"\r\nكه خود را از مجازات و حد شرعى پنهان داشته‌اند ، قرآن مىگويد : اينها تصور نكنند كه با اين عمل مىتوانند خود را براى هميشه از كيفر الهى دور دارند ، خدا آنها را در اين دنيا از رحمت خويش دور مىكند و در آخرت عذابى عظيم دارند .\r\nگر چه آيه فوق بعد از داستان افك قرار گرفته و به نظر مىرسد كه نزول آن بى ارتباط با اين ماجرا نبوده ، ولى مانند تمام آياتى كه در موارد خاصى نازل مىشود و مفهوم آن كلى است اختصاص به مورد معينى ندارد .\r\nعجب اينكه بعضى از مفسران مانند « فخر رازى » در « تفسير كبير » و بعضى ديگر اصرار دارند كه مفهوم اين آيه را محدود به تهمت زدن به زنان پيامبر ص بدانند و اين گناه را در سر حد كفر قرار مىدهند و كلمه لعن را كه در آيه وارد شده دليل بر آن بشمرند .\r\nدر حالى كه تهمت زدن هر چند گناه بسيار بزرگى است ، و اگر در مورد همسران پيامبر ص باشد گناه بزرگتر و عظيمترى محسوب مىشود ولى به تنهايى موجب كفر نيست ، و لذا پيامبر ص در داستان افك با اين گونه افراد معامله « مرتد » ننمود بلكه در آيات بعد از آن كه شرح آن را خوانديم توصيه به عدم خشونت بيش از حد در مورد آنان فرمود كه با كفر سازگار نيست .\r\nو اما « لعن » دورى از رحمت خدا است كه در مورد كافر و مرتكبين گناهان كبيره صادق است ، لذا در همين آياتى كه در باره حد قذف گذشت ( در احكام مربوط به لعان ) دو بار كلمه لعن در مورد دروغگويان به كار رفته است .\r\nدر روايات اسلامى نيز كرارا كلمه « لعن » درباره بعضى از مرتكبين گناهان كبيره به كار رفته است ، حديث\r\nلعن اللَّه فى الخمر عشر طوائف . . .\r\n« خدا ده گروه را در مورد شراب لعنت كرده . . . » معروف است .\r\n","description":"","footnote":"","page_name":" 418 ","page_number":418},
  {"content":"\r\nآيه بعد چگونگى حال اين گروه تهمتزنندگان را در دادگاه بزرگ خدا مشخص كرده مىگويد : « آنها عذاب عظيمى دارند ، در آن روز كه زبانهاى آنها و دستها و پاهايشان بر ضد آنان به اعمالى كه مرتكب شدند گواهى مىدهند » ( * ( يَوْمَ تَشْهَدُ عَلَيْهِمْ أَلْسِنَتُهُمْ وَأَيْدِيهِمْ وَأَرْجُلُهُمْ بِما كانُوا يَعْمَلُونَ ) * ) .\r\nزبان آنها بى آنكه خودشان مايل باشند به گردش در مىآيد و حقائق را بازگو مىكند اين مجرمان بعد از مشاهده دلائل و شواهد قطعى جرم بر خلاف ميل باطنى خود صريحا اقرار به گناه كرده و همه چيز را فاش مىسازند چرا كه جايى براى انكار نمىبينند .\r\nدست و پاى آنها نيز به سخن در مىآيد و حتى طبق آيات قرآن پوست تن آنها سخن مىگويد ، گويى نوارهاى ضبط صوتى هستند كه همه صداهاى انسان را ضبط كرده و آثار گناهان در طول عمر در آنها نقش بسته است ، آرى در آنجا كه يوم البروز و روز آشكار شدن همه پنهانيها است ظاهر مىشوند .\r\nو اگر مىبينيم در بعضى آيات قرآن اشاره به روز قيامت مىفرمايد : « امروز ما بر زبان آنها مهر مىزنيم و دست و پايشان با ما سخن مىگويد » ( الْيَوْمَ نَخْتِمُ عَلى أَفْواهِهِمْ وَتُكَلِّمُنا أَيْدِيهِمْ وَتَشْهَدُ أَرْجُلُهُمْ بِما كانُوا يَكْسِبُونَ ) ( سوره يس - آيه 65 ) منافاتى با آيه مورد بحث ندارد چرا كه ممكن است در آغاز زبانها از كار بيفتد و ساير اعضا شهادت دهند ، و هنگامى كه شهادت دست و پا حقائق را برملا كرد زبان به حركت در آيد و گفتنىها را بگويد و به گناهان اعتراف كند .\r\nسپس مىگويد :\r\n« در آن روز خداوند جزاى واقعى آنها را بى كم و كاست به آنها مىدهد » ( * ( يَوْمَئِذٍ يُوَفِّيهِمُ اللَّه دِينَهُمُ الْحَقَّ ) * ) .\r\n","description":"","footnote":"","page_name":" 419 ","page_number":419},
  {"content":"\r\n« و در آن روز مىدانند كه خداوند حق مبين است » ( * ( وَيَعْلَمُونَ أَنَّ اللَّه هُوَ الْحَقُّ الْمُبِينُ ) * ) .\r\nاگر امروز ، و در اين دنيا ، در حقانيت پروردگار شك و ترديد كنند ، يا مردم را به گمراهى بكشانند در آن روز نشانه‌هاى عظمت و قدرت و حقانيتش آن چنان واضح مىشود كه سر سختترين لجوجان را وادار به اعتراف مىكند .\r\n","description":"","footnote":"","page_name":" 420 ","page_number":420},
  {"content":"\r\n\r\n[ سوره النور ‹ 24 › : آيه 26 
  ]\r\nالْخَبِيثاتُ لِلْخَبِيثِينَ وَالْخَبِيثُونَ لِلْخَبِيثاتِ وَالطَّيِّباتُ لِلطَّيِّبِينَ وَالطَّيِّبُونَ لِلطَّيِّباتِ أُولئِكَ مُبَرَّؤُنَ مِمَّا يَقُولُونَ لَهُمْ مَغْفِرَةٌ وَرِزْقٌ كَرِيمٌ ‹ 26 ›\r\n\r\nترجمه :\r\n26 - زنان خبيث و ناپاك از آن مردان خبيث و ناپاكند ! و مردان ناپاك نيز تعلق به زنان ناپاك دارند ، اينان از نسبتهاى ناروايى كه به آنها داده مىشود مبرا هستند ، و براى آنها آمرزش ( الهى ) و روزى پر ارزش است .\r\n\r\nتفسير : نوريان مر نوريان را طالبند ! . . .\r\nآيه فوق در حقيقت تعقيب و تاكيدى بر آيات افك و آيات قبل از آن است و بيان يك سنت طبيعى در جهان آفرينش مىباشد كه تشريع نيز با آن هماهنگ است .\r\nمىفرمايد : « زنان خبيث و ناپاك از آن مردان خبيث و ناپاكند ، همانگونه كه مردان ناپاك ، تعلق به زنان ناپاك دارند » ( * ( الْخَبِيثاتُ لِلْخَبِيثِينَ وَالْخَبِيثُونَ لِلْخَبِيثاتِ ) * ) .\r\nو در نقطه مقابل نيز « زنان طيب و پاك به مردان طيب و پاك تعلق دارند ، و مردان پاك و طيب از آن زنان پاك و طيبند » ( * ( وَالطَّيِّباتُ لِلطَّيِّبِينَ وَالطَّيِّبُونَ لِلطَّيِّباتِ ) * ) .\r\nو در پايان آيه به گروه اخير يعنى مردان و زنان پاكدامن اشاره كرده مىگويد : « آنها از نسبتهاى نادرستى كه به آنان داده مىشود مبرا هستند » ( * ( أُولئِكَ مُبَرَّؤُنَ مِمَّا يَقُولُونَ ) * ) .\r\n","description":"","footnote":"","page_name":" 421 ","page_number":421},
  {"content":"\r\nو به همين دليل « آمرزش و مغفرت الهى و همچنين روزى پر ارزش در انتظار آنها است » ( * ( لَهُمْ مَغْفِرَةٌ وَرِزْقٌ كَرِيمٌ ) * ) .\r\n\r\nنكته‌ها :\r\n\r\n1 - « خبيثات » و « خبيثون » كيانند ؟\r\nدر اينكه منظور از « خبيثات » و « خبيثين » و همچنين « طيبات » و « طيبين » در آيه مورد بحث كيست ؟ مفسران بيانات مختلفى دارند :\r\n1 - گاه گفته شده منظور سخنان ناپاك و تهمت و افترا و دروغ است كه تعلق به افراد آلوده دارد و به عكس سخنان پاك از آن مردان پاك و با تقوا است ، و « از كوزه همان برون تراود كه در او است » .\r\n2 - گاه گفته مىشود « خبيثات » به معنى « سيئات » و مطلق اعمال بد و كارهاى ناپسند است كه برنامه مردان ناپاك است و به عكس « حسنات » تعلق به پاكان دارد .\r\n3 - « خبيثات » و « خبيثون » اشاره به زنان و مردان آلوده دامان است ، به عكس « طيبات » و « طيبون » كه به زنان و مردان پاكدامن اشاره مىكند و ظاهرا منظور از آيه همين است ، زيرا قرائنى در دست است كه معنى اخير را تاييد مىكند :\r\nالف - اين آيات به دنبال آيات افك و همچنين آيه الزَّانِي لا يَنْكِحُ إِلَّا زانِيَةً أَوْ مُشْرِكَةً وَالزَّانِيَةُ لا يَنْكِحُها إِلَّا زانٍ أَوْ مُشْرِكٌ وَحُرِّمَ ذلِكَ عَلَى الْمُؤْمِنِينَ آمده و اين تفسير هماهنگ با مفهوم آن آيات است .\r\nب - جمله * ( أُولئِكَ مُبَرَّؤُنَ مِمَّا يَقُولُونَ : ) * « آنها ( زنان و مردان پاكدامن ) از نسبتهاى ناروايى كه به آنان داده مىشود منزه و پاكند » قرينه ديگرى بر اين تفسير مىباشد .\r\n","description":"","footnote":"","page_name":" 422 ","page_number":422},
  {"content":"\r\nج - اصولا قرينه مقابله خود نشانه اين است كه منظور از خبيثات جمع مؤنث حقيقى است و اشاره به زنان ناپاك است در مقابل « خبيثون » كه جمع مذكر حقيقى است .\r\nد - از همه اينها گذشته در حديثى از امام باقر ع و امام صادق ع نقل شده كه « اين آيه همانند » الزَّانِي لا يَنْكِحُ إِلَّا زانِيَةً أَوْ مُشْرِكَةً « مىباشد ، زيرا گروهى بودند كه تصميم گرفتند با زنان آلوده ازدواج كنند ، خداوند آنها را از اين كار نهى كرد ، و اين عمل را ناپسند شمرد » « ه - در روايات كتاب نكاح نيز مىخوانيم كه ياران امامان ، گاه سؤال از ازدواج با زنان » خبيثة « مىكردند كه با جواب منفى روبرو مىشدند ، اين خود نشان مىدهد كه » خبيثة « اشاره به زنان ناپاك است نه » سخنان « و نه » اعمال « ناپاك ( 2 ) .\r\nسؤال ديگر اينكه آيا منظور از خبيث بودن اين دسته از مردان و زنان يا طيب بودن آنها همان جنبه‌هاى عفت و ناموسى است ، يا هر گونه ناپاكى فكرى و عملى و زبانى را شامل مىشود .\r\nاگر سياق آيات و رواياتى را كه در تفسير آن آمده در نظر بگيريم محدود بودن مفهوم آيه به معنى اول صحيحتر به نظر مىرسد ، در حالى كه از بعضى از روايات استفاده مىشود كه خبيث و طيب در اينجا معنى وسيعى دارد و مفهوم آن منحصر به آلودگى و پاكى جنسى نيست روى اين نظر بعيد به نظر نمىرسد كه مفهوم نخستين آيه همان معنى خاص باشد ولى از نظر ملاك و فلسفه و علت قابل تعميم و گسترش است .\r\n\r\n","description":"","footnote":"\r\n( 1 ) مجمع البيان ذيل آيات مورد بحث .\r\n( 2 ) وسائل الشيعه جلد 14 صفحه 337 باب 14 از ابواب ما يحرم بالمصاهره و نحوها .\r\n","page_name":" 423 ","page_number":423},
  {"content":"\r\nو به تعبير ديگر آيه فوق در واقع بيان گرايش سنخيت است هر چند با توجه به موضوع بحث سنخيت در پاكى و آلودگى جنسى را مىگويد ( دقت كنيد ) .\r\n\r\n2 - آيا اين يك حكم تكوينى است يا تشريعى -\r\nبدون شك قانون « نوريان مر نوريان را طالبند » و « ناريان مر ناريان را جاذبند » و ضرب المثل معروف « كند همجنس با همجنس پرواز » و همچنين ضرب المثلى كه در عربى معروف است : « السنخية علة الانضمام » همه اشاره به يك سنت تكوينى است كه « ذره ذره موجوداتى را كه در ارض و سما است در بر مىگيرد كه جنس خود را همچو كاه و كهرباء جذب مىكنند » .\r\nبه هر حال همه جا همنوعان سراغ همنوعان مىروند و هر گروه و هر دسته اى با همسنخان خود گرم و صميمىاند .\r\nاما اين واقعيت مانع از آن نخواهد بود كه آيه بالا همانند آيه « الزَّانِيَةُ لا يَنْكِحُها إِلَّا زانٍ أَوْ مُشْرِكٌ » اشاره به يك حكم شرعى باشد كه ازدواج با زنان آلوده حد اقل در مواردى كه مشهور و معروف به عمل منافى عفتند ممنوع است .\r\nمگر همه احكام تشريعى ريشه تكوينى ندارد ؟ مگر سنتهاى الهى در تشريع و تكوين هماهنگ نيستند ؟ ( براى توضيح بيشتر به شرحى كه ذيل آيه مزبور ذكر كرديم مراجعه فرمائيد ) .\r\n\r\n3 - پاسخ به يك سؤال\r\nدر اينجا سؤالى مطرح است و آن اينكه در طول تاريخ يا در محيط زندگى خود گاه مواردى را مىبينيم كه با اين قانون هماهنگ نيست ، به عنوان مثال در خود قرآن آمده است كه همسر نوح و همسر لوط زنان بدى بودند و به آنها خيانت كردند ( سوره تحريم آيه 10 ) و در مقابل ، همسر فرعون از زنان با ايمان\r\n","description":"","footnote":"","page_name":" 424 ","page_number":424},
  {"content":"\r\nو پاكدامنى بود كه گرفتار چنگال آن طاغوت بى ايمان گشته بود ( سوره تحريم آيه 11 ) .\r\nدر مورد پيشوايان بزرگ اسلام نيز كم و بيش نمونه هايى از اين قبيل ديده شده است كه تاريخ اسلام گواه آن مىباشد .\r\nدر پاسخ علاوه بر اينكه هر قانون كلى استثناهايى دارد بايد به دو نكته توجه داشت :\r\n1 - در تفسير آيه گفتيم كه منظور اصلى از « خباثت » همان آلودگى به اعمال منافى عفت است و « طيب » بودن نقطه مقابل آن مىباشد ، به اين ترتيب پاسخ سؤال روشن مىشود ، زيرا هيچيك از همسران پيامبران و امامان به طور قطع انحراف و آلودگى جنسى نداشتند ، و منظور از خيانت در داستان نوح و لوط جاسوسى كردن به نفع كفار است نه خيانت ناموسى .\r\nاصولا اين عيب از عيوب تنفر آميز محسوب مىشود و مىدانيم محيط زندگى شخصى پيامبران بايد از اوصافى كه موجب نفرت مردم است پاك باشد تا هدف نبوت كه جذب مردم به آئين خدا است عقيم نماند .\r\n2 - از اين گذشته همسران پيامبران و امامان در آغاز كار حتى كافر و بى ايمان هم نبودند و گاه بعد از نبوت به گمراهى كشيده مىشدند كه مسلما آنها نيز روابط خود را مانند سابق با آنها ادامه نمىدادند ، همانگونه كه همسر فرعون در آغاز كه با فرعون ازدواج كرد به موسى ايمان نياورده بود ، اصولا موسى هنوز متولد نشده بود ، بعدا كه موسى مبعوث شد ايمان آورد و چاره اى جز ادامه زندگى توام با مبارزه نداشت مبارزه اى كه سرانجامش شهادت اين زن با ايمان بود .\r\n","description":"","footnote":"","page_name":" 425 ","page_number":425},
  {"content":"\r\n\r\n[ سوره النور ‹ 24 › : آيات 27 تا 29 
  ]\r\nيا أَيُّهَا الَّذِينَ آمَنُوا لا تَدْخُلُوا بُيُوتاً غَيْرَ بُيُوتِكُمْ حَتَّى تَسْتَأْنِسُوا وَتُسَلِّمُوا عَلى أَهْلِها ذلِكُمْ خَيْرٌ لَكُمْ لَعَلَّكُمْ تَذَكَّرُونَ ‹ 27 › فَإِنْ لَمْ تَجِدُوا فِيها أَحَداً فَلا تَدْخُلُوها حَتَّى يُؤْذَنَ لَكُمْ وَإِنْ قِيلَ لَكُمُ ارْجِعُوا فَارْجِعُوا هُوَ أَزْكى لَكُمْ وَاللَّه بِما تَعْمَلُونَ عَلِيمٌ ‹ 28 › لَيْسَ عَلَيْكُمْ جُناحٌ أَنْ تَدْخُلُوا بُيُوتاً غَيْرَ مَسْكُونَةٍ فِيها مَتاعٌ لَكُمْ وَاللَّه يَعْلَمُ ما تُبْدُونَ وَما تَكْتُمُونَ ‹ 29 ›\r\n\r\nترجمه :\r\n27 - اى كسانى كه ايمان آورده‌ايد در خانه هايى غير از خانه خود وارد نشويد تا اجازه بگيريد و بر اهل آن خانه سلام كنيد ، اين براى شما بهتر است ، شايد متذكر شويد .\r\n28 - و اگر كسى در آن نيافتيد داخل آن نشويد تا به شما اجازه داده شود ، و اگر گفته شود بازگرديد ، بازگرديد ، كه براى شما پاكيزه تر است و خداوند به آنچه انجام مىدهيد آگاه است .\r\n29 - گناهى بر شما نيست كه وارد خانه‌هاى غير مسكونى بشويد كه در آنجا متاعى متعلق\r\n","description":"","footnote":"","page_name":" 426 ","page_number":426},
  {"content":"\r\nبه شما وجود دارد ، و خدا آنچه را آشكار مىكنيد يا پنهان مىداريد مىداند .\r\n\r\nتفسير : بدون اذن به خانه مردم وارد نشويد\r\nدر اين آيات بخشى از آداب معاشرت و دستورهاى اجتماعى اسلام كه ارتباط نزديكى با مسائل مربوط به حفظ عفت عمومى دارد بيان شده است ، و آن طرز ورود به خانه‌هاى مردم و چگونگى اجازه ورود گرفتن است .\r\nنخست مىگويد : « اى كسانى كه ايمان آورده‌ايد در خانه هايى كه غير از خانه شما است داخل نشويد تا اينكه اجازه بگيريد و بر اهل آن خانه سلام كنيد » ( و به اين ترتيب تصميم ورود خود را قبلا به اطلاع آنها برسانيد و موافقت آنها را جلب نمائيد ) ( * ( يا أَيُّهَا الَّذِينَ آمَنُوا لا تَدْخُلُوا بُيُوتاً غَيْرَ بُيُوتِكُمْ حَتَّى تَسْتَأْنِسُوا وَتُسَلِّمُوا عَلى أَهْلِها ) * ) .\r\n« اين براى شما بهتر است ، شايد متذكر شويد » ( * ( ذلِكُمْ خَيْرٌ لَكُمْ لَعَلَّكُمْ تَذَكَّرُونَ ) * ) .\r\nجالب اينكه در اينجا جمله « تستانسوا » به كار رفته است نه « تستاذنوا » زيرا جمله دوم فقط اجازه گرفتن را بيان مىكند ، در حالى كه جمله اول كه از ماده « انس » گرفته شده اجازه اى توام با محبت و لطف و آشنايى و صداقت را مىرساند ، و نشان مىدهد كه حتى اجازه گرفتن بايد كاملا مؤدبانه و دوستانه و خالى از هر گونه خشونت باشد .\r\nبنا بر اين هر گاه اين جمله را بشكافيم بسيارى از آداب مربوط به اين بحث در آن خلاصه شده است ، مفهومش اين است فرياد نكشيد ، در را محكم نكوبيد با عبارات خشك و زننده اجازه نگيريد ، و به هنگامى كه اجازه داده شد بدون سلام وارد نشويد ، سلامى كه نشانه صلح و صفا و پيام آور محبت و دوستى است .\r\nقابل توجه اينكه اين حكم را كه جنبه انسانى و عاطفى آن روشن است با دو جمله\r\n","description":"","footnote":"","page_name":" 427 ","page_number":427},
  {"content":"\r\n« * ( ذلِكُمْ خَيْرٌ لَكُمْ ) * و » * ( لَعَلَّكُمْ تَذَكَّرُونَ ) * « همراه مىكند كه خود دليلى بر آن است كه اين گونه احكام ريشه در اعماق عواطف و عقل و شعور انسانى دارد كه اگر انسان كمى در آن بينديشد متذكر خواهد شد كه خير و صلاح او در آن است .\r\nدر آيه بعد با جمله ديگرى اين دستور تكميل مىشود : « اگر كسى در آن خانه نيافتيد وارد آن نشويد تا به شما اجازه داده شود » ( * ( فَإِنْ لَمْ تَجِدُوا فِيها أَحَداً فَلا تَدْخُلُوها حَتَّى يُؤْذَنَ لَكُمْ ) * ) .\r\nممكن است منظور از اين تعبير آن باشد كه گاه در آن خانه كسانى هستند ولى كسى كه به شما اذن دهد و صاحب اختيار و صاحب البيت باشد حضور ندارد شما در اين صورت حق ورود نخواهيد داشت .\r\nو يا اينكه اصلا كسى در خانه نيست ، اما ممكن است صاحب خانه در منزل همسايگان و يا نزديك آن محل باشد و به هنگامى كه صداى در زدن و يا صداى شما را بشنود بيايد و اذن ورود دهد در اين موقع حق ورود داريد ، به هر حال آنچه مطرح است اين است كه بدون اذن داخل نشويد .\r\nسپس اضافه مىكند « و اگر به شما گفته شود بازگرديد ، اين سخن را پذيرا شويد و بازگرديد ، كه براى شما بهتر و پاكيزه تر است » ( * ( وَإِنْ قِيلَ لَكُمُ ارْجِعُوا فَارْجِعُوا هُوَ أَزْكى لَكُمْ ) * ) .\r\nاشاره به اينكه هرگز جواب رد شما را ناراحت نكند ، چه بسا صاحب خانه در حالتى است كه از ديدن شما در آن حالت ناراحت مىشود ، و يا وضع او و خانه اش آماده پذيرش مهمان نيست ! و از آنجا كه به هنگام شنيدن جواب منفى گاهى حس كنجكاوى بعضى تحريك مىشود و به فكر اين مىافتند كه از درز در ، يا از طريق گوش فرا دادن و استراق سمع مطالبى از اسرار درون خانه را كشف كنند در ذيل همين آيه مىفرمايد :\r\n","description":"","footnote":"","page_name":" 428 ","page_number":428},
  {"content":"\r\n« خدا به آنچه انجام مىدهيد آگاه است » ( * ( وَاللَّه بِما تَعْمَلُونَ عَلِيمٌ ) * ) .\r\nو از آنجا كه هر حكم استثنايى دارد كه رفع ضرورتها و مشكلات از طريق آن استثناء به صورت معقول انجام مىشود در آخرين آيه مورد بحث مىفرمايد :\r\n« گناهى بر شما نيست كه وارد خانه‌هاى غير مسكونى بشويد كه در آنجا متاعى متعلق به شما وجود دارد » ( * ( لَيْسَ عَلَيْكُمْ جُناحٌ أَنْ تَدْخُلُوا بُيُوتاً غَيْرَ مَسْكُونَةٍ فِيها مَتاعٌ لَكُمْ ) * ) .\r\nو در پايان اضافه مىنمايد : « و خدا آنچه را آشكار مىكنيد و پنهان مىداريد مىداند » ( * ( وَاللَّه يَعْلَمُ ما تُبْدُونَ وَما تَكْتُمُونَ ) * ) .\r\nشايد اشاره به اين است كه گاه بعضى از افراد از اين استثناء سوء استفاده كرده و به بهانه اين حكم وارد خانه‌هاى غير مسكونى مىشوند تا كشف اسرارى كنند ، و يا در خانه‌هاى مسكونى به اين بهانه كه نمىدانستيم مسكونى است ورود كنند ، اما خدا از همه اين امور آگاه است و سوء استفاده كنندگان را به خوبى مىشناسد .\r\n\r\nنكته‌ها :\r\n\r\n1 - امنيت و آزادى در محيط خانه\r\nبى شك وجود انسان داراى دو بعد است ، بعد فردى و بعد اجتماعى و به همين دليل داراى دو نوع زندگى است ، زندگى خصوصى و عمومى كه هر كدام براى خود ويژگيهايى دارد و آداب و مقرراتى .\r\nانسان ناچار است در محيط اجتماع قيود زيادى را از نظر لباس و طرز حركت و رفت و آمد تحمل كند ، ولى پيدا است كه ادامه اين وضع در تمام مدت شبانه روز خسته كننده و درد سر آفرين است .\r\n","description":"","footnote":"","page_name":" 429 ","page_number":429},
  {"content":"\r\nاو مىخواهد مدتى از شبانه روز را آزاد باشد ، قيد و بندها را دور كند به استراحت پردازد با خانواده و فرزندان خود به گفتگوهاى خصوصى بنشيند و تا آنجا كه ممكن است از اين آزادى بهره گيرد ، و به همين دليل به خانه خصوصى خود پناه مىبرد و با بستن درها به روى ديگران زندگى خويش را موقتا از جامعه جدا مىسازد و همراه آن از انبوه قيودى كه ناچار بود در محيط اجتماع بر خود تحميل كند آزاد مىشود .\r\nحال بايد در اين محيط آزاد با اين فلسفه روشن ، امنيت كافى وجود داشته باشد ، اگر بنا باشد هر كس سر زده وارد اين محيط گردد و به حريم امن آن تجاوز كند ديگر آن آزادى و استراحت و آرامش وجود نخواهد داشت و مبدل به محيط كوچه و بازار مىشود .\r\nبه همين دليل هميشه در ميان انسانها مقررات ويژه اى در اين زمينه بوده است ، و در تمام قوانين دنيا وارد شدن به خانه اشخاص بدون اجازه آنها ممنوع است و مجازات دارد ، و حتى در جايى كه ضرورتى از نظر حفظ امنيت و جهات ديگر ايجاب كند كه بدون اجازه وارد شوند مقامات محدود و معينى حق دادن چنين اجازه اى را دارند .\r\nدر اسلام نيز در اين زمينه دستور بسيار مؤكد داده شده و آداب و ريزه كاريهايى در اين زمينه وجود دارد كه كمتر نظير آن ديده مىشود .\r\nدر حديثى مىخوانيم : كه « ابو سعيد » از ياران پيامبر ص اجازه ورود به منزل گرفت در حالى كه روبروى در خانه پيامبر ص ايستاده بود ، پيامبر ص فرمود : به هنگام اجازه گرفتن روبروى در نايست ! در روايت ديگرى مىخوانيم كه خود آن حضرت هنگامى كه به در خانه كسى مىآمد روبروى در نمىايستاد بلكه در طرف راست يا چپ قرار مىگرفت و مىفرمود : السلام عليكم ( و به اين وسيله اجازه ورود مىگرفت ) زيرا آن روز\r\n","description":"","footnote":"","page_name":" 430 ","page_number":430},
  {"content":"\r\nهنوز معمول نشده بود كه در برابر در خانه پرده بياويزند ( 1 ) .\r\nحتى در روايات اسلامى مىخوانيم كه انسان به هنگامى كه مىخواهد وارد خانه مادر يا پدر و يا حتى وارد خانه فرزند خود شود اجازه بگيرد .\r\nدر روايتى آمده است كه مردى از پيامبر ص پرسيد : آيا به هنگامى كه مىخواهم وارد خانه مادرم شوم بايد اجازه بگيرم ؟ فرمود : آرى ، عرض كرد مادرم غير از من خدمتگزارى ندارد باز هم بايد اجازه بگيرم ؟ ! فرمود : ا تحب ان تراها عريانة ؟ ! « آيا دوست دارى مادرت را برهنه ببينى » ؟ ! عرض كرد : نه ، فرمود : فاستاذن عليها ! : « اكنون كه چنين است از او اجازه بگير » ! ( 2 ) .\r\nدر روايت ديگرى مىخوانيم كه پيامبر ص هنگامى كه مىخواست وارد خانه دخترش فاطمه ع شود ، نخست بر در خانه آمد دست به روى در گذاشت و در را كمى عقب زد ، سپس فرمود : السلام عليكم ، فاطمه ( ع ) پاسخ سلام پدر را داد ، بعد پيامبر ص فرمود : اجازه دارم وارد شوم ؟ عرض كرد وارد شو اى رسول خدا ! پيامبر ص فرمود : كسى كه همراه من است نيز اجازه دارد وارد شود فاطمه عرض كرد : مقنعه بر سر من نيست ، و هنگامى كه خود را به حجاب اسلامى محجب ساخت پيامبر ص مجددا سلام كرد و فاطمه ( ع ) جواب داد ، و مجددا اجازه ورود براى خودش گرفت و بعد از پاسخ موافق فاطمه ( ع ) اجازه ورود براى همراهش جابر بن عبد اللَّه گرفت ( 3 ) .\r\nاين حديث به خوبى نشان مىدهد كه تا چه اندازه پيامبر ص كه يك الگو و سرمشق براى عموم مسلمانان بود اين نكات را دقيقا رعايت مىفرمود .\r\n\r\n","description":"","footnote":"\r\n( 1 ) تفسير فخر رازى جلد 23 صفحه 198 ذيل آيه مورد بحث .\r\n( 2 ) تفسير نور الثقلين جلد 3 صفحه 586 .\r\n( 3 ) نور الثقلين جلد 3 صفحه 587 .\r\n","page_name":" 431 ","page_number":431},
  {"content":"\r\nحتى در بعضى از روايات مىخوانيم بايد سه بار اجازه گرفت ، اجازه اول را بشنوند و به هنگام اجازه دوم خود را آماده سازند ، و به هنگام اجازه سوم اگر خواستند اجازه دهند و اگر نخواستند اجازه ندهند ! ( 1 ) .\r\nحتى بعضى لازم دانسته‌اند كه در ميان اين سه اجازه ، فاصله اى باشد چرا كه گاه لباس مناسبى بر تن صاحب خانه نيست ، و گاه در حالى است كه نمىخواهد كسى او را در آن حال ببيند ، گاه وضع اطاق به هم ريخته است و گاه اسرارى است كه نمىخواهد ديگرى بر اسرار درون خانه اش واقف شود ، بايد به او فرصتى داد تا خود را جمع و جور كند ، و اگر اجازه نداد بدون كمترين احساس ناراحتى بايد صرف نظر كرد .\r\n\r\n2 - منظور از « بيوت غير مسكونه » چيست ؟\r\nدر پاسخ اين سؤال در ميان مفسران گفتگو است ، بعضى گفته‌اند : منظور ساختمانهايى است كه شخص خاصى در آن ساكن نيست ، بلكه جنبه عمومى و همگانى دارد ، مانند كاروانسراها ، مهمانخانه‌ها ، و همچنين حمامها و مانند آن - اين مضمون در حديثى از امام صادق ع صريحا آمده است ( 2 ) .\r\nبعضى ديگر آن را به خرابه هايى تفسير كرده‌اند كه در و پيكرى ندارد ، و هر كس مىتواند وارد آن شود ، اين تفسير بسيار بعيد به نظر مىرسد چه اينكه كسى حاضر نيست متاع خود را در چنين خانه اى بگذارد .\r\nبعضى ديگر آن را اشاره به انبارهاى تجار و دكانهايى مىدانند كه متاع مردم به عنوان امانت در آن نگهدارى مىشود و صاحب هر متاعى حق دارد براى گرفتن متاع خويش به آنجا مراجعه كند .\r\n\r\n","description":"","footnote":"\r\n( 1 ) وسائل الشيعه جلد 14 صفحه 161 - ابواب مقدمات النكاح باب 123 .\r\n( 2 ) وسائل الشيعه جلد 14 صفحه 161 .\r\n","page_name":" 432 ","page_number":432},
  {"content":"\r\nاين تفسير نيز با ظاهر آيه چندان سازگار نيست .\r\nاين احتمال نيز وجود دارد كه منظور خانه هايى باشد كه ساكن ندارد و انسان متاع خود را در آنجا به امانت گذارده ، و هنگام گذاردن رضايت ضمنى صاحب منزل را براى سر كشى يا برداشتن متاع گرفته است .\r\nالبته قسمتى از اين تفاسير با هم منافاتى ندارد ، ولى تفسير اول با معنى آيه سازگارتر است .\r\nضمنا از اين بيان روشن مىشود كه انسان تنها به عنوان اينكه متاعى در خانه اى دارد نمىتواند در خانه را بدون اجازه صاحب خانه بگشايد و وارد شود هر چند در آن موقع كسى در خانه نباشد .\r\n\r\n3 - مجازات كسى كه بدون اجازه در خانه مردم نگاه مىكند\r\nدر كتب فقهى و حديث آمده است كه اگر كسى عمدا به داخل خانه مردم نگاه كند و به صورت يا تن برهنه زنان بنگرد آنها مىتوانند در مرتبه اول او را نهى كنند ، اگر خوددارى نكرد مىتوانند با سنگ او را دور كنند ، اگر باز اصرار داشته باشد با آلات قتاله مىتوانند از خود و نواميس خود دفاع كنند و اگر در اين درگيرى شخص مزاحم و مهاجم كشته شود خونش هدر است ، البته بايد به هنگام جلوگيرى از اين كار سلسله مراتب را رعايت كنند يعنى تا آنجا كه از طريق آسانتر اين امر امكان پذير است از طريق خشنتر وارد نشوند .\r\n","description":"","footnote":"","page_name":" 433 ","page_number":433},
  {"content":"\r\n\r\n[ سوره النور ‹ 24 › : آيات 30 تا 31 
  ]\r\nقُلْ لِلْمُؤْمِنِينَ يَغُضُّوا مِنْ أَبْصارِهِمْ وَيَحْفَظُوا فُرُوجَهُمْ ذلِكَ أَزْكى لَهُمْ إِنَّ اللَّه خَبِيرٌ بِما يَصْنَعُونَ ‹ 30 › وَقُلْ لِلْمُؤْمِناتِ يَغْضُضْنَ مِنْ أَبْصارِهِنَّ وَيَحْفَظْنَ فُرُوجَهُنَّ وَلا يُبْدِينَ زِينَتَهُنَّ إِلَّا ما ظَهَرَ مِنْها وَلْيَضْرِبْنَ بِخُمُرِهِنَّ عَلى جُيُوبِهِنَّ وَلا يُبْدِينَ زِينَتَهُنَّ إِلَّا لِبُعُولَتِهِنَّ أَوْ آبائِهِنَّ أَوْ آباءِ بُعُولَتِهِنَّ أَوْ أَبْنائِهِنَّ أَوْ أَبْناءِ بُعُولَتِهِنَّ أَوْ إِخْوانِهِنَّ أَوْ بَنِي إِخْوانِهِنَّ أَوْ بَنِي أَخَواتِهِنَّ أَوْ نِسائِهِنَّ أَوْ ما مَلَكَتْ أَيْمانُهُنَّ أَوِ التَّابِعِينَ غَيْرِ أُولِي الإِرْبَةِ مِنَ الرِّجالِ أَوِ الطِّفْلِ الَّذِينَ لَمْ يَظْهَرُوا عَلى عَوْراتِ النِّساءِ وَلا يَضْرِبْنَ بِأَرْجُلِهِنَّ لِيُعْلَمَ ما يُخْفِينَ مِنْ زِينَتِهِنَّ وَتُوبُوا إِلَى اللَّه جَمِيعاً أَيُّهَا الْمُؤْمِنُونَ لَعَلَّكُمْ تُفْلِحُونَ ‹ 31 ›\r\n","description":"","footnote":"","page_name":" 434 ","page_number":434},
  {"content":"\r\n\r\nترجمه :\r\n30 - به مؤمنان بگو چشمهاى خود را ( از نگاه به نامحرمان ) فرو گيرند ، و فروج خود را حفظ كنند ، اين براى آنها پاكيزه تر است ، خداوند از آنچه انجام مىدهيد آگاه است .\r\n31 - و به زنان با ايمان بگو چشمهاى خود را ( از نگاه هوسآلود ) فرو گيرند ، و دامان خويش را حفظ كنند ، و زينت خود را جز آن مقدار كه ظاهر است آشكار ننمايند ، و ( اطراف ) روسرىهاى خود را بر سينه خود افكنند ( تا گردن و سينه با آن پوشانده شود ) و زينت خود را آشكار نسازند مگر براى شوهرانشان يا پدرانشان يا پدر شوهرانشان يا پسرانشان يا پسران همسرانشان يا برادرانشان يا پسران برادرانشان ، يا پسران خواهرانشان ، يا زنان هم كيششان يا بردگانشان ( كنيزانشان ) يا افراد سفيه كه تمايلى به زن ندارند يا كودكانى كه از امور جنسى مربوط به زنان آگاه نيستند ، آنها هنگام راه رفتن پاىهاى خود را به زمين نزنند تا زينت پنهانيشان دانسته شود . ( و صداى خلخال كه بر پا دارند به گوش رسد ) و همگى به سوى خدا بازگرديد اى مؤمنان تا رستگار شويد .\r\n\r\nشان نزول :\r\nدر كتاب كافى در شان نزول نخستين آيه از آيات فوق از امام باقر ع چنين نقل شده است كه جوانى از انصار در مسير خود با زنى روبرو شد - و در آن روز زنان مقنعه خود را در پشت گوشها قرار مىدادند - ( و طبعا گردن و مقدارى از سينه آنها نمايان مىشد ) چهره آن زن نظر آن جوان را به خود جلب كرد و چشم خود را به او دوخت هنگامى كه زن گذشت جوان هم چنان با چشمان خود او را بدرقه مىكرد در حالى كه راه خود را ادامه مىداد تا اينكه وارد كوچه تنگى شد و باز هم چنان به پشت سر خود نگاه مىكرد ناگهان صورتش به ديوار خورد و تيزى استخوان يا قطعه شيشه اى كه در ديوار بود صورتش را شكافت ! هنگامى كه زن گذشت جوان به خود آمد و ديد خون از صورتش جارى است و به لباس و سينه اش ريخته ! ( سخت ناراحت شد ) با خود گفت به خدا سوگند من خدمت پيامبر\r\n","description":"","footnote":"","page_name":" 435 ","page_number":435},
  {"content":"\r\nمىروم و اين ماجرا را بازگو مىكنم ، هنگامى كه چشم رسول خدا ص به او افتاد فرمود چه شده است ؟\r\nو جوان ماجرا را نقل كرد ، در اين هنگام جبرئيل ، پيك وحى خدا نازل شد و آيه فوق را آورد ( * ( قُلْ لِلْمُؤْمِنِينَ يَغُضُّوا مِنْ أَبْصارِهِمْ ) * . . . ) ( 1 ) .\r\n\r\nتفسير : مبارزه با چشمچرانى و ترك حجاب\r\nپيش از اين هم گفته‌ايم كه اين سوره در حقيقت سوره عفت و پاكدامنى و پاكسازى از انحرافات جنسى است ، و بحثهاى مختلف آن از اين نظر انسجام روشنى دارد ، آيات مورد بحث كه احكام نگاه كردن و چشمچرانى و حجاب را بيان مىدارد نيز كاملا به اين امر مربوط است و نيز ارتباط اين بحث با بحثهاى مربوط به اتهامات ناموسى بر كسى مخفى نيست .\r\nنخست مىگويد : « به مؤمنان بگو چشمهاى خود را ( از نگاه كردن به زنان نامحرم و آنچه نظر افكندن بر آن حرام است ) فرو گيرند ، و دامان خود را حفظ كنند » ( * ( قُلْ لِلْمُؤْمِنِينَ يَغُضُّوا مِنْ أَبْصارِهِمْ وَيَحْفَظُوا فُرُوجَهُمْ ) * ) .\r\n« يغضوا » از ماده « غض » ( بر وزن خز ) در اصل به معنى كم كردن و نقصان است و در بسيارى از موارد در كوتاه كردن صدا يا كم كردن نگاه گفته مىشود ، بنا بر اين آيه نمىگويد مؤمنان بايد چشمهاشان را فرو بندند ، بلكه مىگويد بايد نگاه خود را كم و كوتاه كنند ، و اين تعبير لطيفى است به اين منظور كه اگر انسان به راستى هنگامى كه با زن نامحرمى روبرو مىشود بخواهد چشم خود را به كلى ببندد ادامه راه رفتن و مانند آن براى او ممكن نيست ، اما اگر نگاه را از صورت\r\n\r\n","description":"","footnote":"\r\n( 1 ) وسائل الشيعه جلد 14 صفحه 139 و تفسير نور الثقلين و الميزان و روح المعانى ( با تفاوت مختصرى ) ذيل آيه مورد بحث .\r\n","page_name":" 436 ","page_number":436},
  {"content":"\r\nو اندام او بر گيرد و چشم خود را پائين اندازد گويى از نگاه خويش كاسته است و آن صحنه اى را كه ممنوع است از منطقه ديد خود به كلى حذف كرده .\r\nقابل توجه اينكه قرآن نمىگويد از چه چيز چشمان خود را فرو گيرند ( و به اصطلاح متعلق آن فعل را حذف كرده ) تا دليل بر عموم باشد ، يعنى از مشاهده تمام آنچه نگاه به آنها حرام است چشم برگيرند .\r\nاما با توجه به سياق آيات مخصوصا آيه بعد كه سخن از مساله حجاب به ميان آمده به خوبى روشن مىشود كه منظور نگاه نكردن به زنان نامحرم است ، شان نزولى را كه در بالا آورديم نيز اين مطلب را تاييد مىكند ( 1 ) .\r\nاز آنچه گفتيم اين نكته روشن مىشود كه مفهوم آيه فوق اين نيست كه مردان در صورت زنان خيره نشوند تا بعضى از آن چنين استفاده كنند كه نگاههاى غير خيره مجاز است ، بلكه منظور اين است كه انسان به هنگام نگاه كردن معمولا منطقه وسيعى را زير نظر مىگيرد ، هر گاه زن نامحرمى در حوزه ديد او قرار گرفت چشم را چنان فرو گيرد كه آن زن از منطقه ديد او خارج شود يعنى به او نگاه نكند اما راه و چاه خود را ببيند و اينكه « غض » را به معنى كاهش گفته‌اند منظور همين است ( دقت كنيد ) .\r\nدومين دستور در آيه فوق همان مساله حفظ « فروج » است .\r\n« فرج » چنان كه قبلا هم گفته‌ايم در اصل به معنى « شكاف » و فاصله ميان دو چيز است ، ولى در اين گونه موارد كنايه از عورت مىباشد و ما براى حفظ معنى كنايى آن در فارسى كلمه « دامان » را به جاى آن مىگذاريم .\r\nمنظور از « حفظ فرج » به طورى كه در روايات وارد شده است پوشانيدن\r\n\r\n","description":"","footnote":"\r\n( 1 ) در اينكه « من » در جمله « * ( يَغُضُّوا مِنْ أَبْصارِهِمْ ) * » چه معنى دارد ، مفسران احتمالات مختلفى داده‌اند بعضى آن را براى « تبعيض » و بعضى « زائده » و بعضى « ابتدائيه » دانسته‌اند ، ولى ظاهر همان معنى اول است .\r\n","page_name":" 437 ","page_number":437},
  {"content":"\r\nآن از نگاه كردن ديگران است ، در حديثى از امام صادق ع مىخوانيم :\r\nكل آية فى القرآن فيها ذكر الفروج فهى من الزنا الا هذه الاية فانها من النظر :\r\n« هر آيه اى كه در قرآن سخن از حفظ فروج مىگويد ، منظور حفظ كردن از زنا است جز اين آيه منظور از آن حفظ كردن از نگاه ديگران است » ( 1 ) .\r\nو از آنجا كه گاه به نظر مىرسد كه چرا اسلام از اين كار كه با شهوت و خواست دل بسيارى هماهنگ است نهى كرده ، در پايان آيه مىفرمايد : « اين براى آنها بهتر و پاكيزه تر است » ( * ( ذلِكَ أَزْكى لَهُمْ ) * ) .\r\nسپس به عنوان اخطار براى كسانى كه نگاه هوسآلود و آگاهانه به زنان نامحرم مىافكنند و گاه آن را غير اختيارى قلمداد مىكنند مىگويد : « خداوند از آنچه انجام مىدهيد مسلما آگاه است » ( * ( إِنَّ اللَّه خَبِيرٌ بِما يَصْنَعُونَ ) * ) .\r\nدر آيه بعد به شرح وظائف زنان در اين زمينه مىپردازد ، نخست به وظائفى كه مشابه مردان دارند اشاره كرده مىگويد : « و به زنان با ايمان بگو چشمهاى خود را فرو گيرند ( و از نگاه كردن به مردان نامحرم خوددارى كنند ) و دامان خود را حفظ نمايند » ( * ( وَقُلْ لِلْمُؤْمِناتِ يَغْضُضْنَ مِنْ أَبْصارِهِنَّ وَيَحْفَظْنَ فُرُوجَهُنَّ ) * ) .\r\nو به اين ترتيب « چشمچرانى » همانگونه كه بر مردان حرام است بر زنان نيز حرام مىباشد ، و پوشانيدن عورت از نگاه ديگران ، چه از مرد و چه از زن براى زنان نيز همانند مردان واجب است .\r\nسپس به مساله حجاب كه از ويژگى زنان است ضمن سه جمله اشاره فرموده :\r\n\r\n","description":"","footnote":"\r\n( 1 ) اصول كافى و تفسير على بن ابراهيم ( طبق نقل نور الثقلين جلد 3 صفحه 587 و 588 ) .\r\n","page_name":" 438 ","page_number":438},
  {"content":"\r\n1 - « آنها نبايد زينت خود را آشكار سازند جز آن مقدار كه طبيعتا ظاهر است » ( * ( وَلا يُبْدِينَ زِينَتَهُنَّ إِلَّا ما ظَهَرَ مِنْها ) * ) .\r\nدر اينكه منظور از زينتى كه زنان بايد آن را بپوشانند و همچنين زينت آشكارى كه در اظهار آن مجازند چيست ؟ در ميان مفسران سخن بسيار است .\r\nبعضى زينت پنهان را به معنى زينت طبيعى ( اندام زيباى زن ) گرفته‌اند ، در حالى كه كلمه « زينت » به اين معنى كمتر اطلاق مىشود .\r\nبعضى ديگر آن را به معنى « محل زينت » گرفته‌اند ، زيرا آشكار كردن خود زينت مانند گوشواره و دستبند و بازوبند به تنهايى مانعى ندارد ، اگر ممنوعيتى باشد مربوط به محل اين زينتها است ، يعنى گوشها و گردن و دستها و بازوان .\r\nبعضى ديگر آن را به معنى خود « زينت آلات » گرفته‌اند منتها در حالى كه روى بدن قرار گرفته ، و طبيعى است كه آشكار كردن چنين زينتى توام با آشكار كردن اندامى است كه زينت بر آن قرار دارد .\r\n( اين دو تفسير اخير از نظر نتيجه يكسان است هر چند از دو راه مساله تعقيب مىشود ) .\r\nحق اين است كه ما آيه را بدون پيشداورى و طبق ظاهر آن تفسير كنيم كه ظاهر آن همان معنى سوم است و بنا بر اين زنان حق ندارند زينتهايى كه معمولا پنهانى است آشكار سازند هر چند اندامشان نمايان نشود و به اين ترتيب آشكار كردن لباسهاى زينتى مخصوصى را كه در زير لباس عادى يا چادر مىپوشند مجاز نيست ، چرا كه قرآن از ظاهر ساختن چنين زينتهايى نهى كرده است .\r\nدر روايات متعددى كه از ائمه اهل بيت ع نقل شده نيز همين معنى ديده مىشود كه زينت باطن را به « قلاده » ( گردنبند ) « دملج » ( بازوبند ) « خلخال »\r\n","description":"","footnote":"","page_name":" 439 ","page_number":439},
  {"content":"\r\n( پاى برنجن همان زينتى كه زنان عرب در مچ پاها مىكردند ) تفسير شده است ( 1 ) .\r\nو چون در روايات متعدد ديگرى زينت ظاهر به انگشتر و سرمه و مانند آن تفسير شده مىفهميم كه منظور از زينت باطن نيز خود زينتهايى است كه نهفته و پوشيده است ( دقت كنيد ) .\r\n2 - دومين حكمى كه در آيه بيان شده است كه : « آنها بايد خمارهاى خود را بر سينه‌هاى خود بيفكنند » ( * ( وَلْيَضْرِبْنَ بِخُمُرِهِنَّ عَلى جُيُوبِهِنَّ ) * ) .\r\n« خمر » جمع « خمار » ( بر وزن حجاب ) در اصل به معنى پوشش است ، ولى معمولا به چيزى گفته مىشود كه زنان با آن سر خود را مىپوشانند ( روسرى ) .\r\n« جيوب » جمع « جيب » ( بر وزن غيب ) به معنى يقه پيراهن است كه از آن تعبير به گريبان مىشود و گاه به قسمت بالاى سينه به تناسب مجاورت با آن نيز اطلاق مىگردد .\r\nاز اين جمله استفاده مىشود كه زنان قبل از نزول آيه ، دامنه روسرى خود را به شانه‌ها يا پشت سر مىافكندند ، به طورى كه گردن و كمى از سينه آنها نمايان مىشد ، قرآن دستور مىدهد روسرى خود را بر گريبان خود بيفكنند تا هم گردن و هم آن قسمت از سينه كه بيرون است مستور گردد . ( از شان نزول آيه كه قبلا آورديم نيز اين معنى به خوبى استفاده مىشود ) .\r\n3 - در سومين حكم مواردى را كه زنان مىتوانند در آنجا حجاب خود را برگيرند و زينت پنهان خود را آشكار سازند با اين عبارت شرح مىدهد :\r\nآنها نبايد زينت خود را آشكار سازند ( * ( وَلا يُبْدِينَ زِينَتَهُنَّ ) * ) .\r\n« مگر ( در دوازده مورد ) :\r\n1 - براى شوهرانشان « ( * ( إِلَّا لِبُعُولَتِهِنَّ ) * ) .\r\n\r\n","description":"","footnote":"\r\n( 1 ) تفسير على بن ابراهيم ذيل آيه مورد بحث .\r\n","page_name":" 440 ","page_number":440},
  {"content":"\r\n2 - « يا پدرانشان » ( * ( أَوْ آبائِهِنَّ ) * ) 3 - « يا پدران شوهرانشان » ( * ( أَوْ آباءِ بُعُولَتِهِنَّ ) * ) .\r\n4 - « يا پسرانشان » ( * ( أَوْ أَبْنائِهِنَّ ) * ) .\r\n5 - « يا پسران همسرانشان » ( * ( أَوْ أَبْناءِ بُعُولَتِهِنَّ ) * ) .\r\n6 - « يا برادرانشان » ( * ( أَوْ إِخْوانِهِنَّ ) * ) .\r\n7 - « يا پسران برادرانشان » ( * ( أَوْ بَنِي إِخْوانِهِنَّ ) * ) .\r\n8 - « يا پسران خواهرانشان » ( * ( أَوْ بَنِي أَخَواتِهِنَّ ) * ) .\r\n9 - « يا زنان هم كيششان » ( * ( أَوْ نِسائِهِنَّ ) * ) .\r\n10 - « يا بردگانشان » ( كنيزانشان ) ( * ( أَوْ ما مَلَكَتْ أَيْمانُهُنَّ ) * ) .\r\n11 - « يا پيروان و طفيليانى كه تمايلى به زن ندارند » ( افراد سفيه و ابلهى كه ميل جنسى در آنها وجود ندارد ) ( * ( أَوِ التَّابِعِينَ غَيْرِ أُولِي الإِرْبَةِ مِنَ الرِّجالِ ) * ) .\r\n12 - « يا كودكانى كه از عورات زنان ( امور جنسى ) آگاه نيستند » ( * ( أَوِ الطِّفْلِ الَّذِينَ لَمْ يَظْهَرُوا عَلى عَوْراتِ النِّساءِ ) * ) .\r\n4 - و بالآخره چهارمين حكم را چنين بيان مىكند : « آنها به هنگام راه رفتن پاهاى خود را به زمين نزنند تا زينت پنهانيشان دانسته شود » ( و صداى خلخالى كه بر پا دارند به گوش رسد ) ( * ( وَلا يَضْرِبْنَ بِأَرْجُلِهِنَّ لِيُعْلَمَ ما يُخْفِينَ مِنْ زِينَتِهِنَّ ) * ) .\r\nآنها در رعايت عفت و دورى از امورى كه آتش شهوت را در دل مردان شعله ور مىسازد و ممكن است منتهى به انحراف از جاده عفت شود ، آن چنان بايد دقيق و سختگير باشند كه حتى از رساندن صداى خلخالى را كه در پاى دارند به گوش مردان بيگانه خوددارى كنند ، و اين گواه باريك بينى اسلام در اين زمينه است .\r\n","description":"","footnote":"","page_name":" 441 ","page_number":441},
  {"content":"\r\nو سرانجام با دعوت عمومى همه مؤمنان اعم از مرد و زن به توبه و بازگشت به سوى خدا آيه را پايان مىدهد ، مىگويد : « همگى به سوى خدا باز گرديد اى مؤمنان ! ، تا رستگار شويد » ( * ( وَتُوبُوا إِلَى اللَّه جَمِيعاً أَيُّهَا الْمُؤْمِنُونَ لَعَلَّكُمْ تُفْلِحُونَ ) * ) .\r\nو اگر در گذشته كارهاى خلافى در اين زمينه انجام داده‌ايد اكنون كه حقايق احكام اسلام براى شما تبيين شد از خطاهاى خود توبه كنيد و براى نجات و فلاح به سوى خدا آئيد كه رستگارى تنها بر در خانه او است ، و بر سر راه شما لغزشگاههاى خطرناكى وجود دارد كه جز با لطف او ، نجات ممكن نيست ، خود را به او بسپاريد ! درست است كه قبل از نزول اين احكام ، گناه و عصيان نسبت به اين امور مفهومى نداشت ، ولى مىدانيم قسمتى از مسائل مربوط به آلودگيهاى جنسى جنبه عقلانى دارد و به تعبير مصطلح از « مستقلات عقليه » است كه حكم عقل در آنجا به تنهايى براى ايجاد مسئوليت كافى است .\r\n\r\nنكته‌ها :\r\n\r\n1 - فلسفه حجاب\r\nبدون شك در عصر ما كه بعضى نام آن را عصر برهنگى و آزادى جنسى گذارده‌اند و افراد غربزده ، بى بند و بارى زنان را جزئى از آزادى او مىدانند سخن از حجاب گفتن براى اين دسته ناخوشايند و گاه افسانه اى است متعلق به زمانهاى گذشته ! ولى مفاسد بى حساب و مشكلات و گرفتاريهاى روز افزونى كه از اين آزاديهاى بى قيد و شرط به وجود آمده سبب شده كه تدريجا گوش شنوايى براى اين سخن پيدا شود .\r\n","description":"","footnote":"","page_name":" 442 ","page_number":442},
  {"content":"\r\nالبته در محيطهاى اسلامى و مذهبى ، مخصوصا در محيط ايران بعد از انقلاب جمهورى اسلامى ، بسيارى از مسائل حل شده ، و به بسيارى از اين سؤالات عملا پاسخ كافى و قانع كننده داده شده است ، ولى باز اهميت موضوع ايجاب مىكند كه اين مساله به طور گسترده تر مورد بحث قرار گيرد .\r\nمساله اين است كه آيا زنان ( با نهايت معذرت ) بايد براى بهره كشى از طريق سمع و بصر و لمس ( جز آميزش جنسى ) در اختيار همه مردان باشند و يا بايد اين امور مخصوص همسرانشان گردد .\r\nبحث در اين است كه آيا زنان در يك مسابقه بى پايان در نشاندادن اندام خود و تحريك شهوات و هوسهاى آلوده مردان درگير باشند و يا بايد اين مسائل از محيط اجتماع بر چيده شود ، و به محيط خانواده و زندگى زناشويى اختصاص يابد ؟ ! اسلام طرفدار برنامه دوم است و حجاب جزئى از اين برنامه محسوب مىشود ، در حالى كه غربيها و غربزده‌هاى هوسباز طرفدار برنامه اولند ! اسلام مىگويد كاميابيهاى جنسى اعم از آميزش و لذتگيريهاى سمعى و بصرى و لمسى مخصوص به همسران است و غير از آن گناه ، و مايه آلودگى و ناپاكى جامعه مىباشد كه جمله « * ( ذلِكَ أَزْكى لَهُمْ ) * » در آيات فوق اشاره به آن است .\r\nفلسفه حجاب چيز مكتوم و پنهانى نيست زيرا :\r\n1 - برهنگى زنان كه طبعا پيامدهايى همچون آرايش و عشوه گرى و امثال آن همراه دارد مردان مخصوصا جوانان را در يك حال تحريك دائم قرار مىدهد تحريكى كه سبب كوبيدن اعصاب آنها و ايجاد هيجانهاى بيمار گونه عصبى و گاه سر چشمه امراض روانى مىگردد ، مگر اعصاب انسان چقدر مىتواند بار هيجان را بر خود حمل كند ؟ مگر همه پزشكان روانى نمىگويند هيجان مستمر عامل بيمارى است ؟\r\n","description":"","footnote":"","page_name":" 443 ","page_number":443},
  {"content":"\r\nمخصوصا توجه به اين نكته كه غريزه جنسى نيرومندترين و ريشه دارترين غريزه آدمى است و در طول تاريخ سرچشمه حوادث مرگبار و جنايات هولناكى شده ، تا آنجا كه گفته‌اند « هيچ حادثه مهمى را پيدا نمىكنيد مگر اينكه پاى زنى در آن در ميان است » ! آيا دامن زدن مستمر از طريق برهنگى به اين غريزه و شعله ور ساختن آن بازى با آتش نيست ؟ آيا اين كار عاقلانه اى است ؟\r\nاسلام مىخواهد مردان و زنان مسلمان روحى آرام و اعصابى سالم و چشم و گوشى پاك داشته باشند ، و اين يكى از فلسفه‌هاى حجاب است .\r\n2 - آمارهاى قطعى و مستند نشان مىدهد كه با افزايش برهنگى در جهان طلاق و از هم گسيختگى زندگى زناشويى در دنيا به طور مداوم بالا رفته است ، چرا كه « هر چه ديده بيند دل كند ياد » و هر چه « دل » در اينجا يعنى هوسهاى سركش بخواهد به هر قيمتى باشد به دنبال آن مىرود ، و به اين ترتيب هر روز دل به دلبرى مىبندد و با ديگرى وداع مىگويد .\r\nدر محيطى كه حجاب است ( و شرائط ديگر اسلامى رعايت مىشود ) دو همسر تعلق به يكديگر دارند ، و احساساتشان و عشق و عواطفشان مخصوص يكديگر است .\r\nولى در « بازار آزاد برهنگى » كه عملا زنان به صورت كالاى مشتركى ( لا اقل در مرحله غير آميزش جنسى ) در آمده‌اند ديگر قداست پيمان زناشويى مفهومى نمىتواند داشته باشد و خانواده‌ها همچون تار عنكبوت به سرعت متلاشى مىشوند و كودكان بىسرپرست مىمانند .\r\n3 - گسترش دامنه فحشاء ، و افزايش فرزندان نامشروع ، از دردناكترين پيامدهاى بى حجابى است كه فكر مىكنيم نيازى به ارقام و آمار ندارد و دلائل آن مخصوصا در جوامع غربى كاملا نمايان است ، آن قدر عيان است كه حاجتى به بيان ندارد .\r\n","description":"","footnote":"","page_name":" 444 ","page_number":444},
  {"content":"\r\nنمىگوئيم عامل اصلى فحشاء و فرزندان نامشروع منحصرا بى حجابى است ، نمىگوئيم استعمار ننگين و مسائل سياسى مخرب در آن مؤثر نيست ، بلكه مىگوئيم يكى از عوامل مؤثر آن مساله برهنگى و بى حجابى محسوب مىشود .\r\nو با توجه به اينكه « فحشاء » و از آن بدتر « فرزندان نامشروع » سر چشمه انواع جنايتها در جوامع انسانى بوده و هستند ، ابعاد خطرناك اين مساله روشنتر مىشود .\r\nهنگامى كه مىشنويم در انگلستان ، در هر سال - طبق آمار - پانصد هزار نوزاد نامشروع به دنيا مىآيد ، و هنگامى كه مىشنويم جمعى از دانشمندان انگليس در اين رابطه به مقامات آن كشور اعلام خطر كرده‌اند - نه به خاطر مسائل اخلاقى و مذهبى - بلكه به خاطر خطراتى كه فرزندان نامشروع براى امنيت جامعه به وجود آورده‌اند ، به گونه اى كه در بسيارى از پرونده‌هاى جنايى پاى آنها در ميان است ، به اهميت اين مساله كاملا پى مىبريم ، و مىدانيم كه مساله گسترش فحشاء حتى براى آنها كه هيچ اهميتى براى مذهب و برنامه‌هاى اخلاقى قائل نيستند فاجعه آفرين است ، بنا بر اين هر چيز كه دامنه فساد جنسى را در جوامع انسانى گسترده تر سازد تهديدى براى امنيت جامعه‌ها محسوب مىشود ، و پىآمدهاى آن هر گونه حساب كنيم به زيان آن جامعه است .\r\nمطالعات دانشمندان تربيتى نيز نشان داده ، مدارسى كه در آن دختر و پسر با هم درس مىخوانند ، و مراكزى كه مرد و زن در آن كار مىكنند و بى بند و بارى در آميزش آنها حكمفرما است ، كم كارى ، عقب افتادگى ، و عدم مسئوليت به خوبى مشاهده شده است .\r\n4 - مساله « ابتذال زن » و « سقوط شخصيت او » در اين ميان نيز حائز اهميت فراوان است كه نيازى به ارقام و آمار ندارد ، هنگامى كه جامعه زن را با اندام برهنه بخواهد ، طبيعى است روز به روز تقاضاى آرايش بيشتر و خودنمايى افزونتر\r\n","description":"","footnote":"","page_name":" 445 ","page_number":445},
  {"content":"\r\nاز او دارد ، و هنگامى كه زن را از طريق جاذبه جنسيش وسيله تبليغ كالاها و دكور اطاقهاى انتظار ، و عاملى براى جلب جهانگردان و سياحان و مانند اينها قرار بدهند ، در چنين جامعه اى شخصيت زن تا سر حد يك عروسك ، يا يك كالاى بى ارزش سقوط مىكند ، و ارزشهاى والاى انسانى او به كلى به دست فراموشى سپرده مىشود ، و تنها افتخار او جوانى و زيبايى و خودنمائيش مىشود .\r\nو به اين ترتيب مبدل به وسيله اى خواهد شد براى اشباع هوسهاى سركش يك مشت آلوده فريبكار و انساننماهاى ديو صفت ! در چنين جامعه اى چگونه يك زن مىتواند با ويژگيهاى اخلاقيش ، علم و آگاهى و دانائيش جلوه كند ، و حائز مقام والايى گردد ؟ ! براستى درد آور است كه در كشورهاى غربى ، و غرب زده ، و در كشور ما قبل از انقلاب اسلامى ، بيشترين اسم و شهرت و آوازه و پول و در آمد و موقعيت براى زنان آلوده و بى بند و بارى بود كه به نام « هنرمند و هنر پيشه » ، معروف شده بودند ، و هر جا قدم مىنهادند گردانندگان اين محيط آلوده براى آنها سر و دست مىشكستند و قدمشان را خير مقدم مىدانستند ! شكر خدا را كه آن بساط بر چيده شد ، و زن از صورت ابتذال سابق و موقعيت يك عروسك فرنگى و كالاى بى ارزش در آمد و شخصيت خود را باز يافت ، حجاب بر خود پوشيد اما بى آنكه منزوى شود و در تمام صحنه‌هاى مفيد و سازنده اجتماعى حتى در صحنه جنگ با همان حجاب اسلاميش ظاهر شد .\r\nاين بود قسمتى از فلسفه‌هاى زنده و روشن موضوع حجاب در اسلام كه متناسب اين بحث تفسيرى بود .\r\n\r\nخرده گيريهاى مخالفان حجاب\r\nدر اينجا مىرسيم به ايرادهايى كه مخالفان حجاب مطرح مىكنند كه بايد\r\n","description":"","footnote":"","page_name":" 446 ","page_number":446},
  {"content":"\r\nبه طور فشرده بررسى شود :\r\n1 - مهمترين چيزى كه همه آنان در آن متفقند و به عنوان يك ايراد اساسى بر مساله حجاب ذكر مىكنند اين است كه زنان نيمى از جامعه را تشكيل مىدهند اما حجاب سبب انزواى اين جمعيت عظيم مىگردد ، و طبعا آنها را از نظر فكرى و فرهنگى به عقب مىراند ، مخصوصا در دوران شكوفايى اقتصاد كه احتياج زيادى به نيروى فعال انسانى است از نيروى زنان در حركت اقتصادى هيچگونه بهره گيرى نخواهد شد ، و جاى آنها در مراكز فرهنگى و اجتماعى نيز خالى است ! ، به اين ترتيب آنها به صورت يك موجود مصرف كننده و سربار اجتماع در مىآيند .\r\nاما آنها كه به اين منطق متوسل مىشوند از چند امر به كلى غافل شده يا تغافل كرده‌اند .\r\nزيرا :\r\nاولا : چه كسى گفته است كه حجاب اسلامى زن را منزوى مىكند ، و از صحنه اجتماع دور مىسازد ؟ اگر در گذشته لازم بود ما زحمت استدلال در اين موضوع را بر خود هموار كنيم امروز بعد از انقلاب اسلامى هيچ نيازى به استدلال نيست ، زيرا با چشم خود گروه گروه زنانى را مىبينيم كه با داشتن حجاب اسلامى در همه جا حاضرند ، در اداره‌ها ، در كارگاهها ، در راهپيماييها و تظاهرات سياسى ، در راديو و تلويزيون ، در بيمارستانها و مراكز بهداشتى ، مخصوصا و در مراقبتهاى پزشكى براى مجروحين جنگى ، در فرهنگ و دانشگاه ، و بالآخره در صحنه جنگ و پيكار با دشمن .\r\nكوتاه سخن اينكه وضع موجود پاسخ دندانشكنى است براى همه اين ايرادها و اگر ما در سابق سخن از « امكان » چنين وضعى مىگفتيم امروز در برابر « وقوع » آن قرار گرفته‌ايم ، و فلاسفه گفته‌اند بهترين دليل بر امكان چيزى وقوع آن است و اين عيانى است كه نياز به بيان ندارد .\r\n","description":"","footnote":"","page_name":" 447 ","page_number":447},
  {"content":"\r\nثانيا : از اين كه بگذريم آيا اداره خانه و تربيت فرزندان برومند و ساختن انسانهايى كه در آينده بتوانند با بازوان تواناى خويش چرخهاى عظيم جامعه را به حركت در آورند ، كار نيست ؟\r\nآنها كه اين رسالت عظيم زن را كار مثبت محسوب نمىكنند از نقش خانواده و تربيت ، در ساختن يك اجتماع سالم و آباد و پر حركت بىخبرند ، آنها گمان مىكنند راه اين است كه زن و مرد ما همانند زنان و مردان غربى اول صبح خانه را به قصد ادارات و كارخانه‌ها و مانند آن ترك كنند ، و بچه‌هاى خود را به شير - خوارگاهها بسپارند ، و يا در اطاق بگذارند و در را بر روى آنها ببندند ، و طعم تلخ زندان را از همان زمان كه غنچه ناشكفته اى هستند به آنها بچشانند .\r\nغافل از اينكه با اين عمل شخصيت آنها را در هم مىكوبند و كودكانى بى روح و فاقد عواطف انسانى بار مىآورند كه آينده جامعه را به خطر خواهند انداخت .\r\n2 - ايراد ديگرى كه آنها دارند اين است كه حجاب يك لباس دست و پاگير است و با فعاليتهاى اجتماعى مخصوصا در عصر ماشينهاى مدرن سازگار نيست ، يك زن حجاب دار خودش را حفظ كند يا چادرش را و يا كودك و يا برنامه اش را ؟ ! ولى اين ايراد كنندگان از يك نكته غافلند و آن اينكه حجاب هميشه به معنى چادر نيست ، بلكه به معنى پوشش زن است ، حال آنجا كه با چادر امكان پذير است چه بهتر و آنجا كه نشد به پوشش قناعت مىشود .\r\nزنان كشاورز و روستايى ما ، مخصوصا زنانى كه در برنجزارها مهمترين و مشكلترين كار كشت و برداشت محصول برنج را بر عهده دارند عملا به اين پندارها پاسخ گفته‌اند ، و نشان داده‌اند كه يك زن روستايى با داشتن حجاب اسلامى در بسيارى از موارد حتى بيشتر و بهتر از مرد كار مىكند ، بى آنكه حجابش مانع كارش شود .\r\n3 - ايراد ديگر اينكه آنها مىگويند حجاب از اين نظر كه ميان زنان\r\n","description":"","footnote":"","page_name":" 448 ","page_number":448},
  {"content":"\r\nو مردان فاصله مىافكند طبع حريص مردان را آزمندتر مىكند ، و به جاى اينكه خاموش كننده باشد آتش حرص آنها را شعله ورتر مىسازد كه « الانسان حريص على ما منع » ! پاسخ اين ايراد يا صحيحتر سفسطه و مغلطه را مقايسه جامعه امروز ما كه حجاب در آن تقريبا در همه مراكز بدون استثناء حكمفرما است با دوران رژيم طاغوت كه زنان را مجبور به كشف حجاب مىكردند مىدهد .\r\nآن روز هر كوى و بر زن مركز فساد بود ، در خانواده‌ها بى بند و بارى عجيبى حكمفرما بود ، آمار طلاق فوق العاده زياد بود ، سطح تولد فرزندان نامشروع بالا بود و هزاران بدبختى ديگر .\r\nنمىگوئيم امروز همه اينها ريشه كن شده اما بدون شك بسيار كاهش يافته و جامعه ما از اين نظر سلامت خود را باز يافته ، و اگر به خواست خدا وضع به همين صورت ادامه يابد و ساير نابسامانيها نيز سامان پيدا كند ، جامعه ما از نظر پاكى خانواده‌ها و حفظ ارزش زن به مرحله مطلوب خواهد رسيد .\r\n\r\n2 - استثناء وجه و كفين\r\nدر اينكه آيا حكم حجاب صورت و دستها حتى از مچ به پائين را نيز شامل مىشود يا نه ، در ميان فقهاء بحث فراوان است ، بسيارى عقيده دارند كه پوشاندن اين دو ( وجه و كفين ) از حكم حجاب مستثنى است ، در حالى كه جمعى فتوا به وجوب پوشاندن داده ، يا حد اقل احتياط مىكنند ، البته آن دسته كه پوشاندن اين دو را واجب نمىدانند نيز آن را مقيد به صورتى مىكنند كه منشا فساد و انحرافى نگردد ، و گر نه واجب است .\r\nدر آيه فوق قرائنى بر اين استثناء و تاييد قول اول وجود دارد از جمله :\r\nالف : استثناء « زينت ظاهر » در آيه فوق خواه به معنى محل زينت باشد\r\n","description":"","footnote":"","page_name":" 449 ","page_number":449},
  {"content":"\r\nيا خود زينت دليل روشنى است بر اينكه پوشاندن صورت و كفين لازم نيست .\r\nب - دستورى كه آيه فوق در مورد انداختن گوشه مقنعه به روى گريبان مىدهد كه مفهومش پوشانيدن تمام سر و گردن و سينه است و سخنى از پوشانيدن صورت در آن نيست قرينه ديگرى به اين مدعا است .\r\nتوضيح اينكه : همانگونه كه در شان نزول نيز گفته‌ايم عربها در آن زمان روسرى و مقنعه اى مىپوشيدند كه دنباله آن را روى شانه‌ها و پشت سر مىانداختند به طورى كه مقنعه پشت گوش آنها قرار مىگرفت و تنها سر و پشت گردن را مىپوشاند ، ولى قسمت زير گلو و كمى از سينه كه بالاى گريبان قرار داشت نمايان بود . اسلام آمد و اين وضع را اصلاح كرد و دستور داد دنباله مقنعه را از پشت گوش يا پشت سر جلو بياورند و به روى گريبان و سينه بيندازند و نتيجه آن اين بود كه تنها گردى صورت باقى مىماند و بقيه پوشانده مىشد .\r\nج - روايات متعددى نيز در اين زمينه در منابع اسلامى و كتب حديث ، وارد شده است كه شاهد زنده اى بر مدعا است ( 1 ) هر چند روايات معارضى نيز دارد كه در اين حد از صراحت نيست ، و جمع ميان آنها از طريق استحباب پوشاندن وجه و كفين ، و يا حمل بر مواردى كه منشا فساد و انحراف است كاملا ممكن است .\r\nشواهد تاريخى نيز نشان مىدهد كه نقاب زدن بر صورت در صدر اسلام جنبه عمومى نداشت ( شرح بيشتر در زمينه بحث فقهى و روايى اين مساله در مباحث نكاح در فقه آمده است ) .\r\nولى باز تاكيد و تكرار مىكنيم كه اين حكم در صورتى است كه سبب سوء استفاده و انحراف نگردد .\r\nذكر اين نكته نيز لازم است كه استثناء وجه و كفين از حكم حجاب مفهومش اين نيست كه جائز است ديگران عمدا نگاه كنند ، بلكه در واقع اين يك نوع\r\n\r\n","description":"","footnote":"\r\n( 1 ) كتاب وسائل الشيعه جلد 14 صفحه 145 باب 109 از ابواب مقدمات نكاح .\r\n","page_name":" 450 ","page_number":450},
  {"content":"\r\nتسهيل براى زنان در امر زندگى است .\r\n\r\n3 - منظور از نسائهن چيست ؟\r\nچنان كه در تفسير آيه خوانديم نهمين گروهى كه مستثنى شده‌اند و زن حق دارد زينت باطن خود را در برابر آنها آشكار كند زنان هستند ، منتهى با توجه به تعبير « نسائهم » ( زنان خودشان ) چنين استفاده مىشود كه زنهاى مسلمان تنها مىتوانند در برابر زنان مسلمان حجاب را بر گيرند ، ولى در برابر زنان غير مسلمان بايد با حجاب اسلامى باشند و فلسفه اين موضوع چنان كه در روايات آمده اين است كه ممكن است آنها بروند و آنچه را ديده‌اند براى همسرانشان توصيف كنند و اين براى زنان مسلمانان صحيح نيست .\r\nدر روايتى كه در كتاب « من لا يحضر » آمده از امام صادق ع چنين مىخوانيم :\r\nلا ينبغى للمرأة ان تنكشف بين يدى اليهودية و النصرانية ، فانهن يصفن ذلك لازواجهن :\r\n« سزاوار نيست زن مسلمان در برابر زن يهودى يا نصرانى برهنه شود ، چرا كه آنها آنچه را ديده‌اند براى شوهرانشان توصيف مىكنند » ( 1 ) .\r\n4 - تفسير جمله * ( أَوْ ما مَلَكَتْ أَيْمانُهُنَّ\r\nظاهر اين جمله مفهوم وسيعى دارد و نشان مىدهد كه زن مىتواند بدون حجاب در برابر برده خود ظاهر شود ، ولى در بعضى از روايات اسلامى تصريح شده است كه منظور ظاهر شدن در برابر كنيزان است هر چند غير مسلمان باشند ، و غلامان را شامل نمىشود ، در حديثى از امام امير المؤمنين على ع مىخوانيم كه مىفرمود :\r\nلا ينظر العبد الى شعر مولاته :\r\n« غلام نبايد به موى زنى كه مولاى او است نگاه\r\n\r\n","description":"","footnote":"\r\n( 1 ) « من لا يحضره الفقيه » طبق نقل تفسير نور الثقلين جلد 3 صفحه 593 .\r\n","page_name":" 451 ","page_number":451},
  {"content":"\r\nكند » ( 1 ) ولى از بعضى روايات ديگر تعميم استفاده مىشود ، اما مسلما خلاف احتياط است .\r\n\r\n5 - تفسير « * ( أُولِي الإِرْبَةِ مِنَ الرِّجالِ ) * »\r\n« اربة » در اصل از ماده « ارب » ( بر وزن عرب ) - چنان كه راغب در مفردات مىگويد - به معنى شدت احتياج است كه انسان براى بر طرف ساختن آن چاره جويى مىكند ، گاهى نيز به معنى حاجت بطور مطلق استعمال مىشود .\r\nو منظور از « * ( أُولِي الإِرْبَةِ مِنَ الرِّجالِ ) * » در اينجا كسانى هستند كه ميل جنسى دارند و نياز به همسر بنا بر اين « * ( غَيْرِ أُولِي الإِرْبَةِ ) * » كسانى را شامل مىشود كه اين تمايل در آنها نيست .\r\nدر اينكه منظور از اين عنوان چه كسانى است ؟ در ميان مفسران گفتگو است :\r\nبعضى آن را به معنى پير مردانى دانسته‌اند كه شهوت جنسى در آنها خاموش شده است ، مانند « الْقَواعِدُ مِنَ النِّساءِ » ( زنانى كه از سر حد ازدواج بيرون رفته‌اند و از اين نظر بازنشسته شده‌اند ) .\r\nبعضى ديگر آن را به مردان « خصى » ( خواجه ) .\r\nو بعضى ديگر به « خنثى » كه آلت رجوليت مطلقا ندارد تفسير كرده‌اند .\r\nاما آنچه بيش از همه مىتوان روى آن تكيه كرد و در چند حديث معتبر از امام باقر ع و امام صادق ع نقل شده اين است كه منظور از اين تعبير مردان ابلهى است كه به هيچ وجه احساس جنسى ندارند ، و معمولا از آنها در كارهاى ساده و خدمتكارى استفاده مىكنند ، تعبير به « التابعين » نيز همين معنى را تقويت مىكند ( 2 ) .\r\n\r\n","description":"","footnote":"\r\n( 1 ) وسائل الشيعه باب 124 از مقدمات نكاح حديث 8 .\r\n( 2 ) - براى توضيح بيشتر به جواهر الكلام جلد 29 صفحه 94 به بعد و همچنين وسائل باب 111 از ابواب مقدمات نكاح ( جلد 14 صفحه 148 ) و همچنين تهذيب جلد 7 صفحه 468 مراجعه شود .\r\n","page_name":" 452 ","page_number":452},
  {"content":"\r\nاما از آنجا كه اين وصف يعنى عدم احساس ميل جنسى درباره گروهى از پيران صادق است بعيد نيست كه مفهوم آيه را توسعه دهيم و اين دسته از پير مردان نيز در معنى آيه داخل باشند .\r\nدر حديثى از امام كاظم ع نيز روى اين گروه از پير مردان تكيه شده است .\r\nولى به هر حال مفهوم آيه اين نيست كه اين دسته از مردان همانند محارمند ، قدر مسلم اين است كه پوشيدن سر يا كمى از دست و مانند آن در برابر اين گروه واجب نيست .\r\n\r\n6 - كدام اطفال از اين حكم مستثنا هستند\r\nگفتيم دوازدهمين گروهى كه حجاب در برابر آنها واجب نيست ، اطفالى هستند كه از شهوت جنسى هنوز بهره اى ندارند .\r\nجمله « * ( لَمْ يَظْهَرُوا ) * » گاهى به معنى « لم يطلعوا » ( آگاهى ندارند ) و گاه به معنى « لم يقدروا » ( توانايى ندارند ) تفسير شده ، زيرا اين ماده به هر دو معنى آمده است و در قرآن گاه در اين و گاه در آن به كار رفته .\r\nمثلا در آيه 20 سوره كهف مىخوانيم : « إِنْ يَظْهَرُوا عَلَيْكُمْ يَرْجُمُوكُمْ » ( اگر اهل شهر از وجود شما آگاه شوند سنگسارتان مىكنند ) .\r\nو در آيه 8 سوره توبه مىخوانيم « كَيْفَ وَإِنْ يَظْهَرُوا عَلَيْكُمْ لا يَرْقُبُوا فِيكُمْ إِلًّا وَلا ذِمَّةً » ( چگونه با پيمانشكنان پيكار نمىكنيد در حالى كه اگر آنها بر شما چيره شوند نه ملاحظه خويشاوندى با شما مىكنند و نه پيمان ) .\r\nولى به هر حال اين تفاوت در آيه مورد بحث تفاوت چندانى از نظر نتيجه ندارد منظور اطفالى است كه بر اثر عدم احساس جنسى نه توانايى دارند و نه آگاهى .\r\nبنا بر اين اطفالى كه به سنى رسيده‌اند كه اين تمايل و توانايى در آنها بيدار شده بايد بانوان مسلمان حجاب را در برابر آنها رعايت كنند .\r\n","description":"","footnote":"","page_name":" 453 ","page_number":453},
  {"content":"\r\n\r\n7 - چرا عمو و دايى جزء محارم نيامده‌اند ؟\r\nاز مطالب سؤالانگيز اينكه در آيه فوق ضمن بيان محارم به هيچوجه سخنى از عمو و دايى در ميان نيست ، با اينكه به طور مسلم محرمند و حجاب در برابر آنها لازم نمىباشد .\r\nممكن است نكته آن اين باشد كه قرآن مىخواهد نهايت فصاحت و بلاغت را در بيان مطالب به كار گيرد و حتى يك كلمه اضافى نيز نگويد ، از آنجا كه استثناى « پسر برادر » و « پسر خواهر » نشان مىدهد كه « عمه » و « خاله » انسان نسبت به او محرمند روشن مىشود كه عمو و دايى يك زن نيز بر او محرم مىباشند و به تعبير روشنتر محرميت دو جانبه است ، هنگامى كه از يك سو فرزندان خواهر و برادر انسان بر او محرم شدند ، طبيعى است كه از سوى ديگر و در طرف مقابل عمو و دايى نيز محرم باشند ( دقت كنيد ) .\r\n\r\n8 - هر گونه عوامل تحريك ممنوع !\r\nآخرين سخن در اين بحث اينكه در آخر آيه فوق آمده است كه نبايد زنان به هنگام راه رفتن پاهاى خود را چنان به زمين كوبند تا صداى خلخالهايشان به گوش رسد ! اين امر نشان مىدهد كه اسلام به اندازه اى در مسائل مربوط به عفت عمومى سختگير و مو شكاف است كه حتى اجازه چنين كارى را نيز نمىدهد ، و البته به طريق اولى عوامل مختلفى را كه دامن به آتش شهوت جوانان مىزند مانند نشر عكسهاى تحريك آميز و فيلمهاى اغوا كننده و رمانها و داستانهاى جنسى را نخواهد داد ، و بدون شك محيط اسلامى بايد از اين گونه مسائل كه مشتريان را به مراكز فساد سوق مىدهد و پسران و دختران جوان را به آلودگى و فساد مىكشاند پاك و مبرا باشد .\r\n","description":"","footnote":"","page_name":" 454 ","page_number":454},
  {"content":"\r\n\r\n[ سوره النور ‹ 24 › : آيات 32 تا 34 
  ]\r\nوَ أَنْكِحُوا الأَيامى مِنْكُمْ وَالصَّالِحِينَ مِنْ عِبادِكُمْ وَإِمائِكُمْ إِنْ يَكُونُوا فُقَراءَ يُغْنِهِمُ اللَّه مِنْ فَضْلِه وَاللَّه واسِعٌ عَلِيمٌ ‹ 32 › وَلْيَسْتَعْفِفِ الَّذِينَ لا يَجِدُونَ نِكاحاً حَتَّى يُغْنِيَهُمُ اللَّه مِنْ فَضْلِه وَالَّذِينَ يَبْتَغُونَ الْكِتابَ مِمَّا مَلَكَتْ أَيْمانُكُمْ فَكاتِبُوهُمْ إِنْ عَلِمْتُمْ فِيهِمْ خَيْراً وَآتُوهُمْ مِنْ مالِ اللَّه الَّذِي آتاكُمْ وَلا تُكْرِهُوا فَتَياتِكُمْ عَلَى الْبِغاءِ إِنْ أَرَدْنَ تَحَصُّناً لِتَبْتَغُوا عَرَضَ الْحَياةِ الدُّنْيا وَمَنْ يُكْرِهْهُنَّ فَإِنَّ اللَّه مِنْ بَعْدِ إِكْراهِهِنَّ غَفُورٌ رَحِيمٌ ‹ 33 › وَلَقَدْ أَنْزَلْنا إِلَيْكُمْ آياتٍ مُبَيِّناتٍ وَمَثَلًا مِنَ الَّذِينَ خَلَوْا مِنْ قَبْلِكُمْ وَمَوْعِظَةً لِلْمُتَّقِينَ ‹ 34 ›\r\n","description":"","footnote":"","page_name":" 455 ","page_number":455},
  {"content":"\r\n\r\nترجمه :\r\n32 - مردان و زنان بى همسر را همسر دهيد و همچنين غلامان و كنيزان صالح و درستكارتان را ، اگر فقير و تنگدست باشند خداوند آنان را از فضل خود بى نياز مىسازد ، خداوند واسع و آگاه است .\r\n33 - و آنها كه وسيله ازدواج ندارند بايد عفت پيشه كنند تا خداوند آنان را به فضلش بى نياز سازد و بردگانى از شما كه تقاضاى مكاتبه ( قرار داد مخصوص براى آزاد شدن ) را دارند با آنها قرار داد ببنديد ، اگر رشد و صلاح در آنها احساس مىكنيد ( و بعد از آزادى توانايى زندگى مستقل را دارند ) و چيزى از مال خدا كه به شما داده است به آنها بدهيد ، و كنيزان خود را براى تحصيل متاع دنيا مجبور به خودفروشى نكنيد اگر آنها ميخواهند پاك بمانند ، و هر كس آنها را بر اين كار اكراه كند ( سپس پشيمان گردد ) خداوند بعد از اين اكراه غفور و رحيم است ( توبه كنيد و براى هميشه اين عمل ننگين را ترك گوئيد ) .\r\n34 - ما بر شما آياتى فرستاديم كه حقايق بسيارى را تبيين مىكند و اخبارى از كسانى كه پيش از شما بودند و موعظه و اندرزى براى پرهيزگاران .\r\n\r\nتفسير : ترغيب به ازدواج آسان\r\nاز آغاز اين سوره تا به اينجا طرق حساب شده مختلفى براى پيشگيرى از آلودگيهاى جنسى مطرح شده است ، كه هر يك از آنها تاثير به سزايى در پيشگيرى يا مبارزه با اين آلودگيها دارد .\r\nدر آيات مورد بحث به يكى ديگر از مهمترين طرق مبارزه با فحشاء كه ازدواج ساده و آسان ، و بى ريا و بى تكلف است ، اشاره شده ، زيرا اين نكته مسلم است كه براى بر چيدن بساط گناه ، بايد از طريق اشباع صحيح و مشروع غرائز وارد شد ، و به تعبير ديگر هيچگونه « مبارزه منفى » بدون « مبارزه مثبت » مؤثر نخواهد افتاد .\r\nلذا در نخستين آيه مورد بحث مىفرمايد : « مردان و زنان بى همسر را همسر\r\n","description":"","footnote":"","page_name":" 456 ","page_number":456},
  {"content":"\r\nدهيد ، و همچنين غلامان و كنيزان صالح و درستكارتان را « ( * ( وَأَنْكِحُوا الأَيامى مِنْكُمْ وَالصَّالِحِينَ مِنْ عِبادِكُمْ وَإِمائِكُمْ ) * ) .\r\n« ايامى » جمع « ايم » ( بر وزن قيم ) در اصل به معنى زنى است كه شوهر ندارد ، سپس به مردى كه همسر ندارد نيز گفته شده است ، و به اين ترتيب تمام زنان و مردان مجرد در مفهوم اين آيه داخلند خواه بكر باشند يا بيوه .\r\nتعبير « انكحوا » ( آنها را همسر دهيد ) با اينكه ازدواج يك امر اختيارى و بسته به ميل طرفين است ، مفهومش اين است كه مقدمات ازدواج آنها را فراهم سازيد ، از طريق كمكهاى مالى در صورت نياز ، پيدا كردن همسر مناسب ، تشويق به مساله ازدواج ، و بالآخره پا در ميانى براى حل مشكلاتى كه معمولا در اين موارد بدون وساطت ديگران انجام پذير نيست ، خلاصه مفهوم آيه به قدرى وسيع است كه هر گونه قدمى و سخنى و درمى در اين راه را شامل مىشود .\r\nبدون شك اصل تعاون اسلامى ايجاب مىكند كه مسلمانان در همه زمينه‌ها به يكديگر كمك كنند ولى تصريح به اين امر در مورد ازدواج دليل بر اهميت ويژه آن است .\r\nاهميت اين مساله تا به آن پايه است كه در حديثى از امير مؤمنان على ع مىخوانيم :\r\nافضل الشفاعات ان تشفع بين اثنين فى نكاح حتى يجمع اللَّه بينهما :\r\n« بهترين شفاعت آن است كه ميان دو نفر براى امر ازدواج ميانجيگرى كنى ، تا اين امر به سامان برسد » ! ( 1 ) .\r\nدر حديث ديگرى از امام كاظم موسى بن جعفر ( ع ) مىخوانيم :\r\nثلاثة يستظلون بظل عرش اللَّه يوم القيامة ، يوم لا ظل الا ظله ، رجل زوج اخاه المسلم او اخدمه ، او كتم له سرا\r\n« سه طايفه‌اند كه در روز قيامت در سايه عرش خدا قرار دارند ، روزى كه سايه اى جز سايه او نيست : كسى كه وسائل تزويج برادر مسلمانش\r\n\r\n","description":"","footnote":"\r\n( 1 ) وسائل الشيعه جلد 14 صفحه 27 ( باب 12 از ابواب مقدمات نكاح ) .\r\n","page_name":" 457 ","page_number":457},
  {"content":"\r\nرا فراهم سازد ، و كسى كه به هنگام نياز به خدمت ، خدمت كننده اى براى او فراهم كند و كسى كه اسرار برادر مسلمانش را پنهان دارد » ( 1 ) ! و بالآخره در حديثى از پيامبر ص مىخوانيم : هر گامى انسان در اين راه بر دارد و هر كلمه اى بگويد ، ثواب يك سال عبادت در نامه عمل او مىنويسند »\r\n( كان له بكل خطوة خطاها ، او بكل كلمة تكلم بها فى ذلك ، عمل سنة قيام ليلها و صيام نهارها )\r\n( 2 ) .\r\nو از آنجا كه يك عذر تقريبا عمومى و بهانه همگانى براى فرار از زير بار ازدواج و تشكيل خانواده مساله فقر و نداشتن امكانات مالى است قرآن به پاسخ آن پرداخته مىفرمايد : از فقر و تنگدستى آنها نگران نباشيد و در ازدواجشان بكوشيد چرا كه « اگر فقير و تنگدست باشند خداوند آنها را از فضل خود بى نياز مىسازد » ( * ( إِنْ يَكُونُوا فُقَراءَ يُغْنِهِمُ اللَّه مِنْ فَضْلِه ) * ) .\r\nو خداوند قادر بر چنين كارى هست ، چرا كه « خداوند واسع و عليم است » ( * ( وَاللَّه واسِعٌ عَلِيمٌ ) * ) .\r\nقدرتش آن چنان وسيع است كه پهنه عالم هستى را فرا مىگيرد ، و علم او چنان گسترده است كه از نيات همه كس مخصوصا آنها كه به نيت حفظ عفت و پاكدامنى اقدام به ازدواج مىكنند آگاه است ، و همه را مشمول فضل و كرم خود قرار خواهد داد .\r\nدر اين زمينه تحليل روشنى داريم ، و همچنين روايات متعددى كه در آخر اين بحث خواهد آمد .\r\nولى از آنجا كه گاه با تمام تلاش و كوشش كه خود انسان و ديگران مىكنند\r\n\r\n","description":"","footnote":"\r\n( 1 ) وسائل الشيعه جلد 14 صفحه 27 ( باب 12 از ابواب مقدمات نكاح ) .\r\n( 2 ) مدرك سابق\r\n","page_name":" 458 ","page_number":458},
  {"content":"\r\nوسيله ازدواج فراهم نمىگردد و خواه و ناخواه انسان مجبور است مدتى را با محروميت بگذراند ، مبادا كسانى در اين مرحله قرار دارند گمان كنند كه آلودگى جنسى براى آنها مجاز است ، و ضرورت چنين ايجاب مىكند ، لذا بلا فاصله در آيه بعد دستور پارسايى را هر چند مشكل باشد به آنها داده مىگويد : « و آنها كه وسيله ازدواج ندارند بايد عفت پيشه كنند ، تا خداوند آنان را به فضلش بى نياز سازد » ( * ( وَلْيَسْتَعْفِفِ الَّذِينَ لا يَجِدُونَ نِكاحاً حَتَّى يُغْنِيَهُمُ اللَّه مِنْ فَضْلِه ) * ) .\r\nنكند در اين مرحله بحرانى و در اين دوران آزمايش الهى تن به آلودگى در دهند و خود را معذور بشمرند كه هيچ عذرى پذيرفته نيست ، بلكه بايد قدرت ايمان و شخصيت و تقوا را در چنين مرحله اى آزمود .\r\nسپس از آنجا كه اسلام به هر مناسبت سخن از بردگان به ميان آيد عنايت و توجه خاصى به آزادى آنها نشان مىدهد ، از بحث ازدواج ، به بحث آزادى بردگان از طريق « مكاتبه » ( بستن قرارداد براى كار كردن غلامان و پرداختن مبلغى به اقساط به مالك خود و آزاد شدن ) پرداخته مىگويد : « بردگانى كه از شما تقاضاى مكاتبه براى آزادى مىكنند با آنها قرار داد ببنديد ، اگر رشد و صلاح در آنان احساس مىكنيد » ( * ( وَالَّذِينَ يَبْتَغُونَ الْكِتابَ مِمَّا مَلَكَتْ أَيْمانُكُمْ فَكاتِبُوهُمْ إِنْ عَلِمْتُمْ فِيهِمْ خَيْراً ) * ) .\r\nمنظور از جمله « * ( عَلِمْتُمْ فِيهِمْ خَيْراً ) * » اين است كه رشد و صلاحيت كافى براى عقد اين قرار داد و سپس توانايى براى انجام آن داشته باشند و بتوانند بعد از پرداختن مال الكتابه ( مبلغى را كه قرار داد بسته‌اند ) زندگى مستقلى را شروع كنند ، اما اگر توانايى بر اين امور را نداشته باشند ، و اين كار در مجموع به ضرر آنها تمام شود و در نتيجه سر بار جامعه شوند بايد به وقت ديگرى موكول كنند كه اين صلاحيت و توانايى حاصل گردد .\r\nسپس براى اينكه بردگان به هنگام اداى اين اقساط به زحمت نيفتند\r\n","description":"","footnote":"","page_name":" 459 ","page_number":459},
  {"content":"\r\nدستور مىدهد كه « چيزى از مال خداوند كه به شما داده است به آنها بدهيد » ( * ( وَآتُوهُمْ مِنْ مالِ اللَّه الَّذِي آتاكُمْ ) * ) .\r\nدر اينكه منظور از اين مال چه مالى است كه بايد به اين بردگان داد ؟\r\nدر ميان مفسران گفتگو است :\r\nجمع كثيرى گفته‌اند : منظور اين است كه سهمى از زكات ، همانگونه كه در آيه 60 سوره توبه آمده است ، به آنها پرداخته شود تا بتوانند دين خود را ادا كنند و آزاد شوند .\r\nبعضى ديگر گفته‌اند منظور آن است كه صاحب برده قسمتى از اقساط را به او ببخشد ، و يا اگر دريافت داشته به او باز گرداند ، تا توانايى بيشتر بر نجات خود از اسارت و بردگى پيدا كند .\r\nاين احتمال نيز وجود دارد كه در آغاز كار كه بردگان توانايى بر تهيه مال ندارند چيزى به عنوان كمك خرج يا سرمايه مختصر به آنها بدهند تا بتوانند به كسب و كارى مشغول شوند ، هم خود را اداره كنند ، و هم اقساط دين خويش را بپردازند .\r\nالبته سه تفسير فوق با هم منافاتى ندارد و ممكن است مجموعا در مفهوم آيه جمع باشد ، هدف واقعى اين است كه مسلمانان اين گروه مستضعف را تحت پوشش كمكهاى خود قرار دهند تا هر چه زودتر خلاصى يابند .\r\nدر حديثى از امام صادق ع مىخوانيم كه در تفسير اين آيه فرمود :\r\nتضع عنه من نجومه التي لم تكن تريد ان تنقصه ، و لا تزيد فوق ما فى نفسك\r\n( 1 ) .\r\nاشاره به اينكه بعضى براى اينكه كلاه شرعى درست كنند و بگويند ما طبق آيه فوق به بردگان خود كمك كرده‌ايم و تخفيف داده‌ايم ، مبلغ مال الكتابة را بيش از آنچه در نظر داشتند مىنوشتند ، تا به هنگام تخفيف دادن درست همان مقدارى\r\n\r\n","description":"","footnote":"\r\n( 1 ) تفسير نور الثقلين جلد سوم صفحه 601 .\r\n","page_name":" 460 ","page_number":460},
  {"content":"\r\nرا كه مىخواستند بى كم و كاست دريافت دارند ! امام صادق ع از اين كار نهى مىفرمايد و مىگويد : « بايد تخفيف از چيزى باشد كه واقعا در نظر داشته از او بگيرد » ! در دنباله آيه به يكى از اعمال بسيار زشت بعضى از دنيا پرستان در مورد بردگان اشاره كرده مىفرمايد : « كنيزان خود را به خاطر تحصيل متاع زود گذر دنيا مجبور به خودفروشى نكنيد ، اگر آنها مىخواهند پاك بمانند » ! ( * ( وَلا تُكْرِهُوا فَتَياتِكُمْ عَلَى الْبِغاءِ إِنْ أَرَدْنَ تَحَصُّناً لِتَبْتَغُوا عَرَضَ الْحَياةِ الدُّنْيا ) * ) .\r\nبعضى از مفسران در شان نزول اين جمله گفته‌اند : « عبد اللَّه بن ابى » شش كنيز داشت كه آنها را مجبور به كسب در آمد براى او از طريق خودفروشى مىكرد ! هنگامى كه حكم اسلام درباره مبارزه با اعمال منافى با عفت ( در اين سوره ) صادر شد آنها به خدمت پيامبر ص آمدند و از اين ماجرا شكايت كردند آيه فوق نازل شد و از اين كار نهى كرد » ( 1 ) .\r\nاين آيه نشان مىدهد كه تا چه حد در عصر جاهليت مردم گرفتار انحطاط و سقوط اخلاقى بودند كه حتى بعد از ظهور اسلام نيز بعضا به كار خود ادامه مىدادند ، تا اينكه آيه فوق نازل شد و به اين وضع ننگين خاتمه داد ، اما متاسفانه در عصر ما كه بعضى آن را عصر جاهليت قرن بيستم نام نهاده‌اند در بعضى از كشورها كه دم از تمدن و حقوق بشر مىزنند اين عمل به شدت ادامه دارد ، و حتى در مملكت ما ، در عصر طاغوت نيز به صورت وحشتناكى وجود داشت كه دختران معصوم و زنان ناآگاه را فريب مىدادند و به مراكز فساد مىكشاندند و با طرحهاى شيطانى مخصوص آنها را مجبور به خودفروشى مىكردند و راه فرار را از هر طريق به روى آنها مىبستند ، تا از اين طريق در آمدهاى سرشارى فراهم سازند كه شرح اين ماجرا ، بسيار دردناك ، و از عهده اين سخن خارج است .\r\n\r\n","description":"","footnote":"\r\n( 1 ) « مجمع البيان » ذيل آيه مورد بحث و « تفسير قرطبى » ( با مختصر تفاوت ) .\r\n","page_name":" 461 ","page_number":461},
  {"content":"\r\nگرچه ظاهرا بردگى به صورت سابق وجود ندارد ، ولى در دنياى به اصطلاح متمدن جناياتى مىشود كه از دوران بردگى به مراتب وحشتناكتر است ، خداوند مردم جهان را از شر اين انسانهاى متمدننما حفظ كند ، و خدا را شكر كه در محيط ما بعد از انقلاب اسلامى به اين اعمال ننگين خاتمه داده شد .\r\nذكر اين نكته نيز لازم است كه جمله * ( إِنْ أَرَدْنَ تَحَصُّناً ) * ( اگر آنها مىخواهند پاك بمانند . . . ) مفهومش اين نيست كه اگر خود آن زنها مايل به اين كار باشند اجبار آنها مانعى ندارد ، بلكه اين تعبير از قبيل « منتفى به انتفاء موضوع » است زيرا عنوان « اكراه » در صورت عدم تمايل صادق است و گر نه خودفروشى و تشويق به آن به هر حال گناه بزرگى است .\r\nاين تعبير براى اين است كه اگر صاحبان اين كنيزان مختصر غيرتى داشته باشند به غيرت آنها بر خورد مفهوم آيه اين است اين كنيزان كه ظاهرا در سطح پائينترى قرار دارند مايل به اين آلودگى نيستند شما كه آن همه ادعا داريد چرا تن به چنين پستى در مىدهيد ؟ ! در پايان آيه - چنان كه روش قرآن است - براى اينكه راه بازگشت را به روى گنهكاران نبندد بلكه آنها را تشويق به توبه و اصلاح كند مىگويد : « و هر كس آنها را بر اين كار اكراه كند ( سپس پشيمان گردد ) خداوند بعد از اكراه آنها غفور و رحيم است » ( * ( وَمَنْ يُكْرِهْهُنَّ فَإِنَّ اللَّه مِنْ بَعْدِ إِكْراهِهِنَّ غَفُورٌ رَحِيمٌ ) * ) .\r\nاين جمله چنان كه گفتيم ممكن است اشاره به وضع صاحبان آن كنيزان باشد كه از گذشته تاريك و ننگين خود پشيمان و آماده توبه و اصلاح خويشتن هستند ، و يا اشاره به آن زنانى است كه تحت فشار و اجبار تن به اين كار مىدادند .\r\nدر آخرين آيات مورد بحث - همانگونه كه روش قرآن است - به صورت يك جمع بندى اشاره به بحثهاى گذشته كرده مىفرمايد : « ما بر شما آياتى فرستاديم\r\n","description":"","footnote":"","page_name":" 462 ","page_number":462},
  {"content":"\r\nكه حقائق بسيارى را تبيين مىكند « ( * ( وَلَقَدْ أَنْزَلْنا إِلَيْكُمْ آياتٍ مُبَيِّناتٍ ) * ) .\r\nو نيز « مثلها و اخبارى از كسانى كه پيش از شما بودند » ( و سر نوشت آنها درس عبرتى براى امروز شما است ) ( * ( وَمَثَلًا مِنَ الَّذِينَ خَلَوْا مِنْ قَبْلِكُمْ ) * ) .\r\nو نيز « موعظه و پند و اندرزى براى پرهيزكاران » ( * ( وَمَوْعِظَةً لِلْمُتَّقِينَ ) * )\r\n\r\nنكته‌ها :\r\n\r\n1 - ازدواج يك سنت الهى است\r\nگر چه امروز مساله ازدواج آن قدر در ميان آداب و رسوم غلط و حتى خرافات پيچيده شده كه به صورت يك جاده صعب العبور يا غير قابل عبور براى جوانان در آمده است ، ولى قطع نظر از اين پيرايه‌ها ، ازدواج يك حكم فطرى و هماهنگ قانون آفرينش است كه انسان براى بقاء نسل و آرامش جسم و روح و حل مشكلات زندگى احتياج به ازدواج سالم دارد .\r\nاسلام كه هماهنگ با آفرينش گام بر ميدارد نيز در اين زمينه تعبيرات جالب و مؤثرى دارد ، از جمله حديث معروف پيامبر ص است :\r\n« تناكحوا ، و تناسلوا تكثروا فانى اباهى بكم الامم يوم القيامه و لو بالسقط »\r\n: « ازدواج كنيد تا نسل شما فزونى گيرد كه من با فزونى جمعيت شما حتى با فرزندان سقط شده در قيامت به ديگر امتها مباهات مىكنم ! ( 1 ) و در حديث ديگر از آن حضرت مىخوانيم :\r\n« من تزوج فقد احرز نصف دينه فليتق اللَّه فى النصف الباقى »\r\n: « كسى كه همسر اختيار كند نيمى از دين خود را محفوظ داشته ، و بايد مراقب نيم ديگر باشد » ( 2 ) .\r\nچرا كه غريزه جنسى نيرومندترين و سركشترين غرائز انسان است كه به تنهايى با ديگر غرائز برابرى مىكند ، و انحراف آن نيمى از دين و ايمان انسان\r\n\r\n","description":"","footnote":"\r\n( 1 ) و ( 2 ) سفينة البحار جلد 1 صفحه 561 ( ماده زوج ) .\r\n","page_name":" 463 ","page_number":463},
  {"content":"\r\nرا به خاطر خواهد انداخت .\r\nباز در حديث ديگرى از پيامبر ص مىخوانيم\r\n« شراركم عزابكم »\r\n: « بدترين شما مجردانند » ( 1 ) .\r\nبه همين دليل در آيات مورد بحث و همچنين روايات متعددى مسلمانان تشويق به همكارى در امر ازدواج مجردان و هر گونه كمك ممكن به اين امر شده‌اند مخصوصا اسلام در مورد فرزندان مسئوليت سنگينى بر دوش پدران افكنده ، و پدرانى را كه در اين مسئله حياتى بى تفاوت هستند شريك جرم انحراف فرزندانشان شمرده است چنان كه در حديثى از پيامبر ص مىخوانيم :\r\nمن ادرك له ولد و عنده ما يزوجه فلم يزوجه ، فاحدث فالاثم بينهما !\r\n: « كسى كه فرزندش به حد رشد رسد و امكانات تزويج او را داشته باشد و اقدام نكند ، و در نتيجه فرزند مرتكب گناهى شود ، اين گناه بر هر دو نوشته مىشود » ! ( 2 ) و باز به همين دليل دستور مؤكد داده شده است كه هزينه‌هاى ازدواج را اعم از مهر و ساير قسمتها سبك و آسان بگيرند ، تا مانعى بر سر راه ازدواج مجردان پيدا نشود ، از جمله در مورد مهريه سنگين كه غالبا سنگ راه ازدواج افراد كم در آمد است .\r\nدر حديثى از پيامبر اكرم ص مىخوانيم :\r\nشوم المرأة غلاء مهرها\r\n« زن بد قدم زنى است كه مهرش سنگين باشد » ( 3 ) .\r\nو باز در حديث ديگرى كه در ذيل حديث فوق وارد شده مىخوانيم « من شومها شدة مئونتها » : يكى از نشانه‌هاى شوم بودن زن آن است كه هزينه زندگى ( يا هزينه ازدواجش ) سنگين باشد ( 4 ) .\r\n\r\n","description":"","footnote":"\r\n( 1 ) مجمع البيان ذيل آيه مورد بحث .\r\n( 2 ) مجمع البيان ذيل آيه مورد بحث .\r\n( 3 و 4 ) وسائل الشيعه جلد 15 باب 5 من ابواب المهور صفحه 10 .\r\n","page_name":" 464 ","page_number":464},
  {"content":"\r\nو از آنجا كه بسيارى از مردان و زنان براى فرار از زير بار اين مسئوليت الهى و انسانى متعذر به عذرهايى از جمله نداشتن امكانات مالى مىشوند در آيات فوق صريحا گفته شده است كه « فقر » نمىتواند مانع راه ازدواج گردد ، بلكه چه بسا ازدواج سبب غنا و بى نيازى مىشود .\r\nدليل آن هم با دقت روشن مىشود ، زيرا انسان تا مجرد است احساس مسئوليت نمىكند نه ابتكار و نيرو و استعداد خود را به اندازه كافى براى كسب در آمد مشروع بسيج مىكند ، و نه به هنگامى كه در آمدى پيدا كرد در حفظ و بارور ساختن آن مىكوشد و به همين دليل مجردان غالبا خانه به دوش و تهى دستند ! اما بعد از ازدواج شخصيت انسان تبديل به يك شخصيت اجتماعى مىشود و خود را شديدا مسئول حفظ همسر و آبروى خانواده و تامين وسائل زندگى فرزندان آينده مىبيند ، به همين دليل تمام هوش و ابتكار و استعداد خود را به كار مىگيرد و در حفظ در آمدهاى خود و صرفه جويى ، تلاش مىكند و در مدت كوتاهى مىتواند بر فقر چيره شود .\r\nبى جهت نيست كه در حديثى از امام صادق ع مىخوانيم « الرزق مع النساء و العيال » : « روزى همراه همسر و فرزند است » ( 1 ) .\r\nو در حديث ديگرى از پيامبر ص مىخوانيم : « مردى خدمت حضرتش رسيد و از تهيدستى و نيازمندى شكايت كرد پيامبر ص فرمود :\r\nتزوج ، فتزوج فوسع له\r\n« » ازدواج كن ، او هم ازدواج كرد و گشايش در كار او پيدا شد « ! ( 2 ) .\r\nبدون شك امدادهاى الهى و نيروهاى مرموز معنوى نيز به كمك چنين افراد مىآيد كه براى انجام وظيفه انسانى و حفظ پاكى خود اقدام به ازدواج مىكنند .\r\nهر فرد با ايمان مىتواند به اين وعده الهى دلگرم و مؤمن باشد ، در حديثى\r\n\r\n","description":"","footnote":"\r\n( 1 ) تفسير نور الثقلين جلد 3 صفحه 595 .\r\n( 2 ) وسائل الشيعه جلد 14 صفحه 25 ( باب 11 از ابواب مقدمات نكاح ) .\r\n","page_name":" 465 ","page_number":465},
  {"content":"\r\nاز پيامبر گرامى اسلام ص نقل شده : « من ترك التزويج مخافة العيلة فقد ساء ظنه باللَّه ان اللَّه عز و جل يقول * ( إِنْ يَكُونُوا فُقَراءَ يُغْنِهِمُ اللَّه مِنْ فَضْلِه ) * » . « كسى كه ازدواج را از ترس فقر ترك كند گمان بد به خدا برده است ، زيرا خداوند متعال مىفرمايد : « اگر آنها فقير باشند خداوند آنها را از فضل خود بى نياز مىسازد » ( 1 ) .\r\nالبته روايات در منابع اسلامى در اين زمينه فراوان است كه اگر بخواهيم به نقل همه آنها بپردازيم از بحث تفسيرى خارج مىشويم .\r\n\r\n2 - منظور از جمله « * ( وَالصَّالِحِينَ مِنْ عِبادِكُمْ وَإِمائِكُمْ ) * » چيست ؟\r\nقابل توجه اينكه در آيات مورد بحث به هنگامى كه سخن از ازدواج مردان و زنان بى همسر به ميان مىآيد به طور كلى دستور مىدهد براى ازدواج آنان اقدام كنيد ، اما هنگامى كه نوبت بردگان مىرسد آن را مقيد به « صالح بودن » مىكند .\r\nجمعى از مفسران ( مانند نويسنده عاليقدر تفسير الميزان و همچنين تفسير صافى ) آن را به معنى صلاحيت براى ازدواج تفسير كرده‌اند ، در حالى كه اگر چنين باشد اين قيد در زنان و مردان آزاد نيز لازم است .\r\nبعضى ديگر گفته‌اند كه منظور صالح بودن از نظر اخلاق و اعتقاد است چرا كه صالحان از اهميت ويژه اى در اين امر برخوردارند ، ولى باز جاى اين سؤال باقى است كه چرا در غير بردگان اين قيد نيامده است ؟\r\nاحتمال مىدهيم منظور چيز ديگرى باشد و آن اينكه : در شرائط زندگى آن روز بسيارى از بردگان در سطح پائينى از فرهنگ و اخلاق قرار داشتند\r\n\r\n","description":"","footnote":"\r\n( 1 ) وسائل الشيعه جلد 14 صفحه 24 ( باب 10 از ابواب مقدمات نكاح ) .\r\n","page_name":" 466 ","page_number":466},
  {"content":"\r\nبطورى كه هيچگونه مسئوليتى در زندگى مشترك احساس نمىكردند ، اگر با اين حال اقدام به تزويج آنها مىشد همسر خود را به آسانى رها نموده و او را بدبخت مىكردند ، لذا دستور داده شده است در مورد آنها كه صلاحيت اخلاقى دارند اقدام به ازدواج كنيد ، و مفهومش اين است كه در مورد بقيه نخست كوشش براى صلاحيت اخلاقيشان شود تا آماده زندگى زناشويى شوند ، سپس اقدام به ازدواجشان گردد .\r\n\r\n3 - عقد مكاتبه ؟\r\nگفتيم اسلام برنامه « آزادى تدريجى بردگان » را طرح كرده ، و به همين دليل از هر فرصتى براى آزاد ساختن آنان استفاده كرده است ، يكى از مواد اين برنامه مساله « مكاتبه » است كه به عنوان يك دستور در آيات مورد بحث به آن اشاره شده است .\r\n« مكاتبه » از ماده « كتابت » و « كتابت » در اصل از ماده « كتب » ( بر وزن كسب ) به معنى « جمع » است ، و اينكه نوشتن را كتابت مىگويند به خاطر آن است كه حروف و كلمات را در يك عبارت جمع مىكند ، و چون در مكاتبه قرار دادى ميان « مولا » و « عبد » نوشته مىشود آن را مكاتبه ناميده‌اند .\r\nعقد مكاتبه يك نوع قرار داد است كه ميان اين دو نفر بسته مىشود ، و عبد موظف مىگردد كه از طريق كسب آزاد ، مالى تهيه كرده و به اقساطى كه براى او قابل تحمل باشد به « مولا » بپردازد و آزادى خود را باز يابد ، و دستور داده شده است كه مجموع اين اقساط بيش از قيمت عبد نباشد .\r\nو نيز اگر به عللى عبد از پرداختن اقساط عاجز شد بايد از بيت المال و سهم زكات اقساط او پرداخته و آزاد گردد ، حتى بعضى از فقهاء تصريح كرده‌اند كه اگر زكاتى به مولا تعلق گيرد خود او بايد اقساط بدهى عبد را از باب زكات\r\n","description":"","footnote":"","page_name":" 467 ","page_number":467},
  {"content":"\r\nحساب كند .\r\nاين عقد يك عقد لازم است و هيچيك از طرفين حق فسخ آن را ندارد .\r\nروشن است كه با اين طرح هم بسيارى از بردگان آزادى خود را باز مىيابند و هم توانايى زندگى مستقل را در اين مدت كه ملزم به كار كردن و پرداخت اقساط هستند پيدا مىكنند ، و هم صاحبان آنها به ضرر و زيان نمىافتند و عكس العمل منفى به زيان بردگان نشان نخواهند داد .\r\n« مكاتبه » احكام و فروع فراوانى دارد كه در كتب فقهى « كتاب المكاتبه » آمده است .\r\n","description":"","footnote":"","page_name":" 468 ","page_number":468},
  {"content":"\r\n\r\n[ سوره النور ‹ 24 › : آيات 35 تا 38 
  ]\r\nاللَّه نُورُ السَّماواتِ وَالأَرْضِ مَثَلُ نُورِه كَمِشْكاةٍ فِيها مِصْباحٌ الْمِصْباحُ فِي زُجاجَةٍ الزُّجاجَةُ كَأَنَّها كَوْكَبٌ دُرِّيٌّ يُوقَدُ مِنْ شَجَرَةٍ مُبارَكَةٍ زَيْتُونَةٍ لا شَرْقِيَّةٍ وَلا غَرْبِيَّةٍ يَكادُ زَيْتُها يُضِيءُ وَلَوْ لَمْ تَمْسَسْه نارٌ نُورٌ عَلى نُورٍ يَهْدِي اللَّه لِنُورِه مَنْ يَشاءُ وَيَضْرِبُ اللَّه الأَمْثالَ لِلنَّاسِ وَاللَّه بِكُلِّ شَيْءٍ عَلِيمٌ ‹ 35 › فِي بُيُوتٍ أَذِنَ اللَّه أَنْ تُرْفَعَ وَيُذْكَرَ فِيهَا اسْمُه يُسَبِّحُ لَه فِيها بِالْغُدُوِّ وَالآصالِ ‹ 36 › رِجالٌ لا تُلْهِيهِمْ تِجارَةٌ وَلا بَيْعٌ عَنْ ذِكْرِ اللَّه وَإِقامِ الصَّلاةِ وَإِيتاءِ الزَّكاةِ يَخافُونَ يَوْماً تَتَقَلَّبُ فِيه الْقُلُوبُ وَالأَبْصارُ ‹ 37 › لِيَجْزِيَهُمُ اللَّه أَحْسَنَ ما عَمِلُوا وَيَزِيدَهُمْ مِنْ فَضْلِه وَاللَّه يَرْزُقُ مَنْ يَشاءُ بِغَيْرِ حِسابٍ ‹ 38 ›\r\n","description":"","footnote":"","page_name":" 469 ","page_number":469},
  {"content":"\r\n\r\nترجمه :\r\n35 - خداوند نور آسمانها و زمين است ، مثل نور خداوند همانند چراغدانى است كه در آن چراغى ( پر فروغ ) باشد ، آن چراغ در حبابى قرار گيرد ، حبابى شفاف و درخشنده همچون يك ستاره فروزان ، اين چراغ با روغنى افروخته مىشود كه از درخت پر بركت زيتونى گرفته شده كه نه شرقى است و نه غربى ( آن چنان روغنش صاف و خالص است كه ) نزديك است بدون تماس با آتش شعله ور شود ، نورى است بر فراز نور ، و خدا هر كس را بخواهد به نور خود هدايت مىكند و خداوند به هر چيزى آگاه است .\r\n36 - ( اين چراغ پر فروغ ) در خانه هايى قرار دارد كه خداوند اذن فرموده ديوارهاى آن را بالا برند ( تا از دستبرد شياطين و هوسبازان در امان باشد ) خانه هايى كه نام خدا در آن برده شود و صبح و شام در آن تسبيح گويند .\r\n37 - مردانى كه نه تجارت و نه معامله ، آنها را از ياد خدا و بر پا داشتن نماز و اداى زكات غافل نمىكند ، آنها از روزى مىترسند كه دلها و چشمها در آن زير و رو مىشود ! 38 - هدف اين است كه خداوند آنها را به بهترين اعمالى كه انجام داده‌اند پاداش دهد و از فضلش بر پاداش آنها بيفزايد ، و خداوند هر كس را بخواهد بى حساب روزى مىدهد ( و از مواهب بى انتهاى خويش بهره مند مىسازد ) .\r\n\r\nتفسير : آيه نور !\r\nدر تفسير آيات فوق سخن بسيار گفته شده است ، و مفسران و فلاسفه و عرفاى اسلامى هر كدام بحثهاى فراوانى دارند ، پيوند ارتباط اين آيات با آيات گذشته از اين نظر است كه در آيات پيشين سخن از مساله عفت و مبارزه با فحشاء با استفاده از طرق و وسائل گوناگون بود ، و از آنجا كه ضامن اجراى همه احكام الهى ، مخصوصا كنترل كردن غرائز سركش ، بخصوص غريزه جنسى كه نيرومندترين آنها است\r\n","description":"","footnote":"","page_name":" 470 ","page_number":470},
  {"content":"\r\nبدون استفاده از پشتوانه « ايمان » ممكن نيست ، سر انجام بحث را به ايمان و اثر نيرومند آن كشانيده و از آن سخن مىگويد .\r\nنخست مىفرمايد : « خداوند نور آسمانها و زمين است » ( * ( اللَّه نُورُ السَّماواتِ وَالأَرْضِ ) * ) .\r\nچه جمله زيبا و جالب و پر ارزشى ؟ آرى خدا نور آسمانها و زمين است ، روشنى و روشنى بخش همه آنها .\r\nگروهى از مفسران كلمه « نور » را در اينجا به معنى « هدايت كننده » .\r\nو بعضى به معنى « روشن كننده » .\r\nو بعضى به معنى « زينت بخش » تفسير كرده‌اند .\r\nهمه اين معانى صحيح است ولى مفهوم آيه باز هم از اين گسترده تر مىباشد .\r\nتوضيح اينكه : در قرآن مجيد و روايات اسلامى از چند چيز به عنوان « نور » ياد شده است :\r\n1 - قرآن مجيد - چنان كه در آيه 15 سوره مائده مىخوانيم : قَدْ جاءَكُمْ مِنَ اللَّه نُورٌ وَكِتابٌ مُبِينٌ : « از سوى خداوند نور و كتاب آشكارى براى شما آمد » و در آيه 157 سوره اعراف نيز مىخوانيم : وَاتَّبَعُوا النُّورَ الَّذِي أُنْزِلَ مَعَه أُولئِكَ هُمُ الْمُفْلِحُونَ : « كسانى كه پيروى از نورى مىكنند كه با پيامبر نازل شده است آنها رستگارانند » .\r\n2 - « ايمان » - چنان كه در آيه 257 بقره آمده است : اللَّه وَلِيُّ الَّذِينَ آمَنُوا يُخْرِجُهُمْ مِنَ الظُّلُماتِ إِلَى النُّورِ : « خداوند ولى كسانى است كه ايمان آورده‌اند ، آنها را از ظلمتهاى ( شرك و كفر ) به سوى نور ( ايمان ) رهبرى مىكند » .\r\n3 - « هدايت الهى » و روشن بينى - چنان كه در آيه 122 سوره انعام آمده :\r\nأَ وَمَنْ كانَ مَيْتاً فَأَحْيَيْناه وَجَعَلْنا لَه نُوراً يَمْشِي بِه فِي النَّاسِ كَمَنْ مَثَلُه فِي الظُّلُماتِ\r\n","description":"","footnote":"","page_name":" 471 ","page_number":471},
  {"content":"\r\nلَيْسَ بِخارِجٍ مِنْها : « آيا كسى كه مرده بوده است و ما او را زنده كرديم و نور هدايتى براى او قرار داديم كه در پرتو آن بتواند در ميان مردم راه برود همانند كسى است كه در تاريكى باشد و هرگز از آن خارج نگردد » ؟ ! 4 - « آئين اسلام » - چنان كه در آيه 32 سوره توبه مىخوانيم : وَيَأْبَى اللَّه إِلَّا أَنْ يُتِمَّ نُورَه وَلَوْ كَرِه الْكافِرُونَ : « خداوند ابا دارد جز از اينكه نور ( اسلام ) را كامل كند هر چند كافران نخواهند » .\r\n5 - شخص پيامبر ( ص ) - در آيه 46 سوره احزاب درباره پيامبر مىخوانيم :\r\nوَ داعِياً إِلَى اللَّه بِإِذْنِه وَسِراجاً مُنِيراً : « ما تو را دعوت كننده به سوى خدا به اذن و فرمان او قرار داديم و چراغى نور بخش » .\r\n6 - امامان و پيشوايان معصوم - چنان كه در زيارت جامعه آمده : خلقكم اللَّه انوارا فجعلكم بعرشه محدقين : « خداوند شما را نورهايى آفريد كه گرد عرش او حلقه زده بوديد » و نيز در همان زيارتنامه آمده است : و انتم نور الاخيار و هداة الأبرار : « شما نور خوبان و هدايت كننده نيكوكاران هستيد » .\r\n7 - و بالآخره از « علم و دانش » نيز به عنوان نور ياد شده چنان كه در حديث مشهور است : العلم نور يقذفه اللَّه فى قلب من يشاء : « علم نورى است كه خدا در قلب هر كس كه بخواهد مىافكند » . . . اينها همه از يك سو .\r\nو از سوى ديگر : بايد در اينجا خواص و ويژگيهاى نور را دقيقا بررسى كنيم ، با مطالعه اجمالى روشن مىشود كه نور داراى خواص و ويژگيهاى زير است :\r\n1 - نور زيباترين و لطيفترين موجودات در جهان ماده است و سرچشمه همه زيبائيها و لطافتها است ! 2 - نور بالاترين سرعت را طبق آنچه در ميان دانشمندان معروف است در جهان ماده دارد نور با سرعت سيصد هزار كيلومتر در ثانيه مىتواند كره زمين را در يك چشم بر هم زدن ( كمتر از يك ثانيه ) هفت بار دور بزند ، به همين دليل\r\n","description":"","footnote":"","page_name":" 472 ","page_number":472},
  {"content":"\r\nمسافتهاى فوق العاده عظيم و سرسامآور نجومى را فقط با سرعت سير نور مىسنجند و واحد سنجش در آنها سال نورى است ، يعنى مسافتى را كه نور در يك سال با آن سرعت سرسامآورش مىپيمايد .\r\n3 - نور وسيله تبيين اجسام و مشاهده موجودات مختلف اين جهان است ، و بدون آن چيزى را نمىتوان ديد ، بنا بر اين هم « ظاهر » است و هم « مظهر » ( ظاهر كننده غير ) .\r\n4 - نور آفتاب كه مهمترين نور در دنياى ما است پرورش دهنده گلها و گياهان بلكه رمز بقاى همه موجودات زنده است و ممكن نيست موجودى بدون استفاده از نور ( به طور مستقيم يا غير مستقيم ) زنده بماند .\r\n5 - امروز ثابت شده كه تمام رنگهايى را كه ما مىبينيم نتيجه تابش نور آفتاب يا نورهاى مشابه آن است و گر نه موجودات در تاريكى مطلق رنگى ندارند ! .\r\n6 - تمام انرژيهاى موجود در محيط ما ( بجز انرژى اتمى ) همه از نور آفتاب سرچشمه مىگيرد ، حركت بادها ، ريزش باران و حركت نهرها و سيلها و آبشارها و بالآخره حركت همه موجودات زنده با كمى دقت به نور آفتاب منتهى مىشود .\r\nسر چشمه گرما و حرارت و آنچه بستر موجودات را گرم نگهميدارد همان نور آفتاب است حتى گرمى آتش كه از چوب درختان و يا ذغال سنگ و يا نفت و مشتقات آن به دست مىآيد نيز از گرمى آفتاب است چرا كه همه اينها طبق تحقيقات علمى به گياهان و حيواناتى باز مىگردند كه حرارت را از خورشيد گرفته و در خود ذخيره كرده‌اند ، بنا بر اين حركت موتورها نيز از بركت آن است .\r\n7 - نور آفتاب نابود كننده انواع ميكربها و موجودات موذى است و اگر تابش اشعه اين نور پر بركت نبود كره زمين ، تبديل به بيمارستان بزرگى مىشد كه همه ساكنانش با مرگ دست به گريبان بودند !\r\n","description":"","footnote":"","page_name":" 473 ","page_number":473},
  {"content":"\r\nخلاصه هر چه در اين پديده عجيب عالم خلقت ( نور ) بيشتر مىنگريم و دقيقتر مىشويم آثار گرانبها و بركات عظيم آن آشكارتر مىشود .\r\nحال با در نظر گرفتن اين دو مقدمه اگر بخواهيم براى ذات پاك خدا تشبيه و تمثيلى از موجودات حسى اين جهان انتخاب كنيم ( گر چه مقام با عظمت او از هر شبيه و نظير برتر است ) آيا جز از واژه « نور » مىتوان استفاده كرد ؟ ! همان خدايى كه پديد آورنده تمام جهان هستى است ، روشنى بخش عالم آفرينش است ، همه موجودات زنده به بركت فرمان او زنده‌اند ، و همه مخلوقات بر سر خوان نعمت او هستند كه اگر لحظه اى چشم لطف خود را از آنها باز گيرد همگى در ظلمت فنا و نيستى فرو مىروند .\r\nو جالب اينكه هر موجودى به هر نسبت با او ارتباط دارد به همان اندازه نورانيت و روشنايى كسب مىكند :\r\nقرآن نور است چون كلام اوست .\r\nآئين اسلام نور است چون آئين او است .\r\nپيامبران نورند چون فرستادگان اويند .\r\nامامان معصوم انوار الهى هستند چون حافظان آئين او بعد از پيامبرانند .\r\n« ايمان » نور است چون رمز پيوند با او است .\r\nعلم نور است چون سبب آشنايى با او است .\r\nبنا بر اين * ( اللَّه نُورُ السَّماواتِ وَالأَرْضِ ) * .\r\nبلكه اگر نور را به معنى وسيع كلمه به كار بريم يعنى « هر چيزى كه ذاتش ظاهر و آشكار باشد و ظاهر كننده غير » در اين صورت به كار بردن كلمه « نور » در ذات پاك او جنبه تشبيه هم نخواهد داشت ، چرا كه چيزى در عالم خلقت از او آشكارتر نيست ، و تمام آنچه غير او است از بركت وجود او آشكار است .\r\nدر كتاب « توحيد » از « امام على بن موسى الرضا » ع چنين آمده :\r\n","description":"","footnote":"","page_name":" 474 ","page_number":474},
  {"content":"\r\nاز آن حضرت تفسير آيه * ( اللَّه نُورُ السَّماواتِ وَالأَرْضِ ) * را خواستند فرمود :\r\nهاد لاهل السماوات و هاد لاهل الارض :\r\n« او هدايت كننده اهل آسمانها و هدايت كننده اهل زمين است » .\r\nدر حقيقت اين يكى از خواص نور الهى است ، اما مسلما منحصر به آن نمىباشد ، و به اين ترتيب تمام تفسيرهايى را كه در زمينه اين آيه گفته‌اند مىتوان در آنچه ذكر كرديم جمع نمود كه هر كدام اشاره به يكى از ابعاد اين نور بى نظير و اين روشنايى بى مانند است .\r\nجالب اينكه در فراز چهل و هفتم از دعاى « جوشن كبير » كه مجموعه اى از صفات خداوند متعال است مىخوانيم : يا نور النور ، يا منور النور ، يا خالق النور ، يا مدبر النور ، يا مقدر النور ، يا نور كل نور ، نورا قبل كل نور ، يا نورا بعد كل نور ، يا نورا فوق كل نور ، يا نورا ليس كمثله نور ! :\r\n« اى نور نورها ، و اى روشنى بخش روشنائيها ، اى آفريننده نور ، اى تدبير كننده نور ، اى تقدير كننده نور ، اى نور همه نورها ، اى نور قبل از هر نور ، اى نور بعد از هر نور ، اى نورى كه برتر از هر نورى ، و اى نورى كه همانندش نورى نيست » ! و به اين ترتيب همه انوار هستى از نور او مايه مىگيرد ، و به نور ذات پاك او منتهى مىشود .\r\nقرآن بعد از بيان حقيقت فوق با ذكر يك مثال زيبا و دقيق چگونگى نور الهى را در اينجا مشخص مىكند و مىفرمايد : « مثل نور خداوند همانند چراغدانى است كه در آن چراغى باشد و آن چراغ در حبابى قرار گيرد ، حبابى شفاف و درخشنده همچون يك ستاره فروزان » ( * ( مَثَلُ نُورِه كَمِشْكاةٍ فِيها مِصْباحٌ الْمِصْباحُ فِي زُجاجَةٍ الزُّجاجَةُ كَأَنَّها كَوْكَبٌ دُرِّيٌّ ) * ) .\r\n","description":"","footnote":"","page_name":" 475 ","page_number":475},
  {"content":"\r\nو « اين چراغ با روغنى افروخته مىشود كه از درخت پر بركت زيتونى گرفته شده كه نه شرقى است و نه غربى » ( * ( يُوقَدُ مِنْ شَجَرَةٍ مُبارَكَةٍ زَيْتُونَةٍ لا شَرْقِيَّةٍ وَلا غَرْبِيَّةٍ ) * ) .\r\n« آن چنان روغنش صاف و خالص است كه گويى بدون تماس با آتش مىخواهد شعله ور شود » ! ( * ( يَكادُ زَيْتُها يُضِيءُ وَلَوْ لَمْ تَمْسَسْه نارٌ ) * ) .\r\n« نورى است بر فراز نور » ( * ( نُورٌ عَلى نُورٍ ) * ) .\r\nو « خدا هر كس را بخواهد به نور خود هدايت مىكند » ( * ( يَهْدِي اللَّه لِنُورِه مَنْ يَشاءُ ) * ) .\r\n« و براى مردم مثلها مىزند » ( * ( وَيَضْرِبُ اللَّه الأَمْثالَ لِلنَّاسِ ) * ) .\r\n« و خداوند به هر چيزى آگاه است » ( * ( وَاللَّه بِكُلِّ شَيْءٍ عَلِيمٌ ) * ) .\r\nبراى تشريح اين مثال توجه به چند امر ضرورى است :\r\nمشكاة در اصل به معنى روزنه و محل كوچكى است كه در ديوار ايجاد مىكردند و چراغهاى معمول قديم را براى محفوظ ماندن از مزاحمت باد و طوفان در آن مىنهادند ، و گاه از داخل اطاق طاقچه كوچكى درست مىكردند و طرفى را كه در بيرون اطاق و مشرف به حياط منزل بود با شيشه اى مىپوشاندند ، تا هم داخل اطاق روشن شود و هم صحن حياط ، و در ضمن از باد و طوفان نيز مصون بماند ، و نيز به محفظه‌هاى شيشه اى كه به صورت مكعب مستطيلى مىساختند و درى داشت و در بالاى آن روزنه اى براى خروج هوا ، و چراغ را در آن مىنهادند گفته شده است .\r\nكوتاه سخن اينكه : « مشكاة » محفظه اى براى چراغ در مقابل حمله باد و طوفان بود ، و از آنجا كه غالبا در ديوار ايجاد مىشد نور چراغ را نيز متمركز ساخته و منعكس مىنمود .\r\n« زجاجه » يعنى « شيشه » ، و در اصل به سنگهاى شفاف مىگويند ، و از آنجا كه شيشه نيز از مواد سنگى ساخته مىشود و شفاف است به آن « زجاجه »\r\n","description":"","footnote":"","page_name":" 476 ","page_number":476},
  {"content":"\r\nگفته شده .\r\nو در اينجا به معنى حبابى است كه روى چراغ مىگذاشتند تا هم شعله را محافظت كند و هم گردش هوا را ، از طرف پائين به بالا ، تنظيم كرده ، بر نور و روشنايى شعله بيفزايد .\r\n« مصباح » به معنى خود « چراغ » است كه معمولا با فتيله و يك ماده روغنى قابل اشتعال افروخته مىشده است .\r\nجمله * ( يُوقَدُ مِنْ شَجَرَةٍ مُبارَكَةٍ زَيْتُونَةٍ لا شَرْقِيَّةٍ وَلا غَرْبِيَّةٍ ) * اشاره به ماده انرژىزاى فوق العاده مستعد براى اين چراغ است ، چرا كه « روغن زيتون » كه از درخت پر بار و پر بركتى گرفته شود يكى از بهترين روغنها براى اشتعال است آن هم درختى كه تمام جوانب آن به طور مساوى در معرض تابش نور آفتاب باشد ، نه در جانب شرق باغ و كنار ديوارى قرار گرفته باشد و نه در جانب غرب كه تنها يك سمت آن آفتاب ببيند ، و در نتيجه ميوه آن نيمى رسيده و نيمى نارس و روغن آن ناصاف گردد .\r\nو با اين توضيح به اينجا مىرسيم كه براى استفاده از نور كامل چنين چراغى با درخشش و تابش بيشتر نياز به چهار عامل داريم :\r\nچراغدانى كه آن را از هر سو محافظت كند بى آنكه از نورش بكاهد ، بلكه نور آن را متمركزتر سازد .\r\nو حبابى كه گردش هوا را بر گرد شعله تنظيم كند ، اما آن قدر شفاف باشد كه به هيچوجه مانع تابش نور نگردد .\r\nو چراغى كه مركز پيدايش نور بر فتيله آن است .\r\nو بالآخره ماده انرژىزاى صاف و خالص و زلالى كه آن قدر آماده اشتعال باشد كه گويى بدون تماس با شعله آتش مىخواهد شعله ور گردد .\r\nاينها همه از يك سو ، در حقيقت بيانگر جسم و ظاهرشان است .\r\n","description":"","footnote":"","page_name":" 477 ","page_number":477},
  {"content":"\r\nاز سوى ديگر مفسران بزرگ اسلامى در اينكه محتواى اين تشبيه چيست و به اصطلاح « مشبه » كدام نور الهى است تفسيرهاى گوناگونى دارند :\r\nبعضى گفته‌اند منظور همان نور هدايتى است كه خداوند در دلهاى مؤمنان بر افروخته ، و به تعبير ديگر منظور ايمان است كه در سراچه قلوب مؤمنان جايگزين شده است .\r\nبعضى ديگر آن را به معنى قرآن كه در درون قلب آدمى نورافكن مىگردد دانسته‌اند .\r\nبعضى ديگر تشبيه را اشاره به شخص پيامبر ص .\r\nو بعضى اشاره به دلائل توحيد و عدل پروردگار .\r\nو بعضى به روح اطاعت و تقوا كه مايه هر خير و سعادت است تفسير كرده‌اند .\r\nدر واقع تمام مصاديقى كه براى نور معنوى در قرآن و روايات اسلامى آمده در اينجا به عنوان تفسير ذكر شده است ، و روح همه آنها در واقع يك چيز است و آن همان نور « هدايت » است كه از قرآن و وحى و وجود پيامبران سرچشمه مىگيرد ، و با دلائل توحيد آبيارى مىشود ، و نتيجه آن تسليم در برابر فرمان خدا و تقوا است .\r\nتوضيح اينكه : نور ايمان كه در قلب مؤمنان است داراى همان چهار عاملى است كه در يك چراغ پر فروغ موجود است :\r\n« مصباح » همان شعله‌هاى ايمان است كه در قلب مؤمن آشكار مىگردد و فروغ هدايت از آن منتشر مىشود .\r\n« زجاجه » و حباب قلب مؤمن است كه ايمان را در وجودش تنظيم مىكند .\r\nو « مشكاة » سينه مؤمن و يا به تعبير ديگر مجموعه شخصيت و آگاهى و علوم و افكار او است كه ايمان وى را از گزند طوفان حوادث مصون مىدارد .\r\nو « شجره مباركه زيتونه » همان وحى الهى است كه عصاره آن در نهايت صفا\r\n","description":"","footnote":"","page_name":" 478 ","page_number":478},
  {"content":"\r\nو پاكى مىباشد و ايمان مؤمنان به وسيله آن شعله ور و پر بار مىگردد .\r\nدر حقيقت اين نور خدا است همان نورى است كه آسمانها و زمين را روشن ساخته و از كانون قلب مؤمنان سر بر آورده و تمام وجود و هستى آنها را روشن و نورانى مىكند .\r\nدلائلى را كه از عقل و خرد دريافته‌اند با نور وحى آميخته مىشود و مصداق * ( نُورٌ عَلى نُورٍ ) * مىگردد .\r\nو هم در اينجا است كه دلهاى آماده و مستعد به اين نور الهى هدايت مىشوند و مضمون * ( يَهْدِي اللَّه لِنُورِه مَنْ يَشاءُ ) * در مورد آنان پياده مىگردد .\r\nبنا بر اين براى حفظ اين نور الهى ( نور هدايت و ايمان ) مجموعه اى از معارف و آگاهيها و خودسازيها و اخلاق لازم است كه همچون مشكاتى اين مصباح را حفظ كند .\r\nو نيز قلب مستعد و آماده اى مىخواهد كه همچون زجاجه برنامه آن را تنظيم نمايد .\r\nو امدادى از ناحيه وحى لازم دارد كه همچون شجره مباركه زيتونه به آن انرژى بخشد .\r\nو اين نور وحى بايد از آلودگى به گرايشهاى مادى و انحرافى شرقى و غربى كه موجب پوسيدگى و كدورت آن مىشود بر كنار باشد .\r\nآن چنان صاف و زلال و خالى از هر گونه التقاط و انحراف كه بدون نياز به هيچ چيز ديگر تمام نيروهاى وجود انسان را بسيج كند ، و مصداق « * ( يَكادُ زَيْتُها يُضِيءُ وَلَوْ لَمْ تَمْسَسْه نارٌ ) * » گردد .\r\nهر گونه تفسير به راى و پيشداوريهاى نادرست و سليقه‌هاى شخصى و عقيده‌هاى تحميلى و تمايل به چپ و راست و هر گونه خرافات كه محصول اين شجره مباركه را آلوده كند از فروغ اين چراغ مىكاهد و گاه آن را خاموش مىسازد .\r\n","description":"","footnote":"","page_name":" 479 ","page_number":479},
  {"content":"\r\nاين است مثالى كه خداوند در اين آيه براى نور خود بيان كرده و او از همه چيز آگاه است .\r\nاز آنچه در بالا گفتيم اين نكته روشن مىشود كه اگر در روايات ائمه معصومين ع كه در تفسير اين آيه رسيده است « مشكاة » گاهى به قلب پيامبر اسلام ص و « مصباح » نور علم ، و « زجاجة » وصى او على ع و « شجره مباركه » به ابراهيم خليل كه ريشه اين خاندان از او است ، و جمله * ( « لا شَرْقِيَّةٍ وَلا غَرْبِيَّةٍ ) * » به نفى گرايشهاى يهود و نصارا تفسير شده است ، در حقيقت چهره ديگرى از همان نور هدايت و ايمان ، و بيان مصداق روشنى از آن است ، نه اينكه منحصر به همين مصداق باشد .\r\nو نيز اگر بعضى از مفسران اين نور الهى را به قرآن يا دلائل عقلى يا شخص پيامبر اسلام ص تفسير كرده‌اند آن نيز ريشه مشتركى با تفسير فوق دارد .\r\nتا به اينجا ويژگيها و مشخصات اين نور الهى ، نور هدايت و ايمان را در لابلاى تشبيه به يك چراغ پر فروغ مشاهده كرديم ، اكنون بايد ديد اين چراغ پر نور در كجا است ؟ و محل آن چگونه است ؟ تا همه آنچه در اين زمينه لازم بوده است با ذكر اين محل روشن گردد .\r\nلذا در آيه بعد مىفرمايد : « اين مشكاة در خانه هايى قرار دارد كه خداوند اذن فرموده كه ديوارهاى آن را بالا برند و مرتفع سازند » ( تا از دستبرد دشمنان و شياطين و هوسبازان در امان باشد ) ( * ( فِي بُيُوتٍ أَذِنَ اللَّه أَنْ تُرْفَعَ ) * ) .\r\n« خانه هايى كه ذكر نام خدا در آن شود » ( و آيات قرآن و حقائق وحى را در آن بخوانند ) ( * ( وَيُذْكَرَ فِيهَا اسْمُه ) * ) .\r\nبسيارى از مفسران آيه فوق را همانگونه كه در بالا تفسير كرده‌ايم مربوط\r\n","description":"","footnote":"","page_name":" 480 ","page_number":480},
  {"content":"\r\nبه آيه قبل دانسته‌اند ( 1 ) ولى بعضى آن را مرتبط به جمله بعد مىدانند كه چندان صحيح به نظر نمىرسد .\r\nاما اينكه بعضى گفته‌اند وجود اين چراغ پر فروغ در خانه هايى كه ويژگيهايش در اين آيه بيان شده چه اثرى دارد پاسخش روشن است زيرا خانه اى با اين مشخصات كه ديوارهاى آن برافراشته شده و مردانى مصمم و بيدار و هشيار در آن به پاسدارى مشغولند ضامن حفاظت اين چراغ پر فروغ است بعلاوه آنها كه در جستجوى چنين منبع نور و روشنايى هستند از محل آن با خبر مىشوند و به دنبال آن مىشتابند .\r\nاما اينكه منظور از اين « بيوت » ( خانه‌ها ) چيست ؟ پاسخ آن از ويژگيهايى كه در ذيل آيه براى آن ذكر شده است روشن مىشود ، آنجا كه مىگويد : « در اين خانه‌ها هر صبح و شام تسبيح خدا مىگويند » ( * ( يُسَبِّحُ لَه فِيها بِالْغُدُوِّ وَالآصالِ ) * ) ( 2 )\r\n\r\n","description":"","footnote":"\r\n( 1 ) تقدير آيه در واقع چنين بوده است : هذه المشكاة فى بيوت . . . يا هذا المصباح فى بيوت . . . هذه الشجرة المباركة فى بيوت . . . نور اللَّه فى بيوت ، در حالى كه در تفسير دوم بعد « فى بيوت » را متعلق به « يسبح » مىدانند كه مفهوم آيه چنين مىشود : « در خانه هايى كه خداوند اجازه داده است آن را برافرازند مردانى صبح و شام تسبيح خدا مىگويند ولى اين تفسير با ذكر كلمه » فيها « سازگار نيست چرا كه تكرار محسوب مىشود به علاوه با رواياتى كه در تفسير آيه وارد شده نيز هماهنگ نمىباشد ( دقت كنيد ) .\r\n( 2 ) « غدو » ( بر وزن علو ) به معنى صبحگاهان است ، راغب در مفردات مىگويد :\r\n« غدو » به اول روز گفته مىشود و در قرآن در مقابل « آصال » قرار گرفته ، در حالى كه « غداة » در برابر « عشى » آمده .\r\n« آصال » جمع اصل ( بر وزن رسل ) و آن هم به نوبه خود جمع « اصيل » به معنى « عصر » است و اما اينكه چرا كلمه « غدو » به صورت مفرد و « آصال » به صورت جمع آمده ؟ فخر رازى مىگويد به خاطر اين است كه غدو جنبه مصدرى دارد و مصدر هرگز جمع بسته نمىشود .\r\n","page_name":" 481 ","page_number":481},
  {"content":"\r\n« مردانى كه نه تجارت آنها را از ياد خدا و بر پا داشتن نماز و اداى زكات باز مىدارد و نه خريد و فروش » ( * ( رِجالٌ لا تُلْهِيهِمْ تِجارَةٌ وَلا بَيْعٌ عَنْ ذِكْرِ اللَّه وَإِقامِ الصَّلاةِ وَإِيتاءِ الزَّكاةِ ) * ) .\r\n« آنها از روزى مىترسند كه دلها و ديده‌ها در آن دگرگون و زير و رو مىشود » ( * ( يَخافُونَ يَوْماً تَتَقَلَّبُ فِيه الْقُلُوبُ وَالأَبْصارُ ) * ) .\r\nاين ويژگيها نشان مىدهد كه اين بيوت همان مراكزى است كه : به فرمان پروردگار استحكام يافته و مركز ياد خدا است و حقائق اسلام و احكام خدا از آن نشر مىيابد ، و در اين معنى وسيع و گسترده ، مساجد ، خانه‌هاى انبياء و اوليا ، مخصوصا خانه پيامبر ص و خانه على ع جمع است .\r\nو اينكه بعضى از مفسران آن را منحصرا به مساجد و يا بيوت انبياء و مانند آن تفسير كرده‌اند دليلى بر اين انحصار نيست ، و اگر مشاهده مىكنيم در بعضى از روايات مانند روايتى كه از امام باقر ع نقل شده كه فرمود :\r\n« هى بيوت الانبياء و بيت على منها »\r\n: « اين آيه اشاره به خانه پيامبران است و خانه على نيز از اين زمره محسوب مىشود » ( 1 ) .\r\nيا در حديث ديگرى از پيامبر ص مىخوانيم كه به هنگام تلاوت اين آيه از آن حضرت پرسيدند منظور چه بيوتى است ؟ فرمود « بيوت الانبياء » است ابو بكر پرسيد اين خانه ( اشاره به خانه فاطمه و على كرد ) نيز از آن جمله است ؟\r\nپيامبر ص فرمود : « نعم من افاضلها » : « آرى اين از برترين آنها است » ( 2 ) .\r\nهمه اينها اشاره به مصداقهاى روشن است ، زيرا مىدانيم معمول روايات اين است كه به هنگام تفسير ، مصاديق روشن را بيان مىكند .\r\nآرى هر كانونى كه به فرمان خدا بر پا شده ، و نام خدا در آن برده مىشود ، و هر\r\n\r\n","description":"","footnote":"\r\n( 1 ) تفسير نور الثقلين ج 3 صفحه 607 .\r\n( 2 ) تفسير مجمع البيان ذيل آيه مورد بحث .\r\n","page_name":" 482 ","page_number":482},
  {"content":"\r\nصبح و شام مردان با ايمانى كه زندگى مادى آنها را به خود مشغول و از ياد خدا غافل نمىكند به تسبيح و تقديس در آن مشغولند ، چنين خانه هايى مركز مشكات انوار الهى و ايمان و هدايت است .\r\nدر واقع اين خانه‌ها چند ويژگى دارد :\r\nنخست اينكه به فرمان خدا بنياد شده .\r\nديگر اينكه پايه‌ها و ديوارهايش آن چنان محكم و مرتفع است كه آن را از نفوذ شياطين حفظ مىكند .\r\nو ديگر اينكه مركز ياد خدا است .\r\nو سر انجام اينكه مردانى از آن پاسدارى مىكنند كه صبح و شام به تسبيح خدا مشغولند ، و جاذبه‌هاى دنياى فريبنده آنها را از حق غافل نمىسازد .\r\nاين خانه‌ها با اين ويژگيها سر چشمه هدايت و ايمان است .\r\nذكر اين نكته نيز لازم است كه در اين آيه هم « تجارت » آمده است و هم « بيع » با اينكه به نظر مىرسد هر دو يك معنى داشته باشد ، ولى ممكن است تفاوت اين دو از اين نظر باشد كه تجارت اشاره به يك كار مستمر و مداوم است ، ولى بيع براى يك مرحله و به صورت گذرا است .\r\nتوجه به اين امر نيز ضرورى است كه نمىفرمايد آنها مردانى هستند كه به سوى تجارت و بيع نمىروند بلكه مىگويد تجارت و بيع آنها را از ياد خدا و بر پا داشتن نماز و اداى زكات غافل نمىكند .\r\nآنها پيوسته از روز قيامت و دادگاه عدل پروردگار كه از شدت وحشتش دلها و چشمها در آن دگرگون مىشود بيمناكند ( توجه داشته باشيد جمله « يخافون » به مقتضاى اينكه فعل مضارع است دلالت بر استمرار خوف و ترس آنها از قيامت دارد خوف و ترسى كه آنان را به انجام مسئوليتها و رسالتها وادار مىكند ) .\r\n","description":"","footnote":"","page_name":" 483 ","page_number":483},
  {"content":"\r\nدر آخرين آيه مورد بحث به پاداش بزرگ اين پاسداران نور هدايت و عاشقان حق و حقيقت اشاره كرده ، چنين مىگويد : « اين بخاطر آن است كه خداوند آنها را به بهترين اعمالى كه انجام داده‌اند پاداش دهد و از فضلش بر پاداش آنها بيفزايد » ( * ( لِيَجْزِيَهُمُ اللَّه أَحْسَنَ ما عَمِلُوا وَيَزِيدَهُمْ مِنْ فَضْلِه ) * ) .\r\nو اين جاى تعجب نيست ، زيرا فيض خداوند براى آنها كه شايسته فيض اويند محدود نيست « و خداوند هر كس را بخواهد بيحساب روزى مىدهد و از مواهب بى انتهاى خويش بهره مند مىسازد » ( * ( وَاللَّه يَرْزُقُ مَنْ يَشاءُ بِغَيْرِ حِسابٍ ) * ) .\r\nدر اينكه منظور از « * ( أَحْسَنَ ما عَمِلُوا ) * » در اين آيه چيست ؟ بعضى گفته‌اند اشاره به همه اعمال نيك است اعم از واجبات و مستحبات ، كوچك و بزرگ .\r\nبعضى ديگر معتقدند كه اشاره به اين است كه خداوند كار خير را ده برابر و گاه هفتصد برابر يا بيشتر ، پاداش مىدهد ، چنان كه در آيه 160 انعام مىخوانيم :\r\nمَنْ جاءَ بِالْحَسَنَةِ فَلَه عَشْرُ أَمْثالِها : « كسى كه كار نيك كند ده برابر پاداش مىگيرد » و در آيه 261 سوره بقره در مورد انفاق كنندگان پاداشى معادل هفتصد برابر و يا مضاعف آن ذكر شده است .\r\nاين احتمال نيز در تفسير جمله فوق وجود دارد كه منظور اين است خداوند تمام اعمال آنها را بر معيار و مقياس بهترين اعمالشان پاداش مىدهد ، حتى اعمال كم اهميت و متوسطشان همرديف بهترين اعمالشان در پاداش خواهد بود ! و اين از فضل خداوند دور نيست ، چرا كه در مقام عدالت و مجازات برابرى ضرورى است ، اما هنگامى كه به مقام فضل و كرم مىرسد مواهب و بخششها بيحساب است ، چرا كه ذات پاكش نامحدود است ، و « نعمتش نامتناهى كرمش بى پايان » .\r\n\r\nنكته‌ها :\r\nنكات اين آيات را از آنجا كه با تفسير آيات آميخته بود در لابلاى آن بيان\r\n","description":"","footnote":"","page_name":" 484 ","page_number":484},
  {"content":"\r\nكرديم اما چند بخش از روايات باقى مانده است كه ذكر آنها براى تكميل اين بحث تفسير لازم است :\r\n1 - در كتاب « روضه كافى » از امام صادق ع مىخوانيم كه در تفسير آيه نور فرمود :\r\nان المشكاة قلب محمد ( ص ) ، و المصباح النور الذى فيه العلم ، و الزجاجة قلب على او نفسه :\r\n« مشكات قلب محمد است ، و مصباح همان نور علم و هدايت ، و زجاجه اشاره به على ع يا قلب او است كه بعد از رحلت پيامبر اين مصباح در آن قرار گرفت ( 1 ) .\r\n2 - در حديث ديگرى كه در « توحيد صدوق » آمده است چنين مىخوانيم :\r\nامام باقر ع فرمود :\r\nان المشكاة نور العلم فى صدر النبى ( ص ) و الزجاجة صدر على . . . و * ( نُورٌ عَلى نُورٍ ) * امام مؤيد بنور العلم و الحكمة فى اثر الامام من آل محمد ، و ذلك من لدن آدم الى ان تقوم الساعة ، فهؤلاء الاوصياء الذين جعلهم اللَّه عز و جل خلفاء فى ارضه و حججه على خلقه ، لا تخلو الارض فى كل عصر من واحد منهم :\r\n« مشكات » نور علم در سينه پيامبر ص است و « زجاجه » سينه على ع است ، و « نور على نور » امامانى از آل محمد ص هستند كه يكى بعد از ديگرى مىآيند و با نور علم و حكمت مؤيدند ، و اين رشته از آغاز خلقت آدم تا پايان جهان ادامه داشته و دارد ، اينها همان اوصيايى هستند كه خداوند آنان را خلفاى در زمين قرار داده ، و حجت خويش بر بندگانش ، و در هيچ عصر و زمانى صفحه روى زمين از آنها خالى نبوده است و نخواهد بود » ( 2 ) .\r\n3 - در حديث ديگرى از امام صادق ع « مشكات » به فاطمه ع و « مصباح » به حسن ع و « زجاجه » به حسين تفسير شده است ( 3 ) .\r\nالبته همان گونه كه قبلا هم اشاره كرديم آيات مفهوم وسيعى دارد كه هر يك از روايات فوق بيان مصداق روشنى از آن است . بى آنكه از عموميت آيه\r\n\r\n","description":"","footnote":"\r\n( 1 و 2 و 3 ) نور الثقلين ذيل آيات مورد بحث ( با كمى تلخيص ) ج 3 صفحه 602 و 603 .\r\n","page_name":" 485 ","page_number":485},
  {"content":"\r\nصرفنظر شود و به اين ترتيب هيچگونه تضادى در روايات نيست .\r\n4 - در حديثى از امام باقر ع مىخوانيم كه با « قتاده » فقيه معروف اهل بصره گفتگويى داشت ، و در ضمن از حضور در مجلس امام ع و ابهت خاص آن حضرت كه سراسر قلب او را فرا گرفته بود اظهار شگفتى كرد ، امام به او فرمود : آيا مىدانى كجا نشسته اى ؟ در برابر همانها كه خدا درباره آنها گفته : * ( فِي بُيُوتٍ أَذِنَ اللَّه أَنْ تُرْفَعَ وَيُذْكَرَ فِيهَا اسْمُه يُسَبِّحُ لَه فِيها بِالْغُدُوِّ وَالآصالِ رِجالٌ لا تُلْهِيهِمْ تِجارَةٌ وَلا بَيْعٌ عَنْ ذِكْرِ اللَّه وَإِقامِ الصَّلاةِ وَإِيتاءِ الزَّكاةِ ) * .\r\nسپس فرمود : فانت ثم و نحن اولئك : تو آن هستى كه گفتى ( فقيه اهل بصره ) و ما اين هستيم كه قرآن مىگويد ! قتاده در جواب گفت : صدقت و اللَّه ، جعلنى اللَّه فداك ، و اللَّه ما هى بيوت حجارة و لا طين : « راست گفتى فدايت گردم ، به خدا سوگند منظور خانه‌هاى سنگى و گلى نيست » ( منظور خانه‌هاى وحى و ايمان و هدايت است ) ( 1 ) .\r\n5 - در حديث ديگرى نقل شده كه درباره اين گروه از مردان الهى كه پاسدار وحى و هدايتند فرمود :\r\nهم التجار الذين * ( لا تُلْهِيهِمْ تِجارَةٌ وَلا بَيْعٌ عَنْ ذِكْرِ اللَّه ) * ، اذا دخل مواقيت الصلاة ادوا الى اللَّه حقه فيها :\r\n« آنها تاجرانى هستند كه تجارت و بيع آنان را از ياد خدا غافل نمىسازد ، هنگامى كه وقت نماز داخل مىشود حق آن را اداء مىكنند » ( 2 ) .\r\nاشاره به اينكه آنها در عين فعاليتهاى سازنده و مثبت اقتصادى تمام فعاليتهايشان تحت الشعاع نام خدا است ، و چيزى را بر آن مقدم نمىشمردند .\r\n\r\n","description":"","footnote":"\r\n( 1 و 2 ) همان مدرك صفحه 609 .\r\n","page_name":" 486 ","page_number":486},
  {"content":"\r\n6 - درخت زيتون چنان كه در آيات فوق خوانديم به عنوان « شجره مباركه » ( درخت پر بركت ) توصيف شده است . و اگر در آن روز كه قرآن نازل شد اهميت اين تعبير بر همگان روشن نبود امروز براى ما واضح و آشكار است ، چرا كه دانشمندان بزرگى كه ساليان دراز از عمر خود را در راه مطالعه خواص گوناگون گياهان صرف كرده‌اند به ما مىگويند از اين درخت با بركت محصولى به دست مىآيد كه از مفيدترين و پرارزشترين روغنها است و نقش مؤثرى در سلامت بدن دارد .\r\nابن عباس مىگويد اين درخت تمام اجزايش مفيد و سودمند است حتى در خاكستر آن نيز فائده و منفعتى است ، و اولين درختى است كه بعد از طوفان نوح ع روئيد و پيامبران در حق آن دعا كرده‌اند كه درخت پر بركتى باشد .\r\n7 - مفسران بزرگ در تفسير جمله * ( نُورٌ عَلى نُورٍ ) * تعبيرات گوناگونى دارند : مرحوم طبرسى در مجمع البيان مىگويد : اشاره به پيامبرانى است كه يكى بعد از ديگرى از يك نسل و يك ريشه به وجود مىآيند و راه هدايت را تداوم مىبخشند .\r\nفخر رازى در تفسير خود مىگويد : اشاره به اجتماع اشعه نور و تراكم آنها است آن چنان كه درباره مؤمن وارد شده : « مؤمن در ميان چهار حالت قرار دارد : اگر موهبتى به او برسد خدا را شكر مىگويد ، و اگر مصيبتى رسد صابر و با استقامت است ، اگر سخن بگويد راست مىگويد ، و اگر داورى كند عدالت را مىجويد ، او در ميان توده‌هاى مردم ناآگاه همچون انسان زنده اى در ميان مردگان است ، او در ميان پنج نور در حركت است سخنش نور ، عملش نور ، محل ورودش نور ، محل خروجش نور ، و هدفش نور خدا در روز قيامت است » .\r\nاين احتمال نيز وجود دارد كه نور اول كه در آيه آمده است اشاره به نور\r\n","description":"","footnote":"","page_name":" 487 ","page_number":487},
  {"content":"\r\nهدايت الهى از طريق وحى است ، و نور دوم نور هدايتش از طريق عقل ، و يا نور اول نور هدايت تشريع است و نور دوم نور هدايت تكوينى است بنا بر اين نورى است بر فراز نور .\r\nو به اين ترتيب اين جمله گاه تفسير به منابع مختلف نور شده ( انبياء ) و گاه به انواع مختلف نور ، و گاه به مراحل گوناگون آن و در عين حال همه آنها ممكن است در مفهوم آيه جمع باشد كه مفهومش گسترده است ( دقت كنيد ) .\r\n","description":"","footnote":"","page_name":" 488 ","page_number":488},
  {"content":"\r\n\r\n[ سوره النور ‹ 24 › : آيات 39 تا 40 
  ]\r\nوَ الَّذِينَ كَفَرُوا أَعْمالُهُمْ كَسَرابٍ بِقِيعَةٍ يَحْسَبُه الظَّمْآنُ ماءً حَتَّى إِذا جاءَه لَمْ يَجِدْه شَيْئاً وَوَجَدَ اللَّه عِنْدَه فَوَفَّاه حِسابَه وَاللَّه سَرِيعُ الْحِسابِ ‹ 39 › أَوْ كَظُلُماتٍ فِي بَحْرٍ لُجِّيٍّ يَغْشاه مَوْجٌ مِنْ فَوْقِه مَوْجٌ مِنْ فَوْقِه سَحابٌ ظُلُماتٌ بَعْضُها فَوْقَ بَعْضٍ إِذا أَخْرَجَ يَدَه لَمْ يَكَدْ يَراها وَمَنْ لَمْ يَجْعَلِ اللَّه لَه نُوراً فَما لَه مِنْ نُورٍ ‹ 40 ›\r\n\r\nترجمه :\r\n39 - و كسانى كه كافر شدند اعمالشان همچون سرابى است در يك كوير ، كه انسان تشنه آن را از دور آب مىپندارد ، اما هنگامى كه به سراغ آن مىآيد چيزى نمىيابد ! و خدا را نزد آن مىيابد و حساب او را صاف مىكند ، و خداوند سريع الحساب است ! 40 - يا همچون ظلماتى است در يك درياى پهناور ، كه موج آن را پوشانيده ، و بر فراز آن موج ديگرى است ، و بر فراز آن ابرى تاريك ، ظلمتهايى است يكى بر فراز ديگر آن چنان كه هر گاه دست خود را خارج كند ممكن نيست آن را ببيند ! و كسى كه خدا نورى براى او قرار نداده ، نورى براى او نيست !\r\n","description":"","footnote":"","page_name":" 489 ","page_number":489},
  {"content":"\r\n\r\nتفسير : اعمالى همچون سراب !\r\nاز آنجا كه در آيات گذشته سخن از نور خدا ، نور ايمان و هدايت ، بود ، براى تكميل اين بحث ، و روشن شدن حال آنها در مقايسه با ديگران ، در آيات مورد بحث سخن از ظلمت كفر و جهل و بى ايمانى ، و كافران تاريكدل و منافقان گمراه مىگويد ، سخن از كسانى مىگويد كه به عكس مؤمنان كه زندگى و افكارشان « نُورٌ عَلى نُورٍ » بود ، وجود آنها « * ( ظُلُماتٌ بَعْضُها فَوْقَ بَعْضٍ ) * » است ! سخن از كسانى است كه در بيابان خشك و سوزان زندگى بجاى آب به دنبال سراب مىروند ، و از تشنگى جان مىدهند ، در حالى كه مؤمنان در پرتو ايمان چشمه زلال هدايت را يافته و در كنار آن آرميده‌اند .\r\nنخست مىگويد : « كسانى كه كافر شدند اعمالشان همچون سرابى است در يك كوير ، كه انسان تشنه آن را از دور آب مىپندارد » ( * ( وَالَّذِينَ كَفَرُوا أَعْمالُهُمْ كَسَرابٍ بِقِيعَةٍ يَحْسَبُه الظَّمْآنُ ماءً ) * ) .\r\n« اما هنگامى كه به سراغ آن مىآيد چيزى نمىيابد » ( حتى اذا جاءه لم يجده شيئا ) .\r\n« اما خدا را نزد اعمال خود مىيابد و حساب او را صاف مىكند » ! ( * ( وَوَجَدَ اللَّه عِنْدَه فَوَفَّاه حِسابَه ) * ) .\r\n« و خداوند سريع الحساب است » ! ( * ( وَاللَّه سَرِيعُ الْحِسابِ ) * ) .\r\n« سراب » در اصل از ماده « سرب » ( بر وزن شرف ) به معنى راه رفتن در سراشيبى است و « سرب » ( بر وزن حرب ) به معنى راه سراشيبى است ، به همين مناسبت « سراب » به تلالؤى مىگويند كه از دور در بيابانها و سراشيبىها نمايان مىشود و به نظر مىرسد كه در آنجا آب وجود دارد ، در حالى كه چيزى\r\n","description":"","footnote":"","page_name":" 490 ","page_number":490},
  {"content":"\r\nجز انعكاس نور آفتاب نيست ( 1 ) .\r\n« قيعه » به عقيده بعضى جمع « قاعه » به معنى زمين گسترده و وسيعى است كه آب و گياه ندارد و به تعبير ديگر به زمينهاى كوير مانند مىگويند كه سراب نيز غالبا در آنجا به چشم مىخورد .\r\nولى جمعى از مفسران و ارباب لغت اين كلمه را مفرد مىدانند كه جمع آن « قيعان » يا « قيعات » است ( 2 ) .\r\nگر چه از نظر معنى در اينجا تفاوت چندانى وجود ندارد ولى تناسب آيه ايجاب مىكند كه مفرد باشد زيرا « سراب » به صورت مفرد ذكر شده و طبعا چنين سرابى در يك بيابان خواهد بود نه در بيابانها ( دقت كنيد ) .\r\nسپس به مثال دوم مىپردازد و مىگويد : « و يا اعمال اين كافران همانند ظلماتى است در يك اقيانوس پهناور كه موج آن را پوشانده ، و بر فراز موج موج ديگرى است و بر فراز آن ابر تاريكى قرار گرفته است » ( * ( أَوْ كَظُلُماتٍ فِي بَحْرٍ لُجِّيٍّ يَغْشاه مَوْجٌ مِنْ فَوْقِه مَوْجٌ مِنْ فَوْقِه سَحابٌ ) * ) .\r\nو به اين ترتيب « ظلمتهايى است كه يكى بر فراز ديگرى قرار گرفته » ! ( * ( ظُلُماتٌ بَعْضُها فَوْقَ بَعْضٍ ) * ) .\r\n« آن چنان كه هر كس در ميان آن گرفتار شود آن قدر تاريك و ظلمانى است كه اگر دست خود را بيرون آورد ممكن نيست آن را ببيند » ! ( * ( إِذا أَخْرَجَ يَدَه لَمْ يَكَدْ يَراها ) * ) .\r\n\r\n","description":"","footnote":"\r\n( 1 ) دانشمندان فيزيكدان امروز مىگويند هنگامى كه هوا گرم مىشود ، طبقه هواى مجاور زمين بر اثر شدت گرما انبساط بيشترى پيدا مىكند و با توده مجاور تفاوت مىيابد ، امواج نور در آن مىشكند و سراب به خاطر همين شكست نور است .\r\n( 2 ) به تفسير « مجمع البيان » و « روح المعانى » و « تفسير قرطبى » و « تفسير فخر رازى » و « مفردات راغب » مراجعه شود .\r\n","page_name":" 491 ","page_number":491},
  {"content":"\r\nآرى نور حقيقى در زندگى انسانها فقط نور ايمان است و بدون آن فضاى حيات تيره و تار و ظلمانى خواهد بود ، اما اين نور ايمان تنها از سوى خدا است « و كسى كه خدا نورى برايش قرار نداده نورى براى او نيست » ( * ( وَمَنْ لَمْ يَجْعَلِ اللَّه لَه نُوراً فَما لَه مِنْ نُورٍ ) * ) .\r\nبراى درك عمق اين مثال قبلا لازم است به معنى واژه « لجى » توجه شود .\r\n« لجى » ( بر وزن گرجى ) به معنى درياى عميق و پهناور است و در اصل از ماده « لجاج » به معنى پىگيرى كردن كارى است ( كه معمولا در مورد كارهاى نادرست گفته مىشود ) سپس به پىگيرى امواج دريا و قرار گرفتن آنها پشت سر هم گفته شده است .\r\nو از آنجا كه دريا هر قدر عميقتر و گسترده تر باشد امواجش بيشتر است اين واژه در مورد درياهاى عميق و پهناور به كار مىرود .\r\nاكنون درياى خروشان و مواجى را در نظر بگيريد كه بسيار عميق و ژرف است و مىدانيم نور آفتاب كه قويترين نورها است تا حد معينى در دريا نفوذ مىكند و آخرين اشعه آن تقريبا در عمق هفتصد متر محو و نابود مىگردد ، بطورى كه در اعماق بيشتر ظلمت دائم و شب جاويدان حكمفرما است ، چرا كه مطلقا در آنجا نورى نفوذ نمىكند .\r\nاين را نيز مىدانيم كه آب اگر صاف و بدون تلاطم باشد نور را بهتر منعكس مىكند ولى امواج متلاطم شعاع نور را در هم مىشكند و مقدار كمترى از آن به اعماق آب منتقل مىگردد .\r\nاگر بر اين امواج خروشان اين موضوع را نيز اضافه كنيم كه ابرى تيره و تار بر بالاى آنها سايه افكنده باشد ظلمتى كه از آن حاصل مىشود ظلمتى است فوق العاده متراكم ( 1 ) .\r\n\r\n","description":"","footnote":"\r\n( 1 ) بايد توجه داشت كه « سحاب » چنان كه در « لسان العرب » آمده به معنى ابرى است بارانزا ، و با توجه به اينكه ابرهاى بارانزا غالبا ابرهاى متراكمند معمولا تيره و تارتر مىباشند .\r\n","page_name":" 492 ","page_number":492},
  {"content":"\r\nظلمت اعماق آب از يك سو ، ظلمت امواج خروشان از سوى ديگر ، ظلمت ابر تاريك از سوى سوم ، ظلماتى است كه بر روى يكديگر قرار گرفته است ، و بديهى است كه در چنين ظلمتى نزديكترين اشياء قابل رؤيت نخواهد بود ، حتى اگر انسان دست خود را نزديك چشمش قرار دهد آن را نمىبيند .\r\nكافرانى كه از نور ايمان بى بهره‌اند به كسى مىمانند كه در چنين ظلمت مضاعفى گرفتار شده است ، به عكس مؤمنان روشن ضمير كه مصداق نور على نورند .\r\nبعضى از مفسران گفته‌اند كه اين ظلمتهاى سه گانه اى كه افراد بى ايمان در آن غوطه ورند عبارتند از ظلمت اعتقاد غلط ، و ظلمت گفتار نادرست ، و ظلمت كردار بد ، و به تعبير ديگر اعمال افراد بى ايمان هم از نظر زير بنا تاريك است و هم از نظر انعكاسى كه در سخنان آنها دارد و هم به خاطر هماهنگيش با سائر اعمال زشتشان از هر نظر ظلمانى است .\r\nبعضى ديگر گفته‌اند اين ظلمتهاى سه گانه عبارت از مراحل جهل آنها است :\r\nنخست اينكه نمىدانند ، دوم اينكه نمىدانند كه نمىدانند ، سوم اينكه با اينحال فكر مىكنند مىدانند كه همان جهل مركب و مضاعف است .\r\nبعضى ديگر گفته‌اند از آنجا كه عامل اصلى شناخت ، طبق تصريح قرآن ، سه چيز است : قلب و چشم و گوش ( البته قلب به معنى عقل ) چنان كه در آيه 78 سوره نحل آمده : وَاللَّه أَخْرَجَكُمْ مِنْ بُطُونِ أُمَّهاتِكُمْ لا تَعْلَمُونَ شَيْئاً وَجَعَلَ لَكُمُ السَّمْعَ وَالأَبْصارَ وَالأَفْئِدَةَ : « خداوند شما را از شكم مادران برون فرستاد در حالى كه چيزى نمىدانستيد ، و براى شما گوش و چشم و دل قرار داد » ولى كفار هم نور قلب را از دست داده‌اند و هم نور سمع و بصر را و در اين ظلمتها غوطه ورند ! ( 1 ) .\r\n\r\n","description":"","footnote":"\r\n( 1 ) تفسير « فخر رازى » ذيل آيه مورد بحث .\r\n","page_name":" 493 ","page_number":493},
  {"content":"\r\nاما روشن است كه اين سه تفسير منافاتى با هم ندارند ، و ممكن است آيه ناظر به همه آنها باشد .\r\nبه هر حال در دو آيه فوق در يك جمع بندى نهايى به اينجا مىرسيم كه اعمال افراد بى ايمان نخست به نور كاذبى تشبيه شده كه همچون يك سراب در بيابان خشك و سوزان ظاهر مىشود ، سرابى كه نه تنها عطش تشنه كامان را فرو نمىشناند بلكه به خاطر دوندگى بيشتر آن را افزايش مىدهد .\r\nسپس از اين نور كاذب كه اعمال ظاهر فريب منافقان بى ايمان است وارد مرحله باطن اين اعمال مىشود ، باطنى هولناك مملو از ظلمتها و تاريكيهاى متراكم و هراسانگيز ، باطنى وحشتناك كه تمام حواس انسانى در آن از كار مىافتد و نزديكترين اشياء محيط بر او پنهان مىگردد ، حتى خودش را نمىتواند ببيند تا چه رسد به ديگران را ! بديهى است در چنين ظلمت هولانگيزى ، انسان در تنهايى مطلق و جهل و بيخبرى كامل فرو مىرود ، نه راه را پيدا مىكند ، نه همسفرانى دارد ، نه موضع خود را مىشناسد ، نه وسيله اى در اختيار دارد ، چرا كه از منبع نور يعنى « اللَّه » كسب روشنايى نكرده ، و در حجاب خودخواهى و جهل و نادانى فرو رفته است .\r\nاگر فراموش نكرده باشيد گفتيم نور سرچشمه تمام زيبائيها ، روشنائيها ، حيات و زندگى و جنبش و حركت است ، اما به عكس ظلمت منبع زشتيها ، مرگ و نيستى ، سكون و سكوت مىباشد ، ظلمت كانون وحشت و نفرت است ، ظلمت همراه با سردى و افسردگى است ، و چنين است حال كسانى كه نور ايمان را از دست مىدهند و در ظلمت كفر فرو مىروند .\r\n","description":"","footnote":"","page_name":" 494 ","page_number":494},
  {"content":"\r\n\r\n[ سوره النور ‹ 24 › : آيات 41 تا 42 
  ]\r\nأَ لَمْ تَرَ أَنَّ اللَّه يُسَبِّحُ لَه مَنْ فِي السَّماواتِ وَالأَرْضِ وَالطَّيْرُ صَافَّاتٍ كُلٌّ قَدْ عَلِمَ صَلاتَه وَتَسْبِيحَه وَاللَّه عَلِيمٌ بِما يَفْعَلُونَ ‹ 41 › وَلِلَّه مُلْكُ السَّماواتِ وَالأَرْضِ وَإِلَى اللَّه الْمَصِيرُ ‹ 42 ›\r\n\r\nترجمه :\r\n41 - آيا نديدى كه براى خدا تسبيح مىكنند تمام آنان كه در آسمانها و زمينند و همچنين پرندگان به هنگامى كه بر فراز آسمان بال گسترده‌اند ، هر يك از آنها نماز و تسبيح خود را مىداند ، و خداوند به آنچه انجام ميدهند عالم است .\r\n42 - و از براى خداست حكومت و مالكيت آسمانها و زمين و بازگشت تمامى موجودات به سوى اوست .\r\n\r\nتفسير : همه تسبيحگوى او هستند\r\nدر آيات گذشته سخن از نور خدا ، نور هدايت و ايمان و ظلمات متراكم كفر و ضلالت بود ، و در آيات مورد بحث از دلائل توحيد كه نشانه‌هاى انوار الهى و اسباب هدايت است ، سخن مىگويد :\r\nنخست روى سخن را به پيامبر ص كرده ، مىگويد : « آيا نديدى كه تمام كسانى كه در آسمانها و زمين هستند براى خدا تسبيح مىكنند » ؟ ! ( * ( أَ لَمْ تَرَ أَنَّ اللَّه يُسَبِّحُ لَه مَنْ فِي السَّماواتِ وَالأَرْضِ ) * ) .\r\n« و پرندگان در حالى كه بالها را بر فراز آسمان گسترده‌اند مشغول تسبيح او هستند » ؟ ! ( * ( وَالطَّيْرُ صَافَّاتٍ ) * ) .\r\n","description":"","footnote":"","page_name":" 495 ","page_number":495},
  {"content":"\r\n« همه آنها از نماز و تسبيح خود ، آگاه و با خبرند » ( * ( كُلٌّ قَدْ عَلِمَ صَلاتَه وَتَسْبِيحَه ) * ) .\r\n« و خداوند از تمام اعمالى كه آنها انجام مىدهند آگاه است » ( * ( وَاللَّه عَلِيمٌ بِما يَفْعَلُونَ ) * ) .\r\nو از آنجا كه اين تسبيح عمومى موجودات دليلى بر خالقيت پروردگار است و خالقيت او دليل بر مالكيت او نسبت به مجموعه جهان هستى است ، و نيز دليل بر آن است كه همه موجودات به سوى او باز مىگردند ، اضافه مىكند : « و از براى خدا است مالكيت آسمانها و زمين ، و بازگشت تمامى موجودات به سوى او است » ( * ( وَلِلَّه مُلْكُ السَّماواتِ وَالأَرْضِ وَإِلَى اللَّه الْمَصِيرُ ) * ) .\r\nاين احتمال نيز در پيوند اين آيه با آيه قبل وجود دارد كه در آخرين جمله آيه گذشته سخن از علم خداوند به اعمال همه انسانها و تسبيح كنندگان بود ، و در اين آيه به دادگاه عدل او در جهان ديگر ، و مالكيت خداوند نسبت به همه آسمان و زمين و حق قضاوت و داورى او اشاره مىكند .\r\n\r\nنكته‌ها :\r\n\r\n1 - جمله « * ( أَ لَمْ تَرَ ) * » ( آيا نديدى )\r\nبه گفته بسيارى از مفسران به معنى « ا لم تعلم » ( آيا نمىدانى ) است ، زيرا تسبيح عمومى موجودات جهان چيزى نيست كه با چشم ديده شود ، بلكه به هر معنى كه باشد با قلب و عقل ، درك مىگردد ، اما از آنجا كه اين مساله آن قدر واضح است كه گويى با چشم ديده مىشود ، تعبير به « * ( أَ لَمْ تَرَ ) * » شده است .\r\nاين نكته نيز قابل توجه است كه مخاطب در اين آيه گرچه شخص پيامبر اسلام ص مىباشد اما به گفته جمعى از مفسران منظور از آن عموم مردم است ،\r\n","description":"","footnote":"","page_name":" 496 ","page_number":496},
  {"content":"\r\nو اين در قرآن امثال و نظائر فراوان دارد .\r\nاما بعضى گفته‌اند اين خطاب در مرحله رؤيت و مشاهده مخصوص پيامبر ص است ، چرا كه خداوند درك و ديدى به او داده بود كه تسبيح و حمد همه موجودات اين عالم را مشاهده مىكرد ، و همچنين بندگان خاص خدا كه پيرو مكتب اويند به مقام شهود عينى مىرسند ، ولى در مورد عموم مردم جنبه شهود عقلى و علمى دارد نه شهود عينى ( 1 ) .\r\n\r\n2 - تسبيح عمومى موجودات عالم\r\nآيات مختلف قرآن سخن از چهار عبادت در مورد همه موجودات اين جهان بزرگ مىگويد : تسبيح ، حمد ، سجده و نماز ، در آيه مورد بحث سخن از « نماز » و « تسبيح » بود .\r\nو در آيه 15 سوره رعد سخن از « سجود » عمومى است وَلِلَّه يَسْجُدُ مَنْ فِي السَّماواتِ وَالأَرْضِ .\r\nو در آيه 44 سوره اسراء سخن از « تسبيح » و « حمد » تمامى موجودات عالم هستى است وَإِنْ مِنْ شَيْءٍ إِلَّا يُسَبِّحُ بِحَمْدِه .\r\nدرباره حقيقت « حمد » و « تسبيح » عمومى موجودات جهان ، و تفسيرهاى گوناگونى كه در اين زمينه گفته شده است در ذيل آيه 44 سوره اسراء مشروحا بحث كرده‌ايم كه فشرده آن را در اينجا مىآوريم :\r\nدر اينجا دو تفسير قابل توجه وجود دارد :\r\n1 - تمامى ذرات اين عالم اعم از آنچه آن را عاقل مىشماريم يا بى جان يا غير عاقل همه داراى نوعى درك و شعورند ، و در عالم خود تسبيح و حمد خدا مىگويند ، هر چند ما قادر به درك آن نيستيم ، شواهدى از آيات قرآن نيز براى\r\n\r\n","description":"","footnote":"\r\n( 1 ) تفسير صافى ذيل آيه مورد بحث .\r\n","page_name":" 497 ","page_number":497},
  {"content":"\r\nاين تفسير اقامه شده است .\r\n2 - منظور از تسبيح و حمد همان چيزى است كه ما آن را « زبان حال » مىناميم ، يعنى مجموعه نظام جهان هستى و اسرار شگفتانگيزى كه در هر يك از موجودات اين عالم نهفته است ، با زبان بىزبانى ، با صراحت و به طور آشكار از قدرت و عظمت خالق خود ، و علم و حكمت بى انتهاى او سخن مىگويند ، چرا كه هر موجود بديع و هر اثر شگفتانگيزى ، حتى يك تابلو نفيس نقاشى يا يك قطعه شعر زيبا و نغز ، حمد و تسبيح ابداع كننده خود مىگويد ، يعنى از يك سو صفات بر جسته او را بيان مىدارد ( حمد ) و از سوى ديگر عيب و نقص را از او نفى مىكند ( تسبيح ) تا چه رسد به اين جهان با عظمت و آن همه عجائب و شگفتيهاى بىپايانش .\r\n( براى شرح بيشتر به جلد 12 تفسير نمونه صفحه 133 به بعد مراجعه فرمائيد ) .\r\nالبته اگر جمله « * ( يُسَبِّحُ لَه مَنْ فِي السَّماواتِ وَالأَرْضِ ) * » به معنى تسبيح گفتن كسانى كه در آسمانها و زمين هستند بگيريم و ظاهر كلمه « من » را در ذوى - العقول حفظ كنيم ، « تسبيح » در اينجا به معنى اول خواهد بود كه يك تسبيح آگاهانه و اختيارى است ولى لازمه اين سخن آن است كه براى پرندگان نيز چنين شعورى قائل باشيم زيرا پرندگان در آيه فوق در كنار « * ( مَنْ فِي السَّماواتِ ) * » قرار گرفته‌اند ، البته اين موضوع عجيب نيست ، زيرا در بعضى ديگر از آيات قرآن چنين دركى براى بعضى از پرندگان آمده است ( به تفسيرى كه در ذيل آيه 38 سوره انعام جلد 5 صفحه 221 آورديم مراجعه فرمائيد ) .\r\n\r\n3 - تسبيح ويژه پرندگان\r\nدر اينكه چرا در آيه فوق از ميان تمام موجودات جهان روى تسبيح\r\n","description":"","footnote":"","page_name":" 498 ","page_number":498},
  {"content":"\r\nپرندگان ، آن هم در حالتى كه بالهاى خود را بر فراز آسمان گسترده‌اند تكيه شده نكته اى وجود دارد و آن اينكه : پرندگان علاوه بر تنوع فوق العاده زيادشان ، ويژگيهايى دارند كه چشم و دل هر عاقلى را به سوى خود جذب مىكنند ، اين اجسام سنگين بر خلاف قانون جاذبه بر فراز آسمانها با سرعت زياد و برقآسا حركت مىكنند ، مخصوصا هنگامى كه بالهاى خود را صاف نگه داشته‌اند و بر امواج هوا سوارند و بى آنكه فشارى به خود آورند با سرعت به هر سو كه مايل باشند مىچرخند و پيش مىروند وضع جالبى دارند .\r\nآگاهيهاى عجيب آنها در مسائل هواشناسى و اطلاعات عميقشان از وضع جغرافيايى زمين به هنگام مسافرت و مهاجرت از قاره اى به قاره ديگر حتى از مناطق قطب شمال به قطب جنوب ، و دستگاه هدايت كننده مرموز و عجيبى كه آنان را در اين سفر طولانى حتى به هنگامى كه آسمان پوشيده از ابر است راهنمايى مىكند از شگفتانگيزترين مسائل ، و از روشنترين دلائل توحيد است .\r\nرادار مخصوصى كه در وجود شبپره‌ها قرار دارد كه به وسيله آن در ظلمت و تاريكى شب تمام موانع را بر سر راه خود مىبيند ، و حتى گاه ماهى را در زير امواج آب نشانه گيرى كرده و با يك حركت برقآسا او را بيرون مىكشد ، از ويژگيهاى حيرتانگيز اين پرنده است ! ! به هر حال عجائبى در وجود پرندگان نهفته شده كه قرآن به خاطر آن مخصوصا روى آنها تكيه كرده است .\r\n\r\n4 - تفسير جمله « * ( كُلٌّ قَدْ عَلِمَ صَلاتَه وَتَسْبِيحَه ) * »\r\nجمعى از مفسران ضمير « علم » را به « كل » بر گردانده‌اند كه طبق آن مفهوم جمله فوق چنين مىشود : « هر يك از كسانى كه در زمين و آسمان هستند و همچنين پرندگان ، از نماز و تسبيح خود آگاهند .\r\n","description":"","footnote":"","page_name":" 499 ","page_number":499},
  {"content":"\r\nولى بعضى ديگر آن را به خدا باز گردانده‌اند ، يعنى خداوند از نماز و تسبيح هر يك از آنان آگاه است ، اما تفسير اول با معنى آيه متناسبتر مىباشد ، به اين ترتيب هر يك از تسبيح كنندگان راه و رسم « تسبيح » و شرائط و ويژگيهاى « نماز » خود را مىداند ، اگر منظور « تسبيح آگاهانه » باشد مفهوم اين سخن روشن است اما اگر با زبان حال باشد مفهومش اين است كه هر كدام نظام ويژه اى دارند كه به نوعى گوياى عظمت پروردگار است و هر كدام چهره اى از قدرت و حكمت اويند .\r\n\r\n5 - منظور از « صلاة » چيست ؟\r\nجمعى از مفسران مانند « مرحوم طبرسى » در « مجمع البيان » و « آلوسى » در « روح البيان » صلاة را در اينجا به معنى « دعا » تفسير كرده‌اند كه مفهوم اصلى آن در لغت همين است . و به اين ترتيب موجودات زمين و آسمان با زبان حال ، يا زبان قال ، در پيشگاه خدا دعا مىكنند ، و از محضر او تقاضاى فيض دارند ، و او هم كه فياض مطلق است بر حسب استعدادهايشان به آنها مىبخشد و دريغ ندارد .\r\nمنتهى هر كدام در عالم خود مىدانند چه نيازى دارند و چه بايد بخواهند و چه دعائى كنند .\r\nبعلاوه آنها طبق آياتى كه قبلا اشاره كرديم در پيشگاه با عظمت او خاضعند و در برابر قوانين آفرينش تسليم ، و از سوى ديگر با تمام وجود خود صفات كماليه خدا را بازگو مىكنند ، و هر گونه نقصى را از او نفى مىنمايند ، و به اين ترتيب عبادات چهارگانه آنها « حمد » و « تسبيح » و « دعا » و « سجود » تكميل مىشود .\r\n","description":"","footnote":"","page_name":" 500 ","page_number":500},
  {"content":"\r\n\r\n[ سوره النور ‹ 24 › : آيات 43 تا 45 
  ]\r\nأَ لَمْ تَرَ أَنَّ اللَّه يُزْجِي سَحاباً ثُمَّ يُؤَلِّفُ بَيْنَه ثُمَّ يَجْعَلُه رُكاماً فَتَرَى الْوَدْقَ يَخْرُجُ مِنْ خِلالِه وَيُنَزِّلُ مِنَ السَّماءِ مِنْ جِبالٍ فِيها مِنْ بَرَدٍ فَيُصِيبُ بِه مَنْ يَشاءُ وَيَصْرِفُه عَنْ مَنْ يَشاءُ يَكادُ سَنا بَرْقِه يَذْهَبُ بِالأَبْصارِ ‹ 43 › يُقَلِّبُ اللَّه اللَّيْلَ وَالنَّهارَ إِنَّ فِي ذلِكَ لَعِبْرَةً لأُولِي الأَبْصارِ ‹ 44 › وَاللَّه خَلَقَ كُلَّ دَابَّةٍ مِنْ ماءٍ فَمِنْهُمْ مَنْ يَمْشِي عَلى بَطْنِه وَمِنْهُمْ مَنْ يَمْشِي عَلى رِجْلَيْنِ وَمِنْهُمْ مَنْ يَمْشِي عَلى أَرْبَعٍ يَخْلُقُ اللَّه ما يَشاءُ إِنَّ اللَّه عَلى كُلِّ شَيْءٍ قَدِيرٌ ‹ 45 ›\r\n\r\nترجمه :\r\n43 - آيا نديدى كه خداوند ابرهايى را به آرامى مىراند ، سپس ميان آنها پيوند مىدهد و بعد آن را متراكم مىسازد ، در اين حال دانه‌هاى باران را مىبينى كه از لابلاى\r\n","description":"","footnote":"","page_name":" 501 ","page_number":501},
  {"content":"\r\nآن خارج مىشود ، و از آسمان - از كوه هايى كه در آنست - دانه‌هاى تگرگ نازل مىكند ، و هر كس را بخواهد به وسيله آن زيان مىرساند و از هر كس بخواهد اين زيان را بر طرف مىكند ، نزديك است درخشندگى برق آن ( ابرها ) چشمها را ببرد ! .\r\n44 - خداوند شب و روز را دگرگون مىسازد ، و در اين عبرتى است براى صاحبان بصيرت .\r\n45 - و خداوند هر جنبنده اى را از آبى آفريد ، گروهى از آنها بر شكم خود راه مىروند ، و گروهى بر دو پاى خود ، و گروهى بر چهار پا راه مىروند ، خداوند هر چه را اراده كند مىآفريند ، چرا كه خدا بر همه چيز تواناست .\r\n\r\nتفسير :\r\n\r\nگوشه اى ديگر از شگفتيهاى آفرينش\r\nباز در اين آيات به گوشه ديگرى از شگفتيهاى آفرينش و علم و حكمت و عظمتى كه ما وراى آن نهفته است بر خورد مىكنيم كه همه دلائل توحيد ذات پاك اويند .\r\nباز روى سخن را به پيامبر ص كرده مىگويد : « آيا نديدى كه خداوند ابرهايى را به آرامى ميراند ، سپس آنها را با هم پيوند مىدهد ، و بعد متراكم مىسازد » ؟ ! ( * ( أَ لَمْ تَرَ أَنَّ اللَّه يُزْجِي سَحاباً ثُمَّ يُؤَلِّفُ بَيْنَه ثُمَّ يَجْعَلُه رُكاماً ) * ) .\r\n« و در اين حال دانه‌هاى باران را مىبينى كه از لابلاى ابرها خارج مىشوند » و بر كوه و دشت و باغ و صحرا فرو مىبارند ( * ( فَتَرَى الْوَدْقَ يَخْرُجُ مِنْ خِلالِه ) * ) .\r\n« يزجى » از ماده « ازجاء » به معنى راندن با ملايمت است ، راندنى كه براى رديف كردن موجودات پراكنده مىباشد ، و اين تعبير دقيقا در مورد ابرها صادق است كه هر قطعه اى از آن از گوشه اى از درياها برمىخيزد ، سپس دست قدرت پروردگار آنها را به سوى هم مىراند و پيوند مىدهد ، و متراكم مىسازد .\r\n","description":"","footnote":"","page_name":" 502 ","page_number":502},
  {"content":"\r\n« ركام » ( بر وزن غلام ) به معنى اشيايى است كه روى هم متراكم شده‌اند .\r\nو اما « ودق » ( بر وزن شرق ) به عقيده بسيارى از مفسران به معنى دانه‌هاى باران است كه از خلال ابرها بيرون مىآيد ، ولى به گفته « راغب » در « مفردات » معنى ديگرى نيز دارد ، و آن ذرات بسيار كوچكى از آب است كه به صورت غبار به هنگام نزول باران در فضا پراكنده مىشود ، ولى معنى اول در اينجا مناسبتر است ، زيرا آنچه بيشتر نشانه عظمت پروردگار است همان دانه‌هاى حياتبخش باران مىباشد نه آن ذرات غبار مانند آب .\r\nبعلاوه در هر مورد كه قرآن مساله ابرها و نزول بركات را از آسمان مطرح كرده به مساله باران اشاره مىكند .\r\nآرى باران است كه زمينهاى مرده را زنده مىكند ، لباس حيات در پيكر درختان و گياهان مىپوشاند ، و انسان و حيوانات را سيراب مىكند .\r\nسپس به يكى ديگر از پديده‌هاى شگفتانگيز آسمان و ابرها اشاره كرده مىگويد : « و خدا از آسمان ، از كوه هايى كه در آسمان است ، دانه‌هاى تگرگ نازل مىكند » ( * ( وَيُنَزِّلُ مِنَ السَّماءِ مِنْ جِبالٍ فِيها مِنْ بَرَدٍ ) * ) .\r\n« تگرگهايى كه هر كس را بخواهد به وسيله آن زيان مىرساند » شكوفه‌هاى درختان ، ميوه‌ها و زراعتها ، و حتى گاه حيوانها و انسانها از آسيب آن در امان نيستند ( * ( فَيُصِيبُ بِه مَنْ يَشاءُ ) * ) .\r\n« و از هر كس بخواهد اين عذاب و زيان را بر طرف مىسازد » ( * ( وَيَصْرِفُه عَنْ مَنْ يَشاءُ ) * ) .\r\nآرى او است كه از يك ابر گاهى باران حياتبخش نازل مىكند و گاه با مختصر تغيير آن را مبدل به تگرگهاى زيانبار و حتى كشنده مىكند ، و اين نهايت قدرت و عظمت او را نشان مىدهد كه سود و زيان و مرگ و زندگى انسان را در كنار هم چيده بلكه در دل هم قرار داده است !\r\n","description":"","footnote":"","page_name":" 503 ","page_number":503},
  {"content":"\r\nو در پايان آيه به يكى ديگر از پديده‌هاى آسمانى كه از آيات توحيد است اشاره كرده مىگويد : « نزديك است درخشندگى برق ابرها ، چشمهاى انسان را ببرد » ( * ( يَكادُ سَنا بَرْقِه يَذْهَبُ بِالأَبْصارِ ) * ) .\r\nابرهايى كه در حقيقت از ذرات « آب » تشكيل شده است به هنگامى كه حامل نيروى برق مىشود ، آن چنان « آتشى » از درونش بيرون مىجهد كه برقش چشمها را خيره ، و رعدش گوشها را از صداى خود پر مىكند ، و گاه همه جا را مىلرزاند ، اين نيروى عظيم در لابلاى اين بخار لطيف راستى شگفتانگيز است !\r\n\r\nپاسخ به يك سؤال [ كدام كوه در آسمان است كه تگرگها از آن فرو مىريزند « ؟ 
  ]\r\nتنها سؤالى كه در اينجا باقى مىماند اين است كه اين كدام كوه در آسمان است كه تگرگها از آن فرو مىريزند ، در اينجا مفسران بيانات مختلفى دارند :\r\n1 - بعضى گفته‌اند « جبال » ( كوه‌ها ) در اينجا جنبه كنايى دارد ، همانگونه كه مىگوئيم كوهى از غذا ، يا كوهى از علم ، بنا بر اين مفاد آيه فوق اين است كه در واقع كوهى و توده عظيمى از تگرگ به وسيله ابرها در دل آسمان به وجود مىآيد ، و از آنها بخشى در شهر ، و بخشى در بيابان فرو مىريزد ، و حتى كسانى مورد اصابت آن قرار مىگيرند .\r\n2 - بعضى ديگر گفته‌اند منظور از كوه‌ها ، توده‌هاى عظيم ابر است كه در عظمت و بزرگى بسان كوه است .\r\n3 - نويسنده تفسير « فى ظلال » در اينجا بيان ديگرى دارد كه مناسبتر به نظر مىرسد و آن اينكه توده‌هاى ابر در وسط آسمان به راستى شبيه كوه‌ها هستند گر چه از طرف پائين به آنها مىنگريم صافند . اما كسانى كه با هواپيما بر فراز ابرها حركت كرده‌اند غالبا با چشم خود اين منظره را ديده‌اند كه ابرها از آن سو به كوه‌ها و دره‌ها و پستيها و بلنديهايى مىمانند كه در روى زمين است ،\r\n","description":"","footnote":"","page_name":" 504 ","page_number":504},
  {"content":"\r\nو به تعبير ديگر سطح بالاى ابرها هرگز صاف نيست ، و همانند سطح زمين داراى ناهمواريهاى فراوان است ، و از اين نظر اطلاق نام جبال بر آنها مناسب است ( 1 ) .\r\nبر اين سخن مىتوان اين نكته دقيق را افزود كه به عقيده دانشمندان تكون تگرگ در آسمان به اين طريق است كه دانه‌هاى باران از ابر جدا مىشود ، و در قسمت فوقانى هوا به جبهه سردى برخورد مىكند و يخ مىزند ، سپس طوفانهاى كوبنده اى كه در آن منطقه حكمفرما است گاهى اين دانه‌ها را مجددا به بالا پرتاب مىكند ، و بار ديگر اين دانه‌ها به داخل ابرها فرو مىرود و لايه ديگرى از آب به روى آن مىنشيند كه به هنگام جدا شدن از ابر مجددا يخ مىبندد ، و گاهى اين موضوع چندين بار تكرار مىشود و هر زمان لايه تازه اى روى آن مىنشيند تا تگرگ به اندازه اى درشت شود كه ديگر طوفان نتواند آن را به بالا پرتاب كند ، اينجا است كه راه زمين را به پيش مىگيرد و فرود مىآيد ، و يا اينكه طوفان فرو مىنشيند و بدون مانع به طرف زمين حركت مىكند ( 2 ) .\r\nبا توجه به اين مطلب ، نكته علمى كه در كلمه « جبال » در اينجا نهفته است روشنتر مىشود ، زيرا به وجود آمدن تگرگهاى درشت و سنگين در صورتى امكان پذير است كه توده‌هاى ابر متراكم گردند ، تا هنگامى كه طوفان دانه يخ زده تگرگ را به ميان آن پرتاب مىكند مقدار بيشترى آب به خود جذب نمايد ، و اين تنها در آنجاست كه توده‌هاى ابر بسان كوه‌هاى مرتفع در جهت بالا قرار گيرد و منبع قابل ملاحظه اى براى تكون تگرگ شود ( دقت كنيد ) ( 3 ) .\r\n\r\n","description":"","footnote":"\r\n( 1 ) تفسير فى ظلال جلد 6 صفحه 109 .\r\n( 2 ) دائرة المعارف فرهنگ نامه ماده تگرگ .\r\n( 3 ) در جمله « و * ( يُنَزِّلُ مِنَ السَّماءِ مِنْ جِبالٍ ) * من برد » سه بار كلمه « من » تكرار شده است كه از نظر ادبيات عرب نخستين آنها « من ابتدائيه » است ، و دومين آن نيز تناسب با « ابتدائيه » دارد و اما سومين « من » طبق تفاسيرى كه در بالا گفته شد متفاوت است ، بنا بر تفسير اول « من بيانيه » خواهد بود ، و مفهوم جمله اين مىشود : خداوند از آسمان از كوه هايى كه از تگرگ است تگرگهايى فرو مىفرستد ( بنا بر اين مفعول « ينزل » محذوف است ) و آن كلمه « البرد » بوده كه از قرينه كلام فهميده مىشود ، اما بنا بر تفسير دوم و تفسير سوم كه ما انتخاب كرديم « من » يا زائد خواهد بود ( چنان كه در تفسير روح المعانى از اخفش در اينجا نقل شده ) و يا تبعيضيه است ( دقت كنيد ) .\r\n","page_name":" 505 ","page_number":505},
  {"content":"\r\nدر اينجا تحليل ديگرى از بعضى از نويسندگان مىخوانيم كه خلاصه آن چنين است :\r\n« در آيات مورد بحث ابرهاى بلند صريحا به كوه هايى از يخ اشاره مىكند و يا به تعبير ديگر كوه هايى كه در آن نوعى از يخ وجود دارد و اين بسيار جالب است ، زيرا بعد از اختراع هواپيما و امكان پروازهاى بلند كه ديد دانش بشر را وسعت بخشيد ، دانشمندان به ابرهايى متشكل و مستور از سوزنهاى يخ رسيدند كه درست عنوان كوه هايى از يخ بر آنها صادق است ، و باز هم عجيب است كه يكى از دانشمندان شوروى در تشريح ابرهاى رگبارى طوفانى ، چندين بار از آنها به عنوان » كوه‌هاى ابر « يا » كوه هايى از برف « ياد كرده است ، و به اين ترتيب روشن مىشود كه براستى در آسمان كوه هايى از يخ وجود دارد ( 1 ) .\r\nدر آيه بعد به يكى ديگر از آيات خلقت و نشانه‌هاى عظمت پروردگار كه همان خلقت شب و روز و ويژگيهاى آنها است اشاره كرده مىفرمايد : « خداوند شب و روز را دگرگون مىسازد ، و در اين ، عبرتى است براى صاحبان بصيرت » ( * ( يُقَلِّبُ اللَّه اللَّيْلَ وَالنَّهارَ إِنَّ فِي ذلِكَ لَعِبْرَةً لأُولِي الأَبْصارِ ) * ) .\r\nدر اينكه اين دگرگونى از چه نظر است چند تفسير ذكر كرده‌اند :\r\nبعضى آن را به معنى آمد و شد شب و روز گرفته‌اند كه يكى مىآيد و ديگرى را محو مىكند .\r\n\r\n","description":"","footnote":"\r\n( 1 ) باد و باران در قرآن صفحه 140 و 141 ( براى توضيح بيشتر به كتاب مزبور مراجعه فرمائيد ) .\r\n","page_name":" 506 ","page_number":506},
  {"content":"\r\nو بعضى آن را به معنى كوتاه شدن يكى و طولانى شدن ديگرى كه به صورت تدريجى انجام مىيابد دانسته‌اند كه پيدايش فصول نيز با آن مربوط است .\r\nو بالآخره بعضى آن را به معنى دگرگونيهايى از قبيل گرما و سرما و حوادث ديگرى كه در شب و روز صورت مىگيرد دانسته‌اند ( 1 ) .\r\nولى ناگفته پيدا است كه اين تفسيرها هيچگونه منافاتى با هم ندارند و ممكن است همه آنها در مفهوم جمله « يقلب » جمع باشد .\r\nبدون شك - همانگونه كه علم ثابت كرده است - هم آمد و شد شب و روز و هم تغييرات تدريجى آنها براى انسان جنبه حياتى دارد ، و درس عبرتى است براى « اولى الأبصار » .\r\nتابش يك نواخت آفتاب ، درجه حرارت هوا را بالا مىبرد و موجودات زنده را مىسوزاند ، اعصاب را خسته مىكند ، اما هنگامى كه در لابلاى اين تابش پرده‌هاى ظلمت شب قرار مىگيرد آن را كاملا تعديل مىكند .\r\nتغييرات تدريجى روز و شب كه سر چشمه پيدايش فصول چهارگانه است عامل بسيار مؤثرى براى بارور شدن گياهان و حيات تمام موجودات زنده و نزول بارانها و ذخيره آب در زمينها است ( 2 ) .\r\nآخرين آيه مورد بحث به يكى از مهمترين چهره‌هاى نظام آفرينش كه از روشنترين دلائل توحيد است يعنى مساله حيات در صورتهاى متنوعش اشاره كرده مىگويد : « خداوند هر جنبنده اى را از آبى آفريد » ( * ( وَاللَّه خَلَقَ كُلَّ دَابَّةٍ مِنْ ماءٍ ) * ) .\r\n\r\n","description":"","footnote":"\r\n( 1 ) تفسير كبير فخر رازى ، و تفسير مجمع البيان ، و تفسير روح المعانى .\r\n( 2 ) در اين زمينه در جلد هشتم تفسير نمونه صفحه 228 ( ذيل آيه 6 سوره يونس ) نيز بحث كرده‌ايم .\r\n","page_name":" 507 ","page_number":507},
  {"content":"\r\nو با اينكه اصل همه آنها به آب باز مىگردد با اين حال خلقتهاى بسيار متفاوت و شگفتانگيزى دارند : « گروهى از آنها بر شكم خود راه مىروند » ( خزندگان ) ( * ( فَمِنْهُمْ مَنْ يَمْشِي عَلى بَطْنِه ) * ) .\r\n« و گروهى بر روى دو پا راه مىروند » ( انسانها و پرندگان ) ( * ( وَمِنْهُمْ مَنْ يَمْشِي عَلى رِجْلَيْنِ ) * ) .\r\n« و گروهى بر روى چهار پا راه مىروند » ( چهارپايان ) ( * ( وَمِنْهُمْ مَنْ يَمْشِي عَلى أَرْبَعٍ ) * ) .\r\nتازه منحصر به اينها نيست و حيات چهره‌هاى فوق العاده متنوع دارد اعم از موجوداتى كه در دريا زندگى مىكنند و يا حشرات كه هزاران نوع دارند و هزاران صورت لذا در پايان آيه مىفرمايد : « خداوند هر چه را اراده كند مىآفريند » ( * ( يَخْلُقُ اللَّه ما يَشاءُ ) * ) .\r\n« چرا كه خدا بر همه چيز توانا است » ( * ( إِنَّ اللَّه عَلى كُلِّ شَيْءٍ قَدِيرٌ ) * ) .\r\n\r\nنكته‌ها :\r\n\r\n1 - منظور از « ماء » در اينجا چيست ؟\r\nدر اينكه كلمه « ماء » ( آب ) در آيه مورد بحث اشاره به چه آبى است در ميان مفسران گفتگو است ، و در واقع سه تفسير براى آن ذكر شده .\r\n1 - منظور آب نطفه است ، بسيارى از مفسران اين تفسير را انتخاب كرده‌اند ، و در بعضى از روايات نيز به آن اشاره شده است .\r\nمشكلى كه در اين تفسير وجود دارد اين است كه همه جنبندگان از آب نطفه به وجود نمىآيند ، زيرا حيوانات تك سلولى و بعضى ديگر از حيوانات كه مصداق جنبنده ( دابه ) هستند ، از طريق تقسيم سلولها به وجود مىآيند نه از نطفه مگر اينكه گفته شود حكم بالا جنبه نوعى دارد نه عمومى .\r\n","description":"","footnote":"","page_name":" 508 ","page_number":508},
  {"content":"\r\n2 - ديگر اينكه منظور پيدايش نخستين موجود است ، زيرا هم طبق بعضى از روايات اسلامى اولين موجودى را كه خدا آفريده آب بوده و انسانها را بعدا از آن آب آفريد و هم طبق فرضيه‌هاى علمى جديد نخستين جوانه حيات در درياها ظاهر شده ، و اين پديده قبل از همه جا بر اعماق يا كنار درياها حاكم شده است .\r\n( البته آن نيرويى كه موجود زنده را با آن همه پيچيدگى در نخستين مرحله به وجود آورد و در مراحل بعد هدايت كرد ، يك نيروى ما فوق طبيعى يعنى اراده پروردگار بوده است ) .\r\n3 - آخرين تفسير اين است كه منظور از خلقت موجودات زنده از آب اين است كه در حال حاضر آب ماده اصلى آنها را تشكيل مىدهد و قسمت عمده ساختمان آنها آب است و بدون آب هيچ موجود زنده اى نمىتواند به حيات خود ادامه دهد .\r\nالبته اين تفسيرها منافاتى با هم ندارند اما در عين حال تفسير اول و دوم صحيحتر به نظر مىرسد ( 1 ) .\r\n\r\n2 - پاسخ به يك سؤال\r\nدر اينجا سؤالى پيش مىآيد كه حيوانات منحصر به اين سه گروه نيستند ( خزندگان و دو پايان و چهارپايان ) بلكه جنبندگان زيادى هستند كه بيش از چهار پا دارند ؟\r\nپاسخ اين سؤال در خود آيه نهفته است زيرا در جمله بعد مىفرمايد :\r\n\r\n","description":"","footnote":"\r\n( 1 ) بعضى از طرفداران تكامل انواع براى اثبات فرضيه خود روى اين آيه تكيه كرده‌اند ولى ما ثابت نبودن اين فرضيه را در جلد 11 از صفحه 81 به بعد ذيل آيه 26 سوره حجر شرح داده‌ايم ، اين نكته نيز قابل توجه است كه اصولا نبايد آيات قرآن را با فرضيه‌ها تطبيق كرد چرا كه آيات قرآن حقيقت ثابتى دارند و فرضيه‌هاى علمى متغيرند .\r\n","page_name":" 509 ","page_number":509},
  {"content":"\r\n* ( يَخْلُقُ اللَّه ما يَشاءُ ) * : « خدا هر چه را بخواهد مىآفريند » بعلاوه مهمترين حيواناتى كه انسان با آن سر و كار دارد همين سه گروه است ، از اين گذشته بعضى معتقدند كه حتى حيواناتى كه بيش از چهار پا دارند تكيه گاه اصلى آنها تنها بر چهار پا است و بقيه بازوهاى كمكى آن محسوب مىشود ( 1 ) و ( 2 ) .\r\n\r\n3 - چهره‌هاى متنوع حيات\r\nبدون شك عجيبترين پديده اين جهان پديده « حيات » است ، همان مساله اى كه هنوز معماى آن براى دانشمندان گشوده نشده ، همه مىگويند موجودات زنده از مواد بيجان اين عالم به وجود آمده ، اما هيچكس نمىتواند دقيقا تحت چه شرائطى چنين جهشى صورت گرفته ، زيرا در هيچ آزمايشگاهى تبديل موجودات بيجان به موجودات زنده هنوز مشاهده نشده است ، هر چند هزاران هزار دانشمند در طول ساليان دراز در اين باره انديشيده و آزمايش كرده‌اند .\r\nالبته شبحى از دور در اين زمينه در برابر چشم دانشمندان نمايان است ، اما تنها شبحى است ، آنچه مسلم است اسرار حيات و زندگى آن قدر پيچيده است كه علوم و دانشهاى بشرى با تمام گستردگيش از كشف و درك آن هنوز عاجز است .\r\nدر شرائط فعلى جهان ، موجودات زنده تنها از موجودات زنده به وجود مىآيند ، و هيچ موجود زنده اى از موجودى بيجان پا نمىگيرد ، ولى مسلما در گذشته‌هاى دور چنين نبوده ، و به تعبير ديگر حيات در كره زمين تاريخچه پيدايشى دارد ، اما چگونه و با چه شرائطى معمايى است كه بر هيچكس روشن نيست .\r\n\r\n","description":"","footnote":"\r\n( 1 ) تفسير قرطبى و تفسير فخر رازى ذيل آيه مورد بحث .\r\n( 2 ) توجه به اين نكته نيز از نظر ادبى لازم است كه ضمير « منهم » با اينكه معمولا براى جمع عاقل است در آيه فوق به غير عاقل نيز باز گشته ، همچنين كلمه « من » و اين به خاطر آنست كه اين كلمات گاهى در غير موجودات عاقل نيز به كار مىرود .\r\n","page_name":" 510 ","page_number":510},
  {"content":"\r\nو از آن عجيبتر تنوع حيات است در اينهمه چهره‌هاى كاملا متفاوت ، از موجودات زنده تك سلولى كه تنها زير ميكروسكوب پيدا مىشوند گرفته ، تا والهاى دريايى كوه پيكر كه طول قامتشان از سى متر تجاوز مىكند ، و كوهى است از گوشت شناور ! از حشرات كه صدها هزار نوع در آنها مشاهده شده گرفته ، تا پرندگانى كه در هزاران هزار چهره ظاهر مىشوند ، و هر كدام براى خود عالمى و جهانى پر اسرار دارند .\r\nكتابهاى حيوانشناسى كه امروز بخش عظيمى از كتابخانه‌هاى بزرگ جهان را تشكيل مىدهند تنها گوشه اى از اين اسرار را براى ما بازگو مىكنند ، مخصوصا حيوانات دريايى كه هميشه دريا ديار عجائب بوده ، و با تمام اطلاعاتى كه اخيرا از آن داريم معلوماتمان در اين زمينه بسيار ناچيز است .\r\nبه راستى چه بزرگ است خدايى كه اينهمه موجودات زنده را با اين تنوع وسيع آفريده ، و به هر كدام آنچه را نياز داشتند بخشيده ؟ و چه عظيم است قدرت و علمش كه براى هر كدام متناسب با شرائط و نيازهايش آنچه را لازم بوده قرار داده است ، و عجب اينكه همه آنها در آغاز از يك آب و كمى از مواد ساده زمين آفريده شده است .\r\n","description":"","footnote":"","page_name":" 511 ","page_number":511},
  {"content":"\r\n\r\n[ سوره النور ‹ 24 › : آيات 46 تا 50 
  ]\r\nلَقَدْ أَنْزَلْنا آياتٍ مُبَيِّناتٍ وَاللَّه يَهْدِي مَنْ يَشاءُ إِلى صِراطٍ مُسْتَقِيمٍ ‹ 46 › وَيَقُولُونَ آمَنَّا بِاللَّه وَبِالرَّسُولِ وَأَطَعْنا ثُمَّ يَتَوَلَّى فَرِيقٌ مِنْهُمْ مِنْ بَعْدِ ذلِكَ وَما أُولئِكَ بِالْمُؤْمِنِينَ ‹ 47 › وَإِذا دُعُوا إِلَى اللَّه وَرَسُولِه لِيَحْكُمَ بَيْنَهُمْ إِذا فَرِيقٌ مِنْهُمْ مُعْرِضُونَ ‹ 48 › وَإِنْ يَكُنْ لَهُمُ الْحَقُّ يَأْتُوا إِلَيْه مُذْعِنِينَ ‹ 49 › أَ فِي قُلُوبِهِمْ مَرَضٌ أَمِ ارْتابُوا أَمْ يَخافُونَ أَنْ يَحِيفَ اللَّه عَلَيْهِمْ وَرَسُولُه بَلْ أُولئِكَ هُمُ الظَّالِمُونَ ‹ 50 ›\r\n\r\nترجمه :\r\n46 - ما آيات روشنگرى نازل كرديم و خدا هر كه را بخواهد به صراط مستقيم هدايت مىكند .\r\n47 - آنها مىگويند به خدا و پيامبر ايمان داريم و اطاعت مىكنيم ، ولى بعد از اين ادعا گروهى از آنها رويگردان مىشوند ، آنها ( در حقيقت ) مؤمن نيستند .\r\n48 - و هنگامى كه از آنها دعوت شود كه به سوى خدا و پيامبرش بيايند تا در ميان آنان\r\n","description":"","footnote":"","page_name":" 512 ","page_number":512},
  {"content":"\r\nداورى كند گروهى از آنها رويگردان مىشوند .\r\n49 - ولى اگر ( داورى به نفع آنها بوده باشد و ) حق داشته باشند با نهايت تسليم به سوى او مىآيند .\r\n50 - آيا در دلهاى آنها بيمارى است ؟ يا شك و ترديد دارند ؟ يا مىترسند خدا و رسولش بر آنها ستم كند ؟ اما خود اينها ستمگرند !\r\n\r\nشان نزول :\r\nمفسران براى بخشى از اين آيات دو شان نزول ذكر كرده‌اند : نخست اينكه :\r\nيكى از منافقان با يك مرد يهودى نزاعى داشت ، مرد يهودى ، منافق ظاهر مسلمان را به داورى پيامبر اسلام ص خواند ، اما منافق زير بار نرفت ، و او را به داورى « كعب بن اشرف يهودى » ! دعوت كرد ( و حتى طبق بعضى از روايات صريحا گفت ممكن است « محمد » در مورد ما عدالت را رعايت نكند ! ) آيات فوق نازل شد و سخت اين گونه اشخاص را مورد سرزنش و مذمت قرار داد .\r\nديگر اينكه در ميان امير مؤمنان على ع و عثمان ( يا طبق روايتى ميان آن حضرت و مغيرة بن وائل ) بر سر زمينى كه از على ع خريدارى كرده بود و سنگهايى از آن بيرون آمد و خريدار مىخواست آن را به عنوان معيوب بودن رد كند ، اختلافى در گرفت ، على ع فرمود : ميان من و تو رسول اللَّه داورى كند ، اما « حكم بن ابى العاص » كه از منافقان بود به خريدار گفت : اين كار را مكن ، چرا كه اگر نزد پسر عموى او - يعنى پيامبر - به روى مسلما به نفع او داورى خواهد كرد ! آيه فوق نازل شد و او را سخت نكوهش كرد ( 1 ) .\r\n\r\n","description":"","footnote":"\r\n( 1 ) « مجمع البيان » و تفسير « روح المعانى » و تفسير « تبيان » و تفسير « قرطبى » و تفسير « فخر رازى » و تفسير « صافى » و تفسير « نور الثقلين » ( ذيل آيه مورد بحث با كمى تفاوت ) .\r\n","page_name":" 513 ","page_number":513},
  {"content":"\r\n\r\nتفسير : ايمان و پذيرش داورى خدا\r\nاز آنجا كه در آيات گذشته ، سخن از ايمان به خدا و دلائل توحيد و نشانه‌هاى او در جهان تكوين بود ، در آيات مورد بحث سخن از آثار ايمان و بازتابهاى توحيد در زندگى انسان و تسليم او در برابر حق و حقيقت است .\r\nنخست مىگويد : « ما آيات روشن و روشنگرى نازل كرديم » ( * ( لَقَدْ أَنْزَلْنا آياتٍ مُبَيِّناتٍ ) * ) .\r\nآياتى كه دلها را به نور ايمان و توحيد روشن مىكند ، افكار انسانها را نور و صفا مىبخشد و محيط تاريك زندگيشان را عوض مىكند .\r\nالبته وجود اين « آيات مبينات » زمينه را براى ايمان فراهم مىسازد ، ولى نقش اصلى را هدايت الهى دارد ، چرا كه « خدا هر كس را بخواهد به صراط مستقيم هدايت مىكند » ( * ( وَاللَّه يَهْدِي مَنْ يَشاءُ إِلى صِراطٍ مُسْتَقِيمٍ ) * ) .\r\nو مىدانيم كه اراده خداوند و مشيت او بى حساب نيست ، او نور هدايت را به دلهايى مىافكند كه آماده پذيرش آن هستند ، يعنى مجاهده را آغاز كرده‌اند و گامهايى به سوى او برداشته‌اند .\r\nسپس به عنوان مذمت از گروه منافقان كه دم از ايمان مىزنند و ايمان در دل آنها پرتوافكن نيست مىفرمايد : « آنها مىگويند : به خدا و پيامبر ايمان داريم و اطاعت مىكنيم ، ولى بعد از اين ادعا ، گروهى از آنها روى گردان مىشوند ، آنها در حقيقت مؤمن نيستند » ( * ( وَيَقُولُونَ آمَنَّا بِاللَّه وَبِالرَّسُولِ وَأَطَعْنا ثُمَّ يَتَوَلَّى فَرِيقٌ مِنْهُمْ مِنْ بَعْدِ ذلِكَ وَما أُولئِكَ بِالْمُؤْمِنِينَ ) * ) .\r\nاين چگونه ايمانى است كه از زبانشان فراتر نمىرود ؟ و پرتوش در اعمالشان ظاهر نمىگردد ؟\r\n","description":"","footnote":"","page_name":" 514 ","page_number":514},
  {"content":"\r\nبعد به عنوان يك دليل روشن براى بى ايمانى آنها مىفرمايد : « هنگامى كه از آنها دعوت شود كه به سوى خدا و پيامبرش بيايند تا در ميان آنان داورى كند ، گروهى از آنها روى گردان مىشوند » ( * ( وَإِذا دُعُوا إِلَى اللَّه وَرَسُولِه لِيَحْكُمَ بَيْنَهُمْ إِذا فَرِيقٌ مِنْهُمْ مُعْرِضُونَ ) * ) .\r\nبراى تاكيد بيشتر و روشن شدن شرك و دنياپرستيشان اضافه مىكند :\r\n« اما اگر اين داورى به نفع آنها بوده باشد با نهايت تسليم به سوى او مىآيند » ( * ( وَإِنْ يَكُنْ لَهُمُ الْحَقُّ يَأْتُوا إِلَيْه مُذْعِنِينَ ) * ) .\r\nقابل توجه اينكه در يك عبارت ، سخن از دعوت به سوى خدا و پيامبر ص است ولى عبارت بعد يعنى جمله « ليحكم » به صورت مفرد آمده كه تنها اشاره به داورى پيامبر ص مىباشد ، اين به خاطر آن است كه داورى پيامبر از داورى خدا جدا نيست و هر دو در حقيقت به امر واحدى باز مىگردد .\r\nضمنا بايد توجه داشت كه ضمير « اليه » به شخص پيامبر ص يا داورى او باز مىگردد .\r\nاين نكته نيز بايد مورد توجه قرار گيرد كه در آيات فوق اين تخلف و اعراض از داورى پيامبر ص تنها به گروهى از منافقان نسبت داده شده است ، شايد به دليل اينكه گروه ديگر تا اين حد بىحيا و جسور نبودند ، چرا كه نفاق هم مانند ايمان داراى درجات مختلفى است .\r\nدر آخرين آيه مورد بحث ريشه‌هاى اصلى و انگيزه‌هاى عدم تسليم در برابر داورى پيامبر ص را در سه جمله بيان مىكند و مىگويد : « آيا در دلهاى آنها بيمارى است » ( بيمارى نفاق ) ( * ( أَ فِي قُلُوبِهِمْ مَرَضٌ ) * ) .\r\nاين يكى از صفات منافقان است كه اظهار ايمان مىكنند اما بخاطر انحرافى كه در دل از اصل توحيد دارند هرگز تسليم داورى خدا و پيامبر ص نيستند\r\n","description":"","footnote":"","page_name":" 515 ","page_number":515},
  {"content":"\r\nيا اگر بيمارى نفاق بر دلهاى آنها چيره نشده « به راستى در شك و ترديدند » ؟\r\n( * ( أَمِ ارْتابُوا ) * ) .\r\nو طبيعى است شخصى كه در پذيرش يك آئين مردد است تسليم لوازم آن نخواهد بود .\r\nيا اينكه اگر نه آن است و نه اين و از مؤمنانند « آيا براستى مىترسيدند كه خدا و رسولش بر آنها ظلم و ستم كند » ؟ ! ( * ( أَمْ يَخافُونَ أَنْ يَحِيفَ اللَّه عَلَيْهِمْ وَرَسُولُه ) * ) .\r\nدر حالى كه اين تناقض آشكارى است كسى كه پيامبر اسلام ص را فرستاده خدا و بيانگر رسالت او مىداند و حكمش را حكم خدا مىشمرد ممكن نيست احتمال ظلم و ستم درباره او دهد ، مگر امكان دارد خدا به كسى ستم كند ؟ مگر ظلم زائيده جهل يا نياز يا خود خواهى نيست ؟ ساحت مقدس خداوند از همه اينها پاك است .\r\n« بلكه در واقع خود اينها ظالم و ستمگرند » ( * ( بَلْ أُولئِكَ هُمُ الظَّالِمُونَ ) * ) .\r\nآنها نمىخواهند به حق خودشان قانع باشند ، و چون مىدانند پيامبر اسلام ص چيزى از حق ديگران به آنها نخواهد داد تسليم داورى او نمىشوند .\r\nبه گفته نويسنده تفسير « فى ظلال » : اين سه تعبير در واقع هر كدام در شكل خاصى عرضه شده است : اولى براى اثبات است ، دومى براى تعجب ، و سومى براى انكار .\r\nدر جمله اول مىخواهد علت حقيقى را كه بيمارى نفاق است روشن كند ، و در جمله دوم ، هدف بيان تعجب از ترديد آنها در عدالت پيامبر است و صحت داورى او با اين كه مدعى ايمانند ، و جمله سوم اشاره به تناقض روشنى است كه ميان ادعاى ايمان و عملشان ديده مىشود ( 1 ) .\r\n\r\n","description":"","footnote":"\r\n( 1 ) تفسير فى ظلال جلد 6 صفحه 115 .\r\n","page_name":" 516 ","page_number":516},
  {"content":"\r\nتنها ايرادى كه به گفته اين مفسر در اين سخن متوجه مىشود اين است كه او جمله « ام ارتابوا » را به معنى شك در عدالت و صحت داورى پيامبر ص گرفته ، در حالى كه ظاهر اين است كه شك در اصل نبوت را مىگويد همانگونه كه بسيارى از مفسران پذيرفته‌اند .\r\n\r\nنكته‌ها :\r\n\r\n1 - بيمارى نفاق\r\nاين نخستين بار نيست كه در قرآن مجيد به تعبير « مرض » در مورد نفاق بر خورد مىكنيم ، قبل از آن در اوائل سوره بقره ، ضمن بيان صفات منافقان ، چنين آمده بود : فِي قُلُوبِهِمْ مَرَضٌ فَزادَهُمُ اللَّه مَرَضاً : « در دلهاى آنها يك نوع بيمارى است ، و خداوند هم بر بيمارى آنها مىافزايد » ! همانگونه كه در جلد اول ذيل آيه مزبور گفتيم ، نفاق در حقيقت بيمارى و انحراف است ، انسان سالم ، يك چهره بيشتر ندارد ، روح و جسم او هماهنگ است ، اگر مؤمن است تمام وجودش فرياد ايمان مىكشد ، و اگر منحرف است ظاهر و باطنش بيانگر انحراف است ، اما اينكه ظاهرش دم از ايمان بزند و باطنش بوى كفر دهد ، اين يك نوع بيمارى است .\r\nو از آنجا كه اين گونه افراد بر اثر لجاجت و پافشارى در برنامه هايشان مستحق لطف و هدايت خدايى نيستند ، خداوند آنان را به حال خود مىگذارد تا اين بيماريشان افزون گردد .\r\nو براستى خطرناكترين افراد در يك جامعه همين منافقانند ، چرا كه تكليف انسان در برابر آنها روشن نيست ، نه واقعا دوستند و نه ظاهرا دشمن ! ، از امكانات مؤمنين استفاده مىكنند و از مجازات كفار ظاهرا مصونند ، ولى اعمالشان از اعمال كفار بدتر .\r\n","description":"","footnote":"","page_name":" 517 ","page_number":517},
  {"content":"\r\nو چنان كه مىدانيم چون اين ناهماهنگى ظاهر و باطن براى هميشه قابل ادامه نيست سر انجام پرده‌ها كنار مىرود و باطن آلوده آنان ظاهر مىشود ، چنان كه در آيات مورد بحث و شان نزول آن ملاحظه كرديم كه پيش آمدن يك صحنه داورى ، مشت آنها را باز كرد و خبث درونشان را آشكار ساخت ( 1 ) .\r\n\r\n2 - حكومت عدل تنها حكومت خدا است\r\nبى شك انسان هر قدر بتواند خود را از حب و بغض و خودخواهى و خود دوستى خالى كند باز ممكن است به طور ناآگاه گرفتار اين امور بشود ، مگر اينكه معصوم باشد و بيمه شده از سوى پروردگار .\r\nبه همين دليل مىگوئيم : قانونگذار حقيقى تنها خدا است ، زيرا علاوه بر اينكه تمام نيازهاى انسان را با علم بىپايانش مىداند ، و بهترين راه رفع اين نيازها را مىشناسد هرگز گرفتار انحراف به خاطر نيازها و حب و بغضها نمىگردد .\r\nدر مقام قضاوت و داورى نيز عادلانه ترين داوريها ، داورى خدا و پيامبر و امام معصوم است ، و بعد از آن داورى كسانى كه راه آنها را مىپويند و شباهتى به آنان دارند .\r\nولى اين بشر خود خواه تن به اين داوريهاى عادلانه نمىدهد ، و اين قوانين عدالتگستر را نمىپسندد ، دنبال قانون و حكومت و قضاوتى مىرود كه حرص و طمع و شهوت او را بيشتر اشباع كند ، و چه تعبير جالبى در مورد اين گروه در آيات فوق آمده * ( أُولئِكَ هُمُ الظَّالِمُونَ ) * : « ستمگران واقعى آنها هستند » ! ضمنا قرار گرفتن در برابر چنين صحنه هايى محكى است براى سنجش معيار ايمان هر انسان « تا سيه روى شود هر كه در او غش باشد » ! جالب اينكه قرآن در جايى ديگر مىگويد : مؤمنان حقيقى نه تنها در ظاهر\r\n\r\n","description":"","footnote":"\r\n( 1 ) براى توضيح بيشتر در باره صفات منافقان به جلد اول « تفسير نمونه » آغاز سوره بقره ذيل آيه 10 به بعد مراجعه فرمائيد .\r\n","page_name":" 518 ","page_number":518},
  {"content":"\r\nتسليم داورى تواند بلكه در اعماق دل نيز هيچگونه سنگينى و ناراحتى از داوريهاى تو نمىكنند هر چند ظاهرا به زيانشان باشد فَلا وَرَبِّكَ لا يُؤْمِنُونَ حَتَّى يُحَكِّمُوكَ فِيما شَجَرَ بَيْنَهُمْ ثُمَّ لا يَجِدُوا فِي أَنْفُسِهِمْ حَرَجاً مِمَّا قَضَيْتَ وَيُسَلِّمُوا تَسْلِيماً : « سوگند به پروردگارت آنها ايمان نمىآورند مگر آن زمانى كه تو را داور اختلافاتشان قرار دهند ، و بعد از صدور حكم تو هيچگونه ناراحتى و سنگينى از نتيجه آن در دل نداشته باشند و در ظاهر و باطن تسليم حق گردند » ( 1 ) .\r\nاما آنها كه حكم خدا و پيامبر ص را فقط در آنجا كه حافظ منافعشان است پذيرا هستند در حقيقت مشركانى مىباشند كه برده و بنده منافع خويشند ، هر چند دم از ايمان بزنند و در صفوف مؤمنين باشند !\r\n\r\n","description":"","footnote":"\r\n( 1 ) سوره نساء آيه 65 .\r\n","page_name":" 519 ","page_number":519},
  {"content":"\r\n\r\n[ سوره النور ‹ 24 › : آيات 51 تا 54 
  ]\r\nإِنَّما كانَ قَوْلَ الْمُؤْمِنِينَ إِذا دُعُوا إِلَى اللَّه وَرَسُولِه لِيَحْكُمَ بَيْنَهُمْ أَنْ يَقُولُوا سَمِعْنا وَأَطَعْنا وَأُولئِكَ هُمُ الْمُفْلِحُونَ ‹ 51 › وَمَنْ يُطِعِ اللَّه وَرَسُولَه وَيَخْشَ اللَّه وَيَتَّقْه فَأُولئِكَ هُمُ الْفائِزُونَ ‹ 52 › وَأَقْسَمُوا بِاللَّه جَهْدَ أَيْمانِهِمْ لَئِنْ أَمَرْتَهُمْ لَيَخْرُجُنَّ قُلْ لا تُقْسِمُوا طاعَةٌ مَعْرُوفَةٌ إِنَّ اللَّه خَبِيرٌ بِما تَعْمَلُونَ ‹ 53 › قُلْ أَطِيعُوا اللَّه وَأَطِيعُوا الرَّسُولَ فَإِنْ تَوَلَّوْا فَإِنَّما عَلَيْه ما حُمِّلَ وَعَلَيْكُمْ ما حُمِّلْتُمْ وَإِنْ تُطِيعُوه تَهْتَدُوا وَما عَلَى الرَّسُولِ إِلَّا الْبَلاغُ الْمُبِينُ ‹ 54 ›\r\n\r\nترجمه :\r\n51 - مؤمنان هنگامى كه به سوى خدا و رسولش دعوت شوند تا ميان آنان داورى كند\r\n","description":"","footnote":"","page_name":" 520 ","page_number":520},
  {"content":"\r\nسخنشان تنها اين است كه مىگويند شنيديم و اطاعت كرديم .\r\n52 - و هر كس خدا و پيامبرش را اطاعت كند و از پروردگار بترسد و از مخالفت فرمانش بپرهيزد آنها رستگارند .\r\n53 - آنها با نهايت تاكيد سوگند ياد كردند كه اگر به آنان فرمان دهى ( از خانه و اموال خود ) بيرون مىروند ( و جان در طبق اخلاص گذارده تقديم مىكنند ) بگو سوگند ياد نكنيد ، شما طاعت خالصانه نشان دهيد كه خداوند به آنچه عمل مىكنيد آگاه است .\r\n54 - بگو اطاعت خدا و اطاعت پيامبرش كنيد ، و اگر سرپيچى كنيد پيامبر مسئول اعمال خويش است و شما مسئول اعمال خود ، اما اگر از او اطاعت كنيد هدايت خواهيد شد ، و بر پيامبر چيزى جز ابلاغ آشكار نيست .\r\n\r\nتفسير : ايمان و تسليم مطلق در برابر حق\r\nدر آيات گذشته عكس العمل منافقان تاريك دل را كه در ظلمات متراكم و « بعضها فوق بعض » قرار داشتند ، در برابر داورى خدا و پيامبر ص ديديم كه چگونه از داورى عدل پيامبر ص سر باز مىزدند گويى مىترسيدند خدا و پيامبر ص حق آنها را پايمال كند ! .\r\nآيات مورد بحث نقطه مقابل آن يعنى بر خورد مؤمنان را با اين داورى الهى تشريح مىكند و مىگويد : « هنگامى كه مؤمنان براى داورى به سوى خدا و رسولش فرا خوانده شوند يك سخن بيشتر ندارند و آن اين است كه مىگويند شنيديم و اطاعت كرديم » ( * ( إِنَّما كانَ قَوْلَ الْمُؤْمِنِينَ إِذا دُعُوا إِلَى اللَّه وَرَسُولِه لِيَحْكُمَ بَيْنَهُمْ أَنْ يَقُولُوا سَمِعْنا وَأَطَعْنا ) * ) .\r\nچه تعبير جالبى « * ( سَمِعْنا وَأَطَعْنا ) * » ( شنيديم و اطاعت كرديم ) كوتاه و پر معنى .\r\nجالب اينكه كلمه « انما » كه براى حصر است مىگويد : آنها جز اين سخنى ندارند و سر تا پايشان همين يك سخن است و راستى حقيقت ايمان نيز همين است و بس « سمعنا و اطعنا » .\r\n","description":"","footnote":"","page_name":" 521 ","page_number":521},
  {"content":"\r\nكسى كه خدا را عالم به همه چيز مىداند ، و بى نياز از هر كس ، و رحيم و مهربان به همه بندگان ، چگونه ممكن است داورى كسى را بر داورى او ترجيح دهد ؟ و چگونه ممكن است عكس العملى جز شنيدن و اطاعت كردن در برابر فرمان و داوريهايش نشان دهد ؟ و چه وسيله خوبى است براى پيروزى مؤمنان راستين و چه آزمون بزرگى ؟ ! لذا در پايان آيه مىفرمايد : « رستگاران واقعى آنها هستند » ( * ( وَأُولئِكَ هُمُ الْمُفْلِحُونَ ) * ) .\r\nكسى كه زمام خود را به دست خدا بسپارد ، و او را حاكم و داور قرار دهد بدون شك در همه چيز پيروز است ، چه در زندگى مادى و چه معنوى .\r\nدومين آيه همين حقيقت را به صورت كلىتر تعقيب كرده مىفرمايد :\r\n« كسانى كه اطاعت خدا و پيامبر ص كنند و از خدا بترسند و تقوى پيشه نمايند آنها نجات يافتگان و پيروزمندانند » ( * ( وَمَنْ يُطِعِ اللَّه وَرَسُولَه وَيَخْشَ اللَّه وَيَتَّقْه فَأُولئِكَ هُمُ الْفائِزُونَ ) * ) ( 1 ) .\r\nدر اين آيه مطيعان و پرهيزگاران را به عنوان « فائز » توصيف كرده ، و در آيه قبل كسانى كه در برابر داورى خدا و پيامبر تسليمند به عنوان « اهل فلاح » توصيف شده‌اند ، به طورى كه از منابع لغت استفاده مىشود « فوز » و « فلاح » تقريبا يك معنى دارد ، « راغب » در « مفردات » مىگويد : « فوز به معنى پيروزى و رسيدن به كار خير است توام با سلامت » و در مورد فلاح مىگويد : « فلاح همان ظفر و رسيدن به مقصود است » ( البته در اصل به معنى شكافتن مىباشد و از آنجايى\r\n\r\n","description":"","footnote":"\r\n( 1 ) جمله « يتقه » كه با سكون قاف و كسر هاء قرائت مىشود در اصل « يتقيه » بوده ، چون شرط واقع شده ياء آن به خاطر مجذوم شدن حذف گرديده ، و چون دو كسره پشت سر هم ثقيل بوده يكى از آن دو حذف شده و به صورت فوق در آمده است .\r\n","page_name":" 522 ","page_number":522},
  {"content":"\r\nكه افراد پيروزمند موانع را بر طرف مىسازند و مسير خود را براى رسيدن به مقصد مىشكافند و پيش مىروند ، فلاح در معنى پيروزى به كار رفته است ) و از آنجا كه در آيه اخير سخن از اطاعت به طور مطلق است و در آيه قبل از تسليم در برابر داورى خدا كه يكى عام است و ديگرى خاص ، نتيجه هر دو نيز بايد يكى باشد .\r\nقابل توجه اينكه : در آيه اخير براى « فائزون » ، سه وصف ذكر شده است : اطاعت خدا و پيامبر ، خشيت ، و تقوى ، بعضى از مفسران گفته‌اند كه اطاعت يك معنى كلى است و خشيت شاخه درونى آن ، و تقوى شاخه بيرونى آن است ، و به اين ترتيب نخست از اطاعت به طور كلى سخن گفته شده ، سپس از شاخه درونى و بعد برونيش .\r\nذكر اين نكته نيز لازم است كه در روايتى در تفسير جمله * ( وَأُولئِكَ هُمُ الْمُفْلِحُونَ ) * از امام باقر ع چنين نقل شده ان المعنى بالايه امير المؤمنين ( على ) ع مقصود از اين آيه على ع است ( 1 ) .\r\nبدون شك على ع بارزترين مصداق آيه است و منظور از روايت فوق همين است و هرگز عموميت مفهوم آن از بين نمىرود .\r\nلحن آيه بعد - و همچنين شان نزولى كه در بعضى از تفاسير در مورد آن وارد شده - نشان مىدهد كه جمعى از منافقان بعد از نزول آيات قبل و ملامتهاى شديد آن از وضع خود سخت ناراحت شدند و خدمت پيامبر ص آمدند و شديدا سوگند ياد كردند كه ما تسليم فرمان توايم قرآن در مقام پاسخ بر آمده و با قاطعيت به آنها گفت : « آنها با نهايت تاكيد سوگند ياد كردند كه اگر به آنها فرمان بدهى از خانه و اموال خود بيرون مىروند ( يا جان خود را بر كف گرفته به سوى ميدان جهاد گام بر مىدارند ) بگو سوگند لازم نيست ، شما عملا طاعت خالصانه و صادقانه\r\n\r\n","description":"","footnote":"\r\n( 1 ) تفسير نور الثقلين جلد 3 صفحه 616 .\r\n","page_name":" 523 ","page_number":523},
  {"content":"\r\nنشان بدهيد كه خدا به آنچه عمل مىكنيد آگاه است ( وَأَقْسَمُوا بِاللَّه جَهْدَ أَيْمانِهِمْ لَئِنْ أَمَرْتَهُمْ لَيَخْرُجُنَّ قُلْ لا تُقْسِمُوا طاعَةٌ مَعْرُوفَةٌ إِنَّ اللَّه خَبِيرٌ بِما تَعْمَلُونَ ) .\r\nبسيارى از مفسران ، منظور از خروج را در جمله ليخرجن خارج شدن براى جهاد دانسته‌اند در حالى كه بعضى ديگر به معنى خارج شدن از اموال و زندگى و يا همراه پيامبر ص به هر جا رفتن و در خدمت او بودن تفسير كرده‌اند .\r\nالبته كلمه خروج يا مشتقات آن در قرآن مجيد هم به معنى خروج به سوى ميدان جهاد آمده و هم به معنى رها كردن خانه و زندگى و وطن ، البته تناسب با آيات قبل كه سخن از داورى پيامبر ص در مسائل مورد اختلاف مىگفت ايجاب مىكند كه تفسير دوم را بپذيريم به اين معنى كه آنها براى اظهار تسليم در برابر داوريهاى پيامبر ص خدمتش رسيدند و سوگند ياد كردند كه يك قسمت از اموال سهل است اگر دستور فرمايى تمام زندگى را رها كنيد را خواهيم كرد ولى با اين حال مانعى ندارد كه هر دو در معنى آيه جمع باشد يعنى هم حاضريم در راه فرمان تو مال و زندگى خود را رها كنيم و هم حاضريم جان بر كف به ميدان جهاد بشتابيم .\r\nاما از آنجا كه افراد منافق در بر خورد با جو نامساعد اجتماعى گاه تغيير چهره مىدهند و متوسل به سوگندهاى غلاظ و شداد مىشوند و گاهى سوگندشان خود دليلى بر دروغشان است قرآن صريحا به آنها پاسخ گفت كه سوگند لازم نيست ، عمل نشان دهيد ، ولى خدا از اعماق دل شما آگاه است مىداند كه در اين سوگند دروغ مىگوئيد و يا واقعا تغيير جهت مىدهيد .\r\nلذا در آيه بعد كه آخرين آيه مورد بحث است مجددا روى همين معنى تاكيد كرده و مىگويد به آنها بگو اطاعت خدا و اطاعت پيامبرش را كنيد ( * ( قُلْ أَطِيعُوا اللَّه وَأَطِيعُوا الرَّسُولَ ) * ) .\r\n","description":"","footnote":"","page_name":" 524 ","page_number":524},
  {"content":"\r\nسپس اضافه مىكند در برابر اين فرمان از دو حال خارج نيست « اگر سرپيچى كنيد و روى گردان شويد پيغمبر ص مسئول اعمال خويش است ( و وظيفه خود را انجام داده ) و شما هم مسئول اعمال خود ( و وظيفه شما اطاعت صادقانه است ) ( * ( فَإِنْ تَوَلَّوْا فَإِنَّما عَلَيْه ما حُمِّلَ وَعَلَيْكُمْ ما حُمِّلْتُمْ ) * ) .\r\nاما اگر از او اطاعت كنيد ، هدايت خواهيد شد ( * ( وَإِنْ تُطِيعُوه تَهْتَدُوا ) * ) زيرا او رهبرى است كه جز به راه خدا و حق و صواب دعوت نمىكند .\r\nو در هر حال بر پيامبر ص چيزى جز ابلاغ آشكار نيست ( * ( وَما عَلَى الرَّسُولِ إِلَّا الْبَلاغُ الْمُبِينُ ) * ) .\r\nاو موظف است فرمان خدا را آشكارا به همگان برساند خواه بپذيرند يا نپذيرند و پذيرش و عدم پذيرش اين دعوت ، سود و زيانش متوجه خود آنها خواهد شد و پيامبر ص هرگز موظف نيست كه مردم را اجبار به هدايت و قبول دعوت و اجبار كند .\r\nجالب اينكه : از مسئوليتها در آيه فوق تعبير به بار ( سنگين ) شده است ، و در واقع چنين است هم وظيفه رسالت پيامبر ص و هم اطاعت صادقانه از دعوت او بارى است بر دوش كه بايد آن را به منزل رساند و جز مردم مخلص توانايى حمل آن را ندارند ، لذا در روايتى از امام باقر ع در وصف پيامبر ص مىخوانيم كه از پيامبر ص چنين نقل مىكند كه فرمود :\r\nيا معاشر قراء القرآن اتقوا اللَّه عز و جل فيما حملكم من كتابه فانى مسئول و انتم مسئولون : انى مسئول عن تبليغ الرسالة ، و اما انتم فتسألون عما حملتم من كتاب اللَّه و سنتى :\r\n« اى خوانندگان قرآن ! از خداوند بزرگ بترسيد ، بپرهيزيد نسبت به كتابش كه بر دوش شما نهاده است ، چرا كه من مسئولم و شما هم مسئوليد : من در برابر تبليغ رسالت مسئولم ، اما شما در برابر كتاب اللَّه و سنت من كه بر دوشتان نهاده شده است » .\r\n","description":"","footnote":"","page_name":" 525 ","page_number":525},
  {"content":"\r\n\r\n[ سوره النور ‹ 24 › : آيه 55 
  ]\r\nوَعَدَ اللَّه الَّذِينَ آمَنُوا مِنْكُمْ وَعَمِلُوا الصَّالِحاتِ لَيَسْتَخْلِفَنَّهُمْ فِي الأَرْضِ كَمَا اسْتَخْلَفَ الَّذِينَ مِنْ قَبْلِهِمْ وَلَيُمَكِّنَنَّ لَهُمْ دِينَهُمُ الَّذِي ارْتَضى لَهُمْ وَلَيُبَدِّلَنَّهُمْ مِنْ بَعْدِ خَوْفِهِمْ أَمْناً يَعْبُدُونَنِي لا يُشْرِكُونَ بِي شَيْئاً وَمَنْ كَفَرَ بَعْدَ ذلِكَ فَأُولئِكَ هُمُ الْفاسِقُونَ ‹ 55 ›\r\n\r\nترجمه :\r\n55 - خداوند به كسانى كه از شما ايمان آورده‌اند و اعمال صالح انجام داده‌اند وعده مىدهد كه آنها را قطعا خليفه روى زمين خواهد كرد ، همانگونه كه پيشينيان را خلافت روى زمين بخشيد . و دين و آئينى را كه براى آنها پسنديده پا بر جا و ريشه دار خواهد ساخت و خوف و ترس آنها را به امنيت و آرامش مبدل مىكند ، آن چنان كه تنها مرا مىپرستند و چيزى را براى من شريك نخواهند ساخت . و كسانى كه بعد از آن كافر شوند فاسقند .\r\n\r\nشان نزول :\r\nبسيارى از مفسران از جمله « سيوطى » در « اسباب النزول » و « طبرسى » در « مجمع البيان » و سيد قطب در « فى ظلال » و « قرطبى » در تفسير خود ( با تفاوت مختصرى ) در شان نزول اين آيه چنين نقل كرده‌اند : « هنگامى كه پيامبر ص و مسلمانان به مدينه هجرت كردند و انصار با آغوش باز آنها را پذيرا گشتند ، تمامى عرب بر ضد آنها قيام كردند و آن چنان بود كه آنها ناچار بودند اسلحه را\r\n","description":"","footnote":"","page_name":" 526 ","page_number":526},
  {"content":"\r\nاز خود دور نكنند ، شب را با سلاح بخوابند و صبح با سلاح بر خيزند ( و حالت آماده باش دائم داشته باشند ) ادامه اين حالت بر مسلمانان سخت آمد ، بعضى اين مطلب را آشكارا گفتند كه تا كى اين حال ادامه خواهد يافت ؟ آيا زمانى فرا خواهد رسيد كه ما با خيال آسوده ، شب استراحت كنيم و اطمينان و آرامش بر ما حكم فرما گردد ، و جز از خدا از هيچكس نترسيم ؟ آيه فوق نازل شد و به آنها بشارت داد كه آرى چنين زمانى فرا خواهد رسيد » ( 1 ) .\r\n\r\nتفسير : حكومت جهانى مستضعفان\r\nاز آنجا كه در آيات گذشته ، سخن از اطاعت و تسليم در برابر فرمان خدا و پيامبر ص بود ، آيه مورد بحث همين موضوع را ادامه داده و نتيجه اين اطاعت را كه همان حكومت جهانى است بيان مىكند ، و به صورت مؤكد مىگويد :\r\n« خداوند به كسانى كه از شما ايمان آورده‌اند و اعمال صالح انجام داده‌اند وعده مىدهد كه آنها را قطعا خليفه روى زمين خواهد كرد ، همانگونه كه پيشينيان را خلافت روى زمين بخشيد » ( * ( وَعَدَ اللَّه الَّذِينَ آمَنُوا مِنْكُمْ وَعَمِلُوا الصَّالِحاتِ لَيَسْتَخْلِفَنَّهُمْ فِي الأَرْضِ كَمَا اسْتَخْلَفَ الَّذِينَ مِنْ قَبْلِهِمْ ) * ) .\r\n« و دين و آئينى را كه براى آنها پسنديده ، به طور ريشه دار و پا بر جا در صفحه زمين مستقر سازد » ( * ( وَلَيُمَكِّنَنَّ لَهُمْ دِينَهُمُ الَّذِي ارْتَضى لَهُمْ ) * ) .\r\n« و خوف و ترس آنها را ، به امنيت و آرامش مبدل خواهد كرد » ( * ( وَلَيُبَدِّلَنَّهُمْ مِنْ بَعْدِ خَوْفِهِمْ أَمْناً ) * ) .\r\n« و آن چنان مىشود كه تنها مرا مىپرستند و چيزى را شريك من قرار\r\n\r\n","description":"","footnote":"\r\n( 1 ) « اسباب النزول » صفحه 163 - مجمع البيان و قرطبى و فى ظلال ذيل آيه مورد بحث .\r\n","page_name":" 527 ","page_number":527},
  {"content":"\r\nنخواهند داد « ( * ( يَعْبُدُونَنِي لا يُشْرِكُونَ بِي شَيْئاً ) * ) .\r\nمسلم است بعد از اين سيطره حكومت توحيد و استقرار آئين الهى و از ميان رفتن هر گونه اضطراب و ناامنى و هر گونه شرك « كسانى كه بعد از آن كافر شوند فاسقان واقعى آنها هستند » ( * ( وَمَنْ كَفَرَ بَعْدَ ذلِكَ فَأُولئِكَ هُمُ الْفاسِقُونَ ) * ) .\r\nبه هر حال از مجموع آيه چنين بر مىآيد كه خداوند به گروهى از مسلمانان كه داراى اين دو صفت هستند « ايمان » و « عمل صالح » سه نويد داده است :\r\n1 - استخلاف و حكومت روى زمين .\r\n2 - نشر آئين حق به طور اساسى و ريشه دار در همه جا ( كه از كلمه « تمكين » استفاده مىشود ) .\r\n3 - از ميان رفتن تمام اسباب خوف و ترس و وحشت و ناامنى .\r\nو نتيجه اين امور آن خواهد شد كه با نهايت آزادى خدا را بپرستند و فرمانهاى او را گردن نهند و هيچ شريك و شبيهى براى او قائل نشوند و توحيد خالص را در همه جا بگسترانند .\r\nالبته در نكته هايى كه ذيلا بيان خواهيم كرد روشن مىشود كه اين وعده الهى كى تحقق يافته و يا كى تحقق خواهد يافت ؟ !\r\n\r\nنكته‌ها :\r\n\r\n1 - تفسير جمله « * ( كَمَا اسْتَخْلَفَ الَّذِينَ مِنْ قَبْلِهِمْ ) * » .\r\nدر اينكه اين جمله اشاره به چه اشخاصى است كه قبل از مسلمانان داراى خلافت روى زمين شدند ؟ در ميان مفسران گفتگو است :\r\nبعضى آن را اشاره به آدم و داود و سليمان دانسته‌اند چرا كه قرآن در آيه 30 سوره بقره درباره « آدم » مىفرمايد : إِنِّي جاعِلٌ فِي الأَرْضِ خَلِيفَةً : « من در زمين مىخواهم خليفه اى قرار دهم » .\r\n","description":"","footnote":"","page_name":" 528 ","page_number":528},
  {"content":"\r\nو در آيه 26 سوره ص در باره « داود » مىفرمايد : يا داوُدُ إِنَّا جَعَلْناكَ خَلِيفَةً فِي الأَرْضِ : « اى داود ما تو را خليفه در روى زمين قرار داديم » .\r\nو از آنجا كه « سليمان » به مقتضاى آيه 16 سوره نمل وارث حكومت داود بود ، خليفه در روى زمين شد .\r\nاما بعضى ديگر مانند مفسر عاليقدر « علامه طباطبائى » در « الميزان » اين معنى را بعيد شمرده است ، زيرا تعبير * ( الَّذِينَ مِنْ قَبْلِهِمْ ) * را متناسب انبياء ندانسته ، چرا كه در قرآن اين تعبير در مورد پيامبران به كار نرفته است ، لذا آن را اشاره به امتهاى پيشين كه داراى ايمان و عمل صالح بودند و حكومت در روى زمين پيدا كردند مىداند .\r\nاما جمعى ديگر معتقدند كه اين آيه اشاره به « بنى اسرائيل » است ، زيرا آنها با ظهور موسى ع و در هم شكسته شدن قدرت فرعون و فرعونيان مالك حكومت روى زمين شدند ، چنان كه قرآن در آيه 127 سوره اعراف مىفرمايد : وَأَوْرَثْنَا الْقَوْمَ الَّذِينَ كانُوا يُسْتَضْعَفُونَ مَشارِقَ الأَرْضِ وَمَغارِبَهَا الَّتِي بارَكْنا فِيها : « ما آن جمعيت مستضعف ( مؤمنان بنى اسرائيل ) را وارث مشارق و مغارب زمينى را كه پر بركت كرديم قرار داديم » .\r\nو نيز درباره همانها مىفرمايد : وَنُمَكِّنَ لَهُمْ فِي الأَرْضِ : « ما اراده كرده‌ايم كه قوم مستضعف ( مؤمنان بنى اسرائيل ) را در روى زمين تمكين دهيم » ( و صاحب نفوذ و مسلط سازيم ) .\r\nدرست است كه در ميان بنى اسرائيل حتى در عصر موسى ع افراد ناباب و فاسق و حتى احيانا كافرى بودند ، ولى به هر حال حكومت بدست مؤمنان صالح بود ( بنا بر اين ايرادى كه بعضى از مفسران به اين تفسير كرده‌اند با اين بيان دفع مىشود ) تفسير سوم نزديكتر به نظر مىرسد .\r\n","description":"","footnote":"","page_name":" 529 ","page_number":529},
  {"content":"\r\n\r\n2 - اين وعده الهى از آن كيست ؟\r\nدر آيه خوانديم خدا وعده حكومت روى زمين و تمكين دين و آئين و امنيت كامل را به گروهى كه ايمان دارند و اعمالشان صالح است داده است اما در اينكه منظور از اين گروه از نظر مصداقى چه اشخاصى است ؟ باز در ميان مفسران گفتگو است :\r\nبعضى آن را مخصوص صحابه پيامبر ص دانسته‌اند كه با پيروزى اسلام در عصر پيامبر ص صاحب حكومت در زمين شدند ( البته منظور از « ارض » تمام روى زمين نيست بلكه مفهومى است كه بر جزء و كل صدق مىكند ) .\r\nبعضى ديگر اشاره به حكومت خلفاى چهار گانه نخستين .\r\nو بعضى مفهوم آن را چنان وسيع دانسته‌اند كه اين وعده را شامل تمام مسلمانانى كه داراى اين صفتند مىدانند .\r\nو گروهى آن را اشاره به حكومت مهدى ع مىدانند كه شرق و غرب جهان در زير لواى حكومتش قرار مىگيرد ، و آئين حق در همه جا نفوذ مىكند و ناامنى و خوف و جنگ از صفحه زمين بر چيده مىشود ، و عبادت خالى از شرك براى جهانيان تحقق مىيابد .\r\nبدون شك آيه شامل مسلمانان نخستين مىشود و بدون شك حكومت مهدى ع كه طبق عقيده عموم مسلمانان اعم از شيعه و اهل تسنن سراسر روى زمين را پر از عدل و داد مىكند بعد از آنكه ظلم و جور همه جا را گرفته باشد مصداق كامل اين آيه است ، ولى با اين حال مانع از عموميت و گستردگى مفهوم آيه نخواهد بود .\r\nنتيجه اينكه در هر عصر و زمان پايه‌هاى ايمان و عمل صالح در ميان مسلمانان مستحكم شود ، آنها صاحب حكومتى ريشه دار و پر نفوذ خواهند شد .\r\nو اينكه بعضى مىگويند : كلمه « ارض » مطلق است و تمام روى زمين را شامل مىشود و اين منحصرا مربوط به حكومت مهدى ( ارواحنا له الفداء ) است\r\n","description":"","footnote":"","page_name":" 530 ","page_number":530},
  {"content":"\r\nبا جمله « * ( كَمَا اسْتَخْلَفَ ) * . . . » سازگار نيست زيرا خلافت و حكومت پيشينيان مسلما در تمام پهنه زمين نبود .\r\nبعلاوه شان نزول آيه نيز نشان مىدهد كه حد اقل نمونه اى از اين حكومت در عصر پيامبر ص براى مسلمانان ( هر چند در اواخر عمر آن حضرت ) حاصل شده است .\r\nولى باز تكرار مىكنيم كه محصول تمام زحمات پيامبران ، و تبليغات مستمر و پىگير آنها ، و نمونه اتم حاكميت توحيد و امنيت كامل و عبادت خالى از شرك در زمانى تحقق مىيابد كه مهدى آن سلاله انبياء و فرزند پيامبر اسلام ص ظاهر شود ، همان كسى كه همه مسلمانان اين حديث را درباره او از پيامبر ص نقل كرده‌اند :\r\nلو لم يبق من الدنيا الا يوم لطول اللَّه ذلك اليوم حتى يلى رجل من عترتى ، اسمه اسمى ، يملأ الارض عدلا و قسطا كما ملئت ظلما و جورا :\r\n« اگر از عمر دنيا جز يك روز باقى نماند خداوند آن يك روز را آن قدر طولانى مىكند تا مردى از دودمان من كه نامش نام من است حاكم بر زمين شود ، و صفحه زمين را پر از عدل و داد كند ، آن گونه كه از ظلم و جور پر شده باشد » ( 1 ) .\r\nجالب اينكه : مرحوم طبرسى در ذيل آيه مىگويد : از اهل بيت پيامبر ص اين حديث نقل شده است :\r\n« انها فى المهدى من آل محمد »\r\n: « اين آيه درباره مهدى آل محمد ص مىباشد » ( 2 ) .\r\nدر تفسير « روح المعانى » و بسيارى از تفاسير شيعه از امام سجاد ع چنين نقل شده است كه در تفسير آيه فرمود :\r\nهم و اللَّه شيعتنا اهل البيت ، يفعل اللَّه\r\n\r\n","description":"","footnote":"\r\n( 1 ) در كتاب منتخب الاثر يكصد و بيست و سه حديث در اين مضمون از منابع مختلف اسلامى مخصوصا از منابع اهل تسنن نقل شده است به اين كتاب صفحه 247 به بعد مراجعه فرمائيد .\r\n( 2 ) مجمع البيان ذيل آيه مورد بحث .\r\n","page_name":" 531 ","page_number":531},
  {"content":"\r\nذلك بهم على يدى رجل منا ، و هو مهدى هذه الامة ، يملأ الارض عدلا و قسطا كما ملئت ظلما و جورا ، و هو الذى قال رسول اللَّه ( ص ) لو لم يبق من الدنيا الا يوم . . . :\r\n« آنها به خدا سوگند شيعيان ما هستند ، خداوند اين كار را براى آنها به دست مردى از ما انجام مىدهد كه » مهدى « اين امت است ، زمين را پر از عدل و داد مىكند آن گونه كه از ظلم و جور پر شده باشد ، و هم او است كه پيامبر ص در حق وى فرموده : اگر از عمر دنيا جز يك روز باقى نماند . . . » .\r\nهمانگونه كه گفتيم اين تفسيرها به معنى انحصار معنى آيه نيست ، بلكه بيان مصداق كامل است ، منتها چون بعضى از مفسران همچون « آلوسى » در روح المعانى به اين نكته توجه نكرده‌اند اين احاديث را مردود شناخته‌اند .\r\n« قرطبى » مفسر معروف اهل تسنن از « مقداد بن اسود » چنين نقل مىكند كه از رسول خدا ص شنيدم فرمود :\r\nما على ظهر الارض بيت حجر و لا مدر الا ادخله اللَّه كلمة الاسلام :\r\n« بر روى زمين خانه اى از سنگ يا گل باقى نمىماند مگر اينكه اسلام در آن وارد مىشود » ( و ايمان و توحيد در سر تا سر روى زمين نفوذ مىكند ) ( 1 ) .\r\nبراى توضيح بيشتر پيرامون حكومت مهدى ع و مدارك مشروح و مستدل آن در كتب علماى سنت و شيعه به جلد 7 تفسير نمونه صفحه 372 تا 389 ذيل آيه 33 سوره توبه مراجعه فرمائيد .\r\n\r\n3 - هدف نهايى ، عبادت خالى از شرك است\r\nجمله « * ( يَعْبُدُونَنِي لا يُشْرِكُونَ بِي شَيْئاً ) * » چه از نظر ادبى ، « حال » باشد و چه « غايت » ( 2 ) مفهومش اين است كه هدف نهايى فراهم آمدن حكومت عدل\r\n\r\n","description":"","footnote":"\r\n( 1 ) قرطبى جلد 7 صفحه 4292 .\r\n( 2 ) در صورت اول جمله ، جمله حاليه است براى ضمير « هم » كه در آيات قبل آمده است ، و در صورت دوم لام در تقدير است ، و در اصل « ليعبدوننى » بوده ( بعضى نيز احتمال جمله استينافيه را داده‌اند ولى اين احتمال ضعيف است ) .\r\n","page_name":" 532 ","page_number":532},
  {"content":"\r\nو ريشه دار شدن آئين حق و گسترش امن و آرامش همان استحكام پايه‌هاى عبوديت و توحيد است ، كه در آيه ديگر قرآن به عنوان هدف آفرينش ذكر شده است :\r\nوَ ما خَلَقْتُ الْجِنَّ وَالإِنْسَ إِلَّا لِيَعْبُدُونِ : « من جن و انس را نيافريدم مگر به خاطر اينكه مرا عبادت كنند » ( زاريات - 56 ) عبادتى كه مكتب عالى تربيت انسانها و پرورش دهنده روح و جان آنها است ، عبادتى كه خدا از آن بى نياز و بندگان براى پيمودن راه تكامل و ترقى سخت به آن نيازمندند .\r\nبنا بر اين در بينش اسلامى بر خلاف بينشهاى مادى كه هدفش در آخرين مرحله رفاه و برخوردارى از يك زندگى مادى در سطح عالى است ، هرگز چنين چيزى را هدف خود قرار نمىدهد ، بلكه حتى زندگى مادى هم در صورتى ارزش دارد كه وسيله اى در نيل به آن هدف معنوى گردد .\r\nمنتها توجه به اين نكته لازم است كه عبادت خالى از هر گونه شرك و نفى هر گونه قانون غير خدا و حاكميت اهواء ، جز از طريق تاسيس يك حكومت عدل امكان پذير نيست .\r\nممكن است با استفاده از تعليم و تربيت و تبليغ مستمر گروهى را متوجه حق نمود ولى تعميم اين مساله در جامعه انسانى جز از طريق تاسيس حكومت صالحان با ايمان امكان پذير نيست ، به همين دليل انبياء بزرگ همتشان تشكيل چنين حكومتى بوده ، مخصوصا پيامبر اسلام ص در نخستين فرصت ممكن يعنى به هنگام هجرت به مدينه اقدام به تشكيل نمونه اى از اين حكومت كرد .\r\nاز اينجا نيز مىتوان نتيجه گرفت كه چنين حكومتى تمام تلاشها و كوششهايش از جنگ و صلح گرفته تا برنامه‌هاى آموزشى و فرهنگى و اقتصادى و نظامى ، همه در مسير بندگى خدا ، بندگى خالى از هر گونه شرك است .\r\n","description":"","footnote":"","page_name":" 533 ","page_number":533},
  {"content":"\r\nذكر اين نكته نيز لازم است كه معنى حكومت صالحان و تمكين آئين حق و عبادت خالى از شرك اين نيست كه در چنان جامعه اى هيچ گنهكار و منحرفى وجود نخواهد داشت ، بلكه مفهومش اين است كه نظام حكومت در دست مؤمنان صالح است ، و چهره عمومى جامعه خالى از شرك ، و گر نه ما دام كه انسان داراى آزادى اراده است ممكن است در بهترين جوامع الهى و انسانى احيانا افراد منحرفى وجود داشته باشد ( دقت كنيد ) .\r\n","description":"","footnote":"","page_name":" 534 ","page_number":534},
  {"content":"\r\n\r\n[ سوره النور ‹ 24 › : آيات 56 تا 57 
  ]\r\nوَ أَقِيمُوا الصَّلاةَ وَآتُوا الزَّكاةَ وَأَطِيعُوا الرَّسُولَ لَعَلَّكُمْ تُرْحَمُونَ ‹ 56 › لا تَحْسَبَنَّ الَّذِينَ كَفَرُوا مُعْجِزِينَ فِي الأَرْضِ وَمَأْواهُمُ النَّارُ وَلَبِئْسَ الْمَصِيرُ ‹ 57 ›\r\n\r\nترجمه :\r\n56 - و نماز را بر پا داريد و زكات را بدهيد و رسول ( خدا ) را اطاعت كنيد تا مشمول رحمت ( او ) شويد .\r\n57 - گمان نبر كافران مىتوانند از چنگال مجازات الهى ، در زمين فرار كنند ، جايگاه آنها آتش است و چه بد جايگاهى است ؟ !\r\n\r\nتفسير : فرار از چنگال مجازات او ممكن نيست !\r\nدر آيه گذشته وعده خلافت روى زمين به مؤمنان صالح داده شده بود و اين دو آيه ، مردم را براى فراهم كردن مقدمات اين حكومت بسيج مىكند ، در ضمن نفى موانع بزرگ را نيز خودش تضمين مىنمايد ، در حقيقت يكى از اين دو آيه در صدد بيان مقتضى است و آيه دوم نفى موانع .\r\nنخست مىگويد : « نماز را بر پا داريد » ( * ( وَأَقِيمُوا الصَّلاةَ ) * ) .\r\nهمان نمازى كه رمز پيوند خلق با خالق است ، و ارتباط مستمر آنها را با خدا تضمين مىكند ، و ميان آنها فحشاء و منكر حائل مىشود .\r\n« و زكات را ادا كنيد » ( * ( وَآتُوا الزَّكاةَ ) * ) .\r\n","description":"","footnote":"","page_name":" 535 ","page_number":535},
  {"content":"\r\nهمان زكاتى كه نشانه پيوند با « خلق خدا » است ، و وسيله مؤثرى براى كم كردن فاصله‌ها ، و سبب استحكام پيوندهاى عاطفى است .\r\nو به طور كلى « در همه چيز مطيع فرمان رسول باشيد » ( * ( وَأَطِيعُوا الرَّسُولَ ) * ) .\r\nاطاعتى كه شما را در خط مؤمنان صالح كه شايسته حكومت بر زمينند قرار مىدهد .\r\n« تا در پرتو انجام اين دستورات مشمول رحمت خدا شويد » ( * ( لَعَلَّكُمْ تُرْحَمُونَ ) * ) .\r\nو شايسته پرچمدارى حكومت حق و عدالت .\r\nو اگر فكر مىكنيد ممكن است دشمنان نيرومند لجوج در اين راه سنگ بيندازند و مانع تحقق وعده الهى شوند ، چنين امرى امكان پذير نيست ، چرا كه قدرت آنها در برابر قدرت خدا ناچيز است ، بنا بر اين « گمان نبر كه افراد كافر مىتوانند از چنگال مجازات الهى در پهنه زمين فرار كنند » ( * ( لا تَحْسَبَنَّ الَّذِينَ كَفَرُوا مُعْجِزِينَ فِي الأَرْضِ ) * ) .\r\nنه تنها در اين دنيا از مجازات خدا مصون نيستند « بلكه در آخرت جايگاهشان آتش است و چه بد جايگاهى است » ( * ( وَمَأْواهُمُ النَّارُ وَلَبِئْسَ الْمَصِيرُ ) * ) .\r\n« معجزين » جمع « معجز » از ماده « اعجاز » به معنى ناتوان ساختن است و از آنجا كه گاه انسان در تعقيب كسى است و او از دستش فرار مىكند و هر چه كوشش مىنمايد به او دسترسى پيدا نمىكند و از قلمرو قدرتش بيرون مىرود ، و اين امر او را ناتوان مىسازد لذا كلمه « معجز » گاه در همين معنى استعمال مىشود و آيه فوق نيز اشاره به همين معنى است و مفهومش اين است كه شما نمىتوانيد از قلمرو قدرت خدا بيرون رويد .\r\n","description":"","footnote":"","page_name":" 536 ","page_number":536},
  {"content":"\r\n\r\n[ سوره النور ‹ 24 › : آيات 58 تا 60 
  ]\r\nيا أَيُّهَا الَّذِينَ آمَنُوا لِيَسْتَأْذِنْكُمُ الَّذِينَ مَلَكَتْ أَيْمانُكُمْ وَالَّذِينَ لَمْ يَبْلُغُوا الْحُلُمَ مِنْكُمْ ثَلاثَ مَرَّاتٍ مِنْ قَبْلِ صَلاةِ الْفَجْرِ وَحِينَ تَضَعُونَ ثِيابَكُمْ مِنَ الظَّهِيرَةِ وَمِنْ بَعْدِ صَلاةِ الْعِشاءِ ثَلاثُ عَوْراتٍ لَكُمْ لَيْسَ عَلَيْكُمْ وَلا عَلَيْهِمْ جُناحٌ بَعْدَهُنَّ طَوَّافُونَ عَلَيْكُمْ بَعْضُكُمْ عَلى بَعْضٍ كَذلِكَ يُبَيِّنُ اللَّه لَكُمُ الآياتِ وَاللَّه عَلِيمٌ حَكِيمٌ ‹ 58 › وَإِذا بَلَغَ الأَطْفالُ مِنْكُمُ الْحُلُمَ فَلْيَسْتَأْذِنُوا كَمَا اسْتَأْذَنَ الَّذِينَ مِنْ قَبْلِهِمْ كَذلِكَ يُبَيِّنُ اللَّه لَكُمْ آياتِه وَاللَّه عَلِيمٌ حَكِيمٌ ‹ 59 › وَالْقَواعِدُ مِنَ النِّساءِ اللَّاتِي لا يَرْجُونَ نِكاحاً فَلَيْسَ عَلَيْهِنَّ جُناحٌ أَنْ يَضَعْنَ ثِيابَهُنَّ غَيْرَ مُتَبَرِّجاتٍ بِزِينَةٍ وَأَنْ يَسْتَعْفِفْنَ خَيْرٌ لَهُنَّ وَاللَّه سَمِيعٌ عَلِيمٌ ‹ 60 ›\r\n","description":"","footnote":"","page_name":" 537 ","page_number":537},
  {"content":"\r\n\r\nترجمه :\r\n58 - اى كسانى كه ايمان آورده‌ايد بايد بردگان شما و همچنين كودكانتان كه به حد بلوغ نرسيده‌اند در سه وقت از شما اجازه بگيرند : قبل از نماز فجر ، و در نيمروز هنگامى كه لباسهاى ( معمولى ) خود را بيرون مىآوريد ، و بعد از نماز عشاء ، اين سه وقت خصوصى براى شما است ، اما بعد از اين سه وقت گناهى بر شما و بر آنها نيست ( كه بدون اذن وارد شوند ) و بر گرد يكديگر طواف كنيد ( و با صفا و صميميت به يكديگر خدمت نمائيد ) اين گونه خداوند آيات را براى شما تبيين مىكند و خداوند عالم و حكيم است .\r\n59 - و هنگامى كه اطفال شما به سن بلوغ رسند بايد اجازه بگيرند ، همانگونه كه اشخاصى كه پيش از آنها بودند اجازه مىگرفتند ، اينچنين خداوند آياتش را براى شما تبيين مىكند و خدا عالم و حكيم است .\r\n60 - و زنان از كار افتاده اى كه اميد به ازدواج ندارند گناهى بر آنها نيست كه لباسهاى ( روئين ) خود را بر زمين بگذارند به شرط اينكه در برابر مردم خود آرايى نكنند و اگر خود را بپوشانند براى آنها بهتر است . و خداوند شنوا و دانا است .\r\n\r\nتفسير : آداب ورود به جايگاه خصوصى پدر و مادر\r\nهمانگونه كه قبلا هم گفته‌ايم مهمترين مساله اى كه در اين سوره ، تعقيب شده مساله عفت عمومى و مبارزه با هر گونه آلودگى جنسى است كه در ابعاد مختلف مورد بررسى قرار گرفته ، آيات مورد بحث نيز به يكى از امورى كه با اين مساله ارتباط دارد پرداخته و خصوصيات آن را تشريح مىكند و آن مساله اذن گرفتن كودكان بالغ و نابالغ به هنگام ورود به اطاقهايى است كه مردان و همسرانشان ممكن است در آن خلوت كرده باشند .\r\nنخست مىگويد : « اى كسانى كه ايمان آورده‌ايد بايد مملوكهاى شما ( بردگانتان ) و همچنين كودكانتان كه به حد بلوغ نرسيده‌اند در سه وقت از شما\r\n","description":"","footnote":"","page_name":" 538 ","page_number":538},
  {"content":"\r\nاجازه بگيرند « ( * ( يا أَيُّهَا الَّذِينَ آمَنُوا لِيَسْتَأْذِنْكُمُ الَّذِينَ مَلَكَتْ أَيْمانُكُمْ وَالَّذِينَ لَمْ يَبْلُغُوا الْحُلُمَ مِنْكُمْ ثَلاثَ مَرَّاتٍ ) * ) .\r\n« قبل از نماز فجر و در نيمروز هنگامى كه لباسهاى ( معمولى ) خود را بيرون مىآوريد ، و بعد از نماز عشاء » ( * ( مِنْ قَبْلِ صَلاةِ الْفَجْرِ وَحِينَ تَضَعُونَ ثِيابَكُمْ مِنَ الظَّهِيرَةِ وَمِنْ بَعْدِ صَلاةِ الْعِشاءِ ) * ) .\r\n« ظهيرة » چنان كه راغب در مفردات و فيروزآبادى در قاموس مىگويند :\r\nبه معنى نيمروز و حدود ظهر است كه مردم در اين موقع معمولا لباسهاى رويى خود را در مىآورند و گاه مرد و زن با هم خلوت مىكنند .\r\n« اين سه وقت ، سه وقت پنهانى و خصوصى براى شما است » ( * ( ثَلاثُ عَوْراتٍ لَكُمْ ) * ) .\r\n« عورة » در اصل از ماده « عار » به معنى « عيب » است و از آنجا كه آشكار شدن آلت جنسى مايه عيب و عار است در لغت عرب به آن عورت اطلاق شده .\r\nكلمه « عورة » گاه به معنى شكاف در ديوار و لباس و مانند آن نيز آمده است و گاه به معنى مطلق عيب مىباشد ، و به هر حال اطلاق كلمه عورت بر اين اوقات سه گانه به خاطر آن است كه مردم در اين اوقات خود را زياد مقيد به پوشانيدن خويش مانند ساير اوقات نمىكنند و يك حالت خصوصى دارند .\r\nبديهى است اين دستور متوجه اولياى اطفال است كه آنها را وادار به انجام اين برنامه كنند ، چرا كه آنها هنوز به حد بلوغ نرسيده‌اند تا مشمول تكاليف الهى باشند ، و به همين دليل مخاطب در اينجا اولياء هستند .\r\nضمنا اطلاق آيه هم شامل كودكان پسر و هم كودكان دختر مىشود ، و كلمه « الذين » كه براى جمع مذكر است مانع از عموميت مفهوم آيه نيست ، زيرا در بسيارى از موارد اين تعبير به عنوان تغليب بر مجموع اطلاق مىگردد همانگونه كه در آيه وجوب روزه تعبير به « الذين » شده و منظور عموم مسلمانان است\r\n","description":"","footnote":"","page_name":" 539 ","page_number":539},
  {"content":"\r\n( سوره بقره آيه 83 ) .\r\nذكر اين نكته نيز لازم است كه آيه از كودكانى سخن مىگويد كه به حد تميز رسيده‌اند و مسائل جنسى و عورت و غير آن را تشخيص مىدهند ، زيرا دستور اذن گرفتن خود دليل بر اين است كه اين اندازه مىفهمند كه اذن گرفتن يعنى چه ؟ و تعبير به « ثلاث عورات » شاهد ديگرى بر اين معنى است .\r\nاما اينكه اين حكم در مورد بردگان مخصوص به بردگان مرد است يا كنيزان را نيز شامل مىشود روايات مختلفى وارد شده هر چند ظاهر عام است و شامل هر دو گروه مىشود و به همين دليل روايت موافق ظاهر را مىتوان ترجيح داد .\r\nدر پايان آيه مىفرمايد : « بر شما و بر آنها گناهى نيست كه بعد از اين سه وقت بدون اذن وارد شوند ، و بعضى به ديگرى خدمت كنند و گرد هم ( با صفا و صميميت ) بگردند » ( * ( لَيْسَ عَلَيْكُمْ وَلا عَلَيْهِمْ جُناحٌ بَعْدَهُنَّ طَوَّافُونَ عَلَيْكُمْ بَعْضُكُمْ عَلى بَعْضٍ ) * ) .\r\nآرى « اين چنين خداوند آيات را براى شما تبيين مىكند و خدا عالم و حكيم است » ( * ( كَذلِكَ يُبَيِّنُ اللَّه لَكُمُ الآياتِ وَاللَّه عَلِيمٌ حَكِيمٌ ) * ) .\r\nواژه « طوافون » در اصل از ماده « طواف » به معنى گردش دور چيزى است ، و چون به صورت صيغه مبالغه آمده به معنى كثرت در اين امر مىباشد ، و با توجه به اينكه بعد از آن « * ( بَعْضُكُمْ عَلى بَعْضٍ ) * » آمده مفهوم جمله اين مىشود كه در غير اين سه وقت شما مجاز هستيد بر گرد يكديگر بگرديد و رفت و آمد داشته باشيد و به هم خدمت كنيد .\r\nو به گفته « فاضل مقداد » در « كنز العرفان » اين تعبير در حقيقت به منزله بيان دليل براى عدم لزوم اجازه گرفتن در سائر اوقات است ، چرا كه اگر بخواهند مرتبا رفت و آمد داشته باشند و در هر بار اذن دخول بخواهند كار مشكل\r\n","description":"","footnote":"","page_name":" 540 ","page_number":540},
  {"content":"\r\nمىشود ( 1 ) .\r\nدر آيه بعد حكم بالغان را بيان كرده ، مىگويد : « هنگامى كه اطفال شما به سن بلوغ رسند بايد در همه اوقات اجازه بگيرند ، همانگونه كه اشخاصى كه قبل از آنها بودند اجازه مىگرفتند » ( * ( وَإِذا بَلَغَ الأَطْفالُ مِنْكُمُ الْحُلُمَ فَلْيَسْتَأْذِنُوا كَمَا اسْتَأْذَنَ الَّذِينَ مِنْ قَبْلِهِمْ ) * ) .\r\nواژه « حلم » ( بر وزن « كتب » ) به معنى عقل آمده است و كنايه از بلوغ است كه معمولا با يك جهش عقلى و فكرى توام است ، و گاه گفته‌اند « حلم » به معنى رؤيا و خواب ديدن است ، و چون جوانان ، مقارن بلوغ ، صحنه هايى در خواب مىبينند كه سبب احتلام آنها مىشود اين واژه به عنوان كنايه در معنى بلوغ به كار رفته است .\r\nبه هر حال از آيه فوق چنين استفاده مىشود كه حكم بالغان با اطفال نابالغ متفاوت است ، زيرا كودكان نابالغ طبق آيه قبل تنها در سه وقت موظف به اجازه گرفتن هستند ، چون زندگى آنها با زندگى پدران و مادران آن قدر آميخته است كه اگر بخواهند در همه حال اجازه بگيرند مشكل خواهد بود ، و از اين گذشته احساسات جنسى آنها هنوز به طور كامل بيدار نشده ، ولى نوجوانان بالغ طبق اين آيه كه اذن گرفتن را به طور مطلق براى آنها واجب دانسته موظفند در همه حال به هنگام ورود بر پدر و مادر اذن بطلبند .\r\nاين حكم مخصوص به مكانى است كه پدر و مادر در آنجا استراحت مىكنند و گرنه وارد شدن در اطاق عمومى ( اگر اطاق عمومى داشته باشند ) مخصوصا به هنگامى كه ديگران هم در آنجا حاضرند ، و هيچگونه مانع و رادعى در كار نيست اجازه گرفتن لزومى ندارد .\r\n\r\n","description":"","footnote":"\r\n( 1 ) كنز العرفان جلد 2 صفحه 225 .\r\n","page_name":" 541 ","page_number":541},
  {"content":"\r\nذكر اين نكته نيز لازم است كه جمله * ( كَمَا اسْتَأْذَنَ الَّذِينَ مِنْ قَبْلِهِمْ ) * اشاره به بزرگسالان است كه در همه حال به هنگام وارد شدن در اطاق موظف به اجازه گرفتن از پدران و مادران بودند ، در اين آيه افرادى را كه تازه به حد بلوغ رسيده‌اند همرديف بزرگسالان قرار داده كه موظف به استيذان بودند .\r\nدر پايان آيه براى تاكيد و توجه بيشتر مىفرمايد : « اين گونه خداوند آياتش را براى شما تبيين مىكند و خداوند عالم و حكيم است » ( * ( كَذلِكَ يُبَيِّنُ اللَّه لَكُمْ آياتِه وَاللَّه عَلِيمٌ حَكِيمٌ ) * ) .\r\nاين همان تعبيرى است كه در ذيل آيه قبل بود بدون هيچگونه تغيير ، جز اينكه در آن آيه « الآيات » بود و در اينجا « آياته » كه از نظر معنى تفاوت چندانى ندارد .\r\nالبته پيرامون خصوصيات اين حكم و همچنين فلسفه آن در « نكات » بحث خواهيم كرد .\r\nدر آخرين آيه مورد بحث استثنايى براى حكم حجاب زنان بيان مىكند و زنان پير و سالخورده را از اين حكم مستثنى مىشمرد و مىگويد : « زنان از كار افتاده اى كه اميدى به ازدواج ندارند گناهى بر آنان نيست كه لباسهاى ( روئين ) خود را بر زمين بگذارند در حالى كه در برابر مردم خود آرايى نكنند » ( * ( وَالْقَواعِدُ مِنَ النِّساءِ اللَّاتِي لا يَرْجُونَ نِكاحاً فَلَيْسَ عَلَيْهِنَّ جُناحٌ أَنْ يَضَعْنَ ثِيابَهُنَّ غَيْرَ مُتَبَرِّجاتٍ بِزِينَةٍ ) * ) .\r\nدر واقع براى اين استثناء دو شرط وجود دارد :\r\nنخست اينكه به سن و سالى برسند كه معمولا اميدى به ازدواج ندارند ، و به تعبير ديگر جاذبه جنسى را كاملا از دست داده‌اند .\r\nديگر اينكه در حال بر داشتن حجاب خود را زينت ننمايند .\r\n","description":"","footnote":"","page_name":" 542 ","page_number":542},
  {"content":"\r\nروشن است كه با اين دو قيد مفاسد كشف حجاب در مورد آنان وجود نخواهد داشت و به همين دليل اسلام اين حكم را از آنان برداشته است .\r\nاين نكته نيز روشن است كه منظور برهنه شدن و بيرون آوردن همه لباسها نيست بلكه تنها كنار گذاشتن لباسهاى رو است كه بعضى روايات از آن تعبير به چادر و روسرى كرده است ( الجلباب و الخمار ) .\r\nدر حديثى از امام صادق ع در ذيل همين آيه مىخوانيم كه فرمود :\r\nالخمار و الجلباب ، قلت بين يدى من كان ؟ قال : بين يدى من كان غير متبرجة بزينة :\r\n« منظور روسرى و چادر است ، راوى مىگويد از امام پرسيدم : در برابر هر كس كه باشد ؟ فرمود : در برابر هر كس باشد ، اما خود آرايى و زينت نكند » ( 1 ) .\r\nروايات ديگرى نيز به همين مضمون يا نزديك به آن از ائمه اهل بيت ع نقل شده است ( 2 ) .\r\nدر پايان آيه اضافه مىكند كه با همه احوال « اگر آنها تعفف كنند و خويشتن را بپوشانند براى آنها بهتر است » ( * ( وَأَنْ يَسْتَعْفِفْنَ خَيْرٌ لَهُنَّ ) * ) .\r\nچرا كه از نظر اسلام هر قدر زن جانب عفاف و حجاب را رعايت كند پسنديده تر و به تقوا و پاكى نزديكتر است .\r\nو از آنجا كه ممكن است بعضى از زنان سالخورده از اين آزادى حساب شده و مشروع سوء استفاده كنند ، و احيانا با مردان به گفتگوهاى نامناسب بپردازند و يا طرفين در دل افكار آلوده اى داشته باشند در آخر آيه به عنوان يك اخطار مىفرمايد : « خداوند شنوا و دانا است » ( * ( وَاللَّه سَمِيعٌ عَلِيمٌ ) * ) .\r\nآنچه را مىگوئيد مىشنود و آنچه را در دل داريد و يا در سر مىپرورانيد\r\n\r\n","description":"","footnote":"\r\n( 1 ) وسائل الشيعه جلد 14 كتاب النكاح صفحه 147 باب 110 .\r\n( 2 ) براى توضيح بيشتر به مدرك سابق مراجعه شود .\r\n","page_name":" 543 ","page_number":543},
  {"content":"\r\nمىداند .\r\n\r\nنكته‌ها :\r\n\r\n1 - فلسفه استيذان و مفاسد عدم توجه به آن\r\nبراى ريشه كن ساختن يك مفسده اجتماعى مانند اعمال منافى عفت تنها توسل به اجراى حدود و تازيانه زدن منحرفان كافى نيست ، در هيچ يك از مسائل اجتماعى چنين برخوردى نتيجه مطلوب را نخواهد داد ، بلكه بايد مجموعه اى ترتيب داد از آموزش فكرى و فرهنگى آميخته با آداب اخلاقى و عاطفى ، و همچنين آموزشهاى صحيح اسلامى ، و ايجاد يك محيط اجتماعى سالم ، سپس مجازات را به عنوان يك عامل در كنار اين عوامل در نظر گرفت .\r\nبه همين دليل در اين سوره نور كه در واقع سوره عفت است از مجازات تازيانه مردان و زنان زناكار شروع مىكند ، و به مسائل ديگر مانند فراهم آوردن وسائل ازدواج سالم ، رعايت حجاب اسلامى ، نهى از چشمچرانى ، تحريم متهم ساختن افراد به آلودگى ناموسى ، و بالآخره اجازه گرفتن فرزندان به هنگام ورود به خلوتگاه پدران و مادران ، گسترش مىدهد .\r\nاين نشان مىدهد كه اسلام از هيچ يك از ريزه كاريهاى مربوط به اين مساله غفلت نكرده است .\r\nخدمتكاران موظفند به هنگام ورود در اطاقى كه دو همسر قرار دارند اجازه بگيرند .\r\nكودكان بالغ نيز موظفند در هر وقت بدون اجازه وارد نشوند ، حتى كودكان نابالغ كه مرتبا نزد پدر و مادر هستند نيز آموزش داده شوند كه لا اقل در سه وقت ( قبل از نماز صبح و بعد از نماز عشاء و هنگام ظهر كه پدران و مادران به استراحت مىپردازند ) بدون اجازه وارد نشوند .\r\n","description":"","footnote":"","page_name":" 544 ","page_number":544},
  {"content":"\r\nاين يك نوع ادب اسلامى است هر چند متاسفانه امروز كمتر رعايت مىشود و با اينكه قرآن صريحا آن را در آيات فوق بيان كرده است ، در نوشته‌ها و سخنرانىها و بيان احكام نيز كمتر ديده مىشود كه پيرامون اين حكم اسلامى و فلسفه آن بحث شود ، و معلوم نيست به چه دليل اين حكم قطعى قرآن مورد غفلت و بى توجهى قرار گرفته ؟ ! گر چه ظاهر آيه وجوب رعايت اين حكم است حتى اگر فرضا آن را مستحبّ بدانيم باز بايد از آن سخن گفته شود ، و جزئيات آن مورد بحث قرار گيرد .\r\nبر خلاف آنچه بعضى از ساده انديشان فكر مىكنند كه كودكان سر از اين مسائل در نمىآورند و خدمتكاران نيز در اين امور باريك نمىشوند ثابت شده است كه كودكان ( تا چه رسد به بزرگسالان ) روى اين مساله فوق العاده حساسيت دارند ، و گاه مىشود سهلانگارى پدران و مادران و بر خورد كودكان به منظره هايى كه نمىبايست آن را ببينند سرچشمه انحرافات اخلاقى و گاه بيماريهاى روانى شده است .\r\nما خود با افرادى بر خورد كرديم كه به اعتراف خودشان بر اثر بى توجهى پدران و مادران به اين امر و مشاهده آنان در حال آميزش جنسى يا مقدمات آن به مرحله اى از تحريك جنسى و عقده روانى رسيده بودند كه عداوت شديد پدر و مادر در سر حد قتل ! در دل آنها پيدا شده بود ، و خود آنها نيز شايد تا مرز انتحار پيش رفته بودند ! اينجا است كه ارزش و عظمت اين حكم اسلامى آشكار مىشود كه مسائلى را كه دانشمندان امروز به آن رسيده‌اند از چهارده قرن پيش در احكام خود پيش - بينى كرده است .\r\nو نيز در همين جا لازم مىدانيم به پدران و مادران توصيه كنيم كه اين مسائل\r\n","description":"","footnote":"","page_name":" 545 ","page_number":545},
  {"content":"\r\nرا جدى بگيرند ، و فرزندان خود را عادت به گرفتن اجازه ورود بدهند ، و همچنين از كارهاى ديگرى كه سبب تحريك فرزندان مىگردد از جمله خوابيدن زن و مرد در اطاقى كه بچه‌هاى مميز مىخوابند تا آنجا كه امكان دارد پرهيز كنند ، و بدانند اين امور از نظر تربيتى فوق العاده در سرنوشت آنها مؤثر است .\r\nجالب اينكه در حديثى از پيامبر اسلام ص مىخوانيم كه فرمود :\r\nاياكم و ان يجامع الرجل امرأته و الصبى فى المهد ينظر اليهما :\r\n« مبادا در حالى كه كودكى در گهواره به شما مىنگرد آميزش جنسى كنيد » ! ( 1 ) .\r\n\r\n2 - حكم حجاب براى زنان سالخورده\r\nاصل استثناء اين گروه از حكم حجاب در ميان علماى اسلام محل بحث و گفتگو نيست ، چرا كه قرآن ناطق به آن است ، ولى در خصوصيات آن گفتگوهايى وجود دارد از جمله اينكه :\r\nدر مورد سن اين زنان و اين كه تا چه حد برسند حكم « قواعد » را دارند گفتگو است در بعضى از روايات اسلامى تعبير به « مسنه » شده ( زنان سالخورده ) ( 2 ) .\r\nدر حالى كه در بعضى ديگر تعبير به « قعود از نكاح » ( بازنشستگى از ازدواج ) آمده ( 3 ) .\r\nاما جمعى از فقهاء و مفسرين ، آن را به معنى « پايان دوران قاعدگى و رسيدن به حد نازايى و عدم رغبت كسى به ازدواج با آنها » دانسته‌اند ( 4 ) .\r\nولى ظاهر اين است كه همه اين تعبيرات به يك واقعيت اشاره مىكند و آن\r\n\r\n","description":"","footnote":"\r\n( 1 ) بحار الانوار جلد 103 صفحه 295 .\r\n( 2 ) وسائل الشيعه جلد 14 كتاب النكاح باب 110 حديث 4 .\r\n( 3 ) همان مدرك حديث 5 .\r\n( 4 ) جواهر جلد 29 صفحه 85 و كنز العرفان جلد 2 ص 226 .\r\n","page_name":" 546 ","page_number":546},
  {"content":"\r\nاينكه به سن و سالى برسند كه معمولا در آن سن و سال كسى ازدواج نمىكند ، هر چند ممكن است به طور نادر چنين زنانى اقدام به ازدواج بنمايند .\r\nو نيز در مورد مقدارى از بدن كه جايز است آنها آشكار كنند ، در احاديث اسلامى تعبيرات مختلفى آمده ، در حالى كه قرآن به طور سر بسته گفته است مانعى ندارد كه لباسهاى خود را فرو نهند كه البته اين تعبير ظاهر در لباس رو است .\r\nدر بعضى از روايات در پاسخ اين سؤال كه كداميك از لباسهايشان را مىتوانند فرو نهند ؟ امام صادق ع مىفرمايد : « الجلباب » ( چادر ) ( 1 ) .\r\nدر حالى كه در روايت ديگرى تعبير به « جلباب و خمار » شده است ( خمار به معنى روسرى است ) ( 2 ) .\r\nولى ظاهر اين است كه اين گونه احاديث نيز با هم منافاتى ندارند ، منظور اين است كه مانعى ندارد آنها سر خود را برهنه كنند و موها و گردن و صورت خود را نپوشانند و حتى در بعضى از احاديث و كلمات فقهاء ، مچ دستها نيز استثناء شده است ، اما بيش از اين مقدار ، دليلى درباره استثناء آن نداريم .\r\nو به هر حال همه اينها در صورتى است كه آنها خود آرايى نكنند ( * ( غَيْرَ مُتَبَرِّجاتٍ بِزِينَةٍ ) * ) و زينتهاى پنهانى خود را كه ديگران هم واجب است بپوشانند بايد مستور دارند ، و همچنين لباسهاى زينتى كه جلب توجه مىكند در تن نكنند و به تعبير ديگر آنها مجازند بدون چادر و روسرى با لباس ساده و بدون آرايش بيرون آيند .\r\nاما با همه اينها اين يك حكم الزامى نيست ، بلكه اگر آنها مانند زنان ديگر پوشش را رعايت كنند ترجيح دارد ، چنان كه در ذيل آيه فوق صريحا آمده است ، زيرا به هر حال احتمال لغزش - هر چند به صورت نادر - در مورد اين گونه افراد نيز هست .\r\n\r\n","description":"","footnote":"\r\n( 1 ) وسائل الشيعه كتاب النكاح باب 110 حديث يك .\r\n( 2 ) همان مدرك حديث 2 و 4 .\r\n","page_name":" 547 ","page_number":547},
  {"content":"\r\n\r\n[ سوره النور ‹ 24 › : آيه 61 
  ]\r\nلَيْسَ عَلَى الأَعْمى حَرَجٌ وَلا عَلَى الأَعْرَجِ حَرَجٌ وَلا عَلَى الْمَرِيضِ حَرَجٌ وَلا عَلى أَنْفُسِكُمْ أَنْ تَأْكُلُوا مِنْ بُيُوتِكُمْ أَوْ بُيُوتِ آبائِكُمْ أَوْ بُيُوتِ أُمَّهاتِكُمْ أَوْ بُيُوتِ إِخْوانِكُمْ أَوْ بُيُوتِ أَخَواتِكُمْ أَوْ بُيُوتِ أَعْمامِكُمْ أَوْ بُيُوتِ عَمَّاتِكُمْ أَوْ بُيُوتِ أَخْوالِكُمْ أَوْ بُيُوتِ خالاتِكُمْ أَوْ ما مَلَكْتُمْ مَفاتِحَه أَوْ صَدِيقِكُمْ لَيْسَ عَلَيْكُمْ جُناحٌ أَنْ تَأْكُلُوا جَمِيعاً أَوْ أَشْتاتاً فَإِذا دَخَلْتُمْ بُيُوتاً فَسَلِّمُوا عَلى أَنْفُسِكُمْ تَحِيَّةً مِنْ عِنْدِ اللَّه مُبارَكَةً طَيِّبَةً كَذلِكَ يُبَيِّنُ اللَّه لَكُمُ الآياتِ لَعَلَّكُمْ تَعْقِلُونَ ‹ 61 ›\r\n\r\nترجمه :\r\n61 - بر نابينا و افراد شل و بيمار گناهى نيست ( كه با شما هم غذا شوند ) و بر شما نيز گناهى نيست كه از خانه‌هاى خودتان ( خانه‌هاى فرزندان يا همسرانتان كه خانه خود شما محسوب مىشود بدون اجازه خاصى ) غذا بخوريد ، و همچنين خانه‌هاى پدرانتان ، يا خانه‌هاى مادرانتان ، يا خانه‌هاى برادرانتان ، يا خانه‌هاى خواهرانتان\r\n","description":"","footnote":"","page_name":" 548 ","page_number":548},
  {"content":"\r\nيا خانه‌هاى عموهايتان ، يا خانه‌هاى عمه هايتان ، يا خانه‌هاى دائيهايتان ، يا خانه‌هاى خاله هايتان ، يا خانه اى كه كليدش در اختيار شما است ، يا خانه‌هاى دوستانتان ، بر شما گناهى نيست كه بطور دسته جمعى يا جداگانه غذا بخوريد ، و هنگامى كه داخل خانه اى شديد بر خويشتن سلام كنيد ، سلام و تحيتى از سوى خداوند ، سلام و تحيتى پر بركت و پاكيزه ، اين گونه خداوند آيات را براى شما تبيين مىكند شايد انديشه كنيد .\r\n\r\nتفسير : خانه هايى كه غذا خوردن از آنها مجاز است\r\nاز آنجا كه در آيات سابق سخن از اذن ورود در اوقات معين يا به طور مطلق به هنگام داخل شدن در منزل اختصاصى پدر و مادر بود ، آيه مورد بحث در واقع استثنايى بر اين حكم است كه گروهى مىتوانند در شرائط معينى بدون اجازه وارد منزل خويشاوندان و مانند آن شوند و حتى بدون استيذان غذا بخورند .\r\nنخست مىفرمايد : « بر نابينا و افراد شل و بيمار گناهى نيست كه با شما هم غذا شود » ( * ( لَيْسَ عَلَى الأَعْمى حَرَجٌ وَلا عَلَى الأَعْرَجِ حَرَجٌ وَلا عَلَى الْمَرِيضِ حَرَجٌ ) * ) .\r\nچرا كه طبق صريح بعضى از روايات ، اهل مدينه پيش از آنكه اسلام را پذيرا شوند افراد نابينا و شل و بيمار را از حضور بر سر سفره غذا منع مىكردند و با آنها هم غذا نمىشدند و از اين كار نفرت داشتند .\r\nو به عكس بعد از ظهور اسلام گروهى غذاى اين گونه افراد را جدا مىدادند نه به اين علت كه از هم غذا شدن با آنها تنفر داشتند ، بلكه به اين دليل كه شايد اعمى ، غذاى خوب را نبيند و آنها ببينند و بخورند و اين بر خلاف اخلاق است ، و همچنين در مورد افراد لنگ و بيمار كه ممكن است در غذا خوردن عقب بمانند و افراد سالم پيشى بگيرند .\r\nبه هر دليل كه بود با آنها هم غذا نمىشدند ، و روى همين جهت افراد اعمى\r\n","description":"","footnote":"","page_name":" 549 ","page_number":549},
  {"content":"\r\nو لنگ و بيمار نيز خود را كنار مىكشيدند ، چرا كه ممكن بود مايه ناراحتى ديگران شوند و اين عمل را براى خود گناه مىدانستند .\r\nاين موضوع را از پيامبر خدا ص كه سؤال كردند آيه فوق نازل شد و گفت : هيچ مانعى ندارد كه آنها با شما هم غذا شوند ( 1 ) .\r\nالبته در تفسير اين جمله مفسران تفسيرهاى ديگرى نيز ذكر كرده‌اند از جمله اينكه آيه ناظر به استثناى اين سه گروه از حكم جهاد است .\r\nو يا اينكه منظور اين است كه شما مجازيد اين گونه افراد ناتوان را با خود به خانه‌هاى يازده گانه اى كه در ذيل آيه به آن اشاره شده ببريد و آنها نيز از غذاى آنها بخورند .\r\nولى اين دو تفسير بسيار بعيد به نظر مىرسد و با ظاهر آيه سازگار نيست ( دقت كنيد ) .\r\nسپس قرآن مجيد اضافه مىكند : « بر خود شما نيز گناهى نيست كه از اين خانه‌ها بدون گرفتن اجازه غذا بخوريد : خانه‌هاى خودتان » ( منظور فرزندان يا همسران است كه از آن تعبير به خانه خود شده است ) ( * ( وَلا عَلى أَنْفُسِكُمْ أَنْ تَأْكُلُوا مِنْ بُيُوتِكُمْ ) * ) .\r\n« يا خانه‌هاى پدرانتان » ( * ( أَوْ بُيُوتِ آبائِكُمْ ) * ) .\r\n« يا خانه‌هاى مادرانتان » ( * ( أَوْ بُيُوتِ أُمَّهاتِكُمْ ) * ) .\r\n« يا خانه‌هاى برادرانتان » ( * ( أَوْ بُيُوتِ إِخْوانِكُمْ ) * ) .\r\n« يا خانه‌هاى خواهرانتان » ( * ( أَوْ بُيُوتِ أَخَواتِكُمْ ) * ) .\r\n\r\n","description":"","footnote":"\r\n( 1 ) « تفسير در المنثور » و همچنين « تفسير نور الثقلين » ذيل آيه مورد بحث - گروه ديگرى از مفسران نيز اين روايت را در تفسير خود آورده‌اند مانند « طبرسى » در « مجمع البيان » و مرحوم « فيض » در تفسير « صافى » و « فخر رازى » در « تفسير كبير » و « شيخ طوسى » در « تبيان » .\r\n","page_name":" 550 ","page_number":550},
  {"content":"\r\n« يا خانه‌هاى عموهايتان » ( * ( أَوْ بُيُوتِ أَعْمامِكُمْ ) * ) .\r\n« يا خانه‌هاى عمه هايتان » ( * ( أَوْ بُيُوتِ عَمَّاتِكُمْ ) * ) .\r\n« يا خانه‌هاى دائيهايتان » ( * ( أَوْ بُيُوتِ أَخْوالِكُمْ ) * ) .\r\n« يا خانه‌هاى خاله هايتان » ( * ( أَوْ بُيُوتِ خالاتِكُمْ ) * ) .\r\n« يا خانه اى كه كليدش در اختيار شما است » ( * ( أَوْ ما مَلَكْتُمْ مَفاتِحَه ) * ) .\r\n« يا خانه‌هاى دوستانتان » ( * ( أَوْ صَدِيقِكُمْ ) * ) .\r\nالبته اين حكم شرائط و توضيحاتى دارد كه بعد از پايان تفسير آيه خواهد آمد .\r\nسپس ادامه مىدهد : « بر شما گناهى نيست كه به طور دستجمعى يا جداگانه غذا بخوريد » ( * ( لَيْسَ عَلَيْكُمْ جُناحٌ أَنْ تَأْكُلُوا جَمِيعاً أَوْ أَشْتاتاً ) * ) .\r\nگويا جمعى از مسلمانان در آغاز اسلام از غذا خوردن تنهايى ، ابا داشتند و اگر كسى را براى هم غذا شدن نمىيافتند مدتى گرسنه مىماندند ، قرآن به آنها تعليم مىدهد كه غذا خوردن به صورت جمعى و فردى هر دو مجاز است ( 1 ) .\r\nبعضى نيز گفته‌اند كه گروهى از عرب مقيد بودند كه غذاى مهمان را به عنوان احترام جداگانه ببرند و خود با او هم غذا نشوند ( مبادا شرمنده يا مقيد گردد ) آيه اين قيدها را از آنها برداشت و تعليم داد كه اين يك سنت ستوده نيست ( 2 ) .\r\nبعضى ديگر گفته‌اند كه : جمعى مقيد بودند كه اغنياء با فقيران غذا نخورند ، و فاصله طبقاتى را حتى بر سر سفره حفظ كنند ، قرآن اين سنت غلط و ظالمانه را با عبارت فوق نفى كرد ( 3 ) .\r\nمانعى ندارد كه آيه ناظر به همه اين امور باشد .\r\nسپس به يك دستور اخلاقى ديگر اشاره كرده مىگويد :\r\n« هنگامى كه وارد خانه اى شديد بر خويشتن سلام كنيد ، سلام و تحيتى از\r\n\r\n","description":"","footnote":"\r\n( 1 و 2 و 3 ) تفسير تبيان ذيل آيه مورد بحث .\r\n","page_name":" 551 ","page_number":551},
  {"content":"\r\nنزد خداوند ، سلام و تحيتى پر بركت و پاكيزه « ( * ( فَإِذا دَخَلْتُمْ بُيُوتاً فَسَلِّمُوا عَلى أَنْفُسِكُمْ تَحِيَّةً مِنْ عِنْدِ اللَّه مُبارَكَةً طَيِّبَةً ) * ) .\r\nو سر انجام با اين جمله آيه را پايان مىدهد : « اين گونه خداوند آيات خويش را براى شما تبيين مىكند ، شايد انديشه و تفكر كنيد » ( * ( كَذلِكَ يُبَيِّنُ اللَّه لَكُمُ الآياتِ لَعَلَّكُمْ تَعْقِلُونَ ) * ) .\r\nدر اينكه منظور از اين « بيوت » ( خانه‌ها ) چه خانه هايى است ؟ بعضى از مفسران آن را اشاره به خانه‌هاى يازده گانه فوق مىدانند .\r\nو بعضى ديگر آن را مخصوص مساجد دانسته‌اند .\r\nولى پيدا است كه آيه مطلق است و همه خانه‌ها را شامل مىشود ، اعم از خانه‌هاى يازده گانه اى كه انسان براى صرف طعام وارد آن مىشود ، و يا غير آن از خانه‌هاى دوستان و خويشاوندان يا غير آنها ، زيرا هيچ دليلى بر تقييد مفهوم وسيع آيه نيست .\r\nو اما اينكه منظور از سلام كردن بر خويشتن چيست ؟ باز در اينجا چند تفسير ديده مىشود :\r\nبعضى آن را به معنى سلام كردن بعضى بر بعضى ديگر دانسته‌اند ، همانگونه كه در داستان بنى اسرائيل ( سوره بقره آيه 54 ) خوانديم فَاقْتُلُوا أَنْفُسَكُمْ : « بعضى از شما ، بعضى ديگر را به عنوان مجازات بايد بقتل برسانند » .\r\nبعضى از مفسران آن را به معنى سلام كردن بر همسر و فرزندان و خانواده دانسته‌اند ، چرا كه آنها به منزله خود انسانند ، و لذا تعبير به « انفس » شده است ، در آيه مباهله ( سوره آل عمران آيه 61 ) نيز اين تعبير ديده مىشود ، و اين نشان مىدهد كه گاه نزديكى شديد يك فرد به ديگرى سبب مىشود كه از او تعبير به « نفس » ( خود انسان ) كنند ، آن گونه كه نزديك بودن على ع به پيامبر ص سبب اين تعبير شد .\r\n","description":"","footnote":"","page_name":" 552 ","page_number":552},
  {"content":"\r\nبعضى از مفسران نيز آيه فوق را اشاره به خانه هايى مىدانند كه شخصى در آن ساكن نيست ، انسان به هنگام ورود در آنجا با اين عبارت بر خويشتن سلام مىكند :\r\nالسلام علينا من قبل ربنا ( درود بر ما از سوى پروردگار ما ) - يا - السلام علينا و على عباد اللَّه الصالحين ( درود بر ما و بر بندگان صالح خدا ) .\r\nما فكر مىكنيم منافاتى در ميان اين تفسيرها نباشد ، به هنگام ورود در هر خانه اى بايد سلام كرد ، مؤمنان بر يكديگر ، و اهل منزل بر يكديگر ، و اگر هم كسى نباشد ، سلام كردن بر خويشتن ، چرا كه همه اينها در حقيقت باز گشت به سلام بر خويش دارد .\r\nلذا در حديثى از امام باقر ع مىخوانيم هنگامى كه از تفسير اين آيه سؤال كردند در جواب فرمود :\r\nهو تسليم الرجل على اهل البيت حين يدخل ثم يردون عليه فهو سلامكم على انفسكم :\r\n« منظور سلام كردن انسان بر اهل خانه است ، به هنگامى كه وارد خانه مىشود ، آنها طبعا به او پاسخ مىگويند ، و سلام را به خود او باز مىگردانند و اين است سلام شما بر خودتان ( 1 ) .\r\nو باز از همان امام ع مىخوانيم كه مىفرمود :\r\nاذا دخل الرجل منكم بيته فان كان فيه احد يسلم عليه ، و ان لم يكن فيه احد فليقل السلام علينا من عند ربنا يقول اللَّه عز و جل * ( تَحِيَّةً مِنْ عِنْدِ اللَّه مُبارَكَةً طَيِّبَةً ) * :\r\n« هنگامى كه كسى از شما وارد خانه اش مىشود اگر در آنجا كسى باشد بر او سلام كند ، و اگر كسى نباشد بگويد : سلام بر ما از سوى پروردگار ما ، همانگونه كه خداوند در قرآن فرموده : * ( تَحِيَّةً مِنْ عِنْدِ اللَّه مُبارَكَةً طَيِّبَةً ) * . ( 2 ) .\r\n\r\n","description":"","footnote":"\r\n( 1 ) نور الثقلين جلد 3 صفحه 627 .\r\n( 2 ) همان مدرك .\r\n","page_name":" 553 ","page_number":553},
  {"content":"\r\n\r\nنكته‌ها :\r\n\r\n1 - آيا خوردن غذاى ديگران مشروط به اجازه آنها نيست ؟\r\nچنان كه در آيه فوق ديديم خداوند اجازه داده است كه انسان از خانه‌هاى بستگان نزديك و بعضى از دوستان و مانند آنها - كه مجموعا يازده مورد مىشود - غذا بخورد ، و در آيه اجازه گرفتن از آنها شرط نشده بود ، و مسلما مشروط به اجازه نيست چون با وجود اجازه از غذاى هر كس مىتوان خورد و اين يازده گروه خصوصيتى ندارد .\r\nولى آيا احراز رضايت باطنى ( به اصطلاح از طريق شاهد حال ) به خاطر خصوصيت و نزديكى كه ميان طرفين است شرط است ؟\r\nظاهر اطلاق آيه اين شرط را نيز نفى مىكند ، همين اندازه كه احتمال رضايت او باشد ( و غالبا رضايت حاصل است ) كافى مىشمرد .\r\nولى اگر وضع طرفين به صورتى در آمده كه يقين به عدم رضايت داشته باشند گر چه ظاهر آيه نيز از اين نظر اطلاق دارد اما بعيد نيست كه آيه از چنين صورتى منصرف باشد ، به خصوص اينكه اين گونه افراد ، نادرند و معمولا اطلاقات شامل اين گونه افراد نادر نمىشود .\r\nبنا بر اين آيه فوق ، در محدوده خاصى ، آيات و رواياتى را كه تصرف در اموال ديگران را مشروط به احراز رضايت آنها كرده است تخصيص مىزند ، ولى تكرار مىكنيم اين تخصيص در محدوده معينى است ، يعنى غذا خوردن به مقدار نياز ، خالى از اسراف و تبذير .\r\nآنچه در بالا ذكر شد در ميان فقهاى ما مشهور است ، و قسمتى از آن نيز صريحا در روايات آمده .\r\nدر روايت معتبرى از امام صادق ع مىخوانيم هنگامى كه از اين آيه - جمله * ( أَوْ صَدِيقِكُمْ ) * - از آن حضرت سؤال كردند فرمود :\r\nهو و اللَّه الرجل يدخل بيت صديقه\r\n","description":"","footnote":"","page_name":" 554 ","page_number":554},
  {"content":"\r\nفياكل به غير اذنه :\r\n« به خدا قسم منظور اين است كه انسان داخل خانه برادرش مىشود و بدون اجازه غذا مىخورد » ( 1 ) .\r\nروايات متعدد ديگرى نيز به همين مضمون نقل شده كه در آنها آمده است اذن گرفتن در اين موارد شرط نيست ( البته اختلافى در ميان فقهاء نيست كه با نهى صريح يا علم به كراهت جايز نيست و آيه از آن انصراف دارد ) .\r\nدر مورد « عدم افساد » ( و عدم اسراف ) نيز در بعضى از روايات تصريح شده است ( 2 ) .\r\nتنها چيزى كه در اينجا باقى مىماند اين است كه روايتى كه در همين باب وارد شده مىخوانيم : تنها از مواد غذايى خاصى مىتوان استفاده كرد نه هر غذايى ولى از آنجا كه اين روايت مورد اعراض فقهاء است ، سند آن معتبر نخواهد بود .\r\nبعضى ديگر از فقهاء طعامهاى نفيس و عالى كه صاحبخانه احيانا براى خود يا مهمان محترمى و يا مواقع خاصى ذخيره كرده است استثناء كرده‌اند ، و اين استثناء به حكم انصراف آيه از اين صورت بعيد به نظر نمىرسد ( 3 ) .\r\n\r\n2 - فلسفه اين حكم اسلامى\r\nممكن است اين حكم اسلامى در مقايسه با احكام شديد و محكمى كه در تحريم غصب در برنامه‌هاى اسلامى آمده سؤالانگيز باشد كه چگونه اسلام با آن همه دقت و سختگيرى كه در مساله تصرف در اموال ديگران نموده چنين امرى را مجاز شمرده است ؟ !\r\n\r\n","description":"","footnote":"\r\n( 1 ) وسائل الشيعه جلد 16 صفحه 434 كتاب اطعمه و اشربه ابواب آداب المائده باب 24 حديث 1 .\r\n( 2 ) همان مدرك حديث 4 .\r\n( 3 ) براى توضيح بيشتر به جواهر الكلام جلد 36 صفحه 406 ( كتاب الاطعمة و الاشربه ) مراجعه فرمائيد .\r\n","page_name":" 555 ","page_number":555},
  {"content":"\r\nما فكر مىكنيم اين سؤال متناسب با محيطهاى صد در صد مادى همچون محيط اجتماعى غربىها است كه حتى فرزندان خود را كمى كه بزرگ شوند از خانه بيرون مىكنند ! و عذر پدر و مادر را به هنگام پيرى و از كار افتادگى مىخواهند ! و هرگز حاضر نيستند در برابر آنها حقشناسى و محبت كنند ، چرا كه تمام مسائل در آنجا بر محور روابط مادى و اقتصادى دور مىزند ، و از عواطف انسانى خبرى نيست ! .\r\nولى اين مساله با توجه به فرهنگ اسلامى و عواطف ريشه دار انسانى ، مخصوصا در زمينه نزديكان و بستگان و دوستان خاص ، كه حاكم بر اين فرهنگ است به هيچوجه جاى تعجب نيست .\r\nدر حقيقت اسلام پيوندهاى نزديك خويشاوندى و دوستى را ما فوق اين مسائل دانسته است ، و اين در حقيقت حاكى از نهايت صفا و صميميتى است كه در جامعه اسلامى بايد حاكم باشد ، و تنگنظرىها و انحصارطلبىها و خودخواهىها از آن دور گردد .\r\nبدون شك احكام غصب در غير اين محدوده حاكم است ، ولى اسلام در اين محدوده خاص مسائل عاطفى و پيوندهاى انسانى را مقدم شمرده ، و در واقع الگويى است براى ساير روابط خويشاوندان و دوستان .\r\n\r\n3 - منظور از « صديق » كيست ؟\r\nبدون شك صداقت و دوستى معنى وسيعى دارد و منظور از آن در اينجا مسلما دوستان خاص و نزديكند كه رفت و آمد با يكديگر دارند ، و ارتباط ميان آنها ايجاب مىكند كه به منزل يكديگر بروند و از غذاى هم بخورند ، البته همانگونه كه در اصل مساله ياد آور شديم در اين گونه موارد احراز رضايت شرط نيست همان اندازه كه يقين به نارضايى نداشته باشد كافى است .\r\n","description":"","footnote":"","page_name":" 556 ","page_number":556},
  {"content":"\r\nلذا بعضى از مفسران در ذيل اين جمله گفته‌اند : منظور دوستى است كه در دوستيش صادقانه با تو رفتار مىكند ، و بعضى ديگر گفته‌اند : دوستى است كه ظاهر و باطنش با تو يكى است ، و ظاهرا همه اشاره به يك مطلب دارند .\r\nضمنا از اين تعبير اجمالا روشن مىشود آنها كه تا اين اندازه در برابر دوستانشان گذشت ندارند در واقع دوست نيستند ! در اينجا مناسب است گسترش مفهوم دوستى و شرائط جامع آن را كه در حديثى از امام صادق ع نقل شده بشنويم : امام ع فرمود :\r\nلا تكون الصداقة الا بحدودها ، فمن كانت فيه هذه الحدود او شىء منها فانسبه الى الصداقة و من لم يكن فيه شىء منها فلا تنسبه الى شىء من الصداقة :\r\nفاولها ان تكون سريرته و علانيته لك واحدة .\r\nو الثانى ان يرى زينك زينه و شينك شينه .\r\nو الثالثة ان لا تغيره عليك ولاية و لا مال .\r\nو الرابعة ان لا تمنعك شيئا تناله مقدرته .\r\nو الخامسة و هى تجمع هذه الخصال ان لا يسلمك عند النكبات :\r\n« دوستى جز با حدود و شرائطش امكان پذير نيست ، كسى كه اين حدود و شرائط يا بخشى از آن در او باشد او را دوست بدان ، و كسى كه هيچيك از اين شرائط در او نيست چيزى از دوستى در او نيست :\r\nنخستين شرط دوستى آنست كه باطن و ظاهرش براى تو يكى باشد .\r\nدومين شرط اين است كه زينت و آبروى تو را زينت و آبروى خود بداند و عيب و زشتى تو را عيب و زشتى خود ببيند .\r\nسوم اين است كه مقام و مال ، وضع او را نسبت به تو تغيير ندهد ! چهارم اين كه آنچه را در قدرت دارد از تو مضايقه ننمايد ! و پنجم كه جامع همه اين صفات است آنست كه تو را به هنگام پشت كردن\r\n","description":"","footnote":"","page_name":" 557 ","page_number":557},
  {"content":"\r\nروزگار رها نكند « ! ( 1 ) .\r\n\r\n4 - تفسير « * ( ما مَلَكْتُمْ مَفاتِحَه ) * »\r\nدر پاره اى از شان نزولها آمده است كه در صدر اسلام هنگامى كه مسلمانها به جهاد مىرفتند گاهى كليد خانه خود را به افراد از كار افتاده اى كه قادر بر جهاد نبودند داده ، و حتى به آنها اجازه مىدادند كه از غذاهاى موجود در خانه بخورند اما آنها احيانا از ترس اينكه مبادا گناهى باشد ، از خوردن امتناع مىورزيدند .\r\nطبق اين روايت منظور از * ( ما مَلَكْتُمْ مَفاتِحَه ) * ( خانه هايى كه مالك كليدهاى آنها شده‌ايد ) همين است ( 2 ) .\r\nاز « ابن عباس » نيز نقل شده كه منظور وكيل انسان و نماينده او نسبت به آب و ملك و زراعت و چهارپايان است كه به او اجازه داده شده است از ميوه باغ به مقدار نياز بخورد و از شير حيوانات بنوشد ، بعضى نيز آن را به « شخص انباردار » تفسير كرده‌اند كه حق دارد كمى از مواد غذايى تناول كند .\r\nولى با توجه به ساير گروه هايى كه در اين آيه ، نام آنها برده شده ، ظاهر اين است كه منظور از اين جمله ، كسانى است كه كليد خانه خود را به خاطر ارتباط نزديك و اعتماد ، به دست ديگرى مىسپارند ، ارتباط نزديك ميان اين دو سبب شده كه آنها نيز در رديف بستگان و دوستان نزديك باشند ، خواه رسما وكيل بوده باشد يا نه .\r\nو اگر مىبينيم در بعضى از روايات اين جمله به وكيلى كه عهده دار سرپرستى اموال كسى است تفسير شده در واقع از قبيل بيان مصداق است و منحصر به آن نيست .\r\n\r\n","description":"","footnote":"\r\n( 1 ) اصول كافى جلد 2 صفحه 467 .\r\n( 2 ) تفسير قرطبى ذيل آيه مورد بحث ( در وسائل الشيعه جلد 16 صفحه 436 باب 24 از ابواب مائده نيز حديثى به اين مضمون آمده است .\r\n","page_name":" 558 ","page_number":558},
  {"content":"\r\n\r\n5 - سلام و تحيت\r\n« تحيت » چنان كه قبلا هم گفته‌ايم در اصل از ماده « حيات » است ، و به معنى دعا كردن براى سلامت و حيات ديگرى مىباشد ، خواه اين دعا به صورت « سلام عليكم » يا « السلام علينا » و يا مثلا « حياك اللَّه » بوده باشد ، ولى معمولا هر نوع اظهار محبتى را كه افراد در آغاز ملاقات نسبت به يكديگر مىكنند ، « تحيت » مىگويند .\r\nمنظور از « * ( تَحِيَّةً مِنْ عِنْدِ اللَّه مُبارَكَةً طَيِّبَةً ) * » اين است كه تحيت را به نوعى با خدا ارتباط دهند ، يعنى منظور از « سلام عليكم » اين باشد كه « سلام خدا بر تو باد » با « سلامتى تو را از خدا مىخواهم » چرا كه از نظر يك فرد موحد ، هر گونه دعائى بالآخره به خدا باز مىگردد و از او تقاضا مىشود و طبيعى است دعائى كه چنين باشد ، هم پر بركت ( مبارك ) و هم پاكيزه و « طيبه » است .\r\n( درباره سلام و اهميت آن و وجوب پاسخ دادن به هر گونه تحيت در جلد چهارم تفسير نمونه صفحه 41 - ذيل آيه 86 سوره نساء - بحث كرده‌ايم ) .\r\n","description":"","footnote":"","page_name":" 559 ","page_number":559},
  {"content":"\r\n\r\n[ سوره النور ‹ 24 › : آيات 62 تا 64 
  ]\r\nإِنَّمَا الْمُؤْمِنُونَ الَّذِينَ آمَنُوا بِاللَّه وَرَسُولِه وَإِذا كانُوا مَعَه عَلى أَمْرٍ جامِعٍ لَمْ يَذْهَبُوا حَتَّى يَسْتَأْذِنُوه إِنَّ الَّذِينَ يَسْتَأْذِنُونَكَ أُولئِكَ الَّذِينَ يُؤْمِنُونَ بِاللَّه وَرَسُولِه فَإِذَا اسْتَأْذَنُوكَ لِبَعْضِ شَأْنِهِمْ فَأْذَنْ لِمَنْ شِئْتَ مِنْهُمْ وَاسْتَغْفِرْ لَهُمُ اللَّه إِنَّ اللَّه غَفُورٌ رَحِيمٌ ‹ 62 › لا تَجْعَلُوا دُعاءَ الرَّسُولِ بَيْنَكُمْ كَدُعاءِ بَعْضِكُمْ بَعْضاً قَدْ يَعْلَمُ اللَّه الَّذِينَ يَتَسَلَّلُونَ مِنْكُمْ لِواذاً فَلْيَحْذَرِ الَّذِينَ يُخالِفُونَ عَنْ أَمْرِه أَنْ تُصِيبَهُمْ فِتْنَةٌ أَوْ يُصِيبَهُمْ عَذابٌ أَلِيمٌ ‹ 63 › أَلا إِنَّ لِلَّه ما فِي السَّماواتِ وَالأَرْضِ قَدْ يَعْلَمُ ما أَنْتُمْ عَلَيْه وَيَوْمَ يُرْجَعُونَ إِلَيْه فَيُنَبِّئُهُمْ بِما عَمِلُوا وَاللَّه بِكُلِّ شَيْءٍ عَلِيمٌ ‹ 64 ›\r\n","description":"","footnote":"","page_name":" 560 ","page_number":560},
  {"content":"\r\n\r\nترجمه :\r\n62 - مؤمنان واقعى كسانى هستند كه ايمان به خدا و رسولش آورده‌اند و هنگامى كه در كار مهمى با او باشند بدون اجازه او بجايى نمىروند ، كسانى كه از تو اجازه مىگيرند آنها براستى ايمان به خدا و پيامبرش آورده‌اند ، در اين صورت هر گاه از تو براى بعضى از كارهاى مهم خود اجازه بخواهند ، هر كس از آنها را مىخواهى ( و صلاح مىبينى ) اجازه ده ، و براى آنها استغفار كن كه خداوند غفور و رحيم است .\r\n63 - دعوت پيامبر را در ميان خود مانند دعوت بعضى از شما نسبت به بعضى ديگر تلقى نكنيد ، خداوند كسانى را كه از شما پشت سر ديگران پنهان مىشوند و يكى پس از ديگرى فرار مىكند مىداند ، آنها كه مخالفت فرمان او مىكنند بايد از اين بترسند كه فتنه اى دامنشان را بگيرد ، يا عذاب دردناك به آنها برسد .\r\n64 - آگاه باشيد كه براى خدا است آنچه در آسمانها و زمين است ، او مىداند آنچه را كه شما بر آن هستيد ، و روزى كه به سوى او باز مىگردند آنها را از اعمالى كه انجام دادند آگاه مىسازد ، و خدا به هر چيزى آگاه است .\r\n\r\nشان نزول :\r\nدرباره نخستين آيه مورد بحث شان نزولهاى گوناگونى نقل كرده‌اند :\r\nدر بعضى از روايات مىخوانيم كه اين آيه در مورد « حنظلة بن أبى عياش » نازل شده است كه در همان شب كه فرداى آن جنگ احد در گرفت مىخواست عروسى كند ، پيامبر ص با اصحاب و ياران مشغول به مشورت درباره جنگ بود ، او نزد پيامبر ص آمد و عرضه داشت كه اگر پيامبر ص به او اجازه دهد آن شب را نزد همسر خود بماند ، پيامبر ص به او اجازه داد .\r\nصبحگاهان به قدرى عجله براى شركت در برنامه جهاد داشت كه موفق به انجام غسل نشد ، با همان حال وارد معركه كارزار گرديد ، و سرانجام شربت شهادت نوشيد .\r\nپيامبر ص درباره او فرمود : « فرشتگان را ديدم كه حنظله را در ميان\r\n","description":"","footnote":"","page_name":" 561 ","page_number":561},
  {"content":"\r\nآسمان و زمين غسل مىدهند « ! ، لذا بعد از آن حنظله به عنوان » غسيل الملائكه « ناميده شد ( 1 ) .\r\nدر شان نزول ديگرى مىخوانيم كه آيه در داستان جنگ خندق نازل گرديد ، در آن هنگام كه پيامبر ص با انبوه مسلمانان با سرعت مشغول كندن خندق در اطراف مدينه بودند گروهى از منافقين به ظاهر در صف آنها بودند ولى كمتر كار انجام مىدادند ، و تا چشم مسلمانان را غافل مىديدند بدون اجازه گرفتن از پيامبر ص آهسته به خانه‌هاى خود مىآمدند ، اما هنگامى كه مسلمانان راستين مشكلى پيدا مىكردند نزد پيامبر ص آمده اجازه مىخواستند و به محض اينكه كار خود را انجام مىدادند باز مىگشتند و به حفر خندق ادامه مىدادند ، تا از اين كار خير و مهم عقب نمانند ، آيه فوق گروه اول را مذمت و گروه دوم را ستايش مىكند ( 2 ) .\r\n\r\nتفسير : پيامبر را تنها نگذاريد !\r\nدر چگونگى ارتباط اين آيات با آيات قبل بعضى از مفسران از جمله مرحوم طبرسى در مجمع البيان و نويسنده تفسير فى ظلال گفته‌اند كه چون در آيات گذشته بخشى از نحوه معاشرت افراد با دوستان و خويشاوندان مطرح شده بود ، آيات مورد بحث كيفيت معاشرت مسلمانان را با پيشوايشان پيامبر مطرح نموده و لزوم انضباط را در برابر او تاكيد مىكند ، تا در همه چيز گوش به فرمان پيامبر ص باشند و در كارهاى مهم بدون ضرورت ، و بدون اجازه او از جمعيت جدا نشوند .\r\nاين احتمال نيز وجود دارد كه در چند آيه قبل ، سخن از لزوم اطاعت\r\n\r\n","description":"","footnote":"\r\n( 1 ) تفسير على بن ابراهيم طبق نقل تفسير نور الثقلين جلد 3 صفحه 628 .\r\n( 2 ) تفسير فى ظلال جلد 6 صفحه 126 ذيل آيات مورد بحث .\r\n","page_name":" 562 ","page_number":562},
  {"content":"\r\nخدا و پيامبر ص در ميان بود و يكى از شئون اطاعت آن است كه بدون اذن و فرمان او كارى نكنند ، لذا در آيات مورد بحث از اين مطلب سخن مىگويد .\r\nبه هر حال در نخستين آيه مىفرمايد : « مؤمنان واقعى كسانى هستند كه ايمان به خدا و رسولش آورده‌اند و هنگامى كه در كار مهمى كه حضور جمعيت را ايجاب مىكند با او باشند ، بدون اذن و اجازه او به جايى نمىروند » ( * ( إِنَّمَا الْمُؤْمِنُونَ الَّذِينَ آمَنُوا بِاللَّه وَرَسُولِه وَإِذا كانُوا مَعَه عَلى أَمْرٍ جامِعٍ لَمْ يَذْهَبُوا حَتَّى يَسْتَأْذِنُوه ) * ) .\r\nمنظور از « امر جامع » هر كار مهمى است كه اجتماع مردم در آن لازم است و تعاون و همكاريشان ضرورت دارد ، خواه مساله مهم مشورتى باشد ، خواه مطلبى پيرامون جهاد و مبارزه با دشمن ، و خواه نماز جمعه در شرائط فوق العاده ، و مانند آن ، بنا بر اين اگر مىبينيم بعضى از مفسران آن را به خصوص مشورت ، يا خصوص مساله جهاد ، يا خصوص نماز جمعه يا نماز عيد تفسير كرده‌اند بايد گفت : بخشى از معنى آيه را منعكس ساخته‌اند ، و شان نزولهاى گذشته نيز مصداقهايى از اين حكم كلى هستند .\r\nدر حقيقت اين يك دستور انضباطى است كه هيچ جمعيت و گروه متشكل و منسجم نمىتواند نسبت به آن بى اعتنا باشد ، چرا كه در اين گونه مواقع گاهى حتى غيبت يك فرد گران تمام مىشود و به هدف نهايى آسيب مىرساند ، مخصوصا اگر رئيس جمعيت ، فرستاده پروردگار و پيامبر خدا و رهبر روحانى نافذ الامر باشد .\r\nتوجه به اين نكته نيز لازم است كه منظور از اجازه گرفتن اين نيست كه هر كس كارى دارد يك اجازه صورى بگيرد و به دنبال كار خود برود ، بلكه براستى اجازه گيرد ، يعنى اگر رهبر ، غيبت او را مضر تشخيص نداد ، به او اجازه مىدهد و در غير اين صورت بايد بماند و گاهى كار خصوصى خود را فداى هدف مهمتر كند .\r\nلذا در دنبال اين جمله اضافه مىكند : « كسانى كه از تو اجازه مىگيرند آنها براستى ايمان به خدا و رسولش آورده‌اند » ايمانشان تنها با زبان نيست ، بلكه با روح\r\n","description":"","footnote":"","page_name":" 563 ","page_number":563},
  {"content":"\r\nو جان مطيع فرمان تواند ( * ( إِنَّ الَّذِينَ يَسْتَأْذِنُونَكَ أُولئِكَ الَّذِينَ يُؤْمِنُونَ بِاللَّه وَرَسُولِه ) * ) .\r\n« در اين صورت هر گاه از تو براى بعضى از كارهاى مهم خود اجازه بخواهند به هر كس از آنها مىخواهى ( و صلاح مىبينى ) اجازه ده » ( * ( فَإِذَا اسْتَأْذَنُوكَ لِبَعْضِ شَأْنِهِمْ فَأْذَنْ لِمَنْ شِئْتَ مِنْهُمْ ) * ) .\r\nروشن است كه اين گونه افراد با ايمان با توجه به اينكه براى امر مهمى اجتماع كرده‌اند هرگز براى يك كار جزئى اجازه نمىطلبند ، و منظور از « شانهم » در آيه كارهاى ضرورى و قابل اهميت است .\r\nو از سوى ديگر ، خواست پيامبر ص مفهومش اين نيست كه بدون در نظر گرفتن جوانب امر و اثرات حضور و غياب افراد اجازه دهد ، بلكه اين تعبير براى آنست كه دست رهبر باز باشد و در هر مورد ضرورت حضور افراد را احساس مىكند به آنها اجازه رفتن را ندهد .\r\nشاهد اين سخن اينكه در آيه 43 سوره توبه ، پيامبر ص را به خاطر اجازه دادن به بعضى از افراد مؤاخذه مىكند و مىگويد : عَفَا اللَّه عَنْكَ لِمَ أَذِنْتَ لَهُمْ حَتَّى يَتَبَيَّنَ لَكَ الَّذِينَ صَدَقُوا وَتَعْلَمَ الْكاذِبِينَ : « خداوند تو را عفو كرد چرا به آنها اجازه دادى پيش از آنكه راستگويان از دروغگويان براى تو شناخته شوند ؟ ! » .\r\nاين آيه نشان مىدهد كه حتى پيامبر ص در اجازه دادن افراد بايد دقت كند و تمام جوانب كار را در نظر گيرد و در اين امر مسئوليت الهى دارد .\r\nو در پايان آيه مىفرمايد : هنگامى كه به آنها اجازه مىدهى « براى آنان استغفار كن كه خداوند غفور و رحيم است » ( * ( وَاسْتَغْفِرْ لَهُمُ اللَّه إِنَّ اللَّه غَفُورٌ رَحِيمٌ ) * ) .\r\nدر اينجا اين سؤال پيش مىآيد كه اين استغفار براى چيست ؟ مگر آنها با اجازه گرفتن از پيامبر ص باز گنهكارند كه نياز به استغفار دارند ؟ ! .\r\nاين سؤال را از دو راه مىتوان پاسخ گفت : نخست اينكه آنها گر چه ماذون\r\n","description":"","footnote":"","page_name":" 564 ","page_number":564},
  {"content":"\r\nو مجازند ولى بالآخره كار شخصى خود را بر كار جمعى مسلمين مقدم داشته‌اند و اين خالى از يك نوع ترك اولى نيست ( 1 ) و لذا نياز به استغفار دارند ( همانند استغفار بر يك عمل مكروه ) .\r\nضمنا اين تعبير نشان مىدهد كه تا مىتوانند از گرفتن اجازه خوددارى كنند و فداكارى و ايثار نمايند كه حتى پس از اجازه باز عمل آنها ترك اولى است ، مبادا حوادث جزئى را بهانه ترك گفتن اين برنامه‌هاى مهم قرار دهد .\r\nديگر اينكه آنها به خاطر رعايت ادب در برابر رهبرشان درخور لطف الهى هستند و پيامبر ص به عنوان تشكر از اين عمل براى آنها استغفار مىكند ( 2 ) .\r\nدر عين حال اين دو پاسخ با هم منافاتى ندارد و ممكن است هر دو منظور باشد .\r\nالبته اين دستور انضباطى مهم اسلامى مخصوص پيامبر و يارانش نبوده است بلكه در برابر تمام رهبران و پيشوايان الهى اعم از پيامبر و امام و علمايى كه جانشين آنها هستند رعايت آن لازم است ، چرا كه مساله سرنوشت مسلمين و نظام جامعه اسلامى در آن مطرح مىباشد ، و حتى علاوه بر دستور قرآن مجيد ، عقل و منطق نيز حاكم به آن است ، زيرا اصولا هيچ تشكيلاتى بدون رعايت اين اصل پا بر جا نمىماند ، و مديريت صحيح بدون آن امكان پذير نيست .\r\nعجب اينكه بعضى از مفسران معروف اهل سنت اين آيه را دليل بر جواز اجتهاد و واگذارى حكم به راى مجتهد دانسته‌اند ، ولى ناگفته پيدا است آن اجتهادى كه در مباحث اصول و فقه مطرح است مربوط به احكام شرع است نه مربوط به موضوعات ، اجتهاد در موضوعات قابل انكار نيست ، هر فرمانده لشكر ، هر رئيس اداره و هر سرپرست گروهى به هنگام تصميمگيرى در مسائل اجرايى و موضوعات\r\n\r\n","description":"","footnote":"\r\n( 1 ) « تفسير فخر رازى » و « روح المعانى » و « تفسير قرطبى » ذيل آيات مورد بحث .\r\n( 2 ) « تفسير فخر رازى » ذيل آيات مورد بحث .\r\n","page_name":" 565 ","page_number":565},
  {"content":"\r\nخارجى رأيش محترم است ، اين دليل بر آن نيست كه در احكام كلى شرع بتوان اجتهاد كرد و با مصلحتانديشى ، حكمى وضع يا حكمى را نفى نمود .\r\nسپس دستور ديگرى در ارتباط با فرمانهاى پيامبر اسلام ص بيان كرده مىگويد : « دعوت پيامبر ص را در ميان خود مانند دعوت بعضى از شما نسبت به بعضى ديگر تلقى نكنيد » ( * ( لا تَجْعَلُوا دُعاءَ الرَّسُولِ بَيْنَكُمْ كَدُعاءِ بَعْضِكُمْ بَعْضاً ) * ) .\r\nاو هنگامى كه شما را براى مساله اى فرا مىخواند حتما يك موضوع مهم الهى و دينى است ، بايد آن را با اهميت تلقى كنيد ، و به طور جدى روى آن بايستيد ، دعوتهاى او را ساده نگيريد كه فرمانش فرمان خدا و دعوتش دعوت پروردگار است .\r\nسپس ادامه مىدهد : « خداوند كسانى را كه از شما براى جدا شدن از برنامه‌هاى مهم پيامبر ص پشت سر ديگران پنهان مىشوند ، و يكى پس از ديگرى فرار مىكنند مىداند » و مىبيند ( * ( قَدْ يَعْلَمُ اللَّه الَّذِينَ يَتَسَلَّلُونَ مِنْكُمْ لِواذاً ) * ) .\r\n« اما آنها كه مخالفت فرمان او مىكنند بايد از اين بترسند كه فتنه اى دامنشان را بگيرد ، يا عذاب دردناك به آنها برسد » ( * ( فَلْيَحْذَرِ الَّذِينَ يُخالِفُونَ عَنْ أَمْرِه أَنْ تُصِيبَهُمْ فِتْنَةٌ أَوْ يُصِيبَهُمْ عَذابٌ أَلِيمٌ ) * ) .\r\n« يتسللون » از ماده « تسلل » در اصل به معنى بر كندن چيزى است ( مثلا گفته مىشود « سل السيف من الغمد » يعنى شمشير را از غلاف كشيد ) و معمولا به كسانى كه مخفيانه و به طور قاچاقى از جايى مىگريزند ، « متسللون » گفته مىشود .\r\n« لواذا » از « ملاوذه » به معنى استتار است ، و در اينجا به معنى عمل كسانى است كه پشت سر ديگرى خود را پنهان مىكنند يا در پشت ديوارى قرار مىگيرند و به اصطلاح افراد را خواب مىكنند و فرار مىكنند ، اين عملى بوده است كه منافقين به هنگامى كه پيامبر ص مردم را براى جهاد يا امر مهم ديگرى فرا مىخواند انجام مىدادند .\r\nقرآن مجيد مىگويد : اين عمل زشت منافقانه شما اگر از مردم پنهان\r\n","description":"","footnote":"","page_name":" 566 ","page_number":566},
  {"content":"\r\nبماند از خدا هرگز پنهان نخواهد ماند ، و اين مخالفتهاى شما در برابر فرمان پيامبر ص مجازات دردناكى در دنيا و آخرت دارد .\r\nدر اينكه منظور از « فتنه » در اينجا چيست ؟ بعضى از مفسران آن را به معنى قتل و بعضى به معنى گمراهى و بعضى به معنى تسلط سلطان ظالم ، و سر انجام بعضى به معنى بلاى نفاق كه در قلب انسان آشكار مىشود دانسته‌اند .\r\nاين احتمال نيز وجود دارد كه منظور از فتنه ، فتنه‌هاى اجتماعى و نابسامانيها و هرج و مرج و شكست و ساير آفتهايى است كه بر اثر تخلف از فرمان رهبر دامنگير جامعه مىشود .\r\nولى به هر حال فتنه مفهوم وسيعى دارد كه همه اين امور و غير اينها را شامل مىشود . همانگونه كه « عذاب اليم » ممكن است عذاب دنيا يا آخرت يا هر دو را در بر گيرد .\r\nقابل توجه اينكه در تفسير آيه فوق غير از آنچه گفتيم دو احتمال ديگر ذكر كرده‌اند :\r\nنخست اينكه : منظور از « * ( لا تَجْعَلُوا دُعاءَ الرَّسُولِ بَيْنَكُمْ كَدُعاءِ بَعْضِكُمْ بَعْضاً ) * » اين است كه هنگامى كه پيامبر ص را صدا مىزنيد با ادب و احترامى كه شايسته مقام او است وى را بخوانيد ، نه همچون صدا زدن يكديگر ، زيرا بعضى از كسانى كه با ادب اسلامى آشنا نبودند خدمت پيامبر ص مىرسيدند و در ميان جمع يا تنهايى مرتب : يا محمد ! يا محمد ! . . . مىگفتند به گونه اى كه شايسته يك رهبر بزرگ آسمانى نبود ، هدف اين است كه او را با تعبيراتى مانند يا رسول اللَّه و يا نبى اللَّه و با لحنى معقول و مؤدبانه صدا بزنند .\r\nدر بعضى از روايات نيز اين تفسير وارد شده است ، ولى با توجه به آيه گذشته و تعبيرات ذيل خود اين آيه كه سخن از اجابت دعوت پيامبر ص و غائب نشدن از محضر او بدون اذن مىگويد اين تفسير با ظاهر آيه سازگار نيست ، مگر اينكه\r\n","description":"","footnote":"","page_name":" 567 ","page_number":567},
  {"content":"\r\nبگوئيم هر دو مطلب مراد است ، و تفسير اول و دوم را در مفهوم آيه جمع بدانيم .\r\nتفسير سومى نيز براى آيه نقل شده كه بسيار ضعيف به نظر مىرسد و آن اينكه « دعا و نفرينهاى پيامبر ص را همچون نفرين خودتان در باره يكديگر نگيريد » ( 1 ) .\r\nچرا كه دعا و نفرين او روى حساب است و برنامه الهى و مسلما كارگر خواهد شد .\r\nاما با توجه به اينكه اين تفسير تناسبى با صدر و ذيل آيه ندارد و روايتى نيز در باره آن نرسيده قابل قبول نيست .\r\nذكر اين نكته نيز لازم است كه علماى اصول از جمله * ( فَلْيَحْذَرِ الَّذِينَ يُخالِفُونَ عَنْ أَمْرِه ) * . . . چنين استفاده كرده‌اند كه اوامر پيامبر ص دلالت بر وجوب دارد ولى اين استدلال اشكالاتى دارد كه در اصول به آن اشاره شده است .\r\nآخرين آيه مورد بحث كه « آخرين آيه سوره نور » است اشاره لطيف و پر معنايى است به مساله مبدء و معاد كه انگيزه انجام همه فرمانهاى الهى است و در واقع ضامن ( اجراى همه اوامر و نواهى مىباشد ، از جمله اوامر و نواهى مهمى كه در سر تا سر اين سوره آمده است ، مىفرمايد :\r\nآگاه باشيد كه براى خدا است آنچه كه در آسمانها و زمين است « ( * ( أَلا إِنَّ لِلَّه ما فِي السَّماواتِ وَالأَرْضِ ) * ) .\r\nخدايى كه علم و دانش او همه جهان را در بر مىگيرد و « ميداند آنچه را شما بر آن هستيد » ( روش شما ، اعمال شما ، عقيده و نيت شما ، همه براى او آشكار است ) ( * ( قَدْ يَعْلَمُ ما أَنْتُمْ عَلَيْه ) * ) .\r\n\r\n","description":"","footnote":"\r\n( 1 ) كلمه « دعاء » اگر بعد از آن لام باشد به معنى دعا است و اگر « على » باشد به معنى نفرين است و اگر هيچكدام نباشد احتمال هر دو را دارد .\r\n","page_name":" 568 ","page_number":568},
  {"content":"\r\nو تمام اين امور بر صفحه علم او ثبت است « و آن روز كه انسانها به سوى او باز مىگردند آنها را از اعمالى كه انجام دادند آگاه مىسازد » و نتيجه آن را هر چه باشد به آنها مىدهد ( * ( وَيَوْمَ يُرْجَعُونَ إِلَيْه فَيُنَبِّئُهُمْ بِما عَمِلُوا ) * ) .\r\n« و خدا به هر چيز عالم و آگاه است » ( * ( وَاللَّه بِكُلِّ شَيْءٍ عَلِيمٌ ) * ) .\r\nقابل توجه اينكه در اين آيه سه بار بر روى علم خدا نسبت به اعمال انسانها تكيه شده است و اين به خاطر آن است كه انسان هنگامى كه احساس كند ، كسى به طور دائم مراقب او است ، و ذره‌اى از پنهان و آشكارش بر او مخفى نمىماند اين اعتقاد و باور اثر تربيتى فوق العاده روى او مىگذارد و ضامن كنترل انسان در برابر انحرافات و گناهان است .\r\nبار الها ! « مصباح قلب ما را به نور علم و ايمان روشن فرما ، و » مشكاة « وجودمان را براى حفظ ايمان تقويت نما ، تا » صراط مستقيم « پيامبرانت را به سوى رضاى تو ره سپر شويم و به مصداق » لا شرقية و لا غربيه « از هر گونه انحراف در سايه لطفت مصون بمانيم .\r\nبار الها ! چشم ما را به نور عفت ، قلب ما را به نور معرفت ، روح ما را به نور تقوى ، و تمام وجودمان را به نور هدايت روشن فرما و از سرگردانى و غفلت و گرفتارى در چنگال وسوسه‌هاى شيطان محفوظ دار .\r\nخداوندا ! پايه‌هاى حكومت عدل و داد اسلامى را براى اجراى حدودت محكم كن و جامعه ما را از سقوط در دامان بىعفتيها مصون دار إِنَّكَ عَلى كُلِّ شَيْءٍ قَدِيرٌ .\r\nپايان سوره نور پايان جلد 14 تفسير نمونه 27 ربيع الاول 1403 برابر با 22 : 10 : 61\r\n\r\n","description":"","footnote":"","page_name":" 569 ","page_number":569}
  ]