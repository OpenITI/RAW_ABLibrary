[
  {"content":"\r\n\r\nبسم الله الرحمن الرحيم\r\nهزار و يك كلمه\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nآثار استاد حسن زاده آملى / 6\r\nهزار و يك كلمه\r\nجلد دوم\r\nآية الله حسن زاده آملى\r\nمركز انتشارات دفتر تبليغات اسلامى حوزهء علميهء قم / 1379\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nفهرست نويسى پيش از انتشار : مركز انتشارات دفتر تبليغات اسلامى\r\nحسن زاده آملى - حسن ، 1307 -\r\nهزار و يك كلمه / حسن حسن زاده آملى . - قم : دفتر تبليغات اسلامى حوزهء علميه قم ، مركز انتشارات ، 1377 -\r\nج . - ( دفتر تبليغات اسلامى حوزهء علميهء قم ، مركز انتشارات ؛ 306 : مسلسل انتشار 1195 : آثار استاد حسن زاده آملى ؛ 6 ) .\r\nكتابنامه به صورت زير نويس .\r\nچاپ اول : 1375 .\r\nشابك 5 - 443 - 444 - 964\r\n5 - 443 - 424 - 964 isbn\r\n1 . اسلام - مقاله ها وخطابه ها . الف . دفتر تبليغات اسلامى حوزهء علميهء قم ، مركز انتشارات . ب . عنوان .\r\n4 ه‍ 5 ح / 5 / 10 bp\r\n08 / 297\r\nدفتر تبليغات اسلامى حوزهء علميهء قم\r\nمركز انتشارات\r\nهزار و يك كلمه / ج 2\r\nنويسنده : آية الله حسن حسن زاده آملى\r\nناشر : مركز انتشارات دفتر تبليغات اسلامى\r\nچاپ و صحافى : چاپخانهء دفتر تبليغات اسلامى\r\nنوبت چاپ : دوم / 1377\r\nتعداد : 3000\r\nقيمت : 1500 تومان\r\nحق چاپ براى ناشر محفوظ است\r\nنشانى : قم ، خيابان شهدا ( صفائيه ) مركز انتشارت دفتر تبليغات اسلامى حوزهء علميه قم ،\r\nص پ 917 ، تلفن : 7 - 742155 ، نمابر : 742154 ، پخش : 743426\r\nنشانى الكترونيك : http : / / www . hawzah . net / m / m . htm\r\nپست الكترونيك : e - mail : bustan - e - ketab @ noomet . net\r\nprinted in the islamic republic of iran\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n\r\n[ جلد دوم 
  ]\r\n\r\nكلمهء 211\r\nاين كلمه جواب نامه‌اى است :\r\nباسم الله خير الأسماء\r\n از آن اسمند موجودات قائم * بدان اسمند در تسبيح دائم \r\n( شبسترى در گلشن راز )\r\n سَلامٌ عَلَيْكُمْ ادْخُلُوا الْجَنَّةَ بِما كُنْتُمْ تَعْمَلُونَ  ( نحل 33 ) پيشوايان دين فرمودند : براى فرزند نام خوب بگذاريد تا در بزرگى از نام خود شرمنده نباشد . وصىّ بلا فصل ، امام كلّ على عليه السلام فرمود :\r\nإنّ للولد على الوالد حقا و انّ للوالد على الولد حقا فحق الوالد على الولد ان يطيعه فى كل شىء الا فى معصية الله سبحانه ، و حق الولد على الوالد ان يحسن اسمه و يحسن ادبه و يعلّمه القرآن .\r\nفرمود :\r\nفرزند بر پدر حقّى و پدر بر فرزند حقى دارد : حق پدر بر فرزند اين است كه پدر را در هر چيز جز در نافرمانى خداوند سبحان فرمان برد . و حق فرزند بر پدر اين است كه نام نيكو بر وى گذارد . و نيكو ادبش كند ، و قرآن يادش دهد ( نهج البلاغه ، حكمت 391 ) .\r\nو به حمد الله خوشنام هم هستى و خوشنام بودن در اجتماع خود سعادتى است يا من اظهر الجميل . و اميدوارم كه در يوم تبلى السرائر كه باطن عين ظاهر مىشود هم نيكنام بوده باشى كه بسيار رسوايى دارد انسان بدنام محشور شود .\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nو كاسب هم حبيب الله است امام باقر عليه السلام فرمود كه رسول الله صلى الله عليه و آله و سلّم فرمود : العبادة سبعون جزءا أفضلها طلب الحلال ( وافى ج 2 ص 2 ) يعنى عبادت هفتاد جزء است برترين جزء آن طلب حلال است .\r\nابو عمرو شيبانى گويد :\r\nامام صادق ( ع ) را ديدم كه بيلى در دست داشت و جامه‌اى درشت در بر . در باغى كه از آن حضرتش بود به كار بود و عرق از پشت وى مىچكيد ، گفتم : فداى تو گردم بيل به من ده تا كفايتت كنم ، گفت : دوست دارم كه مرد در طلب معيشت به گرماى خورشيد رنج بيند . ( وافى ج 2 ص 8 ) .\r\nعلاوه اينكه افتخار انتساب به پيغمبر و آل هم از شجرهء سيادت خوددارى .\r\nمرحمت فرموديد از وضع قلب اين بيدل تفقّدى فرموديد . خداوند مقلّب القلوب قلبت را نورانى كناد كه\r\n گدايى گردد از يك جذبه شاهى * به يك لحظه دهد كوهى بكاهى \r\nآرى مهربانى با خلق خدا سيرت مردم بيدار است كه مىداند و مىبيند خلق به چه كسى وابسته‌اند . مجنون را ديدند ميخى را كه خيمهء ليلايش بدان بسته بود مىبوسيد . بو الفضولى بطعن گفت : مجنونا اين چه ديوانگى است ؟ ! گفت :\r\nطناب بر اين ميخ بسته است و چادر بر طناب و ليلى من در زير اين چادر است .\r\nولى اين بيچاره كى دل داشت تا از آن استفسار شود مگر عارف شبسترى در گلشن راز با من در خطاب و عتاب نيست ؟\r\n چه مىگويم حديث عالم دل * ترا سر در نشيب و پاى در گل \r\nمگر داستان روباه و خر و شير گرگين كتاب كليله و دمنه ( باب بوزينه و باخه ) به سمع مبارك آقا نرسيده است ؟ !\r\nشيرى را گر برآمد كه از حركت فروماند روباهى كه از بازماندهء شكار او طعمه چيدى روزى او را گفت آيا ملك اين بيمارى را علاج نخواهد فرمود ؟ شير گفت چنين مىگويند كه جز به گوش و دل خر علاج نپذيرد . روباه خر گازرى را به چرب‌زبانى فريب داد و نزد شير آورد شير قصد وى كرد و زخمى انداخت و مؤثر نيامد و خر\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nبگريخت . روباه بار دوم آنقدر افسون بر گوش دراز گوش بخواند تا باز وى را به شير رسانيد . در اين بار شير بر خر جست و سخت او را بشكست و روباه را گفت شست و شويى بكنم و پس گوش و دل خر بخورم كه دواى بيمارى من است چون شير غائب شد روباه گوش و دل هر دو را بخورد . چون شير بازآمد گفت گوش و دل كو ؟ جواب داد كه اگر او گوش و دل داشتى كه يكى مركز عقل و ديگر محلّ سمع است پس از آنكه صولت ملك ديده بود دروغ من نشنودى و به فريب من فريفته نشدى و با پاى خود به سر گور نيامدى .\r\nآقاى عزيز آنكه دل دارد دلدل دارد\r\n عاشقى پيداست از زارى دل * نيست بيمارى چو بيمارى دل \r\n( مثنوى عارف رومى )\r\nمىبينيد كه سوخته بارقه عشق بابا طاهر عريان را چه سوز و گداز از درد دل است كه دو بيتيها و ديگر گفته‌هايش هريك شعلهء آتشين است .\r\n ألا تا زار چون تو دلبرستم * سراپا همچو سوته مجمرستم\r\nجدا از تو به خلد و حور و طوبى * اگر خرسند گردم كافرستم\r\nنه بىاز افسر شاهيم فخرى * كه اين ژوليده مو به ز افسرستم\r\nچو شمعم گر سر اندازند صدبار * فرو زنده‌تر و سوزان ترستم\r\nسمندروش ميان آتش عشق * يكى پركنده مرغ بىپرستم\r\nاگر روزى دو صد بارت بوينم * به جان مشتاق بار ديگرستم\r\nخدايا عشق طاهر بىنشان بى * كه از عشق بتان بىپا سرستم \r\nآقا از كدام دل مىپرسد ؟ آيا از دلى كه مخروطى شكل صنوبرى است و در پهلوى چپ قرار دارد ؟ اين دل در كار است و بطور طبيعى در قبض و بسط است .\r\nولى اين دل را درازگوش و خرگوش و استر و اشتر و ديگر جانوران نيز دارند و با آنها در داشتن اين دل انبازيم و بدون هيچ دو دلى مميّز انسان از حيوان اين دل نيست و آن كس كه گفته است :\r\n آنكس كه سرشت ما ز گل كرد * گل را به چهل صباح دل كرد \r\n\r\n","description":"","footnote":"","page_name":" 7 ","page_number":7},
  {"content":"\r\n\r\n دل آينهء ظهور خود ساخت * دل مظهر پاك نور خود ساخت \r\n( داعى شيرازى )\r\nدرباره اين دل مشترك نگفته است . و اگر از قلبى كه لطيفهء غيبى الهى است و قابل است كه گنجينهء معارف ربوبى گردد كه بدان انسان از ديگر جانوران ممتاز است مىپرسد ؟ خداوند عالميان شاهد است كه از جواب آن شرمسارم .\r\n به مجنون كسى گفت كاى نيك پى * چه بودت كه ديگر نيايى بحىّ\r\nمگر در سرت شور ليلى نماند * خيالت دگر گشت و ميلى نماند\r\nچو بشنيد بيچاره بگريست زار * كه اى خواجه دستم ز دامن بدار\r\nمرا خود دلى دردمند است و ريش * تو نيزم مزن بر سر و ريش نيش\r\nنه دورى دليل صبورى بود * كه بسيار دورى ضرورى بود\r\nبگفت اى وفادار فرخنده خوى * پيامى كه دارى به ليلى بگوى\r\nبگفتا مبر نام من پيش دوست * كه حيف است نام من آنجا كه اوست \r\n( بوستان سعدى )\r\nآقاى عزيز يكى از بزرگان اهل تميز گفته است : اگر عرش و آنچه را كه در بر دارد صد هزار هزار برابر آن در گوشه‌اى از گوشه‌هاى دل عارف بالله نهاده شود بدان احساس نمىكند . ديگرى گفته است : اين بزرگ مرد از گنجايش دل خويش بدانچه يافته است سخن مىگويد نه آنچنانكه گنجايش دل است . آنگاه خود در گنجايش دل عارف بالله سخنى گفته است كه اين زمان بگذار تا وقت دگر .\r\nنه اين است كه خاتم صلى الله عليه و آله و سلم فرمود : « لى مع الله وقت لا يسعنى فيه ملك مقرّب و لا نبى مرسل » يعنى مرا با خداوند وقتى است كه در آن وقت هيچ ملك مقرّب و هيچ پيغمبر مرسل نمىگنجد . و از اين پيغمبران مرسل يكى خود آن حضرت است ، سبحان الله از حلاوت گفتار . به حكم حديث شريف قدسى : « لا يسعنى ارضى و سمائى و لكن يسعنى قلب عبدى المؤمن » دل محل ظهور تجليات انوار الهى است . ترجمهء اين حديث را از زبان عارف رومى بازگو كنيم :\r\n\r\n","description":"","footnote":"","page_name":" 8 ","page_number":8},
  {"content":"\r\n\r\n گفت پيغمبر كه حق فرموده است * من نگنجم هيچ در بالا و پست\r\nدر زمين و آسمان و عرش نيز * من نگنجم اين يقين دان اى عزيز\r\nدر دل مؤمن بگنجم اى عجب * گر مرا جويى در آن دلها طلب\r\nعرش با آن نور و با پهناى خويش * چون بديد او را برفت از جاى خويش \r\nآرى در حديث ديگر است كه قلب المؤمن عرش الله الاعظم يعنى دل مؤمن عرش اعظم خداوند است .\r\nحقيقت هر چيز را صورت آن چيز گويند كه همان هويت و واقعيت او است لذا فرموده‌اند كه كريمهء علّم آدم الاسماء كلّها بيان صورت انسان است و اين اسماء حقائق اشياء است كه قلب انسان چون بدانها آگاهى يابد غذاى قلب بلكه عين قلب مىشوند و اين قلب همان لطيفهء غيبى الهى است كه ظرف علوم و معارف است و تشنهء آب حيات علم است و دريائى است كه هرچه آب بگيرد گنجايش آن بيشتر مىشود . صاحبدلان در ظهور و تجليات انوار اين اسماء در افق بيكران عالم قلب حكايتها دارند .\r\n عجايب نقشها بينى خلاف رومى و چينى * اگر با دوست بنشينى ز دنيا و آخرت غافل \r\nقلبى كه جامع همه اسماء حسنى و مظهر جميع صفات علياست آن قلب انسان كامل است كه به اقتضاى ذاتى و تكوينى هر اسمى باذن الله تعالى اسمى و رسمى و حكمى و اثرى دارد و لغت شناسان و زبان دانان وى را به اسامى مختلف خوانند :\r\nمن جمله جبرئيلش مىگويند كه از عالم حقائق و دقائق خبر مىدهد .\r\nميكائيلش مىگويند كه از معارف و مكارم به طالبان رزق بخش است .\r\nاسرافيلش مىگويند كه از معاد و بازگشت مريدان را آگاه مىفرمايد .\r\nعزرائيلش مىگويند كه قتل نفس امّاره مريدان مىنمايد\r\n قطب وقت است او و اسرافيل جان * مرده ساز و زنده ساز در زمان\r\nگر سرافيلش بخوانى تو بجاست * جبرئيلش گر بگويى هم رواست\r\nاوست ميكائيل ارزاق حضور * اوست عزرائيل نفس پر شرور \r\n\r\n","description":"","footnote":"","page_name":" 9 ","page_number":9},
  {"content":"\r\n\r\n آدم كل است و مسجود ملك * غايت ايجاد و مقصود فلك \r\nآدمش مىگويند : زيرا كه معلّم طالبان راه هدايت است .\r\nنوحش مىگويند براى آنكه نجات دهنده از طوفان بلاست .\r\nابراهيمش مىگويند زيراكه از نار هستى گذشته و نمرودخواهش را كشته و خليل حضرت حق جلّ شأنه گشته است .\r\nموسايش مىگويند براى اينكه فرعون هستى را به نيل نيستى غرق نموده در طور قرب إله مناجات مىكند .\r\nخضرش مىگويند به جهت آنكه از آب حيوان علم لدنّى خورده و به حيات جاودانى پىبرده .\r\nالياسش نيز مىگويند زيرا كه جالوت هستى را كشته و خليفه خدا گشته .\r\nلقمانش نيز مىگويند زيرا كه حكيم الهى است و به حقيقت اشياء او را كمال آگاهى است .\r\nافلاطونش نيز مىگويند زيرا كه طبيب نفوس است و در شناختن علل و امراض باطنى مانند جالينوس است .\r\nسليمانش نيز مىگويند زيرا كه زبان مرغان مىداند يعنى مطّلع بر احوال مريدانست و به طيور حواس ظاهرى و باطنى خود حكمران .\r\nعيسى زمانش نيز مىنامند براى آنكه دلهاى مرده را زنده مىسازد و دجّال اعور آمال را برمىاندازد .\r\nو مهدى و هادى نيز مىگويند چنان كه مولوى گفته :\r\n هادى و مهدى ويست اى راه جو * هم به پنهان هم نشسته روبرو \r\nاسكندرش نيز مىگويند زيرا كه سدّ يأجوج و مأجوج خطرات نفسانى و خطوات شيطانى مريدان را مىبندد .\r\nو سيمرغش نيز مىگويند بدان جهت كه در پس قاف قلب مخفى است .\r\nسواد اعظم و بحر محيط نيز مىگويند براى آنكه هر طالب كه خود را بدان مىرساند\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nاو را از آلودگى پاك مىكند .\r\nيوسف نيز مىگويند جهت آنكه در مصر ولايت عزيز است .\r\nآفتابش نيز مىگويند زيرا كه پرتو شفقت بر هركس مىاندازد .\r\nابر و سحاب نيز مىگويند براى آنكه طالبانرا از معارف سيراب مىسازد .\r\nترسا نيز گويند براى آنكه مجرد و آزاد است .\r\nمرآت و آينه نيز گويند از جهت آنكه هركس به وى مقابل مىشود اگر متّقى است نيك مشاهده مىنمايد و اگر شقىّ است زشت ملاحظه مىكند كما قال المولوى :\r\n گفت من آيينه‌ام مصقول دوست * ترك و روم و هندو آن بيند كه اوست \r\nخلاصه معلّم بتعليم علّم الاسماء و لوح محفوظ صور همهء آنها و مصداق تامّ كل شىء احصيناه فى امام مبين است كه انسان كامل است و عاقل را اشاره كافى است اين چند اسم و بيان آن را بنقل از رياض السياحة جناب شيروانى قدس سرّه تبرك جسته‌ايم .\r\nاين قطب و قلب عالم امكان و امام الكل فى الكل امروز ولى الله الاعظم قائم آل محمد ( ص ) حجة بن الحسن العسكرى مهدى منتظر عجل الله تعالى فرجه الشريف است .\r\n آن شاخ گل ارچه هست پنهان ز چمن * از فيض وجود اوست عالم گلشن\r\nخورشيد اگرچه هست در ابر نهان * از نور ويست باز عالم روشن \r\nباز از مقالت بلند عارف مذكور از دو كتاب ديگرش حدائق السياحة و بستان السياحة تبرك بجوئيم و از آن دو گلشن جان به اهداى شاخ گلى دماغ روح را معطّر سازيم :\r\nمنّت خداى را كه فقير را همچون آفتاب روشن شده است كه كيمياگر از اجزاى متفرقه اكسيرى ساخته بر نقره طرح مىكند و آن نقره را طلاى احمر مىگرداند و حال آنكه نقره در اندك زمان پوسيده و ناچيز مىشود و طلا برعكس آن چندين هزار سال برقرار و بر يك حال و منوال است و نابود نمىشود پس اگر ولىّ خدا مانند آن\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nكيمياگر از اكسير التفات خويش بدن خود را همرنگ روح گرداند و باقى و دايم سازد بديع و بعيد نباشد بلكه بر خلاف آن عجب باشد . آنان كه منكر وجود ذيجود آنحضرتند و لفظ مهدى و صاحب الزمان را تأويل مىنمايند از كوردلى ايشان است و إلّا به اندك شعور چه جاى انكار آنست  وَ اللَّهُ يَهْدِي مَنْ يَشاءُ إِلى صِراطٍ مُسْتَقِيمٍ  .\r\nاگر دل كه عرش رحمن است به سوى آسمان حقيقت دهن باز كند و خواهان شروق نور حق شود البتّه خداوند فيّاض دهن باز را بىروزى نمىگذارد بلكه روزى قلب كه آب حيات علم است همواره از آسمان حقيقت فرومىريزد و حقيقة الحقائق فيّاض على الاطلاق است ، كوتاهى و قصور از اين سوست نه از آن سو . غرض اينكه ما نمىگيريم نه او نمىدهد . بتعبير باقر علوم النبييّن ( ع ) قلب منكوس است كه دل سرنگون است ، چون كاسه‌ى وارونه است كه دهن آن به سوى زمين و پشت آن به سوى آسمان است باران كه ببارد قطره‌اى از آن نصيب چنين كاسه نمىشود و ظرف ديگر دهن آن به سوى آسمان باز است و باندازهء گنجايش خود از آب باران بهره مىگيرد دلها با باران رحمت رحيميّه اينچنين‌اند .\r\nاگر حال دارى بيا باهم به گلشن راز برويم كه بوى اين مشهد و مقام را بايد از آن گلشن استشمام كرد :\r\n شراب بيخودى دركش زمانى * مگر از دست خوديابى امانى\r\nبخور مى تا ز خويشت وارهاند * وجود قطره با دريا رساند\r\nشرابى خور كه جامش روى يار است * پياله چشم مست باده خوار است\r\nشرابى را طلب بىساغر و جام * شراب باده خوار ساقى آشام\r\nشرابى خور ز جام وجه باقى * سقاهم ربّهم او راست ساقى\r\nطَهور آن مىبود كز لوث هستى * ترا پاكى دهد در وقت مستى\r\nهمه عالم چو يك خمخانهء اوست * دل هر ذرّه‌اى پيمانهء اوست\r\nخرد مست و ملايك مست و جان مست * هوا مست و زمين مست و زمان مست\r\nجهانى خلق از او سرگشته دائم * ز خان و مان خود برگشته دائم\r\nيكى از بوى دردش عاقل آمد * يكى از رنگ صافش ناقل آمد \r\n\r\n","description":"","footnote":"","page_name":" 12 ","page_number":12},
  {"content":"\r\n\r\n يكى از نيم جرعه گشت صادق * يكى از يك صراحى گشته عاشق\r\nيكى ديگر فرو برده به يك بار * خم و خمخانه و ساقى و مىخوار\r\nكشيده جمله و مانده دهن باز * ز هى دريا دل رند سرافراز\r\nدر آشاميده هستى را بيكبار * فراغت يافته ز اقرار و انكار \r\nحديث آن قدوهء عالميان را در اقسام قلب زينت و زيور اين گرامى نامه قرار دهيم :\r\nالقلوب ثلاثة : قلب منكوس لا يعى شيئا من الخير و هو قلب الكافر ، و قلب فيه نكتة سوداء فالخير و الشرّ فيه يعتلجان فأيّهما كانت منه غلب عليه ، و قلب مفتوح فيه مصابيح تزهر و لا يطفأ نوره الى يوم القيمة و هو قلب المؤمن\r\n( اصول كافى ج 2 ص 309 )\r\nترجمه حديث شريف باختصار اينكه :\r\nدلها سه گونه‌اند : دل سرنگون كه هيچ خيرى را نگاه نمىدارد و آن دل كافر است ، و دلى كه در آن خجكى ( نقطه‌اى ) سياه است خير و شرّ در آن در كشتى و كشمكش‌اند پس هركدام از آن دو شده است همان بر وى چيره خواهد شد ؛ و دلى كه گشوده است ، در آن چراغهايى مىدرخشند و تا روز رستاخيز خاموش نمىشوند و آن دل مؤمن است .\r\nدل بينا مىبايد تا دربارهء دل سخن بگويد اين كوردل چه بگويد . خداوند متعال توفيق تحصيل قلب سليم مرحمت بفرمايد كه   يَوْمَ لا يَنْفَعُ مالٌ وَ لا بَنُونَ إِلَّا مَنْ أَتَى اللَّهَ بِقَلْبٍ سَلِيمٍ   در پيش داريم . در خاتمه با عرض معذرت خواهش مىكنم دست از دلم بردار و دل به دست صاحبدلى بسپار .\r\nقم حسن حسن‌زاده آملى\r\n11 صفر 1396 ه - 23 / 11 / 1354\r\n\r\n","description":"","footnote":"","page_name":" 13 ","page_number":13},
  {"content":"\r\n\r\n\r\nكلمهء 212\r\nاين كلمه در بيان طرق اقتناى معارف است :\r\nتحصيل معرفت صحيح در مرقومات و زبر فريقين به دو طريق بيان شده است يكى طريق برهان نظرى ، و ديگر طريق عيان كشفى .\r\nاهل تحقيق در بسيارى از موارد تصريح به عدم كفايت نظرى كرده‌اند كه سبيل علوم معرفت ، طورى وراى طور عقل نظرى است و به نظم و نثر بر آن حرفها دارند كه ترك تعرض بدانها را اولى ديده‌ايم . محيى الدين عربى در فص آدمى فصوص الحكم گويد :\r\nو هذا لا يعرفه عقل بطريق نظر فكرى بل هذا الفن من الادراك لا يكون الا عن كشف الهى .\r\nقيصرى در شرح گويد :\r\nفان ادراكه يحتاج الى نور ربانى يرفع الحجب عن عين القلب و يحدّ بصره فيراه القلب بذلك النور بل يكشف جميع الحقائق الكونية و الالهية ، و اما العقل بطريق النظر الفكرى و ترتيب المقدمات و الاشكال القياسية فلا يمكن ان يعرف من هذه الحقائق شيئا لانها لا تفيد الا اثبات الامور الخارجة عنها اللازمة اياها لزوما غير بيّن . و الأقوال الشارحة لا بدوان تكون اجزاؤها معلومة قبلها إن كان المحدود مركبا و الكلام فيها كالكلام فى الأول ، و ان كان بسيطا لا جزء له فى العقل و لا فى الخارج فلا يمكن تعريفه الّا باللوازم البيّنة ، فالحقائق على حالها مجهولة فمتى توجه العقل النظرى الى معرفتها من غير تطهير المحل من الرّيون الحاجبة إياها عن ادراكها كما هى ، يقع فى تيه الحيرة و بيداء الظلمة و يخبط خبطة عشواء و اكثر من أخذت الفطانة بيده و ادرك المعقولات من وراء الحجاب لغاية الذكاء و قوة الفطنة من الحكماء زعم انه ادركها على ماهى عليه و لما تنّبه فى آخر أمره اعترف بالعجز و القصور .\r\nاين كلام قيصرى اجمال گفتار صدر الدين قونوى در اين موضوع است كه ابن فنارى به تفصيل در فصل سوم مصباح الانس شرح مفتاح الغيب قونوى آورده است كه به نه وجه استدلال كرده است كه معرفت اشياء آن‌چنان كه در واقع هستند به ادله\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nنظريه متعذر است و نتيجه اينكه چون تحصيل معرفت صحيح يا به طريق برهان نظرى است و يا به طريق عيان كشفى ، و طريق نظرى از خلل صافى نيست پس طريق دوم متعين است كه با توجه به حق تعالى و مراقبت كامل و تعريه و التجاى تام و تفريغ قلب به كلى از جميع تعلقات ، آن هم در تحت تدبير و ارشاد كاملان مكمل كه واقف منازل‌اند چون انبيا و وارثان به حق آنان ، صورت‌پذير است .\r\nاينان جان آكنده از اصطلاحات علوم غير ايقانى را حجاب بزرگ يعنى حجاب الله مىدانند كه قلب مجلو و فارغ از آنها بايد ادراك حقايق كماهى بنمايد . در فص عزيرى فصوص الحكم گويد :\r\nو لما كانت الانبياء صلوات الله عليهم لا تأخذ علومها الا من الوحى الخاصّ الالهى فقلوبهم ساذجة من النظر العقلى لعلمهم بقصور العقل من حيث نظره الفكرى عن ادراك الامور على ماهى عليه .\r\nسنايى گويد :\r\n اگر بودى كمال اندر نويسايى و خوانايى * چرا آن قبله كل نانويسا بود و ناخوانا \r\nآن وجوه نه گانه به اين بيان است :\r\nالف - احكام نظرى تابع مدارك است ، و مدارك تابع توجّهات مدركين است كه بحسب تفاوت مدركين تفاوت مىيابد ، و اين توجهات تابع مقاصد است ، و مقاصد تابع عقائد و عوائد است ، و اين عقائد و عوائد تجليات اسمائيه‌اند كه به حسب استعدادات قوابل تعيّن مىيابند ؛ زيرا كه اصل تجليات از يك چشمه يكتا است كه هيچ تعدد در آن نيست و به حسب ذاتش اختلاف ندارد ، بلكه به اختلاف قوابل در قابليتشان به حكم مراتب و مواطن و اوقات و احوال و امزجه و صفاتشان ، و همچنين به حسب احكام احوال وسائط وجودشان ، اختلاف مىيابند . چنان كه يك شىء مبصر به اختلاف قواى مبصره به حسب قرب و بعد و لطافت و كثافت و تلون و شفيف ، متعدد مىنمايد .\r\nب - اختلاف آراى متناقضه ، و عدم قدرت رأيى بر ابطال دليل رأى ديگر ؛\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nخود دليل است كه تعويل و اعتماد بر رأى آن را نيز نشايد ، با اينكه يكى از دو رأى قطعا باطل است پس اين احتمال بطلان در هر دليل نظرى جارى است .\r\nج - چه بسا كه ناظر مدّتى دراز بر نظر خود تعويل و اعتماد دارد ، سپس خود او يا ديگرى بعد از او بر خلل نظرش اطلاع مىيابد كه از آن نظر برمىگردد ، پس اين احتمال در هر نظر اهل نظر خواه نظرى كه سبب تعويل است و خواه نظرى كه سبب رجوع است ، مىرود ؛ پس مطلقا اتكال و اعتماد بر هيچيك از دو نظر تعويل و رجوع را نشايد .\r\nد - هر صاحب رأى نظرى ، به قوه فكريه جزئيه خودش در آن نظر مىافكند و در جاى خود مقرر است كه شىء يعنى مدرك ، ادراك نمىكند مگر آنى را كه با او مناسب است ؛ پس فكر جزئى ادراك نمىكند مگر جزئى مثل خود را ، و حال اينكه حقايق در حضرت علميه كلياتى است كه فكر جزئى به نحوه تعين آن حقايق در حضرت علميه نمىرسد و آنها را آنچنان كه هستند ادراك نمىكند .\r\nه - مىبينيم كه كسى اعتقاد به چيزى دارد كه براى او امكان ندارد اقامه برهان بر اعتقادش بنمايد ، و هرچند مشككين در اعتقادش تشكيك كنند كه قادر بر دفع آنها نباشد ، هرگز از اعتقادش دست برنمىدارد ، پس حالش در اين اعتقاد ، مثل حال اهل اذواق است كه آنچه برايشان به طريق تلقّى حاصل شده است قابل شك و ترديد نيست . و چون چنين كسى تابع دليل مشكك نيست و پيروى از شك شكاكان نمىكند و به خلاف شك و رأى آنان معتقد است ، اين احتمال در همه معارفى كه براى اهل اذواق به طريق تلقى حاصل مىگردد ، جارى است .\r\nو - حقائق اشياء در حضرت علميه بسيطاند يعنى وجودى أحدى دارند ، و ما آنها را آنچنان كه تعيّن وجودى آنها است نمىتوانيم ادراك كنيم مگر از حيث احديّت خودمان يعنى از حيث أحديت ادراكى خودمان ، و حال اينكه اين ادارك از حيث احديّت ما يعنى ادراك احدى براى ما متعذر است زيرا كه ادراك ما از احكام كثرت خالى نيست ، به علّت اينكه ما چيزى را نمىدانيم مگر از حيث اتصاف اعيان ما به وجود ، و از حيث قيام حيات و علم به ما ، و از حيث ارتفاع موانع\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nحائل بين ما و بين آنچه كه ادراك آن مرام و مقصود ماست ، و اين امور كه بر شمرديم اقلّ امورى است كه ادراك حقائق بسيط احدى بدانها توقف دارد و حال اينكه همين اقل امور خود جمعيت كثير است و خيلى است ، لذا حصول وصف أحديت و بساطت براى ما و براى ادراك ما متعذر است و آن حقائق متعين أحدى را بايد موجود أحدى ادراك كند ، يعنى بسيط را ادراك نمىكند مگر بسيط . پس ما از حقائق جز صفات آنها را از آن حيث كه صفاتند نمىدانيم ، نه اينكه حقائق آنها را بدانيم چنان كه شيخ رئيس بدين سخن اعتراف دارد ، و حال اينكه صفات حقائق به حسب قرب و بعد متعدد و متفاوت‌اند . و نيز از همين جهت علوم انسانها متفاوت است . پس نتيجه اينكه علم به حقائق متعذر است ، مگر از وجهى خاص كه به واسطه ارتفاع حكم نسب و قيود كونيّه از عارف در حال تحقق او به مقام كنت سمعه و بصره صورت پذيرد .\r\nز - اين دليل مؤيد وجه ششم است ، و آن اينكه اهل ميزان همگى اعتراف دارند كه بسائط را حدّ نيست و رسم معرف كنه حقيقت نيست ، و معرفت مركب فرع معرفت بسائط است زيرا هر مركبى در وجود ذهنى و خارجى به حسب تركيبش ، منحل به بسائط مىشود ؛ و چون معرفت مركب موقوف بر معرفت بسيط است و معرفت به موقوف عليه يعنى بسيط حاصل نشود معرفت موقوف يعنى مركب هم حاصل نمىشود ، پس نتيجه اينكه علم به حقايق اصلا حاصل نمىشود .\r\nح - اقرب حقايق به انسان خود انسان است و حال اينكه به كنه خود نمىرسد تا چه رسد به ديگرى .\r\nط - اعرف حقايق جوهريه در نزد اهل نظر كه آن را به حقيقت براى تمثيل حقيقت جوهريه تعيين كرده‌اند ، حقيقت انسان است ، و در تعريف او گفته‌اند :\r\nانسان حيوان ناطق است ، و حيوان را تعريف كرده‌اند كه جسم نامى متحرك به اراده است ، و جسم را تعريف كرده‌اند كه جوهر قابل ابعاد ثلاثه متقاطع بر قوائم است ، و حال اينكه در اين تعريفات از چند وجه شك روى مىآورد :\r\nاول در جنس بودن جوهر براى جسم .\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nدوم اينكه قبول ابعاد مذكور بالفعل در كره تحقق نمىيابد ، و بالقوه بر هيولاى فقط هم صادق است .\r\nسوم اينكه نموّ در سن شيخوخت وجود ندارد زيرا كه ذبول منافى آنست .\r\nچهارم اينكه حساس و متحرك به اراده ، دو فصل انسان نيستند زيرا كه فصل قريب تعددبردار نيست و اهل نظر بدين اعتراف دارند پس فصل آن معلوم نيست .\r\nپنجم اينكه ناطق به معنى مدرك كليات يعنى معقولات است پس ناطق صفت روح مباين حيوانست پس چگونه بر حيوان حمل مىشود ؟\r\nششم اينكه چگونه ماهيت انسان از دو حقيقت متباين يكى روح و ديگرى جسم تركيب شده است ؟ و تشبّث به حديث عشق و تدبير بين روح و جسم ، از تعشق به حديث و سوء تدبير است . يعنى آنكه سخن از عشق جسم و روح به ميان مىآورد تا بدين سخن تركيب بين آن دو را اثبات كند عشق به حديث دارد و دوست دارد كه حرفى بزند و گرنه حديث عشق بين روح و جسم مثبت مدّعى نيست و اين سخن از سوء تدبير و بدانديشى است ، زيرا انسان را صورت احديت حقيقيه است يعنى صورت وحدانى و هويّت واحده دارد ، و اين گونه معانى اضافى چون ابوت و ملك‌اند كه اضافه بين متضايفين مثلا جسم و روح مفيد چنين صورت وحدانى نيست .\r\nهفتم اينكه اگر حيوان جنس و ناطق فصل ، در خارج تحقق بيابند حمل آن دو بر يكديگر نشايد ، و اگرنه حيوان در خارج تحقق داشته باشد و نه ناطق ، پس چگونه انسان در خارج تحقق مىيابد ؟ و بايد حيوان ناطق ، بنابر فرض عدم وجود خارجيشان ، از معقولات ثانيه باشند ، و حال اينكه هيچيك از اهل نظر قائل بدان نيست ؛ چگونه بايد آن دو را از معقولات ثانيه دانست و حال اينكه عبارت از جسم و روح مخصوص خارجىاند .\r\nهشتم از شكوك اينكه در تمثيل به حقيقت انسانيه ، اهل نظر گفتند حقيقت شىء آنست كه شىء بدان تحقق مىيابد ، اگر مراد از اين حقيقت آنى است كه ما آن را تصور مىكنيم ، بايد تصور شىء بنابراين فرض سبب تحقق و وجود شىء باشد . و اگر مراد از اين حقيقت آنى است كه ما آن را تصديق مىكنيم ، تصديق بعد\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nاز تحقق شىء است ، و سبب تصديق قبل از تصديق است . و اگر مراد از اين حقيقت آنى است كه ما محقّق آنيم ، بنابراين وجه حقيقت واحده‌اى به حسب خارج در هر فردى متحقق است نه به‌طور تعدد و توزّع ؛ و حال اينكه شركت خارجيه بدون تعدد و توزع ممتنع است و أحدى هم قائل به تعدد و توزع حقيقت واحده در خارج به حسب افراد نيست ، پس امر حقيقت شىء چگونه است ؟\r\nاين بود ادلهء نه‌گانه‌اى كه در عدم اعتماد بر مبانى اهل نظر گفته شده است و ما نقل به ترجمه كرده‌ايم و فعلا از ورود در ردّ و ايراد و نقض و ابرام آنها اعراض مىكنيم ، ولى سخن در اين است كه اقامه دليل بر ردّ مبانى علوم نظريه ، باسلاح دليل به جنگ دليل رفتن است و دليل خود فلسفه است . و حق اين است كه هيچگاه جامعهء بشرى نمىتواند از منطق و برهان مستغنى باشد . ائمه دين ما عليهم السلام به طريق فكر و نظر با مردم احتجاج مىفرمودند و كتاب احتجاج شيخ جليل احمد بن على بن ابى طالب طبرسى رضوان الله عليه و ديگر جوامع روايى مأثور از اهل بيت عصمت و وحى بر اين مدعى شاهد عدل‌اند . بلكه قرآن مجيد حجّت بالغه است ، در چند جا احتجاج انبياء عليهم السلام را حكايت فرموده است . قاضى نور الله شهيد ( قده ) را در اول مجلس ششم مجالس المؤمنين بيانى اوسط است كه :\r\nتحصيل يقين به مطالب حقيقيه كه حكمت عبارت از آنست يا به نظر و استدلال حاصل مىشود چنان كه طريقه اهل نظر است و ايشان را علما و حكما مىخوانند ، يا به طريق تصفيه و استكمال چنان‌كه شيوهء اهل فقر است و ايشان را عرفا و اوليا نامند .\r\nو اگرچه هر دو طايفه به حقيقت حكمااند ليكن اين طايفه ثانيه چون به محض موهبت ربانى فائز به درجه كمال شده‌اند و از مكتبخانهء و علّمناه من لدّنا علما سبق گرفته‌اند و در طريق ايشان اشواك شكوك و غوائل اوهام كمتر است ، اشرف و اعلى باشند و به وراثت انبياء كه صفوت خلائق‌اند اقرب و اولى خواهند بود و هردو طريق در نهايت وصول سر به هم باز مىآورد و اليه يرجع الأمر كلّه .\r\nو ميان محققان هر دو طريق هيچ خلاف نيست چنانچه منقول است كه شيخ عارف\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nمحقق شيخ ابو سعيد ابو الخير را با قدوة الحكماء المتأخرين شيخ ابو على سينا قدس الله روحهما اتفاق صحبتى شد بعد از انقضاى آن يكى گفت آنچه او مىداند ما مىبينيم ، و ديگرى گفت آنچه او مىبيند ما مىدانيم .\r\nو هيچ يك از حكما انكار اين طريق ننموده بلكه اثبات آن كرده چنان كه ارسطاليس مىگويد :\r\nهذه الأقوال المتداولة كالسّلّم نحو المرتبه المطلوبة فمن اراد ان يحصّلها فليحصّل لنفسه فطرة اخرى .\r\nو افلاطون الهى فرمود : « قد تحقق لى الوف من المسائل ليس لى عليها برهان » .\r\nو شيخ ابو على در مقامات العارفين گويد :\r\nفمن أحبّ أن يتعرّفها فليتدرّج إلى أن يصير من اهل المشاهدة دون المشافهة و من الواصلين الى العين دون السامعين للأثر .\r\nاين بود كلام مرحوم قاضى كه جمع بين رأيين و احقاق حقّين نموده است . و حق هم اين است كه مرحوم قاضى احقاق كرده است ، و چنان كه گفته‌ايم جامعه بشرى با برهان و استدلال به سوى كمال ارتقاء مىيابد ، و اين برهان و استدلال فلسفه الهى است كه عين صواب است و سيرت حسنه سفراى الهى كه معلمان و مربّيان واقعى بشرند بوده و هست ، و قرآن كريم به بينه و برهان دعوت مىفرمايد :\r\n أَ إِلهٌ مَعَ اللَّهِ قُلْ هاتُوا بُرْهانَكُمْ إِنْ كُنْتُمْ صادِقِينَ  ( نمل 64 ) ،  لِيَهْلِكَ مَنْ هَلَكَ عَنْ بَيِّنَةٍ وَ يَحْيى مَنْ حَيَّ عَنْ بَيِّنَةٍ  ( انفال 42 )  ادْعُ إِلى سَبِيلِ رَبِّكَ بِالْحِكْمَةِ وَ الْمَوْعِظَةِ الْحَسَنَةِ وَ جادِلْهُمْ بِالَّتِي هِيَ أَحْسَنُ  ( نحل 126 ) .\r\nامير عليه السلام فرمود :\r\nفبعث فيهم رسله و واتر اليهم انبياءه ليستأدوهم ميثاق فطرته و يذكروهم منسيّ نعمته و يحتجّوا عليهم بالتبليغ و يثيروا لهم دفائن العقول ( خطبه يكم نهج البلاغه ) .\r\nامام صادق عليه السلام در آخر توحيد مفضل ( ص 47 ج 2 بحار طبع كمپانى ) ارسطو را به بزرگى ياد مىكند كه وى مردم را از وحدت صنع و تقدير و تدبير نظام احسن عالم به وحدت صانع مقدر مدبر آن ، رهبرى كرده است :\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nو قد كان من القدماء طائفة انكروا العمد و التدبير فى الاشياء و زعموا أن كونها بالعرض و الاتفاق و كان مما احتجوا به هذه الإناث التى تلد غير مجرى العرف و العادة كالانسان يولد ناقصا أو زائدا اصبعا و يكون المولود مشوّها مبدل الخلق ، فجعلوا هذا دليلا على أن كون الاشياء ليس بعمد و تقدير بل بالعرض كيف‌ما اتفق أن يكون .\r\nو قد كان ارسطاطاليس ردّ عليهم فقال : ان الذى يكون بالعرض و الاتفاق انما هو شىء يأتى فى الفرط مرة لأعراض تعرض للطبيعة فتزيلها عن سبيلها و ليس بمنزلة الأمور الطبيعيّة الجارية على شكل واحد جريا دائما متتابعا الخ .\r\nو شيخ رئيس ابو على در فصل چهاردهم مقاله اولى طبيعيات شفاء ( ص 29 ج 1 چاپ سنگى ) در ردّ و نقض حجج قائلين به بخت و اتفاق همين سبك و شيوه ارسطو را پيش گرفته است كه بالعرض و بالاتفاق يك بار است نه دائمى .\r\nمحيى الدين عربى را در فص محمدى ( ص ) و صالحى ( ع ) فصوص الحكم كلامى در غايت جودت است كه اساس انتاج در تعليم و تكوين ، تثليث است و تثليث در معنويات كه مراد تعليم است ، اصغر و اوسط و اكبر دليل است .\r\nيعنى يك حكم در تكوين و تعليم سريان دارد كه عوالم را با يكديگر تطابق و محاكات است .\r\nصدر المتألهين در علت و معلول اسفار ( ص 189 ج 1 ، رحلى ) فرمايد :\r\nاياك و أن تظن بفطانتك البتراء أن مقاصد هؤلاء القوم من اكابر العرفاء و اصطلاحاتهم و كلماتهم المرموزة خالية عن البرهان الخ .\r\nأمّت وسط حقّ هر ذى حق را ايفاء فرموده‌اند كه هم حواس را شبكه اصطياد مىدانند ، و هم هريك از قواى باطنه را كه هريك را در كارش مىگمارند ، و عقل نظرى را نيز مستنبط مىشناسند ، و بر عقل عملى هم تعطيل روا نمىدارند ، و فوق طور عقل را هم فوق همه مراحل مىبينند ، و انسان را از مرتبه نازله‌اش كه بدن اوست تا مقام فوق تجردش يك هويت وحدانى احدى ممتد مدرك به ادراكات گوناگون مرموز مىيابند ، و برهان قائم بر مبناى قويم ، و منتظم از مقدمات\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nصحيح را در انتاجش عاصم و معصوم مىدانند . و چنان كه علوم كسبى را ذو مراتب يافته‌اند ، معارف كشفى را نيز ذو درجات شناخته‌اند كه آخرين مراتب نهائى آن به وحى الهى منتهى مىگردد كه ميزان قسط جميع علوم و افكار و آراء و مكاشفات است ، و تمامت درس و بحث و تعليم و فكر و حدّ و رسم و سير و سلوك و برهان و عرفان و غيرها همه را معدّات مىدانند و مفيض على الاطلاق و واهب صور حق سبحانه را كه  وَ اللَّهُ مِنْ وَرائِهِمْ مُحِيطٌ . \r\n\r\nكلمهء 213\r\nاين كلمه نامه‌ايست كه به دوستى نوشته‌ايم :\r\nبسم الله كلمة المعتصمين\r\nوجود مباركت همه خير است و نيّات مقدّست همه خير . خداى متعال خيرات و بركاتش را بيشتر فرمايد . اگرچه تقديم نامه به طول انجاميد ولى آن جمال حسنى كه زينت سپهر جان است شمس فروزان حسن سپهرى است . يكى از نامهاى بزرگ الهى طبيب است و ديگر شافى : يا طبيب يا شافى .\r\nآقاى عزيز چند فرقه شب و روز كارشان سرتاپا عبرت است ولى خودشان اغلب و اكثر بىخبر :\r\nيكى از آنها اين دعاگو كه همواره با كتاب و سنت و محراب و منبر و حرف بهشت و جهنّم و امثال اين گونه امور است ولى گويا برايش فقط صنعت و بازار است از هزار حرفها و كرّوفرّها و امر و نهىها يكى را اگر در خودش پياده مىكرد اكنون مىبايستى چون ملائكه اولى اجنحه باشد .\r\nدوم اطّبا و دكترهاى داروساز - البته دور از جناب دكتر حسن آقاى سپهرى - كه مىبينند اين‌همه بيمارهاى گوناگون از درد مىنالند و براى معالجه امراض جسمانى خودشان تا چه حدّ در اضطراب و ناراحتى هستند و با چه حرص و ولع به اطبا رجوع مىكنند و با چه اشتها دارو مىخرند و مىخورند نه آنان در راه چاره بيماريهاى روانى خودند و نه اينان ، هم پزشك بىخبر است و هم بيمارها ، هم\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nطبيب مريض است و هم مريض ؛\r\n گر مسلمانى از اين است كه حافظ دارد * آه اگر از پى امروز بود فردائى \r\nديگر گوركنها كه پشت هم روزانه چقدر مرده‌ها را در قبر مىگذارند و خودشان چه قدر قساوت و غفلت دارند . گويا اين‌گونه شغلهاى بنده و جنابعالى و گوركنى قساوت و غفلت مىآورد و انسان بدانها معتاد مىشود . خداى متعال عاقبت را خير كند .\r\nهنوز آقاى دكتر حسن آقاى سپهرى جوان است ، إن شاء الله تعالى عمرش كه از صد و بيست سال متجاوز شد آن وقت تسبيح در دست مىگيرد و مثل ديگر خشك مقدّسهاى روز بس بس مىكند و در آنگاه سعادت خويش را تأمين و تحصيل مىكند . آرزو براى جوانان عيب نيست .\r\nشايد افرادى باشند كه نگذارند دوست عزيزم به فكر خود باشد . و يا اقتضاى عصر اجازه نمىدهد ، و يا آقا خيال مىكند كه اگر خويشتن را دريابد چه خواهد شد ؟ ! نه مزاحم كارت هست نه مانع بازارت اينكه هستى و هرچه دارى و البتّه هزار بار از آن بهتر خواهد شد بلكه بالاتر بالاتر بالاتر ؛ بازهم بالاتر بالاتر بالاتر ؛ بازهم بالاتر بالاتر بالاتر . اين خداوند صادق الوعد است كه مىفرمايد :  لِلَّذِينَ أَحْسَنُوا الْحُسْنى وَ زِيادَةٌ  ( يونس 27 ) . و مىفرمايد :  لَهُمْ ما يَشاؤُنَ فِيها وَ لَدَيْنا مَزِيدٌ  ( ق 36 ) .\r\nخواهى فرمود : آيا خودت بيدارى يا واعظ غير متّعظى ؟\r\nعرض مىشود من اگر در خوابم جنابعالى چرا در خواب باشى ؟\r\n من اگر نيكم و ار بد تو برو خود را باش * هركسى آن درود عاقبت كار كه كشت \r\nخواهى فرمود :\r\nاين بيدارى چيست و از كجا بايد به دست آورد و بيدار كيست و به قول سنائى :\r\n عالمت خفته هست و تو خفته * خفته را خفته كى كند بيدار ؟ \r\nعرض مىشود : كه جناب دوست لا تأخذه سنة و لا نوم . و فرمود : و الذين جاهدوا فينا\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nلنهدينّهم سبلنا . و فرمود :  وَ لَوْ أَنَّ أَهْلَ الْقُرى آمَنُوا وَ اتَّقَوْا لَفَتَحْنا عَلَيْهِمْ بَرَكاتٍ مِنَ السَّماءِ وَ الْأَرْضِ  ( اعراف 96 ) .\r\n عاشق كه شد كه يار مر او را نظر نكرد * اى خواجه درد نيست و گرنه طبيب هست \r\nخداوند متعال دل دوستان را به انوار معرفتش منور فرمايد ، و به محبّت واقعى به پيغمبر و آل پيغمبر صلوات الله عليهم كه كاروان سعادتند توفيق مرحمت كند .\r\nدر اين روزها چند بيتى بلغور كرده‌ايم بعنوان هديّه اهدا شد اين هم كار آخوندى كه هديه‌شان بلغور است :\r\n باز پيك روضهء رضوان عشق * خواند ما را جانب سلطان عشق\r\nكاى همايون طائر عرش آشيان * وقت آن شد تا شوى مهمان عشق\r\nمرحبا اى پيك فرّخ فام دوست * اى يگانه محرم ديوان عشق\r\nگرچه مهمانى است در آغاز كار * عاقبت بايد شدن قربان عشق\r\nدرد ما را عشق درمان است و بس * بعد از اين دست من و دامان عشق\r\nعشق را بنگر كه اين خورشيد و ماه * شمع عشّاقند در ايوان عشق\r\nاينهمه گلهاى زيباى جهان * سايه‌هايى هست از بستان عشق\r\nاى خوش آن شوريدهء دل باخته * از صفا شد بندهء فرمان عشق\r\nاز سر اخلاص از خود آبرون * تا ببينى فسحت ميدان عشق\r\nعشق داند وصف عشق و عاشقى * گر حسن گويد بود از آن عشق \r\nحبيبم حسنا اگرچه داروى دردها در دست توست ولى از آنكه هر درد را درمان دهد درخواست دارم كه دل پر دردى دهدت كه جز داروى سوز و گداز عطّار عشق درمانش نبود كه دل بىدرد گوشت پاره‌اى سرد است نه جان دارد نه جانان . از روز جدايى تاكنون در انديشه نوشتن نامه‌ام ولى شرمسارم كه چه ريسم و چه نويسم . در جامع كافى از كشّاف حقائق حضرت امام جعفر صادق عليه السلام روايت است كه التّواصل بين الاخوان فى الحضر التزاور و فى السفر التكاتب يعنى وصلت ميان برادران در حضر به ديدار يكديگر است و\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nدر سفر به نامه‌نگارى . از اين روى خواستم كه بدين بهانه به آن دوست يگانه ديدارى شود و پيمان دوستى پايدار و استوار . ندانم دوستم در چه كار است ، در خواب است يا بيدار است ؟ در شب سهر دارد يا نه ؟ سهرش در احياى سحر است يا افشاى سمر . در انديشه سراى جاويدان به كجا رسيده است . آيا بدين گفتارم كار بسته است يا نه :\r\n در فكر شبانه روح نيرو گيرد * چون ماه ز آفتاب پرتو گيرد\r\nدر فكر نشين كه مرغ عرشى دلت * پرواز كنان جانب مينو گيرد \r\nامروزش بهتر از ديروز است يا نه . گاهى آه آتش سوز دارد يا نه . وقتى ديدهء اشكبار دارد يا نه . در حضور و مراقبت به سر مىبرد يا در جهل و غفلت . اين گفتار را چون حلقه در گوش كرده است يا نه ؟ :\r\n سرمايهء راهرو حضور و ادب است * آنگاه يكى همت و ديگر طلب است\r\nناچار بود رهرو از اين چار اصول * ورنه به مراد دل رسيدن عجب است \r\nدر خلسهء ملكوتى است يا غفلت ملكى . با بندگان خدا بخصوص با زيردستان بويژه با همسر و فرزندان نيك مهربان است يا نه ؟ به فكر گذشتگان هست يا نه ؟\r\nحبيبم حسنا دغل دوستان گرفتارت نكنند مبادا روزانه با قرآن كريم كه عهد خداى متعال است تجديد عهد نكنى .\r\nحبيبم حسنا خردمند پرهيزكار از مرگ هراس ندارد مرگ او را زيان نرساند بلكه سود دهد گويم كه نمرد زنده‌تر شد . حكيمان گفته‌اند كه اگر نفس را مشغول ندارى او تو را به خود مشغول مىكند . و گفتند روح از پر خوردن جسم مىشود و جسم از كم خوردن روح مىگردد . امام صادق ( ع ) فرمود در خانه‌اى كه خوانندگى ( غناء ) مىشود از نزول بلاهاى دردناك ايمن نيست و دعا مستجاب نمىشود و فرشتگان نازل نمىشوند و خداى متعال از اهل خانه اعراض نموده و روى رحمت برگردانيده است .\r\nحبيبم حسنا دنيا به مثل زنى زيبا و آراسته است از مكر زنان اگر آگاهى از مكر دنيا ايمن مباش . با مردم باش و بىمردم باش ، نه مىشود با مردم بود نه مىتوان\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nبىمردم . خداى نور حضورت دهاد و سوز و شورت را افزون كناد كه از اين بنده شرمنده دستور نماز شب خواستى :\r\n1 - چون از خواب بيدار شدى بگو الحمد للّه الّذى احيانى بعد ما اماتنى و اليه النّشور .\r\n2 - بعد از وضو 11 ركعت نماز مىخوانى كه 8 ركعت از آن نماز شب است و دو ركعت شفع و يك ركعت و تر ، هيچيك اذان و اقامه ندارد همه دو ركعتىاند مگر وتر كه يك ركعت است . و در هر دو ركعت يك سلام « السلام عليكم و رحمة الله و بركاته » كافى است و همچنين در وتر .\r\n3 - در قنوت نماز وتر چهل مؤمن را دعا مىكنى مثلا اللهم اغفر لفلان بعد از آن هفت بار مىگويى هذا مقام العائذ بك من النّار و پس از آن هفتاد بار مىگويى استغفر الله ربّى و اتوب اليه . و بعد از آن سيصد بار مىگويى العفو ، و نماز را خاتمه مىدهى . حبيبم حسنا حسنت را فراموش مكن\r\n مگر صاحبدلى روزى برحمت * كند در حق درويشان دعائى \r\nالهى يا رافع الدّرجات سمىّ گراميم حسن آقاى سپهرى را أحسن عرشى گردان و كامش را به حلاوت ذكرت شيرين بدار . صديق شفيقم خوابى يا بيدار ؟\r\nالبتّه بيدارى كه اين خفته را به حرف آوردى و از الهىنامه‌ام سخنى چند خواستى .\r\nبه امتثال امر سركار عالى چند جمله از رطب و يابسى كه به هم بافتم تقديم حضور شريف مىدارم تا ببينم :\r\nالهى به حقّ خودت حضورم ده و از جمال آفتاب آفرينت نورم ده\r\nالهى شكرت كه حقير و فقير شدم نه امير و وزير\r\nالهى چگونه گويم نشناختمت كه شناختمت و چگونه گويم شناختمت كه نشناختمت\r\nالهى دست با ادب دراز است و پاى بىادب يا با سط اليدين بالرحمة خذبيدى\r\nالهى عارفان گويند عرّفنى نفسك اين جاهل گويد عرّفنى نفسى\r\nالهى آزمودم تا شكم دائر است دل بائر است يا من يحيى الارض الميتة دل دائرم ده\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nالهى همه گويند خدا كو حسن گويد جز خدا كو\r\nالهى همه از تو دوا خواهند و حسن از تو درد\r\nالهى ما را ياراى ديدن خورشيد نيست دم از ديدار خورشيد آفرين چون زنيم\r\nالهى همه آرامش خواهند و حسن بىتابى ، همه سامان خواهند و حسن بىسامانى\r\nالهى همه برهان توحيد خواهند و حسن دليل تكثير\r\nالهى اگرچه درويشم ولى داراتر از من كيست كه تو دارائى منى\r\nالهى در ذات خود متحيّرم تا چه رسد در ذات تو\r\nالهى به لطف خود دنيا را از من گرفته‌اى به كرم خود آخرت را هم از من بگير\r\nالهى روزم را چو شبم روحانى گردان و شبم را چون روز نورانى\r\nالهى حسنم كردى احسنم گردان\r\nالهى دندان دادى نان دادى جان دادى جانان بده\r\nالهى همه از گناه توبه مىكنند ، حسن را از خودش توبه ده\r\nالهى گويند كه بعد سوز و گداز آورد حسن را به قرب سوز و گداز ده\r\nالهى انگشترى سليمانيم داده‌اى انگشت سليمانيم ده\r\nالهى اگر ستّار العيوب نبودى ما از رسوايى چه مىكرديم\r\nالهى من الله الله گويم اگرچه لا إله الا الله گويم\r\nالهى مست تو را حدّيست ولى ديوانه‌ات سنگ بسيار خورد ، حسن مست و ديوانهء تست\r\nالهى ذوق مناجات كجا و شوق كرامات كجا\r\nالهى اثر و صنع توام چگونه به خود نبالم\r\nالهى هرچه بيشتر دانستم نادانتر شدم بر نادانيم بيفزا\r\nالهى دل دادهء معنى را از لفظ چه خبر و شيفته مسمّى را از اسم چه اثر\r\nالهى كلامت كه اينقدر شيرين و دلنشين است خود چونى\r\nالهى هرچه بيشتر فكر مىكنم دور تر مىشوم\r\nالهى گروهى كوكو گويند و حسن هوهو\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nالهى از كودكان چيزها آموختم لاجرم كودكى پيش گرفتم\r\nالهى اگر گلم و يا خارم از آن بوستان يارم\r\nالهى نهر بحر نگردد ولى تواند با وى پيوندد\r\nالهى اگر بخواهم از تو شرمسارم و اگر نخواهم از خود\r\nالهى فرزانه‌تر از ديوانهء تو كيست ؟\r\nالهى خوشا آنان كه همواره بر بساط قرب تو آرميده‌اند\r\nالهى شكرت كه اين تهيدست پا بست تو شد\r\nالهى خوشا آنان كه در جوانى شكسته شدند كه پيرى خود شكستگى است\r\nالهى كودكان سرگرم بازيند مگر كلانسالان در چه كارند ؟\r\nالهى حرفهايم اگر مشوّش است از ديوانه پراكنده خوش است\r\nذكر شريف : « يا حىّ يا قيوم يا من لا إله الا انت » موجب صفاى باطن و حيات دل است و در بسيار گفتن و مداومت آن فوائد بسيار . چه فايده از اين بيشتر كه آدمى به ياد دوست باشد .\r\n دوست بگو دوست بگو دوست دوست * تا نگرى هرچه بود اوست اوست \r\n« و قد جرّب القوم أن الإكثار من ذكر يا حيّ يا قيوم يا من لا إله إلا انت ، يوجب حياة العقل » ( شرح كمال الدين عبد الرزاق قاسانى بر منازل السائرين خواجه عبد الله انصارى - چاپ سنگى ط اولى - ص 36 ) .\r\nذكر شريف : لا إله الا انت سبحانك انى كنت من الظالمين معروف به ذكر يونسى است كه حضرت ذو النون يونس عليه السلام به اين ذكر از غم نجات يافت ، و هر مؤمنى به ذكر آن از غم نجات مىيابد . و آن جزء آيه‌اى از سوره مباركه انبياء قرآن كريم است .  وَ ذَا النُّونِ إِذْ ذَهَبَ مُغاضِباً  - تا آخر - كه آيه 78 سوره ياد شده است . و در گفتار خداى متعال كه  فَاسْتَجَبْنا لَهُ وَ نَجَّيْناهُ مِنَ الْغَمِّ وَ كَذلِكَ نُنْجِي الْمُؤْمِنِينَ  درضمن نداى حضرت يونس عليه السلام خيلى دقت و تأمل و تدبّر بايد شود .\r\nامام صادق عليه السلام فرمود : در شگفتم از كسى كه اندوهى به او دست دهد\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nو غمى به او روى آورد و به اين كريمه ( ذكر شريف يونسى ) پناه نبرد .\r\nو السلام عليكم و رحمة الله و بركاته .\r\nقم - حسن حسن‌زاده آملى\r\n12 / 11 / 1349 ه ش\r\n\r\nكلمهء 214\r\nالتوحيد الصمدي هو التوحيد الذى نطق به القرآن الكريم ، و من أعرض عنه فقد قال بالاثنين و من ثنّاه فهو بمعزل عن التوحيد القرآنى جدّا ؛ فانّ الله سبحانه عنده واحد بالعدد و الواحد بالعدد ليس بالصمد    - قُلْ هُوَ اللَّهُ أَحَدٌ اللَّهُ الصَّمَدُ -    . الحكيم الإلهى يعبّر عن التوحيد الصمدي بأن الوجود غير متناه ، و العارف الإلهي يعبّر عنه بوحدة الوجود - أي الوجود واحد صمد - و الوجود يساوق الحق كما نصّ عليه المعلم الثاني الفارابى في المدينة الفاضلة ، فافهم و كن ممّن قالوا سمعنا و أطعنا ، و لا تكن من الذين قالوا سمعنا و عصينا .\r\n\r\nكلمهء 215\r\nدر آغاز كنه المراد في وفق الأعداد و نيز در آغاز مختصر آن‌كه هر دو تأليف يعقوب بن محمد بن على طاوسى است ، آمده است :\r\nمربّع وفقى صورت جمعيت اعداد است به شرط كمال سويّت و اعتدال ، لهذا چون مظهر چنان جمعيّتى در موطن ظهور و اظهار آدم است ، و در موقف شعور و اشعار قول ، عدد تا به چهل و پنج كه عدد آدم است نرسد اصلا آن را در هيچ مربع وفقى نتوان نهاد ؛ و تا به صد و سى و شش كه عدد قول است نرسد آن را در مربعى كه اقسام هر ضلعش مساوى شمار اضلاع اربعه باشد وضع نتوان كرد .\r\nو از بدايع اسرار عدد آنست كه فضل 136 بر 45 نود و يك است ، عدد « كمال » و مقوّم اسم شريف محمّد - على مسمّاه شرائف الصلوات و كرائم التحيات - است .\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nيعنى حقيقت آدمى تا در معارج ترقى به كمال محمّدى نرسد ، مهبط نزول قول كامل كه كافل اعراب از كنه كل كما ينبغى تواند شد ، نتواند شد .\r\nو در هامش مختصر آن در بيان قول كامل فرموده است :\r\nو مراد از قول كامل مصحف مجيد است كه در او اظهار كل اشياء است ، چنان كه آيه  وَ لا رَطْبٍ وَ لا يابِسٍ إِلَّا فِي كِتابٍ مُبِينٍ  ، و قوله : لا يغادر صغيرة و لا كبيرة الا أحصيها مشعر بدانست ، مشعريّت در او نصاب كمال يافته .\r\nنقل از نسخه‌اى خطى كه در تملك راقم است . و كمال - 91 ، و محمد - 92 كه كمال مقوّم محمّد است .\r\n\r\nكلمهء 216\r\nماوراى عالم طبيعت جداى از عالم طبيعت و در عرض آن نيست ، بلكه غيب و باطن و در طول آنست ، و نسبت عالم طبيعت بدان نسبت بدان با جانست كه بدن مرتبه نازله جان و ظل آنست . و به گفته شيواى مولوى در مثنوى :\r\n جوهر صدقت خفى شد در دروغ * همچو طعم روغن اندر طعم دوغ\r\nآن دروغت اين تن فانى بود * راستت آن جان ربّانى بود\r\nسالها اين دوغ تن پيدا و فاش * روغن جان اندر او فانى ولاش\r\nتا فرستد حق رسول بنده‌اى * دوغ را در خمره جنباننده‌اى\r\nجنبشى بايست اندر اجتهاد * تا كه دوغ آن روغن از دل باز داد\r\nروغن اندر دوغ باشد چون عدم * دوغ در هستى برآورده علم\r\nآن‌كه هستت مىنمايد هست پوست * و ان كه فانى مىنمايد اصل اوست \r\n\r\nكلمهء 217\r\nفى فصل الزاي المكسورة من مجمع الأمثال للميداني :\r\nزدها على حبل نيكا ، يضرب للرجل الشره . و أصله أن امرأة نظرت إلى أيور حمير ، فقالت : أروني ذلك ، ثم قالت : أروني ذاك . قيل لها : إن الحمير لا تنكح على\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nالحبل ، و ان زوجك سيزيدك على حبلك نيكا . و ليس شيء من الذكران يأتي الأنثى بعد حملها إلّا الرجل . ( ط 1 من الحجرى - ص 283 ) .\r\n\r\nكلمهء 218\r\nجناب خواجه طوسى در شرح اشارات شيخ رئيس ملتزم شده است كه آن را بر مبانى آراء مشّاء شرح بفرمايد تا طعن و اعتراض و شكوك مثل ابو البركات بغدادى و فخر رازى بر مشّاء را رد كند و مراد شيخ را بيان كند . چنان‌كه در اول شرح منطق اشارات پس از چند سطرى در تعريف و تمجيد فخر رازى و تحسين شرح او بر اشارات فرمايد : « . . . فهو بتلك المساعى لم يزده إلّا قدحا ، و لذلك سمّى بعض الظرفاء شرحه جرحا . . . » .\r\nو نيز در اول شرح حكمت اشارات فرموده است :\r\nو اشترط على نفسي أن لا أتعرض لذكر ما اعتمده في ما أجده مخالفا لما اعتقده . . .\r\nجز اين‌كه در شرح بند هفدهم نمط هفتم آن در مسأله علم واجب تعالى با تقديم اعتذار از خلاف شرط ، مخالفتش را با مشاء در مسأله ياد شده به حسب مشرب اشراق صريحا اظهار داشت .\r\nو در تجريد الاعتقاد بر كرسى كلام نشسته است و مسائل كلامى را تحرير و تجريد كرده است ، لذا شايد بعضى از مسائل آن با آراى فلسفى خواجه سازگار نباشد . و لكن تجريد الاعتقاد از مؤلفات خواجه است . و علامه حلى كه از اعاظم شاگردان اوست آن را شرح كرده است ، و كشف المراد فى شرح تجريد الاعتقاد ناميده است .\r\nو در ديباچه آن فرموده است :\r\n. . . و الآن حيث وفقنا الله تعالى للاستفادة من مولانا الأفضل العالم الاكمل نصير الملة و الحق و الدين محمد بن محمد بن الحسن الطوسى . . . وجدنا كتابه الموسوم بتجريد الاعتقاد قد بلغ فيه أقصى المراد . . .\r\nكشف المراد به تصحيح و تعليق نگارنده به حمد الله سبحانه مورد قبول و\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nاستقبال ارباب عقول قرار گرفته است و مكرر به حليت طبع متحلّي و متجلّى شده است .\r\nغرض اين‌كه ملا سعد تفتازانى در شرح مقاصد در انتساب تجريد الاعتقاد به خواجه ترديد نموده است . در مبحث ماهيت به شرط شىء و به شرط لا شىء و لا به شرط شرح مقاصد ، رأى خواجه را در شرح اشارات مناقض با تجريد الاعتقاد پنداشته است ، و بر اين پندار نادرست گفته است : « . . . أورد هذا الكلام في كتاب التجريد على وجه يشهد بأنه ليس من تصانيفه . . . » ؛ و پس از نقل عبارتى از شرح خواجه بر اشارات باز گويد : « . . . و فيه شهادة صادقة بمارمي به التجريد من أنه ليس من تصانيفه مع جلالة قدره عن أن ينسب إلى غيره » ( ج 1 - ط 1 تركيه - ص 102 ) . و نيز بدين‌گونه ترديد در جلد دوم آن گويد : « . . . و ان شئت فانظر في كتاب التجريد المنسوب إلى الحكيم . . . » ( ط ياد شده - ص 287 ) .\r\nاين متمسك به ذيل ولايت : « حسن حسن‌زاده آملى » گويد :\r\nسبب اين ترديد و دغدغه تفتازانى در انتساب تجريد الاعتقاد بخواجه طوسى همانست كه در مقدمه كشف المراد به تصحيح و تعليق ياد شده گفته‌ام :\r\n. . . فاقول لك قاطعا : ليس هذا إلّا لمكان فصول الإمامة فيه . . . و انت ترى مؤلف الشرح القديم العامي الاصبهاني يصف التجريد أولا ثم يعزّي المحقق الطوسي إلى العدول عن سمت الاستقامة في مباحث الإمامة . . . ( ص 11 ) فتدبّر .\r\n\r\nكلمهء 219\r\nاين كلمه نامه‌اى است كه به دلداده‌اى آزاده - درود بر روانش - فرستاده‌ايم :\r\nبه نام داور يكتا\r\nچندى است كه اين شوريده در بىتابى و آشفتگى به سر مىبرد ، از اين روى بر سر آن شد كه دست به كارى زند تا آرام گيرد ، چاره‌اى يا بهانه‌اى جز سياه كردن روى برگه سپيد نديد . آرى چگونه پريشان نباشد كسى كه چهل و سه بهار از او بگذشت و هنوز از خود نگذشت . خرسند آن‌كه در آغاز زندگانيش بيدار\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nبود و از بيداريش برخوردار . آه آه كه روزگار كار از دست شد و اين ناكام گامى برنداشت و در خود جز افسوس و شرمندگى نمىبيند ، و از فراگرفتن دانشها و فرو گفتن گفتارها و نمودار كردارهاى خود جز سرشكستگى و دل‌مردگى و تن خستگى سودى نبرد . گويا بهشت آشيان شرف الدين على يزدى درباره او گفت :\r\n در چشمه شرع كجروم چون خرچنگ * در بيشه دين چو روبهم پر نيرنگ\r\nبر منبر علم همچو در كوه پلنگ * در دلق كبود همچو در نيل نهنگ \r\nمگر اين بىبهره از جان پاك آن فرزانه يگانه توشه‌اى يابد ، و اين سوخته خرمن از يادآورى دل شبانه آن دل دردناك خوشه‌اى به چنگ آرد .\r\n سعدى مگر از خرمن اقبال بزرگان * يك خوشه ببخشند كه ما تخم نكشتيم \r\nسپاس خداى مهربان را كه آشنا شدم به دل از دست داده‌اى چون نام گراميش عبد الله است و در رشته بندگان آگاه كمر بست و در راه است . خود ملك‌زاده است و دلارام حسن‌زاده است . رفتارش همه پند است و گفتارش شيرين‌تر از شكر و قند . در فروتنى تنهاست و در بزرگى تنها . جانى دارد و سوزى ، شبى دارد و روزى . درد دارد و دوا مىجويد ، مرد است و خدا خدا مىگويد . بيا سوته‌دلان گرد هم آييم و باهم بناليم كه در اين درگاه جز آه و ناله سودى ندهد ، و در بازار سوختگان جز دل شكسته هيچ كالايى ارج و ارزش ندارد .\r\n در كوى ما شكسته دلى مىخرند و بس * بازار خودفروشى از آن سوى ديگر است \r\nهركه درد دارد روزها كوكو مىكند و شبها هوهو . گاهى در نماز و نياز است و گاهى در سوز و گداز .\r\nدر اين شب آدينه 24 / 2 / 1350 ه ش كه در قم با شما گفتگو مىكنم در هنگام نوشتن نامه گفتم :\r\n اى آن‌كه بجز تو نام هستى نبود * ما را به درت دراز دستى نبود \r\n\r\n","description":"","footnote":"","page_name":" 33 ","page_number":33},
  {"content":"\r\n\r\n سرمست ز جام باده مهر توايم * مستى بود اين و باز مستى نبود \r\nراز را بايد پوشيده داشت كه در آشكارا شدنش درد سر دراز است .\r\nراهرو بايد چنان رند باشد كه رندان را به بازى گيرد ، و بدانسان جا گرفته و سنگين كه سبكساران و سبكسران سر خويش گيرند و راه خود در پيش ، كه رازدارى پيشه دوستان خدا است .\r\nچاره‌اى جز زيستن با مردم و راهى جز ساختن با آنان نيست ، ولى دل را به دست دلدار ده و آزاد باش و سر را به پاى دوست نه و شاد باش . ديده به درگاهش بدار تا چشم روشنت روشنتر شود ، و دست اميد به پيشگاهش بر تا جان خرّمت خرّمتر گردد .\r\nاين يار است كه قد برافراخت و چهره برافروخت و كار خود ساخت و خرمن ما بسوخت .\r\nشوريدگان لب فرو بستند و ديده به دو دوختند ، و خردمندان سر به گريبان سرگردانى فرو بردند و در درياى ژرف بىپايان هستى جز شكنج و گره آب نديدند .\r\nآقاى من بر خود ببال كه گداى ره‌نشين آن شاهى ، و از كسى منال كه در سنگر استوار آن بنده‌پرور جهان پناهى ، آن‌كه دردها را درمان كند و تشنگان را سيراب و خستگان را آسايش دهد و شوريدگان را نوازش كند و آوارگان را پناه دهد .\r\nهمه مىروند و نمىدانند با خود چه مىبرند ، خنك آن‌كه دفتر هستيش را بگشود و از روزنامه كارهايش آگاه شد . و چون هركسى كشته چند ساله زندگى خود است ، دل مردگان از مرگ هراس دارند و از كشتزار خود بيزارند ؛ و زنده‌دلان از كشت خود سپاسگزارند و به پروردگار خود اميدوار .\r\nانديشه شب جان را نيرو و پرتو دهد و نماز شب به مينو كشاند .\r\nدر بندگى بايد نيك استوار و پايدار بود تا همه كارها و گفتارها جز نيايش و ستايش دادار نبود كه بىرنج گنج به دست نيايد .\r\nراه نيك هموار است و كار سخت دشوار ، شيرمردان خوش به كار تن در دهند تا دشوارشان آسان گردد و كم‌كم سزاوار آستان دلستان گردند .\r\nهركه جان به جانانه سپرد گوى نيكبختى را ببرد ، و گرنه چند روزى چون ديگر\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nجانوران بخورد و بمرد .\r\nآن‌كه ديده به روى نيكوى دوست گشود چشمش روشن بادا كه\r\n ديده را فائده آنست كه دلبر بيند * ور نبيند چه بود فائده بينائى را \r\n( سعدى )\r\nخواب و خوراك و كار زندگى را اندازه است كه در كم آن بيم تباهى است ، و در افزون آن ترس رسوائى . شكم تهى رهزن شود چنان‌كه آكنده آن ؛ كه سير گرسنه ديدار نمىشود ، و سيراب تشنه دلدار نگردد . ميانه‌روى مايه بلند پايگى و ارجمندى و نيكبختى است .\r\nآنچه را كه داور خرد دستور داد بجاى آر و پاسخ درست براى پرسش خدايت فراهم كن .\r\nتنها از آفريدگارت شرم بدار نه از آفريده‌هايش . بگذار تا ديگران از تو رنگ بگيرند نه تو از آنان .\r\nهركس در هر پايه‌اى كه هست اگر رهزن است ارزش پشيزى ناچيز ندارد ، بىپرده بگويم : مگسانند گرد شيرينى . پيمانت را با خدا و پيمبر سخت استوار كن ، و از ته دل بگو خدايا آمدم ، گر كام تو برنيامد آنگه گله كن . كوتاهى سخن خود را باش .\r\nاين نامه چون پيش فرست و پيش آهنگى است كه به يارى خداى بزرگ نامه‌ها در پى دارد . پوزش مىخواهم كه زيره به كرمان فرستادم ، و خرما به عربستان .\r\nدرود بر روان پاكت .\r\nقم - حسن حسن‌زاده آملى\r\n24 / 2 / 1350 ه ش\r\n\r\nكلمهء 220\r\nاز تتبع تواريخ و سير معلوم مىشود كه هركس اصلا عربى بود او را نسبت به قبيله خود مىدادند مانند تميمى و هاشمى و اموى و قرشى .\r\nو اگر اصلا عرب نبود و با آن قبيله آميزش داشت از آنها محسوب مىشد و\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nبدانها منسوب مىگشت . مثلا مىگفتند : « تميميّ بالولاء » يا « هاشمى مولى لهم » . و اين بستگى به دو چيز داشت : يا در جنگها اسير شده بودند و بنده گشته و صاحبشان آنها را آزاد كرده بود يا نه از همان قبيله صاحبشان محسوب مىشدند ؛ دوم آن‌كه شخصى از غير عرب داخل طائفه آنها مىشد و با يكى از آنها پيمان مىبست ، و آن طائفه ملزم مىشدند او را حفظ كنند و ميراث او برند و اگر جنايتى كند ديه جنايت او را بدهند ، و بدين جهت درباره هركس گويند مولى يا موالى حتما از غير عرب بوده است ، و در فقه اين دو معنى را ولاء عتق و ضمان جريره گويند ( از افادات استادم علامه شعرانى قدّس سرّه به قلم آن جناب ) .\r\n\r\nكلمهء 221\r\nروز جمعه بيست و دوم ماه محرّم هزار و سيصد و هفتاد و سه هجرى قمرى ، مطابق دهم ماه مهر سنه هزار و سيصد و سى و دو هجرى شمسى به حضور انور استادم جامع معقول و منقول آية الله حاج شيخ محمد تقى آملى قدس سره در تهران كه به تحصيل علوم دينى اشتغال داشتم ، تشرف حاصل كردم و به آن بزرگوار عرض كردم : بيوگرافى تنى چند از عالمان نامور مازندران را گرد آورده‌ام ، اگر اجازه بفرماييد از جناب والد شما آية الله مولى محمد آملى رضوان الله عليه و نيز از حضرتعالى شرح حالى داشته باشم .\r\nدر جوابم فرمودند :\r\nشرح حال والدم به قلم خودش « 1 » ، با شرح حالم به قلم خودم هر دو باهم در يك جلد مجلّد شده‌اند ، شما از روى آن استنساخ بفرماييد و اصل را به ما برگردانيد .\r\n\r\n\r\n","description":"","footnote":"\r\n( 1 ) - و لكن نسخه‌اى را كه حضرت استاد آملى به رسم امانت به من داده بود ، از روى نوشته اصل به قلم والد ماجدش استنساخ شده بود ؛ بلكه ظاهر عبارات آن چنين مىنمود كه نسخه اصل را يكى به ديگرى املاء - يعنى ديكته - مىكرد ، و از آن نويسنده اغلاط املائى بسيار به عبارات روى آورد ، لذا ما روايات را از مصادر آنها يافته‌ايم و نقل كرده‌ايم ، و اشعار فخر رازى را از تاريخ ابن خلكان تصحيح كرده‌ايم و همچنين دو بيت ابن يمين را از ديوانش ، و بسيارى از كلمات را به موازين قواعد ادبى .\r\n","page_name":" 36 ","page_number":36},
  {"content":"\r\n\r\nصورت مكتوب نخستين اعنى شرح حال والد آن جناب به قلم خودش اين است :\r\nبسم الله الرحمن الرحيم\r\nالحمد لله الذى لم يتّخذ ولدا فيكون موروثا ، و لم يكن له شريك في الملك فيضادّه فى ما ابتدع ، و لا وليّ فيرفده في ما صنع . و صلّى الله على خيرته من خلقه محمّد خاتم النبيّين ، و آله الطيبين الطّاهرين المخلصين .\r\nو بعد فها انا العبد الخادم لعلوم الدين ، و راصد اسرار الآل الأطيبين - عليهم سلام الله الملك المبين - و كاسد رأس المال لتجارة سفرة يوم الدين إلا الرجاء من رحمة رب العالمين : محمد بن على بن محمد بن على الآملي ، عفا الله تعالى عن جرائمهم يوم الدين .\r\nولدت في سنة ثلاث و ستين بعد الألف و المأتين في بلدة آمل من بلاد طبرستان - صان الله تعالى اهلها من الحرص و طول الأمل - « 1 » ؛ و أنشأت هذه الأبيات لإفصاح بعض الحالات :\r\n بآمل مولدى و بنوجوان « 2 » * من النسب الأصيل و الحسب الجمان \r\n\r\n\r\n","description":"","footnote":"\r\n( 1 ) - متأسفانه دعاى آن جناب مستجاب نشده است و الآن كماكان .\r\n( 2 ) - در زمان ما نيز طايفه‌اى از آمليها به نام طايفه جوان شهرت دارند ، حتى فاميلى برخى به جوان آملى موسوم است . در بيان « بنوجوان » تعليقه‌اى در هامش نسخه ياد شده به امضاى « منه » - يعنى از مرحوم ملّا محمد آملى - بدين صورت مرقوم است : « هم طائفة ينسبون الى العارف المحقق و المكاشف المحق طالب الآمليّ ( قده ) حيث لقب بالجوان لما قاله في بعض سوانحه : « كه بختم جوانست و من هم جوانم » و له ديوان شعر معروف حسن جيّد . و من هذه الطائفة المولى المحقق الشريف محمد الملقب بشريف العلماء طاب ثراه و جعلت الجنّة مثواه ، منه ره » .\r\nديوان ملك الشعراء طالب آملى ( متوفى 1036 ه ق ) در سنه 1346 ه ش ، به اهتمام و تصحيح و تحشيه و مقدمه فاضلانه آقاى طاهرى شهاب از انتشارات كتابخانه سنائى طهران به حليت طبع متحلّى و متجلّى شده است .\r\nعبارت فوق طالب آملى : « كه بختم جوانست و من هم جوانم » مصراع دوم بيت يكى از قصائد ديوانش است . و آن قصيده ايست ميميه به تعداد 159 بيت بدين عنوان : « قصيده در حسب حال خويش و مدح خان غازى » ، و بدين مطلع :\r\n اگر زاغ اگر صعوه ناتوانم * همين بس كه در جرگه بلبلانم \r\n","page_name":" 37 ","page_number":37},
  {"content":"\r\n\r\n و أمّى من سلالة آل طه * بها فخرى إذا حصل الأمانيّ \r\nو نشأت فيها سبع عشرة سنة ، ثم هاجرت منها إلى ديار الغربة ، و لم آل جهدا في طلب العلوم العقلية و النقلية و كشف معضلاتها و حلّ عقد عويصاتها إلى أن بلغت فيها ما يبلغ المرء بجدّه و اجتهاده . بيد أني إلى هذه الغاية و هى سنة اثنتين و ثلاثين و ثلاثمأة بعد الألف من الهجرة النبويّة ( 1332 ه ق ) - على مهاجرها آلاف آلاف التحية - لم أجد لنفسى مرتبة من مراتب الراسخين ، و درجة من درجات الكاملين ، و مزية من مزايا الشامخين ، فحريّ بى أن اتمثّل لنفسى بما نمي الى فخر الدين الرازي :\r\n نهاية اقدام العقول عقال * و اكثر سعى العالمين ضلال\r\nو أرواحنا فى وحشة من جسومنا * و حاصل دنيا نا أذى و و بال\r\nو كم قد رأينا من رجال و دولة * فبادوا جميعا مسرعين و زالوا\r\nو كم من جبال قد علت شرفاتها * رجال فزالوا و الجبال جبال\r\nو لم نستفد من بحثنا طول عمرنا * سوى أن جمعنا فيه قيل و قال « 1 » \r\nو هذا النظم الفرسى ايضا نمى اليه :\r\n دل گرچه در اين باديه بسيار شتافت * مويى به ندانست بسى موى شكافت \r\n\r\n\r\n","description":"","footnote":"\r\nبرخى از ابيات آن قصيده چنين‌اند :\r\n بر قصد ورق ز انتعاش سوادم * ببالد قلم ز التفات بنانم\r\nچو من شمع دانش فروزم به مجلس * نمايند پروانگى عرشيانم\r\nبسوزد سپند آسمان از كواكب * سر شعله چون تيز سازد زبانم\r\nهنوز اين فطيريست از خوان طبعم * هنوز اين پشيزى ز گنج بيانم\r\nبدل دارم انديشه‌ها شكر للّه * كه بختم جوانست و من هم جوانم\r\nپيمبر منم معجزات سخن را * سنائى و خاقانى از امّتانم\r\nمنم كاتش افروز نطق و بيانم * زمين زاده‌اى برتر از آسمانم \r\nبه ص 57 - 63 طبع مذكور ديوانش رجوع شود .\r\n( 1 ) - ابيات عربى فوق را از تاريخ ابن خلكان در ترجمه فخر رازى تصحيح كرده‌ايم . ( ج 2 ، ط 1 ، رحلى چاپ سنگى ، ص 49 ) .\r\n","page_name":" 38 ","page_number":38},
  {"content":"\r\n\r\n گرچه ز دلم هزار خورشيد بتافت * لكن بكمال ذرّه‌اى راه نيافت « 1 » \r\nو بعد اللتيا و التي اقول : ان احق الفضائل بالتعظيم ، و اسبقها في استحقاق التقديم هو العلم ، إذ لا شرف إلا و هو نظامه ، و لا كرم إلّا و هو ملاكه و قوامه ، و لا سيادة إلا و هو ذروتها و سنامها ، و لا سعادة إلّا و به صحتها و قوامها . به يكسب الانسان رفعة القدر و علو الأمر فى حياته . و يحوز جزيل الأجر و جميل الذكر بعد وفاته . و هو الصديق إذا خان كل صديق ، و الشفيق إذا لم يوثق بكل ناصح شفيق .\r\nو العلماء ورثة النبيّين ، و سادة المسلمين ، و الدعاة الى يوم الدين ، و للّه درّ القائل في نظم الفرس :\r\n مال مايل بود اى ابن يمين علم طلب * كز تو يكدم نشود در غم و شادى منفك\r\nعلم دادند به ادريس و به قارون زر و سيم * شد يكى فوق سماك و دگرى تحت سمك « 2 » \r\nففى العلم حياة القلوب من الجهل ، و نور الابصار من الظلمة ، و قوة الأبدان من الضعف . يبلغ به العبد منازل الأخيار ، و مجالس الابرار ، و الدرجات العلى في\r\n\r\n\r\n","description":"","footnote":"\r\n( 1 ) - در تراجم ، اين دو بيت فارسى را از شيخ رئيس ابو على سينا دانسته‌اند نه از فخر رازى . ( شرح احوال و آثار و افكار شرف الملك حسين بن عبد الله بن سينا تصنيف و تأليف دكتر اكبر رضوانى ، ص 190 ) . و در اين شرح احوال چنين نقل شده است :\r\n دل گرچه درين باديه بسيار شتافت * يك موى ندانست ولى موى شكافت\r\nاندر دل من هزار خورشيد بتافت * و آخر بكمال ذره‌اى راه نيافت \r\n( 2 ) - ابن يمين ، امير محمود فرزند امير يمين الدين فريومدى است . تاريخ وفات ابن يمين 769 ه ق است . در صفحه 450 ديوانش به تصحيح و اهتمام حسينعلى باستانى راد از انتشارات كتابخانه سنائى تهران ، بدين صورت است :\r\n پيروى خردت روى ظفر بنمايد * كه خرد بر سپه هستى تو هست يزك\r\nبه خرد راه توان برد به سوى درجات * كه خدا گفت كه عاقل نبود ز اهل درك\r\nرو هنر جمع كن از تفرقه مال و منال * مرتضى را چه تفاوت كه برد غير فدك \r\nمال مايل بود . . .\r\nسماك به كسر اول نام دو ستاره روشن از ثوابت است : يكى به نام سماك اعزل ، و ديگرى به نام سماك رامح .\r\n","page_name":" 39 ","page_number":39},
  {"content":"\r\n\r\nالأولى و الآخرة . و الذكر فيه يعدل بالصيام ، و مدارسته بالقيام . به يطاع الرب و يعبد . و به توصل الأرحام و يعرف الحلال و الحرام . و العلم امام العمل و العمل تابعه . يلهمه السعداء و يحرمه الأشقياء . فطوبى لمن لا يحرمه الله منه حظّه هذا . « 1 »\r\nو قد ذكر عند مولانا جعفر بن محمد عليهما السلام قول النبى صلى الله عليه و آله و سلم : « النظر الى وجه العالم عبادة » فقال :\r\nهو العالم الذى اذا نظرت اليه ذكرك الآخرة ، و من كان على خلاف ذلك فالنظر اليه فتنة .\r\nو قال ( ص ) ايضا :\r\nالعلماء أمناء الرسول على عباد الله ما لم يخالطوا السلطان ، فاذا خالطوه و داخلوا الدنيا فقد خانوا الرسل ، فاحذروهم . « 2 »\r\nو قال ( ص ) لأصحابه :\r\nتعلموا العلم ، و تعلموا للعلم السكينة و الحلم ، و لا تكونوا جبابرة العلماء فلا يقوم علمكم بجهلكم . « 3 »\r\nو عن عيسى على نبينا و عليه السلام أنه قال :\r\nمثل عالم السوء مثل صخرة وقعت في فم النهر لا هى تشرب الماء و لا هى تترك الماء ليخلص الى الزرع .\r\nو من كلام بعض الأكابر :\r\nاذا رأيت العالم يلازم السلطان فاعلم أنه لصّ ، و اياك أن تخدع بما يقال من انه يردّ مظلمة أو يدفع عن مظلوم فان هذه خدعة ابليس اتخذها فجّار العلماء سلّما .\r\n\r\n\r\n","description":"","footnote":"\r\n( 1 ) - عبارات فوق در وصف علم متّخذ از دو روايت است : يكى از حضرت رسول اللّه صلّى الله عليه و آله و سلّم كه از امالى شيخ طوسى رضوان اللّه عليه در بحار روايت شده است ( ج 1 - ط ا كمپانى - ص 55 ) ؛ و ديگرى از جناب وصيّ امام امير المؤمنين على عليه السلام كه از امالى صدوق رضوان الله عليه نيز در بحار روايت شده است . ( ج 1 - ط ا كمپانى - ص 54 ) .\r\n( 2 ) - به « باب ذم علماء السوء و لزوم التحرز عنهم » از بحار رجوع شود . ( ج 1 - ط ا كمپانى - ص 97 ) .\r\n( 3 ) - بحار الانوار ج 1 - ط ا كمپانى - ص 80 .\r\n","page_name":" 40 ","page_number":40},
  {"content":"\r\n\r\nو قال بعض الحكماء :\r\nإذا أوتيت علما فلا تطف نور العلم بظلمة الذنوب فتبقى فى الظلمة يوم يسعى أهل العلم بنور علمهم .\r\nو قال صلى اللّه عليه و آله و سلّم : خيانة الرجل فى العلم أشدّ من خيانته فى المال .\r\nو فى المقام خبايا إلا أن هذا القدر كاف لمن القى السمع و هو شهيد . و الغرض من تسويد هذه الأوراق تلخيص بيان صرف عمرى إلى هذه الغاية و أعوذ بالله الكريم من مصرفه الى البطالة و الجهالة ، و سقوطى من البين يوم القيامة ، مع عداد نفسى من ارباب العقول و أصحاب المعقول . و قد كنت من البداية إلى هذه النهاية مشغول القلب ناقص العيش غرضا للبلايا و الآفات ، و عرضا للخطايا و الهفوات سيما في هذه الأزمنة التى الخيرات فيها على الاطلاق متراجعة ، و الهمة من تقديم الحسنات قاصرة ، و الأفعال الحسنة منطمسة ، و الأقوال الصادقة مدروسة ، و طرق الضلالة و الجهالة مفتوحة ، و ابواب العدالة و الانصاف مسدودة ، و الجور ظاهر و العلم متروك ، و الجهل مطلوب ، و اللؤم و الدناءة مستوليان ، و الكرم و المروة متواريان ، و المحبة ضعيفة ، و العداوة قويّة ، و العلماء الأخيار مستذلّون محقرون ، و الجهّال الأشرار محترمون موقّرون ، و المكر و الخديعة يقظان ، و الوفاء و الحميّة نائمان ، و الكذب مؤثر و الصدق مردود منغمر ، و الحق مغلوب و منهزم ، و الباطل مظفر و محترم ، و متابعة الهواء سنة متبوعة ، و احكام الشرع ضائعة معطلة ، و المظلوم المحق ضئيل ذليل ، و الظالم المبطل عزيز نبيل ، و الحرص غالب و القناعة مغلوبة ، و العالم غدّار و الزاهد مكار ، و اتفق العلم في أيدى جماعة هم أسراء التقليد ، و طفقوا يتعاطونه من غير توثيق و تسديد ، كل صناعتهم اللجاج و العناد ، و جل بضاعتهم الانحراف عن منهج الرشاد . و قد أجمعوا فى هذه الأيام المنحوسة مع شركائهم الغاوين على أمر قد اسخطوا الله فيه عليهم ، و أعرض بوجهه الكريم عنهم ، و احل بهم نقمته ، و جنبهم رحمته ، و استحوذ عليهم الشيطان فانسيهم ذكر الله ، فتبّا لهم و لما أرادوا من إبداع مقالة في الدين ، و تأسيس اساس مخالف لطريق الحق المبين فلهجوا بكلام بدعة غايتها هدم شريعة سيد المرسلين ، و اظهار فتنة كقطع الليل\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nالمظلم لا يطفأ حرّ نارها إلى يوم الدين ، و تبعهم أشباه الناس الهمج الرعاع اتباع كل ناعق ، غير المستضيئين بنور العلم ، و لا الملجئين الى ركن وثيق ركين « 1 » و إن أصرّوا الندامة بعد حين كندامة يزيد اللعين في قتل سيّد شباب أهل الجنة اجمعين . « 2 »\r\nفلمّا رأت جماعة من اهل الحق « 3 » ظهور هذه البدع المحدثة و إثارة تلك الفتن المستحدثة انكروا عليهم غاية الإنكار ، و اصرّوا على النكير عليهم نهاية الإصرار خوفا من الملك القهار و طرده اياهم في دار القرار ، حيثما قال الرسول المختار\r\n\r\n\r\n","description":"","footnote":"\r\n( 1 ) - از فرموده‌هاى حضرت وصى امير المؤمنين امام على عليه السلام به شاگردش كميل كامل رحمة اللّه عليه است . ( نهج البلاغه - حكمت 147 - ط تبريز چاپ سنگى رحلى - ص 277 و 288 ) .\r\n( 2 ) - بعد از آن‌كه نسخه اصل امانى را پس از استنساخ ، به حضرت استاد آية اللّه حاج شيخ محمد تقى آملى قدس سرّه الشريف مسترد داشته‌ام ، از آن جناب پرسيدم كه براى مرحوم والد ماجد شما چه واقعه تلخى پيش آمده بود كه آن بزرگوار اين همه ناله و سوز و گداز دارد و اظهار تأسف و تلهف مىفرمايد و از افرادى سخت دلگير و اندوهگين است و از آنان شكايت دارد و تبرّى مىجويد و . . . ؟\r\nدر پاسخم فرمودند : پدرم چون حاج شيخ فضل اللّه نورى جدّا مخالف با مشروطه و مشروطه‌خواهان بوده است . منطق ايشان اين بود كه اين مردم به ما دروغ مىگويند و با ما سر خدعه و مكر و حيله دارند ؛ ما بايد فقط قرآن كريم را كه كتاب وحى الهى و دستور العمل مدينه فاضله انسانى ، و معجزه باقيه حضرت خاتم الانبياء صلّى اللّه عليه و آله و سلم است حفظ كنيم ؛ ما نمىدانيم كه حرف مشروطه از كجا برخاسته است و از چه دهن آلوده‌اى تلفظ و تفوّه شده است و بيگانگان چه اهداف سوء و افكار فريبنده دارند ، ما را چه حاجت كه با وجود قرآن كريم به دنبال اين‌گونه حرفها برويم ؟\r\nسپس فرمودند كه كار ما به جايى رسيده بود كه وقتى من به حكم ضرورت از خانه بيرون آمده بودم و به جايى مىرفتم مردم از كنار خيابان و مغازه‌ها از روى استنكار و بيزارى به من اشاره مىنمودند كه اين شخص پسر فلانى است ، بدين معنى كه كأنّ ما از دين خدا برگشته‌ايم و از قرآن و اسلام روى برتافته‌ايم . برخى از اشارات در مكتوب دومين كه در شرح حال آن جناب است گفته آيد .\r\nو آن‌كه فرموده است : « و ان اصرّوا الندامة . . . » استاد عزيزم حضرت آية اللّه آقا شيخ عزيز الله طبرسى رضوان الله عليه روزى بعد از اتمام جلسه درس به مناسبتى كه سخن از مشروطه پيش آمد ، فرمود :\r\n« مشروطه‌خواهان پس از شهادت حاج شيخ فضل الله نورى و فجايع ديگر گفته‌اند : « ما مشروطه مشروعه مىخواستيم ، نه اين مشروطه » .\r\n( 3 ) - مرادش از اين « جماعت اهل حق » علماى مخالف مشروطه است . مانند آيات عظام : حاج شيخ فضل الله نورى و حاج شيخ عبد النبى نورى و خود آن جناب اعنى مولى محمد آملى در تهران ، و آقا سيد محمد كاظم يزدى و آقا شيخ مهدى نوائى آملى قدس الله اسرارهم در نجف اشرف .\r\n","page_name":" 42 ","page_number":42},
  {"content":"\r\n\r\nصلّى الله عليه و آله الأطهار : « إذا ظهرت البدع في امّتى فليظهر العالم علمه فمن لم يفعل فعليه لعنة الله » « 1 » .\r\nو عند ذلك قد صاروا أهدافا لسهام البلايا و المنايا « 2 » ، و لم توف رعاية الحق\r\n\r\n\r\n","description":"","footnote":"\r\n( 1 ) - اصول كافى معرب ، ج 1 ، ص 44 ، حديث دوم باب البدع و الرأي و المقاييس . نظير اين حديث در بحار از محاسن برقى بدين صورت نقل شده است : « ابن محبوب عن معاوية بن وهب قال : سمعت ابا عبد الله عليه السلام قال قال رسول الله صلى الله عليه و آله و سلم : إن للّه عند كل بدعة تكون بعدى يكاد بها الايمان وليا من اهل بيتى موكلا به يذب عنه ينطق بالهام من الله و يعلن الحق و ينوّره و يرد كيد الكائدين و يعبّر عن الضعفاء فاعتبروا يا اولى الأبصار و توكّلوا على اللّه » ( ج 1 ، ط 1 ، چاپ كمپانى ، ص 166 ) .\r\n( 2 ) - يكى از اساتيد حضرت آية الله استاد حاج شيخ محمد تقى آملى ، عالم اوحدى آية اللّه جناب حاج شيخ عبد النبى نورى بوده است چنان‌كه به نصّ صريح آن جناب در شرح حالش در مكتوب دوم گفته آيد . روزى اين كمترين حسن حسن‌زاده آملى بتنهايى در محضر مباركش در منزل آن جناب در چهارراه حسن‌آباد تهران براى جواب گرفتن از مسائلى علمى تشرف حاصل كرده است . در آن روز پس از چند سؤال و جواب به مناسبتى فرموده‌اند كه : « تهران زمان ما بلد علم بود ، و علماى بزرگ و نامدارى در معقول و منقول بودند ، و مع ذلك جناب حاج شيخ عبد النبى نورى در معقول و منقول اعلم من فى البلد بود » .\r\nو نيز معلم عصر علامه ذو الفنون حضرت استاد آية الله حاج ميرزا ابو الحسن شعرانى جزاه اللّه عنّا خير جزاء المعلّمين يكى از اساتيدش حضرت آية الله حاج شيخ عبد النبى نورى بوده است . روزى كه پس از جلسه درس عمومى ، من شخصا براى درس خصوصى هيأت و رياضيات به حضور انورش مشرف بودم ، به مناسبتى از رفتار مردم زمانه با استادش حاج شيخ عبد النبى نورى سخن به ميان آورد ، و فرمود : « آقا ، با اين‌كه در تهران زمان ما علماى بزرگ در علوم عقلى و نقلى بودند ، جناب حاج شيخ عبد النبى نورى در معقول و منقول اعلم من فى البلد بوده است » يعنى همان حرفى را كه حاج شيخ محمد تقى آملى فرموده بود ايشان نيز فرمودند .\r\nپس از آن مرحوم استاد شعرانى فرمود : « جناب حاج شيخ عبد النبى نورى در اواخر عمرش بر اثر ضعف چشم قادر بر مطالعه كتاب نبود ، مرحوم استاد ميرزا طاهر تنكابنى آنچنانى كه خود استاد اعظم بلد آن روز بود احتراما به مجلس درس حاج شيخ عبد النبىّ حاضر مىشد ، و هرروز كتاب اسفار را به مقدار يك درس قرائت مىكرد و جناب حاج شيخ عبد النبى گوش مىداد ، كه همين خواندن و گوش كردن به منزلت مطالعه كردن حاج شيخ عبد النبى بود ، سپس مرحوم حاج شيخ عبد النبى شروع مىفرمود براى شاگردان محضر كه از آن جمله من خودم بودم ، مقصود و مراد صاحب اسفار را تقرير كردن ، آن‌چنان كه مرحوم ميرزا طاهر تنكابنى يكپارچه اذن واعيه فانى در تقرير مطالب اسفار از زبان مبارك حاج شيخ عبد النبى نورى بوده است » .\r\nپس از آن استاد علامه شعرانى فرمود : « آقا ، اين حاج شيخ عبد النبى نورى آن چنانى مانند مرحوم حاج شيخ فضل الله نورى سخت مخالف مشروطه و مشروطه‌خواهان بوده است ، و تبليغات سوء كار را به جايى كشيده است كه مردم علاوه بر اين‌كه درب مسجد را - مسجد حاج شيخ عبد النبى نورى در سرچشمه تهران را - به روى او بسته‌اند ، خانه او را - در سرچشمه مقابل مسجدش - درحالىكه خود آن جناب و عائله و در خانه بوده‌اند\r\n","page_name":" 43 ","page_number":43},
  {"content":"\r\n\r\nفيهم فقتل منهم من قتل « 1 » ، و سبى من سبى ، و اقصى من اقصى ، و شرد من شرد ، و نفى من نفى ، و طرد من طرد ، و جرى القضاء لهم بما يرجى له حسن المثوبة .\r\nو قد كنت من المنفيين المشردين « 2 » من عقردارى إلى ديار الغربة و بلاد الوحشة . و لو لا حبوط الأجر و الثواب في إفشاء المصيبة ، و زيادة الصواب فى الصبر عليها و كتمانها لأشبعت المقال في ما جرى عليّ في هذه الأوقات ، لكنّى اشكوا بثّي و حزني الى الله تعالى طلبا لذخر يوم الميعاد . قال امير المؤمنين عليه السلام : « ثلاثة من كنوز الجنّة : كتمان الصدقة ، و كتمان المصيبة ، و كتمان المرض » . و قال عليه السلام : « الصبر من الايمان بمنزلة الرأس من الجسد ، و لا ايمان لمن لا صبر له » .\r\nثم بعد حصول فترة قليلة من هذه الفتنة الشديدة انتقلت من هذه المرابع\r\n\r\n\r\n","description":"","footnote":"\r\nسنگسار كرده‌اند . و پس از شهادت حاج شيخ فضل اللّه نورى و وقايع ناگوارى كه در تهران و سائر بلاد از قتل و هتك و حبس و نهب و تبعيد و غيرها ، كه مردم فهميدند از ايادى اجانب چه زخمى خورده‌اند ، كثرت جمعيّت نمازگزار با حاج شيخ عبد النبى در مسجد نامبرده ديدنى بود » .\r\n( 1 ) - سر سلسله شهداى فاجعه مشروطه ، جناب آية الله حاج شيخ فضل الله نورى رضوان الله عليه بوده است .\r\nروزى حضرت استاد اعظم آية الله حاج ميرزا ابو الحسن حسينى رفيعى قزوينى رفع الله درجاته پس از جلسه درس به مناسبتى فرمودند : « مرحوم حاج شيخ فضل الله نورى مجتهد مسلّم بوده است ، و بسيار جاى تعجب است كه چه پيش آورده‌اند كه يك روحانى مجتهد مسلّم براى حفظ جانش تقيه نكرده است » .\r\nو نيز حضرت استاد علامه شعرانى روزى بعد از جلسه درس مكاسب شيخ انصارى ( قده ) به مناسبتى فرموده است : « من حواشى مرحوم حاج شيخ فضل الله نورى را بر مكاسب شيخ ديده‌ام ، و حقا با حواشى آقا سيد محمد كاظم يزدى برابرى مىكرد و از آن كم نداشت » .\r\n( 2 ) - بعد از مصلوب شدن شهيد حاج شيخ فضل اللّه نورى ، نوبت مصلوب شدن آخوند ملّا محمد آملى بود ، چنان‌كه به نصّ صريح فرزندش آية الله حاج شيخ محمد تقى آملى در مكتوب دوم گفته آيد . و لكن از مصلوب شدن جناب شيخ فضل الله نورى انعكاسى عجيب روى آورد كه از دار زدن آن حضرت منصرف شدند ، و حكم تبعيد او را به هرات افغانستان صادر كرده بودند ، جز اين‌كه از دگرگونى اوضاع روز و اختلاف مردم تبعيدش را به هرات نيز صلاح خودشان نديدند ، و براى اين‌كه از ردّ حكمشان شكست سياسى نخورند ، جستجو كردند كه در ايران كدام آبادى هموزن با هرات است تا اين‌كه « كرات » نور مازندران را يافتند و به مردم تلقين كردند كه حكم تبعيد ايشان به « كرات » بود نه به هرات . و پنج سال در كرات نور مازندران محبوس بوده است .\r\n","page_name":" 44 ","page_number":44},
  {"content":"\r\n\r\nالموحشة إلى مسقط رأسى و موطن آبائى و سكنت فيها سنتين ، ثم هاجرت إلى مطمورة الرى . « 1 »\r\nاين بود آنچه را كه مرحوم آية الله مولى محمد آملى در شرح حال خود نگاشته‌اند .\r\n\r\n\r\n","description":"","footnote":"\r\n( 1 ) - بعد از شرح حال آن جناب ، نامه‌اى از شخصى است كه حاوى حكايت يك رؤيا و قصيده‌اى نونيّه در مدح آن جناب است . و آن رؤيا نيز درباره همان قصيده است ، و لكن چون اشعار قصيده سست به نظر آمده است از نقل آن اعراض كرده‌ايم . و بعد از اتمام قصيده ، حضرت استاد آية الله حاج شيخ محمد تقى آملى تاريخ وفات آن جناب را - اعنى والد ماجدش را - با ذكر مؤلفاتش به قلم خودش چنين نگاشته است :\r\n« و توفي قدس سرّه و طيّب اللّه رمسه و حشره اللّه مع سميه محمد خاتم الانبياء صلى الله عليه و آله فى صبيحة يوم الأحد اليوم الأول من شهر شعبان المعظم سنة ست و ثلاثين بعد الألف و الثلاثمائة ، و قد مضى فى عام وفاته قدس سرّه عن عمره ثلاث و سبعون سنة ، و دفن جنب مقبرة استاذه الحكيم الآقا ميرزا ابو الحسن الاصفهانى الطباطبائى ( أ ) فى روضة الصدوق ابن بابويه قدس سرّه .\r\nو له مؤلفات رشيقة و رسائل دقيقة و حواش نميقة :\r\nمنها حواشيه على الفرائد للشيخ الأعظم الأنصارى قدسّ سره .\r\nو منها تحقيقاته فى مباحث الألفاظ .\r\nو منها شرحه على الكلمة الشريفة : لا إله إلّا اللّه . ( ب )\r\nو منها حواشيه على شرح المطالع .\r\nو منها حواشيه على شرح الشمسية ، مطبوعة .\r\nو منها رسالته الفتوائية المسماة بتلخيص الفرائض ، مطبوعة مشتملة على اعظم مسائل ابواب الفقه من العبادات و المعاملات و الأحكام .\r\nو منها حواشيه على الأسفار ، لم تكن منها عندنا نسخة . ( ج ) حرّره الفقير محمد تقى الآملى في يوم السبت التاسع و العشرين من ذى الحجة الحرام من سنة 1371 ه ق .\r\n( أ ) يعنى حكيم آقا ميرزا ابو الحسن جلوه - شرّف الله نفسه الزكية - .\r\n( ب ) اين رساله به خطّ آن جناب - اعنى مولى محمد آملى - اكنون در تصرّف اين كمترين حسن حسن‌زاده آملى است .\r\n( ج ) به من فرمود :\r\n« نسخه اسفار محشّاى به حواشى والدم و به خط خود آن جناب را كسى از من به رسم امانت برده است ، نه من او را در خاطر دارم ، و نه او كتاب را به ما ردّ كرده است » .\r\n","page_name":" 45 ","page_number":45},
  {"content":"\r\n\r\nأما صورت مكتوب دوم - اعنى شرح حال جناب استاد آية الله حاج شيخ محمد تقى آملى قدس سرّه الشريف - به قلم خودش اين است : « 1 »\r\nهمانا متولد شدم در طهران از رحم طيّبه والده‌ام صبيّه مرحوم ملا محمّد معروف به سيبويه هزار جريبى الأصل ، الطهرانى المسكن ، و الشاه عبد العظيمى المدفن ، كه شمّه‌اى از ترجمه ايشان را در ظهر كتاب شواهد الآيات كه از مصنفات آن مرحوم است نگاشتم . « 2 »\r\n\r\n\r\n","description":"","footnote":"\r\n( 1 ) - آن جناب حقّا از اعاظم علماى معاصر و جامع معقول و منقول و مجتهد در فروع و اصول بود ، چنان‌كه حائز منقبتين علم و عمل بود . هم در مراقبت حظّى اوفر داشت كه داراى رتبت عنديّت بود ، و هم در سلوك الى الله نصيب اوفى داشت كه واجد عزم و همّت بود ، و هم در تدريس توفيق و الا داشت ، و هم در تصنيف يد طولى .\r\nآن جناب را بر راقم حق عظيم است ، رفع الله درجاته و جزاه خير جزاء المعلمين .\r\nبعد از رحلت آية الله حاج حسين آقاى بروجردى قدّس الله سرّه بسيارى از اماميه به آية الله آقا سيد محسن حكيم ( ره ) رجوع مىنمودند و شهرت مرجعيت با آن جناب بود . در همان اوائل امر كه روزى اين كمترين در محضر مبارك استاد آية الله حاج ميرزا ابو الحسن شعرانى در تهران تشرف داشت ، تنى چند از طلاب مدارس به حضورش رسيدند و عرض كردند ما به چه كسى رجوع كنيم ؟ در جواب فرمود : به آقاى حاج شيخ محمد تقى آملى ؛ چه اگر ايشان از آقاى حكيم بيشتر نداشته باشد كمتر ندارد .\r\n( 2 ) - نسخه شريف « شواهد الآيات » تصنيف مرحوم ملا محمّد معروف سيبويه هزار جريبى به دستخط مبارك آن جناب اكنون در تصرّف نگارنده است . و آنچه را كه مرحوم استاد آملى به دستخط مباركش در ظهر آن در ترجمه او مرقوم داشته است بدين صورت است :\r\n« بسم اللّه الرحمن الرحيم و به نستعين . هذه كراديس في شواهد الآيات مسطورات بيدي مؤلّفها و جامعها الغريق في بحار رحمة ربّه الودود المولى محمّد الهزار جريبى محتدا ، و الطهرانى مسكنا ، و في جوار السيد الكريم عبد العظيم الحسنى عليه السلام مدفنا . و لم يخرج منه قدس سرّه إلا هذه المجموعة التى وقعت فيما بين هاتين الدفتين . و كان - رحمة الله عليه - لمهارته فى النحو يدعى بسيبويه . و كان جدّي من طرف الأم . و لم تكشف لى اوقات كتابته لهذه الأوراق ، إلا أنه قدس سرّه كان في القرن الثالث عشر الهجري . و كان تاريخ وفاته على ما نقله الخالى الأعزّ [ . . . ؟ 
  ] بالوباء العام ، و دفن في رواق سيّدنا المكرم عبد العظيم - عليه السلام - بحذاء باب المسجد الذى خصّص في هذا الأوان بالنسوان . و له عند وفاته خمسة اولاد ، ثلاث بنون :\r\nأحدهم الشيخ الأمجد الزكى المتخصّص فى الهندسة و الحساب من العلوم الرياضية ، الشيخ عبد الحسين - قدس اللّه نفسه الزكية و حشره مع مولاه الحسين عليه السلام - كان عالما جليلا . و ارتحل آخر عمره بمشهد مولانا الرضا - أرواحنا فداء عتبته - و توفى به و دفن فى صحنه الشريف .\r\nو ثانيهم الشيخ الجليل الشيخ احمد و هو موجود في هذه الغاية - حفظه اللّه عن كل عافة و عاهة - .\r\n","page_name":" 46 ","page_number":46},
  {"content":"\r\n\r\nدر روز چهارشنبه يازدهم شهر ذيقعده سنه هزار و سيصد و چهار ( 1304 ه ) به دنيا آمدم . و چون به بدايت قابليت تعلم رسيدم پدر مرا به مكتب فرستاد تا در اندك زمانى از خواندن فارسى فارغ ، و مرا در مدرسه خازن الملك براى تعلّم علوم عربيه فرستاد . و در حدود سنّ ده سالگى از خواندن سيوطى و جامى و امثال آن فارغ ؛ خود براى قرائت علم معانى آماده و آقا شيخ محمّد هادى طالقانى ( ره ) را به\r\n\r\n\r\n","description":"","footnote":"\r\nو ثالثهم الشيخ الفقيه الشيخ على و لم ادركه رحمة الله عليه .\r\nو بنتان : احديهما و الدتى التى من اجلّ النساء زهدا و عبادة و تقوى ، و لم اذكر منها ترك زيارة العاشوراء في ايام حياتها يوما قط . توفّيت فى ليلة العشرين من ذى القعدة من سنة اثنتين و عشرين و ثلاثمائة بعد الالف من الهجرة ، و دفنت بجوار الشيخ الصدوق ابن بابويه - رحمة الله عليها - .\r\nو ثانيتهما خالتى المرحومة المغفورة ام كلثوم ، و لم ادركها - رحمة الله عليها - .\r\nو انا الحقير الفقير ، كثير الزلل قليل العمل طويل الأمل ، المبتلى بسوء الخاتمة ، و الواقع في زمان لم ترعين مثله ، و لم تذهب الى خاطر محنه و شدائده ، زمان المحن و الأحزان ، زمان الغصص و سوء الأقران ، زمان قهر اللّه على عباده بظهور مقته و قهره ، زمان ذهب عن الاسلام رسمه و لم يبق منه حتى اسمه ، زمان ابتلاء الناس بسوء صنائعهم بدولة رضا خان البهلوي الذى اخذهم من فوقهم و من تحت ارجلهم ، و ذبح ابناءهم و استحيا نساءهم ، و امر برفع الحجاب فى البلاد ، و جعل نساء المسلمين بعد الستر مكشوفات ، و بعد العز مذلّلات ، و غيّر البسة الرجال المسلمين بألبسة الا فرنج و الأروپائين ، و غيّر اخلاقهم و مسالكهم و شعائرهم . و كل ذلك لمّا كفروا بنعمة اللّه و غيّروا ما بأنفسهم فان اللّه سبحانه لا يغيّر ما بقوم ( من نعمة ) حتى يغيّروا ما بأنفسهم . و نسأل اللّه العافية من البلاء ، و أن لا يأخذنا بسوء صنائعنا ، و رحم على ضعفنا و عجزنا و ضرنا و فقرنا فانا فقراء الى رحمته و هو الغني الودود .\r\nو كان تاريخ كتابة هذه الصحيفة فى صبيحة يوم الخميس الحادى عشر من شهر ذى الحجة الحرام من سنة 1354 من الهجرة ، و انا الحقير الفقير محمد تقى بن محمد الآملى غفر اللّه لهما في بلدة طهران فى محلة سنگلج » .\r\nاين بود آنچه را كه آية الله حاج شيخ محمد تقى آملى - قدس سرّه - در ظهر نسخه شواهد الآيات ملّا محمد هزار جريبى در شرح حال آن جناب نوشته است . و جاى تاريخ وفات بياض بوده است كه ما نيز بدان تأسى كرديم .\r\nآن‌كه از خالش مرحوم عبد الحسين وصف فرموده است كه متخصص در حساب و هندسه از علوم رياضى بوده است ، راقم را خاطره‌اى شيرين در اين موضوع است ، و آن اين‌كه پس از خواندن فارسى هيأت قوشچى و شرح چغمينى در هيأت در محضر استاد علامه شعرانى شرف الله نفسه الزكية ايشان فرمودند حالا بايد اصول اقليدس در حساب و هندسه به تحرير خواجه نصير الدين طوسى را بخوانيد ، و اين بنده آن كتاب را نداشته است تا اين كه در يكى از كتابفروشيهاى طهران نسخه‌اى مطبوع از آن‌كه از به دو تاختم به حواشى مرحوم عبد الحسين نامبرده و به دستخط مبارك و امضاى آن جناب است به دست آمد . و حضرت استاد شعرانى آن مرحوم را مىشناخت و از ديدن نسخه تحرير اصول اقليدس ايشان بسيار شگفتى نمود . قال امامنا ابو عبد اللّه الصادق عليه السلام : « أبى اللّه ان يجرى الاشياء إلا بأسبابها . . . » ( حديث 7 باب 7 كتاب حجت كافى - ج 1 - ص 140 معرب ) .\r\n","page_name":" 47 ","page_number":47},
  {"content":"\r\n\r\nاستادى اختيار كردم . و در اوان سنه هزار و سيصد و بيست و دو هجرى ( 1322 ه ) خدمت سيّد جميل الموسوم بالجليل كه در عصر خود در گفتن مطوّل اشتهار تامّى داشته ، باب ايجاز و اطناب و مساوات مطوّل را خواندن گرفتم . و حقيقة خلّاق معانى و بيان بود كه خود گويد :\r\n اندر بيان بيان معانى نموده‌اى * و اندر بديع بديع سخن پروريده‌اى \r\nو لكن متأسفانه در آن هنگام مرض عام طلوع كرده و مرا از درك خدمت آن سيد محروم ساخت ، و در اواخر آن سال آن سيّد جليل به آباء كرام خود ملحق شد .\r\nو در خدمت آقاى طالقانى به شرح لمعه شروع كرده پس از قرائت چند جزوى از آن متذكر آن‌كه « آب در كوزه و ما تشنه لبان مىگرديم » خدمت والد را گزيد تا آن كه لمعه و قوانين و سپس رياض را در خدمت ايشان قرائت نمودم ، و در فقه و اصول سواى خدمت والد نزد كسى نرفتم .\r\nسپس شوق تحصيل علوم رياضى به سر افتاد ، خدمت خال مكرّم خود شيخ عبد الحسين هزار جريبى ، خلاصه ( خلاصة الحساب شيخ بهائى ) و هيئت فارسى ( فارسى هيئت قوشچى ) و شرح چغمينى و شرح بيست باب ملا مظفر و جمله‌اى از تحرير اقليدس را ديدم .\r\nدر اين خلال مشروطيّت در ايران طلوع كرد ، و مطلع آن مغرب سعادت من بود . و مرحوم پدرم از راه تصلّب در ديانت مخالف با اساس مشروطيّت گرديد و كار منتهى شد به جايى كه همه روزه ما را خبر مىرسيد كه در انجمن آذربايجانيها تجمّعى و اكنون براى قتل شما رهسپار مىشوند .\r\nبعد از چندى عشق تحصيل علوم عقليه به سر افتاد ، و امور عامه شوارق را در خدمت والد ، تا مسئله چهاردهم را نزد ايشان تلمذ كردم . و از شرح لمعه و قوانين فارغ شده به فرائد و مكاسب مشغول شدم . و گوئيا روز سوم از شروع به فرائد بود كه شهر طهران آشوب شد ، و ولى خان تنكابنى و على قلى بختيارى با يك عدّه مسلّح به شهر وارد شده نائره قتال بين ايشان و دولتيان كه در تحت سيطره سلطنت محمد عليشاه قاجار بودند بالا گرفت ، و اين در روز بيست و هفتم ماه\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nجمادى الثانى سنه هزار و سيصد و بيست و هفت هجرى قمرى بود ( 1327 ه ق ) .\r\nو ما در آن روز كتاب را برهم گذاشتيم . و صدمه صداى توپ و تفنگ با اقتران آن به خوف ، عاقبت فكر ما را مشوش كرد . و بالأخره ولى خانيان فائق آمد ، و محمد عليشاه پس از التجاء به سفارت روس از سلطنت مخلوع و احمد شاه كه طفل صغيرى بود منصوب گرديد ، و تمام رؤساى مشروطيون زمامدار امور گرديده .\r\nتا در عصر پنجشنبه يازدهم شهر رجب سنه هزار و سيصد و بيست و هفت ( 1327 ه ق ) جماعتى از اهل علم طهران كه با مشروطيت مخالفت داشتند ، به سردارى مرحوم حاج شيخ فضل الله نورى ، دستگير و به نظميه كه در آن اوان تحت رياست « يفرم ارمنى » بود محبوس شدند ، از آن جمله مرحوم پدرم محبوس شد . « و در عصر روز شنبه سيزدهم رجب سنه هزار و سيصد و بيست و هفت ( 1327 ه ق ) مرحوم حاج شيخ فضل الله مصلوب گرديد »\r\nو مردم تماشاچيان در روز يكشنبه چهاردهم رجب سنه هزار و سيصد و بيست و هفت ( 1327 ه ق ) برحسب دعوت سيد يعقوب شيرازى كه در آن زمان ناطق آن محلّه بود و اكنون از حال او بيخبرم ، در ميدان توپخانه براى تماشاى صلب پدرم حاضر شدند ، و لكن فجيعه مصلوبيت مرحوم شيخ انعكاس عجيبى بخشيد ، و چون عالم‌كشى تا آن عصر در ايران معمول نبود آن هم به اين‌طور فجيع لذا نصف از اهل شهر را گويا از خواب بيدار كرد ، و وقوع اين حادثه به امر شيخ ابراهيم زنجانى كه معروف به يهوديّت بود لكن در امور مشروطيت ساعى بود ، و بالأخره به عضويت در اداره اوقاف نامزد و به همان شغل بماند تا بمرد .\r\nو مباشرت يفرم ارمنى بيشتر در مردم انزجار پديد آورد تا به درجه‌اى كه زمامداران از تهاجم فتنه خائف ، و براى تبرئه خود اين امر را به رؤساى آن دوره نجف اشرف منسوب داشتند ، و چنين اظهار كردند كه وقوع اين حادثه براى امتثال فرمان روحانيون نجف بود ، هركس را در اين مطلب شبهه‌ايست خود از نجف با تلگراف استعلام نمايد ، حتى آن‌كه شايع شده بود كه در آن چند روزه تلگراف براى استخبار اين امر مجانى است . و من علما اطلاع پيدا نكردم و مداخله\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nروحانيون نجف اگرچه به كلى بىاصل نبود لكن از استعلام آنها با تلگراف هم مطلبى مكشوف نمىشد چه آن‌كه ممكن بود از كرمانشاه يا قصر جواب به اسم نجف مخابره شود مطابق با ميل زمامداران در صورتى كه موافق با واقع نبوده باشد ، بلى چيزى كه الآن مرا خاطر است از طرف سه نفر روحانيون آن عصر با تلگراف مخابره شد كه دفع نورى و آملى به هر قسم كه باشد لازم است . « 1 »\r\nو بالجمله سوء انعكاس مصلوبيت مرحوم شيخ دفع قتل از مرحوم پدرم و ساير محبوسين نمود . و در حق پدرم حكم به تبعيد بيرون آمد ، پس از هفته‌اى از صلب شيخ مرحوم ، پدرم را به نور مازندران تبعيد كردند ، « 2 » و به حاكم آنجا - كه در آن زمان مصدق الممالك نورى و پسرش كه در آن عصر به معاضد الممالك ملقب و از علمداران مشروطيت بود - سپردند ، و در مدّت پنجسال تحت الحفظ مصدق و معاضد در مازندران محبوس بودند .\r\nو اين ضعيف پس از ازعاج پدرم به مازندران مبتلا به هموم و احزان ، و مقارن تجرّع غصص و كرب گرديده با وجودى كه اوان شبابم بود و سنين عمرم در حدود 23 يا 24 بود ، مبتلا به عائله بزرگى و به فشار قرين شد . خود داراى عيال و چند تن اولاد بودم ، عائله پدر بر آن ضميمه گرديد ، و اصول لوازم زندگانى پدر را هم از طهران مىبايست ارسال دارم ، و از طرف مردم به هيچوجه تفقّدى از من نمىشد ، و بقاياى از رجال قاجاريه با وجودى كه مخالفت پدرم با مشروطيّت بالعرض به نفع آنان تمام مىشد و از چگونگى حالم مطلع بودند مساعدتى نمىكردند بلكه اذيتهايى از آنان ديدم . و مردم متفرقه هم كه در دوره‌اى لاف دوستى مىزدند ترك دوستى كرده بلكه با دشمن آميختند . و من در احوال مصداق فرمايش منسوب مولى الموالى مشاهده مىكردم كه فرمود :\r\n\r\n\r\n","description":"","footnote":"\r\n( 1 ) - از جناب استاد آملى قدّس سرّه سؤال كردم آن سه نفر روحانيون آن عصر چه كسانى بودند ؟ در جواب فرمود :\r\nآخوند خراسانى صاحب كفاية الاصول و حاج ميرزا حسين طهرانى ، و شيخ عبد الله مازندرانى ، رضوان الله عليهم .\r\n( 2 ) - يعنى به « كرات » نور مازندران بدان‌گونه كه در پاورقى ص 44 گذشت .\r\n","page_name":" 50 ","page_number":50},
  {"content":"\r\n\r\nالناس فى زمن الاقبال كالشجرة و حولها الناس مادامت بها الثمرة حتى اذا ماعرت عن حملها انصرفت فربما لم يكن خبره خبره ( صدق صلوات الله عليه ) .\r\nو از آن جمله از بعضى از اهل علم طهران كه اينك سر به زير خاك فرو كردند سامحهم الله بلطفه و كرمه امور غير مترقبه ديدم . و من در تمام آن احوال صبر را از دست نداده پيرامون جزع نگرديدم . و اگرچه از عقوق مردم بسى لطمات و صدمات ديدم لكن همه آنها را عوائد إلهى شناختم چه از درى مطرود شدم بابى به قاضى الحاجات بر خود مفتوح ديدم . و چنانچه انسان سالكى مىبودم طريق روشن و روش حسنى براى سلوك خود مىديدم ، و در آن حال متذكر معنى اين شعر مولوى مىشدم :\r\n اين جفاى خلق با تو در جهان * گر بدانى گنج زر آمد نهان\r\nخلق را با تو چنين بدخو كند * تا ترا ناچار رو آن سو كند \r\nو با همه اين احوال شوق تحصيل مرا قائدى به خير بود ، و با تراكم محن و فتن دست از طلب برنداشتم ، و در ماه شوّال سنه هزار و سيصد و بيست و هفت ( 1327 ه ق ) به خود باز آمدم كه اينك اوضاع دنيا مبدّل و پدر در مازندران محبوس ، گرفتم كه او را از اين حبس خلاصى نباشد آخر نه مرا كارى بايد ، اينك پدر را رفته بايد پنداشت و خود در كار خود بايد شتافت . و همى خيالم قوّت گرفتن كرد تا آن‌كه در منقول به محضر افادت شيخ جليل نبيل و فاضل على الإطلاق الشيخ رضا النورى المازندرانى كه هم در مدرسه منيريه سمت تدريس ، و در خانه هم به افادت اشتغال داشت ، و جناب معظم يگانه استادى است در تدريس فرائد ، والى الآن نظيرى در مباحثه رسائل بر ايشان نديدم . بالجمله فرائد را از رساله برائت خدمتشان حاضر شده به انتهاء رسانيد ، و سپس از سر شروع كرده ايضا به آخر ختم كرد ، يعنى يكدوره و نصف دوره براى استماع رسائل به حوزه ايشان حاضر و در اين خلال غالبا با فقهى هم توأم بود از مكاسب يا غير آن لكن مرا غرض در استماع رسائل ايشان بيشتر بود ، و گويا ايشان را هم در تدريس آن اهتمام بيشتر و سعيشان اتم بود . و بالأخرة به امامت مسجد حاج ميرزا زكى واقع در\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nبازارچه سنگلج طهران قيام نموده در عصر روز شنبه شانزدهم شهر ربيع الأول سنه هزار و سيصد و پنجاه و پنج هجرى ( 1355 ه ق ) به رحمت حق پيوست و در روز يكشنبه هفدهم شهر مذكور در حضرت عبد العظيم مدفون گرديد .\r\nو براى ديدن معقول به مجلس افادت مرحوم شيخ على نورى حاضر شدم ، و از سفله طلاب آن حوزه بسى اهانتها ديدم لكن شوق تحصيل مرا مدد نمود از آن اهانات از پا نيفتادم ، و عواطف حكيمانه رحيمانه استاد نيز مرا كمك نموده دو دوره امور عامه شوارق كه آن مرحوم متخصّص در تدريس آن بود و او را بر آن حواشى است مطبوعه ، پيش ايشان ديدم . و پس از انجام آن به مدرس تحقيق مرحوم ميرزا حسن كرمانشاهى مدرس مدرسه سپهسالار قديم كه حكمت مشاء را استادى كامل بود شتافتم و به آن حوزه با كمال انس مىرفتم و از سفله موذيات آسوده بودم ؛ كتاب شرح اشارات من البدايه الى النهايه و سفر نفس اسفار و جمله‌اى از الهيات شفاء و برخى از طبيعيات آن و معظمى از شرح فصوص قيصرى خواندم ، تا دوره روزگار منتهى به سنين قحط عظيم گرديد ، يعنى سنه هزار و سيصد و سى و شش ( 1336 ه ق ) مجاعه شديد روى داد ، و استاد معظم به واسطه فشار قحط و صدمه پيرى به مدرسه نيامد ، و من سماجت كرده دست از طلب نكشيدم با وجودى كه خانه‌ام نزديك خيابان ميدان مشق ، و خانه ايشان نزديك به دروازه غار بود همه روزه بعد از ظهر به خانه ايشان رفته و از محضرشان استفاده مىبردم تا بالأخره در همان سال آن مرحوم را سفر لقاء الله روى داده و قالب تهى كرده به منزلگاه حقيقى پيوست و رفاقت ملأ اعلى را اتخاذ نمود .\r\nو در خلال اين احوال والد ماجدم كه چندى بود از مازندران مراجعت كرده بودند « 1 » به عالم آخرت انتقال يافت و با سميّشان خاتم النبيّين محشور گرديد و در روز اول ماه شعبان سنه هزار و سيصد و سى و شش ( 1336 ه ق ) به رحمت ايزدى پيوست . پس از انتهاء مراسم تعزيت آن مرحوم به شغل امامت مسجد حاج\r\n\r\n\r\n","description":"","footnote":"\r\n( 1 ) - يعنى پس از پنج سال تبعيدى در كرات نور مازندران به طهران مراجعت كردند .\r\n","page_name":" 52 ","page_number":52},
  {"content":"\r\n\r\nمجد الدوله مشغول شدم ، و به وعظ و اندرز و مذاكرات اخلاقى و تربيت خلق مقامى بس منيع اتخاذ كردم ، و هم در صبحها به مدرس افاده حاج شيخ عبد النبى نورى كه جامعى بود در معقول و منقول و كان قدوة من أدركته فيهما « 1 » حاضر مىشدم .\r\nتا در سنين هزار و سيصد و چهل هجرى ( 1340 ه ) مرا شوق به مسافرت عتبات عرشى درجات به خاطر افتاد ، در طلب آن برآمدم با وجود تهى دستى و قرض وافر و كثرت عيالات ، متوجه حضرت مولى الموالى به أيسر وجه كار سفرم ساخته آمد . و به علاوه از حسد حاسدين هم به جهت رفتن به مسجد مجد الدوله ملول بودم ، و هم از اين شغل خطير در انديشه بودم ، تا بالأخره با تحصيل اجازه اجتهاد از مرحوم حاج شيخ عبد النبى نورى پس از تفويض مسجد به يك سيد جليلى از دوستانم در روز شنبه سيّم ماه شعبان سنه هزار و سيصد و چهل ( 1340 ه ) با عائله خود به سمت عتبات حركت كردم ، و روز غره ماه رمضان المبارك سنه هزار و سيصد و چهل ( 1340 ه ) به نجف اشرف مشرف و در خانه‌اى جنب مقبره مرحوم شيخ خضر شلال ، منزل كردم ؛ و در ماه مبارك با رؤساى آن بلد شريف و نوع اهل علم آن مأنوس شدم . اگرچه هنگام حركتم از طهران شقاق مشروطه و مستبدّى در بين اهل طهران كهنه شده بود ، بلكه مىتوان گفت به كلى مضمحلّ بود ، و نوع اهل علم را از اين راه خلافى نبود ، بلكه همه با هم مىزيستند ، لكن بقاياى اين شقاق در روش سكنه نجف اشرف ميلى قابل و منزلى با قرار داشت ، و من بنده به اين جهت در كشمكش بودم و هم مورد عنايت بعضى از رؤساء به جهت انتساب به پدر بسته نمىشدم به اين جهت طريق سلامت اتخاذ كردم و خود را از مدانست با هر دو حوزه كنار كشيدم .\r\nو مجلس افاده آقاى آقا ضياء الدين عراقى را براى خود اختيار كردم تا در آن مدرس محترم يك دوره اصول من البدايه الى النهايه ديدم ، و اشطارى از فقه را برخوردم و آنچه شنيدم بنوشتم و آنچه نوشتم مذاكره كردم و به تحقيق اندر شدم .\r\n\r\n\r\n","description":"","footnote":"\r\n( 1 ) - به شمّه‌اى از مقام علمى آن جناب در پاورقى صفحه 43 - 44 همين كتاب اشارتى شده است .\r\n","page_name":" 53 ","page_number":53},
  {"content":"\r\n\r\nتا آن‌كه مرا شوق شنيدن ابحاث آقاى نائينى پيدا شده ، پس از تكميل دوره مباحثه آقاى عراقى به درس ايشان حاضر شده از آخر مباحث استصحاب الى آخر تعادل و تراجيح ، و از اوّل مباحث الفاظ الى رساله برائت خدمتشان استفاده كردم . « 1 »\r\nو به مباحثه آقاى اصفهانى ( آقا سيد ابو الحسن اصفهانى ) كه در آن اوان اصول منقح خارج مىفرمود حاضر مىشدم ، و آنچه از درس ايشان هم استفاده كردم به دام كتابت قيد كردم . « 2 »\r\nتا سنين هزار و سيصد و چهل و هشت ( 1348 ه ) و چهل و نه ( 1349 ) و پنجاه ( 1350 ) نه آن‌كه خود را مستغنى ديدم ، بلكه ملول شدم چه آن‌كه طول ممارست از تدرّس و تدريس و مجالس تقرير كه در شبها تا جار حرم در صحن مطهر منعقد مىداشتم خسته شدم . به علاوه كمال نفسانى در خود نيافتم ، بلكه جز دانستن چند ملفّقاتى كه قابل هزاران نوع اعتراض بود چيزى نداشتم . و همواره از خستگى ملول و در فكر برخورد به كاملى وقت مىگذراندم . و به هركس مىرسيدم با ادب و خضوع تجسّسى مىكردم كه مگر از مقصود حقيقى اطلاعى بگيرم .\r\nو در خلال اين احوال به سالكى ژنده‌پوش برخوردم ، و شبها را در حرم مطهّر\r\n\r\n\r\n","description":"","footnote":"\r\n( 1 ) - از بركات ادراك آن محضر جلدين تقريرات نائينى بر مكاسب شيخ انصارى است كه بدين عنوان به طبع رسيده است : « التعليقة على مكاسب المرحوم العلامة الانصارى - قدس سره - من تقريرات بحث المرحوم الاستاد الأعظم الميرزا محمد حسين الغروى النائينى - طاب مضجعه - للحاج الشيخ محمد تقى الآملى عفى عنه » .\r\nو همچنين سه جلد كتاب صلوة بدين عنوان : « كتاب الصلاة من تقريرات بحث العلامة الفذ الميرزا محمد حسين النائينى الغروى - قدّس سره - للحاج الشيخ محمد تقى الآملى - عفى عنه » به طبع رسيده است .\r\n( 2 ) - از افادات ادراك آن محضر كتاب ديگرش بدين عنوان است : « كتاب منتهى الوصول الى غوامض كفاية الاصول من افادات سيدنا العلّامة الربانى السيد ابو الحسن الاصفهانى - قدس سره العالى - لمولفه العلامة التقى الحاج الشيخ محمد تقى الآملى الطهرانى دام ظله العالى » كه به طبع رسيده است .\r\nو آن جناب را علاوه بر جزوات چندى در توحيد و مسائل اخلاقى ، يكدوره تعليقه بر شرح حكمت منظومه متأله سبزوارى - قدس سرّه - ، و يكدوره شرح بر « العروة الوثقى » آية الله سيد محمد كاظم يزدى - رضوان الله عليه - در دوازده مجلد است كه همگى به طبع رسيده‌اند ، و آثار ديگر نيز دارد از قبيل متفرقات در فقه : رهن ، وقف ، وصيت ؛ و رسائلى در رضاع و قاعدة لا ضرر و اصالة الصحة در يد و صحيحة لا تعاد و غيرها .\r\n","page_name":" 54 ","page_number":54},
  {"content":"\r\n\r\nحضرت مولى الموالى ارواحنا فداء عتبته تا جار حرم با ايشان بسر مىبردم . و او اگرچه كامل نبود لكن من از صحبتش استفاداتى مىبردم . « 1 »\r\nتا آن‌كه موفق به ادراك خدمت كاملى شدم ، و به آفتابى در ميان سايه برخوردم ، و از انفاس قدسيه او بهره‌ها بردم ، « 2 » و در مسجد كوفه و سهله شبهائى تنها مشاهداتى كردم . و كم‌كم باب مراوده با مردم را به روى خود بستم ، و به مجالس مباحثات حاضر نمىشدم ، و دروسى را كه خود داشتم ترك كردم . و چند سالى بر اين حال بماندم تا مرا شوق بازگشت به طهران پديد آمد . پس از استخاره با حضرت معبود در ماه ربيع الأول سنه هزار و سيصد و پنجاه و سه ( 1353 ه ) از نجف اشرف حركت كردم ، و اواخر ماه مذكور به طهران رسيدم . « 3 » و همواره به تجرّع غصص و احزانم و از پيش آمدهاى روزگار در سوز و گدازم . نه مرا حال قرارى و نه پاى فرارى و نه شوق به كارى و نه دنيائى و نه آخرتى هذا ما كنزتم لانفسكم فذوقوا ما كنتم تكنزون ( التوبه - 35 ) اللهم اجعل عواقب امورنا خيرا .\r\n\r\n\r\n","description":"","footnote":"\r\n( 1 ) - از جنابش پرسيدم كه اين سالك ژنده پوش چه كسى بودند ؟ در جوابم نام او را به زبان نياورد بلكه همينقدر فرمود كه آدم خوبى بود و لكن جوابگوى ما نبود .\r\n( 2 ) - از حضرتش پرسيدم اين انسان كامل كدام بزرگوار بوده است كه سركار عالى در محضرش زانو زده‌ايد و تسليم او شديد و آنهمه او را به عظمت ياد مىفرمائيد ؟ فرمودند : جناب حاج سيد على آقاى قاضى طباطبائى تبريزى قدس سره .\r\n( 3 ) - تاريخ وفات آن جناب روز شنبه 29 شوّال سنه 1391 ه ق مطابق 27 / 9 / 1350 ه ش است . جنازه وى از تهران به ارض اقدس رضوى حمل شد ، و در جوار ثامن الأئمة حضرت على بن موسى الرضا ( ع ) در باغ رضوان در مقبره فقيه سبزوارى حاج ميرزا حسين ( ره ) به خاك سپرده شد رضوان الله عليه .\r\nپس از مراجعتش از نجف اشرف به تهران تا زمان ارتحالش كه در حدود 38 سال است ، بيت الشرف آن جناب در تهران همواره بيت المعمور تدريس و تصنيف و تكميل نفوس مستعدّه بوده است . انسان معنى واقعى عشق به علم و معارف را از سيرت حسنه او مشاهده مىكرد . و او را از مصاديق بارز حديث شريف : « قالت الحواريون لعيسى : يا روح اللّه من نجالس ؟ قال : من يذكّركم الله رؤيته ، و يزيد في علمكم منطقه ، و يرغّبكم فى الآخرة عمله » مىيافت . و فى ذلك فليتنافس المتنافسون .\r\nو اين فرموده حضرت عيسى روح الله عليه السلام حديث هيجدهم اربعين علامه شيخ بهائى - عليه الرحمه - است كه به اسنادش از حضرت رسول الله صلى الله عليه و آله و سلم روايت كرده است .\r\n","page_name":" 55 ","page_number":55},
  {"content":"\r\n\r\nو ختم مىكنم اين اوراق را به رسم بعضى از اجازاتى كه اساتيد عظام مرا اهل آن دانسته و اقتداء بالسلف الصالح به اين ضعيف مرحمت كردند و مرا در سلك روات اخبار اهل اطهار ( ع ) منخرط داشتند . و الحمد للّه على انعامه و افضاله ، و له الشكر على آلائه .\r\nصورة كتابة السيد الأجل الأمجد ، السيد الجليل و السند النبيل ، صاحب المقامات العاليات و الكرامات الباهرة السيد ابى تراب الخوانسارى النجفى ( قده ) ابن عم السيد الجليل السيد محمد باقر صاحب روضات الجنّات ، و السيد محمد هاشم الچهارسوقى الاصفهانى قدسّ سرهما و هى هذه :\r\nبسم الله الرّحمن الرّحيم\r\nالحمد للّه على نواله ، و صلى الله على عباده الذين اصطفى محمد و آله . و بعد فانّ جناب العالم الزكى و الحبر اللوزعي و الفاضل الكامل الألمعى و العدل التقى النقى الشيخ محمد التقى الطهرانى دام فضله ابن المرحوم المبرور قدوة العلماء الراسخين و حجة الاسلام و المسلمين الملّا محمد الآملي - طيب الله رمسه و قدّس الله روحه - قد استجاز منّى تأسيّا بالسلف الصالحين ، و تيمّنا بالدخول فى سلسلة الرواة عن النبىّ و الأئمة المعصومين ، فأجزت أن يروى عنى ما صحّت لى روايته من كتب اصحابنا الحديثية و الدعائية لا سيما الاربعة التى عليها المدار : الكافى و الفقيه و التهذيب و الاستبصار للمحمدين الثلاثة - قدس الله ارواحهم - و الثلاثة المتأخرة المشتهرة اشتهار الشمس فى رابعة النهار : الوسائل و الوافي و البحار للمحمدين الثلاثة ايضا ؛ و الصحيفة السجّادية و المصباحين للطوسى و الكفعمى ، و كتب ابن طاوس و غيرها و سائر تصانيف علمائنا الأبرار ؛ و تصانيفى لا سيّما كتابى الكبير المسمّى بسبيل الرشاد فى شرح نجات العباد المشتمل على جلّ الأخبار و استيفاء تمام الأدلة و الأقوال ، و كتاب قصد السبيل و تحرير الأحكام بالدليل ، و غير ذلك ؛ و تصانيف سائر العلماء من العامّة و الخاصّة فى ساير العلوم التى يحتاج الى النقل عنهما بطرقي المتصلة الى مصنّفيها .\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nو من أعلى طرقى اليها ما ارويه عن مشايخى و هم يزيدون عن عشرة من تلامذة الشيخين العلّامتين المنتهى اليهما رياسة الإمامية خاتم الفقهاء و المجتهدين الشيخ محمد حسن بن الشيخ باقر صاحب الجواهر ، و خاتم المحققين الشيخ مرتضى الانصارى قدس الله روحهما .\r\nو منهم سيد المحققين السيد حسين التبريزى ؛ و فقيه اهل العراق بل كافة الآفاق الشيخ محمد حسين الكاظمى ؛ و المحقق المدقق الزاهد الأوّاه المولى لطف الله المازندرانى ؛ و ابن عمّى و زوج اختي السيد المحقق المحدث العدل البدل صاحب الكرامات و المقامات السيد محمد الخوانسارى ؛ و المحقق المدقق السيّد هاشم الچارسوقى الاصبهانى صاحب اصول آل الرسول و مباني الاصول و غيرهما ؛ و اخوه الاكبر المحقق المدقق المحدث الماهر السيد محمد باقر صاحب روضات الجنّات و غيرها من التصانيف الفاخرة ؛ و علامة المجتهدين الشيخ محمد باقر بن الشيخ محمد تقى صاحب الحاشية على اصول المعالم ؛ و العالم الربانى و الفاضل الصمدانى الشيخ عبد العلى الاصفهانى قدس الله ارواحهم ؛ و غيرهم ممن لا حاجة الى ذكره ، فأنا اروى عنهم جميعا به حق الاجازة عن الشيخين المذكورين .\r\nو الشيخ محمد حسن ( ره ) يروى عن السيد الجليل العلامة السيد جواد العاملى صاحب مفتاح الكرامة عن شيخه الأجل الاكبر الشيخ جعفر صاحب كشف الغطاء عن السيد مهدى بحر العلوم ، و هو تارة يروى عن جدّي الثالث السيد محمد المحقق ابن العلامة السيد حسين ابن المحدّث العلامة السيد ابى القاسم جعفر الخوانسارى عن والده عن المحدّث المجلسى صاحب البحار .\r\nو الشيخ مرتضى الانصارى ( ره ) يروى تارة عن المحقق النراقى المولى احمد بن المولى مهدى بن ابى ذر النراقى عن والده عن الوحيد البهبهانى ، و أخرى عن المولى احمد عن السيد مهدى بحر العلوم بطريقيه الى صاحب البحار يروى الوسائل عن الشيخ محمد الحر العاملى و هو آخر من اجازه و استجاز منه . و يروى الوافي عن المولى محمد محسن الفيض الكاشانى ، و يروى سائر الكتب بطرقه المذكورة في اجازات البحار . و أعلاها سندا انه يروى عن والده الملا محمد تقى المجلسى عن\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nشيخه الشيخ بهاء الدين العاملى عن والده الشيخ حسين بن عبد الصمد عن الشهيد الثانى عن الشيخ شمس الدين محمد بن داود المؤذن الجزينى عن الشيخ ضياء الدين على بن الشهيد الأول محمد بن مكى عن فخر المحققين ابى طالب محمد بن الحسن بن يوسف بن المطهر الحلّى عن والده الامام العلامة عن المحقق ابى القاسم جعفر بن سعيد عن السيد السعيد شمس الدين ابى على السيد فخار بن معد المولوى عن الشيخ الامام ابى الفضل شاذان ابن جبرئيل القمى نزيل مهبط وحى الله و دار هجرة رسول الله عن الشيخ الفقيه عماد الدين جعفر بن القاسم الطبرى عن الشيخ ابى على الحسن بن محمد الطوسى عن والده الشيخ الطوسى مصنف التهذيب و الاستبصار عن الشيخ المفيد عن ابن قولويه عن محمد بن يعقوب الكلينى مصنف الكافى . و يروى الشيخ المفيد بلا واسطة عن الصدوق محمد بن على بن بابويه مؤلف الفقيه .\r\nو أما كتب ابناء طاوس فنرويها عن العلامة عنهم . و أما الصحيفة الكاملة فنرويها عن الشهيد الأول عن السيد تاج الدين محمد بن القاسم بن معيّة عن والده السيد جلال الدين القاسم بن معية عن عميد الرؤساء هبة الله بن حامد و الشيخ على بن سكون معا عن السيد الأجل بهاء الشرف إلى آخر ما فى سند الصحيفة المذكور فى اولها .\r\nو نرويها ايضا عن السيد فخار عن محمد بن ادريس عن بهاء الشرف الخ . و عن العلامة عن والده عن ابن نما عن محمد بن ادريس عن بهاء الشرف الخ . و نرويها ايضا عن الشيخ الطوسى عن الشيبانى إلى آخر السند .\r\nو أما اسانيدنا إلى باقى الكتب و سائر الطرق اليها فمعلومة من كتب الاجازات ، لا سيما اجازات البحار و لؤلؤة البحرين و مناقب الفضلاء و اجازة الشهيد الثانى و غيرها فلا حاجة الى ذكرها .\r\nو ارجو من جنابه الدعاء فى مواطن الإجابة . و حرّره بيمناه الداثرة ابو تراب الخوانسارى في ثالث شهر ذى الحجة الحرام من شهور سنة اثنتين و اربعين و ثلاثمائة بعد الالف من الهجرة في الغري .\r\n* * *\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nصورة كتابة الشيخ الجليل و الفاضل النبيل أفضل المتأخرين علما و عملا و شيخ المجتهدين زهدا و تقوى الشيخ اسد الله الزنجانى قدس الله سرّه و طيب رمسه المتوفى في ايام البيض من شهر رجب من شهور سنة ثلاث و خمسين و ثلاثمائة بعد الالف من الهجرة فى ارض الغرى و المدفون فى صحن الشريف رزقنا الله مجاورته حيا و ميتا ، و قد ناولها اياى فى شهر شوال من شهور سنة 1348 من الهجرة :\r\nبسم الله الرحمن الرحيم الحمد لله رب العالمين ، و صلى الله على محمد و آله الطاهرين ، و لعنة الله على اعدائهم اجمعين مادامت الربوبية ثابتة للذات المقدسة . اما بعد فقد استجاز منّى جناب العالم الفاضل الكامل التقى النقى المجتهد الشيخ محمد تقى الطهرانى دام عزه ابن العالم قدوة العلماء الصالحين العاملين حجة الاسلام و المسلمين المولى محمد الآملى « 1 »\r\nاين بود آنچه را كه مرحوم استاد آية الله حاج شيخ محمد تقى آملى قدس سره الشريف در شرح حال خود مرقوم فرموده‌اند .\r\n\r\nكلمهء 222\r\nهرگاه در زيجات به ازاى اوساط كواكب در ايام و شهور و سنين حصه تعديل الأيام استخراج شود ، و به ازاى آن حصه برآورند ، و حصه اوساط را معدّلا در جداول ثبت كنند ، در وقت استخراج احتياج به تعديل الأيام نيست ، فافهم .\r\nو بدان كه در باب اول از مقالت سوم زيج الغ‌بيكى در تحصيل تقويم شمس گويد :\r\nو از براى آفتاب جدولى ديگر وضع كرده‌ايم كه چون به مركز آفتاب در آن جدول در آيند و آنچه يابند بر مركز افزايند پس به آن مركز عمل به پايان رسانند تقويم آفتاب باشد در حقيقت نصف النهار .\r\n\r\n\r\n","description":"","footnote":"\r\n( 1 ) - اين صورت اجازه در نسخه اصل به همين گونه ناتمام مكتوب بوده است .\r\n","page_name":" 59 ","page_number":59},
  {"content":"\r\n\r\nو پس از پايان مقالت ياد شده در عنوان جدول مذكور گويد : « جدول حصه تعديل الايام به مركز بردارند و بر مركز افزايند » .\r\nو صاحب زيج بهادرى در فصل اول باب دوم آن در تقويم آفتاب گويد :\r\n. . . و بعده به ازاى همين وسط - يعنى وسط غير معدّل به موضع مطلوب - دقايق و كسور تعديل الايام برگيرند ، و حصّه آن از وسط و اوج حاصل كنند ، و اين حصه را بر وسط و اوج افزايند اگر تعديل الايام زايد باشد ، و بكاهند اگر ناقص بود تا وسط و اوج معدّل به تعديل الايام در موضع مطلوب حاصل شود .\r\n( زيج بهادرى - ط اول هند - ص 406 - س 16 ) .\r\nغرض اين‌كه در زيج بهادرى گفته است : « تعديل برگيرند و حصّه آن از وسط و اوج شمس بردارند و بر وسط شمس بيفزايند يا نقصان كنند » ، ولى در زيج الغ‌بيكى بدون اين‌كه سخن از اخذ حصّه به ميان آيد ابتداء گويد آنچه يابند بر مركز افزايند .\r\nعلتش اين است كه در زيج الغ‌بيكى به ازاى تعديل الايام حصّه‌ها را استخراج كرده و در جدول آورده است كه كار مستخرج را كم كرده است و تسهيلى به عمل آورده است ؛ بخلاف زيج بهادرى كه مستخرج بايد در آنجا اول تعديل الايام را حاصل كند و سپس استخراج حصّه بنمايد فتدبّر .\r\nو مراد از مركز ، فاصله شمس - يعنى بعد شمس - تا اوج شمس است . و چون اوج شمس را از وسط شمس بكاهند آنچه باقى ماند مركز شمس باشد .\r\n\r\nكلمهء 223\r\nدر كتابى خوانده‌ام كه جناب آصف عليه السلام به اسم مبارك « يا حى يا قيوم » تخت بلقيس را به طرفة العين از يمن به شام نزد حضرت سليمان نبيّ صلوات الله عليه حاضر كرده است ، از نكته 479 هزار و يك نكته دانسته مىشود كه « يا حىّ يا قيوم » اسم اعظم الهى است . و لكن بايد توجه داشت كه به قول حافظ :\r\n گر انگشت سليمانى نباشد * چه خاصيت دهد نقش نگينى \r\n\r\n","description":"","footnote":"","page_name":" 60 ","page_number":60},
  {"content":"\r\n\r\nاز افادات جناب استاد عزيز ما علامه بزرگوار حاج ميرزا ابو الحسن شعرانى به قلم مباركش در اين مقام اين‌كه :\r\nاسم اعظم لفظ نيست بلكه ساير اسماء نيز ، و آنچه ما بر زبان مىآوريم اسم الاسم است به روايت كافى . و دعوت خداوند به اسم اعظم يا اسم ديگر به آن است كه داعى در اسم فانى شود ، و چون فانى در آن شد خاصيّت اسم در او ظاهر گردد و دعا مستجاب گردد . و در دعاى سمات است : « باسمك الذى اذا دعيت به على مغالق ابواب السماء للفتح بالرحمة انفحت » الى غير ذلك . و اسم اعظم داراى خاصيت همه اسماء است كه أئمه - عليهم السلام - وقتى بدان اسم خدا را مىخواندند و بدان متحقق مىشدند هر معجزه اظهار مىكردند از مرده زنده كردن و شفا دادن بيماران و خرق قواعد طبيعت ، و همان مىشد كه مىخواستند ، و آن از اسرار امامت بود كه كيفيت آن بر ما مجهول است و إنيّت آن معلوم ، زيرا كه ما نسبت به حقيقت ولايت چنانيم كه عامى نسبت به معنى اجتهاد ، و همچنان كه تعريف اجتهاد براى عوام ممكن نيست ولايت براى ما همچنان است . انتهى كلامه قدّس سرّه الشريف .\r\nبدان كه سخن در كمال تأثير است و گرنه هريك از اسماء لفظى و كتبى و ذهنى را كه مرآت و حاكى خارجىاند در عالم خودش و در حدّ خودش احكامى خاص و تأثيراتى است به تفصيلى كه در نثر الدّرارى على نظم اللآلى ( ص 93 - 103 ط 1 ) ، و در انسان كامل از ديدگاه نهج البلاغه بيان كرده‌ايم .\r\n\r\nكلمهء 224\r\nاين كلمه نامه ايست كه در تسليت به آشنايى نوشته‌ايم :\r\nبسم الله الملك الحق المبين\r\nو بشّر الصابرين الذين اذا أصابتهم مصيبة قالوا إنا للّه و إنا اليه راجعون ( بقره 157 )\r\n خوشا وقت شوريدگان غمش * اگر زخم بينند و گر مرهمش\r\nگدايانى از پادشاهى نفور * باميدش اندر گدايى صبور \r\n\r\n","description":"","footnote":"","page_name":" 61 ","page_number":61},
  {"content":"\r\n\r\n نه تلخ است صبرى كه بر ياد او است * كه تلخى شكر باشد از دست دوست\r\nاسيرش نخواهد رهايى ز بند * شكارش نجويد خلاص از كمند \r\n( بوستان سعدى )\r\nهو السلام ، حسن به حضور ابو الحسن سلام تقديم مىدارد و خير آن جناب را از خيّر محض مسئلت مىنمايد . خبر آوردند كه واقعه‌اى به حضرت شما روى آورده است ، بدل گفتم :\r\n بنويس دلا بيار كاغذ * بفرست به آن نگار كاغذ \r\nاين نامه را نيابة از خودم به پيشگاه شما گسيل داشتم تا ترجمان ضمير داعى و لسان بيان جمله‌اى چند بوده باشد .\r\nجناب شيخ عالم عامل جليل ابى محمد حسن بن على بن شعبه حرّانى معروف به ابن شعبه كه از قدماى فرقهء ناجيه اماميه است در كتاب نفيس تحف العقول از مثل اعلاى الهى صاحب لواء حمد و مقام محمود ، خاتم انبياء محمّد صلّى الله عليه و آله روايت كرده است كه :\r\nكتب ( ص ) الى معاذ يعزّيه بابنه : من محمد رسول الله الى معاذ بن جبل سلام عليك فانّى احمد الله الذى لا إله الا هو اما بعد فقد بلغنى جزعك على ولدك للذى قضى الله عليه و انما كان ابنك من مواهب الله الهنيئة و عواريه المستودعة عندك فمتعك الله به الى اجل و قبضه لوقت معلوم فانا لله و انا اليه راجعون لا يحبطنّ جزعك اجرك و لو قدمت على ثواب مصيبتك لعلمت ان المصيبة قد قصرت لعظيم ما اعدّ الله عليها من الثواب لاهل التسليم و الصبر و اعلم ان الجزع لا يرد ميّتا و لا يدفع قدرا فأحسن العزاء و تنجّز الموعود فلا يذهبنّ أسفك على ما لازم لك و لجميع الخلق نازل بقدره و السلام عليك و رحمة الله و بركاته .\r\nمعاذ بضم ميم و ذال نقطه‌دار نام تنى چند از صحابه رسول الله است كه ابن اثير در اسد الغابه هفده تن از صحابه را بنام معاذ نام مىبرد ، و اين معاذ نامبرده در نامه كه معاذ بن جبل انصارى خزرجى است از اجلهء صحابه است ، همان معاذ است كه در تهجّد شب مىگفت : اللهم نامت العيون و غارت النجوم\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nو انت حىّ قيوم .\r\nمفاد روايت تحف به پارسى اين است كه :\r\nمعاذ پسرى داشت كه پيش از وى از اين سرا سفرى شد رسول الله ( ص ) اين نامه را در تعزيت معاذ به دو نوشت : از محمد رسول الله به معاذ بن جبل ، سلام بر تو ؛ حمد مىكنم خدايى را كه جز او خدايى نيست . اما بعد خبر بىتابى تو در مصيبت فرزندت كه قضاى الهى بر وى جارى شد به من رسيد . همانا كه فرزند تو از موهبتهاى گواراى الهى بود و بعاريت در دست تو سپرده ، خداوند تو را تا زمانى به او لذّت بخشود و به وقت معلوم او را از تو بگرفت پس انا لله و انا اليه راجعون .\r\nمبادا بىتابى تو پاداشت را تباه كند . اگر بر ثواب مصيبت خود برسى هر آينه خواهى دانست كه آن در برابر عظمت ثوابى كه خداوند براى اهل تسليم و صبر آماده كرده است ، اندك است . بدان كه بىتابى ، مرده را برنمىگرداند و قدر را دفع نمىكند .\r\nشكيبايى نيكو پيشه كن . و به موعود وفا كردن جوى . و اندوه تو بر هر چيزى كه لازم تو است و بر جميع خلق به وقتش نازل خواهد شد ، نگذرد . و السلام عليك و رحمة الله و بركاته .\r\nو نيز جناب سيد رضى رضوان الله عليه در اواخر نهج البلاغة از حضرت آدم اولياء الله امير المؤمنين على عليه السلام نقل كرده است كه قال ( ع ) : من صبر صبر الأحرار و إلّا سلا سلوّ الأغمار . و نيز نقل كرده است كه أنّه قال ( ع ) للاشعث بن قيس معزيّا : ان صبرت صبر الأكارم و الّا سلوت سلوّ البهائم . مقصود اينكه اندوه خواه با بردبارى و خواه با بىتابى روزى سپرى خواهد شد ، اگر چون آزادگان و بزرگان شكيبايى پيشه كرده‌اى چه بهتر ، و گرنه اندوه آنچنانكه از گولان و چهارپايان سپرى مىشود ، به سرآيد .\r\nآقاى حاج ابو الحسن ساروى هركس از مرگ مىترسد در حقيقت از خود مىترسد و گرنه مرگ سبب انتقال از نقص به كمال و از دارى به دار ديگر است و آدمى مهمان سفره كردار خود و بهرمند از كشتزار خود است و بعبارت ديگر محشور با اعمال خود است بلكه عين اعمال خود است ، اگر كشت او نيك است :\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nو ما عند الله خير الأبرار .\r\n تخمهايى كه شهوتى نبود * بر او جز قيامتى نبود \r\nو اگر تخم بد كاشته است .  وَ لا تُجْزَوْنَ إِلَّا ما كُنْتُمْ تَعْمَلُونَ . \r\nانتقال از اصلاب به ارحام ، و از ارحام به اين نشأه ، و از اين نشأه به نشأه ديگر متدرجا از منزلى به منزلى سفر كردن و از گاهواره‌اى پس از گاهواره‌اى بدر رفتن است :  إِنَّ إِلى رَبِّكَ الرُّجْعى  ،  وَ كُلُّهُمْ آتِيهِ يَوْمَ الْقِيامَةِ فَرْداً . \r\n طفلى است جان و مهد تن او را قرارگاه * چون گشت راهرو فكند مهد يك طرف\r\nدر تنگناى بيضه بود جوجه از قصور * پر زد سوى قصور چو شد طاير شرف\r\nز آغاز كار جانب جانان همى روم * مرگ ار پسند نفس نه جانراست صد شعف \r\n( ديوان متأله سبزوارى )\r\nحجت كبراى حق ولى الله اعظم امام اول است كه در اوان ارتحال فرموده است :\r\nو الله ما فجأنى من الموت وارد كرهته ، و لا طالع انكرته و ما كنت إلا كقارب ورد و طالب وجد و ما عند الله خير للابرار .\r\nسوگند به خدا از جانب مرگ فرود آمده‌اى ناگهانى كه آن را ناخوش بدارم ، و ظهور كننده‌اى كه آن را زشت بشمارم ، به من روى ننمود . من در اشتياق به مرگ چنانم كه خواهنده آبى به آب فرود آيد ، و جوينده‌اى كه خواستهء خود را بيابد ، و آنچه در نزد خداست براى نيكوكاران بهتر است .\r\n مرگ اگر مرد است گو نزد من آى * تا در آغوشش بگيرم تنگ تنگ\r\nمن از او عمرى ستانم جاودان * او ز من دلقى ستاند رنگ رنگ \r\n( ديوان شمس تبريزى )\r\nاينكه منطق حجّت خداست ببين شاگردان و پيروانشان را چه حالت است :\r\n\r\n","description":"","footnote":"","page_name":" 64 ","page_number":64},
  {"content":"\r\n\r\n چون بلال از ضعف شد همچون هلال * رنگ مرگ افتاد بر روى بلال\r\nجفت او ديدش بگفتا وا حرب * پس بلالش گفت نى نى وا طرب\r\nتاكنون اندر حرب بودم ز زيست * تو چه دانى مرگ چه عيش است و چيست\r\nاين همى گفت و رخش در عين گفت * نرگس و گلبرگ و لاله مىشكفت\r\nتاب رو و چشم پر انوار او * مى گواهى داد بر گفتار او\r\nگفت جفتش الفراق اى خوش خصال * گفت نى نى الوصالست الوصال\r\nگفت جفت امشب غريبى مىروى * از تبار و خويش غايب مىشوى\r\nگفت نى نى بلكه امشب جان من * مىرسد خوش از غريبى در وطن\r\nگفت اى جان و دلم وا حسرتا * گفت نى نى جان من يا دولتا\r\nگفت آن رويت كجا بينيم ما * گفت اندر حلقهء خاص خدا\r\nحلقهء خاصش به تو پيوسته است * گر نظر بالا كنى نى سوى پست\r\nگفت آنرويت كجا بينيم ما * گفت اندر حلقهء خاص خدا ،\r\nاندر آن حلقه ز رب العالمين * نور مىتابد چو در حلقه نگين \r\n\r\n","description":"","footnote":"","page_name":" 65 ","page_number":65},
  {"content":"\r\n\r\n گفت ويران گشت اين خانه دريغ * گفت اندر مه نگر منگر بميغ \r\n( مثنوى عارف رومى )\r\nآقاى عزيز آن نيكبختى كه در آفرينش خود و هستى و نظام آن بينديشد دريابد كه كارخانه حيرت‌آور هستى و اداره آن از اراده ايست كه صدق صرف و عدل محض است :  وَ تَمَّتْ كَلِمَةُ رَبِّكَ صِدْقاً وَ عَدْلًا لا مُبَدِّلَ لِكَلِماتِهِ  ( انعام 116 ) راستى در برابر يك چنين اراده و اداره چه جاى چون و چراست .\r\nآن جناب آگاه است كه گاه گاهى اين مفتاق الى الله بعنوان طبع آزمايى الفاظى را با يكديگر تلفيق مىكند ، و در صورت نظم تنسيق . در ذو الحجه سال جارى ( 1396 ه ق ) در غزلى گفته است :\r\n دار وجود نظم تمام است بىگزاف * با نظم تام ، خواجه ! چه جاى شكايت است \r\nاكنون كه از نظام أحسن‌دار وجود سخن به ميان آمد مناسب است كه از بيچون نامه و اسرار خلقت ، دو اثر گرانمايهء سرهنگ هنگ آزادگان مرحوم احمد اخگر ، يادى شود . كتابى به قطع خشتى در 822 صفحه محتوى سيصد و اندى مقالت از فضلا و ارباب قلم عصر نظما و نثرا است . و شايان است كه در عداد يكى از كتب تذكره درآيد . قريب سيصد مقالت آن در تقريظ و تعريف بيچون نامه و اسرار خلقت نامبرده است . آقاى حسين مطيعى صاحب امتياز و مدير روزنامهء كانون شعرا آنها را گرد آورده است و در يك مجلد در سنه 1316 ه ش به طبع رسانيده است و در ظهر آن كتاب چنين مسطور داشته است :\r\nكتاب اسرار خلقت نگارش سركار سرهنگ احمد اخگر از نشريات روزنامهء كانون شعرا ، گردآورنده حسين مطيعى .\r\nالحق آقاى مطيعى خدمتى بسزا به علم و اهل علم كرده است و اثرى پاينده و ارزنده از خود به يادگار گذاشته است .\r\nمرحوم اخگر بيچون نامه و اسرار خلقت را در ردّ گفته‌هاى يكى از\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nمعاصرينش به نام عبد الحسين بهمنى كه در دو منظومه يكى بعنوان محاكمهء با خدا ، و ديگرى به نام چون و چرا نامه اعتراضاتى در آفرينش از خود اظهار داشت ؛ سروده است .\r\nآقاى مطيعى در پايان كتاب مذكور گويد :\r\nكتابى كه اكنون در معرض انتشار قرار گرفته . . . چنان كه خوانندگان محترم اطلاع دارند ؛ آقاى بهمنى . . . در سال 1308 منظومه‌اى به نام محاكمهء با خداوند ! انشاء و به معرض مطالعهء ديگران گذاردند و سركار سرهنگ احمد اخگر كه از شعراى خوش قريحه و تواناى عصر حاضر ايران مىباشند و همواره اشعار ايشان بر خلاف بعضى از شعراى معاصر داراى مضامين بكر و مطلوب است ، با دلايل متين و استوارى چون و چراهاى آقاى معترض را به بهترين وجهى پاسخ گفته‌اند .\r\nمجددا جوابى به نام چون و چرانامه اثر طبع آقاى بهمنى به وسيلهء روزنامهء خوزستان منطبعهء اهواز طبع و منتشر گرديد و طبع و انتشار چون و چرانامه سبب شد كه پاسخ مشروح و مبسوطى در هشتصد و سى و سه بيت بنام اسرار خلقت از طرف سركار سرهنگ اخگر به چون و چرانامهء آقاى بهمنى داده شد كه تمام آنها در اين كتاب مندرج است و به نظر خوانندگان عزيز مىرسد\r\nغرض داعى از عنوان كردن كتاب مزبور اينكه مرحوم اخگر در بيچون‌نامه در پاسخ منظومه بهمنى كه محاكمه با خدا است ، به بهمنى خطاب كرده دو داستان نغز آورده است كه به قول يكى از صاحبان نظر در همان كتاب فوق :\r\n جوابست و چو آبست و چو خوابست * به نغزى و روانى و گوارى \r\nو چون آن دو داستان بيچون را در موضوع گفتارم موزون يافتم نقل آن را مناسب ديدم .\r\nاينك صاحب السيف و القلم سرهنگ اخگر ستوده خصال سخن مىگويد :\r\n اديبى بهمنى نام از زمانه * گرفت از كوى حقگويى كرانه\r\nز سير چرخ و اختر تنگدل شد * به شعر سخت گفتن سنگدل شد \r\nتا اينكه گويد :\r\n\r\n","description":"","footnote":"","page_name":" 67 ","page_number":67},
  {"content":"\r\n\r\n اديبا سوى من لختى بده گوش * چراها را جواب طرفه بنيوش\r\nجسارت گر رود معذور فرماى * كه حق تلخست و تلخى ذوق فرساى\r\nچو تو بسيار كس آشفته بودند * چراها پيش ازين بس گفته بودند\r\nهمه غافل چو تو ز اسرار امكان * همه گم كرده راه و رسم برهان\r\nبلى با سرّ خلقت كس نشد جفت * به قدر عقل خود هركس سخن گفت\r\nكنون بهر در تحقيق سفتن * ندارم چاره جز افسانه گفتن\r\nبه دريا ماهى اى دم از خدا زد * به كوى حق در چون و چرا زد\r\nكه چون دريا برايم آفريدى * خط خشكى چرا گردش كشيدى\r\nمرا هرگز به خشكى نيست حاجت * چرا بيرون ز حاجت گشت خلقت\r\nنمىدانست آن مسكين كه دنيا * براى او نگرديده مهيّا\r\nجهان را چون كماهى آفريدند * درون آب ماهى آفريدند\r\nتويى چون ماهى و دنياست دريا * براى تو نشد دنيا مهيّا\r\nهواى نفس انسانى است شيطان * به غير از نفس انسان كيست شيطان \r\n\r\n","description":"","footnote":"","page_name":" 68 ","page_number":68},
  {"content":"\r\n\r\n هواى نفس چون گرديد مطلوب * شد آدم از دم ابليس مغلوب\r\nبد مطلق جهان را نيست در كار * بد و خوبى به نسبت شد پديدار\r\nكهن پيراهن گل گر دريدند * برايش جامه‌اى از نو بريدند\r\nچو آگه نيستى از سرّ امكان * مكن چون و چرا در كار يزدان\r\nلب از اين گفتهء بيهوده بربند * كه خوش فرمود آن شيخ خردمند :\r\nجهان چون خط و خال و چشم و ابروست * كه هر چيزى به جاى خويش نيكوست\r\nبگويم قصهء ديگر برايت * كنم روشن چراغى پيش پايت\r\nپى تعيين اوقات شب و روز * چو شد حاجت به انسان ساعت آموز\r\nنخست آورد انسان سنگ در چنگ * برون آورد آهن از دل سنگ\r\nچو از تاب حرارت كرد گرمش * به زور پتك و سندان كرد نرمش\r\nمدوّر چرخهايى آهنين ساخت * مقعّر طاسهايى نيز پرداخت\r\nبراى رفع حاجت فكر استاد * به آهن شكل‌هاى گونه گون داد \r\n\r\n","description":"","footnote":"","page_name":" 69 ","page_number":69},
  {"content":"\r\n\r\n براى ثانيه ، ساعت ، دقيقه * مهيا كرد آلت با سليقه\r\nبراى ثانيه استاد آگاه * سبك رو آلتى پرداخت كوتاه\r\nكه در هرثانيه گامى نهد پيش * كند طى يك دقيقه دورهء خويش\r\nنمود از بهر ساعت آلتى ساز * ميان بالا و كند و بىتك‌وتاز\r\nيك آلت بر دقيقه ساخت برتر * به قامت با دو يار خود برابر\r\nكه اندر راه خود آرام مىرفت * به چندين ثانيه يك گام مىرفت\r\nشنيدستم كه روزى آلت خرد * شكايت خدمت استاد خود برد\r\nكه من با كوچكى در دورهء خويش * به هريك ثانيه گامى نهم پيش\r\nچرا آن قد بلند قامت آراى * نمىجنبد چو من بر رفتن از جاى\r\nبلند از قد ولى در كار پست است * گرش با من بسنجى يك ز شصت است\r\nغم ديگر كز آن دل در گداز است * ز ساعت گستر پر كبر و ناز است\r\nكز آن هم سست‌تر باشد به رفتار * به هر ساعت نجنبد جز به يك بار \r\n\r\n","description":"","footnote":"","page_name":" 70 ","page_number":70},
  {"content":"\r\n\r\n همه از آهنيم اين از چه رويست * كه هريك را دگرگون رسم و خويست\r\nتبسّم كرد استاد هنرور * بگفت اى ثانيه گرد محقّر\r\nز حد فكر تو برهان برونست * تو چون دانى كه راه و رسم چونست\r\nمزن ما فوق محسوسات خود راى * ز پا افتى در اينجا گر نهى پاى\r\nبه حكمت بود هر كارى نمودم * كزين كم كرده بر آن يك فزودم\r\nتو را فكرت به حكمت آشنا نيست * به كار حق ترا چون و چرا نيست . \r\nاين بود آنچه كه از بيچون‌نامه به نقل آن تبرّك جسته‌ايم . خداوند متعالى درجات مرحوم آقاى اخگر و نظاير وى را عالى گرداناد ، و آقاى مطيعى و اشباه وى را جزاى خير دهاد ، و به بهمنى و امثال وى توفيق هدايت و بيدارى مرحمت كناد .\r\nبرادر گراميم جناب آقاى حاج ابو الحسن ساروى بايد با نور علم و معرفت از روى طوع و رغبت در برابر نظام احسن عالم سر تسليم نهاد و گردن بندگى پيش كشيد كه وجود عالم بر اين نظام خير محض است و ايجاد آن كمال تامّ ، و واجب الوجود فياض على الاطلاق و جواد مطلق و خيّر محض ، و از خيّر محض جز نكويى نايد .\r\n بندهء بيدار خداوند باش * بندگيش مىكن و خرسند باش \r\nامر هيچ عقد و حلّى در نظام وجود در دست ما و وابسته به ما نيست تا دم از چون و چرا بزنيم .\r\nآقاى عزيز خوشا به حال كسانى كه به خطاب   يا أَيَّتُهَا النَّفْسُ الْمُطْمَئِنَّةُ ارْجِعِي إِلى رَبِّكِ  \r\n\r\n","description":"","footnote":"","page_name":" 71 ","page_number":71},
  {"content":"\r\n\r\n راضِيَةً مَرْضِيَّةً  مخاطب‌اند و به دعوت   فَادْخُلِي فِي عِبادِي وَ ادْخُلِي جَنَّتِي   مشرّف . به قول خواجه عبد الله انصارى : اگر دارى طرب كن و اگر ندارى طلب كن . و همو گفت : اگر آيى در باز است و اگر نيايى حق بىنياز است .\r\nالحمد لله تعالى توفيق قبول ولايت را يافته‌ايم كه از مصباح حقيقت ختمى مرتبت و آل اطهارش صلوات الله عليهم اجمعين استضائه مىكنيم و پيرو آنانيم آرى\r\n جز بدست و دل محمد ( ص ) نيست * حلّ و عقد خزينه اسرار \r\nالحمد لله الذى جعلنا من المتمسكين بولاية مولانا امير المؤمنين على عليه السلام و اولاده الطاهرين ( ع )\r\nاين خوشه‌چين از خرمن ولايت اهل بيت عصمت و طهارت نه اينكه بتقليد آباء و امهات و پيروى از ابناى عصر و متابعت اهل بلد و طايفه و قبيله و يا به گفتهء زيد و عمرو به مذهب اثنا عشرى است بلكه از نور علم و درايت ، و برهان و معرفت چون آفتاب زلال درخشان در نصف النهار در هواى صحو برايش مبرهن و روشن است كه دين حق و صدق همين است و بس . و بعلم اليقين بلكه به عين اليقين يافته است كه صراط مستقيم كه شب و روز از خداوند تبارك و تعالى طلب مى كنيم جز اين نيست .\r\nرساله‌اى در امامت نوشته‌ام كه در جلد دوم شرح اين جانب بر نهج البلاغة مندرج است و در جمادى الاولى سنهء 1384 ه ق يعنى دوازده سال پيش از اين در مطبعه اسلاميه طهران به طبع رسيده است در پايان آن رساله ( ص 164 ) گفته‌ام :\r\nقال المؤلف الشارح الفقير المفتاق الى رحمة ربّه و المشتاق الى حضرة جنابه نجم الدين حسن بن عبد الله الطبرى الآملي : اشهد أن هؤلاء أئمتى و سادتى و قادتى أئمة الهدى و مصابيح الدجى و ينابيع الحسنى ، من فاضل طينتهم خلقت و بحبّهم ولدت ، و بحبّهم أعيش و بحبّهم أموت و بحبّهم أبعث حيّا ان شاء الله تعالى ، و بهم أتولىّ و من اعدائهم أتبرأ . قد افلح من استمسك بذيل ولايتهم ، و فاز من دخل فى حصن امنهم و شرفهم ، و اغترف من قاموس علمهم ، و ارتوى من بحر جودهم ، و من  أَعْرَضَ عَنْ ذِكْرِي فَإِنَّ لَهُ مَعِيشَةً ضَنْكاً   وَ هُوَ فِي الْآخِرَةِ مِنَ الْخاسِرِينَ  ؛ لأنهم\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nعليهم السلام شهداء الله على خلقه و خلفاؤه فى أرضه و ابواب رحمته و انهم نور الله و ولاة أمره و خزنة علمه و عيبة وحيه ، و بهم عرف الصواب و علم الكتاب فمن أطاعهم فقد أطاع الله ، و من عصاهم فقد عصاه . هم العروة الوثقى و الوسيلة الى الله جلّ و على . صدق ولى الله الاعظم ابو عبد الله الصادق عليه السلام حيث قال لخيثمة يا خيثمة : « نحن شجرة النبوة و بيت الرحمة و مفاتيح الحكمة و معدن العلم و موضع الرسالة و مختلف الملائكة و موضع سرّ الله و نحن وديعة الله فى عباده و نحن حرم الله الاكبر و نحن ذمّة الله و نحن عهد الله فمن و فى بعهدنا فقد و فى بعهد الله و من خفرها فقد خفر ذمّة الله و عهده » . الحمد لله الذى هدانا لهذا و ما كنّا لنهتدى لو لا أن هدانا الله .\r\nوقتى آن ارواح پاك را به اين رباعى خوانده‌ام :\r\n اى يك ده و دو كه جمله روحيد همه * از صبح ازل مست صبوحيد همه\r\nافتاده به قلزم فناييم و شما * بر كشتى كائنات نوحيد همه \r\nمقصود اينكه حجت بر ما تمام است و دستور العمل به نحو اتم و اكمل به ما داده شد و جز آن دستور العملى نيست . خداوند متعالى توفيق توجه و حسن عمل مرحمت فرمايد ، و صبر جميل در نشيب و فراز زندگى ، و ثبات قدم در اقبال و ادبار دنيا دهد ، و مراقبت و حضور على الدوام را روزى كند ، آمين .\r\nو السلام عليكم و رحمة الله و بركاته قم - حسن حسن‌زاده آملى\r\n26 ذى الحجه 1396 ه ق 25 / 9 / 1355 ه ش\r\n\r\nكلمهء 225\r\nمسعودى ( ابو الحسن على بن حسين بن على مسعودى متوفى 346 ه ق ، صاحب مروج الذهب ) در كتاب اثبات الوصيّة خطبه‌اى از امام الموحدين امير المؤمنين على عليه السلام روايت كرده است و در آن خطبه آمده است :\r\n« فسبحانك ملات كلّ شىء و باينت كلّ شىء فأنت الّذي لا يفقدك شىء »\r\n\r\n","description":"","footnote":"","page_name":" 73 ","page_number":73},
  {"content":"\r\n\r\n( ص 96 - ط 1 چاپ سنگى ) .\r\nمانند اين كلمه ساميه كلمات ديگر نيز از آن حضرت و از ديگر وسائط فيض الهى روايت شده است كه طائفه‌اى از آنها در صحف نورى راقم ، به خصوص در رساله لقاء الله نقل شده است . غرض اين است كه آنچه حكماى الهى در شأن وجود صمدى حق سبحانه فرموده‌اند كه : « بسيط الحقيقة كلّ الوجودات و ليس بشىء منها » اصطلاح و تعبيرى است كه از اين‌گونه روايات مذكور استفاده شده است . و به فرموده متأله سبزوارى در تعليقه‌اى بر غرر :\r\nانهم - يعنى الحكماء - في قولهم هذا : « البسيط كلّ الوجودات و ليس بشىء منها » و قولهم : « بالكثرة في الوحدة » لم يأتوا بغريب ، بل هذا مفاد قوله تعالى :  وَ اللَّهُ بِكُلِّ شَيْءٍ عَلِيمٌ  ، و قوله :  لا يَعْزُبُ عَنْهُ مِثْقالُ ذَرَّةٍ  و أمثالهما . و في قولهم : « بالوحدة في الكثرة أشاروا إلى أن الوجودات روابط محضة ، و فقراء صرفة إليه ذاتا و صفة و فعلا ، كما قال تعالى :  أَنْتُمُ الْفُقَراءُ إِلَى اللَّهِ وَ اللَّهُ هُوَ الْغَنِيُّ . \r\nخداى سبحان توفيق فهم حقائق منطق وحى را مرحمت بفرمايد .\r\n\r\nكلمهء 226\r\nاستاد بزرگوارم در رشته‌هاى ارثماطيقى از علم اوفاق و غيره شرّف الله نفسه الزكيّة روزى در اثناى تدريس برايم حكايت فرمود كه يكى از آشنايانم عقيم بود ، براى فرزنددار شدن از شخصى دستور العمل يك اربعين گرفت ، در اثناى رياضت اربعين تمثّلى برايش روى آورد كه ديد شمشير بزرگ برهنه بسيار تيزى در جلوى او نهاده‌اند ، و به او تفهيم كرده‌اند كه بنابراين است شما عقيم باشيد ، و اگر با ما سر جنگ داريد اين هم شمشير .\r\n\r\nكلمهء 227\r\nاگر بيوگرافى اين كمترين حسن حسن‌زاده آملى را در مصاحبات ديده‌ايد و شنيده‌ايد و يا در مجلّات و جرايد و ديگر نوشته‌ها خوانده‌ايد ، در حقيقت\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nچنانست كه عارف رومى فرموده است :\r\n هر كسى از ظنّ خود شد يار من * از درون من نجست اسرار من \r\nدر بعضى از سروده‌هايم بدان اشارتى شده است كه ابيات زير برخى از آنست :\r\n بسى روز و بسى ماه و بسى سال * گذشته از من برگشته اقبال\r\nچه بگذشت و چه بگذشت و چه بگذشت * بيا مىپرس از كوه و در و دشت\r\nبيا مىپرس از كوه گل اندام * چه بر ما مىگذشت از بام تا شام\r\nبيا مىپرس از كوه دماوند * چه كرده با من الطاف خداوند\r\nبيا مىپرس هم از كوه مازش * بيا مىپرس از رود هرازش\r\nبيا مىپرس هم از رود آلش * بگو با تو حسن چون بود حالش\r\nبيا مىپرس از دريا و بيشه * ز ديه اهلم و ديه تميشه\r\nبيا مىپرس از شهر و ديارم * بيا مىپرس از اسك و ز يارم\r\nبنالم از زيارم از زيارم * ز نيش مار با دست يسارم\r\nچه گويم از زيار و زهر مارش * كه در انگشت دستم برده كارش\r\nجوانى كمتر از سنّ مراهق * گزيده بنصرم را مار مارق \r\n\r\n","description":"","footnote":"","page_name":" 75 ","page_number":75},
  {"content":"\r\n\r\n ز زهرش آن‌چنان بىتاب گشتم * كه گويى گويى از سيماب گشتم\r\nچو مشكى از هوا آكنده ، گشتم * بسى مردم دوباره زنده گشتم\r\nز سوز زهر و از آماس اندام * نه در شب خواب و نه در روز آرام\r\nنه مامم بر سرم بود و نه بابم * پرستارم كه بوده ؟ پيچ و تابم\r\nز حيّه از حياتم دست شستم * شگفتا كه حيات تازه جستم\r\nز لطف حق دوباره زنده گشتم * چو خورشيد فلك تابنده گشتم\r\nبيا مىپرس از ليل و نهارم * شتاء و صيف و پاييز و بهارم\r\nبيا مىپرس از ايران بىنون * ازين مولد اين يونس ذو النّون\r\nبيا از ماه و از استاره مىپرس * ز شبهاى من بيچاره مىپرس\r\nبيا مىپرس هم از صبح صادق * كه ما را بود يك يار موافق\r\nبه تقدير يگانه داور من * ز خردى مادرم رفت از سر من\r\nپس از چندى پدر هم شد روانه * سوى خلد برين جاودانه \r\n\r\n","description":"","footnote":"","page_name":" 76 ","page_number":76},
  {"content":"\r\n\r\n چه گويم زانچه آمد بر سر من * پس از فقدان آن دو گوهر من\r\nنمودم اندكى از خود حكايت * مپندارى كه مىباشد شكايت\r\nچه باشد مشربم يعقوبى اى دوست * كه نيش و نوش آن هر دو چه نيكوست\r\nمر آن مشرب مرا آورده در راه * كه اشكوا بثّى و حزنى الى الله\r\nز مردم تا گران جانى بديدم * به القاءات سبّوحى رسيدم\r\nهر آن زخمى كه ديدم از زمانه * براى فيض حق بودى بهانه\r\nز ادبار و ز اقبال خلايق * نديدم جز محبّتهاى خالق\r\nهر آن چيزى تو را كز آن گزند است * براى اهل دل آن دلپسند است\r\nبدان راهست بر ما حقّ بسيار * چو حقّ مردم پاكيزه كردار\r\nبسى در جزر و مدّ روزگارم * بدان را ديده‌ام آموزگارم\r\nمرا استاد كامل كرد آگاه * كه التّوحيد أن تنسى سوى الله \r\n\r\nكلمهء 228\r\nاين كلمه در ذكر اسامى شريف صادر اول است كه در صحف عرفانى و كتب\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nحكمى سائر و دائر است :\r\nالنّفس الرحمانى . الرقّ المنشور . الصادر الأول . الفيض المنبسط . العنصر الأول . الفيض الذاتى . التجلّي السارى . الإمداد الإلهي . الوجود المنبسط .\r\nالعنقاء . النور . الظل . الهباء . العماء . مرتبة الجمع . اب الأكوان . أمّ عالم الإمكان ، الإمام المبين . العرش . مرآة الحق . الوجود الفائض . الاسم الأعظم .\r\nالمرتبة الجمعيّة . الكرسي . مادّة الممكنات . المادة الكليّة . خليفة الله .\r\nالنور المرشوش . الغمام . الوجود العام . الطبيعة الكلية . الهيولى الاولى .\r\nأمّ الكتاب . المعلم الأول . الجوهر . اللوح المحفوظ . المفيض .\r\nمركز الدائرة . البرزخ الأول . حضرة الأسماء . الحدّ الفاصل . مقام الانسان الكامل . الظل الممدود . حضرة احدية الجمع . احدية عين الجوهر المعقول . اول مراتب التعيّن . الولاية . صاحبة الأحدية . آخر مرتبة الغيب . اول مرتبة الشهادة . حضرة الحقائق . حضرة الواحدية . الرحمة الشاملة . الخزانة الجامعة . التعيّن الاول . الظهور الثانوى . الرحمة العامّة . الرحمة الذاتية . الرحمة الامتنانية . التعيّن الثاني . الهيولى الكلية . هيولى الممكنات . نزول الوجود الواجبى . الإفاضة . العلية . التأثير . المحبة الأفعالية . التجلّي على الغير . محلّ نفوذ الاقتدار . الغيب الإضافي الأول . حضرة احدية الجمع و الوجود . النفس الإلهي . الماء الذى هو اصل كل شيء . البخار العام . أمّ الكتاب المسطور . مادة الموجودات . صورة العماء . العنصر . اصل الاصول . هيولى العوالم غير المتناهية . الجوهر الهيولاني .\r\nاين اسامى شريف را در اثناى تدريس و تحقيق مسائل عقلى حكمى و عرفانى از صحف نوريه مربوطه بدانها گرد آورده‌ايم ، از قبيل فتوحات مكيه ، باب 6 . و تدبيرات إلهيه ، ط ليدن ، ص 121 تا ص 128 . و تفسير اعجاز البيان ، ط مصر ، ص 143 و 150 ؛ و ط هند ، ص 47 و 115 . و مصباح الأنس ، ط 1 رحلى ، ص 30 و 70 و 133 و 150 و 161 . و اسفار ، ط 1 رحلى ، ج 1 ، ص 186 و 189 و 192 و 193 و 199 .\r\n\r\n","description":"","footnote":"","page_name":" 78 ","page_number":78},
  {"content":"\r\n\r\n\r\nكلمهء 229\r\nجناب قاضى نور الله شهيد نوّر الله نفسه الزكية در اول مجلس ششم كتاب شريف مجالس المؤمنين فرمايد :\r\nتنبيه - پوشيده نماند كه بسيارى از عيّاران روزگار و ابله طرّاران دكاندار كه صاحبان غلظت طبع و كثافت حجابند ، و سالها به مرض مزمن آرايش و فزايش سبلت و محاسن عمر گذرانيده‌اند ، و عمامه كبيره كه بار عناد و استكبار است بر سر نهاده‌اند ، و مآثر شعوذه و تكسير و رمل و نجوم را بر مردم مشتبه به كرامات و خارق عادات ساخته‌اند ، و بسيارى از مردم گول را در دام ارادت خود انداخته‌اند . و اگر أحيانا از مشايخ مخالفين كه از سرچشمه تحقيق يعنى مشرب عذب مرتضوى دور افتاده‌اند ، چيزى از خوارق عادات صدور نموده نه از باب كرامت اوليا بوده بلكه از آثار تسخير جن و عمل شعوذه و سيميا بوده . چنان‌كه از شيخ مقتول در بعضى اسفار مشهور ، و از سكّاكى در صحبت جغتاى خان بر السنه مذكور . و دور نيست كه متصوفان خرقه‌پوش و شيخكان شيد فروش آثار سيميا و تسخير بارمل و تكسير را از قبيل كرامات مىنموده باشند تا از براى خود منصب ارشاد و ولايتى تراشند . شعر :\r\n نقد صوفى نه همه صافى بىغش باشد * اى بسا خرقه كه مستوجب آتش باشد\r\nخوش بود گر محك تجربه آيد به ميان * تا سيه‌روى شود هركه در او غش باشد \r\nو ركن صاين نيز در اين باب گويد :\r\n اگرچه طاعت اين شيخكان سالوس است * كه جوش و ولوله در گوش انس و جان انداخت\r\nولى به كعبه كه گر جبرئيل طاعتشان * به منجنيق تواند بر آسمان انداخت \r\n( مجالس المؤمنين - ط 1 چاپ سنگى - ص 257 ) .\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nدو بيت « نقد صوفى . . . » از خواجه حافظ است . و آن‌كه گفته است : « چنان كه از شيخ مقتول در بعضى اسفار » در تاريخ ابن خلكان در ترجمه سهروردى ( ابو الفتح يحيى بن حبش بن اميرك الملقب شهاب الدين السهروردى الحكيم المقتول بحلب ) آن واقعه بعضى از اسفار به تفصيل مذكور است .\r\n( ط 1 - چاپ سنگى - ص 411 - ج 2 ) .\r\n\r\nكلمهء 230\r\nاين كلمه نامه ايست كه به دوستى رحمة الله عليه نوشته‌ايم :\r\nبسم الله خير الأسماء\r\n تنت به ناز طبيبان نيازمند مباد * وجود نازكت آزرده گزند مباد \r\n( حافظ )\r\nبعد التحية و السلام ، هرچند\r\n گفتن بر خورشيد كه من چشمه نورم * دانند بزرگان كه سزاوار سها نيست \r\n( حافظ )\r\nولى زهى مايه مباهات سها كه در خاطر عاطر ماهى خورشيدفر گذرد .\r\nاز اين‌كه سيمرغى عرش آشيان از خولى بىنام و نشان تفقّدى فرموده است كمال عنايت مبذول و نهايت مكرمت معمول داشته است . و به مفاد « ياد ياران يار را ميمون بود » ، حقيقت عالم گواه است كه اين دلجوئى و جوانمردى سرورم تا چه اندازه سرورم بخشيده است .\r\nخورشيد فرا اجازه فرما ، آن مصداق و مصدوق كريمه  إِنَّهُمْ فِتْيَةٌ آمَنُوا بِرَبِّهِمْ وَ زِدْناهُمْ هُدىً  ( كهف 14 ) را با گردن فرازى به خطاب دوست تبرّك جويم ، و تشرّف حاصل كنم ، و بدان خطاب بر خويشتن ببالم .\r\nالبتّه مبتهجم كه درّ گرانبهاى صدفى كه پيرايه شرف است ، و پيرى دل به دست آورده كه خود جوانى آزاده است ، دوست حسن‌زاده است . گويا ابن يمين فريومدى در اين سروده‌اش دوستم را ستوده است كه\r\n\r\n","description":"","footnote":"","page_name":" 80 ","page_number":80},
  {"content":"\r\n\r\n باغبانى بنفشه مىانبود * گفتم اى كوژپشت جامه كبود\r\nاين چه رسمى است در جهان كه تو راست * پيرنا گشته بر شكستى زود\r\nگفت پيران شكسته دهرند * در جوانى شكسته بايد بود \r\nدوست بزرگوارم جناب آقاى اسد الله شيدفر از نام نامى و شهرت گراميت تفأل نيكى زدم كه بارقهء الهى بود درخشيد ، نيّت خير مگردان كه مبارك فالى است و آن اينكه شيد خورشيد و يا نور آن است . در برهان قاطع لغت گويد : شيد به معنى نور باشد مطلقا كه آن روشنايى معنوى است و هر چيز بسيار روشن را نيز گويند و يكى از نامهاى آفتابست و چشمه آفتاب را نيز مىگويند . و در علم نجوم مقرر است كه هريك از سبعه سياره را كه به تازى قمر ، عطارد ، زهره ، شمس ، مريخ ، مشترى ، زحل ؛ و به پارسى به ترتيب مذكور ماه ، تير ، ناهيد ، خورشيد ، بهرام ، برجيس ، كيوان نامند يك خانه يا دو خانه از بروج دوازده‌گانه است و چون كوكب به خانه خود رسد اثر تكوينى وى فزونى گيرد و شير كه برج اسد است خانه شمس است كه نيّر اعظم است . و من عين عبارت حكيم رياضىدان رصدى مولوى ابو القاسم غلامحسين جونپورى شيعه اثنا عشرى را كه از مفاخر عالم علم و اسلام است از صفحه 678 زيج او معروف به زيج بهادرى نقل مىكنم :\r\nبايد دانست كه چون آفتاب سلطان الكواكب بود و اسد سلطان البروج و هر دو در مزاج موافق لهذا اسد را بيت شمس گردانيدند و هرگاه كوكب در خانهء خود بود بغايت قوّت خود باشد و ظهور تأثيرش بقوّت باشد چه ، هركس را اختيار در خانه خود مثل اختيار سلطان بر مملكت است .\r\nاز پيشگاه فيّاض على الاطلاق مسئلت دارم كه اين فال نيكم در عداد تفألوا بالخير تجدوه بوده باشد . بعنوان مطايبت عرض مىشود : فال مىگيريم .\r\nدوست عزيزم در اصول كافى ثقة الاسلام كلينى قدس سرّه از امام به حق ناطق\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nصادق آل محمد صلوات الله عليهم اجمعين در باب تكاتب ( ص 492 ج 2 معرب ) دو روايت نقل شده است يكى اينكه التّواصل بين الاخوان فى الحضر التّزاور و فى السّفر التّكاتب و ديگر اينكه : ردّ جواب الكتاب واجب كوجوب ردّ السّلام و البادى بالسّلام اولى بالله و رسوله .\r\nدر حديث اول فرمود پيوستگى برادران در حضر به ديدار يكديگر ، و در سفر به نامه‌نگارى است .\r\nو در دومى فرمود : جواب نامه چون جواب سلام واجب است و آنكس كه سبقت در سلام ( و نامه ) دارد به خدا و رسول اولى است . لذا از لطف سركار تقدير مىكنم و از تأخير جواب عذر تقصير كه خواستم نامه‌اى به يادگار بنويسم بالأخرة فرصت دست نداد .\r\nچون از مشرب سروران دوستكامم آگاهم كه بهترين عقر راه و ارمغان براى آنان مأدبه آداب و معارف است كه از هر نقل و نباتى در كامشان شيرين‌تر است كلمه‌اى چند در ختام اين همايون‌نامه نقل كنيم :\r\nدر فضيلت سجده بر تربت حسينيه روايت است كه انّ السجدة على التربة الحسينية تخرق الحجب السبع اين هفت حجاب بايد چه باشد . البته استحضار داريد حجبى كه در روايات به طرق گوناگون نقل شده است حجب نور است كه از شدّت ظهورشان حجابند ، « زانكه هفتصد پرده دارد نور حق » بلكه از زبان جبرئيل ( ع ) : بينى و بين الله سبعون الف حجاب من نور لودنوت واحدا لاحترقت .\r\nدر توحيد صدوق ( ره ) سائل از ثامن الائمه در يك حديث طولانى مىپرسد پس چه چيز حجاب خلق از خالق شده است ؟ امام عليه السلام در جواب فرمود : كثرة الذنوب . پس حجابهايى كه حائل و مانع انسان از نيل بجنّة اللقاءاند در خود انسان‌اند .\r\nبنابراين آيا مىشود اين هفت حجاب را تطبيق با لطائف سبع به اصطلاح عارف و يا مراتب سبع به اصطلاح حكيم دانست كه به هر دو اصطلاح دربارهء مراحل نفس ناطقه انسانى است و انسان كامل از اين حجابها و مراحل\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nبدر رفته است ؟ بنا بود كلمه‌اى چند نقل كنيم اين يك كلمه هم ناتمام ماند .\r\nرزقنا الله تعالى و اياكم القرب اليه .\r\nقم - ارادتمند صميمى حسن حسن‌زاده آملى\r\n27 / ج 2 / 1396 ه ق - 5 / 4 / 1355 ه ش\r\n\r\nكلمهء 231\r\nجناب استادم علّامه حاج ميرزا ابو الحسن شعرانى رضوان الله تعالى عليه در تعليقه‌اى بر ترجمه نفس المهموم فرموده است :\r\nو من بنده مترجم اين كتاب را با ملحدى اتفاق بحثى افتاد كه ذكر آن فائدت بسيار دارد . گفت : در قرآن است كه  عَلَيْها تِسْعَةَ عَشَرَ  ( المدثر - 31 ) ، نوزده نگاهبان بر جهنّم گماشته‌اند ، اين عدد براى چيست ؟\r\nگفتم : عدد را گاه براى مبالغت آورند و غرض بخصوص آن عدد نيست ، چنان‌كه فرمود :  إِنْ تَسْتَغْفِرْ لَهُمْ سَبْعِينَ مَرَّةً فَلَنْ يَغْفِرَ اللَّهُ لَهُمْ  ( التوبة - 80 ) ، اگر هفتاد بار استغفار كنى براى ايشان خدا آنان را نيامرزد . و در محاورات گوييم : ده بار ترا دعوت كردم به خانه من نيامدى . صد بار ترا نصيحت كردم نشنيدى .\r\nگفت : نوزده عدد اندك است و مبالغه را نشايد .\r\nگفتم : مبالغت در هر جا به تناسب محل است ، بر در زندان دو پاسبان بس است هرچند هزار كس به درون باشند ، پس نوزده در اينجا مبالغه را كافى است .\r\nگفت : گيرم كه چنين است نوزده چرا اختيار افتاد ، ده چرا نگفت ؟\r\nگفتم بزرگتر عددى كه ممكن بود در سياق آيت‌ها آورده شود آورد زيادتى مبالغت را كه فواصل همه راء است      إِنَّهُ فَكَّرَ وَ قَدَّرَ ، فَقُتِلَ كَيْفَ قَدَّرَ ، ثُمَّ قُتِلَ كَيْفَ قَدَّرَ ، ثُمَّ نَظَرَ ، ثُمَّ عَبَسَ وَ بَسَرَ      و همچنين تا لوّاحة للبشر ، عليها تسعة عشر . و در اينجا از عشر تا تسعة عشر هريك را مىفرمود مناسب بود ، و تسعة عشر بزرگتر عدد مناسب بود آن اختيار افتاد .\r\nچون اين بشنيد سخت شگفت آمدش و گفت : بسيار در آيات قرآن تفكّر مىكنيد .\r\nگفتم : قرآن براى همين آمد كه تفكر كنند در آن ، قوله تعالى :  أَ فَلا يَتَدَبَّرُونَ الْقُرْآنَ أَمْ عَلى \r\n\r\n","description":"","footnote":"","page_name":" 83 ","page_number":83},
  {"content":"\r\n\r\n قُلُوبٍ أَقْفالُها  ( محمد - 25 ) ( ص 185 - ط 1 ) .\r\nراقم گويد : علاوه بر آنچه كه جناب استاد - قدّس سرّه الشريف - افاده فرموده‌اند ، ما را بعضى اشارات در اين باره در شرح عين پنجاه و پنج از كتاب سرح العيون فى شرح العيون است . ( 687 - ط 1 ) .\r\n\r\nكلمهء 232\r\nبعد از ارتحال استادم متأله صمدانى جناب حاج ميرزا مهدى الهى قمشه‌اى روحى له الفداء چند تلگرام تسليت از دوستان به ما رسيده است ، اين كلمه حاوى دو نامه در جوابشان است كه هريك شمّه‌اى از شرح حال آن بزرگوار رضوان الله عليه را دربردارد .\r\nأما نامه نخست :\r\nبسم الله خير الأسماء\r\n    يا أَيَّتُهَا النَّفْسُ الْمُطْمَئِنَّةُ ارْجِعِي إِلى رَبِّكِ راضِيَةً مَرْضِيَّةً فَادْخُلِي فِي عِبادِي وَ ادْخُلِي جَنَّتِي    \r\n من مرغ باغ عالم قدسم الهيا * زان آشيان به گلشن رضوانم آرزوست \r\nلطف جناب دوست موجب تسلّى خاطر و تشفّى دل گرديد ، آرى\r\n لطف از تو و بو ز مشك و نور از خورشيد * رسمى است قديم و عادتى معهود است . \r\nمرقومه‌اى كه نفحات انس شقائق كلماتش مشام روح را معطّر ساخت ، و انوار ازهار حدائقش حدقهء ديدگانرا منوّر زيارت شد . نوشته‌اى كه مشتمل بر انواع تفضّل و اكرام بود ، و رقيمه‌اى كه حاكى از وفور ايمان و خلوص اعتقاد كتب الله تعالى عليكم الرحمة و جزاكم خيرا . يا رب دعاى خسته دلان مستجاب كن\r\n از هر كرانه تير دعا كرده‌ام روان * باشد كزان ميان يكى كارگر شود \r\nبه حكم الارواح جنود مجنّدة كه دوست ما را با استاد گرامى الهى قمشه‌اى اعلى الله تعالى درجاته الفت در غيب و ارادت بىريب بود ، و نيز تذكره اولياء الله\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nسبب جلاى آينه دل و نزول بركات است از مرحوم الهى سخن بگوييم :\r\nآن بزرگوار به نام مهدى و به لقب محيى الدين بود و در اشعارش الهى تخلص مىكرد در تحت مراقبت پدرى عالم بيدار بنام ملّا ابو الحسن تربيت شد . اصلا از سادات بحرين و از بيت علم و عرفان و زهد و تقوى بود نياكانش در زمان نادر شاه از بحرين به قمشه ( شهرضاى فعلى ) آمدند و در آنجا مقيم شدند . لذا به الهى قمشه‌اى شهرت داشت . بارها به اين بنده مىفرمود كه من اصلا از سادات بحرينم ولى چون در كسوت متعارف فعلى كه اختصاص به شيخ دارد شناخته شدم از تبديل عمامه سفيد به سياه خوددارى مىكنم . اين چند نكته را در شرح حالش در مقدمه ترجمه فصوص و در نغمه عشّاق صفحه 367 آورده است :\r\n من آن رخشنده شمعم كآتش عشق * مرا دل سوزد و پروانه را پر\r\nالهى طبع و مهدى نام و در عشق * لقب گرديد محيى الدين مقرّر\r\nپدر دانشورى بُد بو الحسن نام * چو شيخ خارقان جانش منوّر\r\nنبُردى گر سَبَق در شهرت عشق * كجا زان بو الحسن بوده است كمتر\r\nسرشتى بود او را نيك خويى * الهى بود ويرا پاك گوهر\r\nتو گويى در ازل بگرفته تعليم * صفا و زهد و تقواى أبا ذر\r\nنياكان بودم از سادات بحرين * ز حفّاظ قرآن و قرّاء دفتر\r\nزمانه خواندشان در شهر قمشه * به دور نادر آن مرد دلاور \r\nپس از طىّ مراحل مقدماتى با درك محاضر و مجالس درس و بحث اساتيد بزرگى چون مرحوم آقا بزرگ حكيم خراسانى ، و مرحوم عارف آقا شيخ اسد الله يزدى ، و مرحوم برسى و مرحوم آقا حسين فقيه خراسانى و مرحوم ملا محمد على معروف به حاجى فاضل ، و مرحوم محمد هادى فرزانه قمشه‌اى و غيرهم قدس الله تعالى اسرارهم توفيق يافت و از آن خرمنهاى فيض الهى توشه برداشت و سرمايهء علمى گرد آورد . و بر اثر استعداد فطرى از سرمايهء علمى خود كسب بسزا و تجارت شايانى كرد كه تفسير و ترجمه قرآن كريم و نيز ترجمه و تفسير صحيفه سجاديّه ، و ترجمهء مفاتيح الجنان ، و ترجمه و تفسير چند خطبه و كلمات قصار\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nسيّد الوصيين و برهان الموحّدين و امام العارفين على امير المؤمنين ( ع ) به نظم و نثر و نيز تفسير ابو الفتوح رازى و تعليقات بر آن ، و نيز ترجمه و شرح فصوص معلم ثانى فارابى ، و نيز حكمت الهى عام و خاص ، و نيز نغمهء الهى و نغمهء حسينى و نغمهء عشاق كه هريك از اين مؤلّفات عشر مكرر به طبع رسيده است ، و نيز شاگردانى كه تربيت كرده است از بركات آن تجارت است .\r\nشبهاى جمعه جلسه تفسير داشت جمعى از خصّيصين از آن محضر مبارك خصوصى بهره مىگرفتند ، و اين بنده نيز افتخار شركت داشت .\r\nدر احياى معارف حقّه كوشا بود گاه به تفسير و گاه به تحرير و گاه به تدريس .\r\nسبحان الله از اول تا آخر كليّات ديوانش و در همهء تأليفاتش يك كلمه لغو نمىيابى . ديوانش از فاتحه تا خاتمه شور و نوا و سوز و گداز است خدا گواه است كه محضرش نيز همچنين بود . بيش از ده سال با او حشر داشتم يك كلمه ناروا و يك حرف ناسزا و يك جمله بيهوده از او نشنيدم چه گريه‌ها و زاريها از او ديده‌ام ، و چه اندرزها از او به يادگار دارم . و چه خاطرات و چه حالات و چه و چه و . . .\r\nكلمه فحش او « خواهر نامرد بود » . مىفرمود خواهر نامردها چه مىكنند و يا فلان خواهر نامرد چه گفت . بارها با تبسّم ميفرمود فحش من خواهر نامرد است .\r\nو اين بنده جز تلفظ به اين لفظ فحش هيچ فحشى درباره كسى از او نشنيدم .\r\nمىفرمود بعد از مرگ ، تأليفات و اشعار ما قدر و قيمت پيدا مىكنند . در قانون شيخ الرئيس دست داشت و در تهران آن را تدريس مىكرد .\r\nطبعش بسيار لطيف بود . از طلعت ديوانش فروغ إنّ من الشعر لحكمة ساطع است ؛ و از طلاقت بيانش شروق إنّ من البيان لسحرا طالع . نازكى اشعارش خود برهان ناطق است ، و تقريظ مرحوم ملك الشعراى بهار كه در ابتداى نغمه عشاق ثبت است شاهدى صادق .\r\nاين بنده گويد كسى را از معاصرين نمىشناسند كه آنهمه مضامين رفيع حكمت و معانى منيع عرفان را به اين سبك روان به رشتهء نظم كشيده باشد لذا با هيچ‌يك از دواوين معاصرين جز به ديوان درج درر حقائق الهى خو نكرده است .\r\n\r\n","description":"","footnote":"","page_name":" 86 ","page_number":86},
  {"content":"\r\n\r\n دقيقه‌هاى معانيش در سواد حروف * چو در سياهى شب روشنى پروين بود \r\nو خود از طراوت گفتار نغز پرمغزش لذّت مىبرد كه مىفرمود :\r\n سخن مدّعيان نغز و لطيف است ولى * غير شعر تو الهى دل ما نگشايد \r\nو مىفرمود :\r\n نظم چون آب روان افشاند بر خاك شما * دل هواى آتشين لعل سخن گوى شما \r\n( اين شعر يكى از ابياتى است كه در ستايش استادش حكيم آقا بزرگ فرموده است )\r\nو مىفرمود :\r\n گفتم الهى در غزل مدحى ز سلطان ازل * كان شه به چشم مرحمت بنوازد و بخشد صله \r\nبه خلوت شب و بيدارى سحر و گفتگوى با ماه و ستارگان بسيار انس داشت و قسمت اعظم غزلياتش در اين موضوع است :\r\n بيا تا ساعتى در شام تاريك * ز اشك ديده پيماييم ساغر\r\nبيا تا در دل شب با دل خويش * سخن گوييم از آن پرناز دلبر \r\nدر نغمهء الهى چهل و چهار بيت دربارهء شب آورده كه چشم شب‌نشينان بساط قرب دوست بدان روشن مىگردد . مطلعش اين است :\r\n شب آمد شب رفيق دردمندان * شب آمد شب حريف مستمندان\r\nشب آمد شب كه نالد عاشق زار * گهى از دست دل گاهى ز دلدار \r\nدر اين اواخر به قم مشرف شده بودند ، و به بنده افتخار خدمت دادند ، قضا را يكى از دوستان نيز مهمان بنده بود چون صبح فرا رسيد آن دوست چه قدر از سحر الهى سخن گفت . در اكثر تابستانها به مشهد رضوى تشرف حاصل مىكرد ، و مىفرمود هر وقت امام مرا خواسته مىروم و هنوز بىدعوت نرفتم ، دعوتش اينكه\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nمثلا خواب مىبينم در رواق و ايوان آن حضرتم و از اين گونه خوابها و عبارتها كه كارت دعوتم هست .\r\nبارى مىفرمودند كه سالى به مكّه مشرف شدم به اقتضاى جنبهء بشرى از دورى اهل و عيال در اثر طول زمان به تشويش و خيال افتادم خوابى ديدم كه در عالم خواب اين بيت بابا طاهر را برايم مىخواندند :\r\n خوشا آنان كه الله يارشان بى * توكلّت على الله كارشان بى \r\nدر ديوان بابا طاهر مصراع دوم چنين است : « به حمد و قل هو الله كارشان بى » ولى به اقتضاى مقام به حمد و قل هو الله تبديل به توكلت على الله شد .\r\nبه اين بنده مىفرمود شما خير مىبينيد كه به اساتيد خود اينهمه فروتنى و مهربانى داريد .\r\nدرس ما را بعد از نماز مغرب و عشا مىفرمود كه بتعبير لطيفشان تدريس نابجاى تعقيبات نماز ما باشد . ما نيز نماز را با ايشان در منزلش مىخوانديم و به آن بزرگوار اقتدا مىكرديم . امّا نماز مىخواند . در قنوت گريه‌ها مىكرد . گويا الآن آن نغمهء الهيش را در حال قنوت مىشنوم كه با گردن كج و صوت حزين و آهنگى جانفزا و دلربا همراه با درر غلطان قطرات اشك مىگويد : الهى و ربّى من لى غيرك أسأله كشف ضرّى و النظر فى أمرى . سبحان الله اين روح فرشته خوى ، اين عالم ربّانى ، اين عارف صمدانى ، اين مفسّر قرآن ، اين صاحب آنهمه بيانات عرشى ، اين داراى آنهمه اشك و آه و سوز و گداز ، اين چشم از زخارف دنيا پوشيده و ديده به ديدار لقاء الله دوخته ؛ محسود شيخ بيمايه‌اى شده بود فقط به دنيازدگى و براى گرمى معركه در ميان تنى چند اشباه الرجال و لا رجال زخم زبان به مانند الهى مىزد . مرحوم استاد قمشه‌اى طعن آن حسود را برايم نقل كرد ولى خداى عليم شاهد است كه با چه حال ابتهاج و تبسّم و شادمانگى حكايت كرد و باز براى حسود دلسوزى مىكرد و مىفرمود كه اين خواهر نامردها دل به چه خوش كرده‌اند ؟ !\r\nبراستى گفتار بلند جناب شيخ الرئيس تغمّده الله تعالى برحمته كه در مقامات\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nالعارفين اشارات فرمود : « العارف هشّ بشّ بسّام و كيف لا يهشّ و هو فرحان بالحق » در مرحوم آقاى استاد الهى قمشه‌اى برايم بنحو كامل تجلّى كرده است . و جناب آقاى الهى در إزاى طعن آنشيخ كارى كه كرده بود اين بود كه اين غزل را بسرود :\r\n اى شيخ مزن طعنه به گفتار الهى * ذوقى طلب از جذبهء اشعار الهى\r\nهر نكته كه در نظم الهى است حديثى است * از دفتر معشوق و ز انوار الهى\r\nافروخته جان ز آتش عشق است و عجب نيست * روشندلى از شمع شرر بار الهى\r\nهر مرغ زند نغمه‌اى از شوق در اين باغ * آيد به تفرّج سوى گلزار الهى\r\nگر طعنه زند صوفى و گر شيخ نرنجيم * غافل بود از مخزن اسرار الهى\r\nاز مردم آزاده و ارباب صفا پرس * لطف سخن و طبع گهربار الهى\r\nهر عالم ربّانى و هر صوفى صافى است * پاك از حسد و شيد بود يار الهى\r\nراز دلم از نالهء جانسوز توان يافت * گر بشنوى آهنگ دل زار الهى\r\nمن ذرّه خورشيد تو اى شاهد غيبم * با عشق تو افتاده سروكار الهى \r\nالبته هركسى محسود اين و آن نمىشود مگر شخصيّت بارزى باشد . اين خود دليل بر علوّ مقام محسودين است . در كتاب شريف كافى ثقة الاسلام كلينى اعلى الله تعالى مقاماته دربارهء ائمه اطهار عليهم السلام بابى است بعنوان « باب أنّهم\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nالمحسودون الذين ذكرهم الله تعالى » . و در اين باب كلينى به اسنادش روايت مىكند عن الكنانى :\r\nقال سألت أبا عبد الله عليه السلام عن قول الله عز و جلّ :  أَمْ يَحْسُدُونَ النَّاسَ عَلى ما آتاهُمُ اللَّهُ مِنْ فَضْلِهِ  ، فقال : يا ابا الصباح نحن و الله الناس المحسودون ( ص 124 ج 2 من الوافى ) .\r\nيعنى ابو الصباح كنانى گفت از امام صادق ( ع ) پرسيدم اينكه خداى عز و جل فرمود :\r\nآيا حسد مىورزند مردمى را هرآنچه كه خدا از فضلش به ايشان داده است ؛ اين مردم كيانند ؟ امام فرمود اى ابو الصباح قسم به خدا آن مردم محسود ماييم .\r\nدخانيات استعمال نمىكرد و مىفرمود مشق خط من قليان كشيدن من است هر وقت بخواهم قليان بكشم مشق خط مىكنم و به همين جهت خطّش زيبا شده بود و خوش مىنوشت و از آقاى ميرخانى تعليم خط مىگرفت .\r\nيكى از آثار مرحوم الهى قمشه‌اى تصحيح دو بيتيهاى بابا طاهر عريان قدّس سرّه است كه به قطع جيبى به طبع رسيده است . و مىفرمود : همه ديوانها فداى گفته‌هاى سنايى و مولوى و نظامى و سعدى و حافظ و جامى و همه فداى اين يك دو بيت بابا طاهر عريان :\r\n خوشا آنان كه الله يارشان بى * به حمد و قل هو الله كارشان بى\r\nخوشا آنان كه دائم در نمازند * بهشت جاودان بازارشان بى \r\nدر ميان اساتيدش از مرحوم آقا بزرگ حكيم قدس سرّه بسيار سخن به ميان مىآورد و بسيار نام آن بزرگوار را مىبرد و از او كشف و كرامت نقل مىكرد برخى از فرمايشاتش را دربارهء آن مرد عاليشأن عليحده نوشته دارم و در غزلى او را ستوده كه عنوانش اين است :\r\nغزل آفتاب عشق\r\nاين غزل را در ستايش حضرت استاد خود سيد اجل معلم الحكمة البرهانية و الاشراقية العلميّة و العمليّة\r\nآقاى آقا بزرگ خراسانى قدّس سره العالى سروده‌ام :\r\n\r\n","description":"","footnote":"","page_name":" 90 ","page_number":90},
  {"content":"\r\n\r\n اى جمال دانش و دين پرتو روى شما * آفتاب عشق و ايمان تابد از كوى شما \r\nتا آخر ( صفحهء 430 كليات ديوان الهى ) و چند تن از اساتيد ديگرش را در شرح حالش نام برده ، در صفحه 369 ديوانش كه فرمود :\r\n گهى ز انوار درس فقه و حكمت * از آن دانشوران عرش محضر\r\nحكيم آقا بزرگ نغز گفتار * بحكمت نكته سنج و ذوق پرور\r\nفقيه آقا حسين و شيخ عارف * هم از بُرسى و استادان ديگر \r\nو مرحوم فرزانه را نيز در اين بيت آورده است :\r\n همان نصر الله و فرزانه استاد * به خلقان هادى شرع پيمبر \r\nميفرمود كه انفاس قدسى استاد بزرگوار ما مرحوم آقا بزرگ رضوان الله تعالى عليه آنچنان در ما اثر گذاشته بود كه وقتى غنچهء گلى را مشاهده مىكرديم بطورى تجليّات حق جلّ و علا را در آن متجلى مىديديم كه مىخواستيم آن را سجده كنيم .\r\nكتاب و كتابخانه‌اى نداشت و بسيارى از كتابهايش را در زمان حياتش بفروخت و خود كتاب و كتابخانه متحرك بود ، گفتار از خودش مىجوشيد .\r\nنسخه‌اى از حكمت ابن كمونه داشت كه مرحوم ميرزا طاهر تنكابنى از ايشان ابتياع كرد و اكنون در كتابخانهء مجلس تهران است و نسخه عكسى آن در تصرف راقم است . بسيار قانع بود ملبسش عادى ، و مسكنش عادىتر . سقف خانه‌اش حصير و چوب هيزمى بود و برق نكشيده بود و مىفرمود برق را در پشت بام كشيده‌ايم مرادش لامپهاى گوناگون سقف ميناى آسمان يعنى ستارگان بود . گوئيا مرحوم شوكت دربارهء او فرمود :\r\n بس كه شد شهد قناعت فرش در كاشانه‌ام * نيشكر گردد اگر پيچى حصير خانه‌ام \r\nوقتى در مدرسهء مروى تهران ايشان را ناهارى دعوت كردم ، با كمال گشاده‌رويى و آقايى پذيرفتند ؛ و اين بنده به وضع طلبگى ناهارى در حجره تهيّه كرده است با چه بزرگوارى ناهار ميل كردند و دعاى خير در حق ما فرمودند كه\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nاكنون از تذكر آن صحنه منفعلم .\r\nفرزند برومندش دوست فاضل بزرگوارم ثقة الاسلام نظام الدين الهى سخت به ضعف اعصاب مبتلا شده بود و هنوز هم گرفتار اين بيمارى است بطورى كه پيرتر از پدرش شده است ، مرحوم الهى او را تسلّى مىداد كه فرزندم در خرق اين سفينه مصلحتى است و داستان خضر و موسى - عليهما السلام - و سفينه را كه در سوره كهف قرآن كريم آمده است برايش بازگو مىفرمود .\r\nوقتى يكى از اساتيد بزرگوار متّع الله المسلمين به طول بقائه به اين بنده مىفرمود كه به آمل نرو ضائع مىشوى ، مرحوم الهى فرمودند برو كه اگر امثال شما حمايت دين را به عهده نگيرند مبادا . . .\r\nمقامات و مناصب عاريت دنيوى كه اگر فرضا آنها را وفا و ثبات و دوام باشد تا لب گور بيش نيست . در چشم توحيد او ارزش پشيزى نداشت ، و مىفرمود :\r\n جهان كشور من خدا شاه من * نداند جز اين قلب آگاه من \r\nدر همه مدتى كه با او حشر داشتم فقط يك بار سخنى به ظاهر تلخ و ناگوار و در معنى بسيار بسيار شيرين و گوارا به اين بنده فرمود . و واقعه‌اش اينكه : يكى از شركاى درس در مجلس درس آن بزرگوار آهسته به من گفت من اشكالى بر اين مطلب دارم . اين بنده رو به جناب آقاى الهى كرده است و عرض نمود كه جناب آقا اين آقا اشكالى دارد ، در جواب به بنده فرموده است : مگر شما زبان آقا هستيد ؟\r\nچه قدر اين جمله ادبم كرد و برايم كار رسيد كه هنوز حلقهء گوش من است رحمة الله تعالى عليه .\r\n عقل دشنامم دهد من راضيم * چونكه فيضى بخشد از فياضيم \r\nوقتى در جلسهء درس كف پايش را بوسيدم و خودش در ابتدا توجه نداشت ، بنده در كنارش دو زانو نشسته بودم و ايشان چهار زانو لذا توفيق بوسيدن كف پايش را يافتم ، بعد از بوسيدنم ناراحت شد و با من مواجه شد و فرمود : آقا چرا اينطور مىكنى ؟ عرض كردم آقا حق شما بر من بسيار عظيم است نمىدانم چه كنم مگر به اين تقبيل دلم تشفى يابد و آرام گيرد ، و خودم را لايق نمىبينم كه دست مبارك شما را ببوسم .\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nو چون بدن مباركش را به خاك مىسپرديم پاهايش را اين بنده در بغل گرفته بود و به ياد آن شب افتادم كه كف پايش را بوسيدم خواستم در كنار تربتش تجديد عهد كنم ولى حضور مردم مانعم شد .\r\nچون بدن مرحوم الهى به خاك سپرده شد و هنوز لحد نچيده بودند جناب استاد علّامه طباطبايى تشريف آوردند و در كنار قبرش نشستند و دستمال در دست گرفتند و بسيار گريستند . در شب پنجشنبه 27 ارديبهشت 1352 كه دو شب از وفات آن بزرگوار گذشته بود در محضر پر فيض جناب استاد علامه طباطبايى بوديم كه دوره‌اى داشتيم جناب آقاى طباطبايى فرمودند : در اين سال دو فرد روحانى كه خيلى به روحانيت آنها ايمان داشتم از دست ايران بدر رفت يكى مرحوم آقاى آملى ( آية الله حاج شيخ محمد تقى آملى رضوان الله عليه ) و ديگر مرحوم آقاى قمشه‌اى .\r\nمرحوم آقاى قمشه‌اى بارها در عظمت شأن نهج البلاغه مىفرمود : برويم بهشت نهج البلاغه را خدمت امير المؤمنين ( ع ) درس بخوانيم تا بفهميم آن حضرت چه فرموده است . همين فرمايشش را فرزندش آقا نظام الدين سابق الذكر كه بعد از مراسم روز هفت مرحوم الهى از كنار تربتش در وادى السلام قم بيرون مىآمديم و خداحافظى مىكرديم به ما فرمود : آقايم رفت خدمت امير المؤمنين عليه السلام نهج البلاغه بخواند .\r\nدر روز مراسم هفت نيز جناب آقاى طباطبايى تشريف داشتند و تنى چند از روحانيون و مردم حق‌شناس و وظيفه‌شناس قمشه در مراسم روز هفت شركت داشتند و در قمشه نيز تجليل بسيار شايان و بسزا كرده بودند . و از طرف جناب استاد بزرگوار حضرت آقاى علّامه ميرزا احمد آشتيانى در مسجد ارك تهران مجلس ترحيم بسيار سنگين و مجلّلى منعقد شده بود .\r\nجنازه‌اش را بسيار ساده و بىهياهو و بىتشريفات از تهران به قم آوردند .\r\nآية الله آقاى اراكى معروف قم دست آورد و آستين مرا گرفت و پرسيد اين جنازه كيست كه دارند مىبرند ؟ گفتم مرحوم آقاى قمشه‌اى . گفت قمشه‌اى معروف كه تفسير قرآن نوشت ؟ گفتم آرى . گفت پس چرا وضع تشييع و تشريفات جنازه‌اش\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nاينقدر ساده بود .\r\nمرحوم الهى در روز آخر عمرش تدريس فرمود ، و درسش تا آخرين روز زندگيش ترك نشده بود و در آن روز سرحال بود و هيچ آثار بيمارى نداشت و چون شب فرا رسيد كه خيلى به شب و سحر انس و علاقه داشت داعى حق را لبيك گفت . يعنى در شب سه‌شنبه دوازدهم ربيع الآخر 1393 هزار و سيصد و نود و سه هجرى قمرى مطابق 25 / 2 / 1352 هجرى شمسى مخاطب به خطاب     يا أَيَّتُهَا النَّفْسُ الْمُطْمَئِنَّةُ ارْجِعِي إِلى رَبِّكِ راضِيَةً مَرْضِيَّةً فَادْخُلِي فِي عِبادِي وَ ادْخُلِي جَنَّتِي     شده است و در فرداى آن شب از تهران به قم جنازه‌اش حمل و در وادى السلام به خاك سپرده شد .  وَ اللَّهُ يَدْعُوا إِلى دارِ السَّلامِ .   لَهُمْ دارُ السَّلامِ عِنْدَ رَبِّهِمْ وَ هُوَ وَلِيُّهُمْ بِما كانُوا يَعْمَلُونَ   . إِنَّا لِلَّهِ وَ إِنَّا إِلَيْهِ راجِعُونَ  . اين چند جمله كه از خامهء نارساى اين خام به تحرير افتاد در حقيقت نامهء سركار اين بنده را به حرف آورد .\r\n روى تو ديدم سخنم روى داد * ز آينه طوطى به سخن درفتاد \r\nجمعه 13 ج 1 سنه 1393 ه ق - 25 / 3 / 1352\r\nقم حسن حسن‌زاده آملى\r\nامّا نامهء دوّم :\r\nباسم الله خير الأسماء\r\n يَرْفَعِ اللَّهُ الَّذِينَ آمَنُوا مِنْكُمْ وَ الَّذِينَ أُوتُوا الْعِلْمَ دَرَجاتٍ  ( مجادله 12 )\r\n وَ مَنْ يُؤْتَ الْحِكْمَةَ فَقَدْ أُوتِيَ خَيْراً كَثِيراً  ( بقره 270 )\r\n ز دام طبيعت پريدن خوش است * گل از باغ لاهوت چيدن خوش است\r\nبكاخ تجرّد نشستن نكوست * در آنجا رخ يار ديدن خوش است\r\nمى عشق نوشيدن از دست يار * از آن باده جان پروريدن خوش است \r\n\r\n","description":"","footnote":"","page_name":" 94 ","page_number":94},
  {"content":"\r\n\r\n نسيمى وزد تا ز باغ وصال * چو گل جامهء تن دريدن خوش است\r\nتويى خوش نوا مرغ باغ الست * در آن آشيان آرميدن خوش است\r\nپر و بال دانش گشودن رواست * ز دام علائق رهيدن خوش است\r\nاز اين شهر و اين خانه تا كوى دوست * چو آهوى وحشى دويدن خوش است\r\nاز اين ديو و دد مردم پر غرور * همى كنج غربت خزيدن خوش است\r\nهمه شب به اميد صبح وصال * چو نى ناله از دل كشيدن خوش است\r\nالهى ز شوق غزالان عشق * به صحراى وحدت چريدن خوش است \r\nكلمه‌اى چند از عزيزان بود يا روح و ريحان از گلشن رضوان كه دماغ‌پرور و آرامش خاطر بود . سوگ الهى با دل دوستان افضل و امجد معادى و محمد چه كرد كه از هر درى بهانه مىگيرند و نامهء تعزيت به اين مرغ پر شكستهء پا بستهء محبوس در قفس مىفرستند . خداى متعال دوستانم را به جنّت لقايش متنعم و مخلّد بداراد . آمين و يرحم الله عبدا قال آمينا .\r\n اميد هست كز اثر اين دعا و سوز * مأمول دل به چشم خلايق شود چو روز \r\nميان اساتيدم دو تن به نام الهى بودند : يكى آيت حق عارف بالله حكيم متأله كامل مكمّل فقيه متبحّر سالك مجذوب فناى در توحيد جناب محمد حسن آقاى الهى طباطبايى تبريزى ، و ديگر محيى الدين عارف بزرگوار عالم ربانى حكيم عالى مقدار صاحب تصانيف كثيره حافظ عصر شاعر مفلق مجذوب سالك\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nحضرت حاج ميرزا مهدى الهى قمشه‌اى اعلى الله تعالى مقاماتهما و رفع درجاتهما . در سوگ اين دو الهى\r\n همى گويم الهى يا الهى * تو از سوز دل زارم گواهى \r\nهجران الهى طباطبايى سخت برايم سنگين بود كه ديرى نگذشت به هجران الهى قمشه‌اى نيز مبتلا شدم\r\n گفتم كه سوز آتش دل كم شود به اشك * آن سوز كم نگشت و از آنم بتر بسوخت \r\nاين بنده در شهريور هزار و سيصد و بيست و نه شمسى براى ادامهء تحصيل از آمل به تهران آمده بودم در چندين حلقهء درس و مجلس بحث شركت كردم هيچيك را در تدريس به خوبى آيتين محمد آقاى غروى و عزيز الله طبرسى رضوان الله تعالى عليهما در آمل نيافته بودم حتى بعضى را در فهم كتاب عاجز و از ادراك مطلب بسيار دور ديدم تا به محضر شريف عالم ربّانى حكيم صمدانى فقيه ماهر استاد مرحوم حاج شيخ محمد تقى آملى قدس سرّه الشريف تشرّف حاصل كردم ماجرا را به معظّم له بازگو كردم ايشان دو تن را به بنده معرفى كردند : يكى علّامه بزرگوار فخر الاسلام آية الله حاج ميرزا ابو الحسن شعرانى متّع الله تعالى علماء المسلمين به طول بقائه ، و ديگر مرحوم آقاى الهى قمشه‌اى رحمة الله تعالى عليه . پس از آن به خدمت آن هر دو بزرگوار رفتم و گفتار مرحوم آية الله العظمى آملى را به ايشان عرض كردم ولى هيچكدام بنده را نپذيرفتند و حاضر نشدند كه درسى برايم قبول كنند و حق با ايشان بود چنان كه معروض مىگردد تا بالأخرة پس از اصرار و ابرام و عجز و لابه و رفت و آمد زياد خداى مقلّب القلوب دل آن دو بزرگوار را به ما معطوف داشت كه اين ناقابل را در كنف تربيتشان پذيرفتند و ساليانى دراز در مزرعه دلم بذر معارف مىافشاندند و هنوز هم از سفره‌هاى اسفار علمى آن بزرگان و خوان پربركت مؤلفاتشان متنعم است كه به قول مرحوم الهى :\r\n چه رفتيم از جهان ديگر نيابند * ز ما نام و نشان الّا به دفتر \r\n\r\n","description":"","footnote":"","page_name":" 96 ","page_number":96},
  {"content":"\r\n\r\nو جناب الهى قمشه‌اى در بعد كه با هم انس و الفت گرفتيم به اين بنده فرمود :\r\nچون عشق و شوق و ذوق شما را در راه كسب علم مشاهده كردم روزى بدون اطلاع شما به مدرسه آمدم ( در آن وقت در مدرسهء مرحوم حاج ابو الفتح طهران حجره داشتم ) از محصّلين آنجا درباره شما استفسار كردم همه متفق القول ، گفتند حسن‌زاده محصّل است ، جز تحصيل كارى ندارد و جز كتاب يارى . باوجود اين چون به منزل مراجعت كردم بعنوان ليطمئن قلبى براى قبول درس شما با قرآن كريم استخاره كردم مصحف شريف را گشودم اوّلين جمله صدر صفحهء مصحف اين بود  وَ مِمَّا رَزَقْناهُمْ يُنْفِقُونَ  كه دلم آرميد و شما را طلبيد .\r\nو براستى چون اين دو بزرگوار بويژه علّامه شعرانى اين ناچيز را به تلميذى پذيرفتند زبان حالم به اين مقال مترنّم بود :\r\n نورى از روزى اقبال در افتاد مرا * كه از آن خانهء دل شد طرب آباد مرا\r\nظلمت آباد دلم گشت چنان نورانى * كآفتاب فلكى خود بشد از ياد مرا \r\nپس از آن رفقاى پيشين به محض صفا و رسم وفا از من مىپرسيدند كه چرا از اين محافل درس احتراز كرده‌اى و از شركت با ما اعراض . آن دوستان بى خبر از اينكه\r\n كسى كه بر لب كوثر كشيد جام مراد * دهان خويشتن از آب شور تر نكند\r\nكسى كه سايهء طوباش پروريد به ناز * وطن به زير سپيدار بىثمر نكند \r\nآنكه به معروض دانستنش وعده داديم اينكه چون جناب الهى حكمت منظومه را شروع بتدريس كرد به اين و آن اطلاع داديم كه هركس بخواهد از اين خرمن خوشه بردارد و از اين مخزن توشه بگيرد مقتضى موجود است و مانع مفقود . به مدّت قليلى جمع كثيرى در حدود پنجاه تا شصت نفر شركت كردند يكهفته دو تا نشد كه حسن‌زاده يكّه و تنها شد . نماز مغرب و عشاء را به مرحوم الهى اقتدا كردم بعد از اداى فريضه رو به من كرد و گفت : آقا منظومه را نياوردى ؟ عرض كردم چرا ولى كسى نيامد . فرمود هميشه همين بود محصّل كو ، مگر حوزه درس ما در\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nمحضر استاد آقا بزرگ غير از اين نحوه بود . منظومه را بده . باز كرد و شروع به تدريس فرمود تا پس از مدّت مديدى بعضى از ياران باوفا رفيق راه شدند . و به همين روش بود درسهايى كه با استاد شعرانى و با ديگر اساتيد داشتيم . و اكنون كه خودمان سمت تدريس را حائزيم كه « هركسى پنج روزه نوبت اوست » به همين منوال است ، در ابتداى شروع  يَدْخُلُونَ فِي دِينِ اللَّهِ أَفْواجاً  و پس از چند روزى  لَوَلَّيْتَ مِنْهُمْ فِراراً .  آرى مگر هركس موفّق است كه از ابتداى طلوع فلق تا انتهاى غروب شفق بلكه تا ماوراى غسق دفتر دانش را ورق زند  ذلِكَ فَضْلُ اللَّهِ يُؤْتِيهِ مَنْ يَشاءُ . \r\nاين آقا بزرگ بزرگترين استاد مرحوم الهى بود در حياتش ويرا به غزلى بنام غزل آفتاب عشق بستود ( صفحه 430 كليات ديوانش ) و بعد از مماتش در رثاى او نيز غزلى بعنوان غزل امير كشور عشق بسرود ( ص 504 كليات ديوانش ) و طليعه‌اش اين است :\r\nغزل امير كشور عشق\r\nاين غزل را در وفات استاد خود سيّد اجل حكيم متألّه مرحوم آقا بزرگ خراسانى سروده‌ام\r\n برفت اهل دلى راد مرد هشيارى * بلند همت و دانشور و وفادارى\r\nبرفت از فلك دانش آفتاب كمال * بشد ز كشور فرزانگى جهاندارى \r\nدر غزل اول او را آفتاب عشق لقب داد و در دوم امير كشور عشق . تو خود حديث مفصّل بخوان از اين مجمل .\r\nمؤلف تاريخ خراسان مرحوم ميرزا عبد الرحمن گويد ( ص 246 ) :\r\nآقا ميرزا عسكرى معروف به آقا بزرگ حكيم از حكماء و متألهين عصر حاضر هجرى و از رجال پاكدامن و وارستهء خراسان و از كسانى بود كه در وارستگى و جلالت كمتر عالمى به پايهء او مىرسد . حكايات وارستگى و بىاعتنائى او به زر و سيم دنيا و افراد آن زبانزد خاص و عام است و هنوز هم در هر مجلسى كه سخن از وارستگان علما و حكما به ميان مىآيد نمونهء عاليه‌اش را مرحوم آقا بزرگ مىدانند .\r\nمعظّم له فرزند حاج ميرزا ذبيح الله و نوادهء ميرزا مهدى شهيد است در مشهد از\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nمحضر شيخ موسى منطقى و حاج ميرزا محمد باقر شفتى و ميرزا محمد خادم باشى و در تهران از بيانات حكيم شهير ميرزا ابو الحسن جلوه و ميرزا ابراهيم گيلانى و در نجف ساليانى از محضر آخوند خراسانى بهره‌مند شده پس از آن به مشهد مقدس باز گشته متجاوز از بيست و سه سال به تدريس خارج شرح لمعه و شرح قوشچى و اشارات و شوارق و شرح منظومه و اسفار و امثال اينها مىپرداخته و هم اكنون عدّه‌اى از شاگردان دانشمند او در قيد حيات و نمونه‌هاى بارز اويند . معظم له در شب 29 جمادى الثانيه سال 1355 وفات يافت و حسب الوصيّه در دامنه شرقى كوه سنگى كه هم اكنون مزار اهل صفاست مدفون شد قدّس الله سرّه .\r\nمرحوم آقاى الهى در شبى از آن بزرگوار يعنى حكيم آقا بزرگ حكايات و بعضى از كراماتش را براى اين بنده نقل كرده است و بسيار دل باختهء او بود و او را با احترام و تجليل نام مىبرد\r\n تا ز گر دره مردى نكنى سرمهء چشم * از پس پردهء غيبت ننمايند جمال \r\nمرحوم الهى شبى برايم حكايت كرد كه جمعى از ارادتمندان مرحوم استاد آقا بزرگ خواستند در مشهد رضوى به او خدمتى كنند يكى از مناصب عمدهء أمور ثامن الأئمه عليهم السلام را به وى تفويض كردند آن بزرگ مرد با كمال آزادگى اظهار داشت كه من دخالت در امور امام هشتم عليه السلام را به شرائط فعلى مشروع نمىدانم زيرا كه جميع موقوفاتش را درهم و برهم كردند و وقف نامچه‌ها را از جعل واقفين انداختند .\r\nديگر از اساتيد مرحوم الهى عارف بزرگوار و حكيم عالى مقدار جناب شيخ اسد الله يزدى مشهور به هراتى است . و او كسى است كه منطق و حكمت شيخ اشراق را به شرح قطب الدين شيرازى كه در حقيقت تقريرات درس استاد بشر خواجه نصير الدين طوسى است با تعليقات جناب صدر اعاظم فلاسفه مولى صدراى شيرازى و با رسالهء جمع بين الرأيين اكبر فلاسفه اسلام معلم ثانى ابو نصر فارابى در حاشيهء آن تصحيح كرده است كه به طبع رسيده است و در صفحه اوّل آن فرموده است :\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nهو الموفق اعلم أن افضل العلوم و المعارف هو معرفة الله تعالى و صفاته و افعاله لأن الانسان خلق لأجلها كما جاء فى التزيل  « وَ ما خَلَقْتُ الْجِنَّ وَ الْإِنْسَ إِلَّا لِيَعْبُدُونِ »  أى ليعرفون . و تحصيلها منحصر فى طريقين : الأول الكشف و العيان كما هو طريق الانبياء المرسلين و العرفاء الشامخين ، و الثانى النظر و البرهان كما هو طريق العلماء الراسخين و الحكماء المتألهين و افضل طرقهم طريق الاشراق لأنه موافق للذوق و الوجدان و احسن الكتب المدونة فى هذا الطريق هو شرح حكمة الاشراق كما لا يخفى على من نظر فيه حق النظر - تا اينكه فرمايد - : جمعت نسخا منه مع تعليقات العالم المحقق الربّانى و الحكيم المتألّه السبحانىّ صدر الدين الشيرازى نوّر الله مرقده و بذلت الجهد فى التصحيح و الطبع خدمة للمحصّلين من الطّلاب و انا الأقل اسد الله بن محمد حسن اليزدى المشهور بهراتى غفر الله لهما بالنبىّ و آله الطاهرين فى شهر ذى القعدة 1313 .\r\nدر تاريخ خراسان نامبرده دربارهء شيخ عارف يزدى گويد :\r\nشيخ اسد الله يزدى از وارستگان عصر حاضر و از دانشمندان ارض اقدس رضوى بود از لباس به معدودى اكتفا كرده چنانچه هرگاه پيراهن يا عمامه خود را مىشسته بايد صبر كند تا خشك شوند بعد پوشيده به انجام تكاليف خود بپردازد و گاهى همچنانكه لخت بوده براى اينكه درس تعطيل نشود تدريس مىكرده و به مبلغ پنج تومان گذران ماهيانهء خود را مىنموده و با كسى رابطه نداشته و معدودى از خواص براى كسب كمالات به محضر او حضور مىيافتند . و در حدود 1345 وفات كرده است و او نخستين كسى بود كه در دامنهء شرقى كوه سنگى مدفون و پس از او حكيم شهيدى ( يعنى مرحوم آقا بزرگ حكيم سابق الذكر ) پهلوى وى آسود ( ره ) انتهى ملخّصا .\r\nو مرحوم آقاى قمشه‌اى مىفرمود كه شرح فصوص قيصرى را در محضر جناب عارف بزرگوار آقا شيخ اسد الله يزدى تتلمذ مىكرديم ، به ما سفارش مىكرد كه بىوضو در اين درس حاضر نشويد .\r\nديگر از اساتيد او مرحوم حاجى فاضل است . نام شريفش ملا محمد على و\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nمشهور به حاجى فاضل بود و تاريخ وفات او « يا غفران » است يعنى سنه 1342 .\r\nدر تاريخ خراسان گويد :\r\nوى يكى از محققان دانشمندان عصر حاضر و از حكماء بود . شرح كمالات اين عالم ربّانى هنوز هم زبانزد محافل و مجالس است . مردى بسيار خوش بزم و وارسته بود .\r\nمعروف است فيض محمد خان سنّى حاجى را گاهى اوقات براى صرف شير به منزل خود دعوت مىكرد حاجى پس از صرف شير از وى تمجيد مىكرد و مىگفت :\r\n رحمت حق بر تو و بر شير تو * در قيامت حشر تو با پير تو \r\nديگر از اساتيد او محمد هادى فرزانه قمشه‌اى است كه جامع علوم عقليه و نقليه بود و در وارستگى و زهد و تقوى و بىاعتنايى به دنيا و زخارف آن ضرب المثل و مشاراليه بالبنان . و او همان كس است كه وقتى جمعى به نمايندگى بعضى از مقامات به حضورش شرفياب شدند و از او تقاضاى قبول كرسّى درس كردند در پاسخشان فرمود : وقتى به سراغ ما آمديد كه ضعف رو به قوّت و قوّت رو به ضعف مىرود .\r\nديگر از اساتيد او مرحوم برسى بود . در تاريخ خراسان گويد :\r\nحاج شيخ حسن برسى از مدرسين بزرگوار عصر حاضر و از متنفّذين آستان قدس رضوى بود و حوزهء درس او از ساير حوزه‌ها با اهميّت‌تر و افاضل طلاب كه هنوز شاگردان او مشهور و به فضل و دانش معروفند به حوزه او حضور مىيافتند .\r\nو ديگر از اساتيد او مرحوم آقا حسين فقيه خراسانى بود كه در فن خود شهرت بسزا داشت ، رحمة الله تعالى عليهم اجمعين . و مرحوم آقاى الهى قمشه‌اى تربيت شده اين بزرگان بود ، و نمونهء بارزى از هريك آنان و بخصوص از حكيم آقا بزرگ و عارف يزدى و حاج فاضل .\r\nدر روز اوّل فروردينى به حضورش شرفياب شدم پس از طىّ تعارفات برخاست و به اندرون رفت و با فنجانى بيرون آمد .\r\n ألا يا ايها الساقى ادر كاسا و ناولها \r\nمن احتراما برخاستم و وى عادة بنشست ، با دست مباركش فنجان را تسليم ما\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nكرد و ما تعظيم وى كرديم و سپس فرمود : اين شربتى است خاصّ ، ساختهء دست من مخصوص خواصّ ، بر آن آيات و ادعيه و اوراد دميدم و اين پيمانه را براى شما برگزيدم . گفتم براى من سقاهم ربّهم شرابا طهورا است . پس در آن صبح سعادت آن جام صبوح دميده را سركشيديم و لذّت انّ الأبرار يشربون من كأس كان مزاجها كافورا را چشيديم .\r\n در حلقهء گل و مل مىخواند دوش بلبل * هات الصبوح هبّوا يا ايها السّكارى \r\nبعد از آن گفتم اگر رخصت فرمايى غزلى را كه دوش ساخته‌ام در حضور شما پرداخته گردد . مبتهجا اجازت فرمود و گفتم :\r\n شب عيد آمد آن عيدى كه باشد عيد سلطانى * گروهى در سرورند و گروهى در پريشانى\r\nگروهى فارغ از هر دو نه اين دارند و نى آن را * به دل دارند با سلطانشان صد عيد سلطانى \r\nبسيار خوشش آمد و تحسين كرد و تشويق فرمود . تا اينكه گفتم\r\n پريشان نيستم از بىگلستانى چه در پيش است * گلستانى ز سعدى و پريشانى ز قاآنى \r\nخيلى خوشش آمد . تا اينكه گفتم :\r\n چه غم ما را كه اندر حجره نبود نان و حلوايى * بود تا نان و حلواى جناب شيخ ربّانى\r\nچه غم ما را كه اندر برنباشد شربت و شكّر * كه كام ما بود شيرين همى ز ايات قرآنى \r\nبسيار تقدير و تمجيد كرد و با چه شوق و شعف بنده را نگاه مىكرد و به اشعارم گوش مىداد ، تا اينكه گفتم :\r\n چه غم ما را ز بىگلدانى و گلهاى رنگارنگ * بود زهر الربيع سيد و انوار نعمانى \r\n\r\n","description":"","footnote":"","page_name":" 102 ","page_number":102},
  {"content":"\r\n\r\n چه غم ما را كه دوريم از ديار و دوستان خويش * الهى اوستادى باشد و آقاى شعرانى \r\nخوشحال شد و خنده فرمود و گفت آقاى شعرانى را خوب در قافيه آوردى . تا اينكه بيت آخر را خواندم\r\n حسن خواهد ز لطف بيشمار ايزد بيچون * دل پاكى منزّه باشد از اوهام شيطانى \r\nبسيار خوشش آمد و فرمود : احسنت . به قدرى مجذوب اين غزل شد كه چون جمعى به زيارتش آمدند به بنده امر فرمود كه آن غزل را براى آقايان بخوان ، اين بنده از اول تا آخر غزل را كه چند بيت آن در اينجا آورده شد خواندم .\r\nاشعارش را با چه عنايتى برايم مىخواند ، و روى بزرگوارى و آقايى خود گاهى از بنده نظر مىخواست . در سنوات اخير چند بار در قم تشريف آوردند و اين بنده چند شبى افتخار خدمتشان را داشتم ، هر شب به اين بنده مىفرمود اشعار خودتانرا بخوانيد ، بنده عذر مىآوردم كه در برابر جنابعالى و اشعار عرشى شما كه مصاديق « ان من الشعر لحكمة و ان من البيان لسحرا » است چه بگويم و چه بخوانم . و محضر مبارك شما به قول شيخ اجل سعدى :\r\nاگر در سياقت سخن دليرى كنم شوخى كرده باشم و بضاعت مزجات به حضرت عزيز آورده كه شبه در بازار جوهريان جوى نيرزد ، و چراغ پيش آفتاب پرتوى ندهد و مناره بلند در دامنهء كوه الوند پست نمايد\r\nعذرم نپذيرفت و بخواندنم امر فرمود و امتثال كردم تقريبا يك دوره ديوان اشعار بنده را ملاحظه فرمودند و بسيار تحسين كردند جز اينكه فرمودند چنان كه در ميان برنج گاهى تك تك شلتوك پيدا مىشود بعضى از كلمات بايد اصلاح شود .\r\nسپس بر صفحه اول ديوانم قريب يك صفحه دربارهء گفته‌هاى نالايقم مطالبى مرقوم داشتند و تقريظى انشاء فرمودند كه افتخار داشتن دستخطّ مباركش را دارم و جا دارد كه به دو بيت اوحد الدين انورى ابيوردى در اين مقام تمسّك جويم و به تمثّل آورم :\r\n\r\n","description":"","footnote":"","page_name":" 103 ","page_number":103},
  {"content":"\r\n\r\n هست در ديدهء من خوبتر از روى سفيد * روى حرفى كه به نوك قلمت گشت سياه\r\nعزم من بنده چنانست كه تا آخر عمر * دارم از بهر شرف خطّ شريف تو نگاه \r\nوقتى اين غزل را براى آن بزرگوار خواندم :\r\n مائيم و آنكه حضرت او نور مطلق است * ديگر هرآنچه هست از اين نور مشتق است \r\nتا اينكه در تخلّصش گفتم :\r\n در نزد عارفان سخن طبع آملى * بىشك عديل عمعق و يغماى جندق است \r\nفرمود اينها شعراى خاكى بودند .\r\nخداوند رحمتش كناد ، با گذاشتن دندان عاريه مخالف بود و مىفرمود كه خود مزاج راهنما است . گيرم دندان عاريه گذاشتم با دستگاه گوارش پير چه كنم ، مگر دندان عاريه غذاى جوان را خورد كرده و تحويل معده داد ، ديگ معده از عهدهء طبخ آن برمىآيد . در دو وعدهء متوالى پختنى نمىخورد . اغلب ماست را آب مىكرد و نان در آن تريد مىكرد و ميل مىفرمود و با چه مزه تناول مىكرد .\r\nمىفرمود در كودكى دندان نبود و غذا شير بود الآن غذاى من اين است .\r\nمىفرمود وقتى تنى چند از دوستان بدون اطلاع من دندان پزشكى را ديده بودند و در يكى از ديدوبازديدها او را حاضر كردند من از كار دوستان واقف شدم چون طبيب از من سؤال كرد كه آقا وضع دندان شما چگونه است ؟ من دست بر روى يك دندان لقّى گذاشتم و گفتم آقاى دكتر اين دندانم لق است آن را سفت كنيد . گفت آقا اين‌كه نمىشود و اصلا براى كسى ميسّر نيست گفتم پس عرضى ندارم .\r\nمىفرمود كه جناب شيخ الرئيس اعلى الله تعالى مقاماته مقامات عارفين اشارات را در يكى از اربعينهايش نوشت .\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nمىفرمود كه شيخ اشراق بعد از شيخ الرئيس مطلب تازه‌اى نياورد جز اينكه اصطلاحاتى را تغيير داد .\r\nمىفرمود همانطور كه انسان به اقتضاى سنّش كه رو به بالا مىرود پوشاك خود را تغيير مىدهد خوراكش را نيز بايد تغيير دهد .\r\nچون راه مىرفت مستقيم القامه مىرفت و سر به سوى بالا مىداشت و تا آخر اينچنين بود هيچ خميدگى و انحداب در او پديد نيامد . عمرش متجاوز از هفتاد بود عجب اينكه مويش پير بود و رويش جوان يعنى محاسنش سفيد بود و گونه‌هايش سرخ .\r\nحقا از نام و عنوان و شهرت تبرّى داشت چنان كه خود فرموده است :\r\n دريغا كه در دام نامم هنوز * اسير خيالات خامم هنوز \r\nتا آخر ابيات ( صفحه 385 كليات ديوانش ) .\r\nبسيار خوش محضر بود و مع ذلك بيش از دو جمله مطايبه در آن مدّت مديد كه با او حشر داشتم در نظر ندارم بسيار عفّت كلام داشت از لغو اعراض مىفرمود ، در مراقبت و حضور قوى بود حقا شاگرد آقا بزرگ حكيم و آقا شيخ اسد الله عارف يزدى بود .\r\nچه بسيار پيش آمد كه در جلسهء درس سخن را به جايى مىكشانيد كه از ما گريه مىگرفت ، و اين فقط خصيصهء ايشان بود .\r\nدر زمستانها در اطاق درسش نه كرسى بود و نه بخارى فقط يك چراغ لامپاى گردسوز و فرشى عتيق . و بعضى از شبها كه بسيار سرد مىشد منقل زير كرسى اطاق ديگر را كه عائله‌اش بودند به اطاق درس مىآورد و خاكستر رويش را بكنار مىزد و بدان حال مىگذراند .\r\nبسيار به فرزندانش علاقه داشت در شرح حالش كه در نغمهء عشاق صفحه 267 آورده معلوم مىگردد ، علاوه اينكه به چشم مىديديم . قصيدهء حساميه را در فراق و مصيبت فرزند خود كه قصيده را به نام او منتسب كرده است سروده است و چه سوگ و ماتم و زارى دارد و مطلعش اين است :\r\n\r\n","description":"","footnote":"","page_name":" 105 ","page_number":105},
  {"content":"\r\n\r\n اى مرغ من از چه ز آشيان رفتى * استاره شدى بر آسمان رفتى . \r\nو مختمش اين است :\r\n تا چند الهى از غمت نالد * زان شهر كه آمدى بدان رفتى \r\nاين قصيده 45 بيت است و بسيار شيواست\r\nقصيده نظاميه را در نصيحت فرزند خود دوست بزرگوار فاضلم ثقة الاسلام نظام الدين الهى فرموده است ، و مطلع آن اين است ( ص 353 ديوانش )\r\n نظام من اى سرو باغ معانى * نظام من اى طاير آسمانى \r\nو الحق قصيده غرّائى است و دستور العملى جامع مشتمل بر 69 بيت كه هريك چون آب زلال است و يا سحر حلال . « هركس شنيد گفتا للّه درّ قائل » : مىفرمود خانهء ما در هر شهرى ساخته است و آن عبارت از مدرسه است . خداى متعال درجاتش را عالى كند خيلى با مدرسه و طلّاب سرخوش بود و انس داشت .\r\nو در مدرسه بر طلاب آشنا وارد مىشد و در اولين مرحله امكان عنان سخن را در دست مىگرفت و حضار را نصيحت مىكرد ، بسيار بىقيد بود . روزى در خدمت جناب استاد بزرگوار حضرت آية الله علّامه طباطبائى صاحب تفسر قيّم الميزان أبقاه الله لأهل الايقان بودم فرمودند :\r\nمرحوم قمشه‌اى بسيار بىقيد بودند ، وقتى در مشهد رضوى ( ع ) در محفل مذاكره و مباحثه ما با كلاه شب خوابى آمد مردم پنداشتند كه او يك فرد عادى است .\r\nمرحوم آقاى الهى قمشه‌اى كسى را نكوهش نكرده و كسى جز پيغمبر و آل پيغمبر و اساتيدش را نستوده و گاهى بعضى از بزرگان علما را نام برده است .\r\nجناب علامه طباطبايى فرمودند كه فلانى ( يكى از فضلاى تهران را نام برد ) از من استاد طلبيد ، به دو گفتم آقاى الهى قمشه‌اى كه او غير از اين ظاهر است .\r\nاحوال‌پرسى مرحوم الهى اين بود : حال سركار خوش است . و گاهى مىفرمود : حال شريف خوش است .\r\nوقتى در تهران به بنده فرمودند : حاضريد به عيادت آقاى آملى برويم ( در آن وقت مرحوم آية الله حاج شيخ محمد تقى آملى قدس سرّه الشريف سخت بيمار\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nبودند و به كسالت قلبى دچار بودند كه از حركت كردن و برخاستن و نشستن ممنوع بودند ) گفتم از جان و دل افتخار دارم كه در خدمت شما باشم . در موعد معيّن و ساعت مقرّر به حضورش تشرّف حاصل كردم با هم بعيادت مرحوم آية الله آملى رفتيم اين بنده سبقت گرفت و در زد كسى گفت كيه ؟ بنده به عادت زبان رائج گفتم آقا تشريف ندارند . مرحوم آقاى قمشه‌اى فرمودند چرا جانب نفى را گرفته‌اى ؟ و چون به حضور مرحوم آقاى آملى نشستيم ، مرحوم آقاى قمشه‌اى از تعليقات و حواشى آقاى آملى بر حكمت منظومه حكيم متالهء سبزوارى و از آثار علمى و قلمى او تحسين و تقدير كرد . اين بندهء خام رو به آقاى آملى كرد و گفت : خداوند وجود شما را بسلامت بدارد . در جوابم فرمود : خداوند متعال وجود مرا بسلامت بدارد ، وجود آقاى قمشه‌اى را بسلامت بدارد ، وجود شما را بسلامت بدارد و همهء علماى شيعه و همه شيعيان و همهء مسلمانان را بسلامت بدارد و رحمت او شامل حال همه و همه شود كه شيخ الرئيس چه خوش فرمود : « استوسع رحمة الله » .\r\nاين فرمايش آقاى آملى چقدر برايم ارزش داشت و تا چقدر ادبم كرد . چون برخاستيم و از خانه بدر آمديم خواستم به همان سمتى كه آمديم برويم مرحوم آقاى قمشه‌اى به مطايبت فرمودند از سمت ديگر برويم تا تكرار در تجلّى نشود .\r\nمرحوم آقاى قمشه‌اى مىفرمودند :\r\nوقتى در يكى از مجالس مهم طهران كه هم سياسى بود و هم بعنوان جشن عروسى بنام شعراى شيعه و سنّى را دعوت كرده بودند ، مرا نيز خواستند عذر آوردم و بالأخره ملزم به حضور شدم در آن جلسه هركس به مناسبت جشن عروسى اشعارش را مىخواند . از من نيز خواستند كه اشعارت را بخوان چون اكثر حضّار را سنّى ديدم قصيدهء غرّاى طغرائيه را ( ص 356 كليات ديوانش ) كه 76 بيت است از به دو تاختم به مدد غيبى بدون هيچ سكته و لكنت خواندم و چون به اين ابيات رسيدم\r\n آئينهء حسن اعظم ايزد * إلّا شه دين علىّ اعلى نيست \r\n\r\n","description":"","footnote":"","page_name":" 107 ","page_number":107},
  {"content":"\r\n\r\n مولى است بر اهل دل پس از احمد * هركس نه غلام اوست مولى نيست\r\nفرمان ولايتش خرد داند * اى مردم باخرد به شورى نيست \r\nهمهء اهل مجلس از شيعه و سنّى طوعا أو كرها احسنت احسنت گفتند .\r\nوقتى در مجلس درس در معنى ماء شارحه سخن به ميان آمد ، مرحوم آقاى قمشه‌اى فرمودند : معنى آن‌چه بود ؟ عرض كردم :\r\n معنى ماء شارحه اين است * پاسخ پرسش نخستين است \r\nخنديدند و فرمودند خوب به شعر درآوردى و خود دوباره شعر فوق را متبسّما مىخواند\r\nحسن‌زاده معرّف الهى نمىشود الهى را بايد الهى معرّفى كند : ( ص 657 ديوانش )\r\n پرسند الهى كيستى من عاشقى بىحوصله * آواره‌اى بىخانمان ديوانه‌اى بىسلسله\r\nپروانه‌اى پر سوخته شمع وفا افروخته * ز اهل صفا آموخته عشق و جنون و ولوله\r\nمشتاق يار خويشتن حيران به كار خويشتن * دور از ديار خويشتن ياران هزاران مرحله\r\nدر راه آن دير آشنا من شمع جان كردم فنا * گه سوختم گه ساختم گريان و خندان بىگله\r\nخنديم ما ديوانگان بر قصر خاك و خاكيان * آنسان كه ميخندد فلك بر آشيان چلچله\r\nاى كعبهء من روى تو وى قبلهء من سوى تو * كارم به راه كوى تو سعى و صفا و هروله\r\nدر راهت اى ماه حرم از شوق سر سازم قدم * خار مغيلان گر كند پاى دلم پر آبله \r\n\r\n","description":"","footnote":"","page_name":" 108 ","page_number":108},
  {"content":"\r\n\r\n چون نالم از عشقت شبى با آه يا رب يا ربى * از خاك برخيزد فغان افتد به گردون زلزله\r\nاى حاجيان اى حاجيان در كعبه و دير مغان * جوئيد كوى دلستان از عاشقان يكدله\r\nگر عاشقى بىسيم و زر در راه او شام و سحر * ز آه دل و خون جگر برگير زاد و راحله\r\nخواهم دلى مست خدا آزاد از نفس و هوا * از دام اين عالم رها ، وز غير عشق حق بله\r\nبشكن بت و قدّوس زن تكبير برناقوس زن * گامى به راه دوست زن خوش با دراى قافله\r\nزان زلف پرچين و شكن جانا خمى برهم مزن * كانجا دل شير فلك دارد به گردن سلسله\r\nافروخت ماهى مهربان خوشتر ز خورشيد جهان * كز شور و وجد عاشقان افلاك دارد غلغله\r\nگفتم الهى در غزل مدحى ز سلطان ازل * كان شه به چشم مرحمت بنوازد و بخشد صله \r\nدر حكمت الهى ( ص 154 ج 1 ) چون بحث از عشق بعنوان يكى از كيفيات نفسانيه ، به ميان آورد چنان است كه گويى غريبى به وطن رسيد ، و تشنه‌اى به چشمه‌اى دست يافت . و در خاتمه همين بحث گويد : مبحث كيف و كيف نفسانى را به عشق كه خاتم هر بحث و منتهاى هر درس است ختم مىكنيم .\r\nو در جلد دوم آن ص 341 دربارهء شب و روز در تحت عنوان ( منظره پر غوغاى شب و روز آسمان ) چه غوغا مىكند .\r\nدر ص 276 جلد اول آن در معنى تصوّف فرمايد :\r\nبطور كلّى اگر معنى تصوّف و صوفى عالمان ربّانى هستند كه داراى مقام معرفة الله و تخلّق به اخلاق الله و تهذيب نفس به عبادت و رياضت و مجاهده است و مخالفت\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nهواى نفس و تزكيهء روح و پاك ساختن دل از عشق و محبت ما سوى الله است و هدايت و تربيت خلق به معرفت و خداشناسى و اخلاق حسنه و علم و عمل خالص و ذكر و فكر در اسماء و اوصاف الهى است و ترك شهوات حيوانى و فضولات دنيوى و احسان و خدمت بىريا به خلق است و دستگيرى از بيچارگان و اعانت مظلومان و ارشاد گمراهان وادى توحيد و خداشناسى است بحقيقت آنان شاگردان عالى مدرسهء انبيا و اين طريقه قرآن و مدرسهء قرآن است كه خلق را بر آن دعوت فرموده و پيروى حقيقى چون اصحاب صفه از رسول اكرم و اوصياى اوست صلوات الله عليهم اجمعين .\r\nليكن بايد دانست كه مصداق تصوّف و صوفى و عارف بالله به اين معنى نادرى را در دوران عالم مىتوان يافت مانند زيد و اويس قرن و كميل و ميثم و خواجه ربيع و ابو بصير و هشام حكم و پسر ادهم و امثالهم در زمان ابو نصر و ابو على و ابو الحسن و ابو سعيد ابو الخير و خواجه طوسى و محيى الدين و عارف رومى و سنائى و حافظ و سعدى و شيخ اشراق و صدرا و فيض و حكيم سبزوارى بوده‌اند و يا اينان خود از آن عارفان و صوفيان صفايند .\r\nاما امروز كه اثرى از آن عالمان عارف صاحب سرّ امام كمتر يافت مىشود خداى ما را به آن خداپرستان واقعى ره نمايد و به مقام شامخ آنان برساند كه آنها انسان حقيقى و خضر و موساى عقل و زنده به آب حيات معرفة الله‌اند .\r\nو اگر معنى صوفى و تصوّف عبارت از ادّعاى دروغ مقام ولايت است و نيابت خاصّه به هواى نفس و حبّ رياست و خرقه‌بازى و سالوسى و ريا و دكّان‌دارى و فريب دادن مردم ساده‌لوح ( در عين حال مشتاق معارف حقه ) و تشكّلات و امور موضوعه موهوم و القاء اوهام و تخيّلات بر مردم زودباور به ادّعاى كرامات دروغ كه عارف براستى گويد :\r\n صوفى نهاد دام و سر حقّه باز كرد * بنياد مكر با فلك حقّه باز كرد \r\nتا بالنتيجه از لذّات حيوانى و شهوت دنيوى كاملا برخوردار گردند و به افسون و فريب جمعى را گرد خود به نام فقر و درويشى و ارشاد جمع كرده و دكّانى از آيات و\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nاخبار عرفانى و گفتار نظم و نثر بزرگان حكماء و علماى ربّانى باز كنند و حرف مردان خدا را بدزدند براى متاع دكان خود چنان كه عارف قيّومى ملّاى رومى فرمايد .\r\n چند دزدى حرف مردان خدا * تا فروشى و ستانى مرحبا \r\nو آه و ناله‌هاى شيطانى و نفس‌هاى سرد بىحقيقت كشيدن و خلسه و رعشه ريا و خودنمايى براى آنكه در دلهاى مردم ساده دل جاى گرفته و از دنياى آن بهره گيرند و بر آنها به افسون و نيرنگ ذكر قلبى و سخنان ذوقى القاء كنند و از آخرت و مقامات اولياء و مراتب سعادت روحانى سخن گويند و خودشان جز سعادت مادّى و لذّات فانى بدن دنيوى به جايى معتقد نباشند .\r\nدائم به فكر آنكه ثروتمندى را به دام آرند و از مال او و ارادات او تمتّع و اعتبارى يابند و در مريدان هيچ تأثير كمال نفس و صفاى روح و خداشناسى و خداپرستى و تقوى نداشته بلكه تنها به رعونت و خودپسندى و رياكارى و كبر و نخوت آنها بيفزايند و مردم را از استعداد فطرى توحيد و شوق ذاتى معرفة الله خارج كرده به وادى ضلالت و راه ريا و سمعت كشند و اين‌گونه صوفى در هر دوره بسيار بوده و هستند ضعف الطالب و المطلوب ، گر اين است معنى صوفى صد نفرين حق بر اين مردم باد كه بدنام‌كننده نكونامان عالمند . و از حديث حضرت على ( ع ) در اصول كافى در بيان تقسيم علماء به علماى حقيقى متّقى خداپرست مخالف هواى نفس كه هادى و خيرخواه و خدمتگزاران معنوى خلقند ، و ديگر علماى ظاهرى مدّعى رياكار و مجادل و رياست طلب و طالب جاه و جلال دنيوى كه مضلّ و گمراه‌كننده مردم‌اند اين دو معنى را كه در تصوّف گفتيم به خوبى توان دريافت . جعلنا الله من العلماء العاملين الربانيّين و اعاذنا الله من شر شياطين الجن و الانس اجمعين بجاه محمد ( ص ) و آله الطاهرين .\r\nو در ص 315 جلد اول آن دربارهء معاد فرمايد :\r\nاقوال در مسئله معاد بر سه قول كلّى است 1 - معاد جسمانى فقط 2 - معاد روحانى فقط 3 - معاد جسمانى و روحانى هر دو .\r\nقول اول عقيدهء مليّين غير اسلام و عوام است إلّا ما شذّ و ندر كه عوام خلق آن عالم\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nرا فقط دار لذّات جسمانى از اكل و شرب و نكاح و ساير لذّات بدنى دانند .\r\nقول دوم قول حكماى غير اسلام و قبل از اسلام است كه آنجهان را دار لذّات عقلى و نشأه كمال و سعادت و ابتهاج و نشاط روحانى دانند و روح را در عالم تجرّد برتر از تعلّق به اجسام و توجّه به لذّات جسمانى شناسند .\r\nقول سوم قول حكماى اسلام و علماى ربّانى و همهء محققين از متكلّمين و محدّثين و فقهاء ما رضوان الله عليهم اجمعين است . و مىتوان گفت قول به معادين جسمانى و روحانى عقيدهء اسلام و همهء مسلمين است إلّا ما شذّ و ندر كه جسمانى فقط دانند و عقيدهء نگارنده نيز هر دو معاد جسمانى و روحانى است و ادلّه ما ناظر به اين عقيده است يعنى در آن جهان آخرت و بهشت ابد هم لذّات جسمانى است از طعام و شراب و نكاح و مناظر زيبا و صور حسناء و ابتهاجات و نشاط بىحدّ و هرگونه لذّت كه در اين جهان است در آنجا بطور اتمّ و اكمل و أشدّ و اقوى از اينجا خواهد بود ، منتهاى امر در اين عالم لذّات منقطع و فانى و مشوب به آلام است و آنجا لذّاتش دائم اكلها دائم و ظلّها و بدون مزاحم و بىملال و كدورت و خالص و صرف لذّت است فيها ما تشتهى الانفس و تلذّ الأعين . و هم لذّات روحانى در بهشت معرفت به لقاى حسن مطلق الهى و شهود آن جمال اعظم نامتناهى و شراب و سكر حيرت در مشاهدهء او كه لذّت ملائكه مهيمن و روحانيين است كه فوق هرگونه لذّت حسّى و خيالى است براى نفوس قدسيه حاصل است ، و نفوس برحسب درجات معرفت و اعمال صالح در آن دو بهشت ( بهشت لقاى منعم و بهشت نعمت دائم ) درجات مختلف دارند درجات بعضها فوق بعض انتهى كلامه الشريف .\r\nمرحوم استاد الهى قمشه‌اى يكى از نوادر روزگار بود به ارتحال خود دل اهل الله را سوگوار كرد . در هجران اين گونه بزرگان بايد گفت : اى دريغا عالمى . اگر چه به نصّ لاريبى تنزيل آسمانى و حكم محكم فرقان محمّدى ( ص )  ما نَنْسَخْ مِنْ آيَةٍ أَوْ نُنْسِها نَأْتِ بِخَيْرٍ مِنْها أَوْ مِثْلِها  ( بقره 107 ) ولى به قول عارف معروف مجدود بن آدم سنائى غزنوى رحمة الله تعالى عليه :\r\n\r\n","description":"","footnote":"","page_name":" 112 ","page_number":112},
  {"content":"\r\n\r\n هر خسى از رنگ و گفتارى بدين ره كى رسد * درد بايد صبر سوز و مرد بايد گامزن\r\nقرنها بايد كه تا يك كودكى از لطف طبع * عالمى گويا شود يا فاضلى صاحب سخن\r\nسالها بايد كه تا يك سنگ اصلى ز آفتاب * لعل گردد در بدخشان يا عقيق اندر يمن\r\nصدق و اخلاص و درستى بايد و عمر دراز * تا قرين حق شود صاحب قرانى در قرن \r\nالهى سحرى بود . الهى شب با ستارگان گفتگو داشت . الهى را مناجاتهاى آتش سوز است . الهى گريه‌ها داشت . الهى عالم ربّانى بود . الهى اهل ايقان بود .\r\nالهى مفسّر قرآن بود . الهى سوز و گداز داشت . الهى راز و نياز داشت . الهى مراقب بود . الهى عارف بود . الهى عاشق بود . الهى مهربان بود و حسن‌زاده را آرام جان بود .\r\nالهى محب خالص پيغمبر و آل پيغمبر بود . الهى صاحب تأليفات بود . الهى نغمه حسينى بسرود . الهى تربيت شده آقا بزرگ حكيم و عارف يزدى بود . الهى الهى بود .\r\nالهى بيش از هفتاد سال در اين نشأه بزيست و غريب بود ، موت الغريب شهادة ، الاسلام بدا غريبا و سيعود غريبا كما بدا فطوبى للغرباء .\r\n سلطان ملك عشقم و جانانم آرزوست * نالان درد هجرم و درمانم آرزوست\r\nتا دل كند نظارهء آن حسن دل فريب * از ديده محو جلوهء خوبانم آرزوست\r\nمن مرغم باغ عالم قدسم الهيا * زان آشيان بگلشن رضوانم آرزوست \r\nسه‌شنبه 17 / ج 1 / 1393 ه ق - 29 / 3 / 1352 ه ش\r\nقم - حسن حسن‌زاده آملى\r\n\r\n","description":"","footnote":"","page_name":" 113 ","page_number":113},
  {"content":"\r\n\r\n\r\nكلمهء 233\r\nاين كلمه در بيان زوال النهار و زوال الليل ، و رابعة النهار و رابعة الليل است :\r\nدائره نصف النهار يكى از دوائر عظام است كه به دو قطب دائره عظيمه افق - كه يكى سمت رأس شخص ، و ديگرى سمت قدم او است - و نيز به دو قطب دائره عظيمه معدل النهار - كه دائره استواى سماوى است - مىگذرد . آن نقطه تقاطع دائره نصف النهار با دائره افق كه به قطب شمالى نزديكتر بود نقطه شمالى گويند ، و آن نقطه ديگر مقابل او را كه به قطب جنوبى نزديكتر بود نقطه جنوبى خوانند . و خط و اصل ميان اين دو نقطه را خط نصف النهار ، و خطّ زوال ، و خط جنوب و شمال گويند . و اين خط ، فصل مشترك بين سطح دائره نصف النهار و سطح دائره افق است . و همين خط زوال است كه چون مركز قرص شمس بدان رسد ، اول زوال - يعنى اول ظهر حقيقى - افقى است كه خط زوال در سطح آن افق تعيين شده است . ( درس 21 دروس هيئت و ديگر رشته‌هاى رياضى ، ص 61 و 62 ) .\r\nدر روايت ، دائره نصف النهار تعبير به فلك و به حلقه شده است ؛ و رسيدن مركز قرص شمس به دائره نصف النهار به موافات ، و به وصول آن به خط زوال ، و وسط قبّه ، و وسط سماء ، و كبد سماء تعبير شده است چنان‌كه در كلمه سوم گفته‌ايم .\r\nهرگاه مركز قرص شمس در فوق افق به دائره نصف النهار رسد غايت ارتفاع شمس بود ، و روز در اكثر معموره به تقريب نصف شود لذا اين دائره را دائره نصف النهار گويند ؛ و هرگاه در تحت افق بدان رسد غايت انحطاط شمس بود ، و زمان شب به تقريب نصف شود . اين تنصيف زمان روز و شب بدين لحاظ روشن است كه قوس النهار عبارت از مدار طلوع مركز جرم شمس از افق تا غروب آن بوده باشد ، و قوس الليل عبارت از مدار غروب مركز جرم شمس از دائره افق تا طلوع آن‌كه بين الطلوعين جزء شب محسوب شود ، به تفصيلى كه در درس بيست و پنجم دروس هيئت بيان كرده‌ايم . ( ص 73 ) . و اگر بين الطلوعين جزء شب محسوب نشود بيان آن در پيش است .\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nاز تقرير فوق دانسته شده است كه دائره نصف النهار ، دائره نصف الليل هم هست . حال بدان كه تسميه دائره ياد شده به دائره نصف النهار ، با اين‌كه دائره نصف الليل هم مىباشد ، به سبب مراعات تقدّم يوم بر ليل به جهتى از جهات انواع تقدم و تأخر يعنى اقسام سبق و لحوق است . در اين موضوع به درس 24 دروس هيئت ، و بخصوص به كلمه 205 رجوع شود .\r\nاما بيان زوال الليل اين‌كه : همان‌گونه كه از رسيدن مركز جرم شمس به دائره نصف النهار در فوق افق ، اول زوال ظهر معلوم مىگردد ، همچنين از رسيدن آن به دائره نصف الليل - كه همان دائره نصف النهار است - در تحت افق ، اول زوال ليل دانسته مىشود . و به عبارت بعضى از بزرگان در تعليقه بر من لا يحضره الفقيه :\r\n« و ذلك عند موافاة الشمس دائرة نصف النهار و مجاوزتها عنها الى جانب المشرق تحت الأرض » . جز اين‌كه طريق معرفت وصول شمس به دائره نصف الليل يا بايد به كمك آلات رصدى از قبيل اصطرلاب و ربع مجيّب و امثالهما به دست آيد كه براى خواص ميسور است ؛ و يا به انحدار كواكبى كه هنگام غروب شمس از افق طلوع كرده‌اند به تفصيلى كه از مرحوم مراد تفرشى گفته آيد . و مراد از انحدار ، انحطاط كوكب يعنى شروع آن به انخفاض ، بعد از غايت ارتفاعش فوق افق است .\r\nرئيس المحدثين ابو جعفر محمد بن على بن الحسين بن موسى بن بابويه القمى رضوان الله تعالى عليه يكى از ابواب صلات كتاب شريف من لا يحضره الفقيه را « باب معرفة زوال الشمس » قرار داده است ، و باب بعد آن را « باب معرفة زوال الليل » . در باب دوم روايت كرده است كه :\r\nسأل عمر بن حنظلة ابا عبد الله عليه السلام فقال له : زوال الشمس نعرفه بالنهار ، كيف لنا بالليل ؟ فقال للّيل زوال كزوال الشمس . فقال : فبأيّ شىء نعرفه ؟ قال :\r\nبالنجوم إذا انحدرت .\r\nو فى فصل الخطاب : « عن الحسين بن على بن بلال قال كتبت اليه فى وقت صلاة الليل ، فكتب عند زوال الليل و هو نصفه افضل ، فإن فات فأوله و آخره جائز » ( ج 1 - ط 1 چاپ سنگى ص 376 ) .\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nجناب علامه شيخ بهائى قدس سرّه در فصل دوم باب ششم مفتاح الفلاح فرمايد :\r\nفاذا انتصف الليل فقد دخل وقت صلاة الليل . و قد يعبّر عن انتصاف الليل بالزوال ايضا . روى رئيس المحدثين في الفقيه أن عمر بن حنظلة سأل الصادق عليه السلام - الى آخر الحديث - . بعد از نقل حديث فرمود : - و الظاهر انه عليه السلام أراد بالنجوم النجوم التى طلعت عند غروب الشمس كما قاله شيخنا الشهيد رحمه الله و المراد بانحدارها شروعها في الانخفاض ( ص 231 - ط مصر ) .\r\nعالم سامى امامى ، و نويسنده نامى گرامى على بن طيفور بسطامى رضوان الله عليه در كتاب قيّم منهاج النّجاح در شرح و ترجمه مفتاح الفلاح ، در ترجمه عبارت فوق گويد :\r\nهرگاه كه نصف از شب بگذرد پس وقت نماز شب داخل شود . و گاه هست كه نصف شب را تعبير به زوال نيز مىكنند چنانچه مراد به نصف روز از وقت زوال روز است . و روايت كرده است رئيس المحدثين در كتاب من لا يحضره الفقيه انّ عمر بن حنظلة سأل الصادق عليه السلام - الحديث - يعنى بدرستى كه عمر بن حنظله سؤال كرده از امام به حق ناطق امام جعفر صادق عليه السلام از آن‌كه زوال روز را به زوال آفتاب معلوم مىكنيم ، نهايتش زوال شب را چگونه بدانيم ؟ پس آن حضرت فرمودند كه : شب را نيز زوالى است مثل زوال روز . گفت : آن را به چيز بدانيم ؟ امام عليه السلام فرمودند : به انحدار نجوم .\r\nو ظاهر اين است كه امام عليه السلام اراده كرده باشند به نجوم ستارگانى را كه در وقت غروب آفتاب طلوع نموده باشند ، چنانچه شيخ ما شيخ شهيد قدّس سره قائل به آن شده است . و مراد به انحدار نجوم شروع كردن ستارگان است به سرازير شدن و روى به انخفاض آوردن ( 366 - ط 1 ايران ) .\r\nجناب فيض مقدّس كاشى قدّس سرّه الشريف در ابواب مواقيت الصلاة از جامع عظيم الشأن وافى ، بابى بدين عنوان دارد : « باب الساعة التى يستجاب فيها الدعاء من الليل ، و معرفة زوال الليل » ؛ در اين باب بعد از نقل حديث ياد شده\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nعمر بن حنظله ، در بيان انحدار نجوم فرمايد :\r\nالمراد بالنجوم النجوم الطالعة عند غروب القرص :\r\nفان قيل : قد تحقق أن ما بين طلوع الفجر الى طلوع الشمس ليس من الليل فلا يقع انحدار تلك النجوم إلا بعد مضى نصف ذلك الزمان من زوال الليل .\r\nقلنا : كما أن ما بين الطلوعين ليس من الليل ، كذلك ليس ما بين غروب القرص و ذهاب الشفق الشرقى منه ، و لهذا تؤخّر صلاة المغرب الى ذهاب الشفق ، فينتقص هذا من اوّل الليل كما ينتقص ذلك من آخره\r\n( وافى ط رحلى م 5 - ص 54 ) .\r\nجواب فيض بنابر محسوب نبودن بين الطلوعين از شب است . و آن‌كه فرمود : « المراد بالنجوم . . . » صحيح آن به تفصيلى است كه از مرحوم مراد تفرشى گفته آيد . مرحوم نراقى در خزائن بر اين مطلب - اعنى بر متعاكس بودن صبح و شفق - اشكال كرده است كه :\r\nاشكال رياضى : و هو أن الرياضييّن علّلوا الفجر الكاذب و نسبوه إلى الشمس و ضوئها ، و لو كان كذلك ينبغى أن يكون في المغرب أيضا كذلك ، يعنى إذا غابت الشمس يظهر بعد قليل بياض مستطيل شبيه بذنب السرحان و ليس كذلك ( ص 165 ط 1 - به تصحيح و تعليقات اين كمترين ) .\r\nاشكال مذكور را به تحقيق و تفصيل بر مبانى قواعد رياضى در تعليقه‌اى بر خزائن آن جناب رضوان الله عليه جواب داده‌ايم . و نيز در پايان درس 38 كتاب دروس معرفة الوقت و القبلة ( ص 255 - ط 1 ) از آن بحث كرده‌ايم و رفع اشكال نموده‌ايم ، خواننده گرامى را بدان دو كتاب ارجاع مىدهيم . و اين بحث را به تعليقه‌اى از مراد تفرشى و سلطان العلماء در بيان انحدار نجوم در حديث عمر بن حنظله ، و بيان حضرت استاد علامه شعرانى - رضوان الله عليهم - در تعليقه‌اى بر موضع مذكور وافى ، خاتمه مىدهيم :\r\nقوله : « قال بالنجوم اذا انحدرت » لعلّ المراد بالنجوم هي التى طلعت اول الليل من موضع تطلع منه الشمس فى يوم كان على مقدار ذلك الليل ، فإذا فرضنا أن الليل\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nالمفروض تسع ساعات اعتبرنا مطلع الشمس فى يوم كان تسع ساعات . و يمكن استعلام ذلك بمطلع الشمس فان طلعت عن مشرق الاعتدال اعتبر كوكب يطلع منه ، و ان كان مشرقها جنوبيا اعتبر كوكب شمالى بعد مشرقه عن مشرق الاعتدال فى الشمال مثل بعد مشرق الشمس عنه في الجنوب ؛ و ان كان مشرقها شماليا فبالعكس .\r\nو الانحدار : الانهباط . ( مراد - ره - ) .\r\nالظاهر أن المراد بالنجوم النجوم التى طلعت اوّل الليل حين غروب الشمس .\r\n( سلطان - ره - ) .\r\nاقول : و ما ذكره السلطان غير كاف و الصحيح ما ذكره المراد ( ره ) . و لا يخفى أن الغرض من ذلك معرفة دخول وقت صلاة الليل ، و أما آخر وقت العشاء و معرفته فلا يعتمد فيها على هذه التقريبات إذ انحدار النجوم غير ظاهر فى الحسّ من غير استعمال الآلات الرصدية إلا بعد مضيّ زمان كثير من انتصاف الليل ، خصوصا و الليل محسوب الى الفجر ، فلا محيص لمعرفة آخر وقت العشاء عن الرصد .\r\nفان قيل : كيف يعلّق الحكم الشرعى على ما لا يعرف تحقيقه إلا بالرصد ؟\r\nقلنا : لا ضير فيه فقد علّق كثير من الأحكام على أمور واقعية لا سبيل للمكلّف الى العلم بها تحقيقا فيجب عليه التقريب إليه على حسب الإمكان و لو بالتوسل بأهل الخبرة ؛ أ لا ترى أن المديون مأمور بأداء حق الغرماء اليهم و معرفته و لو بالتوسل بأهل الحساب و استلزم العمل بدقائق العلوم الرياضيّة و استعمال مساحة الاراضى ، و المسائل الجبرية في الوصيّة ، و ان لم يمكن ذلك وجب احراز الواقع بالتقريب القريب من التحقيق ، و منه استقبال الكعبة فى الصلاة ، و معرفة نصف الليل لآخر صلاة العشاء فيتوسل فيها بأهل النجوم و آلات الرصد و الّا فيحتاط على الأظهر و يتمسّك باستصحاب بقاء الوقت إلى أن يعلم انتصاف الليل عند بعض . و قد ذكر بعض فقهائنا ممّن كان عارفا بالنجوم ايضا علامات تقريبيّة يعرف بها نصف الليل للمتهجدين ، و منهم الشيخ ابو الفضل محمد بن احمد بن ابراهيم الصّابونى الجعفى رحمه الله نقل عنه فى الذكرى طريقين أحدهما يفيد سواد العرب الذين كانوا عارفين بمنازل القمر ، فذكر فى كل برج ما يفيدهم . و الثانى مبنى على معرفة زمان طلوع\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nالقمر او غروبه فى كل ليلة من ليالى الشهر ، و القمر يغرب ليلة الهلال على نصف ساعة و سبع من الليل ، ثم يتزايد كذلك الى ليلة اربع عشرة ، ثم يتأخر ليلة خمس عشرة نصف سبع و هكذا ؛ و لو لا انّ ذلك كله تقريب لذكرت شرحه و تفصيله » ( علامه شعرانى ) .\r\nأما بيان رابعة النهار و رابعة الليل : بدان كه يكى از دوائر عظام دائره منطقة البروج است و آن را دائره شمسيّه نيز گويند . و نامهاى ديگر هم دارد كه در درس پنجم دروس هيئت و ديگر رشته‌هاى رياضى گفته آمد . اين دائره عظيمه ، منطقه ثوابت است . و آن را دائره شمسيه از اين روى گويند كه شمس هميشه در اين مدار سير مىكند و از آن خارج نمىشود . و به اصطلاح علمى هيچگاه شمس را عرض نبود زيرا كه عرض كوكب اقصر قوسى از دائره عرض است كه ميان مركز كوكب و ميان منطقة البروج افتد ؛ و دائره عرض عظيمه‌ايست كه به جزئى معيّن از اجزاى منطقة البروج و به مركز كوكبى يا به نقطه مفروضه‌اى بر فلك و به دو قطب فلك البروج يعنى به دو قطب منطقة البروج بگذرد .\r\nحال بدان كه دائره افق و دائره منطقة البروج يكديگر را به تناصف در دو نقطه متقابل تقاطع كنند كه هميشه شش برج منطقة البروج زبر افق ، و شش برج ديگر زير افق‌اند ، آن نقطه‌اى كه بر جانب مشرق باشد آن را طالع خوانند ، و آن نقطه‌اى كه بر جانب مغرب باشد آن را غارب گويند در مقابل طالع ، زيرا كه در آنجا غروب مىكند . و اين نقطه غارب را سابع نيز گويند بدين جهت كه بروج را چون از طالع شماره كنند ، برج هفتم غارب خواهد بود .\r\nو همچنين دائره نصف النهار و دائره منطقة البروج يكديگر را به تناصف در دو نقطه متقابل تقاطع كنند يكى را كه فوق الارض است عاشر ، و ديگرى را كه تحت الارض است رابع گويند ، بدين سبب كه هرگاه بروج را از طالع به توالى - يعنى از مغرب به مشرق - شماره نمايند آن نقطه تقاطع تحت الارض اول برج چهارم ؛ و آن نقطه تقاطع فوق الارض اول برج دهم است .\r\nعاشر را وتد السماء و رابع را وتد الارض گويند ، و آن دو را با طالع و غارب\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nاوتاد اربعه گويند و در احكام نجومى به كار دارند كه در درس 23 دروس هيئت گفته آمد .\r\nو هرگاه بروج را از طالع بخلاف توالى - يعنى از مشرق به مغرب - شماره كنند ، آن نقطه تقاطع فوق الأرض اول برج چهارم مىشود كه در مقابل رابع تحت الارض به توالى قرار مىگيرد ، لذا آن را نقطه رابعة الليل و اين را رابعة النهار گويند . و چون شمس به رابعهء النهار رسد زمان موافات او با دائره نصف النهار بود كه غايت ارتفاع شمس در هر روز است . بدين سبب مطلب بسيار روشن را بدان تمثيل كنند و گويند : « هذا كالشمس في رابعة النهار » .\r\n\r\nكلمهء 234\r\nحق اين است كه سحر در انبياء و اوصياى آنان - عليهم السلام - كه حجج خدا بر مردم‌اند مؤثّر نيست . و اخبارى كه در سحر كردن مردم بر آنان نقل شده دلالت بر مسحور شدنشان ندارند ، بلكه همين اندازه دلالت دارند كه ديگران براى آنان سحر كردند . امين الاسلام طبرسى در تفسير مجمع البيان در شأن نزول سوره فلق بعد از آن‌كه داستان سحر كردن لبيد بن اعصم يهودى بر پيغمبر - صلى الله عليه و آله - را نقل كرده ، در عدم تأثير سحر به آن حضرت صلوات الله عليه گويد :\r\nلأنّ من وصفه بأنه مسحور فكأنه قد خبل عقله و قد أبى الله سبحانه ذلك في قوله :\r\n  وَ قالَ الظَّالِمُونَ إِنْ تَتَّبِعُونَ إِلَّا رَجُلًا مَسْحُوراً انْظُرْ كَيْفَ ضَرَبُوا لَكَ الْأَمْثالَ فَضَلُّوا   ( الفرقان - 10 ) و كسى كه در اصول عقائد و مبانى كلاميه در قاعده لطف و غرض از بعثت انبياء و اتمام حجت خدا بر خلق اندك بصيرتى داشته باشد داند كه اين كلام در نهايت كمال و متانت و صحّت است . و آنچه كه گفته‌اند بر اثر اين سحر چند روزى حال آن حضرت پريشان شد و بيمار گشت و . . . همه از اضافات ناقلان است شبيه حكايات قصّاصان براى اعجاب عوام .\r\nدر اين موضوع در رساله امامت كه آن را بتمامها در مجلّد دوّم تكملة منهاج البراعة فى شرح نهج البلاغه آورده‌ايم ، بيشتر بحث شده است . ( ج 2 ، ط 1 ، ص 48 و 49 ) و\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nهشت رساله عربى ص 309 - ط 1 .\r\n\r\nكلمهء 235\r\nيكى از توفيقات نگارنده « حسن حسن‌زاده آملى » اين بود كه يكدوره كامل تفسير شريف مجمع البيان امين الاسلام طبرسى رضوان الله عليه را در محضر انور علّامه ذو الفنون معلّم عصر آية الله حاج ميرزا ابو الحسن شعرانى - روحى له الفداء - خوانده است . و از نتائج آن تدريس اين‌كه يك دوره تمام تفسير مجمع البيان مصحّح با تعليقات مرحوم استاد به طبع رسيده است .\r\nو چون تفسير و تدريس آن به پايان رسيد فرمود : « ببين آقا ، مرحوم طبرسى از آن همه كتب تفسير و مفسّرين در مجمع البيان نقل قول كرده است ، و لكن از تفسير منسوب به امام حسن عسكرى عليه السلام نامى نبرده است ، و اگر چنانچه انتساب اين تفسير را به آن حضرت صحيح مىدانست هر آينه از آن نقل مىفرمود » . و اين مطلب را در آخر تفسير مجمع البيان به تصحيح و تعليقات آن جناب به قلم مباركش بدين صورت تحرير فرموده است :\r\nو لم ينقل المصنف عن التفسير المنسوب الى العسكرى عليه السلام . و قال العلامة فى محمد بن القاسم الاسترابادى انه موضوع وضعه سهل بن احمد الديباجى ، و احاديثه مناكير .\r\nاقول : و من أغلاطه « أن الحجّاج حبس المختار بن أبى عبيدة و همّ بقتله و لم يمكّنه الله منه حتى نجاه و انتقم من قتلة الحسين عليه السلام » مع أن أمارة الحجّاج كان من سنة 75 ، و قتل المختار قبل ذلك بسنين ، و كان ظهوره على قتلة الحسين ( ع ) سنة 64 ، و انما قتل المختار مصعب بن الزبير ، و قتل مصعبا عبد الملك بن مروان ؛ و في ذلك قال رجل له هذا رأس مصعب لديك ، و رأيت رأس المختار هنالدى مصعب ، و رأس ابن زياد لدى المختار و رأس الحسين عليه السلام لدى ابن زياد ؛ فقال عبد الملك لا أراك الخامس فى قصة ، خرب بسببها عبد الملك قصر الأمارة بكوفة ، و لم يكن واضع هذا التفسير عارفا بالتاريخ . و العجب أن ما نقلناه عن التفسير موجود\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nفي البحار و لم يتعرض المجلسى - قدس سره - لردّه .\r\nو من أغلاطه أيضا أنه توهّم أن سعد بن أبى وقّاص كان فى فتح نهاوند . و ذكر فى تفسير فان كنت في شك ممّا أنزلنا . . . ما يستحيا من نقله و يشمئز الطبع من قراءته ، نعوذ بالله من الضلال ، و نسأله الهداية لطريق الحق و الصواب ، و بكلمة الصواب نختم الكلام .\r\nانتهى كلامه الشريف .\r\nنگارنده - حسن حسن‌زاده آملى - گويد : در اول تفسير منسوب به امام حسن عسكرى عليه السلام بعد از تسميه و تحميد آمده است كه\r\nاما بعد قال ( كذا - و الصواب : فقال ) محمد بن على بن محمد بن جعفر بن رفاق :\r\nحدثنى الشيخان الفقيهان ابو الحسن محمد بن احمد بن على بن الحسن بن شاذان ، و ابو محمد جعفر بن احمد بن على القمى ( ره ) قالا : حدثنا الشيخ الفقيه ابو جعفر محمد بن على بن الحسين بن موسى بن بابويه القمى ( ره ) اخبرنا ابو الحسن محمد بن القاسم المفسر الاسترابادى الخطيب ( ره ) قال :\r\nحدثنى ابو يعقوب يوسف بن محمد بن زياد ، و ابو الحسن على بن محمد بن سيّار و كانا من الشيعة الإمامية قالا كان ابوانا امامييّن و كانت الزيدية هم الغالبون باستراباد ، و كنّا في امارة الحسن بن زيد العلوى الملقب بالداعى الى الحق امام الزيدية ، و كان كثير الإصغاء اليهم بقتل الناس لسعاياتهم فخشيناهم على انفسنا فخرجنا بأهلينا الى حضرة الامام ابى محمد الحسن بن على بن محمد أبي القائم ( ع ) . . . .\r\nغرضم از نقل چند سطر مذكور اين است كه در ابتداى تفسير ياد شده از شيخ صدوق ابن بابويه روايت شده است كه آن جناب از مفسّر استرابادى روايت كرده است و اين مفسّر خطيب از دو شخص به نام يوسف و على و آن دو از پدرانشان از امام حسن عسكرى عليه السلام . و لكن جناب علامه حلى در قسم دوم خلاصة الاقوال في معرفة الرجال كه به تعبير شريفش « هذا القسم مختص بذكر الضعفاء و من أردّ قوله ، أو أقف فيه » فرمايد :\r\nحمد بن القاسم ، و قيل ابن ابى القاسم المفسّر الاسترابادى ، عنه ابو جعفر ابن\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nبابويه ، ضعيف كذاب ، روى عنه تفسيرا يرويه عن رجلين مجهولين احدهما يعرف بيوسف بن محمد بن زياد ، و الآخر على بن محمد بن يسار عن ابيهما عن ابى الحسن الثالث ( الإمام العسكرى ) عليه السلام ، و التفسير موضوع عن سهل الديباجى ( سهل بن احمد الديباجى ) عن ابيه باحاديث من هذه المناكير ( ص 125 و 126 ط 1 - چاپ سنگى ) .\r\nبدان كه ابن شهر آشوب ( محمد بن على بن شهر آشوب مازندرانى متوفى 588 ه ) در معالم العلماء فرمايد :\r\n« الحسن بن خالد البرقى اخو محمد بن خالد ، من كتبه : تفسير العسكرى من املاء الامام عليه السلام ، مائة و عشرون مجلدة » ( ص 34 ط نجف ) .\r\nمعالم العلماء تتمه فهرست شيخ الطائفه الامامية ابو جعفر طوسى است كه در فهرست كتب شيعه و اسماء مصنّفين آنان نوشته است .\r\nغرضم از نقل قول صاحب معالم العلماء اين است كه اين تفسير مشهور منسوب به امام حسن عسكرى عليه السلام با آن‌كه در معالم العلماء ذكر شده است اشتباه نشود .\r\nراقم از آن صد و بيست مجلّد مذكور در معالم العلماء هيچ آگاهى ندارد ، اما اين تفسير مختلق منسوب به امام عسكرى عليه السلام در طهران در زمان ناصر الدين شاه در سنه 1268 ه در يك مجلد چاپ سنگى به قطع وزيرى در سيصد و نه صفحه ( 309 ) به طبع رسيده است ، و نسخه‌هاى خطّى آن نيز يافت مىشود ، و نسخه‌اى مخطوط از آن و نسخه‌اى مطبوع از آن در كتابخانه محقّر اين حقير موجود است .\r\nدر اين موضوع جناب مير محمد باقر معروف به داماد در كتاب بسيار گرانقدرش شارع النجات تحقيقى بسزا دارد كه فرمود :\r\nدر اصول اخبار اهل البيت عليهم السلام وارد است كه در زمان حرب معاويه ، زمين نجو امير المؤمنين على عليه السلام را ابتلاع نموده است ، و در تفسير مشهور عسكرى كه به مولاى ما صاحب العسكر عليه السلام منسوب است حديثى مطوّل\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nمشتمل بر حكايت آن حال على التفصيل مذكور شده .\r\nو من مىگويم صاحب آن تفسير چنانچه محمد بن على بن شهر آشوب رحمه الله تعالى در معالم العلماء آورده ، و من در حواشى كتاب نجاشى و كتاب رجال شيخ تحقيق كرده‌ام ، حسن بن خالد برقى است برادر ابى عبد الله محمد بن خالد برقى و عمّ احمد بن ابى عبد الله برقى ، به اتفاق علماء ثقه و مصنّف كتب معتبره بوده است .\r\nدر معالم العلماء گفته : و هو اخو محمد بن خالد من كتبه تفسير العسكرى من املاء الامام عليه السلام .\r\nو اما تفسير محمد بن القاسم المفسّر الاسترابادى كه از مشيخه روايت ابى جعفر بن بابويه است و علماء رجال او را ضعيف الحديث شمرده‌اند تفسيرى است كه او از دو مرد مجهول الحال روايت كرده است و ايشان به ابى الحسن الثالث الهادى العسكرى عليه السلام اسناد كرده‌اند و قاصران نامتبحّران آن اسناد را معتبر مىپندارند . و حقيقت حال آن‌كه تفسير موضوع و به ابى محمد بن سهل بن احمد الديباجى مسند ، و بر مناكير احاديث و اكاذيب اخبار محتوى و منطوق ، و اسناد آن به امام معصوم عليه السلام مختلق و مفتريست .\r\nو آنچه متوهّم اين عصر توهّم كرده بوده كه شايد تفسير عسكرى عليه السلام تفسير على بن ابراهيم بن هاشم القمى بوده باشد نيز و هميست كاذب و خيالى باطل منبعث از قلّت بضاعت و نقصان مهارت و ضعف اطّلاع بر كتب علم رجال .\r\nو ببايد دانست كه علماء عامّه نيز تفسيرى دارند كه او را تفسير عسكرى مىگويند ، و در تصانيف خود از آن نقل مىكنند و بر آن اعتماد مىدارند ، و مصنّف آن ابو هلال عسكرى است صاحب آن تفسير و ديگر مصنّفات چنان‌كه در معرب و مغرب و غيرهما مبين است . و عسكر محلّه و قريه‌ايست در مصر ، و محلّه ايست در بصره ، و محلّه ايست در نيشابور ، و موضعى در خوزستان ، و موضعى در نابلس ، و اسم سرّ من رأى است .\r\nاين بود تحقيق جناب مير رضوان الله عليه در كتاب شارع النجات راجع به تفسير استرابادى منسوب به امام عسكرى عليه السلام .\r\n\r\n","description":"","footnote":"","page_name":" 124 ","page_number":124},
  {"content":"\r\n\r\n\r\nكلمهء 236\r\nجميع اسماء و صفات كمالى مثل حىّ و حيات ، و عالم و علم ، و قادر و قدرت ، و جز آنها به نحو اطلاق از اسماء و صفات مستأثره الهىاند فافهم .\r\n\r\nكلمهء 237\r\nمحمد شهرستانى اشعرى متوفّاى 548 ه ، در اوائل ملل و نحل گويد :\r\nاول شبهة وقعت فى الخليقة شبهة ابليس - لعنه الله - و مصدرها استبداده بالرأى فى مقابلة النص و اختياره الهوى في معارضة الأمر ، و استكباره بالمادة التى خلق منها و هى النار على مادة آدم - عليه السلام - و هي الطين . . . و أما الاختلافات الواقعة فى حال مرضه ( اى حال مرض رسول الله صلى الله عليه و آله و سلم ) و بعد وفاته بين الصحابة . . . فأول تنازع فى مرضه عليه السلام فى مارواه محمد بن اسماعيل البخارى باسناده عن عبد الله بن عباس قال : لما اشتدّ بالنبى ( ص ) مرضه الذي مات فيه ، قال : ائتونى بدواة و قرطاس اكتب لكم كتابا لا تضلّوا بعدى ؛ فقال عمر : « إن رسول الله غلبه الوجع ، حسبنا كتاب الله » و كثر اللغط ، فقال النبى عليه السلام : قوموا عنّى لا ينبغى عندى التنازع . قال ابن عبّاس : الرزية كل الرزية ما حال بيننا و بين كتاب رسول الله . . .\r\nاگر گوئى كه رسول خاتم - صلى الله عليه و آله و سلم - امّى بوده است ، و خداى سبحان فرموده است :  « الَّذِينَ يَتَّبِعُونَ الرَّسُولَ النَّبِيَّ الْأُمِّيَّ . . . »  ( الاعراف 158 ) ، و فرموده است :  « فَآمِنُوا بِاللَّهِ وَ رَسُولِهِ النَّبِيِّ الْأُمِّيِّ الَّذِي يُؤْمِنُ بِاللَّهِ وَ كَلِماتِهِ . . . »  ( الاعراف 159 ) .\r\nو فرموده است :  « وَ ما كُنْتَ تَتْلُوا مِنْ قَبْلِهِ مِنْ كِتابٍ وَ لا تَخُطُّهُ بِيَمِينِكَ إِذاً لَارْتابَ الْمُبْطِلُونَ »  ( العنكبوت - 49 ) . بنابراين چگونه با حديث دوات و قلم كه فرمود : « ائتونى بدواة و قرطاس اكتب لكم كتابا لا تضلوا بعدى » وفق مىدهد ؟ .\r\nجواب اين‌كه اولا شايد مراد اين باشد كه « ائتونى بدواة و قرطاس - و يا بدواة و قلم - آمر أن يكتبوا لكم كتابا . . . »\r\nو ثانيا اگر وجه اول دور از متبادر ظاهر عبارت باشد كه فرمود : « اكتب لكم » ،\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nآن حضرت را به نحو اعجاز تمكّن بر قرائت و كتابت بوده است ، مانند ساير معجزات آن حضرت .\r\nدر اين موضوع علم الهدى سيد مرتضى در بيان كريمه و ما كنت تتلوا من قبله من كتاب و لا تخطه بيمينك . . . چه نيكو فرموده است و آن را طبرسى در مجمع البيان از او نقل كرده است :\r\nهذه الآية تدل على أن النبىّ صلّى الله عليه و آله و سلم ما كان يحسن الكتابة قبل النبوّة ، فأما بعد النبوة فالذى نعتقده فى ذلك التجويز لكونه عالما بالكتابة و القراءة .\r\nو التجويز لكونه غير عالم بهما من غير قطع على احد الأمرين ، و ظاهر الآية يقتضى أن النفى قد تعلق بما قبل النبوة دون ما بعدها ؛ و لأن التعليل في الآية يقتضى اختصاص النفى بما قبل النبوة لأن المبطلين انما يرتابون في نبوته - صلّى الله عليه و آله و سلم - لو كان يحسن الكتابة قبل النبوة ، فأما بعد النبوة فلا تعلق له بالريبة و التهمة ، فيجوز أن يكون قد تعلمها من جبرائيل عليه السلام بعد النبوّة .\r\nدر تفسير صافى روايتى از امام جواد عليه السلام منقول است كه\r\n. . . و الله لقد كان رسول الله - صلى الله عليه و على إله و سلم - يقرأ و يكتب باثنين و سبعين ، أو قال بثلاث و سبعين . . .\r\nمفسّرين را در بيان نسبت امّى اقوال عديده است ، ففى المجمع :\r\nذكر في معنى الأمّي اقوال : احدها أنه الذي لا يكتب و لا يقرأ . و ثانيها أنه منسوب إلى الأمة . و المعنى أنه على جبلّة الأمة قبل استفادة الكتاب . و قيل : إن المراد بالأمة العرب لأنها لم تكن تحسن الكتابة . و ثالثها أنه منسوب الى الأمّ ، و المعنى أنه على ما ولدته أمه قبل تعلّم الكتابة . و رابعها أنه منسوب الى أمّ القرى و هي مكّة و هى المروى عن ابى جعفر الباقر عليه السلام .\r\n\r\nكلمهء 238\r\nدر مسائل كيفيت خلقت ، و ربط حادث به قديم ، و ربط كثرت به وحدت ، و ربط متغير به ثابت ، و نظائر آنها گفتم :\r\n\r\n","description":"","footnote":"","page_name":" 126 ","page_number":126},
  {"content":"\r\n\r\n بس كشتى خرد كه در اين بحر سالها * طى كرد و پى نبرد كه او را كرانه چيست \r\n\r\nكلمهء 239\r\nنوشته‌هاى استاد علّامه شعرانى رضوان الله عليه به خط مبارك آن جناب در تصرف اين تلميذ دعاگو و ثنا گويش حسن حسن‌زاده آملى است . اگر توفيق تنظيم آثار قلمى آن عالم ذو الفنون رفيق شود يك دوره دائرة المعارفى به عالم علم تقديم مىگردد ، لعل الله يحدث بعد ذلك أمرا . يك برگ از آن نوشته‌ها اين است :\r\nآسمان دو معنى دارد ، و زمين هم دو معنى . و اين دو باهم مانند جسم و روح به هم مربوطاند . همانطور كه بدن در روح تأثير مىكند و روح در بدن ، خواب مىبينى و محتلم مىشوى ، امتلاء سبب هذيان و برسام مىشود ؛ آسمان هم جسم دارد كه اثير است باكرات و طبقات ، أمّا روحى اين‌ها را حركت مىدهد و به جريان مىآورد . در روايت دارد كه خورشيد را هفتاد هزار ملك مىكشند تا از حلقه نصف النهار بيرون مىبرند .\r\nانسان را روح او به حركت مىآورد . ابو على سينا بدنى داشت مانند ديگران ، اما در روح او آن همه علم و تحقيق مندرج بود .\r\nامير المؤمنين عليه السلام جسمى قوى داشت كه همه پهلوانان را بر زمين مىزد ، و در قلعه خيبر را مىكند ، أما اين تنها فضل او نيست روح او را بنگر كه چه قدر حكمت و معارف گفت و چه خبرها داشت و چه مسائل حل مىكرد .\r\nعروج به آسمانها تنها نقل از مكانى به مكانى نيست زيرا كه فضلى در آن نيست .\r\nموشك اروپائى اگر به كره ماه رسد آنچه را كه پيغمبر در معراج ديد نمىبيند . وقتى ما به نجف رويم باغها و درختهاى وادى السلام را نمىبينيم ، بايد عروج هم جسمانى باشد و هم روحانى . نزول قرآن به بيت المعمور و از آنجا به زمين هم ، طىّ ارواح سماوى مىكند تا در اين عالم ظاهر شود . جبرئيل كتابى مجلّد زير بغل نگذاشت از آسمان بياورد ، هرچند كفّار مىگفتند :  وَ لَنْ نُؤْمِنَ لِرُقِيِّكَ حَتَّى تُنَزِّلَ عَلَيْنا كِتاباً \r\n\r\n","description":"","footnote":"","page_name":" 127 ","page_number":127},
  {"content":"\r\n\r\n نَقْرَؤُهُ  ( الإسراء 94 ) . الفاظ و معانى را از سماوات گذرانيد تا به قلب پيغمبر رسانيده است . بيت المعمور مطاف ملائكه است ، قرآن را يك جا بدانجا آوردند يعنى الفاظ و معانى آن را نه كاغذ و كتابت ، و قلب پيغمبر براى سعه ولايت كه به همه احاطه داشت بيت المعمور در يك گوشه قلب او جاى گرفت . انتهى .\r\nمراد از حلقه نصف النهار دائره نصف النهار است كه در كلمه سوم گفته آمد .\r\n\r\nكلمهء 240\r\nشيخ اجل سعدى در باب هفتم گلستان گويد : هندويى نفت اندازى همى آموخت ، حكيمى گفتش : ترا كه خانه نيين است ، بازى نه اين است .\r\n\r\nكلمهء 241\r\nنسخه‌اى فتوكپى از زيج حبش حاسب ( احمد بن عبد الله المعروف بحبش الحاسب ) را از كتابفروشى سيّار ابتياع كرده‌ام ، در ظهر آن مكتوبست كه :\r\n« فائدة : اعلم أن النهار عبارة من طلوع الشمس الى غروبها ؛ و الليل من غروب الشمس الى طلوعها ؛ و اليوم من طلوع الفجر الى غروب الشمس » .\r\nدر بيان شب و روز شرعى و عرفى و هيوى ، به درس بيست و پنجم دروس هيئت و ديگر رشته‌هاى رياضى رجوع شود . ( ج 1 - ط 1 - ص 73 ) .\r\n\r\nكلمهء 242\r\nجناب استاد علّامه طباطبائى رضوان الله عليه مىفرمود كه شيخ اكبر محيى الدين عربى ، حقايق و معارف را در فصوص الحكم مشت‌مشت آورده است ، و در فتوحات مكّيه دامن دامن .\r\n\r\nكلمهء 243\r\nعالم الغيب از اسماء مستأثره حق سبحانه است . پيغمبر اكرم و هيچيك از ائمه\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nاطهار - عليهم الصلاة و السلام - به عالم الغيب وصف نشده‌اند ، و مردم را نيز از اطلاق عالم الغيب بر آنان منع مىفرمودند . در خطبه يكصد و بيست و ششم نهج البلاغه آمده است :\r\nكأنى اراهم قوما كأن وجوههم المجان . . . فقال له بعض اصحابه : اعطيت يا امير المؤمنين علم الغيب ؟ . . . و قال للرجل . . . ليس هو بعلم غيب و انما هو تعلّم من ذي علم . . . و ما سوى ذلك فعلم علمه الله نبيّه فعلّمنيه ، و دعا لى بأن يعيه صدرى و تضطمّ عليه جوانحى .\r\nدر قرآن كريم فرموده است :   عالِمُ الْغَيْبِ فَلا يُظْهِرُ عَلى غَيْبِهِ أَحَداً إِلَّا مَنِ ارْتَضى مِنْ رَسُولٍ . . .   ( سوره جن 27 ) . و قوله سبحانه :  إِنَّ اللَّهَ عالِمُ غَيْبِ السَّماواتِ وَ الْأَرْضِ . . .  ( فاطر - آيه 39 ) . و قوله تعالى شانه :  قُلْ لا أَمْلِكُ لِنَفْسِي نَفْعاً وَ لا ضَرًّا إِلَّا ما شاءَ اللَّهُ وَ لَوْ كُنْتُ أَعْلَمُ الْغَيْبَ لَاسْتَكْثَرْتُ مِنَ الْخَيْرِ وَ ما مَسَّنِيَ السُّوءُ إِنْ أَنَا إِلَّا نَذِيرٌ وَ بَشِيرٌ لِقَوْمٍ يُؤْمِنُونَ  ( اعراف - 189 ) .\r\nامين الاسلام طبرسى در تفسير شريف مجمع البيان ، در تفسير كريمه :  « وَ لِلَّهِ غَيْبُ السَّماواتِ وَ الْأَرْضِ . . . »  ( سوره هود - آيه 123 ) فرمايد :\r\nو لا نعلم احدا منهم - اى من الشيعة الإمامية - استجاز الوصف بعلم الغيب لأحد من الخلق ، فانما يستحق الوصف بذلك من يعلم جميع المعلومات لا بعلم مستفاد ، و هذه صفة القديم سبحانه العالم لذاته لا يشركه فيها احد من المخلوقين . و من اعتقد أن غير الله سبحانه يشركه في هذه الصفة فهو خارج عن ملّة الإسلام » .\r\nو آن جناب اعنى مرحوم طبرسى را در تفسير آيه ياد شده مطالب مفيد در اين مقام است ، رجوع شود .\r\n\r\nكلمهء 244\r\nنفس ناطقه مانند ديگر جواهر مجرّده در همه حال از خويشتن آگاه و مدرك ذات خود و به خود داناست او مظهر لا تأخذه سنة و لا نوم است .\r\n\r\n","description":"","footnote":"","page_name":" 129 ","page_number":129},
  {"content":"\r\n\r\n\r\nكلمهء 245\r\nاين كلمه طيبه در بيان وحدت وجود ، و بسيط الحقيقة كل الأشياء و ليس بشىء منها ، و وجهى از وجوه معانى « من عرف نفسه فقد عرف ربه » است .\r\nخطبه 184 نهج البلاغه يگانه خطبه توحيديه آن است كه يكپارچه حكم و معارف الهيّه است ، جناب سيّد رضى رضوان الله عليه در عنوان آن فرمود : « و من خطبة له عليه السلام و تجمع هذه الخطبة من اصول العلم ما لا تجمعه خطبة . . . » .\r\nمرحوم استاد ذو الفنون علم علم و دين آية الله معظم علامه حاج ميرزا ابو الحسن شعرانى روحى فداه بيست و سه جمله خطبه توحيديه نامبرده امير المؤمنين عليه السلام را كه قريب به نصف آنست به فارسى شرح فرموده است و نسخه آن به خط مبارك آن جناب در نزد راقم سطور محفوظ است كه شايسته است به گفته حكيم انورى تمسك جويد :\r\n هست در ديده من خوبتر از روى سفيد * روى حرفى كه به نوك قلمت گشته سياه\r\nعزم من بنده چنانست كه تا آخر عمر * دارم از بهر شرف خط شريف تو نگاه \r\nاين بنده در نظر دارد كه به توفيق خداوند متعال باقى خطبه را نيز به همان سبك شرح كند و در اختيار طالبان حقائق و معارف قرار دهد . غرض اينكه آن جناب در شرح جمله « لا يشمل بحدّ و لا يحسب بعدّ » آن خطبه در مسائل سه‌گانه ياد شده بيانى دارد كه به نقل آن تبرّك مىجوييم :\r\nحدّ به معنى منع كردن است ، مىگويند حدود خانه يعنى محلّى كه بايد از آنجا تجاوز نكرد و اگر يك همسايه تجاوز كند بايد منع كرد . حدود مملكت از طرف شمال و مشرق به فلان حدّ است يعنى اگر دشمن بخواهد از اينجا تجاوز كند و وارد خاك شود بايد منع نمود .\r\nحدود شرعيه از قبيل حدّ زنا كه صد تازيانه است يا حدّ دزدى بريدن دست است و حدّ\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nشارب هشتاد و حدّ قاذف نيز هشتاد تازيانه است يعنى به اين طريق زنا و دزدى و قذف را بايد منع نمود كه اگر دزد ديد دستش را مىبرند ديگر حاضر براى دزدى كردن نيست اما به مجازاتهاى ديگر جلوى دزد را نمىتوان گرفت ؛ چون تحمل حبس و شلّاق و شكنجه براى عيار و طرار اثرى ندارد اما وقتى ديد دست ندارد ديگر نمىتواند قفلى بشكند يا كمندى بياندازد و نقبى بزند و سرى ببرد و اينها چيزهايى است كه دزد ناچار بايد اين كارها را بكند تا دزدى تواند كرد ، لذا دزدان طاقت حبس و تازيانه دارند اما طاقت دست بريدن ندارند ، اما زنا منحصر به اشخاص زرنگ و عيار نيست كه طاقت كارهاى دشوار داشته باشند غالبا جوانهاى متجمل و آبرومند و چيزدار مرتكب آن مىشوند كه برهنه كردن و تازيانه زدن و رسوا شدن در آنها تأثير مىكند ، از اينها بگذريم غرض اين است كه : حدّ به معنى منع كردن است و حدّ دزد قطع يد است يعنى منع نمودن او به اين است و در حديث است كه « انّ للقرآن ظهرا و بطنا و حدّا و مطلعا » يعنى قرآن ظاهرى دارد و باطنى ، و حدّى دارد و مطلعى و غرض از حدّ آن اندازه از معنى است كه ديگران نميتوانند از آن تجاوز كنند يعنى عجز مردم آنها را منع مىكند از تجاوز ، چنان كه در حديث وارد است كه چون خداوند مىدانست در آخر الزمان اقوامى مدقق خواهند آمد ،   قُلْ هُوَ اللَّهُ أَحَدٌ   و اوائل سوره حديد نازل فرمود ( فى باب النسبة من اصول الكافى - ص 72 ج 1 معرب - باسناده عن عاصم بن حميد قال : سئل على بن الحسين عليهما السلام عن التوحيد ؟ فقال : ان الله عزّ و جلّ علم انه يكون فى آخر الزمان أقوام متعمقون فانزل الله تعالى   قُلْ هُوَ اللَّهُ أَحَدٌ   ، و الآيات من سورة الحديد إلى قوله و هو عليم بذات الصدور ، فمن رام و راء ذلك فقد هلك ) براى اينكه عجز عرب بيابانى مانع بود از اينكه آيه  هُوَ الْأَوَّلُ وَ الْآخِرُ وَ الظَّاهِرُ وَ الْباطِنُ  الآية را بفهمد ، أما مثل آخوند ملاصدرا معنى اين آيه را درك مىكند چنان كه خود گويد كه من پيوسته در اين آيات تفكر مىكردم تا وقتى اين حديث را ديدم گريه كردم از شوق .\r\nاما مطلع محل بلندى را گويند كه شخصى از آنجا مشرف شده آن طرف كوه و ميان قلعه را ببيند اشخاصى كه علمشان بيشتر يا مؤيد به قوه قدسيه هستند تجاوز كرده از مطلع معانى باطنه قرآن را به اندازه استعداد خود مىفهمند .\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nحدّى كه در اصطلاح حكما و اهل علم منطق است آن هم به معنى منع كردن است ، مثل معروف بين اهل منطق مىگويند انسان حيوان ناطق است كه وقتى مىخواهند بدانند انسان چيست يا تعريف كنند حدّ آن حيوان ناطق است ، اين حد حقيقت انسان را معين مىكند چيزهاى خارج از حقيقت را خارج مىكند و چيزهاى داخل را باقى مىگذارد لذا علما مىگويند حدّ بايد جامع و مانع باشد .\r\nو به زبان ساده‌تر بايد گفت هر چيزى حدّى دارد يعنى صفات و آثار و خواص مخصوص به خود دارد كه در ديگرى نيست ، عناب رنگى دارد ، مزه مخصوصى دارد ، اندازه معينى دارد خاصيتى دارد كه خون را مثلا صاف مىكند كه اين صفات در سپستان نيست . بطور تقريب ذاتيات و عرضيات را باهم مخلوط كنيم مىگوئيم : اين صفات و خاصيات حدّ عناب است و چيزهاى ديگر از اين حدّ خارج است .\r\nانسان ، حيوان ، انواع درختها و معدنيات بلكه ملائكه صفاتى دارند مخصوص به خود كه اين صفات را ديگران ندارند و هركدام از صفات ديگرى را دارا نيست .\r\nحضرت امير المؤمنين عليه السلام مىفرمايد خداوند عالم حدّ ندارد يعنى اين‌طور كه در ممكنات ذكر كرديم يك صفات محدوده‌اى ندارد كه خاصيت خود را دارا باشد و خاصيت ديگران را نداشته باشد ، و او هم در عرض ساير ممكنات كه مىگوييم اجناس موجود مختلف است : انسان ، درخت ، ياقوت ، زمرد ، الماس ، ملائكه ، يكى هم خدا ، كه هريك خواصى دارند جداى از هم ، خداى تعالى هم خواص و حدودى داشته باشد غير از آنها .\r\nدليل و تقريب اين مطلب به ذهن اگرچه قدرى دقيق است ، اوّلا رجوع به خود كنيم مىبينيم ما مركب هستيم از اعضاى مختلفه چشم و گوش و دست و پا و زبان و بينى و غيره و هريك از اعضا حد و خاصيت معين دارد مثلا چشم فقط مىبيند اگر بخواهى با چشم بفهمى غذاها چه مزه مىدهد ممكن نيست . گوش فقط مىشنود اگر بخواهى شكل صاحب صدا را بدانى با گوش ممكن نيست . چون كار گوش چيز ديگر است . و همچنين از زبان كار چشم نمىآيد وقتى غذا را به زور در دهن شما\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nكردند فقط مزه را مىفهمى .\r\nو هكذا قلب به منزله امام است در عالم . و روح را كه ملاحظه كنيد مىبينيد اولا يك عضو محدود عليحده نيست هيچ نمىتوان گفت جان در كجاى انسان است و با اينكه يك عضو عليحده نيست در محل چشم چشم است يعنى در چشم هست و در گوش هست و در دست و پا و غيره تمام حاضر است بطورى كه اگر يك عضو عليحده بود ممكن نبود اينطور مسلط بر تمام اعضا و جوارح باشد چون خاصيت او منحصر به يك خاصيت معين نيست و حدّ محدودى ندارد لذا در همه جاى بدن هست و تمام خاصيات و كارهاى اعضاى ديگر به توسط او اداره مىشود .\r\nخداوند تبارك و تعالى هم در عالم همينطور ، اگر بينونت عزلى داشت و يك موجودى ممتاز و محدود جداى از ساير موجودات اينطور قيوميت نداشت كه در همه‌جا حاضر و ناظر باشد و اختيار همه در يد قدرت او باشد .\r\nعلاوه بر اين ما مىخواهيم همه خاصيات همه چيزها را نسبت به حضرت حق بدهيم مثلا بگوييم آفتاب كه عالم را روشن مىكند خدا روشن مىكند و آفتاب واسطه است ، و آتش كه اطاق را گرم مىكند خدا گرم مىكند ، و آب و كوت و زمين كه نبات را مىروياند حقيقة خدا مىروياند ، و دواهايى كه انسان مريض را شفا مىدهد در حقيقت خدا شفا مىدهد همانطورى كه در روح و اعضا گفتيم كه چشم مىبيند در حقيقت ديدن كار روح است و چشم واسطه و هكذا گوش و دست و پا .\r\nپس درباره حضرت حق نمىتوانيم حدّ محدودى قائل شويم چون در اين صورت كه او عليحده خواصّى را دارا بود چطور تمام خواص خورشيد و زمين و خاك را به او نسبت دهيم همينطور كه كار خاك را نمىتوانيم به آتش نسبت دهيم و كار آتش را به خاك همينطور نمىتوانيم كار خلق را نسبت به حق دهيم و كار حق را نسبت به خلق .\r\nاز عجائب امور اينكه بسيارى از اهل قشر اين همه آيات و احاديث و مخصوصا كلام امير المؤمنين عليه السلام را مىبينند كه صريح در وحدت وجود است و خودشان مىگويند وجود حق نامحدود است ، آنگاه قائل به وحدت وجود نمىشوند ، و اگر وحدت وجود صحيح نباشد بايد حق تعالى محدود باشد تعالى عن ذلك علوا كبيرا .\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nبه تقرير ديگر همين مطلب را بيان نمائيم انشاء الله :\r\nدر يك مملكتى يا شهرى كه مركب است از عقائد و مذاهب مختلفه كه برحسب شرع جائز است با يكديگر زندگانى كنند مثلا در كردستان و بعضى قراء خراسان كه هم شيعه يافت مىشود هم سنى ؛ يا در خوزستان و فارس كه هم عرب هست هم عجم ؛ و در بعضى بلاد آذربايجان كه هم ارمنى هست هم مسلمان ؛ وقتى بخواهند حاكمى بفرستند حاكم متعصبى را كه اختيار يك مذهب از مذاهب طرفين را نموده باشد نمىفرستند زيرا كه اگر يك حاكم سنّى متعصّب در شهرى كه يك قسمت عمده آن سنى و مابقى شيعه هستند بيايد ، مخصوصا در قديم كه ولات صاحب اختيار مطلق بودند ، البته براى شيعه‌هاى آن ولايت اسباب زحمت بود و رأى او با رأى سنىها موافق بوده شيعه‌ها را از شهر بيرون مىكردند و كم‌كم آنجا را منحصر به سنىها مىنمودند و بالعكس .\r\nپس اگر بخواهيم به هيچيك از اين دو مذهب اجحافى نشود و هر دو به آزادى در شهر زندگى كنند يك حاكمى بايد انتخاب شود كه بىطرف باشد و عصبيت نداشته باشد .\r\nو بايد دانست كه مذهب شيعه بر بىطرفى است نسبت به سنّىها ، چون ما آنها را مسلمان و محترم و مال آنها را محترم و خون آنها را حرام مىدانيم و برادر مىخوانيم هرچند آنها با ما اين گونه عقيده نداشته باشند .\r\nو همچنين در خوزستان حاكمى بايد فرستاد كه اخلاقش طورى معتدل بوده كه با عرب و عجم هر دو بسازد ، اگر تعصب عربى داشته باشد قهرا بر عجم آنجا بد مىگذرد ، و اگر تعصب عجمى داشته باشد بر عرب بد مىگذرد .\r\nهمينطور واجب الوجود اگر حدود و خواصى داشته باشد بر ضدّ بعضى از ممكنات يا بر ضد تمام ممكنات البته آنهايى كه صفات و خواص ضدّى دارند به زودى معدوم و بر طرف شده از بين مىروند بلكه بايد گفت هريك از ممكنات حدّيست از خواص نامحدود او ، و مرتبه ايست از تجليات او ، و به اين جهت است كه عرفا مىگويند هريك از ممكنات مظهر يك اسم از اسماى حقند ، هرچند گفتن و شنيدن اين سخن دشوار است ولى حقيقت است كه شيطان هم مظهر اسم « يا مضل » است و به‌هرحال\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nدر هر مخلوقى يك نشانه و صفتى كه نمونه ضعيف بسيار ضعيفى از اسامى و صفات حق است موجود است ، علم عالم نشانهء از علم حق است بسيار ضعيف ، فلان شخص كريم مظهر اسم يا كريم است اگرچه نسبت اينها به او نسبت كرم شب‌تاب و آفتاب است و بلكه از اين هم ضعيفتر .\r\nو حكما گفته‌اند : بسيط الحقيقة كل الاشياء ، معنايش همين است اگر يك موجودى باشد كه داراى يك اسم يا صفت حق نباشد آن موجود هرگز ثبات و دوام ندارد بلكه از وجود او عدم او لازم آيد . و به‌هرحال ثابت شد كه براى واجب نمىتوان حدّ محدودى قائل شد كه فلان صفت را دارد و فلان را ندارد بلكه تمام صفات كه در ممكنات هست بطور أعلى و اتم در او هست ، و نواقص ممكنات در او نيست مثل نور خورشيد و سايه .\r\n« لا يحسب بعدّ » : اگرچه به اندازه لزوم به وضوح پيوست كه حضرت حق به عدد شمرده نمىشود و واحد عددى نيست زيرا كه در اين صورت باز جدا از ممكنات خواهد بود و قيوميت نخواهد داشت و مع ذلك مناسب است معنى واحد عددى و حديث كتاب توحيد در چهار معنى واحد ذكر نموده شود :\r\nشيخ صدوق در كتاب توحيد روايت مىكند كه اعرابى در جنگ جمل برخاسته گفت يا امير المؤمنين مىگويى خدا يكى است ؟ و مردم حمله بر او كرده گفتند : أما ترى ما فيه امير المؤمنين من تقسّم القلب ؟ حضرت فرمود : دعوه فان الذى يريده الأعرابى هو الذى نريده من القوم ، ثم قال : اى اعرابى قول الله واحد بر چهار قسم است دو قسم آن بر خدا جائز نيست و دو قسم بر خدا جائز است أما آن دو كه جائز نيست فقول القائل واحد يقصد به باب الأعداد فهذا ما لا يجوز لأن ما لا ثانى له لا يدخل فى باب الأعداد أما ترى انه تعالى كفّر من قال ثالث ثلاثة ، و قول القائل هو واحد من الناس يريد به النوع من الجنس فهذا ما لا يجوز عليه لأنه تشبيه و جلّ ربّنا عن ذلك و تعالى .\r\nاما آن دو وجهى كه در خداى تعالى ثابت است فقول القائل انه عز و جل واحد يعنى ليس له فى الاشياء شبه ، كذلك ربنا ؛ و قول القائل انه عز و جل واحد بمعنى انه أحدىّ المعنى يعنى به انه لا ينقسم فى وجود و لا عقل و لا و هم كذلك ربنا عز و جل .\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nحديث همين بود كه تبركا ذكر گرديد ، پس معنى اين‌كه خدا واحد است يعنى شبيه ندارد چنان كه مىگوئيم فلان يگانه دهر است يعنى در فضل نظير ندارد ، و يا اينكه دانش قابل تقسيم نيست ؛ اما اينكه بگوئيم موجودات مثلا صد هزار عدد هستند ده هزار انسان و پنج هزار فلان و هكذا يكى هم خدا صحيح نيست زيرا كه خدا بر همه مستولى است نه يكى در مقابل همه .\r\nاين بود بيان استاد علامه شعرانى - أفاض الله علينا من بركات انفاسه النفيسة - در شرح عبارت مذكور امير المؤمنين عليه السلام كه چون آن را حاوى نكات علمى و اساسى در توحيد ديده‌ايم با اندك تصرف و اختصار نقل كرده‌ايم .\r\nو به اين بيان صحيح و سالم است قول مشايخ علم توحيد كه گفته‌اند :\r\nو بالاخبار الصحيحة مثل كنت سمعه و بصره انّه عين الاشياء و الاشياء محدودة و ان اختلفت حدودها فهو محدود به حد كل محدود فما يحدّ شىء الا و هو حد للحق فهو السارى فى مسمى المخلوقات و المبدعات و لو لم يكن الأمر كذلك ما صح الوجود فهو عين الوجود فهو على كل شىء حفيظ بذاته و لا يؤوده حفظ شىء .\r\nاز زبان هود عليه السلام بشنو كه ما من دابّة الا هو آخذ بناصيتها .\r\nدر اين مقام به چند فقره از احاديث اهل بيت عصمت و وحى - عليهم السلام - تبرك مىجوييم :\r\nآدم اولياء الله و امام العارفين و برهان الحكماء و نور الموحّدين امير المؤمنين امام على عليه السلام فرمود : « مع كل شىء لا بمقارنة ، و غير كل شىء لا بمزايلة » ( خطبه 1 نهج البلاغه ) .\r\nو فرمود : « ليس فى الأشياء بوالج ، و لا عنها بخارج » ( خطبه 184 نهج ) .\r\nو فرمود : « باطن لا بمزايلة ، مباين لا بمسافة » ( بحار ، ط 1 كمپانى ، ج 2 ، ص 196 ) .\r\nو فرمود : « هو فى الأشياء كلّها غير متمازج بها ، و لا بائن عنها » ( بحار ، ط 1 كمپانى ، ج 2 ص 201 ، و توحيد كافى ، ج 1 معرب ، ص 107 ) .\r\nو فرمود : « انه لبكل مكان ، و فى كل حين و أوان ، و مع كل انسان\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nو جان » ( نهج ، خطبه 193 ) .\r\nو فرمود : « و البائن لا بتراخى مسافة ، بان من الأشياء بالقهر لها و القدرة عليها ، و بانت الأشياء منه بالخضوع و الرجوع اليه » ( نهج البلاغه - خطبه 150 )\r\nو مانند اين فقره است دعاى اول ماه رجب كه سيد بن طاوس ، رضوان الله عليه در اقبال نقل فرمود : « يا من بان من الاشياء و بانت الاشياء منه ، بقهره لها و خضوعها له » ( ص 641 - ط 1 چاپ سنگى رحلى ) .\r\nو فرمود : « فارق الأشياء لا على اختلاف الأماكن ، و تمكّن منها لا عن الممازجة » ( بحار - ط 1 كمپانى - ج 2 - ص 167 )\r\nو فرمود : « قريب من الأشياء غير ملامس ، بعيد منها غير مباين » ( نهج - خطبه 177 ) .\r\nو فرمود : « سبق فى العلو فلا شىء أعلى منه ، و قرب فى الدنو فلا شىء اقرب منه ، فلا استعلاؤه باعده عن شىء من خلقه ، و لا قربه ساواهم فى المكان به » .\r\n( نهج البلاغه - خطبه 49 ) .\r\nو فرمود : « توحيده تمييزه عن خلقه ، و حكم التمييز بينونة صفة لا بينونة عزلة » ( نهج البلاغه - خطبه 177 ) .\r\nو فرمود : « داخل في الأشياء لا كشىء داخل في شىء ، و خارج من الأشياء لا كشىء خارج من شىء » . ( كتاب توحيد كافى ، باب انه لا يعرف إلا به ، ج 1 معرب ، ص 67 ) .\r\nو فرمود : و هو حياة كل شىء ، و نور كل شىء » ( كافى معرب ، ج 1 ، ص 100 ) .\r\nو فرمود : لا حجاب بينه و بين خلقه غير خلقه ( بحار ، ط 1 كمپانى ، ج 2 ، ص 201 ) .\r\nو فرمود : « لم يحلل فيها فيقال هو فيها كائن ، و لم ينأ عنها فيقال هو منها بائن » ( نهج البلاغه خطبه 63 ، و كافى ج 1 معرب ص 104 ، و بحار باب جوامع التوحيد ط 1 كمپانى ، ص 200 ) .\r\nو فرمود : « هو في الأشياء كلّها غير متمازج بها و لا بائن منها » ( كافى ج 1 معرب\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nص 107 ، و بحار ج 2 ط كمپانى ، ص 201 ) .\r\nاز تعمق و تدبر در احاديث ياد شده دانسته مىشود كه بينونت حق سبحانه از خلق بينونت وصفى است مثل بينونت شىء وفيىء ، نه بينونت عزلى مثل بينونت شىء و شىء . يعنى به صفت قهر و قدرت از آنها جداست نه از آنها جدا باشد ، و همچنين به صفت نواقص امكانى و خلقى آنها از آنها جداست چه اين‌كه بر همه احاطه شمولى دارد و قائم بر همه و محيط به همه است ، و در حقيقت صورة الصور و حقيقة الحقائق است . و اهل معرفت از اين معنى لطيف تعبير كنند به توحيد صمدى ، و نيز به بسيط الحقيقة كل الأشياء ، فافهم . و چون وجود صمد است همه قائم به يك حقيقت‌اند كه آن حق است ، فتدبّر .\r\nجناب شيخ صدوق رحمة الله عليه در باب توحيد و نفى تشبيه كتاب توحيد به اسنادش از ابراهيم بن عبد الحميد روايت كرده است كه قال : سمعت أبا الحسن عليه السلام ( يعنى ثامن الحجج على بن موسى الرضا عليه السلام ) يقول في سجوده : يا من علا فلا شىء فوقه ، يا من دنا فلا شىء دونه اغفر لي و لأصحابى .\r\nو نيز آن حضرت عليه السلام فرمود : « البائن لا ببراح مسافة ، الباطن لا باجتنان » ( باب دوم توحيد صدوق ) .\r\nو در كافى به إسنادش از حسين بن سعيد روايت كرده است كه :\r\nقال سئل ابو جعفر الثانى عليه السلام ( امام جواد ع ) يجوز أن يقال للّه إنه شىء ؟ قال :\r\nنعم ، يخرجه من الحدّين حدّ التعطيل و حدّ التشبيه . ( ج 1 معرب ، ص 64 ) .\r\nكلمات 12 ، 13 ، 33 ، 54 ، 156 ، 176 ، اين كتاب ، و دو رساله أنّه الحق و وحدت از ديدگاه عارف و حكيم در نيل به معرفت توحيد صمدى كه همان لطيفه وحدت وجود و بسيط الحقيقة كل الاشياء و ليس بشىء منها است ، معدّات خوبىاند . و الله سبحانه فتّاح القلوب و منّاح الغيوب .\r\n\r\nكلمه 246\r\nاين كلمه نامه‌ايست كه به دوستى نوشته‌ايم :\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nباسم الله خير الأسماء وقتى اين شوريده را شور و نوايى بود و به زبانى كه داشت مىگفت :\r\nاى كه مرا بدين حسن و بها آفريده‌اى و چنين جمال و جلال داده‌اى مرا به سوى خود بدار .\r\nاى كه همه از تو پديد آمدند و به فرمان تو در كارند و در راه خود استوارند اين آفريده‌ات را در كار و راهش هشيارى و استوارى ده .\r\nاى كه خورشيد را چراغ ايوان اين جهان و ماه را شمع شبستان آن گردانيدى ديدگانم را به نور جمالت فروغ ده و دلم را از تاريكى نادانى برهان .\r\nاى كه قنديلهاى ستارگان را در سقف اين گنبد مينا چنين آراستى قنديل قلبم را آويختهء به محبت ذات پاكت بدار .\r\nاى كه چشم و گوش و دل و زبانم داده‌اى نعمت ديدار خود عطايم فرما .\r\nاى آفريدگارم دستم را بگير تا تنها تو را بينم و سخن تو را بشنوم و دل به تو بازم و زبان را به ياد تو گويا سازم .\r\nاى آفريدگارم خواهم بگويم نمىدانم چه بگويم و خواهم بجويم نمىدانم چه بجويم اينقدر دانم كه بايد گوياى تو و جوياى تو بود .\r\nاى آفريدگارم طبيب براى دردمندان است اگر تو دردم را دوا نكنى و اميدم را روا نكنى به كجا روم .\r\nآفريدگارم چگونه آفريننده از آفريده غافل است و از وى دور مرا در حضور بدار و بيداريم ده . اگر آفريننده را خواب در ربايد نگهدار آفريده كيست دانم كه تو را خواب و پينگى نايد خواب و خوراك در تو راه ندارد و هركه را خواب و خوراك كمتر است به تو نزديكتر است مرا با خود نزديك گردان . تو دومى ندارى تنهايى مرا به تنهايى خوى ده تا رنگ تو گيرم كه تو خوبى و بايد به خوبى تن درداد .\r\nآفريدگارا براى خودم نابودى نمىبينم و هستم كه هستم و هستم كه هستم كه « تا » و « الى » و « حتى » با بودم سازگار نيست ياريم فرما تا در اين كشتزار پاك بلد\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nطيّب تخم نيكبختى براى ابدم بكارم ، و در اين بازار گرم رجال لا تلهيهم تجارة و لا بيع عن ذكر الله سرمايه‌اى تحصيل كنم كه به كارم آيد .\r\nآفريدگارا در اين دل شب با تو عهد بستم كه دهن به هرزه نگشايم ، و سخن بيهوده نگويم و در هر كارى جز خوشنودى تو نخواهم و در هر حال جز راه تو نپويم .\r\nآفريدگارا من جهان را درياى بيكرانى مىبينم و خودم را موجى از دريا وه چه دريايى و چه دريايى ، وه چه موجى و چه موجى ، اينهمه افواج امواج چه مىكنند مرا به زبان آنها آشنايى ده و مرا از من رهايى ده . خوشا آنان كه نه جهان مىبينند نه امواج .\r\nآفريدگارا جانم را به سوز و گداز بدار و زبانم را به راز و نياز .\r\nآفريدگارا من كيستم من چرا از خود مىترسم از كى بپرسم من كيستم جز تو كيست تا حل اين معمّا كند و اين گره بسته را واكند .\r\nآفريدگارا از پشه آنقدر انديشه دارم كه از پيل و از مور آن اندازه كه از اژدهاى دمان و از كرم شب‌تاب همان كه از آفتاب ، چيست كه عجيب نيست ؟ رستنيها همه حيرت‌آور ، حيوانات همه مهيب ، كوهها همه عجيب ، درياها همه سهمگين ، ستارها همه دلربا و جانفزا ، اينهمه از كجا پيدا شدند اصلشان چه قدر زيبا خواهد بود و چقدر بزرگ و توانا خواهد بود ؟ همه علمند و شعور ، همه هشيارند و بيدار ، همه در زمزمه مدح و ثناى تو ، همه سر به آستان تو نهاده‌اند اين چه شوكت و سلطنت است و اين چه جبروت و عظموت ؟\r\nآفريدگارا جسم و جانم داده‌اى گوش و زبانم داده‌اى نطق و بيانم داده‌اى ندانم چى به من نداده‌اى توفيقم ده تا اينهمه نعمتها را كفران نكنم ، چه از شكر آنها عاجزم و كسى از عهدهء شكرت برنمىآيد .\r\nالهى به نيروى خرد دريافتم كه شيرين‌تر از كلام تو كلامى نيست سرّم را به اسرار آن آشنا گردان .\r\nآفريدگارا پادشاهى تو را نتوان به سلطنت و قدرتى تمثيل كرد كه اينها سايه‌اند ، هركه با پادشاه نزديك‌تر است خشيت او بيشتر است ، به عظمت پشگان و مورچگانت سوگند مىدهم كه خشيتم ده . اى كه يحيى را در صبا حكم بخشيدى\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nو دربارهء او فرموده‌اى : و آتيناه الحكم صبيا ، و عيسى را در كودكى گويا كرده‌اى كه انى عبد الله گفت حسن بن عبد الله چهل و چهار ساله را حكم و زبانى ده .\r\nآفريدگارا غبطهء فرستادگانت را مىخورم كه وقف تو بودند ، و از ملائكه عالين لذّت مىبرم كه مات تواند اين آفريده را به خود واقف گردان تا وقف تو و مات تو شود .\r\nآفريدگارا تو پاكى و پاكانت به سويت راه دارند ياريم كن تا همواره تن و جانم پاك باشد .\r\nآفريدگارا جهان را بهشت مىبينم و از زيبايى آن لذت مىبرم جمال تو كه جهان آفرينى تا چه اندازه دلنشين خواهد بود .\r\nآفريدگارا مىبينم كه همه چشم گشوده‌اند و مرا مىبينند و از من آگهى دارند از روى آنها شرم دارم تا چه رسد از روى تو .\r\nآفريدگارا مرا به سجده‌هاى طولانى مدد فرما و شب زنده داريم ده كه نواى سحر دلسوختگان از نغمه‌هاى مرغان بهشتى گيراتر است .\r\nفروغ فروغى بسطامى فزون باد كه گوهر غزلى پر فروغ آورده است :\r\n مردان خدا پردهء پندار دريدند * يعنى همه جا غير خدا هيچ نديدند\r\nهر دست كه دادند ازان دست گرفتند * هر نكته كه گفتند همان نكته شنيدند\r\nيك طائفه را بهر مكافات سرشتند * يك سلسله را بهر ملاقات گزيدند\r\nيك فرقه به عشرت در كاشانه گشادند * يك زمره به حسرت سر انگشت گزيدند\r\nجمعى به در پير خرابات خرابند * قومى به بر شيخ مناجات مريدند\r\nيك جمع نكوشيده رسيدند به مقصد * يك قوم دويدند و به مقصد نرسيدند \r\n\r\n","description":"","footnote":"","page_name":" 141 ","page_number":141},
  {"content":"\r\n\r\n فرياد كه در رهگذر آدم خاكى * بس دانه فشاندند و بسى دام كشيدند\r\nهمّت طلب از باطن پيران سحرخيز * زيرا كه يكى را ز دو عالم طلبيدند\r\nزنهار مزن دست به دامان گروهى * كز حق ببريدند و به باطل گرويدند\r\nچون خلق در آيند به بازار حقيقت * ترسم نفروشند متاعى كه خريدند\r\nكوتاه نظر غافل از آن سرو بلند است * كاين جامه باندازهء هركس نبريدند\r\nمرغان نظر باز سبك سير فروغى * از دامگه خاك بر افلاك پريدند \r\nجناب خواجه نصير الدين طوسى در ابتداى رساله شريف آغاز و انجام فرمايد :\r\nسپاس آفريدگارى را كه آغاز همه از اوست و انجام همه بدوست بلكه خود همه اوست .\r\nاگر از بيشتر مردم پرسى كه شب به فروغ ماه روشن است يا خورشيد ؟ هر آينه گويند ماه و شايد پرسنده را پاسخ ندهند كه پرسشى نابخردانه است ولى آنكه در دانش ستاره‌شناسى دست دارد مىگويد شب هم از فروغ خورشيد روشن است نه از ماه زيرا كه ماه خود از خورشيد فروغ مىگيرد .\r\nاين مثل را بدان آوردم تا گفتار خواجه را دريابى و بدانى كه  اللَّهُ نُورُ السَّماواتِ وَ الْأَرْضِ . \r\nمثل ديگر اگر در صحن خانه چراغى روشن باشد و بر ديوارهاى خانه آيينه‌هايى به كار رفته باشد كه همه از آن چراغ نور بگيرند آنكه از دور آيينه‌ها را مىبيند و از چراغ بى خبر است پندارد كه نور از آن آيينه‌هاست ولى آنكه از واقع آگاه است گويد همه از نور چراغ است .\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nاين نكته بلند را پيشواى عارفان امير مؤمنان وصى خاتم پيمبران على عليه السلام در دعاى عظيم الشأن صباح آورده است آنجا كه گويد : و جعلت الشمس و القمر للبريّة سراجا وهّاجا . يعنى گردانيدى آفتاب و ماه را براى خلائق يك چراغ بسيار درخشنده . اينكه ترجمه كرده‌ام به « يك چراغ » علّتش اين است كه با دو بودن شمس و قمر امير المؤمنين بصيغهء تثنيه - سراجين وهّاجين - نفرمود و بدون هيچ شك و ريبى اگر قمر هم بالذات چون شمس مضىء بود به صورت تثنيه مىفرمود .\r\nهمچنانكه نور ماه از ضياء آفتاب است ما سوا از يك شمس حقيقت نورانىاند لا إله الا الله وحده وحده وحده ، وحده اول توحيد در ذات و دوم در صفات و سوم در افعال است . از خداى متعال توفيق حضور تام و مراقبت كامل بخواه تا نور وحدت حقّه در جانت بتابد و از پاى تا سر همه نور خدا شود .\r\nبرادرم آقاى حاج نصرت الله شفيعى بداند كه شفاعت را از اينجا بايد با خود ببرد و به آن قدر كه با انسان كامل يعنى امام عصرش عجل الله تعالى فرجه الشريف سنخيت دارد به همان اندازه از شفاعت بهره‌مند است و با قرآن و عترت پيوسته است پس هم قرآن شفيع است و هم عترت و ممكن است كه شخص شفيعى هم شفيع جمعى شود ، عاقل را اشاره كافى است .\r\nو بداند كه اسماء حسنى الهى شئون ذاتيه حق و بروز و ظهور آثار وجودى اوست از آن حيث كه قادر بر اعطاى وجود است رحمن است ، و از آن حيث كه قادر بر اعطاى كمال وجود است رحيم است ، اولى رحمت رحمانى است كه بر اين خوان يغما چه دشمن چه دوست ، دومى صفت رحيميه است كه سفرهء خاصّ دوستان است . عارف رومى در گفتارش :\r\n آن يكى جودش گدا آرد پديد * و اين دگر بخشد گدايان را مزيد \r\nبه اين دو رحمت اشارت كرده است مصراع اول رحمانى و دومى رحيمى است ، گدايى كن تا محتاج خلق نشوى .\r\nنكته‌اى چند از دفتر نكاتم براى ترويح خاطر عاطر دوستم بياورم :\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nنكته : انبيا مردم را به سوى خود يعنى به مقامى كه بودند دعوت كردند و آنان را به پايهء خود خواندند پس اگر اوحدى از مردم دعوتشان را لبيك بگويند و به مقاماتى بس منيع نائل شوند كه طايفه‌اى از كارهاى انبياء باذن الله تعالى از آنان بروز كند چه باك .\r\nنكته : معراج و لوج به ملكوت است نه عروج به كرات ، صلاة معراج مؤمن است و مصلى با خدايش در مناجات است رسول الله صلى الله عليه و آله فرمود :\r\nالمصلّى يناجى ربّه .\r\nنكته : عرش منتهاى خلق است كه آن طرفش ديگر خلقى نيست :  الرَّحْمنُ عَلَى الْعَرْشِ اسْتَوى  و انسان كامل بخصوص خاتم صلى الله عليه و آله و سلم كه هميشه  فِي مَقْعَدِ صِدْقٍ عِنْدَ مَلِيكٍ مُقْتَدِرٍ  است پس در همه حال در عرش است و اگر گويى دائم الصعود و دائم النزول است راست گفتى و از اينجا در معراج تفكر كن و صلاة معراج عارفين است . و الحمد لله رب العالمين .\r\nنكته : انسان داراى خصوصيتهايى از قبيل اكل و شرب و نكاح و غيرهاست كه اين خصوصيتها را در هر عالم مطابق شأن و اقتضاى همان عالم داراست در اين عالم ماده كه نشأة اولى است روشن است و در نشآت ديگر كه سلسلهء علل طولى وجودى اينجا هستند به قياس آن نشآت با اين نشأة است ، « صورتى در زير دارد آنچه در بالاستى » :  وَ لَقَدْ عَلِمْتُمُ النَّشْأَةَ الْأُولى فَلَوْ لا تَذَكَّرُونَ  ( الواقعه آيه 63 ) در اين نكته خيلى دقت كن كه تا بسيارى از آيات و روايات پس از مرگ برايت روشن شود .\r\nنكته : از شاه اولياء امير المؤمنين على عليه السلام سؤال كردند كه وجود چيست ؟ گفت : به غير وجود چيست .\r\n اى در طلب گره گشايى مرده * با وصل بزاده از جدايى مرده\r\nاى بر لب بحر تشنه در خواب شده * وى بر سر گنج از گدايى مرده \r\nنكته : تا دهن بسته نشد دل باز نمىشود از سيد كائنات ( ص ) روايت است كه چون فرزندان و نبيره‌هاى آدم عليه السلام بسيار شدند در نزد وى سخن مىگفتند و وى ساكت بود گفتند اى پدر چه شد شما را كه سخن نمىگويى ؟ گفت اى\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nفرزندان من چون خدا جلّ جلاله مرا از جوارش به بيرون فرستاد با من عهد كرد و گفت گفتارت را كم كن تا به جوار من برگردى .\r\nنكته : ظاهرت بايد طاهر باشد تا توانى ظاهر قرآن را مس كنى و باطنت بايد پاك باشد تا توانى باطنش را دريابى  لا يَمَسُّهُ إِلَّا الْمُطَهَّرُونَ  .\r\nنكته : باطن تو در اين نشأة عين ظاهر تو در آن نشأة است .  يَوْمَ تُبْلَى السَّرائِرُ  .\r\nنكته : در هرجا و با هركس تويى و كسى با تو نيست با تنها چنانى كه تنهايى خلاصه اينكه جناب خواجه حافظ قدّس سرّه الشريف فرمود :\r\n سرا خالى است از بيگانه مى نوش * كه جز تو نبود اى مرد يگانه \r\nنكته : بسائط چون تركيب شدند روح مىگيرند و نفس چون بسيط شد .\r\nنكته : اصل اين است كه ديده دل ملكوت را بنگرد چنان كه ديدهء سر ملك را در اين شگفت نيست شگفت از نديدن است كه ديدگان را بايد درمان كرد .\r\nنكته : از دنيا چشم پوشيدن هنر نيست از دنيا و آخرت چشم پوشيدن هنر است .\r\nنكته : سفرنامه معراج رسول صلى الله عليه و آله و سلم شرح اطوار بشر است .\r\nنكته : هركسى زارع و مزرعهء خود است و نيّتها و اعمالش بذرهايش بنگر تا در مزرعهء خويش چه مىكارى و در قول رسول الله ( ص ) الدنيا مزرعة الآخرة تدبّر كن .\r\nنكته : ايمان آوردن به منزلت ملك مناسب براى زرع تحصيل كردن است ، و عمل به شرائط آن به مثابت بذر افشاندن :  إِنَّ الَّذِينَ آمَنُوا وَ عَمِلُوا الصَّالِحاتِ  .\r\nنكته : جزاء نفس عمل است :  وَ لا تُجْزَوْنَ إِلَّا ما كُنْتُمْ تَعْمَلُونَ  ( يس آيه 54 ) .\r\nنكته : تا گم نشدى چيزى در تو پيدا نشود .\r\nنكته : ملكت با عالم ملك است و خيالت با عالم مثال و عقلت با عالم عقول ، قابل حشر با همه‌اى و داراى سرمايهء كسب همه ، صادق آل محمد ( ص ) فرمود :\r\nانّ الله عز و جل خلق ملكه على مثال ملكوته و أسّس ملكوته على مثال جبروته ليستدل بملكه على ملكوته و بملكوته على جبروته .\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nدرست بخوان و درست بدان .\r\nنكته : آنچه در احوال و اطوار سالك در خواب و بيدارى عائدش مىشود ميوه‌هايى است كه از كمون شجرهء وجودش بروز مىكند .\r\nنكته : آنكه اصطلاحات انباشته را علم دانست فقد استسمن ذاورم يعنى خيز افتاده پندارد كه رستم دستان است .\r\n برو اى خواجه خود را نيك بشناس * كه نبود فربهى مانند آماس \r\nنكته : هرچه مراقبت كاملتر باشد تمثّل حقائق صافى و روشنتر است .\r\nدوستم بداند كه بدن يكى از نعمتهاى بزرگ الهى است بايد قدر اين نعمت را دانست مبادا براثر كفران چنين متاع گرانبها برايگان از دست برود . بدن وسيلهء ترقى و تعالى روان است به مثل چون مركبى است كه روان بدان به وصول مقصد نائل مىگردد  كُلُوا وَ اشْرَبُوا وَ لا تُسْرِفُوا  .\r\nو بداند كه سرمايهء سعادت ادب مع الله است كه همواره مراقبت تام داشتن و در حضور حق به سر بردن است و گرنه همان است كه جناب خواجه حافظ فرمود :\r\n جز قلب تيره هيچ نشد حاصل و هنوز * باطل در اين خيال كه اكسير مىكنند \r\nبرادرم خلوت شب را بخصوص در وقت سحر از دست ندهد  وَ مِنَ اللَّيْلِ فَتَهَجَّدْ بِهِ نافِلَةً لَكَ عَسى أَنْ يَبْعَثَكَ رَبُّكَ مَقاماً مَحْمُوداً  قرآن عهد الله است عهد خدا را فراموش نكند .\r\nبرادرم خويشتن را باشد و پا در كفش اين و آن نكند و گرنه جهان با اين فراخى بر وى تنگ مىشود . دوستم بداند كه كثرت عمل ملاك تقرّب نيست بلكه تعقّل و تفكّر مىبايد و بداند كه از آن سوى بخل و امساك نيست تا ندهند بلكه از اين جانب كوتاهى است كه نمىگيرند لذا تعبيرات الهى را مىبينى كه از آن سوى مىفرمايد  يُحِبُّهُمْ وَ يُحِبُّونَهُ  و از اين سوى مىفرمايد  نَسُوا اللَّهَ فَنَسِيَهُمْ   . وَ لا تَكُونُوا كَالَّذِينَ نَسُوا اللَّهَ فَأَنْساهُمْ أَنْفُسَهُمْ  .\r\nبرادرم مواظب باشد كه بىطهارت نباشد و بداند كه با حالت جنابت خوابيدن كراهت دارد ، و هر وقت كه وضو گرفت تا برايش مقدور است دو ركعت نماز بخواند و از خداى متعال قرب و حضور طلب كند كه مستجاب است و مىتواند كه\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nاين دو ركعتهاى بعد از وضوها را بجاى نوافل يوميه قرار دهد .\r\nاكثر مردم بىدردند و بايد هم باشند كه  كَلَّا بَلْ رانَ عَلى قُلُوبِهِمْ  ما كانوا يكسبون اكثرهم لا يعقلون ،  وَ لكِنَّ أَكْثَرَهُمْ لا يَعْلَمُونَ ،   وَ لا تَجِدُ أَكْثَرَهُمْ شاكِرِينَ  با دردمندان باش اگرچه كم‌اند و بايد هم كم باشند  وَ قَلِيلٌ ما هُمْ   ، وَ قَلِيلٌ مِنْ عِبادِيَ الشَّكُورُ ،   وَ جاءَ رَجُلٌ مِنْ أَقْصَى الْمَدِينَةِ  .\r\nبرادرم وقت چندان نمانده است ابدت را درياب به قول جناب خواجه حافظ :\r\n صد ملك دل به نيم نظر مىتوان خريد * خوبان در اين معامله تقصير مىكنند \r\nاز سيّد كائنات صلى الله عليه و آله و سلّم روايت شده است كه : من أخلص للّه اربعين يوما فجّر الله ينابيع الحكمة من قلبه على لسانه يعنى هركس چهل روز به اخلاص براى خدا باشد خداوند چشمه‌هاى حكمت را از دلش بر زبانش جارى گرداند .\r\nو ثقة الاسلام كلينى رضوان الله تعالى عليه در جامع كافى از ابى جعفر امام محمد باقر عليه السلام روايت كرده است كه :\r\nما أخلص عبد الايمان بالله اربعين يوما او قال ما أجمل عبد ذكر الله اربعين يوما الّا زهّده الله فى الدنيا و بصّره داءها و دواءها و أثبت الحكمة فى قلبه و أنطق بها لسانه يعنى امام عليه السلام فرمود : هيچ بنده‌اى ايمان به خدا را در چهل روز خالص نگردانيده است ، يا اينكه فرمود : هيچ بنده‌اى ذكر خدا را در چهل روز نيكو نگردانيده است مگر اينكه خداوند وى را از دنيا بيزارى دهد و به درد و دوايش بينايى ؛ و حكمت را در دلش ثابت گرداند و زبانش را بدان ناطق .\r\nدوست من نخست ذكر انس آورد و سپس انس موجب ذكر مىشود . با سوره مباركه اخلاص كه نسبت رب است بيشتر مأنوس باش . سورهء با قدر قدر به ولايت راهنمايى مىكند سوره يس قلب قرآن است آيه نور نور مىدهد آيهء سخره رفع وساوس نفسانى مىكند و هفتاد بار آن در كافى منصوص است و آن از  إِنَّ رَبَّكُمُ اللَّهُ الَّذِي -  تا  قَرِيبٌ مِنَ الْمُحْسِنِينَ  است ( آيه 55 و 56 و 57 سوره اعراف ) .\r\nدوستم كتب الله له الرحمة بينديشد كه اگر كسى به دست خود چشمهايش را كور كرده است و بفرض در اين نشأه ابدى باشد در ظلمت نابينايى چه حالتى\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nبرايش خواهد بود آنكه در اينجا چشم دلش را به اتباع شهوات نفسانى كور كرده است و ابدى كه در پيش دارد و آن هم از صفات رذيله خود و آتشهاى درونى خود در عذاب باشد و از كرده‌هاى خود در جهنم به سر ببرد چگونه خواهد بود اعاذنا الله من شرور انفسنا . در آيه كريمه  وَ مَنْ كانَ فِي هذِهِ أَعْمى فَهُوَ فِي الْآخِرَةِ أَعْمى وَ أَضَلُّ سَبِيلًا  ( اسرى 73 ) درست تدبّر كن .\r\nحقيقت عالم گواه است كه از نوشتن نامه و پند و اندرز دادن سخت منفعلم كه از خودم خبر دارم : سگ داند و پينه‌دوز كه در انبان چيست خداوند عالم فرمود  أَ تَأْمُرُونَ النَّاسَ بِالْبِرِّ وَ تَنْسَوْنَ أَنْفُسَكُمْ  ( بقره 45 ) . آقاى حاج نصرت الله شفيعى به نويسنده ننگرد به نوشته بنگرد كه همه حق است و نويسنده ناقل است .\r\nو السلام عليكم و رحمة الله و بركاته .\r\nارادتمند : حسن حسن‌زاده آملى .\r\n\r\nكلمهء 247\r\nاين كلمه نيز نامه ايست كه به دوستى رحمة الله عليه نوشته‌ايم :\r\nبسم الله خير الاسماء\r\n غرض گر آشناييهاى جانست * چه غم ار صد بيابان در ميانست \r\nآورده‌اند كه فاضل اطبّاء جالينوس معاصر عيسى مسيح عليه السلام بود ، و هنگامى كه آن پيغمبر خدا مبعوث شد جالينوس پير شكسته بود ، و چون شنيد كه آن بزرگوار مرده زنده مىكند گفت اين طبّ نيست اين نبوّت است لذا از غيب به دو ايمان آورد ، و خواهرزادهء خود بولص را به متابعت آن جناب امر فرمود و وى را به سويش گسيل داشت و خود از مهاجرت به سبب پيرى و ناتوانى عذر خواست و نامه‌اى بدين مضمون براى آن حضرت ارسال داشت : اى طبيب نفوس ، اى پيغمبر خدا بسا كه بيمار به سبب عوارض جسمانى از خدمت طبيب باز مىماند خواهرزاده‌ام بولص را به حضور شما فرستادم تا به آداب نبوّت جان خويش را\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nمعالجه كند .\r\nبولص به حضور روح الله عليه السلام تشرّف حاصل كرد و نامه جالينوس را تقديم داشت آن بزرگوار اكرامش كرد و وى را گرامى داشت . و اين بولص يكى از حواريين آن جناب شد و تا بدان پايه رسيد كه گفته‌اند : اگر در حواريون حضرت مسيح ( ع ) كسى جز بولص نمىبود هر آينه بولص كافى بود .\r\nو آن پيغمبر خدا در جواب نامه جالينوس به دو نوشت : اى كسى كه از علم صحيح خود انصاف دادى مسافت حجاب جانها نمىگردد والسلام .\r\nبارى به قول بلبل بستان عشق حافظ شيرين سخن :\r\n گرچه دوريم به ياد تو قدح مىنوشيم * بعد منزل نبود در سفر روحانى\r\nجلوهء بخت تو دل مىبرد از شاه و گدا * چشم بد دور كه هم جانى و هم جانانى \r\nآيا مولاى من حاج على محمد صادق صادق‌پور كتب الله تعالى عليه الرحمة از داستان هفتخوان رستم كه حكيم ابو القاسم فردوسى رحمة الله تعالى عليه در شاهنامه آورده است آگهى دارد ؟\r\nهفتخوان هفت عقبه و منزل بوده است كه وقتى كيكاوس در مازندران به بند افتاده بود رستم براى نجات او به مازندران مىرفت در اثناى راه چند جا ديوان و جادوان كشت و به هفت روز به مازندران رفت و كيكاوس را نجات داد و به سبب آنكه از هر منزلى كه مىگذشت به شكرانهء آن ضيافتى مىكرد آن را هفتخوان گفته‌اند .\r\nخوان اول : در راه جايى آساييد و به خواب رفت شرزه شيرى آهنگ وى كرد و رخش شير را هلاك كرد چون رستم بيدار شد ديد كه به همّت رخش از شرّ شير رهايى يافت و همى خداوند جهان را شكر كرد .\r\nخوان دوم : پس از آن به راه افتاد و به بيابانى بىآب رسيد و گرمايى سخت بود كه نزديك بود تهمتن و رخش از تشنگى هلاك شوند آنقدر به درگاه خداوند تضرّع\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nو زارى كرد تا از رحمت خداوند ميشى صحرايى پيدا شد و رستم در پى او رفت كه به راهنمايى آن ميش به چشمه آبى رسيد و جان بسلامت بدر برد و خدا را شكر كرد .\r\nخوان سوم : چون از آن چشمه سيراب شد و رخش را آب و شستشو داد عزم شكار كرد گورى بيفكند و از گرسنگى هم نجات يافت و خواب آمد در كنار چشمه بخفت اژدهايى دژم كه از دم تا به دم هشتاد گز بود و از هراس وى هيچ جانورى در آن بيابان نيارست پا گذارد پديدار شد رخش سم بر زمين كوفت و رستم بيدار شد و با اژدها در نبرد افتاد و رخش هم كمك كرد تا عاقبت سر از تن اژدها جدا ساخت و خدا را شكر كرد .\r\nخوان چهارم : پس از آن بررخش سوار شد و به راه افتاد تا به چشمه‌اى و سبزه‌زارى رسيد در كنار چشمه خوراكيها و اسباب عيش فراهم ديد از خوراكيها بخورد و رود در دست بگرفت و بنواخت زنى جادو همين كه آواز سرود شنيد حاضر شد كه رخ خود را بسان بهار آراسته بود ، رستم به ستايش خداوند لب گشود آن زن همين كه نام خدا را شنود رنگ وى برگشت و سياه شد و رو برگردانيد رستم در حال كمند بينداخت و جادو را به بند آورد و گفت تو كيستى كه آنچنان بودى و اينك نام خدا را شنيده‌اى اينچنين سياه گشته‌اى بايد آنچنانكه هستى خويشتن را به من بنمايى ، رستم ديد آن زن جادو به شكل گنده پيرى بدر آمد . فى الحال خنجر كشيد و آن جادو را دو نيم كرد و از آسيب وى ايمن بماند و خدا را شكر كرد .\r\nخوان پنجم : پس از آن رستم به راه افتاد تا به دشتى خرّم رسيد و رخش را بچرا رها كرد و خود بياساييد دشتبان آمد و ديد رخش در سبزه‌زار است و رستم در خواب ، با خشم هرچه بيشتر به سوى رستم آمد و چوبدستى كه در دست داشت بر پاى رستم زد و با او پرخاش كرد كه چرا اسب را در دشت و سبزه‌زار رها كردى رستم چيزى نگفت ولى برخاست و دو گوش دشتبان را بگرفت و هر دو را از بيخ بركند و به دست دشتبان داد و باز دوباره بخفت بيچاره دشتبان با دو گوش كنده و خون از دو جانب سر روان شكايت به اولاد برد ، اولاد ديوى سهمگين بود كه در\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nآن مرز و بوم بزرگ همه بود اولاد چون آن بديد با سپاه خود به سوى رستم آمد و پس از نبرد لشكر اولاد شكست خورد و رو به گريز نهاد و اولاد نيز گزيرى جز گريز نديد رستم به دنبالش رخش دوانيد تا كمند بينداخت و اولاد را در كمند گرفت و او را از اسب به زمين افكند و به دو گفت اگر خواهى خون تو را نريزم و تو را در اين سرزمين شاه كنم بايد به من بنمايى كه ديو سپيد كاوس شاه را كجا در بند كرده است اولاد بپذيرفت و با رستم به راه افتاد .\r\nخوان ششم : در اثناى راه ارژنگ ديو - كه وى و پولاد از پهلوانان و پيروان ديو سپيد بودند ، و ارژنگ ديو از ديگر ديوان دليرتر و سالارشان بود - در فراراه رستم با وى به نبرد برخاست ، و سرانجام در دست رستم به خوارى كشته شد ، و ديگر ديوان چون سالارشان را چنان ديدند رو به فرار نهادند .\r\nخوان هفتم : رستم با اولاد چون به شهرى كه كاوس شاه گرفتار بود وارد شدند رخش رستم شيهه‌اى چون رعد برآورد كاوس چون شيههء رخش شنيد دريافت كه رستم به شهر وارد شد بسيار خوشحال گرديد و به يارانش گفت : اندوه و گرفتارى ما به سر آمد . رستم در نزد وى آمد و همه سرفراز و سربلند شدند كاوس شاه به رستم گفت : بايد كارى شود كه ديوان نفهمند و گرنه انجمن كنند و رنجهاى تو بى بر شود اكنون ديو سپيد كه بزرگ ديوان است در فلان غار است و بىخبر است بايد كار او را بسازى پس رستم بسوى آن غار رهسپار شد غارى چون دوزخ بديد در آن وارد شد و با ديو سپيد بسيار بجنگيد و عاقبت بر وى چيره شد و وى را بر زمين زد و جگرش را از نهادش بدرآورد و ديوان ديگر همين كه اين واقعه را بديدند رو به هزيمت گذاشتند . رستم جاى پاكى طلب كرد و سر و رو بشست و به درگاه خداوند نيايش و ستايش كرد و سپس به سوى كاوس شاه آمد و كاوس وى را آفرين گفت .\r\nآيا مقصود از داستان هفتخوان همين صورت ظاهر است يا شرح حال ماست كه تا آفرين بشنويم بايد با جادوها و ديوهاى رهزن نبرد كنيم كه جهاد نفس است .\r\nديدى كه در خوان سوم اژدها را كشت بدانكه بقول عارف رومى :\r\n نفس اژدرهاست او كى مرده است * از غم بىآلتى افسرده است \r\n\r\n","description":"","footnote":"","page_name":" 151 ","page_number":151},
  {"content":"\r\n\r\nو ديدى كه در خوان چهارم همين كه زن جادو نام خدا را شنيد روى او سياه شد با اينكه در آغاز براى فريفتن با رخسارى آراسته هويدا شد . ديدى كه چگونه نام خدا را كه شنيد رو برگردانيد در تفسير سوره مباركه   قُلْ أَعُوذُ بِرَبِّ النَّاسِ   به عرض رساندم كه خنّاس صفت ديو وسواس است كه تا ياد خداوند متعال در بيت المعمور قلب ذاكر نزول اجلال فرمود و نام شريفش به زبان آمد ديو وسواس باز پس شود و خود را كنار مىكشد و رو بر مىگرداند و گرنه چون ابن عرس و ماركه مضمون روايات است قلب را به دهن مىكشد اعاذنا الله تعالى منه پس هيچگاه ديو وسواس بر دل مراقب و حاضر دست نمىيابد خداوند متعال توفيق مراقبت كه كشيك نفس كشيدن است مرحمت بفرمايد .\r\nآرى بايد رستم بود ( بلكه بالاتر از رستم كه جهاد با نفس جهاد اكبر است ) و با ديوان و جاودان جنگيد و از هفتخوان درگذشت تا نفس مطمئنه گردد و بخطاب  ارْجِعِي إِلى رَبِّكِ راضِيَةً مَرْضِيَّةً  مشرّف شود و به قول عارف معروف جناب مجدود بن آدم سنايى عليه الرحمة :\r\n عروس حضرت قرآن نقاب آنگه براندازد * كه دار الملك ايمان را مجرّد بيند از غوغا\r\nعجب نبود گر از قرآن نصيبت نيست جز نقشى * كه از خورشيد جز گرمى نبيند چشم نابينا \r\nاين داستان هفتخوان بود ، از هفت شهر هم اشارتى شود . اين هفت شهر عشق است كه مراتب هفتگانه نفس ناطقه است و از آن به لطائف سبع تعبير مىكنند و همانست كه عارف جامى دربارهء شيخ عطار مىگويد :\r\n هفت شهر عشق را عطّار گشت * ما هنوز اندر خم يك كوچه‌ايم \r\nآن هفت شهر عبارتند از :\r\n1 - طبع 2 - نفس . 3 - قلب . 4 - روح . 5 - سرّ . 6 - خفى . 7 - اخفى .\r\nاز آن جهت كه نفس ناطقه انسانى كه النّفس فى وحدتها كلّ القوى ، مبدأ حركت و سكون است طبع گفته‌اند . و به اعتبار مبدئيت آن براى ادراكات جزئيه\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nنفس گفته‌اند . و به لحاظ مبدئيّت آن براى ادراكات كليّه تفصيليه قلب گفته‌اند . و به اعتبار حصول ملكهء بسيطه كه خلّاق تفاصيل ادراكات كليه است روح گفته‌اند .\r\nو به اعتبار فناى آن در عقل فعّال سرّ گفته‌اند . و به اعتبار فناى آن در مقام واحديّت خفى گفته‌اند . و به اعتبار فناى آن در مرتبهء احديت اخفى گفته‌اند .\r\nاين هفت مرتبهء نفس در اصطلاح عارفين است . حكما نيز گفته‌اند كه نفس را هفت مرتبه است : 1 - عقل هيولانى . 2 - عقل بالملكة . 3 - عقل بالفعل . 4 - عقل مستفاد . 5 - محو . 6 - طمس . 7 - محق . به اعتبار آنكه قابل تحصيل كمالات است آن را عقل هيولانى گفته‌اند . و چون يك سلسله معقولات اولى و علوم اوّليه را حاصل كرده است كه بدانها مىتواند معقولات ثانيه و علوم مكتسبه را كسب كند عقل بالملكه گفته‌اند . و چون از راه اكتساب به فكر يا حدس اقتدار بر استحضار معقولات ثانيه و علوم مكتسبه پيدا كرد كه هرگاه بخواهد بالفعل استحضار و استنباط كند تواند آن را عقل بالفعل گويند . و به اعتبار حضور و حصول خود آن علوم و معقولات مكتسبه عند النفس كه كمال اويند عقل بالمستفاد است كه از عقل فعّال مخرج نفوس بشرى از درجهء عقل هيولانى به درجهء عقل مستفاد استفاده شده است . محو مقام توحيد افعالى است . طمس مقام توحيد صفاتى است . محق مقام توحيد ذاتى . لا إله إلّا الله وحده وحده وحده . از جناب سرور اولياء امير المؤمنين على عليه السلام است كه فرمود :\r\nاللهم نوّر ظاهرى بطاعتك ، و باطنى بمحبّتك ، و قلبى بمعرفتك ، و روحى بمشاهدتك ، و سرّى باستقلال اتّصال حضرتك يا ذا الجلال و الاكرام .\r\nبرادرم ، الطيّبات للطّيبين .\r\n ياد او اندر خور هر هوش نيست * حلقهء او سخرهء هر گوش نيست . \r\nخير و سعادت همگان را از حقيقت عالم جلت عظمته خواهانم .\r\nارادتمند حقيقى و صميمى دوستان حسن حسن‌زاده آملى .\r\nپنجشنبه 12 / ع 2 / سنه 1395 ه ق - 4 / 2 / 1354 ه ش\r\n\r\n","description":"","footnote":"","page_name":" 153 ","page_number":153},
  {"content":"\r\n\r\n\r\nكلمهء 248\r\nكتاب الروض الانف تأليف سهيلى ، شرح سيره نبويه ابن هشام است . كتابى است ممتّع و مغتنم ، و از مآخذ مهمّه و مفيده در موضوع خود ، و حقا چون اسمش روض انف است .\r\nانف به ضم اول و دوم چون عنق ، چيز نو و دست نخورده را گويند . در منتهى الأرب في لغة العرب گويد : « كأس انف : جام ناخورده . و أمر انف : كار نو كه كسى نكرده باشد . و روضة انف : مرغزار ستور ناديده » .\r\nزبيدى در تاج العروس گويد :\r\nسهيل كزبير : حصن بالاندلس ، إليه نسب الامام ابو القاسم عبد الرحمن بن عبد الله بن ابى الحسن الخثعمى السهيلى مؤلف الروض الانف و غيره مات بمراكش سنة 581 .\r\nتاريخ تولد سهيلى در مدينه مالقه در سنه 508 بوده است .\r\nاين كتاب بسيار گرانقدر با سيره ابن هشام در هامش آن در سنه 1332 ه در مصر بطبع رسيده است . و ابن هشام هو ابو محمد عبد الملك بن هشام المعافرى الحميرى البصرى الاصل المتوفى بمصر 213 ه . و هشام ككتاب كما فى القاموس المحيط للفيروز آبادى .\r\n\r\nكلمهء 249\r\nدر رجال نجاشى در آخر ترجمه شيخ مفيد گويد :\r\nمات رحمه الله ليلة الجمعة لثلاث ليال خلون من شهر رمضان سنة ثلاث عشرة و اربعمائة . و كان مولده اليوم الحادى عشر من ذى القعدة سنة ست و ثلاثين و ثلاثمائة . و صلى عليه الشريف المرتضى ابو القاسم على بن الحسين بميدان الاشنان ، و ضاق على الناس مع كبره . و دفن في داره سنين ، و نقل الى مقابر قريش بالقرب من السيد أبى جعفر عليه السلام . و قيل مولده سنة ثمان و ثلاثين و ثلاثمائة\r\n\r\n","description":"","footnote":"","page_name":" 154 ","page_number":154},
  {"content":"\r\n\r\n( ص 287 ، ط 1 چاپ سنگى ) .\r\nو شيخ نجاشى صاحب كتاب رجال از تلامذه او بوده است . و غرض ما در اين كلمه توجّه به « دفن فى داره سنين ، و نقل الى مقابر قريش . . . » است ، فتبصّر .\r\n\r\nكلمهء 250\r\nفصول حقيقى موجودات أنحاء وجودات خاصه آنهايند ، و تعريف آنها به جنس و فصل لفظى مثل تعريف انسان به حيوان ناطق در حقيقت تعريف به رسم است . و چون فصول حقيقيه انحاء وجودات خاصّه اشيايند پس فصول حقيقيه فوق مقوله‌اند .\r\n\r\nكلمهء 251\r\nدر اين كلمه نخست اشارتى به مراقبت اولياء الله مىشود ، و پس از آن به نقل مقالتى بسيار گرانقدر در مقامات اربعه تجليه و تخليه و تحليه و فناء فى الله - كه عين بقاء بالله است - به قلم اعلاى مرحوم استادم حكيم متأله جامع المعقول و المنقول آية الله العظمى حاج ميرزا سيد ابو الحسن رفيعى حسينى قزوينى - رفع الله درجاته - كه در نزد نگارنده محفوظ است ، تبرك مىجوييم :\r\nأما مراقبت\r\nيكى از امور أهم در وصول به معرفت نفس ، استقامت در مراقبت كامل است كه همواره انسان مشغول به ذكر الله يعنى به ياد او و در حضور او باشد ، و ظاهر و باطن انسان در جميع شئون زندگى او مطابق دستور العمل مسير تكاملى او باشد و آن دستور العمل هم جز قرآن كريم نيست  إِنَّ هذَا الْقُرْآنَ يَهْدِي لِلَّتِي هِيَ أَقْوَمُ  و اين دستور العمل بايد در متن شئون حياتى او پياده گردد مثل دستور العمل نهال پروريدن و آن را به بار رساندن كه باغبان بايد آن را در مسير رشد و تكامل و شئون نهال پياده كند چون دين مسير تكاملى انسان و صراط مستقيم و عين صراط الله و صراط الى الله است ، هركه از آن تجاوز كرده است بر خويشتن ستم كرد و از سير تكاملى انسانى و حركت استكمالى الى الله\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nتعالى بازماند   وَ مَنْ يَتَعَدَّ حُدُودَ اللَّهِ فَقَدْ ظَلَمَ نَفْسَهُ   ( طلاق آيه دوم )  وَ مَنْ يَتَعَدَّ حُدُودَ اللَّهِ فَأُولئِكَ هُمُ الظَّالِمُونَ  ( بقره 229 ) .\r\nكليد همه مشكلات مراقبت است ، و تخم هرگونه سعادت مراقبت است و مراقبت وظيفه هر فرد مسلمان است . و هرچه مراقبت كاملتر باشد عوائد نفس كه نزل و موائد الهيه‌اند زلال‌تر و صافىتراند ، و از اغبرار و استتار دورترند تا اينكه حقيقت و واقع اشياء كماهى بر مراقب آشكار گردد كه صدق محض و حق طلق است و عين مكيال و معيار است و ديگران را ميزان قسط .\r\nولى الله اعظم امير المؤمنين على عليه السلام در مناجات خود خواسته است كه « اللهم نور ظاهرى بطاعتك ، و باطنى بمحبتك ، و قلبى بمعرفتك ، و روحى بمشاهدتك ، و سرّى باستقلال اتصال حضرتك يا ذا الجلال و الاكرام » . و اهم اين فقره‌هاى مناجات ، فقره « و سرّى باستقلال اتصال حضرتك » است كه سرّ انسان در اتصال به حضرت حق استقرار داشته باشد و ادب مع الله را مراعات و مراقبت كند كه وظيفه انسان است و اين حضور است كه نور است و عارف بالله بدان مرزوق است . شيخ رئيس در فصل دوم مقامات العارفين اشارات ناظر به اين فقره نوريه علويه است كه گفت : « المنصرف بفكره إلى قدس الجبروت مستديما لشروق نور الحق فى سرّه يخصّ باسم العارف » .\r\nمراقبت كشيك نفس كشيدن و پاسبان حرم دل بودن است .\r\n پاسبان حرم دل شده‌ام شب همه شب * تا در اين پرده جز انديشه تو نگذارم \r\nمراقبت در كتب اهل تحقيق نوعا معنون است ، و در آخر قواعد التوحيد و شرح آن تمهيد خيلى محققانه بيان شده است . و در شرح بدين عبارت آغاز شده است :\r\nان دوام المراقبة التى هى عبارة عن ملاحظة الحقيقة المطلقة فى تنوّعات تعيناتها بحيث لا يغيب عن الواحد الظاهر بكثرة المظاهر ، ممّا يستجلب تلك الكمالات و يستحصل به سائر العلوم و المعارف .\r\nدر آخر ماده غفل سفينة البحار آمده است كه :\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nو عن لبّ اللباب : و فى الخبر : ان اهل الجنّة لا يتحسّرون على شىء فاتهم من الدنيا كتحسّرهم على ساعة مرّت من غير ذكر الله .\r\nو أما مقاله ياد شده :\r\nبسم الله الرحمن الرحيم\r\nبدانكه قوه عمليه در نفس انسانيه كار فرماى بدن جسمانيست در رسيدن به اوج سعادت و كمال ناچار است كه مراتب چهارگانه را كه خواهيم شرح داد به سير و حركت معنويه عبور نموده تا از حضيض نقص حيوانيت به ذروه علياى انسانيت نائل و برخوردار شود :\r\nمرتبه اولى كه او را تجليه خوانند آنست كه نفس قوى و اعضاى بدن را به مراقبت كامله در تحت انقياد و اطاعت احكام شرع و نواميس الهيه وارد نموده كه اطاعت اوامر ، و اجتناب از منهيات شرعيه را به نحو اكمل نمايد تا پاكى صورى و طهارت ظاهريه در بدن نمايان شود و در نفس هم رفته رفته خوى انقياد و ملكه تسليم براى اراده حق متحقق گردد و براى حصول اين مرتبه علم فقه برطبق طريقه حقه جعفريه كافى و به نحو اكمل عهده‌دار اين امر است .\r\nمرتبه ثانيه كه آن را تخليه نامند آنست كه نفس به مضار و مفاسد اجتماعى و انفرادى اخلاق رذيله و خويهاى پليد آگاهى يابد و به تدبر در عواقب وخيم آنها در دنيا و عقبى برطبق دساتير مقرّره در فن علم اخلاق آن صفات ناپسند را از خود دور و محو نمايد همچون كبر و حسد و حرص و شهوت و بدبينى به خلق و خودخواهى و باقى صفات رذيله كه در كتب اخلاق ثبت است و اين كار در معالجات روحانى و طبّ الهى همچون خوردن مسهلات و داروها است براى رفع اخلاط فاسده در معالجه جسمانى و طب طبيعى .\r\nمرتبه ثالثه كه آن را تحليه نامند آن بود كه پس از حصول تخليه و رفع موانع خود را به زيور اخلاق نيك و خويهاى پسنديده كه در نظام اجتماع و فرد تأثير بسزا و عميق دارند آراسته كند و اين خود پاكيزگى باطن و طهارت معنويه است كه تا اين معنى حاصل و متحقق نشود آدمى در باطن آلوده و نجس خواهد بود هرچند كه\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nظاهر بدن محكوم به پاكى ظاهرى است و اين كار در طب روحى و معالجه نفس مانند خوردن غذا و استعمال دواى مقوّى است كه براى توليد نيرو و قوّت در بدن در طب جسمانى به كار مىبرند .\r\nو پس از حصول و تحقق مراتب سه‌گانه فوق از بركت صفا و پاكى روح در نهاد آدمى جاذبه محبّت به حضرت حق پيدا گردد كه توليد آن از مجذوب شدن قهرى است به عالم حقيقت و سرد شدن از عالم مجازى كه عرصه ناپايدار ممكناتست و رفته رفته محبّت شدّت نمايد و اشتعال و افروختگى در روح عيان گردد و از خود بى خود و بىخبر شود و اين مقام را كه مرتبه چهارم از كمال قوه عمليه است فناء گويند و مقام فناء فى الله سه درجه دارد :\r\nدرجه أولى فناء در افعال است كه در نظر عارف سالك جملهء مؤثرات و همه مبادى اثر و اسباب و علل از مجرد و مادّى و قواى طبيعيه و اراديه بيهوده و بىاثر شود و مؤثرى غير از حق و نفوذ اراده و قدرت حق در كائنات نبيند و عوامل اين عالم را محو و ناچيز در حيطه قدرت نامتناهى الهى شهود نمايد و در اين حال يأس تمام از همه خلق و رجاء تام به حق پيدا شود و حقيقت آيه كريمه  وَ ما رَمَيْتَ إِذْ رَمَيْتَ وَ لكِنَّ اللَّهَ رَمى  به عين شهود بدون شائبه پندار و خيال عيان بيند و لسان حال او مترنم به مقال ذكر كريم لا حول و لا قوة الا بالله گردد و در اين مقام بزرگترين قدرتها و نيروهاى مقتدرترين سلاطين عالم امكان با قدرت و نيروى پشه ضعيف در نظر حقيقت بين او يكى شود ، و اين درجه را محو گويند .\r\nدرجه ثانيه فناء در صفات حق است ، بيان اين مقام آنكه انواع مختلفه كائنات كه هريك در حدّ خود تعيّنى و نامى دارند مانند ملك و فلك و انسان و حيوان و اشجار و معادن كه در نظر اهل حجاب به صورت كثرت و تعدد و غيريت متصور و مشهود هستند در نظر عارف الهى يكى شوند يعنى همه را از عرش اعلاى تجرد تا مركز خاك به صورت نگارستانى مشاهده نمايد كه در تمامت سقف و ديوار آن عكس علم و قدرت و حيات و رحمت و نقش و لطف و مهر و محبت الهى و عنايت\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nيزدانى به قلم تجلى نگاشته و پرتو جمال و جلال حق بر آن افتاده است . در اين نظر بر و بحر و درياها و خشكيها ، افلاك و خاك ، عالى و دانى به هم متصل و پيوسته و يكى خواهند بود و همه با يك نغمه و به يك صداى موزون خبر از عظمت عالم ربوبى دهند و در اين مقام به حقيقت توحيد و كلمه طيبه لا إله الّا الله متحقق شود يعنى همه صفات كمال را منحصر به حق داند و در غير حق ظل و عكس صفات كمال را پندارد و اين مقام را طمس خوانند .\r\nدرجه ثالثه مقام فناء در ذات است كه فناء در احديت گويند و در اين مقام همگى اسماء و صفات از صفات لطف همچون رحمن و رحيم و رازق و منعم ، و صفات قهر مانند قهار و منتقم را مستهلك در غيب ذات احديّت نمايد و به جز مشاهده ذات أحديت هيچگونه تعينى در روح او باقى و منظور نماند حتى اختلاف مظاهر همچون جبرئيل و عزازيل و موسى و فرعون از چشم حقيقت بين صاحب اين مقام مرتفع شود مهر و خشم حقّ ، بسط و قبض ، عطا و منع وى ، بهشت و دوزخ براى او يكى گردد صحّت و مرض ، فقر و غنى ، عزّت و ذلت برابر شود ، در اين مرحله است كه شاعر عارف الهى نيك سروده كه گفت :\r\n گر وعده دوزخ است و يا خلد غم مدار * بيرون نمىبرند تو را از ديار دوست \r\nو شايد يكى از مراتب استقامت كه در صحيفه الهيه امر بدان فرموده و ممدوح در علم اخلاق و محمود در فن عرفان است همين مقام شامخ فناء در ذات است و اين مقام را محق خوانند كه بكلّى اغيار از هر جهت محو و نابود گشته توحيد صافى و خالص ظهور و تحقق يافته است در اين مرتبه كه آخرين منازل و سفر الى الله جلّت عظمته بود به لسان حقيقت گويد يا هو يا من ليس الا هو و چون طالب حق به اين مقام رسيد از هويت او و هويت همه ممكنات چيزى نمانده بلكه در تجلّى حقيقت حق متلاشى و مضمحل شده‌اند  لِمَنِ الْمُلْكُ الْيَوْمَ لِلَّهِ الْواحِدِ الْقَهَّارِ  .\r\nاين بود مقالت آن جناب در تقرير مراتب قوى عمليه نفس كه به نقل آن تبرك جسته‌ايم رضوان الله تعالى عليه . رزقنا الله و اياكم القرب اليه و سقانا ربنا شرابا طهورا .\r\n\r\n","description":"","footnote":"","page_name":" 159 ","page_number":159},
  {"content":"\r\n\r\n\r\nكلمهء 252\r\nغزالى در احياء العلوم گويد :\r\nمثل أهل الله كمثل جماعة محبوسة في بئر ، و على رأس البئر حجر كبير لا يمكن دفعه و لا منعه إلّا بالاتفاق ، فان قام أحد منهم بمنع ذلك الحجر و دفعه عنهم و تخليصهم عن كمد البئر ، يقوم الكل بموافقته و يعضدونه و يساعدونه و يجتهدون فى خلاص انفسهم عن البئر .\r\nو مثل اهل الظاهر و علماء القشور به عكس ذلك كما هو معلوم من طريقتهم في عداوة كل واحد منهم مع الآخر و بغضه له ، و غير ذلك من المخالفات و المعاداة الصادرة منهم المنفر ذكرها ، و للّه المثل الأعلى .\r\n( ص 636 رسالة نقد النقود فى معرفة الوجود للسيد حيدر الآملى ) .\r\n\r\nكلمهء 253\r\nاين كلمه نامه ايست به شرح زير كه به خواسته دوستى نوشته‌ايم و به دو ارسال داشته‌ايم :\r\nبسم الله خير الاسماء\r\nالله اكبر\r\n سرّ خدا كه عارف سالك به كس نگفت * در حيرتم كه باده فروش از كجا شنيد \r\nبعد التحيّة و السلام مولاى مكرّمم جناب آقاى حاج عزت الله نجفى كه خداوند متعالى بر عزتش بيافزايد كه انما العزة لله و لرسوله و للمؤمنين از اين دست و پا در طناب كه نه سفر آفاقى كرده است و نه انفسى ، و از اين چشم و گوش در حجاب كه نه از ظاهر چيزى ديده و نه از باطن چيزى شنيده ، معنى اين بيت لسان الغيب قدس سرّه العزيز را خواسته است كه\r\n\r\n","description":"","footnote":"","page_name":" 160 ","page_number":160},
  {"content":"\r\n\r\n من هماندم كه وضو ساختم از چشمهء عشق * چار تكبير زدم يكسره بر هرچه كه هست \r\nدر انجاز آن بيم انفعال است و در اعراض آن ترس سوء ادب . چه اينكه هر بيتى از غزليات اين عارف بزرگ دورهء اسلامى و فروزندهء از فروغ شمس حقيقت قرآنى و سيراب از سرچشمهء ولايت اهل بيت عصمت و طهارت صلوات الله عليهم اجمعين درج گهر است . و چنان كه دقائق نكات ادبى آن دستور استوار اديبان است رقائق لطائف عرفانيش ترجمان اسرار خاصّان أعنى اهل شهود و ايقان است . و به آن اندازه كه لهجه‌اش شيرين است صد چندان معانى عرشى آن دلنشين است .\r\nكاشف رموز و كنوز معارف حقّه ، مصداق كريمهء  مَنْ يُؤْتَ الْحِكْمَةَ فَقَدْ أُوتِيَ خَيْراً كَثِيراً  و اصل به رحمت خاص بارى متأله سبزوارى متخلص به اسرار كه اشعار درر بارش شاهد انّ من الشعر لحكمة است در شأن خواجه حافظ عظيم الشأن گفته است :\r\n هزاران آفرين بر جان حافظ * همه غرقيم در احسان حافظ\r\nز هفتم آسمان غيب آمد * لسان الغيب اندر شأن حافظ\r\nپيمبر نيست ليكن نسخ كرده * اساطير همه ديوان حافظ\r\nچه ديوان كز سپهرش رجم ديوان * نموده كوكب رخشان حافظ\r\nهر آن دعوى كند سحر حلال است * دليل ساطع البرهان حافظ\r\nايا غوّاص درياى حقيقت * چه گوهرهاست در عمان حافظ\r\nنه تنها آن و حسنش در نظر هست * طريقت با حقيقت آن حافظ\r\nبيا اسرار تا ما برفشانيم * دل و جان در ره دربان حافظ\r\nبه بند اسرار لب را چون ندارد * سخن پايانى اندر شأن حافظ \r\nآرى قلل معارف سالكان قدس و اوكار عرشى سيمرغان انس اشمخ و ارفع از آنست كه زاغان و بومان خو كرده به جيفه و ويرانه هوا و هوس توانند بدانها راه يابند ، و اقيانوس معانى ماوراى طبيعت اعظم از آنست كه خسان را ياراى غوّاصى در آن باشد . شاعر گويد :\r\n\r\n","description":"","footnote":"","page_name":" 161 ","page_number":161},
  {"content":"\r\n\r\n خلق الله للحروب رجالا * و رجالا لقصعة و ثريد \r\nيعنى خداوند گروهى را براى حمله به دشمن در ميدان جنگ آفريد ، و گروهى را براى حمله به كاسهء تريد نان و آبگوشت . از اينكه مولاى معظم از معنى گفتار چشيدگان مىپرسد در واقع از طيب طينت خود خبر مىدهد .\r\n مادح خورشيد مدّاح خود است * كه دو چشمم سالم و نامرمد است \r\nاما معنى بيت : در نماز طهارت بايد و به حضور سلطان عشق رسيدن بىوضو نشايد « پاك شو اول و پس ديده بر آن پاك انداز » . و از سرچشمهء عشق وضو ساختن باز همانست كه حافظ فرمود :\r\n نماز در خم آن ابروان محرابى * كسى كند كه به خون جگر طهارت كرد \r\nمعراج نردبان است و نماز معراج مؤمن و قربان كل تقى است بدين معراج با خدايش به راز و نياز پردازد كه المصلّى يناجى ربه ، وضوى چنين نمازى بايد از چشمهء عشق باشد و گرنه بيم آنست كه قرب نياورده بعد آورد . لذا شيخ بزرگوار ابن سينا در فصل هشتم نمط نهم اشارات كه در مقامات عارفين است در يكى از آداب رياضت عارف گفته است كه : العبادة المشفوعة بالفكرة ، يعنى پرستشى كه جفت با انديشه باشد . و اين فكرت حضور قلب است .\r\nخواجه طوسى در شرح آن گويد :\r\nو فائدة اقترانها بالفكر أن العبادة تجعل البدن بكلّيته متابعا للنفس فان كانت النفس مع ذلك متوجهة الى جناب الحق بالفكر صار الانسان بكليته مقبلا على الحق و الّا فصارت العبادة سببا للشقاوة كما قال عز و جلّ فويل للمصلين الذين عن صلوتهم ساهون .\r\nيعنى فائده اقتران فكرت به عبادت در عبادت شيخ اين است كه عبادت بدن را به كلى پيرو نفس مىگرداند پس اگر نفس باوجوداين از روى فكرت متوجه به جناب حق باشد انسان به كلى روى به حق آورده است و اگر فكرت در عبادت نباشد عبادت سبب شقاوت مىگردد چنان كه خداوند عز و جل فرمود فويل للمصلين الآيه . اين نكته بسيار باريك است .\r\n\r\n","description":"","footnote":"","page_name":" 162 ","page_number":162},
  {"content":"\r\n\r\n اين سخن نيست در خور هر فهم * واعظ آن را مگو به ملّا ، تو \r\nخواجه طوسى در شرح فصل 18 نمط 8 إشارات عشق را چنين تعريف كرده است : و الحبّ إذا افرط سمى عشقا يعنى محبت كه به غايت رسد عشق است . و اگر خواهى آن را الفت بنامى هم رواست و در آيات الفت قرآن تدبر شود ( آل عمران 104 ، انفال 64 و غيرهما ) .\r\nپيچك را به تازى عشقه گويند . همچنين در فرهنگ فرانسه لىئر  ( Lier )  بمعنى بستن و پيوستن است و پيچك را چون سخت به درخت مىپيوندد لىئر  ( Lierre )  گويند كه در اصطلاح صرف عربى كثرة المبانى تدلّ على كثرة المعانى . و به همين مناسبت عاشق را لىئر خوانند .\r\nديدى كه چگونه پيچك سخت درخت را دربرمىگيرد در باب عبادت اصول كافى ( ص 68 ج 2 معرب ) از امام صادق ( ع ) روايت شده است كه آن حضرت فرمود :\r\nقال رسول الله ( ص ) : افضل الناس من عشق العبادة فعانقها و أحبّها بقلبه و باشرها بجسده و تفرّغ لها فهو لا يبالى على ما اصبح من الدنيا على عسرأم على يسر .\r\nنصر بن مزاحم منقرى كوفى در كتاب صفين گويد كه امير المؤمنين ( ع ) در مسير صفين چون به نينوى رسيد توقف كرد و بدانجا اشارت نمود و فرمود :\r\nهنا مناخ ركاب و مصارع عشاق لا يسبقهم من قبلهم و لا يلحق بهم من بعدهم .\r\nو همين عبارت از امام باقر ( ع ) نيز روايت شده است .\r\nحكيم نظامى ( قده ) چه خوش فرموده است :\r\n عشقى كه نه عشق جاودانى است * بازيچهء شهوت جوانى است\r\nعشق آينهء بلند نور است * شهوت ز حساب عشق دور است\r\nدر خاطر هركه عشق ورزد * عالم همه پشه‌اى نيرزد\r\nچون عاشق را كسى بكاود * معشوق از او برون تراود\r\nچون عشق بصدق ره نمايد * يك خوبى دوست ده نمايد \r\n مَنْ جاءَ بِالْحَسَنَةِ فَلَهُ عَشْرُ أَمْثالِها  ( انعام 161 ) سخن دربارهء عشق كوتاه بايد كرد كه اين\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nبارقهء الهى وراى قيل و قال است\r\n هر چه گويم عشق را شرح و بيان * چون به عشق آيم خجل گردم از آن \r\nالبته حجابى براى انسان جز خود انسان نيست\r\n تو را تا آينه زنگار باشد * حجاب ديدن دلدار باشد \r\nو جناب صدر المتألهين در شواهد ربوبيه حجب را پنج قسم كرده است ( ص 176 چاپ سنگى ) و در آخر فرمود :\r\nاعظمها الاشتغال به غير الحق من الصور الموهومة و فى الحديث عن صاحب هذه الشريعة لو لا ان الشياطين يحومون على قلوب بنى آدم لنظروا الى ملكوت السماء .\r\nو وضو كه از چشمهء عشق گرفته شود زنگار را مىزدايد .\r\nاز اينكه وضو به چهار عضو سر و رو و دو دست و پا اختصاص يافت اين است كه ايزد تعالى چون نماز را واجب كرد نخواست كه بندگان وى آلوده به خدمت آيند ، ايشان را فرمود وضو كنند و با اين چهار عضو مخصوص كرد زيرا كه آدم اول روى به درخت گندم كرد و به پاى برفت و به دست از درخت گندم باز كرد و بر سر نهاد و بر حوّا آورد ايزد عزاسمه بفرمود اين چهار عضو گناه كار را به گاه خدمت بشستن و مسح كردن تطهير كنند « 1 » اين داستان بيان حال آدم و آدميزاد است و همانند آن در آيات و روايات بسيار است الحمد لله كه مولاى مكرّم خود اهل اشارت است .\r\nنكته‌اى كه در اين بيت بايد بدان اهميت داد اين است كه گفت : من هماندم كه از چشمهء عشق وضو ساختم ، يكسره بر هرچه كه هست چار تكبير زدم . يعنى از چشمهء عشق وضو ساختن همان و چار تكبير زدن همان نظير بيت ديگرش :\r\n عاشق آندم كه به دام سر زلف تو فتاد * گفت كز بند غم و غصه نجاتم دادند \r\n\r\n\r\n","description":"","footnote":"\r\n( 1 ) - اين مطلب را از ترك الاطناب فى شرح الشهاب ( ص 151 ) تأليف ابن القضاعى با اندك تصرّفى نقل كرده‌ايم .\r\n","page_name":" 164 ","page_number":164},
  {"content":"\r\n\r\nيعنى به دام سر زلف افتادن همان و از بند غم و غصه نجات يافتن همان پس ديدهء بصيرت آدمى را حجابى جز غبار كدورات نفس نيست و همين كه در چشمه عشق پاك شد ديده بر آن پاك انداخت أعنى تا اين را ببرد آن را بديد .\r\nاما چار تكبير : نمازگزار چون وضو ساخت و به نماز ايستاد در آغاز اذان چهار تكبير دارد ، و در اقامه نيز چهار تكبير دو در آغاز و دو در انجام . اين مطلب را در تقريب و استيناس ذهن به معنى بيت تذكر داده‌ايم ولى بايد در چهار تكبير سرّى نهفته باشد . اين فقير الى الله الغنى وقتى جواهر الاسرار منتخب مفتاح الاسرار را - « 1 » كه با شرح اشعة اللمعات جامى و چندين رسالهء ديگر سودمند در يك مجلد در سنه 1353 ه ق به طبع رسيده است - مطالعه مىكرد ، دربارهء مراتب توحيد به اين عبارت صاحب كتاب رسيد ( ص 306 ) :\r\nبدانكه توحيد را به اعتبار مراتب وجود سه مرتبه است :\r\nاول توحيد عام است و آن را توحيد تصديقى گويند كه عوام تصديق كرده‌اند كه آفريدگار يكست و يگانه است الخ .\r\nتوحيد ثانى : توحيد ثانى توحيد اهل استدلال است كه علما به دليل عقلى بعد از ايمان انواع علوم را با يكديگر تطبيق و توفيق دهند و به معارضه و مجادله مقدمات نقليه و برهانات عمليه اثبات كنند كه صانع عالم جز يكى نمىباشد الخ .\r\nاما مرتبه سيم كه توحيد اهل كشف است و اين آنست كه سالكان بعد از توحيد اول و ثانى به تحليه مشغول گردند و در لقمات احتياط به جاى آرند و ترك لذّات و شهوات نفسانى بگويند و روى از شهادت انفس و آفاق بگردانند و متوجّه غيب آفاق و انفس گردند و چهار تكبير بر سر شش جهت عالم گويند و خلوت و عزلت و دوام طهارت و مواظبت ذكر را شعار خود سازند چندانكه آبگينه وجود ايشان از غبار كثافت پاك گردد و عكس‌پذير شود و نقوش اسرار ملك و ملكوت در آن\r\n\r\n\r\n","description":"","footnote":"\r\n( 1 ) - در ابتداى اين كتاب چنين مسطور است : نبذه‌اى از كتاب جواهر الاسرار منتخب مفتاح الاسرار تأليف على حمزة بن على ملك بن حسن الطوسى المنسوب الى احمد بن محمد الزمجى الهاشمى المروزى المعروف بآذرى كه در سنه 840 انتخاب شده .\r\n","page_name":" 165 ","page_number":165},
  {"content":"\r\n\r\nظاهر گردد و نداى و اذا شئنا بدّلنا امثالهم تبديلا در رسد و خطاب  قُلْ جاءَ الْحَقُّ وَ زَهَقَ الْباطِلُ  در ملكوت اندازند و از ملكوت اسفل به ملكوت اعلى ترقى نمايند پس به عين اليقين معنى اين آيت را بينند كه  فَسُبْحانَ الَّذِي بِيَدِهِ مَلَكُوتُ كُلِّ شَيْءٍ وَ إِلَيْهِ تُرْجَعُونَ  و سرّ عرف ربّه او را روى نمايد الخ .\r\nغرض اينكه در اين عبارت آورده است : چهار تكبير بر سر شش جهت عالم گويند . و در لغتنامه دهخدا نيز از ص 109 بدايع الازمان نقل شده است كه : چار تكبير بر آن حضرت كرد و عنان عزيمت بر صوب غور و غزنين گردانيد . استعمال اين كلمه در نظم و نثر سخنوران پيش از حافظ نيز متداول بود مثلا انورى گويد :\r\n رغبتش رغم كان و دريا را * چار تكبير كرده و سه طلاق \r\n.\r\nو سنايى گويد :\r\n سه شراب حقيقتى بخوريم * چار تكبير بر مجاز زنيم . \r\nو نظامى گويد :\r\n اتابك ايلد گز شاه جهانگير * كه زد بر هفت كشور چار تكبير \r\nو اين بزرگان به ترتيبى كه نوشتيم يكى پس از ديگرى بود و همه پيش از حافظ ، و بسيارى از اين شواهد در لغتنامهء نامبرده نام برده شد .\r\nاما اين اصطلاح از كجا آمده است . در كتب فرهنگ لغات در معنى چار تكبير ، چار تكبير زدن ، چار تكبير كردن ، چار تكبير گفتن و مانند اينها چنين گفته‌اند : نماز جنازه در مذهب اهل سنّت كردن و كنايه از ترك چيزى و از ترك همه چيز و همه كس گفتن و تبرّى مطلق از ما سوى نمودن و پشت پا به دنيا و ما فيها زدن خلاصه كنايه از ترك است چه اينكه در نماز جنازه به مذهب اهل سنت فقط چار تكبير است و بعد از آن ميّت را وداع كنند .\r\nبه مذهب عامه در نماز ميّت چهار تكبير واجب است و به مذهب اماميه پنج تكبير كه در ميان آنها چهار صلاة است اعنى چهار دعاء كه صلاة به معنى لغوى است . و هر تكبيرى به جاى يكى از نمازهاى پنجگانه شب و روز است كه فرائض يوميه گويند ، و يا فرائض پنج است : صلاة و زكات و\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nصوم و حج و ولايت و هريك تكبير به جاى يكى از اين فرائض است ، در هر دو قسم روايات در جوامع روائيه اماميه وارد است . و چون چهار تكبير كنايه از ترك چيزى شده است اين اصطلاح در محاورات ادباى شيعه و سنّى به كار رفته است هرچند پيدايش آن از جهت صلاة جنازه به مذهب عامه باشد لذا صرف به كار بردن اين اصطلاح دلالت بر سنّى بودن قائل آن ندارد چنان كه مثل سنائى و حافظ كه هر دو بدون هيچ دغدغه از اكابر اماميه‌اند آن را به كار برده‌اند .\r\nبعنوان الق دلوك فى الدلاء اين مفتخر به تاج عزت ولايت اهل بيت وحى و عصمت و طهارت صلوات الله عليهم اجمعين در يكى از قصائدش بنام قصيدهء قدريه گفته است :\r\n مطلع فجر شب قدر نهاد * كرد از بند گرانم آزاد\r\nاندر آن يك وتد طالع صبح * چار تكبير زدم بر اوتاد \r\nبرخى از زبان نفهمها به قدرى ژاژ خائيده است كه از بيت مورد سؤال حافظ را سنّى شناسانده است . علاوه اينكه به قول عارف رومى :\r\n هر كسى را اصطلاحى داده‌ايم * هر كسى را سيرتى بنهاده‌ايم\r\nهنديانرا اصطلاح هند مدح * سنديانرا اصطلاح سند مدح \r\nچار تكبير در لسان اهل الله اشارت به يكى از مطالب عرفانى دارد كه بازگو خواهيم كرد .\r\nاما اين اصطلاح اعنى به كار بردن چار تكبير در ترك از چه زمانى رائج شده است كاوش بسيار مىخواهد اين زمان بگذار تا وقت دگر .\r\nچار تكبير در اصطلاح عارفان :\r\n كبرياى حرم حسن تو چون روى نمود * چار تكبير زديم از همه بيزار شديم . \r\nاهل كشف و شهود اعنى سلسلهء جليله عارفان بالله از چهار تكبير چهار مرحلهء سير و سلوك سالك را اراده كنند كه آنها را چار مرحلهء فنا نيز گويند ، كه هم دلالت\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nبر معنى اصطلاحى اوّلى آن‌كه ترك چيزى گفتن است دارد و هم نازك كاريهايى كه اين طايفه در فن خود به كار دارند . مثلا حافظ گويد :\r\n راستى خاتم فيروزهء بو اسحاقى * خوش درخشيد ولى دولت مستعجل بود \r\nبو اسحاقى كان فيروزه است در نيشابور منسوب به بو اسحاق . در مخزن الادويه گويد : فيروزه سنگى است رنگ آن مركب از زرقت و خضرت به رنگ آسمان و معدن آن نيشابور و خجند و كرمان و آذربايجان و جبال فارس از نواحى شيراز و در جبال بهتنت نيز مىشود و بهترين همه نيشابورى كهنهء بزرگ رنگ صاف يكسان است كه در صفاى هوا صاف و در كدورت آن كدر گردد كه ابو اسحاقى نامند الخ و در عين حال مضمون شعر اشاره است به سريع الزوال بودن دولت امير شيخ كه ابو اسحاق كه پادشاه ممالك فارس و ممدوح خواجه حافظ بود كه بعد از سلطان ابو سعيد بهادر خان بر ممالك فارس مسلط شد و چند روزى سكّه به نام او زده شد و در عرصه‌اى قليل دولت او از دست آل مظفر مستأصل گشت كه خوش درخشيد ولى دولت مستعجل بود و به حكم مبارز الدين ابن مظفر كشته شد .\r\nو همچنين اين بيت ديگر حافظ :\r\n هزار نقد به بازار كائنات آرند * يكى به سكّه صاحب عيار ما نرسد \r\nاين بيت و ابيات قبل از آن در مدح خواجه عالم رسول خاتم صلى الله عليه و آله و سلم است و صاحب عيار لقب خواجه قوام الدين است كه يكى از ممدوحين خواجه حافظ و از امراى عصر او بود . در تاريخ حبيب السير گويد : چون شاه شجاع پدر را گرفته افسر دولت و اقبال بر سر نهاد و خواجه قوام الدين صاحب عيار بر زيلوچهء وزارت نشست .\r\nو همچنين سعدى گويد :\r\n آن سيل كه دوش تا كمر بود * امشب بگذشت خواهد از دوش \r\nكه دوش دوم به دو معنى مىتواند باشد يكى دوش كه شانه است ، و ديگر دوش چون دوش مصراع نخست .\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nو ديگرى گفته است :\r\n پيوسته كسى خوش نبود در عالم * جز ابروى يار من كه پيوسته خوش است \r\nكه پيوسته در مصراع ثانى به دو معنى است .\r\nكمال الدين اصفهانى گويد :\r\n گوش تو شنيده‌ام كه دردى دارد * درد دل من مگر به گوش تو رسيد \r\nبه گوش تو رسيد در مصراع دوم دو معنى دارد . و لهذا اين گونه شواهد در نظم و نثر بسيار است .\r\nعارف در سير استكمالى خود كم‌كم به جايى مىرسد كه همه پردهء پندار از پيش چشم توحيد او بر كنار مىرود و در اين مقام در اثبات ما سوى دليل مىخواهد نه در اثبات واجب چه اينكه دولت اسماء كبراى هو الاول و الآخر و الظاهر و الباطن در انسان العين معرفتش به منصّهء ظهور مىرسد و سلطان عزت علم در مىكشد كه جهان سر به جيب عدم فرومىبرد كه\r\n كه فرج تا كه ديده بگشاده است * چشم او بر جهان نيفتاده است \r\n« الغيرك من الظهور ما ليس لك حتى يكون هو المظهر لك »\r\nحال به نور ايمان و ايقان بالعيان مىيابد كه لا إله الا الله وحده وحده وحده ، كه به توحيد ذات و صفات و افعال مىرسد و اين مراحل سه‌گانه را مراحل فنا نيز گويند و بعد از آن فناى در فنا نيز مرحله‌ايست نظير اين بيت :\r\n بر كلاه فقر مىبايد سه ترك * ترك دنيا ترك عقبى ترك ترك \r\nو گاهى از اين مراحل چهارگانه تعبير به اسفار اربعه نيز مىنمايند . مرحوم دارابى در رساله‌اى كه در شرح اشعار حافظ نوشته است و يك نسخهء خطى آن در كتابخانه محقّر اين حقير موجود است در شرح شعر مورد نظر فرمايد :\r\nوضو ساختن از لوث انانيّت بالمرّة پاك شدن است و چار تكبير عبارت از چار فناست كه فناى آثارى و فناى افعالى و فناى صفاتى و فناى ذاتى باشد . فناى آثارى\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nاين است كه سالك آثار همهء موجودات را در آثار وجود حقيقى محو و مضمحلّ داند چنان كه به غير آثار او آثارى نبيند . و على هذا القياس فناى افعالى و صفاتى و ذاتى . مىفرمايد كه من هماندم كه از كدورات و شوائب هستى و انانيت و ظلمات غواشى جسمانيت بر آمدم اين مراتب چهارگانه كه به منزلهء اسفار اربعه است براى من حاصل شد و تفصيل اين مراتب را لسان الغيب در غزل دوش وقت سحر از غصّه نجاتم دادند - تا آخر - فرموده است .\r\nپايان گفتار دارابى قدس سرّه .\r\nبيان مرحوم دارابى نيز وجهى بسيار وجيه و برمبناى محكم عرفان سخت استوار است و بخصوص اشارت به اينكه غزل « دوش وقت سحر از غصّه نجاتم دادند » تفصيل آن مراتب است خيلى جالب است رحمة الله عليه .\r\nتبصره : از آنچه در پيدايش چار تكبير و كنايه بودن آن از ترك چيزى گفته‌ايم بايد توجه داشت كه مراحل چهارگانه را و يا به تعبير ديگر ما سواى موهوم را به منزلهء مرده‌اى پنداشتند و آن را ترك گفتند تا به حىّ بالذات بلكه به حيات محض رسيدند . و آنچه را مردم بايد پنداشت چنان كه گفتيم پرده‌هاى پندار است نه مرتبه‌اى از اعيان وجودات و شأنى از شئون هستى زيرا اعيان وجودات همه شئون ذاتيه حق‌اند .\r\n مجموعهء كون را به آيين سبق * كرديم تصفّح ورقا بعد ورق\r\nحقّا كه نديديم و نخوانديم در او * جز ذات حق و شئون ذاتيه حق \r\n( عارف جامى )\r\nو اگر در روايات از آنها تعبير به حجاب شد باز به حجب نوريه تعبير شده است انّ للّه سبعا و سبعين حجابا من نور الخ و فى روآية سبعمائة حجاب ، و فى أخرى سبعين الف حجاب ، روايات دربارهء حجاب به اين معنى بسيار است و اين خود لطيفه‌اى شگفت است كه نور حجاب باشد زيرا نور بايد رفع حجاب كند . « 1 » اما\r\n\r\n\r\n","description":"","footnote":"\r\n( 1 ) - معلّم ثانى فارابى در اوائل كتاب فاضلش ، مدينهء فاضله مطلبى دارد كه ترجمهء آن به فارسى به قلم اين بنده\r\n","page_name":" 170 ","page_number":170},
  {"content":"\r\n\r\nروايات فرموده‌اند البته صحيح است چنان كه مأثور است يا خفيّا من فرط الظهور .\r\n چشم ما ديدهء خفّاش بود ورنه ترا * پرتو حسن به ديوار و درى نيست كه نيست \r\n( متأله سبزوارى )\r\nغرض اينكه در برخى از نوشته‌ها كه به طبع رسيد و در دست مردم است در بارهء شعر مورد نظر گفته شد : « ممكن است حافظ عوالم هستى و اعيان موجودات را چنان پست و نازل شمرده كه چهار تكبير را استعمال فرموده است » .\r\nاين بندگان خدا در كتابها چيزهايى مىخوانند و يا از اتراب خودشان چيزهايى مىشنوند و هم مىخواهند كارى بكنند آنگاه چنين نوشته‌هايى تحويل اجتماع مىدهند . اين گوينده هنوز ندانسته است كه عارف قائل به وحدت شخصيّهء وجود است و يك ذرّه از حيطهء آن بدر نيست و بجز حق جمله اسم بىمسمى است به اين معنى كه اسماء اشيا راجع به مسمّاى حقيقى است .\r\nالبرهان القطعى على أن الوجودات و ان تكثرت و تمايزت إلّا أنها من مراتب تعيّنات الحق الأول و ظهورات نوره و شئونات ذاته لاانها امور مستقلة و ذوات منفصلة . . .\r\n( ص 16 ج 1 اسفار طبع اول رحلى ) .\r\nو دار هستى يكپارچه كمال و حيات است بلكه به تعبير صاحب اثولوجيا كأنها حياة تفور و به فرموده حكيم ابو القاسم فردوسى : « ندانم چه‌اى هرچه هستى تويى » و به حكم محكم وحى الهى  فَأَيْنَما تُوَلُّوا فَثَمَّ وَجْهُ اللَّهِ  . و هنوز نخوانده است كه هو ( عارف ) فرحان بالحق و بكلّ شىء فانه يرى فيه الحق ( فصل 21 نمط دهم اشارات\r\n\r\n\r\n","description":"","footnote":"\r\nچنين است : همچنانكه روشنى در ميان ديدنيها نخستين و برترين و هويداترين آنهاست و ديگر ديدنيها به وى ديده مىشوند و او سبب است كه رنگها ديده مىشوند و واجب است هرچه روشنى تمامتر و بزرگتر باشد ، ديدن ديده مروى را نيز تمامتر باشد ، ولى مىبينيم امر بر خلاف اين است زيرا روشنى هرچه بزرگتر شد ، ديدن ما وى را ناتوانتر مىشود . اين امر از پوشيدگى و كوتاهى روشنى نيست ، چه اين‌كه وى خودش در هويدايى به غايت است و لكن چون به كمال است ، نور چشمها را مىربايد و ديده‌ها در ديدن وى سرگردان مىشوند ؛ همچنين است سنجش سبب نخستين و خرد نخستين و حقّ نخستين با خرد ما كه خرد ما از يافتن آنها ناتوان است ، نه از اين روى كه كوتاهى از آنهاست ، و نيز دشوارى يافتن خرد ما آنها را از روى دشوارى آنها در وجودشان نيست بلكه از ناتوانى خرد ما و دشوارى يافتن اوست كه آنها را نارسا در خويش مىيابد .\r\n","page_name":" 171 ","page_number":171},
  {"content":"\r\n\r\nشيخ الرئيس در مقامات عارفين ) . بنابراين در مصراع دوم بيت مذكور تأمل شود كه مراد از يكسره هرچه كه هست چيست ؟\r\nختام :  خِتامُهُ مِسْكٌ وَ فِي ذلِكَ فَلْيَتَنافَسِ الْمُتَنافِسُونَ  ( مطففين 27 ) بدانكه شر از نقص زايد و نقص از مادّه و آن حقيقتى كه تمام بلكه فوق تمام است از همه شرور و نواقص مبرّى است لذا محبوب بالذات و منتهى رغبة راغبين و غاية آمال مشتاقين است و محبوب بالذات معشوق بالذات همه و خود عشق و عاشق و معشوق و كمال محض و بيان كل كمال است و لكونه وجودا بريئا عن الشرور محبوب ( اوائل مدينه فاضله معلّم ثانى ص 18 ، آخر مقاله هشتم الهيات شفاى شيخ الرئيس ص 598 ، فصل 12 مرحله دهم اسفار صدر المتالهين ص 289 ) اين‌چنين حقيقت كه به اتّفاق اولو الالباب محبوب و معشوق بالذات و كمال محض و بيان كل كمال است پس بايد گفت - نعوذ بالله من شرور انفسنا و من سيئات أعمالنا - كه رهزن ما شدند .\r\nخوشا آنان كه از چشمهء عشق وضو ساختند و چار تكبير بر اوهام و خيالات و نمودارها زدند و به حيات ابدى و عيش جاودانى رسيدند فى مقعد صدق عند مليك مقتدر .\r\nو السلام ارادتمند صميمى حسن حسن‌زاده آملى\r\nقم - ليلهء جمعه 26 جمادى 2 سنه 1396 - 4 / 4 / 1355\r\n\r\nكلمهء 254\r\nاين كلمه رساله‌اى به شرح زير است :\r\nبسم الله الرحمن الرحيم\r\nالحمد للّه الذى هدانا الصراط المستقيم ، فدعانا الى مأدبته القرآن الحكيم ، و اقتفانا بالاقتداء بمخاطب وحيه :  إِنَّكَ لَعَلى خُلُقٍ عَظِيمٍ  ، و جعلنا من شيعة آل طه و يس المكرّمين بلطفه العميم ، و اجتبانا اليه باحسانه القديم .\r\nو بعد همىگويد مفتاق به رحمت رحيميه خداى متعالى حسن حسن‌زاده آملى كه اين كراسه اشارتى به مدارج قرآن و بشارتى به معارج انسان مىنمايد ، بدين اميد\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nكه نفوس مستعده را هشدارى به غايت قصواى انسانى و آگاهى به همجوارى وجود صمدانى باشد . و بدين نظر آن را « رساله مدارج و معارج » ناميده است .\r\nو الله سبحانه فتّاح القلوب و منّاح الغيوب .\r\nبدان كه مجد و عظمت هر چيز بحسب كمال اوست ، و كمالى فوق كمال واجب الوجود بالذات متصور نيست . و انسان كه از جمادات و نباتات و حيوانات اشرف است هرچه در اتّصاف به كمالات واجب الوجود قويتر باشد در كمال از ديگر افراد انسان پيشتر و به مبدأ واجب الوجودى نزديك‌تر است و آثار وجودى او بيشتر است . و چون انسان كامل مجمع اسماء و صفات واجب تعالى است امجد و اعظم از ديگر افراد انسان است زيرا كه اكمل از آنهاست .\r\nو اين اسماء و صفات الفاظ نيستند بلكه معانى و حقائق عينيه‌اند ، و اين اسماى لفظى اسماى اسمايند ، و آن‌كه متصف به اين اوصاف حقيقيه عينيّه است ولايت تكوينى دارد . زيرا كه مفاتيح غيب باذن الله تعالى در دست اوست ، و قلب او خزانه اسرار و علوم الهى است ، و مؤيد به روح القدس است ، و از ملك تا ملكوت همه مراتب اين انسان كامل است لذا امام قافلهء نوع انسانى و غايت مسير تكاملى آن و صراط مستقيم و صراط الى الله بلكه صراط الله است كه ديگر افراد بايد راه تقرب به او را سير نمايند تا به كمال انسانى خود كه همان مجد و عظمت مايه سعادت آنان است ، نائل شوند .\r\nانسان در ميان جانداران داراى شأنيتى است كه تواند از قوت به فعليتى رسد كه صاحب مقام عقل مستفاد گردد و اين طريق استكمال نفس ناطقه است و صاحب ولايت كليه اعنى انسان كامل همه اين مقامات و مراحل را مع الاضافه واجد است .\r\nانسان در مقام و مرتبت عقل هيولانى فقط قابليت استكمال دارد و پس از آنكه به اوليّات و بديهيات آشنا شده است اين حالت را عقل بالملكه گويند زيرا كه اين سلسله علوم اوليه آلت اكتساب نظرياتند كه نفس بدانها قدرت اكتساب و ملكه انتقال به نشأه عقل بالفعل حاصل تواند كرد ولى هنوز نفس صاحب مرتبت عقل\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nبالفعل نيست زيرا به ادراك اوّليات و مفهومات عاميه قدرت تحصيل وجود نورى عقلى كه علم است هنوز حاصل نشده است . و چون ملكه و قدرت بر استحضار علوم نظرى پيدا كرده است كه به منت و ملكت حاصل در خويش هر وقت بخواهد تواند نظريات را به دست آورد در اين حال نفس ناطقه را تعبير به عقل بالفعل مىكنند كه از قوت به فعل رسيده است . و چون خود كمالات علمى و معارف نورى عقلى در نزد حقيقت نفس حاضر باشند آن كمالات نورى را عقل مستفاد گويند از اين جهت كه آن حقائق از عقل فعّال كه مخرج نفوس ناطقه از نقص به كمال و از قوت به فعل است استفاده شده‌اند  وَ اللَّهُ مِنْ وَرائِهِمْ مُحِيطٌ  .\r\nهريك از مراتب عقل هيولانى و عقل بالملكه و عقل بالفعل قوه‌اى از قواى نفس است كه اينها قواى نظرى وىاند ، ولى عقل مستفاد قوه نفس نيست بلكه حضور معقولات لدى النفس بالفعل است چنان كه خواجه در شرح فصل دهم نمط سوم اشارات نصّ دارد .\r\nهيچ بخردى در اين شأنيت نفس دودلى ندارد بلكه تسليم است و بدان تصديق دارد و مىبيند كه خود هرچه از قوت به فعل مىرسد قدرت و سلطان وى بيشتر مىشود و نور بينش وى فزونى مىگيرد و از تاريكى نادانى رهايى مىيابد و هرچه داناتر مىشود استعداد و آمادگى وى براى معارف بالاتر قوىتر مىگردد و گنجايش وى براى گردآوردن حقائق ديگر بيشتر مىشود و از اين معنى پى مىبرد كه گوهر نفس ناطقه از نشأه ديگر و از ماوراى عالم طبيعت و ماده است و به سرّ و رمز كلام عالى امير المؤمنين على ( ع ) : « كل وعاء يضيق بما جعل فيه الاوعاء العلم فانه يتسع به » مىرسد .\r\nو چون روح انسانى هر اندازه بيشتر نائل به حقائق نورى وجودى عقلى شد استعداد و ظرفيت وى براى تحصيل و اكتساب معارف بالاتر بيشتر مىشود ، سرّ اين جمله بلند دعاى افتتاح كه ظاهرا از منشآت امام عصر عليه السلام است نيز معلوم مىگردد كه فرمود :\r\nالذى لا تنقص خزائنه و لا تزيده كثرة العطاء إلّا جودا و كرما انه هو العزيز الوهّاب .\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nو چون صورت مقرون به ماده پس از تفريد و تجريد نفس ناطقه آن را از ماده ، و يا به انشاء نفس ناطقه مانند آن را در خود به إعداد آلات قواى جسمانيه كه العارف يخلق بهمتّه ما يكون له وجود من خارج محل الهمة ( ص 196 فصّ اسحاقى فصوص شيخ اكبر شرح قيصرى ، ط 1 ) ، و يا از ناحيه ارتباط نفس به حقائق اشياء از راه اتصال به علّت آنها كه « ان روح المؤمن لأشدّ اتصالا بروح الله من اتصال شعاع الشمس بها » ( حديث امام صادق ( ع ) ص 133 ج 2 اصول كافى معرب ) ، صورت فعلى مجرد بدون ماده مىيابد ، و وجود آن به نفس قائم است و نفس با آنها معيّت قيوميه و اضافهء اشراقيه دارد ، و سخن فقط در دانستن مفاهيم و معانى كليه آنها كه ماهيات آنهاست نيست زيرا كه مفاهيم معقولات و مفهوم عاقل همه از يكديگر متغايرند بلكه دست يافتن به انحاء وجودات عينى آنها ، و اشتداد وجود نفس ، و بودن وجود آن در عوالم عديده به حكم هر عالم است به حكم اصل اصيل اتحاد عاقل به معقول بلكه مدرك به مدرك نفس‌نفس مىشوند و شيئيت شىء نيز در حقيقت به صورتش است پس نفس ناطقه علم به هرچيزى كه پيدا كرده است آن موجود است زيرا كه علم نور است و صورت فعلى هرچيز كه معلوم نفس شد وجودى نورى است كه عارى از حجاب ماده است و صورت فعلى ادراكى نفس عين نفس است زيرا كه قواى مدركه نفس شئون وىاند و صور مدركه فعليات نورىاند كه در مرتبت قواى مدركه‌اند كه وجود واقعى آن صور علميه همان وجود آنها براى قواى نفس بلكه براى نفس بلكه وجود واقعى آنها همان وجود نفس است لذا حاسّ با محسوس و متخيل با متخيل و متوهم با متوهم و عاقل با معقول متحد است كه اتحاد ادراك و مدرك و مدرك است مطلقا به حسب وجود نه به حسب مفاهيم پس در حقيقت صور مدركه اشياء كه علم نفس‌اند شأنى از شئون نفس‌اند و اين نه انقلاب حقيقت است بلكه اشتداد وجود از نقص به كمال است .\r\nاگر صورت فعلى در وجودش مقرون به ماده نباشد چنين صورتى نياز به تفريد و تجريد ندارد و خود بذاته عقل و عاقل و معقول ، و علم و عالم و معلوم است و نفس ناطقه را شأنيت علم بدانها نيز هست اگر چه استعدادها متفاوت است  أَنْزَلَ مِنَ \r\n\r\n","description":"","footnote":"","page_name":" 175 ","page_number":175},
  {"content":"\r\n\r\n السَّماءِ ماءً فَسالَتْ أَوْدِيَةٌ بِقَدَرِها  .\r\nتبصره : آن‌كه در بالا گفته‌ايم : « دعاى افتتاح كه ظاهرا از منشئات امام عصر عليه السلام است » ، جهت استظهار ما در انتساب اين دعاء به حضرت ولى عصر ( ع ) اين است كه سيد أجل ابن طاوس در اقبال ( ص 58 چاپ رحلى ) فرموده است :\r\nفصل فيما نذكره من دعاء الافتتاح و غيره من الدعوات الّتى متكرر كل ليلة الى آخر شهر الفلاح ، فمن ذلك الدعاء الذى ذكره محمد بن أبى قرة باسناده فقال حدثنى ابو الغنائم محمد بن محمد بن محمد بن عبد الله الحسنى قال اخبرنا ابو عمرو محمد بن محمد بن نصر السكونى رضى الله عنه قال سألت أبا بكر احمد بن محمد بن عثمان البغدادى رحمه الله أن يخرج إلىّ أدعية شهر رمضان التى كان عمّه ابو جعفر محمد بن عثمان بن السعيد العمرى رضى الله عنه و ارضاه يدعوبها فأخرج الى دفترا مجلدا بأحمر فنسخت منه ادعية كثيرة و كان من جملتها و تدعو بهذا الدعاء فى كل ليلة من شهر رمضان فان الدعاء فى هذا الشهر تسمعه الملائكة و تستغفر لصاحبه ، و تقول : اللهم انى افتتح الثناء بحمدك الخ .\r\nاين بود غرض ما از عنوان تبصره ، به موضوع بحث برمىگرديم :\r\nو چنان كه شأنيت نفس است كه عاقل و مدرك موجودات گردد و علم بدانها تحصيل كند شأن همه موجودات نيز اين است كه معقول وى گردند جز اينكه  عَنَتِ الْوُجُوهُ لِلْحَيِّ الْقَيُّومِ   ، وَ لا يُحِيطُونَ بِهِ عِلْماً  . صدر المتالهين در اسفار ( ص 311 ، ج 1 - ط 1 ) فرمايد : ما من شىء الا و من شأنه ان يصير معقولا اما بذاته و اما بعد عمل تجريد .\r\nو نيز در ( ص 307 ج 1 ) آن گويد :\r\nان جميع الموجودات الطبيعية من شأنها أن تصير معقولة اذما من شىء إلّا و يمكن ان يتصوّر فى العقل اما بنزعه و تجريده عن المادة و اما بنفسه صالح لأن تصير معقولة لا به عمل من تجريد و غيره يعمل فيه حتى تصير معقولة بالفعل .\r\nو نيز در آن ( ص 305 ج 1 ) از رساله اطلاقات العقل فارابى نقل كرده است :\r\nشأن الموجودات كلّها أن تعقل و تحصل صورا لتلك الذات يعنى ذات النفس\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nالناطقة الانسانية .\r\nو نيز در همان صفحه همان جلد از همين رساله فارابى نقل كرده است :\r\nفاذا حصلت معقولات بالفعل صارت حينئذ احد موجودات العالم اذ عدّت من حيث هى معقولات فى جملة الموجودات .\r\nچون شأن همهء موجودات اين است كه معلوم نفس انسانى گردند ، و شأن نفس نيز اين است كه تواند از مرحله عقل هيولانى به مرتبت عقل مستفاد و عقل بسيط رسد بلكه بر آنها نيز محيط شود چنان كه گفته‌ايم مورد تصديق هركس و حكم فطرى و جبلّى اوست لذا از ظلمت جهل به جهان نور علم انتقال مىيابد و به دانستن هر حقيقت علمى كلى بابى از عالم غيب به رويش گشوده مىشود چه اينكه علم وجودى نورى و محيط و مبسوط و بسيط است . و همچنين درجه درجه كه بر نردبان معرفت ارتقاء مىيابد سعهء وجودى او و گسترش نور ذات او و اقتدار و استيلاى وى بيشتر مىشود و آمادگى براى انتقالات بيشتر و قويتر و شديدتر ، و سير علمى بهتر پيدا مىكند تا كم‌كم مفاتيح حقائق را در دست مىگيرد . و چون استعدادش تام باشد و واجب تعالى هم كه فياض على الاطلاق است به مرحلهء عقل مستفاد مىرسد و بعبارت ديگر عقل بسيط مىشود كه عقل بسيط علم بسيط است اعنى وجودى است كه از سعهء نوريّت و جامعيتش حايز همه انوار معارف حقه است و جميع اسماى حسناى الهى را به استثناى اسماء مستأثره واجد است پس چنين كسى خزانه علوم و مظهر تام و كامل  عَلَّمَ آدَمَ الْأَسْماءَ كُلَّها  مىشود و به مقام شامخ ولايت تكوينيه مىرسد و خليفة الله مىگردد و در قوت عقل نظرى و عقل عملى به غايت قصوى نائل مىشود و بتعبير عرشى شيخ اجل ابن سينا قدس الله المتعالى سرّه العزيز در آخر الهيات كتاب شفاء : كاد ان يصير ربّا انسانيا و كاد أن تحلّ عبادته بعد الله تعالى و هو سلطان العالم الأرضى و خليفة الله فيه .\r\nاينچنين كس است كه مىگويد من نقطهء تحت باء بسم الله هستم زيرا كه اين نقطه نسخه اصل قرآن است و تفصيل آن را از تفسير مفاتيح الغيب صدر اعاظم فلاسفه الهى طلب بايد كرد و اين فاتحه را در الهيات اسفار نيز آورده است ( ج 3\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nص 107 ط 1 ) آن جناب در فاتحه چهارم مفتاح اول ( ص 7 ) فرموده است :\r\nالفاتحة الرابعة فى تحقيق كلام امير المؤمنين ( ع ) : جميع القرآن فى باء بسم الله و انا نقطة تحت الباء . اعلم هداك الله أن من جملة المقامات التى حصلت للسائرين الى الله بقدم العبودية مقام اذا حصل لواحد يرى بالمشاهدة العينية كل القرآن بل جميع الصحف المنزلة تحت نقطة باء بسم الله بل يرى جميع الموجودات تحت تلك النقطة و ان اردت مثالا يقربك اليه من وجه واحد الى تحقيق ذلك فهو انك اذا قلت لله ما فى السموات و ما فى الارض فقد جمعت ما فى السموات و ما فى الأرض فى كلمة واحدة و اذا حاولت ذكرها بالتفاصيل واحدا واحدا لافتقرت الى مجلدات كثيرة ثم قس على نسبة اللفظ الى اللفظ نسبة المعنى الى المعنى على أن فسحة عالم المعانى و التفاوت بين افرادها مما لا يقاس بفسحة عالم الألفاظ و التفاوت بينهما .\r\nو لو اتّفق لأحد أن يخرج من هذا الوجود الخارجى ( المجازى - خ ل ) الحسى الى التحقق بالوجود اليقينى العقلى و يتصل بدائرة الملكوت الروحانى حتى يشاهد معنى و الله بكل شىء محيط و يرى ذاته محاطا بها مقهورا عليها فحينئذ يشاهد وجوده فى نقطة تكون تحت الباء و يعاين تلك الباء التى فى بسم الله حيثما تجلت له عظمتها و جلالة قدرها و يرى انها كيف تظهر ذاتها على العاكفين فى حظيرة القدس من تحت النقطة التى هى تحتها هيهات نحن و امثالنا لا نشاهد من حروف القرآن الاسوادها لكوننا فى عالم الظلمة و السواد و ما حدّت من مدّ المداد اعنى مادة الأضداد و المدرك لا يدرك شيئا الا بما حصل لقوة ادراكه فان المدرك و المدرك دائما من جنس واحد فالبصر لا يدرك الا الألوان و الحس لا ينال الا المحسوسات و الخيال لا يتصوّر الا المتخيلات و العقل لا يعرف الا المعقولات فكذلك النور لا يدرك لأحد الا بالنور و  مَنْ لَمْ يَجْعَلِ اللَّهُ لَهُ نُوراً فَما لَهُ مِنْ نُورٍ  فنحن بسواد هذا العين لا نشاهد الاسواد القرآن فاذا خرجنا من هذا الوجود المجازى و  الْقَرْيَةِ الظَّالِمِ أَهْلُها  مهاجرا الى الله و رسوله و ادركنا الموت عن هذه النشأة الصورية الحسية و الخياليّة و الوهمية و العقلية العلمية و محونا بوجودنا فى وجود كلام الله تعالى ثم خرجنا من المحو الى الاثبات اثباتا ابديّا و من الموت الى الحياة حياة ثانوية ابدية فما رأينا بعد ذلك من القرآن سوادا اصلا إلّا البياض الصرف\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nو النور المحض و تحقيقا لقوله تعالى  وَ لكِنْ جَعَلْناهُ نُوراً نَهْدِي بِهِ مَنْ نَشاءُ مِنْ عِبادِنا  و عند ذلك نقرأ الايات من نسخة الاصل و من عنده علم الكتاب .\r\nايها الرجل ان القرآن انزل الى الخلق مع آلاف حجاب لأجل تفهيم الضعفاء العقول خفافيش الأبصار فلو عرض ( عزّى - خ ل ) باء بسم الله مع عظمته التى كانت له و نزل الى العرش لذاب العرش و اضمحل و فى قوله  لَوْ أَنْزَلْنا هذَا الْقُرْآنَ عَلى جَبَلٍ لَرَأَيْتَهُ خاشِعاً مُتَصَدِّعاً مِنْ خَشْيَةِ اللَّهِ  إشارة الى هذا المعنى رحم الله عبدا قال كاشفا لهذا المعنى كل حرف فى اللوح اعظم من جبل ق و هذا اللوح هو اللوح المحفوظ فى قوله تعالى   بَلْ هُوَ قُرْآنٌ مَجِيدٌ فِي لَوْحٍ مَحْفُوظٍ   و هذا القاف هو رمز الى ما فى قوله   ق وَ الْقُرْآنِ الْمَجِيدِ   فإنّ القرآن كان حقيقة واحدة الا ان لها مراتب كثيرة فى النزول و أساميه بحسبها مختلفة ففى كل عالم و نشأة يسمى باسم مناسب لمقامه الخاص و منزله المعين كما ان الانسان الكامل حقيقة واحدة و له اطوار و مقامات و درجات كثيرة فى القيود ( فى الصعود - خ ك ) و اسامى مختلفة و له بحسب كل طور و مقام اسم خاص اما القرآن ففى عالم يسمى بالمجيد  بَلْ هُوَ قُرْآنٌ مَجِيدٌ  . و فى آخر اسمه عزيز  إِنَّهُ لَكِتابٌ عَزِيزٌ  . و فى آخر اسمه على حكيم  وَ إِنَّهُ فِي أُمِّ الْكِتابِ لَدَيْنا لَعَلِيٌّ حَكِيمٌ  . و فى آخر كريم   إِنَّهُ لَقُرْآنٌ كَرِيمٌ فِي كِتابٍ مَكْنُونٍ   . و مبين  وَ لا رَطْبٍ وَ لا يابِسٍ إِلَّا فِي كِتابٍ مُبِينٍ  . و حكيم    يس وَ الْقُرْآنِ الْحَكِيمِ    . و له الف الف من اسام لا يمكن سماعها بالاسماع الظاهرة و لو كنت ذا سمع باطنى فى عالم العشق الحقيقى و المحبّة الالهية لكنت ممّن تسمع اسماءه و تشاهد اطواره .\r\nو اعلم ان اختلاف صور الموجودات و تباين صفاتها و تضاد أحوالها آيات عظيمة لمعرفة بطون القرآن و انوار جماله و اشعة آياته و لتعلم اسماء الله و صفاته قوله  وَ لِلَّهِ الْأَسْماءُ الْحُسْنى فَادْعُوهُ بِها وَ ذَرُوا الَّذِينَ يُلْحِدُونَ فِي أَسْمائِهِ  و فى هذه الآية أوجب الله على عباده علم الحكمة و التوحيد و معرفة الآفاق و الأنفس و علم الأسماء و مشاهدة المظاهر و المربوبات  إِنَّ فِي خَلْقِ السَّماواتِ وَ الْأَرْضِ وَ اخْتِلافِ اللَّيْلِ وَ النَّهارِ لَآياتٍ لِأُولِي الْأَلْبابِ  و هذا الباب من المعرفة مما سلكه العرفاء الالهيون و الحكماء الأقدمون و هم الذاهبون الى أنّ هذه الصور المتخالفة صور اسماء الله تعالى و ظلال و مثل و مظاهر لما فى العالم الالهى من الصور المفارقة الالهية و ذلك لأن كل ما يوجد فى هذا العالم يوجد\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nالعوالم الاعلى على وجه اعلى و اشرف منه  وَ ما عِنْدَ اللَّهِ خَيْرٌ لِلْأَبْرارِ  .\r\nانتهى كلامه السامى رفع الله المتعالى درجاته الرفيعة .\r\nپارسى گو گرچه تازى خوشتر است . از جمله مقامات كه براى سائر الى الله به قدم عبوديت حاصل مىشود مقامى است كه به مشاهده عينيه مىبيند كه همهء قرآن بلكه جميع صحف منزله بلكه جميع الموجودات تحت نقطهء باء بسم الله‌اند . زيرا اين سائر همين كه از اين وجود مجازى حسّى بدر رفت و به وجود يقينى عقلى متحقق شد و به دائرهء ملكوت روحانى متّصل گشت معنى و الله بكل شىء محيط را مشاهده مىكند و ذات خويش را محاط بدان ذات و مقهور آن مىبيند و در اين هنگام وجود خود را در نقطه‌اى كه تحت باء بسم الله است مشاهده مىكند .\r\nما از حروف قرآن مشاهده نمىكنيم مگر سواد آن را زيرا كه در عالم ظلمت و سواد هستيم ، و آنچه كه از مداد ماده است مىبينيم زيرا كه مدرك و مدرك دائما از يك جنسند چنان كه بصر نمىبيند مگر الوان آن را و حس درنمىيابد مگر محسوسات را و خيال تصور نمىكند مگر متخيلات را و عقل نمىشناسد مگر معقولات را و همچنين نور ادراك نمىشود مگر به نور و موجودات ماوراى طبيعت كه انوار محض‌اند ديده نمىشوند مگر به نور چشم بصيرت  وَ مَنْ لَمْ يَجْعَلِ اللَّهُ لَهُ نُوراً   فَما لَهُ مِنْ نُورٍ   . مَنْ كانَ فِي هذِهِ أَعْمى فَهُوَ فِي الْآخِرَةِ أَعْمى  .\r\nپس ما به سواد اين چشم سر نمىبينيم مگر سواد قرآن را و چون از اين وجود مجازى و از اين قريه‌اى كه اهل آن ستمكارند بدر رفتيم و به سوى خدا و رسولش مهاجرت كرديم و از نشأه صورى حسى و خيالى و وهمى و عقلى علمى بمرديم و به وجود خودمان در وجود كلام الله محو شديم از محو به اثبات مىرسيم و از مرگ به زندگى دوباره هميشگى\r\n چون اويس از خويش فانى گشته بود * آن زمينى آسمانى گشته بود \r\nپس از آن از قرآن ديگر سواد نمىبينيم بلكه آنچه از قرآن مىبينيم بياض صرف\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nو نور محض است .\r\nبدانكه قرآن با هزاران حجاب براى تفهيم عقول ناتوان و شب‌پره چشمها نازل شد ، اگر چنانچه باء بسم الله با عظمتى كه براى اوست بر عرش نازل شود عرش آب مىشود و مضمحل مىگردد ، كريمه  لَوْ أَنْزَلْنا هذَا الْقُرْآنَ عَلى جَبَلٍ لَرَأَيْتَهُ خاشِعاً مُتَصَدِّعاً مِنْ خَشْيَةِ اللَّهِ  اشاره به اين معنى است ، خداوند رحمت كند آن بنده را كه گفت هر حرف قرآن در لوح بزرگتر از كوه قاف است اين لوح همان لوح محفوظ است و اين قاف رمزى به قول حق جل و على :   ق وَ الْقُرْآنِ الْمَجِيدِ   .\r\nدر معانى الاخبار از امام صادق ( ع ) روايت شده است :\r\nو أمّا ق فهو الجبل المحيط بالارض و خضرة السماء منه و به يمسك الله الارض أن تبيد بأهلها . ( تفسير صافى ) .\r\nو نيز در معانى الاخبار از امام صادق ( ع ) در تفسير   ص وَ الْقُرْآنِ ذِي الذِّكْرِ   روايت شده است : و اما ص فعين تنبع من تحت العرش و هى التى توضأ منها النبى ( ص ) لما عرج به ، الحديث .\r\nو در علل الشرائع از امام كاظم ( ع ) روايت است كه :\r\nسئل ( ع ) : و ما صاد الذى أمر ان يغتسل منه - يعنى النبى ( ص ) - لما اسرى به ، فقال عين تنفجر من ركن من اركان العرش يقال لها ماء الحياة و هو ما قال الله عز و جل :\r\n  ص وَ الْقُرْآنِ ذِي الذِّكْرِ   .\r\nو فى تفسير المجمع عن الصادق ( ع ) انه اسم من اسماء الله تعالى اقسم به ( تفسير صافى ) .\r\nو در خبر ديگر اينكه ص اسمى از اسماء نبى است . ابن عباس گفت : ص جبل بمكة كان عليه عرش الرحمن حين لا ليل و لا نهار .\r\nاين عرش رحمن قلب مؤمن است كه قلب المؤمن عرش الله الاعظم و قال :\r\nلا يسعنى ارضى و لا سمائى ، و يسعنى قلب عبدى المؤمن . پس ص اشارت به صورت رسول الله ( ص ) است چنان كه ق هم اشاره به قلب محمدى است كه عرش الهى محيط به كل است . ( تفسير منسوب به ابن عربى در سوره ق ) هريك از\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nروايات سرّى از اسرار و رمزى از رموز است كه يك‌يك را بيانى بسيار بايد و اين نكات را عمقهاى بسيار است .\r\nآرى اگر كلام حق تعالى در مقام اطلاقش ظاهر شود هيچ مخلوقى در برابر آن مقاومت نمىكند و همه در كلام او فانى مىشوند لكن از غايت رحمت و كمال رأفت به خلقش اسماء و صفات و كلامش را از مقام اطلاق فرود آورد و به آنها لباس تعيّنات پوشانيد كه در مقام ارواح عاليه موافق مر آنها ، و در مقام ارواح مضافه مرافق مر آنها ، و در مقام اشباح عاليه نوريه و سافله ظلمانيه مطابق مر آنها ، و در مقام انسان به لباس اصوات و عبارات و حروف و كتابت ، مناسب مر اصماخ و ابصار آنها ظاهر شد . عارف رومى در دفتر چهارم مثنوى گويد :\r\n خود طواف آنكه او شه بين بود * فوق قهر و لطف و كفر و دين بود\r\nزان نيامد يك عبارت در جهان * بس نهانست و نهانست و نهان\r\nزانكه اين اسما و الفاظ حميد * از گلابهء آدمى آمد پديد\r\nعلّم الاسما بُد آدم را امام * ليك نىاند لباس عين و لام\r\nچون نهاد از آب و گل بر سر كلاه * گشت آن اسماى جانى روسياه\r\nكه نقاب حرف و دم در خود كشيد * تا شود بر آب و گل معنى پديد \r\nپس بدانكه قرآن اگرچه يك حقيقت است اما آن را به حسب نزول مراتب بسيار است و به لحاظ مراتب اسامى گوناگون و در هر نشأه اسمى خاص مطابق آن نشأه دارد چنان كه انسان كامل يك حقيقت است و آن را اطوار و مقامات و درجات بسيار است و در هرطور و مقام اسمى خاص دارد . قرآن در عالمى مجيد ناميده مىشود ، و در عالمى عزيز ، و در عالمى على حكيم ، و در عالمى كريم ، و در عالمى مبين و در عالمى حكيم ، و اينها اسامى است كه در قرآن از آنها اسم برده شد و آن را هزاران اسم است كه شنيدن آنها با اين گوش سر امكان ندارد وانگهى\r\n معانى هرگز اندر حرف نايد * كه بحر قلزم اندر ظرف نايد \r\nو اگر در عالم عشق حقيقى و محبت الهى داراى گوش باطنى هستى توانى آن نامها را بشنوى و آن اطوار را بنگرى .\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nبدانكه يك شىء را مىشود كه چندين وجود باشد از قبيل وجود عينى و وجود ذهنى و وجود لفظى و وجود كتبى . به قول متأله سبزوارى در منطق منظومه\r\n و تلك عينى و ذهنى طبع * ثمّت لفظى و كتبى وضع \r\nو هريك از اين وجودات را نيز مراتب عديده است مثلا :\r\nوجود عينى را ، طبيعى و مثالى و نفسى و عقلى و غيرهاست . و باز هم اين مراتب به حسب دو قوس نزول و صعود ذو مراتب است .\r\nو وجود ذهنى را نيز به بودن در أذهان عاليه ، و در اذهان سافله ، و در اذهان آدميان نيز به حسب بودن در عاقله و در وهم و در خيال و در حس مشترك ، مراتب است .\r\nوجود لفظى نيز به حسب لغات مختلفه و حروف مركبه و حروف مقطّعه ذو مراتب است چنان كه در حروف مقطعه الف كه قطب حروف است براى ذات اقدس حق است ، و باء براى عقل اول ، و سين براى انسان .\r\nوجود كتبى هم به حسب اطوار خطوط مختلفه گوناگون است .\r\nپس ممكن است كه يك شىء را ظهورات مختلف باشد و در هر عالمى و موطنى حكمى خاص داشته باشد . و چون يك شىء را وجودات گوناگون است ، و وجود ذهنى و لفظى و كتبى اسماى وجود عينىاند ، و هر اسمى آلت لحاظ براى مسمّى است ؛ لذا اسم به وجهى عين مسمى است چنان كه محققين عرفاء فرموده‌اند اسم عين مسمى است و حكماء فرموده‌اند صفت عين ذات الهيه است .\r\nحال كه دانستى يك شىء را وجودات گوناگون تواند بود بدانكه قرآن را مقامات وجودى گوناگون است از قرآن عينى و همه مصاديق آن تا قرآن كتبى .   إِنَّا أَنْزَلْناهُ فِي لَيْلَةِ الْقَدْرِ .    إِنَّا أَنْزَلْناهُ فِي لَيْلَةٍ مُبارَكَةٍ .   إِنَّا أَنْزَلْناهُ قُرْآناً عَرَبِيًّا  . ها اشاره به هويت مطلقه و ذات مقدسه است و قرآن در اين مرتبه هويت الهيه ، علم ذات اقدس الهى است كه اسماء و صفاتش عين ذات اويند .\r\nشيخ جليل رئيس المحدثين صدوق اعلى الله تعالى مقاماته در باب تفسير   قُلْ هُوَ اللَّهُ أَحَدٌ   از كتاب توحيد روايت كرده است كه امام باقر عليه السلام فرمود :\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nحدّثنى ابى عن ابيه امير المؤمنين عليه السلام قال رأيت الخضر ( ع ) فى المنام قبل بدر بليلة ، فقلت له علّمنى شيئا انصربه على الأعداء ؛ فقال قل يا هو يا من لا هو الّا هو .\r\nفلما أصبحت قصصتها على رسول الله صلى الله عليه و آله فقال يا على علّمت الاسم الأعظم فكان على لسانى يوم بدر و ان امير المؤمنين عليه السلام قرأ   قُلْ هُوَ اللَّهُ أَحَدٌ   فلما فرغ قال يا هو يا من لا هو الا هو اغفر لي و انصرنى على القوم الكافرين . قال و كان على ( ع ) يقول ذلك يوم صفين و هو يطارد فقاله عمار بن ياسر يا امير المؤمنين ما هذه الكنايات ؟ قال اسم الله الاعظم و عماد التوحيد للّه ، لا إله إلّا هو . ثم قرأ  شَهِدَ اللَّهُ أَنَّهُ لا إِلهَ إِلَّا هُوَ  ، و آخر الحشر ، ثم نزل فصلّى اربع ركعات قبل الزوال ، الحديث .\r\nهمين حديث را امين الاسلام طبرسى در تفسير مجمع البيان در ضمن سوره توحيد آورده است . و آن را در ادعيه و اذكار صادر از زبان اهل بيت عصمت و وحى نظائر بسيار است .\r\nدر اين حديث شريف و نظائر آن كلمه مباركه هو منادى شده است و حرف ياى ندا بر سرش درآمده است و حال اينكه ضمير منادى نمىشود . علامه بهائى در صمديه در شرائط منادى گويد : و يشترط كونه مظهرا . و شارح آن علامه سيد عليخان در شرح كبير صمديه پس از عبارت مذكور گويد : فلا يجوز نداء المضمر مطلقا ، لا يقال : يا انا ، و لا يا إياى ، و لا يا هو ، و لا يا اياه اجماعا . تا اينكه گويد :\r\nو قال شعبان فى الفيته :\r\n و لا تقل عند النداء يا هو * و ليس فى النحاة من رواه \r\nپس در حديث مذكور ياهو حرف ندا بر سر ضمير درنيامده است بلكه « هو » اسمى از اسماء الله است كه مسمّاى آن هويت مطلقه و ذات اقدس است چه اينكه جمله شريف « يا هو يا من لا هو إلّا هو » سخن كسيست كه خود پدر نحو و صرف است چنان كه فرموده است : انّا لأمراء الكلام و فينا تنشبّت عروقه و علينا تهدّلت غصونه ( خطبه 231 نهج البلاغه ) .\r\nاز اين تحقيق دانسته مىشود كه قول مرادى در شرح تسهيل تا چه اندازه موهون است ؛ شارح مذكور در همين مبحث گويد : قال المرادى فى شرح\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nالتسهيل : و قول بعض الصوفية « يا هو » ليس جاريا على كلام العرب . بايد به مرادى گفت :\r\n نهفته معنى نازك بسى است در خط يار * تو فهم آن نكنى اى اديب من دانم \r\nاين هاء هويّت مطلقه است كه « يا هو يا من لا هو الا هو » ، هويت مطلقه‌اى كه ظل ممدود آن وجود منبسط است كه به تعبيرى ماده ممكنات ورق منشور همه است ، و تعينات و ماهيات صور آنها است .   إِنَّا أَنْزَلْناهُ فِي لَيْلَةِ الْقَدْرِ   ، هاى   إِنَّا أَنْزَلْناهُ   كنايه از قرآن است . و چون علم هويت مطلقه عين ذاتش است پس انزال آن‌كه\r\n وجود اندر كمال خويش سارى است * تعيّنها امور اعتبارى است \r\nفرود آمدنش از اعلى مراتب وجود و اشمخ مقامات آن تا تنزّل به انزل مراحل بدون تجافى ، در مرحله نزول به صورت صوت و قرآن و كتب و نقش است كه  إِنَّا أَنْزَلْناهُ قُرْآناً عَرَبِيًّا  ، و تعبير قرآن بر قرآن مرحله صوت و كتب ، مشعر به اين وجه لطيف است . و در حقيقت تمام مراتب آن از اشمخ و اعلى تا به مرحله صوت و نقش و كتب ، تنزلات عوالم و اطوار نور علم است ، و مطلقا  لا يَمَسُّهُ إِلَّا الْمُطَهَّرُونَ  .\r\nو چون انسان كامل حايز جميع مراتب كمالات و خليفة الله است كه هم فاعل در فاعليّت تام است و هم قابل در قابليت ، پس اوّلين مرتبه نزول قرآن بايد با انسان كامل متّحد باشد و آن حقيقت محمّديه است كه   إِنَّا أَنْزَلْناهُ فِي لَيْلَةِ الْقَدْرِ   ،  إِنَّا أَنْزَلْناهُ فِي لَيْلَةٍ مُبارَكَةٍ  . و عيسى روح الله - عليه السلام - فرمود :  وَ جَعَلَنِي مُبارَكاً أَيْنَ ما كُنْتُ  . و تافناء و استتار مستفيض در مفيض نشود ، نور علم بر مستفيض فائض نمىشود . و اين همان اتصال بلكه اتّحاد است ولى به وجهى الطف و اشرف از آنچه اوهام عامّى مىپندارد كه بايد در مبحث اتحاد عاقل به معقول معقول گردد . و اين همان فناء و استتار حقيقت احمديّه در حقيقت احديه است كه\r\n ز احمد تا احد يك ميم فرق است * جهانى اندر اين يك ميم غرق است \r\nو اين حقيقت احمديه مستتر در احديّت آن ليله مباركه قدر است كه ليله زمانى\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nظل آنست چنان‌كه ماء عالم طبيعت ظلّ ماء حيات‌دار آخرت است  وَ إِنَّ الدَّارَ الْآخِرَةَ لَهِيَ الْحَيَوانُ  .\r\nاز تفسير عرائس البيان بشنو :\r\nليلة القدر هى البنية المحمدية حال احتجابه عليه السلام فى مقام القلب بعد الشهود الذاتى ؛ لأن الانزال لا يمكن الّا فى هذه البنية فى هذه الحالة . و القدر هو خطره عليه السلام و شرفه إذ لا يظهر قدره و لا يعرفه هو الّا فيها .\r\nو در تفسير بيان السعادة ، از ليلة القدر تعبير به صدر محمّد صلى الله عليه و آله و سلّم شده است :   « إِنَّا أَنْزَلْناهُ فِي لَيْلَةِ الْقَدْرِ   التى هى صدر محمّد . . . » و مآل هر دو تفسير يكى است . و كتاب ما انسان و قرآن را در اين مسائل اهميّت بسزاست . و با اين‌كه مكرر به طبع رسيده است شايد اوحدى از مردم ديده به طلعت دل‌آرا و چهره جانفزايش گشوده باشند .\r\nامام حسن مجتبى عليه السلام فرمود : چون خداوند قلب پيغمبر را از قلبهاى ديگر بزرگتر ديد ، او را به رتبت رسالت ختمى برانگيخت . اين قلب قابل مستفيض است كه خداوند درباره آن فرمود :   نَزَلَ بِهِ الرُّوحُ الْأَمِينُ عَلى قَلْبِكَ   .\r\nتبصره : امام باقر عليه السلام حديث مذكور امام امير المؤمنين و خضر عليهما السلام را شاهد گفتار خود در معنى هو سوره توحيد   قُلْ هُوَ اللَّهُ   آورده است أعنى همان هدفى كه در تفسير هو داشتيم و آن حديث اول باب تفسير   قُلْ هُوَ اللَّهُ أَحَدٌ   كتاب توحيد صدوق است ، و امين الاسلام طبرسى نيز آن را در تفسير مجمع آورده است و صورت عبارت حديث در هر دو كتاب يكى است كه :\r\nقال ابو جعفر الباقر عليه السلام فى معنى   قُلْ هُوَ اللَّهُ أَحَدٌ   : قل أى اظهر ما أوحينا اليك و ما نبّأناك به بتأليف الحروف التى قرأناها عليك ليهتدى بها من القى السمع و هو شهيد . و هو اسم مكنّى مشار الى غائب فالهاء تنبيه عن معنى ثابت و الواو اشارة الى الغائب عن الحواس كما ان قولك هذا اشارة الى الشاهد عند الحواس و ذلك ان الكفار نبّهوا عن آلهتهم به حرف اشارة الشاهد المدرك فقالوا هذه آلهتنا المحسوسة بالأبصار فاشرانت يا محمد الى الهك الذى تدعو اليه حتى نراه و ندركه و لا نأله فيه\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nفأنزل الله سبحانه قل هو الله احد فالهاء تثبيت للثابت و الواو اشارة الى الغائب عن درك الابصار و لمس الحواس و انه يتعالى عن ذلك بل هو مدرك الابصار و مبدع الحواس و حدثنى ابى عن ابيه عن امير المؤمنين ( ع ) انه قال رأيت الخضر فى المنام .\r\nالى آخر ما نقلناه آنفا .\r\nاين حديث فرمودها در هو و هذاهاى تنبيه است چنان كه در كتب نحو نيز گفته‌اند كه هاى در اسماء اشاره‌هاى تنبيه است و ذا براى اشاره به حاضر و شاهد در نزد حواس است و واو براى غائب از حواس ، و واو از براى غايب ، نظير واو افعال غايب است مثل علموا اين از جهت بحث ظاهر ادبى . ولى از استشهاد حضرت به گفتار و منام جدّش بايد چنان گفت كه متأله سبزوارى در شرح اسماء ( ص 194 طبع ناصرى ) پس از نقل حديث افاده فرموده است كه :\r\nقوله ( ص ) يا على علّمت الاسم الاعظم ، اذ الهوية هى حقيقة الوجود الصرف من دون اشعار فيها بتعين اصلا ، و لا هو الا هو اى لا وحدة و لا تشخص الّا هى منطوية فى وحدته الحقة التى لا ثانى لها فى الوجود و التشخص اذا لوحدة و التشخص انما هما بالوجود الحقيقى .\r\nو نيز فرموده است :\r\nفالهاء تثبيت للثابت و الواو اشارة الى الغائب عن الحواس ، مع ان الهاء حرف حلقى و الحلق اقصى الفم يناسب الغيب و الواو شفوى و الشفة ظاهر الفم لا يناسب الغيب بل الظهور لأجل انه فى تأدية الهاء يرسل النفس من الباطن الى الظاهر فيناسب تثبيت الثابت و فى تأدية الواو ينضم الشفة كأنّه يريد أن يحبسه فيناسب الاشارة الى الغائب .\r\nثمّ ان كثيرا من العلماء نقلوا هذا الذكر بانضياف يا من هو بعد يا هو . و فى الجذوات نسب الى سيّد الاولياء و يعسوب الأصفياء هكذا بزيادته حتى جعله فاتحة كتاب التقديسات . انتهى كلام المتأله السبزوارى قده .\r\nاين هويت الهيه كه اعلى مراتب وجود است قرآن در اين مقام اعلى مراتب خود است كه همان علم حق سبحانه است كه عين ذات اوست و نزول آن از آن مرتبه كه تنزل آن از ذات مقدسه الهى است و عبارت أخراى ظهور آنست اوّلين نشأة آن عالم\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nمشيت است كه واسطه فيض وجودات و نزول بركات نوريه وجوديه است كه از آن تعبير به عقل اول و عقل بسيط و علم بسيط و حقيقت محمديه نيز مىشود و اسامى شامخ ديگر نيز دارد ، همچنين در قوس نزول تنزل تا به عالم لفظ و صوت و نقش و كتب مىيابد كه آن حقيقت است كه در شئون اين رقائق متنزّل و متجلّى است ، و اين فروغ از آن اصل منفطر و بدان متدلّى است . و سپس از اين مرحله آخر به قوس صعودى و سير علمى و اشتداد وجودى نفس ، به اتحاد عالم به معلوم صاحب ولايت كليه ظلّيه إلهيه مىشود و خليفة الله مىگردد و به اصل خود مىپيوندد .\r\n دو سر خط حلقه هستى * به حقيقت به هم تو پيوستى \r\n يُدَبِّرُ الْأَمْرَ مِنَ السَّماءِ إِلَى الْأَرْضِ ثُمَّ يَعْرُجُ إِلَيْهِ فِي يَوْمٍ كانَ مِقْدارُهُ أَلْفَ سَنَةٍ مِمَّا تَعُدُّونَ  ( سجده - 6 ) .   مِنَ اللَّهِ ذِي الْمَعارِجِ تَعْرُجُ الْمَلائِكَةُ وَ الرُّوحُ إِلَيْهِ فِي يَوْمٍ كانَ مِقْدارُهُ خَمْسِينَ أَلْفَ سَنَةٍ   ( معارج - 5 ) . به مثل نطفه انسانى كه زبده عالم و صفوت و لباب و خلاصه آنست ، آن‌چنان كه از ماست در مشك ، به زدن مشك زبده آن گرفته مىشود . عالم همچو مشكى است كه از جنب و جوش و حركات حيرت‌آور آن زبده‌اى به نام نطفه انسانى حاصل مىشود كه بعد از همه آنها و عصاره همه آنها است ، و در وى قواى عالم جمع است كه يك كلمه موجز و مختصرى است كه معناى بسيار بلند در آن نهفته است . عارف شبسترى گويد :\r\n درون حبّه‌اى صد خرمن آمد * جهانى در دل يك ارزن آمد\r\nبدان خردى كه آمد حبّه دل * خداوند دو عالم راست منزل\r\nاگر يك قطره را دل برشكافى * برون آيد از آن صد بحر صافى \r\nو يا اگر عالم را به دريايى تشبيه كنيم از لجّه اين دريا درّ يك دانه آدم به كنار مىآيد . اين شب بسترى در غزلى گفته است :\r\n اين چه درياى شگرفى است كه از لجّه وى * دُر يك دانه آدم به كنار آمده است \r\nاين نطفه آدمى كه در آخرين مرحله تنزل وجودى قرار گرفته است همين نطفه در اولين مرحله قوس صعودى است كه حدّ مشترك بين دو قوس نزول و صعود\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nاست و پس از نزول به آخرين مرحله ، ارتقاى به عالم بالا مىيابد .\r\n جهان انسان شد و انسان جهانى * ازين پاكيزه‌تر نبود بيانى \r\nامير المؤمنين ( ع ) فرمود : لقد ذوّرتم دورات ثم كوّرتم كورات . و نيز فرمود :\r\nان للّه فى كل يوم ثلاثة عساكر : عسكر ينزلون من الاصلاب الى الارحام و عسكر يخرجون من الارحام الى الدنيا و عسكر يرتحلون من الدنيا الى الآخرة .\r\nعارف رومى در دفتر اول مثنوى در بيان آن گويد :\r\n كل يوم هو فى شأن را بخوان * مرو را بىكار و بىفعلى مدان\r\nكمترين كارش به هر روز آن بود * كوسه لشكر را روانه مىكند\r\nلشكرى ز اصلاب سوى امّهات * بهر آن تا در رحم رويد نبات\r\nلشكرى ز ارحام سوى خاكدان * تا ز نرّ و ماده پر گردد جهان\r\nلشكرى از خاكدان سوى اجل * تا ببيند هركسى حسن عمل\r\nباز بيشك بيش از آنها مىرسد * آنچه از حق سوى جانها مىرسد\r\nو انچه از جانها به دلها مىرسد * و انچه از دلها به گلها مىرسد\r\nاينت لشكرهاى حق بيحدّ و مر * از پى اين گفت ذكرى للبشر \r\nنه تنها اين نزول و صعود در شأن نطفه است و در دو قوس نزول و صعود دور مىزند بلكه وجود در ترقيات و تنزلات دورى است به اين معنى كه ترقيات و تنزلات وجود دورى است  يُدَبِّرُ الْأَمْرَ مِنَ السَّماءِ إِلَى الْأَرْضِ ثُمَّ يَعْرُجُ إِلَيْهِ  عقل است كه به طبع تنزل پيدا مىكند و دوباره طبع است كه به سوى عقل ترقى مىكند بدون اينكه تجافى در كار باشد . تخم درختى را در نظر بگيريد مىبينيد كه در ادوار مختلفه تخم درخت مىشود و به بار مىنشيند و ميوه مىدهد و براى بقاء نوعش نطفه را كه همان تخم اوست تهيّه مىكند ، و باز آن تخم درخت مىشود و هكذا .\r\n ز هريك نقطه زين دور مسلسل * هزاران شكل مىگردد مشكّل\r\nز هريك نقطه دورى گشت دائر * همو مركز همو در دور سائر \r\nمثال ديگر : استاد را در نظر بگيريد ، معنى از قوه عاقله او تنزل مىيابد تا به عالم صوت و لفظ مىرسد . و اين صوت و لفظ به شاگرد مىرسد ، و از وى بالا\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nمىرود تا به مرحله عقل او مىرسد و عقل او مىگردد . بنگر چگونه به حركت دو قوس نزولى و صعودى از آسمان عقل استاد به ارض صوت و لفظ ، و دوباره از اين ارض به آسمان عقل شاگرد عروج مىكند .  يُدَبِّرُ الْأَمْرَ مِنَ السَّماءِ إِلَى الْأَرْضِ ثُمَّ يَعْرُجُ إِلَيْهِ  .\r\nاكنون كه تا اندازه‌اى به تنزلات عوالم قرآن و مقامات آن آشنا شده‌ايم شمّه‌اى در اسرار برخى از حروف اشارتى كنيم تا معنى انا النقطة التى تحت الباء و سرّ الباء و غير آن از اشارات نبوى و علوى بهتر روشن شود .\r\nعالم صمدانى مولى عبد الصمد همدانى در بحر المعارف آورده است كه : ورد عن النبى ( ص ) : ظهر الموجودات من باء  بِسْمِ اللَّهِ الرَّحْمنِ الرَّحِيمِ  . و نيز آورده است كه : ورد عن على عليه السلام : انا النقطة تحت الباء ( ص 456 - ط 1 و ص 700 رساله نقد النقود فى معرفة الوجود سيد حيدر آملى ) و شيخ اجل حافظ رجب برسى حلّى در مشارق الانوار از حضرت وصى عليه السلام روايت كرده است كه فرمود : انا النقطة التى تحت الباء و سرّ الباء .\r\nعارف متأله سيّد حيدر آملى در رساله نقد النقود ص 700 و نيز در جامع الاسرار ص 563 از امير المؤمنين عليه السلام روايت كرده است كه فرمود :\r\nلو شئت لأوقرت سبعين بعيرا من شرح باء بسم الله الرحمن الرحيم . و در حديث ديگر لو شئت لأوقرت لكم ثمانين بعيرا من علوم النقطة التى تحت الباء ( ص 33 بيان الآيات گيلانى قده ، ط 1 ) .\r\nاز سر الله الاعظم روايت است كه : العلم نقطة كثرها الجاهلون و الالف واحدة لا يعلمها الا الراسخون .\r\nو نيز آن ولى الله اعظم فرمود : انا النقطه تحت الباء ( ص 563 جامع الاسرار )\r\nو فى المجمع : ما من حرف من حروف القرآن الاوله سبعون الف معنى ( ماده جمع مجمع البحرين )\r\nاز امير المؤمنين ( ع ) است : ظهرت الموجودات عن باء بسم الله و انا النقطة التى تحت الباء ( ص 32 بيان الآيات گيلانى ) و از امير المؤمنين ( ع ) است : جميع ما فى القرآن فى باء بسم الله و انا النقطة تحت الباء ( ص 32 بيان آلات )\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nو نيز مولى الموالى فرمود : سرّ الكتب المنزلة فى القرآن و سر القرآن فى فاتحة الكتاب و سر فاتحه الكتاب فى  بِسْمِ اللَّهِ الرَّحْمنِ الرَّحِيمِ  و سرّ  بِسْمِ اللَّهِ الرَّحْمنِ الرَّحِيمِ  فى نقطة تحت الباء » و انا نقطة تحت الباء ( ص 33 بيان الآيات شيخ يوسف گيلانى )\r\nآدم اولياء الله صلوات الله عليه فرمود : جميع ما فى الكتب السماوية فى القرآن و جميع ما فى القرآن فى فاتحة الكتاب و جميع ما فى فاتحه الكتاب فى  بِسْمِ اللَّهِ الرَّحْمنِ الرَّحِيمِ  و جميع ما فى  بِسْمِ اللَّهِ الرَّحْمنِ الرَّحِيمِ  فى باء بسم الله و جميع ما فى باء بسم الله فى نقطة تحت الباء و انا نقطة تحت الباء .\r\nجتلى در كتاب الكهف و الرقيم فى شرح  بِسْمِ اللَّهِ الرَّحْمنِ الرَّحِيمِ  گويد :\r\nورد فى الخبر عن النبى ( ص ) انه قال كل ما فى الكتب المنزلة فهو فى القرآن و كل ما فى القرآن فهو فى الفاتحة و كل ما فى الفاتحة فهو فى  بِسْمِ اللَّهِ الرَّحْمنِ الرَّحِيمِ  .\r\nو نيز گويد : و ورد : كل ما فى  بِسْمِ اللَّهِ الرَّحْمنِ الرَّحِيمِ  فهو فى الباء و كل ما فى الباء فهو فى النقطة التى تحت الباء .\r\nبدان كه كلام به حروف منتهى است و حروف به الف و الف به نقطه ، و نقطه عبارت است از سرّ هويّت مطلقه در عالم ، و نزول وجود مطلق ، يعنى ظهور هويتى كه مبدء وجود است و عبارتى و اشارتى آن را نبود يا هو يا من لا هو الا هو . اين نقطه اگر بر عرش نازل شود عرش آب مىشود و مضمحل مىگردد . اين نقطه است كه به لحاظ امتداد و تعلقش به كثرات چندين هزار عالم به توان چندين هزار عالم از آن ظاهر ، و چندين هزار مرتبه به توان چندين هزار مرتبه از آن ناشى شده است ، و در هر مرتبه نامى يافته است . و اين همان هويّت مطلقه است كه همه به او قائم‌اند و در همه جاهاى و هوى اوست كه خود قابض و باسط است ، و همه به نفس رحمانى او متنفس‌اند .\r\n اى به ره جستجو نعره‌زنان دوست دوست * گر به حرم ور به دير كيست جز او اوست اوست\r\nپرده ندارد جمال غير صفات جلال * نيست بر اين رخ نقاب نيست بر اين مغز پوست \r\n\r\n","description":"","footnote":"","page_name":" 191 ","page_number":191},
  {"content":"\r\n\r\n با همه پنهانيش هست در اعيان عيان * با همه بىرنگيش در همه زو رنگ و بوست\r\nدم چو فرو رفت‌هاست هوست چو بيرون رود * يعنى از او در همه هر نفسى هاى و هوست \r\n( متأله سبزوارى )\r\nامير المؤمنين على ( ع ) فرمود : قريب من الاشياء غير ملامس بعيد منها غير مباين ( نهج البلاغه خطبه 177 ) .\r\nقرآن صد و چهارده سوره است و سوره‌ها از آيات و آيات از كلمات و كلمات از حروف و حروف از الف و الف از نقطه و جميع علوم بلكه جميع اشياء صورت تركيبى و تأليفى حروفند ، و حروف صورت متفرقه الف ، و الف صورت تكرار و تفرقه نقطه كه در سير و حركت متكثر گشت كه العلم نقطة كثرها الجاهلون . شيخ سعد الدين حموى فرمايد :\r\n يك نقطه الف گشت الف جمله حروف * در هر حرفى الف به اسمى موصوف\r\nچون نقطه تمام گشت آمد به سخن * ظرفست الف نقطه در او چون مظروف \r\nدر فصل نهم موقف پنجم الهيات اسفار ( ج 3 ط 1 ص 107 ) و نيز در فاتحه چهارم از مفتاح اول مفاتيح الغيب ( ص 6 ط 1 ) همين مطلب را عنوان فرموده‌اند عبارت اسفار اين است :\r\nفصل فى تحقيق كلام امير المؤمنين و امام الموحدين على عليه السلام كما ورد أن جميع القرآن فى باء بسم الله و انا نقطة تحت الباء . اعلم هداك الله يا حبيبى أن من جملة المقامات التى حصلت للسالكين السائرين الى الله و ملكوته بقدم العبودية و اليقين أنهم يرون بالمشاهدة العيانية كل القرآن بل جميع الصحف المنزلة فى نقطة تحت باء بسم الله بل يرون جميع الموجودات فى تلك النقطة الواحدة و قد بينا فى هذه الاسفار و فى غيرها بالبرهان الحكمى أن بسيط الحقيقة كل الاشياء الخ\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nمرادش اين است كه مقصود از نقطه ذات حق تعالى است و بسيط الحقيقة يعنى نقطه كل اشياء است چنان كه در فتوحات مكيه و مفاتيح غيب آخوند ملاصدرا آمده است .\r\nو نيز اين طائفه نقطه را بر نبوّت و ولايت اطلاق مىكنند كه مىگويند نقطه نبوّت و نقطه ولايت از اين‌رو كه سريان ولى در عالم چون سريان حق است در عالم كه ولايت كليه سارى و سائر در هر موجود است و مولاى اوست زيرا كه اسم اعظم است و متقبل افعال ربوبى و مظهر قائم به اسرار الهى و نقطه پرگار نبوت است . نبى ( ص ) فرمود : كنت نبيا و آدم بين الماء و الطين ، و وصى ( ع ) فرمود : كنت وليا و آدم بين الماء و الطين .\r\n نبى چون در نبوت بود اكمل * بود از هر ولى ناچار افضل\r\nولايت شد به خاتم جمله ظاهر * بر اول نقطه هم ختم آمد آخر \r\n( گلشن‌راز ص 230 )\r\nچنان‌كه اشاره كرده‌ايم صورت تأليفى جميع اشياء منتهى به نقطه مىشود كه از سير و حركت حبّى متكثر گشت كه ظهور و اظهار حكم وحدت است در عين كثرت كه از آن تعبير به حركت وجوديه و ايجاديه ، و نيز تعبير به نكاح سارى مىكنند كه حبّ و عشق منشأ پيدايش همه است . اين بنده گفته است :\r\n پرتو نور جاودانه عشقم * موج درياى بيكرانه عشقم\r\nهمه عالم پر از ترانه عشق است * حمد لله كه از ترانه عشقم \r\nو غايت حركت ايجادى ظهور حق در مظهر تام مطلق است كه شامل جميع جزئيات مظاهر است . و اين مظهر تام انسان كامل است كه عالم صورت حقيقت اوست و خود غايت حركت ايجادى است لذا هيچگاه زمين خالى از حجت نمىشود . اين ظهور كثرت از وحدت حقه حقيقيه بدون تجافى ، هم در كتاب تكوينى جارى است و هم در كتاب تدوينى كه مظهر آنست چه اينكه الفاظ موضوعند براى معانى عامه . قرآن حضرت عيسى و مادرش مريم عليهما السلام را كلمه ناميده است ، ائمه ما خودشان را كلمات ناميدند . و امام امير المؤمنين و به\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nروايت ديگر امام صادق عليهما السلام صورت انسانى را كتاب ناميده‌اند و انسان كامل را ميزان قسط و صراط مستقيم و كلام الله ناطق گفته‌اند و شواهد بسيار ديگر كه تدوين و تنظيم آنها خود رساله‌اى جداگانه خواهد . آرى به قول غزالى : العالم كله تصنيف الله . عارف شبسترى در گلشن‌راز گويد :\r\n به نزد آنكه جانش در تجلى است * همه عالم كتاب حق تعالى است\r\nعرض اعراب و جوهر چون حروف است * مراتب همچو آيات وقوف است\r\nاز او هر عالمى چون سورهء خاص * يكى زان فاتحه و انديگر اخلاص\r\nنخستين آيتش عقل كل آمد * كه در وى همچو باء بسمل آمد\r\nدوم نفس كل آمد آيت نور * كه چون مصباح شد در غايت نور\r\nسوم آيت در او شد عرش رحمن * چهارم آية الكرسى همى خوان\r\nپس از وى جرمهاى آسمانى است * كه در وى سورهء سبع المثانى است\r\nنظر كن باز در جرم عناصر * كه هريك آيتى هستند باهر\r\nپس از ايشان بود جرم سه مولود * كه نتوان كردن اين آيات معدود\r\nبه آخر گشت نازل نفس انسان * كه بر ناس آمد آخر ختم قرآن \r\nو اين بنده در دفتر دل گفته است :\r\n\r\n","description":"","footnote":"","page_name":" 194 ","page_number":194},
  {"content":"\r\n\r\n حروف عينيش را اتصال است * حروف كتبيش را انفصال است\r\nكه اينجا يوم فصل است و جدائى است * و آنجا يوم جمع است و خدائى است\r\nترا خود سرّ سرّ تست قاضى * ندارد حال و استقبال و ماضى\r\nكه آن خود مظهرى از يوم جمع است * و لو آن همچو شمس و اين چو شمع است\r\nچه يوم جمع يوم الله و اصل است * فروع يوم جمع ايام فصل است\r\nقضا جمع و قدر تفصيل آنست * خزائن جمع و اين تنزيل آنست\r\nقضا علم الهى هست و حشر است * قدر فعل الهى هست و نشر است\r\nقضا روح و قدر باشد تن او * گل او گلبن او گلشن او \r\nبحثى اجمالى در حروف مقطعه قرآن\r\nو بدانكه فواتح سور قرآن يعنى همان حروف مقطعه پس از حذف مكرّرات از آنها چهارده حرف باقى ماند كه در اين تركيب « صراط على حق نمسكه » يا « على صراط حق نمسكه » جمع شده‌اند و آنها را در اصطلاح علماى عدد ، حروف نورانيه دانند و مقابل آنها را حروف ظلمانيه خوانند و به عدد چهارده بودن حروف نورانى را اشاره به سر قرآن دانند كه ظاهر و تمام و واضح نشد مگر به هياكل نوريه چهارده نفر كه اهل بيت عصمت و طهارت و وحىاند و در كلمه مباركه طه جمع‌اند و از اين حروف مطالبى استنباط مىكنند . در ميان حروف مقطّعه الف قطب حروف است و براى ذات اقدس حق است .\r\n\r\n","description":"","footnote":"","page_name":" 195 ","page_number":195},
  {"content":"\r\n\r\n دل گفت مرا علم لدنّى هوس است * تعليمم كن اگر تو را دست رس است\r\nگفتم كه الف گفت دگر گفتم هيچ * در خانه اگر كس است يك حرف بس است \r\n( كشكول شيخ بهائى ص 441 ، طبع 1 ، چاپ سنگى )\r\nحافظ شيرين سخن گويد :\r\n نيست بر لوح دلم جز الف قامت يار * چه كنم حرف دگر ياد نداد استادم \r\nو از اين جهت كه در حروف نورانى الف حرف ذات متعاليه حق است گفته‌اند الف مقوم حروف و حروف مقوم آيات و آيات مقوم سور و سور مقوّم كتاب است چه كتاب تكوينى و چه كتاب تدوينى و اين الف كه حرف ذات متعاليه حق است اول چيزى كه تالى اوست باء است كه حرف صادر نخستين عقل اول است و اذا كان العقل كان الاشياء زيرا كه مجموع عالم صورت عقل كل است و وى واسطه فيض حق است كه همه وجودات و فيوضات باذن بارى تعالى از وى ظاهر شده است چنان كه روايت مروى از رسول الله ( ص ) را نقل كرده‌ايم كه ظهرت الموجودات عن باء  بِسْمِ اللَّهِ الرَّحْمنِ الرَّحِيمِ  . از اين روى ابن عربى گفته است بالباء ظهر الوجود و بالنقطة تميز العابد عن المعبود ( شرح عز الدين محمود كاشى بر تائيه ابن فارض ص 227 و ص 701 رساله نقد النقود سيد حيدر آملى ) كه مرادش از نقطه سواد امكان است كه بدان عابد از معبود تميز يافت : الفقر سواد الوجه فى الدارين . شبسترى گويد :\r\n سيه رويى ز ممكن در دو عالم * جدا هرگز نشد و الله اعلم \r\nو بعبارة اخرى الف صورت وجود باطن عام مطلق است و باء صورت وجود ظاهر متعين مضاف لذا عارف نامور شيخ ابو مدين گفته است ما رأيت شيئا إلّا و رأيت الباء مكتوبة عليه چه اينكه هر موجودى به وجود مضافى اختصاص دارد و اول موجودى كه وجود مطلق به او اضافه شد و نسبت داده شد آن روح اعظم است كه همان عقل اول است كه واسطه تكوين و رابطه وجود از واجب به ممكن و\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nموجب الصاق حادث به قديم است و نقطه‌اى كه تحت باء است صورت ذات ممكن است چنان كه باء به آن نقطه تعين مىيابد و از الف متميز مىشود همچنين وجود مضاف به ذات ممكن تعيّن مىيابد و از وجود مطلق متميز مىشود .\r\nپس باء تعين اول است كه اول مراتب امكان است و آن نور حقيقى محمّدى است چنان كه خاتم فرمود : اول ما خلق الله نورى المسمى بالرحيم . اين نور را رحيم ناميد براى اينكه رحمن مفيض وجود و كمال است بر كل به حسب آنچه حكمتش اقتضاء مىكند و قوابل مىپذيرند بر وجه بدايت .\r\n دهنده‌اى ( مقدّرى ) كه به گل نكهت و به گل جان داد * به هركس آنچه سزا بود حكمتش آن داد \r\n( محتشم كاشى )\r\nو رحيم مفيض كمال معنوى مخصوص به نوع انسانى است به حسب نهايت\r\n آن يكى جودش گدا آرد پديد * وين دگر بخشد گدايان را مزيد \r\nپس حقيقت محمديه ذات با تعين اول است بنابراين وى اسم اعظم است و او را اسماء حسنى است كه مجموع عالم صورت اوست پس الف كه صورت وجود باطن عام مطلق است ، باء كه حرف صادر نخستين است از آن متعين نمىشود مگر به نقطه و به اين نقطه عابد كه انسان است از معبود كه حق است تميز يافته است كه تركيب در باء آمده است و فرد على الاطلاق الف است كل ممكن زوج تركيبى و اين اولين تركيب است كه در عالم امكان قدم نهاده است و حادث از قديم تميز يافته است چه اينكه ظهور حق تعالى در صور موجودات چون ظهور الف است در صور حروف پس تعين حق مطلق كه معبود است به صورت خلق مقيد كه عابد است نيست مگر به سبب نقطه تعينيه وجوديه اضافيه مسمى به امكان و حدوث كه تحت وجود باء است كه صورت عقل اول است و انسان كامل تعين اول است .\r\n نخستين آيتش عقل كل آمد * كه در وى همچو باء بسمل آمد \r\nو بدانكه در مطلق عوالم وجود اصل است و ماهيت كه از حدود موجودات اعتبار مىشود عارضى است چه ماهيت به معنى اعم كه در ديار مرسلات سارى است اى ما\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nبه هوهو كه عبارت أخراى همان تعين آنهاست و آنها را بيش از يك امكان نبود كه همان امكان حدوث ذاتى آنهاست ، و چه ماهيت به معنى اخص اى ما يقال فى جواب ماهو كه در عالم ماده صادق است كه ماهيت همان جنس و فصل آنهاست و در آنها علاوه بر امكان اول امكان استعدادى نيز هست ، و چون وجود اصل است تعين و ماهيت عارضى و آن هم در حقيقت تعينات امور اعتبارى بيش نيستند كه\r\n وجود اندر كمال خويش سارى است * تعينها امور اعتبارى است \r\nپس آنچه در خارج متحقّق است همان وجودات متعيّنه و متشخّصه‌اند لذا تعين را كه نقطهء بائيه مميزيه اعنى نقطه امكانيه حدوثيه است و متفرع بر ذات اصيل وجود است و بعد از اوست تعبير به تحت فرمود كه انا النقطة تحت الباء .\r\nپس نقطه يعنى موجود متعين تالى الف كه همان عقل اول و صورت انسان كامل است و هركه بدين نقطه وجوديه اطلاع يافت به جميع حقائق و اسرار و به همهء كتب سماوى دست يافت چنان كه نبى ( ص ) بدان اطلاع يافت و در شب معراج فرمود : علمت علوم الاولين و الآخرين و نيز فرمود : اوتيت جوامع الكلم و وصى بدان اطلاع يافت و فرمود : انا النقطة تحت الباء ، و قال سلونى عمّا تحت العرش .\r\nلذا از اين نقطه به نبى و ولى نيز تعبير مىكنند .\r\nبه عنوان تمثيل و تنظير تذكر داده مىشود كه : همان‌گونه كه موجودات نشأه اولى ، اصنام و اظلال نشأه آخرت‌اند كه اين دو نشأه در طول يكديگرند .\r\n چرخ با اين اختران نغز و خوش و زيباستى * صورتى در زير دارد آنچه در بالاستى\r\nصورت زيرين اگر با نردبان معرفت * بر رود بالا همان با اصل خود يكتاستى \r\nو اين نشأه اولى قائم به آن نشأه است ، و اين رقيقت آن حقيقت است ، چنان‌كه نفخ در اين نشأه نمودارى از  نَفَخْتُ فِيهِ مِنْ رُوحِي  آن نشأه است ، و يوم اين نشأه سايه‌اى از  كُلَّ يَوْمٍ هُوَ فِي شَأْنٍ  آن نشأه است .\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nو ليل اينجا اشارتى از مقام تحت الشعاع بودن و احتراق نجم ثاقب نفس در نور انور شمس حقيقة الحقائق است كه اين‌چنين استتار را قدر و مرتبت و شأن است زيرا در اين خفا و فنا تاج عزت  لَقَدْ كَرَّمْنا  را در مقام قرب دارا مىشود و به حقائق هستى آشنا مىگردد   إِنَّا أَنْزَلْناهُ فِي لَيْلَةِ الْقَدْرِ   ، همچنين حروف اين نشأه حكايتى از حروف تكوينى كتاب عالم كبير است\r\nفائده : اين حقيقت كليّه متعين به تعيّن اول را به حسب اعتبار مدارج كمالات علمى و عينى آن به اسامى گوناگون مىنامند از اين قبيل : صادر اول ، نفس رحمانى ، فيض ذاتى ، تجلّى سارى ، امداد الهى ، وجود منبسط ، رق منشور ، نور ، ظل ، هباء - از اين روى كه ماده موجودات ممكنه است - ، عماء ، مرتبه جمعيّت ، مرتبه جمع ، كرسى ، ماده كليّه ، عنقاء ، حضرت حقائق ، عقل اول ، روح القدس ، امام مبين ، مسجد اقصى ، روح اعظم ، انسان كبير ، جبرئيل ، جوهر ، ماده اولى ، مفيض - مفيض از اين روى گويند كه واسطه فيض وجودات از جانب فياض على الاطلاق است - ، مرآت حق ، قلم اعلى ، حقيقة الحقائق - يعنى به اضافه به حقائق مادونش حقيقة الحقائق است - ، هيولى - يعنى به تشبيه با هيولاى اولى عالم طبيعت كه به صور گوناگون متصوّر است - ، مركز دائره زيرا كه چون نقطه است در دائره وجود كه جميع خطوط موجودات و مسير تكاملى و سير صعودى آنها به آن منتهى مىشود . و انسان كامل كه مظهر تام اوست نيز مركز دائره امكان است . علامه صائن الدين در تمهيد القواعد فرمايد :\r\nو اما نقطة المركز فليس لها مقابل و لا ضد و ندّ ، بل هو الواحد الحقيقى الذى تعين به سائر النقط و مقابلاتها . و ما سمعت من ان مظهر الوحدة الحقيقية هو الصورة الاعتدالية انما المراد به هذا المعنى . ثم ان كلّما كان من تلك النقطة اقرب الى المركز كانت آثار الوحدة و الوجوب فيها اكثر و احكامها تكون اشمل و كلّما كان ابعد كانت آثار الكثرة و الامكان فيها اكثر و احكامها تكون أقل شمولا و اقصر نسبة لوجود مقابله بآثاره الخاصّة المقابلة لآثارها و احكامها .\r\n( ص 168 ط 1 چاپ سنگى )\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nجناب شيخ بهائى فرمود :\r\n اى مركز دائره امكان * وى زبده عالم كون و مكان\r\nتو شاه جواهر ناسوتى * خورشيد مظاهر لاهوتى \r\nو ديگر از اسامى او « برزخ جامع » است . عارف جامى گويد :\r\n حدّ انسان به مذهب عامه * حيوانى است مستوى القامه\r\nپهن ناخن برهنه تن از موى * به دو پا رهسپر به خانه و كوى\r\nهركه را بنگرند كاينسان است * به گمانشان رسد كه انسان است\r\nكيست انسان برزخ جامع * صورت خلق و حق در او واقع \r\nو نيز از اسماء اوست : حضرة احدية الجمع ، حضرة الواحدية ، وجود عام ، رحمت شامله ، عرش ، خليفة الله ، معلّم اول ، لوح محفوظ ، غمام ، تعيّن اول ، ظهور ثانوى ، برزخ اول ، حضرة الأسماء ، حدّ فاصل ، مقام انسان كامل ، حضرة احدية الجمع و الوجود ، اول مراتب التعيّن ، صاحبة الأحدية ، مرتبة الغيب ، اول مرتبة الشهادة - يعنى نسبت به غيب مطلق - ، محلّ نفوذ الاقتدار ، الغيب الاضافى ، عنصر اول ، نور مرشوش ، وجود فائض ، اسم اعظم ، مادّه ممكنات ، حضرة الألوهيّة ، نقطه - زيرا كه اولين نقطه است كه وجود مطلق بدان تعيّن يافت و وجود مضاف ناميده شد ، مانند نقطه باء كه اولين نقطه است كه الف در مظاهر حروفى بدان متعين شد و باء ناميده شده است .\r\nاين اسماء شريفه كه در حدود شصت و چهار اسم از اسامى صادر اول است از باب ششم فتوحات مكيه ، و از تفسير اعجاز البيان صدر الدين قونوى ( ص 50 و 115 ، ط مصر ، و ص 47 ، ط هند ) ، و از مصباح الانس علامه ابن فنارى ( ص 30 و 70 و 178 ، ط رحلى چاپ سنگى ) ، و تدبيرات إلهيه شيخ اكبر محيى الدين عربى ( ص 121 و 122 و 125 و 126 ، ط 1 مصر ) ، و رساله نقد النقود فى معرفة الوجود سيّد حيدر آملى ( ص 690 تا 695 ، ط 1 ) ، و سرح العيون فى شرح العيون ( ط 1 ، ص 184 ) ، نقل كرده‌ايم .\r\nاشارة : دانستى كه يكى از اسامى اين حقيقت كليه هباء است از اين جهت كه\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nماده موجودات ممكنه است شيخ اكبر ابن عربى در وصل اول باب ششم فتوحات مكيه كه در معرفت بدء خلق روحانى است همين هباء را عنوان كرده است و سخنش اينكه :\r\nفلمّا اراد وجود العالم و بدأه على حدّ ما علمه بعلمه بنفسه انفعل عن تلك الارادة المقدّسة بضرب تجلّ من تجليات التنزيه الى الحقيقة الكلية انفعل عنها حقيقة تسمى الهباء هى بمنزلة طرح البناء الجص ليفتح فيها ما شاء من الاشكال و الصور و هذا هو أول موجود فى العالم و قد ذكره على بن أبى طالب رضى الله عنه و سهل بن عبد الله رحمه الله و غيرهما من اهل التحقيق اهل الكشف و الوجود . ثم انه سبحانه تجلى بنوره الى ذلك الهباء و يسمونه اصحاب الافكار الهيولى الكل و العالم كله فيه بالقوة و الصلاحية فقبل منه تعالى كل شىء فى ذلك الهباء على حسب قوته و استعداده كما تقبل زوايا البيت نور السراج و على قدر قربه من ذلك النور يشتدّ ضوؤه و قبوله قال تعالى : مثل نوره كمشكوة فيها مصباح فشبّه نوره بالمصباح فلم يكن اقرب اليه قبولا فى ذلك الهباء الا حقيقة محمد ( ص ) المسماة بالعقل فكان سيد العالم بأسره و اول ظاهر فى الوجود فكان وجوده من ذلك النور الالهىّ و من الهباء و من الحقيقة الكلية و فى الهباء وجد عينه و عين العالم من تجليه ، و اقرب الناس اليه على بن ابى طالب امام العالم و اسرار الانبياء اجمعين .\r\nيعنى حقيقتى به نام هباء ، به يك نحو تجلى ، از اراده مقدس ذات متعالى پديد آمد .\r\nاين هباء به مثل مانند گچى است كه بنّاء آن را طرح مىكند تا نقشه بر آن پياده كند .\r\nو هباء اولين موجود در عالم است . على بن ابى طالب ( ع ) و سهل بن عبد الله ( ره ) و ديگر از اهل تحقيق كه اهل كشف و شهودند آن را ذكر كرده‌اند . و اصحاب افكار كه حكمايند هباء را هيولاى كل مىگويند . و همه عالم بالقوه و الصلاحيه در آن موجود است . سپس حق سبحانه به نور خود تجلّى به هباء كرد ، و هر چيزى در آن هباء برحسب قوّت و استعداد خود آن نور تجلى را به قدر قربش بدان پذيرفت چنان كه زواياى خانه نور چراغ را مىپذيرند  مَثَلُ نُورِهِ كَمِشْكاةٍ فِيها مِصْباحٌ  . و كسى بدان نور تجلّى در پذيرفتن ، نزديكتر از حقيقت محمّد - ص - كه مسمّاى به عقل است\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nنبود ، پس آن بزرگوار سيّد جميع عالم و اولين ظاهر در وجود است . و از آدميان نزديكتر از همه به حقيقت محمد - ص - على بن ابى طالب امام عالم و اسرار جميع انبياء است .\r\nتبصره : در كتب اهل سرّ مىخوانى كه باء نبىّ ( ص ) است ، و نقطه تحت آن ولى . اين سخن از اين روى است كه باء تعين پيدا نمىكند مگر به نقطه ، چنان‌كه نبى متعين و متكمّل نمىشود مگر به ولايت .\r\nو گاهى برخى از مشايخ چون شيخ شبلى از خود خبر مىدهد كه « انا النقطة التى تحت الباء » . اين سخن را از اين روى گفته است كه اشاره به عدم و شكستگى نفس خود كرده است ، زيرا كه نقطه تحت باء را خود وجودى نيست بلكه وجود او در ضمن باء است .\r\nو مىتواند بود كه از زبان انسان كامل حكايت كند چنان‌كه عارف بسطامى از زبان حق تعالى حكايت كرده است كه « لوائى اعظم من لواء محمد » ، و بابا طاهر از زبان انسان كامل كه :\r\n مو آن بحرم كه در ظرف آمدستم * مو آن نقطه كه در حرف آمدستم \r\nو از اين‌گونه تعبيرات ديگر هم دارند ، و بنابر آنچه تحرير و تقرير كرده‌ايم براى هوشيار در پىبردن به وجه تعبير بدانها كفايت است .\r\nفائده ديگر در اين‌كه الف قطب حروف است : اشارتى كرده‌ايم كه الف قطب حروف است ، اكنون در توضيح آن گوييم كه الف در همه حروف يا بىواسطه و يا باواسطه در كار است و مقوم هر حرف است و به منزلهء ماده آن حرف است . أمّا بىواسطه مثل با تا يا ثا صاد ضاد واو ، و أما به واسطه مثل ميم و نون و جيم و سين كه قوام آنها بر واو و يا است و قوام واو و يا به الف است علاوه بر اينكه هريك از واو و ياء در مقام الف قرار مىگيرند چنان كه در كلمات عرب نظير بسيار دارد ، و به اين سبب آن را قطب حروف گويند ، و به همين جهت اين اسم شريف را حرف ذات اقدس حق دانند كه ظهور حق در صور موجودات چون ظهور الف است در صور حروف .\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nو ديگر اينكه الف قطب حروف است زيرا كه زبر ملفوظى « ا » كه الف است لفظ قطب است ( ا - ا ، ل - 30 ، ف - 80 جمع آن 111 كه عدد قطب است ) و بيّنه الف هم مطابق با على است و زبر الف هم مطابق با على است بيانش اينكه زبر ملفوظى الف همزه است و عدد آن صد و ده است . و از بيّنه الف على را بطلب ( ها - 6 ، ميم - 90 ، زا - 80 ، ها - 6 كه مجموع آنها صد و ده است ) . و بيّنه الف كه لف است هم صد و ده است كه مطابق با على است پس هم ظاهر الف على است ، و هم باطن الف على است لذا فرموده‌اند من عرف ظاهر الالف و باطنه وصل الى درجة الصديقين و مرتبة المقربين و لا إله الا هو نيز مساوى با على است .\r\nامير المؤمنين ( ع ) در خطبه شقشقيه كه خطبه سوم نهج البلاغه است دربارهء خويشتن فرموده است : « و إنّه ليعلم ان محلى منها محل القطب من الرحى ينحدر عنى السيل و لا يرقى الى الطير »\r\nو در خطبه 117 نهج فرمود : « و انما انا قطب الرّحى تدور علىّ و انا بمكانى فاذا فارقته استحار مدارها و اضطرب ثفالها » .\r\nو نيز در يكى از نامه‌هايش كه كتاب اول باب مختار از كتب نهج است به اهل كوفه نوشت : « و اعلموا ان دار الهجرة قد قلعت باهلها و قلعوا بها و جاشت جيش المرجل و قامت الفتنة على القطب . . . » كه مقصودش از قطب خود آن جناب است و همچنين در چند جاى ديگر نهج .\r\nعالم الهى رجب برسى در مشارق الانوار ( ص 44 طبع بمبئى ) در بيان جمله مذكور خطبه شقشقيه فرموده است :\r\nقوله ( ع ) و هو يعلم ان محلى منها محل القطب من الرحى ، هذا اشارة الى انه عليه السلام غاية الفخار و منتهى الشرف و ذروة العزّ و قطب الوجود و صاحب الدهر و وجه الحق و جنب العلى فهو القطب الذى دار به كل دائر و ساربه كل سائر لان سريان الولى فى العالم كسريان الحق فى العالم لان الولاية هى الاسم الاعظم المتقبل لا فعال الربوبية و المظهر القائم بالاسرار الالهية و النقطة التى أدير عليها بر كار النبوة فهى حقيقة كل موجود فهى باطن الدائرة و النقطة السارية السائرة التى بها\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nارتباط سائر العوالم و الى هذا المعنى اشار ابن ابى الحديد فقال :\r\n تقبّلت افعال الربوبية التى * عذرت بها من شك انك مربوب\r\nو يا علّة الدنيا و من به دو خلقها * اليه سيتلو البدا فى الحشر تعقيب \r\nفهو قطب الولاية و نقطة الهدايه و خطّة البداية و النهاية يشهد بذاك اهل العناية و ينكره اهل الجهالة و العماية .\r\nو قد ضمنه امير المؤمنين ( ع ) أيضا فى قوله : « كالجبل ينحدر عنى السيل و لا يرقى الى الطير » و هذا رمز شريف لانه شبه العالم فى خروجهم من كتم العدم بالسيل ، و شبه ارتفاعهم فى ترقيهم بالطير لان الاول ينحدر من الأعلى الى الأدنى و الثانى يرتفع من الادنى الى الأعلى . فقوله ( ع ) : « ينحدر عنى السيل » اشارة الى انه باطن النقطة التى عنها ظهرت الموجودات و لا جلها تكوّنت الكائنات و قوله ( ع ) : « و لا يرقى الى الطير » اشارة الى انه اعلى الموجودات مقاما و لسائر البريات اماما الخ\r\nبدانكه هريك از حروف تهجى مركبند بعضى از دو حرف مثل با و تا و بعضى از سه حرف مثل صاد و سين و حرف اول آنها را در اصطلاح زبر مىنامند و تتمه را بينات   فَسْئَلُوا أَهْلَ الذِّكْرِ إِنْ كُنْتُمْ لا تَعْلَمُونَ بِالْبَيِّناتِ وَ الزُّبُرِ   ( نحل 45 ) .  جاؤُ بِالْبَيِّناتِ وَ الزُّبُرِ وَ الْكِتابِ الْمُنِيرِ  ( آل عمران 185 )  جاءَتْهُمْ رُسُلُهُمْ بِالْبَيِّناتِ وَ بِالزُّبُرِ وَ بِالْكِتابِ الْمُنِيرِ  ( فاطر 26 ) . مثلا با زبرش ب است كه به حساب جمل دو است و بيناتش ا است كه به حساب جمل يكى است . لذا فرموده‌اند كه زبر تطبيق مكتوبى حروف است به حروف در اعداد يعنى زبر عبارت است از كلمه‌اى مساوى مر كلمه ديگر يا جمله‌اى مر جمله ديگر را در حساب جمل ، مثال در كلمه چون تطابق لفظ علم با عمل ، و كاكل با كژدم ، مو با چليپا ، ديوانگى با آسودگى ، زمزم با آب زندگى ، توبه با پشيمانى ، زبان با دهان ، لعل با نگين ، خواب با راحت ، والد با ام ، ملّا با سواد ، قلعه با برج ، نخود با كشمش ، عدس با باقلا ، عقرب با كاشان ، نانوا با جهنّمى ، حق با ميزان ، و لا إله الا هو با على ، و ماه با ولى ؛ عارف شبسترى گويد :\r\n نبى چون آفتاب آمد ولى ماه * مقابل گردد اندر لى مع الله \r\nو مثال در جمله چون اول من آمن با على بن ابى طالب ؛ لذا زبر و بينه الف كه از\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nحروف نورانى است هر دو على است .\r\nو هر حرفى كه زبر و بينه آن با هم مساوى باشند آن حرف را كامل نامند چون « ا » كه دانسته شد و چون « س » كه از حروف نورانى است ، و زبر ملفوظى آن‌كه « س » است شصت است و بيّنه آن‌كه « ين » است شصت است لذا « س » را حرف انسان كامل گفته‌اند . امين الاسلام طبرسى در مجمع البيان در تفسير يس گويد : و روى عن الكلبى انه قال هى بلغة طى يا انسان . و نيز گويد : و قيل معناه يا انسان عن ابن عباس و اكثر المفسرين . و نيز گويد : روى محمد بن مسلم عن ابى جعفر ( ع ) قال ان لرسول الله اثنى عشر اسما خمسة فى القرآن محمد و احمد و عبد الله و يس و نون . و نيز گويد : يس معناه يا محمد عن سعيد بن جبير و محمد بن الحنفية . و نيز گويد : و قيل معناه يا سيد الاولين و الآخرين . و نيز گويد : و قيل هو اسم النبى ( ص ) عن على بن ابى طالب و ابى جعفر عليهما السلام و قد ذكر الرواية فيه قبل . و سرّ اينهمه اقوال همانست كه گفتيم « س » حرف انسان كامل است و اين اقوال همه مشير به يك حقيقت‌اند . شيخ اجل حافظ رجب برسى در مشارق الانوار ( ص 211 طبع بمبئى ) آورده است كه قال امير المؤمنين ( ع ) : انا باطن السين و انا سرّ السين .\r\nو از آنچه گفته‌ايم دانسته مىشود كه بيّنات تطبيق ملفوظى اسماء حروف است با حذف حرف اول مر تمام عدد اسم ديگر را به اين معنى كه بقيه مساوى مر تمام عدد لفظ ديگر باشد خواه اين تطابق در يك لفظ باشد خواه در زياده اعنى چه تطابق در يك كلمه باشد و يا در جمله . مثال در يك لفظ چون تطابق بينه محمد با اسلام زيرا كه بينه محمد 132 است و اسلام 132 و چون تطابق بينه على با ايمان . ملا جلال دوانى گويد :\r\n خورشيد كمال است نبى ، ماه ولى * اسلام محمد است ، و ايمان على\r\nگر بينه‌اى در اين سخن مىطلبى * بنگر كه ز بينات اسماست جلى \r\nبه اين بيان كه ملفوظى على عين ، لام ، يا مىباشد . چون حروف اوايل كه مجموع على است حذف شود باقى ماند ين ، ام ، ا ، كه عدد مجموع 102 ، و به\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nهمين بيان ملفوظى محمد با اسلام . و مثال در جمله چون « حب على بن ابى طالب » با لفظ « دين الاسلام » .\r\nو ديگرى گفته است :\r\n رمزى است كتاب حق تمامى به نظام * اسرار الهى است به هر بطن كلام\r\nاز اسم محمد كه بود مصدر كل * درياب ز بيّنات نامش اسلام \r\nو از آن جهت كه الف قطب حروف ، و به وجهى حرف ذات اقدس حق است ؛ و نون يكى از اسماء نبى ( ص ) و ولايت باطن نبوت است و سريان ولى در عالم چون سريان حق در عالم است . عارفى گفته است :\r\n حرف اول از الوهيت الف * مبدأ جمله حروف مؤتلف\r\nحرف اول از نبوت حرف نون * قلب نون واو آمده‌اى ذو فنون\r\nحرف اول از ولايت حرف واو * قلب واو آمد الف اى كنجكاو\r\nپس ولى قلب نبى و جان اوست * قلب قلبش ذات الله سرّ هوست \r\nآن‌كه گفتيم الف به وجهى حرف ذات اقدس است از اين روست كه به وجهى ديگر چنان است كه مولى عبد الرزاق قاسانى در اصطلاحات فرموده است : « انّ الألف يشار بها الى اول الموجودات الممكنة و هى المرتبة الثانية من الوجوديات »\r\n( كشكول شيخ بهائى ، ط 1 ، ص 438 )\r\nاين سخنان براى كسانى كه از حضيض طبع و حسّ بدر نرفتند ، و از مهبط و هم و منزل خيال قدم فراتر ننهادند ، افسانه مىنمايد ،  ذلِكَ مَبْلَغُهُمْ مِنَ الْعِلْمِ  . شيخ رئيس در اشارات چه نيكو گفته است :\r\nان ما يشتمل عليه هذا الفن ضحكة للمغفّل ، عبرة للمحصّل ، فمن سمعه فاشمأزّ عنه فليتّهم نفسه لعلّها لا تناسبه .\r\nرساله را در اينجا خاتمه مىدهيم ، و نعمت قرب الى الله و جنّة اللقاء  وَ ادْخُلِي جَنَّتِي  را براى همگان مسألت داريم ؛ و آن را در تابستان هزار و سيصد و پنجاه و سه\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nهجرى شمسى در حلقه درس و بحث تنى چند از اخوان صفا در آمل نوشته‌ايم .\r\n دَعْواهُمْ فِيها سُبْحانَكَ اللَّهُمَّ وَ تَحِيَّتُهُمْ فِيها سَلامٌ وَ آخِرُ دَعْواهُمْ أَنِ الْحَمْدُ لِلَّهِ رَبِّ الْعالَمِينَ  .\r\n\r\nكلمهء 255\r\nهمه حروف مشدّده در دوائر اباجد مطلقا چه ابتثى چه اهطمى چه ايقغى چه غيرها ، يكى حساب مىشوند ، مگر كلمه جلاله كه لام آن مكرّر حساب مىشود و عدد آن شصت و شش است .\r\n\r\nكلمهء 256\r\nاين كلمه نامه ايست كه به دوستى پيشين و يارى ديرين نوشته‌ايم :\r\nبسم الله كلمة المعتصمين\r\n نادَوْا أَصْحابَ الْجَنَّةِ أَنْ سَلامٌ عَلَيْكُمْ  . ( سوره اعراف ، آيه 47 ) .\r\nدل و جان ما سر بسر پيش تست .\r\nنفحه‌اى از نفحات بهشت برين بود ، يا شمامه‌اى از گلشن جان جانانى كه بسان نام نيكويش حسن ، و مانند وصف دلجويش أمين ، مشام روح را معطّر ساخت .\r\nپاكتش جونه‌اى ، و كلمات صحيفه مكرّم و مطهّرش هريك دستنبويه‌اى كه خاطر را عاطر ، و زبان را به تمثّل گفتار رودكى : « بوى يار مهربان آيد همى » ذاكر گردانيد . هر كجا هست خدايا به سلامت دارش ، يا رب دعاى خسته دلان مستجاب كن .\r\nاز اين مسجون در سجّين آمال و أمانى نفسانى ، و مغبون از بازرگانى بازار انسانى ، تفقّدى فرموده‌ايد بسيار شاكرم .\r\nمقالت معهود كه به حسن نظر آن‌كه « آفرين بر نظر پاك خطا پوشش باد » مطبوع افتاده بود ، و به خاتم قبولى انگشت سليمانى آن جناب مختوم شد ، به طبع رسيده است .\r\nشگفتا كه آن طاير قدسى از چون منى مرغ بال و پر شكسته و چشم و پا بسته ، دستور العمل طيران به قلّه قاف قرب الى الله تعالى را انتظار دارد . در ترك امتثال\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nبيم اسائه ادب است ، لذا كلاماتى چند به عنوان  تَواصَوْا بِالْحَقِّ وَ تَواصَوْا بِالصَّبْرِ   وَ تَواصَوْا بِالْمَرْحَمَةِ  كه از مائده و مأدبه جود حاتمان علم و ادب فراهم گرديد\r\n تمتّع ز هر گوشه‌اى يافتم * ز هر خرمنى خوشه‌اى يافتم \r\nبه رشته تحرير درآمده است ، اميد است كه دلپذير واقع شود .\r\n نيكخواهان دهند پند ولى * نيكبختان شوند پندپذير \r\nآقاى من ! پيشانى صدق و اخلاص در درگاه دوست نه ، و از صميم قلب بگو آمدم . اگر گفتند اينجا چرا آمدى ؟ بگو به كجا روم و به كدام در رو كنم ؟\r\n اين ره است و دگر دوم ره نيست * اين در است و دگر دوم در نيست \r\nاگر گفتند به اذن چه كسى آمدى ؟ بگو شنيدم :\r\n بر ضيافتخانه فيض نوالت منع نيست * در گشاده است و صلا در داده خوان انداخته \r\nاگر گفتند تا به حال كجا بودى ؟ بگو راه گم كرده بودم .\r\nاگر گفتند چه چيزى آورده‌اى ؟ بگو : اولا دل شكسته كه از شما نقل است :\r\n در كوى ما شكسته دلى مىخرند و بس * بازار خودفروشى از آن سوى ديگر است \r\nو ثانيا :\r\n من گدايم چه توانم ببرم در بر شاه * طمع بخششم از درگه سلطان من است \r\nو ثالثا : الهى آفريدى رايگان ، روزى دادى رايگان ، بيامرز رايگان تو خدايى نه بازرگان .\r\nاگر گفتند : بيرونش كنيد ؛ بگو :\r\n نمىروم ز ديار شما به كشور ديگر * برون كنيد از اين در درآيم از درِ ديگر \r\nاگر گفتند : اين جرئت را از كه آموختى ؟ بگو از حلم شما .\r\nاگر گفتند : قابليت استفاضه ندارى ؛ بگو قابليت را هم شما افاضه\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nمىفرماييد .\r\nباز اگر از تو اعراض كردند ، بگو :\r\n به و الله به بالله به تالله * به حق آيه نصر من الله\r\nكه مو از دامنت دست بر نديرم * اگر كشته شوم الحكم لِلّه \r\nاگر گفتند : مذنبى ؛ بگو اولا شنيدم شما غفّاريد ، و ثانيا من ملك نيستم آدم‌زاده‌ام ، و ثالثا\r\n ناكرده گنه در اين جهان كيست بگو * آن كس كه گنه نكرده و زيست بگو\r\nمن بد كنم و تو بد مكافات دهى * پس فرق ميان من و تو چيست بگو \r\nاگر گفتند اين حرفها را از كجا ياد گرفتى ؟ بگو :\r\n بلبل از فيض گل آموخت سخن ورنه نبود * اين همه قول و غزل تعبيه در منقارش \r\nاگر گفتند چه مىخواهى ؟ بگو :\r\n جز تو ما را هواى ديگر نيست * جز لقاى تو هيچ در سر نيست\r\nخوشتر از گفته تو گفتارى * بهتر از دفتر تو دفتر نيست\r\nدلگشاتر ز محضر قدست * محضر هيچ نيك محضر نيست\r\nجانفزاتر ز نفحه انست * نفحه مشك و عود و عنبر نيست \r\nجناب امين چنان كه آب و نان غذاى جسم مىشوند و خود بدن مىگردند ، علم و عمل نيز انسان سازند . و به حكم حكيم برهان قطعى و معصوم اتحاد عاقل به معقول اعنى اتحاد عالم به معلوم و مدرك به مدرك ، علم ذات جوهر نفس نفيس\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nانسانى مىشود ، و انسان به يافتن علم كه آب حيات روان است سعت وجودى مىيابد و وجود وى شديد و قوى مىگردد چه اين‌كه مرجع و مآل علم به نور وجود است و اين نور وجود چشم نفس ناطقه بلكه عين وى مىگردد : « العلم نور يقذفه الله في قلب من يشاء » .\r\nو به عبارت كوتاه بسيار بلند معلم ثانى در مدينه فاضله : « كلّ ما كان وجوده أتم فانه إذا علم و عقل كان ما يعقل عنه و يعلم منه اتم » پس هر اندازه كه روان قوىتر باشد قوّت وى كه نور علم است شريفتر و فاضلتر خواهد بود ، و هر اندازه قوت روان فاضلتر باشد قوّت آن بيشتر مىگردد ، و نيروى نور ذاتش فزونى مىگيرد و فروزانتر مىشود و با حيات محض  إِنَّ الدَّارَ الْآخِرَةَ لَهِيَ الْحَيَوانُ  ( سورهء عنكبوت آيهء 65 ) سنخيّت بيشتر پيدا مىكند .\r\nبه مثل پاره زغال كه در همسايگى انگشت آتش اندك‌اندك خود آتش مىشود ، همچنين نفس از نقص به سوى كمال مطلق كه بيان هر كمال است و تمام بلكه فوق تمام است گرايش پيدا كرده رهسپار مىشود و سفر از خلق به حق مىكند و آثار تكوينى حقايق اسماء حسنى و صفات علياى الهى  عَلَّمَ آدَمَ الْأَسْماءَ كُلَّها  ( سوره بقره آيهء 31 ) از جوهر ذات او بروز و ظهور مىكند و كم‌كم قرآن را صورت كتبيّه انسان كامل و تفسير مسير تكاملى نوع انسان مىشناسد و شخص انسان كامل را ظرف حقايق قرآن و امام قافله نوع انسان و متن صراط مستقيم اعنى صراط الله و صراط الى الله مىيابد ، و مىفهمد كه هركس از آن تجاوز كرده است از سير تكاملى انسانى و حركت استكمالى الى الله تعالى باز مىماند و بر خويشتن ستم كرده است   وَ مَنْ يَتَعَدَّ حُدُودَ اللَّهِ فَقَدْ ظَلَمَ نَفْسَهُ   ( طلاق آيهء 2 ) چه اين‌كه راه راست بيش از يك راه نمىتواند باشد ، به قول ارشميدس : « المستقيم اقصر خطّ و اصل بين النقطتين » ؛ و در اين حال به سرّ عظيمى كه در گفتار وليّ الله الأعظم امام على عليه السلام : « بل كيف تعمهون و بينكم عترة نبيّكم و هم ازمّة الحق و اعلام الدين و السنة الصدق فانزلوهم بأحسن منازل القرآن » ( نهج البلاغه ، خطبهء 85 ) نهفته است ، مىرسد .\r\nو در بيان شأن چنين انسانى گاهى بدينسان به ترنّم آيد كه :\r\n\r\n","description":"","footnote":"","page_name":" 210 ","page_number":210},
  {"content":"\r\n\r\n مو آن بحرم كه در ظرف آمدستم * چو نقطه بر سر حرف آمدستم \r\nو گاهى بدين نحو زمزمه دارد كه :\r\n مرا به هيچ كتابى مكن حواله دگر * كه من حقيقت خود را كتاب مىبينم \r\nانسان بيدار همواره كشيك نفس مىكشد ، و پاسبان حرم دل است ، و واردات و صادرات دهان خود را مىپايد ، و دار هستى را كارخانه‌اى بزرگ مىيابد كه با عمّال بيشمار  وَ ما يَعْلَمُ جُنُودَ رَبِّكَ إِلَّا هُوَ  ( سورهء المدثّر آيهء 32 ) دست هم گرفته در كارند تا انسان بسازند و از عالمى تحويل به عالم ديگر دهند . آرى عالم كارخانه آدمسازى است ، مروّت و شرط انصاف نباشد كه كفران شود و جبران نشود و خسران شود .\r\nاين بىسر و پا را دو جزوه يكى موسوم به إلهىنامه ، و ديگرى مسمّى به نكات است ؛ سخنى چند از آن دو به حضور سمىّ سامى سخن سنجم جناب آقاى دكتر سيّد حسن امين - زاده الله المتعالى القرب اليه - تقديم بدارم : در نكات آورده‌ام :\r\nنكته : نورانية القول على قدر نورانية القلب .\r\nنكته : اسير بطن اهل باطن نمىشود .\r\nنكته : جزاء نفس عمل است :  وَ ما تُجْزَوْنَ إِلَّا ما كُنْتُمْ تَعْمَلُونَ  ( سورهء صافّات آيهء 40 )\r\nنكته : از انسان سر برود و سحر نرود .\r\nنكته : ملكت با عالم ملك است و خيالت با عالم مثال و عقلت با عالم عقول ، قابل حشر با همه‌اى و داراى سرمايه كسب همه ؛ صادق آل محمد صلوات الله عليهم فرمود : « إنّ الله عزّ و جلّ خلق ملكه على مثال ملكوته ، و أسّس ملكوته على مثال جبروته ليستدل بملكه على ملكوته و بملكوته على جبروته » درست بخوان و درست بدان .\r\nنكته : تا بيننده و گيرنده نشدى انسان نيستى .\r\nنكته : انسان درختى است باژگونه كه ريشه آن بسوى آسمان است . نبات از زمين مىرويد و انسان از آسمان ، و ديگر جانوران برزخند كه آفريده‌اىاند نه اينچنين و نه آنچنان ، بنگر كه كدام يك از اين سه گروهى .\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nنكته : هركسى زرع و زارع و مزرعه خود است و نيّات و اعمالش بذرهايش ، بنگر تا در مزرعه خويش چه كاشتى ؟ و در قول رسول الله صلّى الله عليه و آله و سلّم : « الدنيا مزرعة الآخرة » دقت كن . و به عبارت ديگر : هركسى سفره خود و مهمان سفره خود است .\r\nنكته : قرآن صورت كتبيه انسان كامل است ، و عالم صورت عينيّه حقيقت وى .\r\nنكته : آنچه در احوال و اطوار سالك در خواب و بيداريش عايدش مىشود ميوه‌هايى است كه از كمون شجره وجودش بروز مىكند .\r\nنكته : جناب وجود ملك است و اسماء حسنى و صفات عليايش عسكرش ، هر كجا آن شاه قدم نهاد اين لشكرش با اوست .\r\nنكته : از شاه اولياء امير المؤمنين عليه السلام سؤال كردند كه وجود چيست ؟\r\nگفت : به غير وجود چيست ؟\r\nدر الهىنامه گفته‌ام :\r\nإلهى به حق خودت حضورم ده و از جمال آفتاب آفرينت نورم ده .\r\nإلهى همه از تو دوا خواهند و حسن از تو درد .\r\nإلهى همه گويند بده حسن گويد بگير .\r\nإلهى همه برهان توحيد خواهند و حسن دليل تكثير .\r\nإلهى اگرچه درويشم ولى داراتر از من كيست كه تو را دارم .\r\nإلهى در ذات خودم متحيّرم تا چه رسد در ذات تو .\r\nإلهى هرچه بيشتر دانستم نادانتر شدم بر نادانيم بيفزا .\r\nإلهى گروهى كو كو گويند و حسن هو هو .\r\nإلهى خنك آنكس كه وقف تو شد .\r\nإلهى شكرت كه اين تهيدست پا بست تو شد .\r\nإلهى همه از مردن مىترسند و حسن از زيستن كه اين كاشتن است و آن درويدن .\r\nإلهى شب‌پره را در شب پرواز باشد و حسن را نباشد .\r\nإلهى خوشا آنان كه همواره بر بساط قرب تو آرميده‌اند .\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nإلهى خوشا آنان كه در جوانى شكسته شدند كه پيرى خود شكستگى است .\r\nإلهى حرفهايم اگر مشوّش است از ديوانه پراكنده خوش است .\r\nببخشيد كه سبب تضييع اوقات شريف شما شدم . اگر غرض ايتمار امر سركار عالى نمىبود تا بدين حدّ يك طومار اطاله سخن روا نمىداشتم . ترقى و تعالى آن ذات محترم را از فياض على الاطلاق مسئلت دارم ، و با دلى آرميده مىگويم :\r\nخوش باش كه عاقبت به خير است تو را .\r\nقم - ارادتمند صميمى : حسن حسن‌زاده آملى .\r\n16 صفر 1396 ه ق - 28 / 11 / 1354 ه ش .\r\n\r\nكلمهء 257\r\nنامه‌ايست كه به دل شكسته‌اى رحمة الله عليه نوشته‌ايم :\r\nباسم الله خير الأسماء\r\n يار مفروش به دنيا كه بسى سود نكرد * آنكه يوسف به زر ناسره بفروخته بود \r\nندانم خواجه در چه حال و منوال است آيا به همان شيوهء پيشين و رسم ديرين خود شاد است و يا از خود سفرى كرد و خبرى يافت . جسارة عرض مىشود هنوز ملك‌زاده است يا عبد الله است ؟ دردمندان بسيار ديدم و از آنان ناله‌هاى زار زار شنيدم كه آن نيكبختان از روزگار به غفلت گذشتهء خود مىسوختند ، و از التهاب جريان مىجوشيدند ، و از درد هجران مىخروشيدند ، و از سوز و گداز آه آتشين از كورهء دل برمىكشيدند .\r\nخواجه به انتظار كى نشسته و به اميد چه كسى دل بسته است ؟ روزگار كه بگذشت و ايام جوانى و كامرانى و باليدن به زخارف دنيوى و مقامات اعتبارى به سر آمد ، و اگر تقسيم هم بشود به آقا و بنده بيش از اين بلكه تا اين اندازه هم نمىرسد .\r\nآقا بايد آگاه باشد كه اگر آب در يك جا بماند بو مىگيرد مگر دريا شود و يا به\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nدريا پيوندد و به قول عارف معروف مجدود بن آدم سنائى غزنوى :\r\n چو ماكيان به در خانه چند بينى جور * چرا سفر نكنى چون كبوتر طيّار \r\nخالصانه دست بدعا برآور و با دل شكسته بگو الهى :\r\n گر من از باغ تو يك ميوه بچينم چه شود ؟ * پيش پايى به چراغ تو ببينم چه شود ؟ \r\nو دست توسّل به دامن حجت حق ولى عصر امام زمان دراز كن و صميمانه بگو :\r\n به روى ما زن از ساغر گلابى * كه خواب آلوده‌ايم اى بخت بيدار \r\nسرور گراميم ماه مبارك رمضان ماه امساك و سحر خيزى و شب‌زنده‌دارى و قدر يافتن و قرآن شنيدن و قرآن شدن و سرمشق گرفتن در پيش است ، از هم اكنون كه ماه شعبان و ميقات شهر الله است غسل توبه كن و به لباس وفا و ولا از دل و جان محرم شو و از صميم قلب لبيك لبيك گو و در خويشتن سفرى كن و گرد كعبه عشق طواف كن كه دستى از غيب برون آيد و كارى بكند .\r\nدر اين مبارك نامه نكته‌هايى چند از دفتر نكاتم كه از كلك اين بنده نگارش يافت بعنوان ذكرى اهدا مىشود اميد است كه سود بخشد :\r\n1 - جزا نفس عمل است :  هَلْ يُجْزَوْنَ إِلَّا ما كانُوا يَعْمَلُونَ  ( الاعراف 146 ) .\r\n2 - قيامت با توست نه در آخر طول زمانى ، رسول الله ( ص ) به قيس بن عاصم فرمود : انّ مع الدنيا آخرة .\r\n3 - ملكت با عالم ملك است و خيالت با عالم مثال و عقلت با عالم عقول ، قابل حشر با همه‌اى و داراى سرمايهء كسب همه . صادق آل محمد ( ص ) فرمود :\r\n« انّ الله عز و جل خلق ملكه على مثال ملكوته ، و اسسّ ملكوته على مثال جبروته ليستدل بملكه على ملكوته و بملكوته على جبروته » درست بخوان و درست بدان .\r\n4 - سفرنامهء معراج رسول ( ص ) شرح اطوار بشر است .\r\n5 - انسان چون با اصل خود انس گرفت آن مىشود .\r\n6 - تا گم نشدى چيزى در تو پيدا نشود .\r\n\r\n","description":"","footnote":"","page_name":" 214 ","page_number":214},
  {"content":"\r\n\r\n7 - تا بيننده و گيرنده نشدى انسان نيستى .\r\n8 - انسان كارخانه و دستگاهى است كه هم از عوالم ملك عكس‌بردارى مىكند و هم از ملكوت ، اوّلى را بالا مىبرد و دومى را تنزل مىدهد بىتجافى و همه را در گنجينهء سرش و عيبه غيبش درج مىكند درست بنگر تا به حقيقت كريمهء  لَأَكَلُوا مِنْ فَوْقِهِمْ وَ مِنْ تَحْتِ أَرْجُلِهِمْ  ( مائده 67 ) برسى .\r\n9 - بينشم از تن نيست كه ديگر جانوران و رستنيها و هرچه را آخشيج است در آن انبازند ، از روانى است كه آن من است پس نه تن جاى روان است و نه روان جاى تن و گرنه در اندازهء او بودى و دانستى كه نيست ، تن بر خاك است و روان بر فراز خاك . اين سخن كوتاه در نزد دانا بسيار بلند است .\r\n10 - از خاموشى گفتار زايد و از انديشه كردار .\r\n11 - آنچه در احوال و اطوار سالك در خواب و بيدارى عائدش مىشود ميوه‌هايى است كه از كمون شجرهء وجودش بروز مىكند .\r\n12 - گرسنگى و تشنگى دائند و غذا و آب دوا ، دوا را تا چه اندازه بايد خورد .\r\nاين چند جمله نيز از الهىنامه‌ام به حضور آن مولاى الهيم تقديم مىشود :\r\n1 - الهى روزگارى به پندار خامم تو را به آواز بلند مىخواندم و اكنون از آن استغفار مىكنم كه  إِذْ نادى رَبَّهُ نِداءً خَفِيًّا  .\r\n2 - الهى كدام بيشرمى از اين بيشتر كه بنده در حضور مولايش بىادبى كند ؟\r\n3 - الهى محاسن حسن به بياض مائل شد ، وجه قلبش را نورانى كن كه از  يَوْمَ تَبْيَضُّ وُجُوهٌ وَ تَسْوَدُّ وُجُوهٌ  ( آل عمران 102 ) انديشه دارد .\r\n4 - الهى اينهمه خواب و بيداريم  رَبِّ ارْجِعُونِ  گفتن بود و از جناب شما پذيرفتن ، ديگر بچه رو  رَبِّ ارْجِعُونِ  گويم كه هنگام  إِنَّا إِلَيْهِ راجِعُونَ  است .\r\n5 - الهى جمعى از تو ترسند و خلقى از مرگ و حسن از خود .\r\n6 - الهى چون از تو پرسم دانايان كليد سرگردانيم دهند كه در دل است خود دل در كجا است ؟\r\nاين غزل شرر عشق هم از ديوانم به محضر حضرتعالى پيشكش مىشود :\r\n\r\n","description":"","footnote":"","page_name":" 215 ","page_number":215},
  {"content":"\r\n\r\n خرّم آندل كه بود در حرم دلدارش * خنك آن ديده كه دارد شرف ديدارش\r\nسر تسليم بنه در قدمش بىچه و چون * به سرم كار همين است و مكن انكارش\r\nپير داناى من آن دُرج گهرهاى سخن * كه مرا آب حياتست همى گفتارش\r\nگفت جز تخم حضورى ندهد بار وصال * خواجه در ملك دل اين تخم سعادت كارش\r\nبو العجب خانهء پر نقش و نگارى است جهان * صنع نقّاش ببين و هنر معمارش\r\nوارداتى كه به دل مىرسد از مكمن غيب * ار بود همنفسى بو كه كنم اظهارش\r\nرهروان سوختهء بىسر و بىسامانند * شرر عشق ببين و اثر اطوارش\r\nعشق آن در يتيمى است كه در ملك وجود * هر كجا مىنگرم گرم بود بازارش\r\nاز كران تا به كران طلعت جانانهء اوست * از عيان تا به نهان مصطبهء آثارش\r\nز تجلّاى جمالش همه شيدايى او * گل او بلبل او گلبن او گلزارش\r\nبه تمنّاى وصالش همه اندر تك و پوى * نجم سر گشتهء او مهر و مه دوّارش \r\nقم - ارادتمند سركار عالى حسن حسن‌زاده آملى 16 / 7 / 1350\r\n\r\n","description":"","footnote":"","page_name":" 216 ","page_number":216},
  {"content":"\r\n\r\n\r\nكلمهء 258\r\nامّت وسط در تحصيل معارف ، حق هر ذى حق را ايفاء مىفرمايند كه هم حواس را شبكه اصطياد مىدانند ، و هم هريك از قواى باطنه را كه هريك را در كارش مىگمارند ، و عقل نظرى را نيز مستنبط مىشناسند ، و بر عقل عملى هم تعطيل روا نمىدارند ، و فوق طور عقل را هم فوق همه مراحل مىبينند ، و انسان را از مرتبه نازله‌اش كه بدن اوست تا مقام فوق تجردش يك هويّت وحدانى احدى ممتد مدرك به ادراكات گوناگون مرموز مىيابند ، و برهان قائم برمبناى قويم و منتظم از مقدمات صحيح را در انتاجش عاصم و معصوم مىدانند ، و چنان كه علوم كسبى را ذو مراتب يافته‌اند معارف كشفى را نيز ذو درجات شناخته‌اند كه آخرين مراتب نهائى آن به وحى الهى منتهى مىگردد كه ميزان قسط جميع علوم و افكار و مكاشفات است ، و تمامت درس و بحث و تعليم و تعلّم و فكر و حدّ و رسم و سير و سلوك و برهان و عرفان و غيرها همه را معدّات مىدانند و مفيض على الاطلاق و واهب صور حق سبحانه را كه  وَ اللَّهُ مِنْ وَرائِهِمْ مُحِيطٌ  .\r\n\r\nكلمهء 259\r\nدر ظهر نسخه‌اى آمده است :\r\nسؤال : چرا اعوذ بالله را بر بسم الله مقدم داشتند ؟ جواب : اعوذ بالله مثل صابونى است كه از آن جامه‌هاى آلوده و چركين را پاك مىسازند ؛ چون بنده عازم تلاوت قرآن شود ، دهان آلوده به نامشروعات باشد ، چون اعوذ بالله گويد دهان و زبان او پاك شوند و شايسته آن گردد كه كلام احدى را بر زبان گذراند .\r\nو لكن جناب كلينى در كافى به اسنادش روايت كرده است :\r\nعن فرات بن احنف عن ابى جعفر عليه السلام قال سمعته يقول : اول كل كتاب نزل من السماء  بِسْمِ اللَّهِ الرَّحْمنِ الرَّحِيمِ  ، فاذا قرأت  بِسْمِ اللَّهِ الرَّحْمنِ الرَّحِيمِ  فلا تبال أن لا تستعيذ ، فاذا قرأت  بِسْمِ اللَّهِ الرَّحْمنِ الرَّحِيمِ  سترتك فى ما بين السماء و الأرض\r\n\r\n","description":"","footnote":"","page_name":" 217 ","page_number":217},
  {"content":"\r\n\r\n( وافى ، ط رحلى ، م 5 - ص 99 ) .\r\nو بعد از سؤال و جواب ياد شده ، اين رباعى مرقوم شده است :\r\n بر درگه خلق بندگى ما را كشت * هر سو پى نان دوندگى ما را كشت\r\nفارغ نشديم يكدم از فكر معاش * اى مرگ بيا كه زندگى ما را كشت \r\n\r\nكلمهء 260\r\nقرآن كريم كشف اتمّ صاحب مقام ختمى صلى الله عليه و آله و سلم است .\r\nعارف قيصرى در فصل ششم فصول مقدمات بر شرح فصوص الحكم در بيان موازين فرمايد : « منها ما هو ميزان عام و هو القرآن و الحديث المنبئ كلّ منهما عن الكشف التام المحمّدى صلى الله عليه و آله » ( ص 32 ط 1 چاپ سنگى ) . و بدان كه كتب علوم عقلى اساسى ، و صحف معارف عرفانى اصيل ، تفسير انفسى فصل خطاب محمّدىاند فافهم .\r\n\r\nكلمهء 261\r\nهذه الكلمة اصل من الاصول الحكمية و هو أن جهة الاتحاد في كل متحدين هو الوجود .\r\n\r\nكلمهء 262\r\nهذه الكلمة أيضا اصل من الاصول الحكمية و هو أن الموصوف من حيث إنه موصوف متقدم على الصفة في ظرف الاتّصاف .\r\n\r\nكلمهء 263\r\nدر بسيارى از مؤلفات مىبينيم كه نويسنده مطلبى را از اسفار صدر المتألهين نقل مىكند و به دو نسبت مىدهد كه ملاصدرا در اسفار چنين و چنان گفت ؛ و حال اين‌كه نسبتى نادرست است زيرا كه مجرّد نقل مطلبى در اسفار دليل نيست كه آن رأى صدر المتألهين است زيرا كه ممشاى آن بزرگوار در اسفار اين است\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nكه اول آراء و انظار حكمت رائج و اقوال حكماء را نقل مىكند ، سپس نظر متين و شريف خودش را ارائه مىدهد ، و گاهى رأى متين خود را در ميان سخنان ديگران مىآورد ؛ چنان‌كه خود آن جناب بدين ممشاى علمى و مبناى تحقيقى خود در دو جاى اسفار آگاهى و هشدارى داده است : نخست در ديباچه آن‌كه فرموده است :\r\nو اعلم انى ربما تجاوزت عن الاقتصار على ما هو الحق عندى ، و اعتمد عليه اعتقادى ، الى ذكر طرائق القوم و ما يتوجه اليها و ما يرد عليها ، ثمّ نبهّت عليه في اثناء النقد و التزييف و الهدم و الترصيف و الذب عنها به قدر الوسع و الامكان ، و ذلك لتشحيذ الخواطر بها و تقوية الاذهان من حيث اشتمالها على تصورات غريبة لطيفة و تصرفات مليحة شريفة تعدّ نفوس الطالبين للحق ملكة لاستخراج المسائل المعضلة ، و تفيد أذهان المشتغلين بالبحث اطلاعا على المباحث المشكلة .\r\n( ج 1 ، ص 17 به تصحيح و تعليقه نگارنده )\r\nدوم در اوائل فصل اول منهج ثانى از مرحله اولى : در اين موضع گويد كه عادت پيشينيان نيز بر اين روش بوده است چنان‌كه فرموده است :\r\nو هذه عادتهم فى بعض المواضع . . . و نحن ايضا سالكوا هذا المنهج في اكثر مقاصدنا الخاصّة ، حيث سلكنا اولا مسلك القوم في اوائل الابحاث و اواسطها ، ثم نفترق عنهم في الغايات . . . ( ط ياد شده ، ج 1 ، ص 138 ) .\r\n\r\nكلمهء 264\r\nدر رساله « گشتى در حركت » برهانى را تقرير و تحرير كرده‌ايم كه يكپارچه همه قوافل جواهر مادى از هيولاى اولى و صور طبيعى عناصر و اجرام آن به طبايع و سرشتشان به سوى ملكوت اعلى و حسن و جمال مطلق در حركت‌اند .\r\nجناب شيخ رئيس در آغاز امر ، شوق هيولى به صورت را انكار داشت . چنان‌كه در آخر فصل دوم مقاله نخستين طبيعيات شفاء فرموده است : « و قد تذكر في مثل هذه\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nالمواضع حال شوق الهيولى الى الصورة و تشبيهها بالأنثى و تشبيه الصورة بالذكر ، و هذا شيء لست أفهمه . . . » ( شفاء ، ج 1 رحلى چاپ سنگى ، ص 9 ، س 8 ) .\r\nو جناب صدر المتألهين در فصل نوزدهم مرحله ششم اسفار ، انكار شيخ را اظهار داشت ، و در ردّ آن چهار اصل در اثبات شوق هيولى اقامه كرد و پس از آن اثبات شوق در هيولى به صورت را نتيجه گرفته ، و در خاتمه فصل مذكور فرمود :\r\nثم العجب ان الشيخ ممّن أثبت فى رسالة عملها فى العشق حال تشوق الهيولى الى الصورة بوجه لا يحتاج الى مزيد عليه . . . ( اسفار ، رحلى ، ج 1 ، ص 168 ، 172 ) .\r\nنگارنده را در مفاتيح الأسرار لسلاك الاسفار در اين مقام تعليقه‌اى بر آن بدين صورت است :\r\nقوله : « ثم العجب أن الشيخ . . . » صنّف الشيخ رسالة في العشق في سبعة فصول و ذكر فيها أن العشق لا يختصّ بنوع الإنسان بل هو سار في جميع الموجودات من الفلكيات و العنصريات و المواليد الثلاث المعدنيات و النباتات و الحيوان . و صنّف الشيخ تلك الرسالة باسم تلميذه ابى عبد الله المعصومى الذى قال الشيخ في حقّه :\r\nابو عبد الله منّي بمنزلة ارسطاطاليس من افلاطون .\r\nو الرسالة قد طبعت مع ستّ رسائل اخرى للشيخ ، و الأنماط الثامنة و التاسعة و العاشرة من الإشارات كلها مترجمة بالفرنساوية في ليدن .\r\nو أما قوله : « ثم العجب أن الشيخ . . . » فليس بعجب لأنّه كان أولا على ذلك القول ثم استبصر . و قد أفاد بخلاصة ما في الرسالة في آخر النمط الثامن من الإشارات حيث قال : « تنبيه ، فإذا نظرت في الأمور و تأملتها وجدت لكل شيء من الأشياء الجسمانية كمالا يخصّه و عشقا إراديا أو طبيعيا لذلك الكمال و شوقا طبيعيا أو إراديا اليه إذا فارقه رحمة من العناية الأولى على النحو الذى هو به عناية .\r\nفالأمر الذي أطنب الشيخ القول في اثباته في تلك الرسالة في سبعة فصول أتى به فى سطرين في الإشارات مصدرا بالتنبيه المشير الى عدم الاحتياج فيه إلى تجشم استدلال و تكلّف في اطناب القول .\r\nو الشيخ كان ينكر تجرد النفس الحيوانية ثم اعترف به . و كان ينكر تجرد القوة\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nالخياليّة ثم اعترف به . و كان ينكر اتحاد العاقل بمعقوله ثم اعترف به . و كان ينكر الكيميا ثم اعترف بها ، و صنّف في صحّتها رسالة سمّاها حقائق الإشهاد على التفصيل الذى تجده في كتابنا : سرح العيون في شرح العيون .\r\n\r\nكلمهء 265\r\nاصل حكمى و هو : « أن صور البسائط العنصرية و إن كانت مقوّمة للبسائط لكنّها خارجة عن حقيقة المواليد من المعدنية و النباتية و الحيوانية ، فتلك العناصر المادية خارجة عن حقيقة النفس من بدء حدوثها » فتبصّر لأنه أصل قويم ينبغى الاهتمام به فى معرفة النفس جدّا . و تفصيل البحث عن ذلك الأصل يطلب فى الفصل العشرين من المرحلة السادسة من الأسفار المترجم بقوله : « فصل في العلة الصورية و الفرق بين الطبيعة و الصورة » ( ج 1 ، ط 1 من الرحلى ، ص 172 )\r\n\r\nكلمهء 266\r\nاين كلمه حاوى دو اصل حكيم حكمى است :\r\n1 - الموجودات في السلسلة الطولية بحسب نزولها كانت كل سابقة منها علة للاحقها ، و بحسب صعودها كانت كل لا حقة منها غاية لسابقها .\r\n2 - السلسلة العرضية لا تجتمع فيها صورتان معا بل كل صورة لاحقة مزيلة للصورة السابقة ، و أما الطولية فهي استكمالية فالشىء ما لم يستوف جميع كمالات مادونه لا يرتقى إلى مرتبة اخرى . و بالجملة الأمر فى السلسلة العرضية كون و فساد ، و ان شئت قلت : خلع و لبس ؛ و أما في الطولية الاستكمالية فالأمر فيها لبس فوق لبس . ( آخر فصل 19 مرحله ششم اسفار ، ج 1 رحلى ، ص 172 ) .\r\n\r\nكلمهء 267\r\nالإمكان الاستعدادى يرشدنا إلى أن كل حركة استكمالية فيها نظم خاص يرتقى الشىء بذلك النظم الى كماله اللائق له . و ذلك النظم هو من سنّة الله التى قال عزّ من\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nقائل :  وَ لَنْ تَجِدَ لِسُنَّةِ اللَّهِ تَبْدِيلًا   وَ لَنْ تَجِدَ لِسُنَّتِ اللَّهِ تَحْوِيلًا  . و لا بدّ من أن يكون ذلك النظم الارتقائى تحت تدبير المتفرد بالجبروت . و لمّا كان ذلك الاستعداد ليستكمل آنا فآنا فكلّما زاد الشيء استعدادا زاده الواهب كمالا فيعطى الاستعداد لكى يعطى الكمال « يا من لا تزيده كثرة العطاء إلّا جودا و كرما » . و بالجملة انّ الإمكان الاستعدادى يدلّنا على وحدة الصنع الدالّة على وحدة الصانع المستجمع لجميع الكمالات الوجوديّة الصمدية .\r\nثم يستفاد من عطاء الواهب آنا فآنا ، على حسب استعداد المتّهب كذلك ، أنّه لا بدّ من مناسبة و ارتباط بين المفيض و المفاض عليه ، كما أنّ بين كل مقدّمات و بين صورتها العلمية التي هي نتيجتها و غايتها مناسبة خاصّة ، و لا يفيض على شىء مطلقا فيض الفياض الا بحسب مناسبة حاصلة بين المفيض و المستفيض ، ثم اقرأ وارقه .\r\n( مفاتيح الأسرار لسلّاك الأسفار ) .\r\n\r\nكلمهء 268\r\nاعلم أن الإمكان المستعمل في القياس الخلفي هو الإمكان الوقوعي المفسّر بكون الشيء بحيث لا يلزم من فرض وقوعه محال ، لا الإمكان الوقوعي المرادف للاستعدادي ؛ لأن الإمكان الاستعدادي جار في الماديات فقط ، و الإمكان الوقوعي أعمّ موردا منه . و الإمكان الوقوعي هو فرض وقوع الماهية في كل عالم و نشأة على حسب ذلك العالم و تلك النشأة ، فالإمكان الوقوعي هو نفسيّة الشيء بحسب النشئات فيمكن أن يكون وقوع في نشأة ممكنة ، و في اخرى ممتنعة .\r\nو المراد من النفسية هو نفس الأمر فنفس الأمر لشيء واحد له عوالم و نشئات عديدة ؛ مثلا انّ الرؤية لها في هذه النشأة نفسية ، و فى المنام لها نفسية ، و فى البرازخ الاخرى لها نفسية ، و فى المفارقات المرسلة لها نفسية ، و في الوجود الواجب الصمدي لها نفسية . فالرؤية لها بحسب اعتبار ذاتها بذاتها ماهية ، و لتلك الماهية في كل نشأة نفسية هي امكانها الوقوعي ؛ فعلى هذا المعنى تراهم يقولون :\r\nإن نفس الأمر أوسع من الواقع ؛ و ذلك لأنّ الواقع ربما يكون واقعا في مرحلة من\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nالوجود و الحال له إمكان الوقوع في المراحل التي قبلها و بعدها .\r\n\r\nكلمهء 269\r\nذهب المحققون من العرفاء و الكاملون من الأولياء إلى أن العالم كلّه خيال فى خيال . فاعلم أن الماهية حدّ مرتبة من الوجود ، و إن شئت قلت : إنها ظل له ، أو عكس له ، أو آية له ، أوخيال له ؛ و كذلك الوجود الإمكانى بمعناه الفقر النورى ظل و آية و عكس و خيال لمفطره ؛ فالخيال الأول في قولهم « العالم كله خيال » هو الماهية ، و الخيال الثاني في قولهم « في خيال » هو الوجود الإمكانى غير المتأصّل بل المرتبط بالجاعل ، بل محض الربط و التعلق ؛ فالعالم كله خيال في خيال أى ماهية في وجود فقرى ظلّى .\r\n\r\nكلمهء 270\r\nفي حديث عنه صلى الله عليه و آله و سلّم : « تخلّقوا بأخلاق الله » . و في آخر :\r\n« إنّ للّه تسعة و تسعين خلقا من تخلّق بها دخل الجنة » . و في آخر : « إن للّه تسعة و تسعين اسما من أحصاها دخل الجنة » .\r\nاعلم أن التخلّق هو التحقّق و الاتصاف بحقيقة ذلك الخلق لا العلم المفهومى بمعناه كما يحصل بالرجوع الى المعاجم من أن الراحم معناه كذا ، و العطوف مفاده كذا . ألا ترى العالم بتلك المفاهيم إذا أقبلت اليه دنياه يصول كالنمر و الضبع على عباد الرحمن و اولياء الله ، و لا يراعى حق الله و لا حقوق اوليائه ؟ اعاذنا الله منه و من أترابه الوحوش و قد عرّفه ولي الله الأعظم الوصيّ امير المؤمنين على عليه السلام و الصلاة بقوله الثقيل في الخطبة الخامسة و الثمانين من النهج :\r\nيسمّى عالما و ليس به ، فاقتبس جهائل من جهّال و أضاليل من ضلّال ، و نصب للناس أشراكا من حبائل غرور و قول زور ، قد حمل الكتاب على آرائه ، و عطف الحق على أهوائه ، يؤمن من العظائم و يهوّن كبير الجرائم ، يقول اقف عند الشبهات و فيها وقع ، و يقول اعتزل البدع و بينها اضطجع ، فالصورة صورة انسان و القلب قلب حيوان .\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nو بما قدمنا دريت أن المراد من إحصاء الأسماء هو التخلّق بها ، و الحديث الثاني بيان للثالث و المروى عن الإمام الصادق عليه السلام : « أحاديثنا يعطف بعضها على بعض . . » و ذلك كما ان القرآن ينطق بعضه ببعض و يشهد بعضه على بعض ، و هذا قد روى عن الوصيّ عليه السلام في النهج ( الخطبة 131 ) .\r\n\r\nكلمهء 271\r\nاين كلمه مقاله‌اى بسيار گرانقدر از استاد اعظم آية الله علّامه ذو الفنون حاج ميرزا ابو الحسن شعرانى - رضوان الله تعالى عليه - است كه اصل آن به خط مباركش در تصرّف اين تلميذش حسن حسن‌زاده آملى است :\r\nبسم الله الرحمن الرحيم\r\n\r\nفصل اوّل\r\nمشهور بين مردم اين است كه فلسفه مخصوص به بعضى عقول است و غير اهل نظر از آن لذّت نمىبرند ، ولى حقيقت اين است كه هر انسان متوسط الفكرى تا يك اندازه خود را در مسائل فلسفى وارد مىكند و در آن رأيى اتخاذ مىنمايد ؛ اگرچه اصطلاح فلسفى را نداند . بلى لفظ فيلسوف بر كسى اطلاق مىشود كه در مسائل آن به دقت نظر كرده و آراء مختلفه را كاملا فهميده و اهمّ اغراض خويش را تكميل آن قرار داده ، چنان‌كه در ساير حرف و صنايع كسى كه چند ميخ بر در اتاق خود بكوبد يا آن‌كه تختهء در خانهء خود را ببرّد نجار نيست ، مگر به قدر كافى كارهاى مختلفهء آن را فراگرفته و اين صنعت را شغل خويش قرار دهد .\r\nباعث اينكه فلسفه ايجاد شده آن است كه انسان چون به وجود آمد خود را در عالمى مشاهده كرد كه در آن عجائب بسيار ديد و با گردش روزگار با او مواجه شده و از آن تعجب نموده پيش خود گفت : اينها كه مىبينم براى چيست و از كجا مىآيد و عاقبت به كجا خواهد رفت ؟ عالم را در پيش خود معمائى ديد و خويشتن را محتاج به حلّ آن دانست و فكر او در اين مسائل ، اساس فلسفه گرديد ؛ چنان‌كه\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nساير علوم نيز از احتياج برخاسته شد ، مثلا هندسه ابتدا از مصر شروع شد ، چون طغيان نيل املاك مردم را فرومىگرفت و حدود آن را برهم مىزد ، افراد ناس مجبور شدند مساحت زمين خود را بدانند تا بعد از فرورفتن آب و پيدا شدن زمين حدود املاك خويش را به دست آورند ، و علم نجوم از كلدانيين شروع شد چون ايلات آنها با گلّه‌هاى خويش هميشه در حركت بودند و نجوم را براى راه پيدا كردن نشان كرده مىشناختند و احوال آنها را به دقت مطالعه مىنمودند .\r\nهمچنين تمام عالم با اين وسعت ، موضوع فكر انسان واقع شد و ميل كرد كه اسرار آن را بداند و علل آن را بشناسد .\r\nعلم و معرفت ، خود مقصود انسان است و از آن لذت مىبرد ؛ هرچند فائده‌اى در حيات براى آن نباشد ، و معنى فيلسوف در لغت يونانى « دوست علم » است ، مع ذلك اساس فوائد مادى و روحى و اجتماعى در فلسفه است .\r\nبنابراين فلسفه بحث مىكند از هر مسأله‌اى كه ممكن است در آن بحث كرد و موضوع آن موجود مطلق ؛ يعنى هر موجودى است و چون موجود بر سه قسم است ؛ لذا فلسفه بر سه قسم است :\r\n1 - موجود مجرّد ؛ يعنى موجودى كه مادّه نيست و امتداد جسمانى ندارد ، در مكان قرار نمىگيرد و به آن اشارهء حسى نمىتوان نمود ؛ مانند علة العلل كه همه چيز را او خلق نموده و حيات به عالم بخشيده ، و علمى كه از اين موضوع بحث مىكند « ماوراء الطبيعه » و علم الهى است .\r\n2 - موجود مادّى ؛ يعنى اجسام صامته كه مشاهده مىكنيم يا آثار آن نزد ما هويداست و در مكانى قرار دارد و اين قسم « فلسفهء طبيعى » است .\r\n3 - انسان ؛ مقصود معرفت نفس ناطقه و خواص آن است ؛ اگرچه از دو قسم فوق خارج نيست و ليكن چون اهميت بسيار دارد ، لايق اين است كه در آن على حده بحث شود .\r\nو فلاسفه مىگويند در نفس سه خاصيت است :\r\nاول اينكه مىتواند فكر كند و در علوم نتايج مجهوله را كشف نمايد .\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nدوم اينكه مىتواند در صنايع بديعه و فنون جميله زحمت بكشد و در آن عجائب اظهار كند ؛ مانند نقاشى و خط .\r\nسيم اينكه حسن و قبح اعمال و افعال را ملتفت شده ، اخلاق و افعال حسنه را براى خويش اختيار و از قبايح پرهيز مىنمايد .\r\nعلمى كه از خاصيت اول بحث مىكند علم منطق و آن‌كه از خاصيت دوم بحث مىكند علم جمال و آن‌كه از خاصيت سيم بحث مىكند علم اخلاق است .\r\nاين سه ، خاصيت حال انسان است در حال انفراد ؛ اما وقتى افراد بسيارى گرد يكديگر برآمدند ، علاقه و ارتباط آنها با يكديگر قواعدى دارد و بحث از آن علم اجتماع است ؛ مثل اينكه به چه علّت ملّتى ترقى و گاهى تنزّل مىكند و به چه سبب متّحد يا . . . ، و براى بحث در اينكه در سلوك با يكديگر چه نوع بايد رفتار كنند علم ديگرى است و آن را علم قانون و فقه گويند .\r\nپس فلسفه بر هشت قسم است :\r\n1 - مابعد الطبيعه يا علم الهى 2 - حكمت طبيعى 3 - علم النّفس 4 - منطق 5 - علم جمال 6 - علم اخلاق 7 - علم اجتماع 8 - فلسفهء قانون .\r\n\r\nفصل دوّم در علم مابعد الطبيعه يا علم الهى\r\nدر اشياء اين عالم از دو حيث مىتوان بحث كرد : اول از حيث اطوارى كه براى ما ظاهر مىشود و حس ما آن را درك مىكند ، بىآن كه به علل اصليتى آن توجه كنيم ، دوم از حيث روح و عللى كه اين اشيا را به ما نشان داده . جهت اول علوم وضعيه و دوم علم مابعد الطبيعه است .\r\nدر هر علمى مدركاتى هست كه اصحاب آن علوم آنها را ثابت و مسلّم فرض مىكنند و در ماهيّت و وجود آن بحث نمىنمايند ، بلكه از احوال و عوارض آن بحث مىكنند ؛ مانند كمّ و كيف و جسم و مادّه و زمان و مكان و حركت و علت و معلول . بحث از اين امور نيز وظيفهء علم مابعد الطبيعة است ، چنان‌كه بحث\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nمىكند از آن قوهء خفيهء ازليّه و ابديه كه در عالم تأثيرش مانند تأثير ارادهء ماست در اعمال و حركات ما ، و آن موجود مطلقى است كه حدّ و نهايتى ندارد و اهل اديان آن را خدا مىنامند .\r\nپس علم طبيعى از ظواهر و عوارض اين عالم كه به نظر ما محسوس است بحث مىكند و علم مابعد الطبيعه از حقيقت و ماهيت آن يا از علت موجده و محرّكهء وى . و ليكن يونانيين بسيارى از مباحث مابعد الطبيعة را در علم طبيعى ذكر نموده‌اند .\r\nبعضى فلاسفه معتقدند كه كوشش عقل انسان در مسائل اين علم بيهوده است و آنچه محسوس نيست درك شدنى نيست ، و ليكن بسيارى ديگر از عصر اول ظهور فلسفه در ابحاث آن وارد شده و ارسطو مباحث آن را جمع كرده و بعد از علم طبيعى ذكر نموده است لذا اين علم را « مابعد الطبيعه » ناميدند . و بعد از اين شرح مسائل اين علم خواهد آمد ، ان شاء الله .\r\n\r\nفصل سوم در حكمت طبيعى\r\nحس مقدم بر عقل است ؛ زيرا كه طفل اول محسوسات را ادراك مىكند و الفاظى كه دلالت بر ظواهر آن است ياد مىگيرد ؛ اما مدركات عقليه بعد از اينكه فكر كامل گشت و براى عقل قوهء تامّه حاصل آمد درك مىشود . علم طبيعى از مدارك اوليه و تغيّراتى كه حس آنها را درك مىنمايد بحث مىكند .\r\nافلاطون عقايدش را در اين باب در كتاب « تيمايس » ضبط كرده و بين علم طبيعى و ماوراء الطبيعة اين‌طور فرق گذاشته كه طبيعيات در معرض تغيّر است ؛ اما وراء طبيعت ثابت است قدماى يونان ابتدائا در اين علم بحث كرده‌اند و بعضى معتقد بودند عنصر اصلى عالم آب است و بعضى مىگفتند هواست و علم ماوراء طبيعت پيش آنها از نظر در علوم طبيعى برخاسته شد و فيثاغورثيين ابتدا در علوم رياضى وارد شدند و ماوراء طبيعت را از آن استنباط كردند . در عصر جديد\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nغالب مباحث كه قدما در فلسفه طبيعى ذكر مىكردند از فلسفه خارج شد و علم مستقل گرديد و فقط جزئى از آن در فلسفه بحث مىشود .\r\n\r\nفصل چهارم علم النّفس\r\nانسان از قديم خود را بهترين موجودات مىداند ؛ اگرچه معتقد است كه اين همه كواكب پراكنده در آسمان براى او خلقت نشده و تمام سيارات مانند كرهء زمين اهلى دارد ، مع ذلك به واسطه ارتقاء قوهء عقليه و تفكّر خويش معتقد است كه خود بزرگترين موجودات است . گويند سقراط گفت : « اعرف نفسك » يعنى خود را بشناس . ديگرى گفته : « عجايب بسيار است و عجيب‌تر از همه انسان است . »\r\nعلم نفس علمى است كه از انسان بحث مىكند ؛ نه از حيث جسم ، بلكه از قوهء عقل و فكر او .\r\nمعلوم است كه بعضى روح انسان را مستقل از بدن مىدانند و مىگويند ممكن است بعد از مردن باقى باشد و بعضى ديگر مىگويند روح قوهء جسمانى است و به تحليل بدن ، فانى مىشود و از بين مىرود ؛ ليكن هر دو دسته منكر اين نيستند كه انسان قوائى دارد كه در ساير موجودات نيست ؛ مانند معرفت و فكر ، پس ناچار بحث از اين قوا مىنمايند . و حدود فكر و اينكه تا چه اندازه مىتوان به فكر اعتماد نمود ، و وظايف عقل كه به آن ادراك مىكنيم و حكم مىنماييم و خيال مىكنيم ، تماما موضوع بحث تمام فلاسفه است ؛ خواه معتقد به استقلال و تجرّد روح باشند و خواه نباشند .\r\nو نيز بحث مىكند كه اقسام ادراك چند است ؛ به حس يا غير حس ، و قوهء حافظه چگونه است كه چون محسوس از پيش نظر ما غايب شود باز خصوصيات آن در خاطر مىماند و اينكه انسان در ارادهء خودمختار است يا مجبور و خيال و وهم يعنى تصورات باطل از كدام منشأ است و رغبت و عاطفه چيست و لذّت و\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nالم از كجاست و قوّهء شامه و ذائقه چگونه درك مىكنند و حقيقت عقل چيست و چه علاقه‌اى با جسم دارد و چطور حالات جسمانى در عقل تأثير مىكند و بالعكس ؛ چنان‌كه به واسطه بعضى امراض بدنى ، عقل مختل مىشود و به واسطه تغيّرات و عوارض روحى جسم مريض مىگردد .\r\nدر اين علم متقدمين بحث كرده‌اند و ارسطو در آن باب كتابى نوشته و فلاسفهء جديد نيز به آن بسيار اهميت داده‌اند ؛ چنان‌كه دكارت - فيلسوف مشهور فرانسوى - تفكر و عقل را خاصيت منحصر به فرد موجود دانسته و از او معروف است كه گفت : « من فكر مىكنم ، پس موجود هستم »\r\n\r\nفصل پنجم در علم منطق\r\nعلم منطق يك فرع از علم نفس است ؛ زيرا كه قواعد فكر را مبيّن مىكند كه چگونه تفكر كنيم تا نتيجهء خطا نگيريم . منطق تا يك اندازه معمول به تمام مردم است و هركس در معتقدات و مسائل خود بىجهت قانع نمىشود و بدون برهان راسخ نمىگردد ، و ليكن چون فكر در مطالب هميشه راه صواب نمىرود ؛ بلكه گاهى خطا مىكند ؛ لذا فلاسفه قواعدى براى ايمنى از خطا استنباط نموده‌اند كه اگر كاملا آن را مراعات كنند فكر خطا نكند و اغلب اين قواعد را مردم بالفطره مراعات مىكنند ؛ اگرچه نمىدانند تابع قوانين منطق بوده‌اند و قياس از شكل اول تشكيل مىدهند و نمىدانند قياس شكل اول است .\r\nدر اينجا چند بحث از مباحث منطق را به‌طور اختصار ذكر مىكنيم :\r\n1 - اينكه آيا ممكن است كسى فكر كند در معانى بدون آن‌كه الفاظ را بخاطر بگيرد ؟ مثلا معنى « انسان » را درك كند بدون لفظ « انسان » ، و تعقل كند معنى اين حكم را كه « انسان عالم است » بدون لفظ ؟ بسيارى از فلاسفهء اروپا مانند منطقيين مسلمين گفته‌اند : اين مطلب هرگز صورت نمىبندد ؛ به جهت الفتى كه بين لفظ و معنى از اول طفوليت در ذهن حاصل شده ترك آن ممكن نيست و گفته‌اند :\r\n\r\n","description":"","footnote":"","page_name":" 229 ","page_number":229},
  {"content":"\r\n\r\n« المتفكّر كانّه يناجى نفسه بالالفاظ » يعنى شخص متفكر گويا با « لفظ » با خويشتن سخن مىگويد .\r\n2 - اينكه « تعريف » ، يك ركن استدلال است ؛ مثلا اگر كسى مىخواهد ثابت كند كه « مساحت مثلث نصف حاصل ضرب قاعده در ارتفاع است » بايد اول معنى مثلث را بيان كند ، و بسيارى اختلافات بين علما براى آن است كه از مقاصد يكديگر در اصطلاحات خبر ندارند و اگر به واسطهء تعريف شبهه مرتفع شود اختلاف آنها نيز برداشته مىشود ؛ لذا يك قسمت از منطق ، دربارهء قواعد تعريف و احكام آن است .\r\n3 - يك قسمت از علم منطق در مغالطات است چون فلاسفه دقت كرده‌اند و عللى را كه غالبا مردم به واسطهء آن در خطا مىافتند يا ديگران را در خطا مىاندازند استنباط نموده و در علم منطق ضبط كرده‌اند ، پس منطق همان‌طور كه قواعد فكر صحيح را متعرّض مىشود ، از قواعد فكر غلط نيز بحث مىكند كه خوانندگان از آن روش اجتناب نمايند .\r\n4 - يك مبحث مهم علم منطق در نتيجه گرفتن از مقدمات و به عبارت اخرى مبحث « حجّت » است كه در آن قوانين فكر صحيح را متعرّض مىشوند و بيان كرده‌اند كه سه قضيه است كه كليهء مطالب را كه مىخواهيم ثابت كنيم بالاخره از روى اين سه قضيه ثابت مىكنيم و اگر در دليل ذكرى از آن نكنيم در واقع مرجع ، آنها هستند و آن سه قضيه اين است :\r\nالف - هر چيزى خودش خودش است . يا سلب شىء از نفس محال است .\r\nب - اجتماع نقيضين محال است ؛ يعنى ممكن نيست موجودى هم انسان باشد و هم نباشد .\r\nج - ارتفاع نقيضين محال است ؛ مثلا نمىتوان گفت اين موجود انسان نيست و غير انسان هم نيست .\r\nو به دقّت معلوم مىشود كه حكم محال و قضيه باطل يا براى اين است كه سلب شىء از نفس است يا اجتماع نقيضين يا ارتفاع نقيضين .\r\n\r\n","description":"","footnote":"","page_name":" 230 ","page_number":230},
  {"content":"\r\n\r\n5 - گاهى دو نفر براى اثبات مطلبى تفكر مىكنند و هر دو صحيحا به مطلوب مىرسند و ليكن يكى از راه نزديك و ديگرى از راه دور . علم منطق همچنان كه بحث مىكند كدام فكر صحيح است و كدام خطا ، همين‌طور بحث مىكند كه در هر قسم از مسائل و علوم چه راهى را بايد اختيار كنيم تا زودتر به مقصود برسيم .\r\nطرقى كه براى استنباط به كار مىرود بسيار است و دو قسم آن اهميت دارد :\r\n1 - استقراء 2 - قياس\r\nاستقراء آن است كه وقتى مىخواهيم يك حكمى را بفهميم اول مراجعه به جزئيات آن كنيم و حكم كلّى را از جزئيات استفاده كنيم ؛ مثلا مىخواهيم ثابت كنيم هر حيوانى حسّ لامسه دارد ؛ هريك از اقسام حيوانات را تفحّص مىكنيم .\r\nقياس آن است كه حكم جزئى را از روى حكم كلى استفاده نماييم ؛ مثلا مىخواهيم ثابت كنيم روح موجود است ، مىگوييم : هر چيزى كه آثارى از او ظاهر شود موجود است و روح هم آثارى دارد ، پس موجود است .\r\n\r\nفصل ششم علم جمال\r\nعلم جمال يك فرع از علم نفس است و گفتيم در نفس قوّه‌اى است كه از منظره و تناسق و هيأت بعضى اشيا يك نوع لذت مىبرد و براى او نشاطى حاصل مىشود و بالعكس از منظرهء اشياى ديگر منقبض و گرفته خاطر مىشود ، پس علمى كه از جمال بحث مىكند از يكى از خواص نفس انسان گفتگو كرده است .\r\nجميل با لذيذ تفاوت دارد ؛ زيرا كه ميوهء شيرين مانند سيب از جهت طعم جميل نيست ؛ اگرچه از جهت رنگ و شكل جميل است و همچنين گل از جهت بو لذيذ است و از اين جهت جميل به او گفته نمىشود .\r\nجميل با نافع نيز تفاوت دارد ؛ زيرا كه بسيارى از چيزهاى نافع جميل نيستند و بسيارى از چيزهاى جميل منفعت ندارند و در پيش مردم چيز جميل خودش مقصود بالذّات است ؛ مثلا كسانى كه نقاشيهاى خوب يا خطها و صنايع ديگر را\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nجمع‌آورى مىكنند نه براى آن است كه فائده‌اى از آن تصوّر كرده‌اند ؛ بلكه لذت بردن از تماشاى آن خود مقصود است .\r\nبعضى از اشياء جميله هستند كه علاوه بر جاذبيت عمومى جمال ، در نفس انسان يك نوع وجد ديگر از هيأت خود ايجاد مىكنند و اين حالت را حزن لذيذ مىتوان گفت ؛ چنان‌كه از تماشاى جمال آسمان و كواكب پراكنده و جبال شامخه و درياهاى بزرگ حال وحشت‌انگيزى دست مىدهد كه مىبينيم گويا در حضور جليلى ايستاده‌ايم ؛ نه جميل فقط ، و با اين حال رغبت زيادى به مشاهدهء اين مناظر داريم ، پس هم لذيذ است و هم با حزن و وحشت ، و اين‌گونه جميل‌ها را جليل بايد ناميد و به فارسى با شكوه بايد گفت . جمال گاهى طبيعى است و گاهى مصنوعى . گاهى در مبصرات است ؛ مانند گلها و نقاشيها و گاهى در مسموعات است ؛ مانند الحان موسيقى و گاهى در معانى است مانند شعر نيكو . علم جمال در تمام اين اقسام و علّت خوشى آنها بحث مىكند .\r\nجمال آيا امر حقيقى است و در خارج از فكر و ادراك ما موجود است مانند بلندى و كوتاهى و مربع و مسدّس و ساير صفات حقيقيهء اشياء يا آنكه وجود آن فقط در ذهن و قوه مدركه ماست ؛ مانند بوى خوش و طعم خوب و به اين جهت برحسب مذاقها مختلف است ؟ اين يك مبحث از علم جمال است و اينكه آيا جمال يك مناط مشتركى دارد و در تمام اشياء جميله همان يك چيز است يا هر جميل به جهت مخصوص جميل است غير از جميل ديگر ؟ اين هم يك مبحث از علم جمال است .\r\nآن قوّه كه در انسان است و به واسطهء آن جمال را ادراك مىكند حواس خمسه نيست ؛ زيرا كه تمام مردم و حيوانات در حواس شريك‌اند و مناظر جميله را همه مىبينند و صداى موزون و اشعار خوب را همه مىشنوند ، مع ذلك بعضى جمال آن را درك كرده از آن لذت مىبرند و بعضى هيچ لذت نمىبرند يا شخصى به چيزى مفتون است كه ديگرى از آن تنفّر دارد . يك نفر از حكايات اخلاقى خوشش مىآيد و ديگرى از منظر مضحك . زنهاى اشراف رنگهاى روشن يا سياه را\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nمىپسندند و زنهاى تربيت نشده و طبقات پائين به رنگ سرخ و زرد ميل دارند .\r\nاشخاص باذوق بر دو قسم‌اند : يك قسم آنها كه فقط ادراك جمال مىكنند .\r\nقسم دوم آنها كه علاوه بر ادراك مىتواند به يك وسيله آنچه را خود درك كرده در معرض نمايش آورد و به ديگران عرضه بدارد مثلا از طريق خط يا صوت يا نقاشى ، و در اين صورت رغبت زيادى در باطن روح خويش به اظهار مدركات خويش مىيابند و اينها ارباب فنون هستند ؛ گاهى شاعر و گاهى موسيقى و گاهى نقاش يا صاحب صنايع ديگر .\r\nفلاسفه اختلاف دارند ، بعضى مىگويند نهايت مهارت اصحاب فنون به اين اندازه است كه عين واقع را در معرض نمايش آورد و بعضى ديگر مىگويند اگر عواطف و تصورات خويش را بر واقع اضافه كند بر جمال او افزوده مىشود .\r\nنيز اختلاف دارند كه جمال خودش فى حدّ ذاته مطلوب است يا براى غرض ديگر ؛ چنان‌كه در علم اختلاف دارند ؛ بعضى مىگويند ذاتا دانستن حقايق اشياء خوب و كمال است و بعضى مىگويند كمال انسان در عمل نيكوست . اگر علم وسيلهء عمل صالح باشد خوب و اگر وسيلهء هيچ عملى نباشد يا وسيله عمل زشت باشد بد است ، همين‌طور جمال و فنون اگر وسيلهء عمل نيك باشد - مانند شعر اخلاقى - خوب است و اگر وسيلهء عمل زشت باشد نيكو نيست و خودش فى حدّ ذاته كه نه وسيلهء عمل نيك و نه عمل بد باشد مطلوبيت ندارد .\r\nبحث در جمال اگرچه از قديم شروع شده و ليكن در عصر جديد صورت علمى به خود گرفته و يك شعبه از فلسفه گرديده است . سقراط چنان‌كه زينفون از او نقل مىكند گفته است : جميل مرادف با نافع است و افلاطون جمال را مانند ساير اشياء مرتبط با موجود مجردى بىتغيّر مىداند كه يكى از مثل افلاطونيه است و چون معتقد بوده است كه ارواح انسان قبل از بدن در عالم مجردات خلقت شده ، مىگويد با آن ربّ النّوع جمال ارتباطى داشته ؛ لذا هر چيز جميل كه در اين عالم مشاهده مىكند به ياد آن عالم و مثال جمال ازلى مىافتد ؛ لذا دهشتى عارض او مىگردد ، و به مذهب افلاطون جمال يك امر حقيقى است كه\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nتمام جميلها در آن شريك‌اند و آن عبارت از جلوهء مثال مجرد است . مولوى در اين معنى گفته :\r\n شاهدى كز عشق او عالم گريست * عالمش مىراند از خود جرم چيست\r\nجرمش آن‌كه زيور عاريه بست * كرد دعوى كاين حلل ملك من است \r\n\r\nفصل هفتم علم اخلاق\r\nانسان در كارهاى خود با ساير موجودات فرق دارد ؛ مثلا درخت مىتواند فقط يك نوع گل و ميوه دهد و تنها به كيفيت مخصوصى برويد و اراده و اختيار ندارد كه كار خود را گاهى به يك طور و گاهى به‌طور ديگر انجام دهد و ليكن انسان چون اراده دارد و مختار است اعمال خود را به چند طور مىتواند انجام دهد ؛ با بنى نوع خود به نرمى رفتار كند يا درشتى ، سود به آنان رساند يا زيان و در كار خويش جدّى باشد يا كسل و البته هركس غرض و مقصدى را در نظر مىگيرد و كار خود را براى رسيدن به آن به جا مىآورد .\r\nعلم اخلاق در اين موضوع بحث مىكند كه بايد چه غرضى را در نظر گرفت و كدام مقصد است كه بايد اعمال انسان براى آن باشد و چه اسبابى تأثير در مقاصد و اغراض انسان مىكند .\r\nدر انسان قوه‌اى هست كه به واسطهء آن ادراك مىكند يك عمل خوب است و عمل ديگر زشت و بد ، و اين گاهى از غريزه و طبيعت او برخاسته مثل اينكه مىگويد نوازش و پرستارى فرزند كار خوبى است ، و گاهى قواعد و قوانينى است كه مردم فوائد آن را آزمايش نموده به حسن آن اعتراف كرده‌اند يا مضار آن را تجربه نموده و آن را قبيح دانسته‌اند ؛ مثل خوبى عدل و احسان و وفاى به عهد و زشتى خيانت و ظلم ، و گاهى قواعد دينى حسن و قبح بعضى امور را در باطن\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nقلوب مردم مركوز نموده مثل اينكه هندوها خود را در رود گنگ غرق مىكنند و آن را كار خوبى مىدانند .\r\nهمين‌طور كه لغت مقدّم بر نحو است ؛ يعنى مردم مدتها سخن مىگويند و قواعد صرف و نحو را در كلام مراعات مىكنند ، بعد از آن علم نحو تدوين مىشود ، همين‌طور ملل و طوائف مردم پيش از اينكه علم اخلاق جمع و تدوين شود و كتاب اخلاق مكتوب گردد قواعد آن را مراعات مىكردند بعد از آن علما در اعمال مردم دقت كرده و عقايد آنها را با هم سنجيده ، قواعدى را استكشاف كردند و بيان نمودند كه كدام غرض خوب و كدام بد است و كدام عادت حسن و كدام قبح دارد و هكذا ساير مباحث اخلاقى از مطالعهء اعمال و افعال مردم پيش از تدوين علم اخلاق ناشى شده است .\r\nيكى از مباحث علم اخلاق در اين است كه آيا حسن و قبح اعمال ثابت و غير متغيّر است يا برحسب زمان و مكان و اختلاف احوال مختلف مىشود و اينكه بعضى ملل عملى را خوب مىدانند و ملت ديگر همان عمل را زشت مىشمارند آيا هر دو بر حق و موافق واقع فهميده‌اند و اختلاف آنها مربوط به اختلاف احوال است يا آنكه يكى از آنها بر حق هستند ؛ چون خوبى و بدى اشياء ثابت و لا يتغيّر است .\r\nعلم اخلاق با ساير قسمتهاى فلسفه فرق دارد به اينكه در ساير قسمتها فقط از حال موجودى بحث مىشود كه چگونه است ؛ اما در عمل اخلاق فقط از اين بحث نمىشود كه اعمال انسان و رفتار او به چه كيفيت است ؛ بلكه به علاوه در اين نيز بحث مىكند كه به چه وسيله بايد ارادهء خود را تأديب كنيم و اعمال خود را چگونه به جا آوريم كه خير و كمال خود و ساير مردم را تحصيل نماييم و فرد صحيح سعادت را به چنگ آوريم ، پس ساير قسمتهاى فلسفه فقط علم است فقط و علم اخلاق علاوه بر علم ، عمل را نيز دربر دارد و به اين جهت بر ساير اقسام حكومت دارد ؛ چون در علم اخلاق بايد بيان شود كه چرا فلسفه را تحصيل مىكنيم و چه سعادتى از آن به ما مىرسد .\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nفلاسفهء يونان قبل از سقراط متوجه به علوم طبيعيه بودند و اخلاق فقط در اقوال شعرا ذكر مىشد تا اينكه سقراط افكار را متوجه به انسان نمود و از آن وقت فلاسفه به مباحث اخلاقى شروع كردند و اكثر معتقد بودند كه عمل و جهد انسان براى رسيدن به يك سعادتى است كه آن فى حدّ ذاته مطلوب است و در حقيقت سعادت بيانات مختلف كرده‌اند . سقراط گفته سعادت در اين است كه انسان حقيقت را بفهمد و هيچ شرط ديگرى ندارد ؛ زيرا كه قهرا هركس حقيقت را شناخت موافق آن عمل مىنمايد و اگر كسى عمل زشتى كند براى آن است كه خوبى را نشناخته و از طرف ديگر اگر كسى بدون معرفت عملى كند كه خوب باشد ، ولى خوبى آن را نفهميده باشد فضيلتى براى او نيست ، پس فضيلت در معرفت است .\r\nافلاطون گفته سعادت آن است كه عمل انسان طورى موافق نظام و تناسب و جمال باشد كه جامعهء اين عالم شبيه به عالم مجرّدات و ملكوت شود ؛ چون خير و سعادت در آن عالم است ، پس هر عمل كه نظام و موافقت را برهم بزند قبيح است و هر عملى كه انتظام جهان را تأييد كند خوب است ؛ چنان‌كه در عالم بالا مخالفت و فساد نيست بايد در اين عالم هم تنازع و مخالفت نباشد . قتل و سرقت و دروغ مخرّب نظام است و عدل و احسان موجب آن ؛ و نزد او اساس اخلاق چهار چيز است : عفت ، شجاعت ، حكمت و عدل .\r\nارسطو گفته سعادت انسان در اين است كه تمام قواى خود را مسخّر عقل كند و اكثر حكماى اسلام عقيدهء ارسطو را پسنديده و در كتب خويش شرح داده‌اند .\r\nزينون - رئيس رواقيين - گفته است كه سعادت در رضا و تسليم است به هر مصيبتى كه پيش آيد و كسانى كه جديّت و كوشش مىكنند تا با حوادث روزگار مبارزه نمايند به زودى قوّهء خود را تحليل برده به جاى سعادت مطلوب گرفتار شقاوت مىشوند .\r\nابيقورس گفته سعادت انسان در تحصيل لذّت است ؛ خواه لذت حسّى و خواه لذّت عقلى و اگر كسى سختى براى خود فراهم كند تا ديگرى به خيرى برسد نه براى آن است كه سعادت او در رنج كشيدن است ، بلكه براى آن است كه لذّتى\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nبالاتر را در نظر گرفته كه جبران سختى ظاهرى را مىكند ، و بعبارة اخرى اگر كسى دويد تا غريقى را از آب نجات دهد براى آن است كه از نجات او لذّتى براى خودش پيدا مىشود و از ديدن مرگ او خودش محزون مىگردد ، پس براى دفع رنج خويش او را نجات داده نه براى دفع رنج غريق ؛ و فائده و لذت خود را در نظر داشته نه از آن غريق را و مقصود ابيقورس اين نيست كه انسان بايد هميشه دنبال شهوت‌رانى و خوشگذرانى برود .\r\n\r\nكلمهء 272\r\nاين كلمه نيز مقاله‌اى از جناب آية الله استاد علامه شعرانى شرّف الله نفسه الزكية است كه اصل آن به خط مباركش در تصرف اين كمترين محفوظ است :\r\nبسم الله الرحمن الرحيم\r\n\r\nفصل 1 در نزول و جمع قرآن\r\nبايد دانست كه قرآن بر خلاف كتب ساير انبيا با خصوصيات الفاظ نازل گرديده به اين معنى كه بر ساير انبيا اصل مطلب و معنى نازل مىگرديد و آنها بهر لفظى كه مىخواستند از آن معنى تعبير مىكردند بر خلاف قرآن كه عين الفاظ بر پيغمبر ما نازل مىگرديد به اينكه يا صدا مىشنيد يا صورت الفاظ در قلب مباركش نقش مىبست چنان كه مىفرمايد   نَزَلَ بِهِ الرُّوحُ الْأَمِينُ عَلى قَلْبِكَ لِتَكُونَ مِنَ الْمُنْذِرِينَ   . و نيز غير قرآن مطالب ديگر نيز بر حضرت پيغمبر القا مىگرديد و از طرف خداوند تعالى ، مأمور بود كه آنها را جزء قرآن قرار ندهد و آنها احاديث قدسيه يا سنن سنيه نبويه است .\r\nقرآن در مدت بيست و سه سال كه طول مدت نبوت است نازل گرديد و مشهور آن است كه اول سورهء اقرأ باسم ربك نازل شد و آخر چيزى كه نازل گرديد معلوم نيست كدام آيه است و اصحاب پيغمبر مختلف نقل كرده‌اند گويا هركس\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nآخر آيه‌اى كه از پيغمبر شنيده آن را آخرين آيه منزله دانسته و آنچه بعد از آن نازل شده در نظر نداشته ولى چون آيه  الْيَوْمَ أَكْمَلْتُ لَكُمْ دِينَكُمْ  كه در سوره مائده است به اتّفاق در حجة الوداع يعنى دو ماه و نيم قبل از رحلت پيغمبر نازل شده و سوره   إِذا جاءَ نَصْرُ اللَّهِ وَ الْفَتْحُ   دلالت مىكند براينكه خدا به پيغمبر خبر رحلت او را مىدهد بايد سوره مائده و اذا جاء از آخرين سوره‌ها باشد و نازل شدن چيزى بعد از آن معلوم نيست و موافق اين قول احاديثى وارد شده است . مقدارى از سور قرآن كه قبل از هجرت پيغمبر نازل گرديده مشهور مكّى گويند و آنها كه بعد از هجرت نازل شده مدنى خواه در شهر مكه و مدينه نازل شده يا در سفرها و قراى ديگر .\r\nقرآن را پس از اينكه بر آن حضرت نازل مىگرديد به امر او مىنوشتند و اين نويسندگان را كاتب وحى مىگويند و مردم از روى آن نسخه مىگرفتند و از حفظ مىكردند و درس و تعليم قرآن در زمان پيغمبر مهمترين مشاغل بود و آنحضرت هركس را بدعوت قومى مىفرستاد با قرآن مىفرستاد و امر مىفرمود كه قرآن بر آنها بخواند و بشنيدن آيات قرآنيه مردم دور و نزديك ايمان مىآوردند بزرگتر و مهمتر از همه مصعب بن عمير بود كه به دعوت به شهر مدينه آمد قبل از هجرت آن حضرت و سبب رسوخ ايمان در اهل مدينه و غلبه اسلام گرديد و حضرت مىفرمود ليؤمّكم اقرؤكم يعنى هركس كه بيشتر قرآن محفوظ دارد امام شما باشد و بدين وسيله مردم در ضبط و حفظ قرآن مسابقت مىكردند .\r\nچون قرآن در حيات خود حضرت پيغمبر در معرض زياد شدن بود زيرا كه پيوسته وحى نازل مىگرديد ، تمام شدن و جمع آن البتّه بايد بعد از رحلت آن حضرت صورت پذيرد اول كسى كه لزوم آن را دانسته متصدى جمع قرآن گرديد حضرت امير المؤمنين على بن ابيطالب بود چنان كه علماى اهل سنت نيز نقل كرده‌اند و در كتاب الاتقان سيوطى نوع هيجدهم از كتاب مصاحف ابن اشتر نقل مىكند به اين مضمون كه حضرت امير المؤمنين بعد از رحلت پيغمبر قسم ياد كرد ردا بر دوش نيفكند تا تمام قرآن را جمع كند و در مصحف او ناسخ و منسوخ را نوشته بود ابن سيرين گويد نوشتم و آن كتاب را از مدينه طلب كردم و نتوانستم\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nبدان دست يابم . اما در زمان خود حضرت پيغمبر هركس مقدارى از قرآن يا تمام آنچه نازل شده بود داشت در كتابى يك جا ننوشته بودند بلكه روى كتف گوسفند و تخته سنگ و پارهء چرم و گاهى هم كاغذ و تخته چوب نوشته بودند . در زمان خلافت ابو بكر جنگ مسلمين و مسيلمه كذاب در يمامه اتفاق افتاد و هفتاد نفر از قرّاء كشته شدند بعضى صحابه ترسيدند كه بواسطه جنگهاى پى در پى قرّاء كشته شوند و قرآن از بين برود عمر گفت بايد قرآن را در يك كتاب روى اوراق كاغذ نوشت و آن را مجلد نموده محفوظ داشت ابو بكر گفت كارى كه پيغمبر نكرده چگونه مرتكب شوم ولى بالاخره راى عمر غالب آمد و زيد بن ثابت را مأمور اين كار نمودند و او قرآن را در كتابى نوشت و نام كتاب را مصحف گذاشتند و اين مصحف را امام نام نهادند و نزد حفصه دختر عمر كه زوجه پيغمبر بود سپردند و از كتاب اتقان سيوطى و صحيح بخارى معلوم مىشود كه صحابه ديگر نيز قرآن را در كتابى جمع كرده مصحفى داشتند و از كسانى كه اسم آنها در كتب شيعه و سنى معروف بداشتن مصحفى است ابى بن كعب و عبد الله بن مسعود و معاذ بن جبل‌اند و اينها تمام غير مصحف امير المؤمنين ( ع ) است .\r\nدر زمان عثمان حذيفه يمانى به او گفت امّت محمد ( ص ) را درياب قبل از اينكه در كتاب خود اختلاف كنند آنطور كه يهود و نصارى اختلاف كردند چون در آذربايجان ديد دو نفر با يكديگر نزاع مىكنند يكى مىگويد قرائت من بهتر است و ديگرى مىگفت قرائت من بهتر است عثمان امر كرد تمام مصاحف را حاضر نمودند و آنها را سوزانند و از روى مصحفى كه زيد بن ثابت در زمان خلافت ابو بكر نوشته بود چندين مصحف نوشتند و به هر طرفى يكى فرستاد يكى به مكه و يكى به شام و به بصره و كوفه هريك مصحفى فرستاد و يكى در مدينه نگاه داشت و غرض عثمان اين بود كه همه به زبان قريش تلاوت قرآن كنند چون زبان آنها فصيحتر از ساير السنهء طوايف بود مثلا حرف مضارع را در بعضى لغات مكسور مىخواندند چنان كه در  لَمْ يَلِدْ وَ لَمْ يُولَدْ  لم يلد بكسر يا مىگفتند و در السنهء ادبا معروف است كه زنى نزد معاويه بجاى امانكتنى گفت امانكتنى و موجب سخريه گشت و\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nبعضى در مورد وقف بجاى  عَلِيماً حَكِيماً  عليما حكيم بدون الف مىخوانند و از اين قبيل در لغت بسيار است و شيعه را درباره اين عمل عثمان سخنها است كه اين‌جا محل ذكر آن نيست و سيد مرتضى در شافى كاملا تحقيق آن را فرموده و مختصرى از ان در باب اختلاف قراآت خواهد آمد ان شاء الله .\r\n\r\nفصل 2 در سور و آيات قرآن\r\nقرآن بنابر مذهب قاطبه اهل سنت يكصد و چهارده سوره است و در مذهب شيعه يكصد و دوازده سوره چون سوره و الضحى و الم نشرح نزد آنها دو سوره است و پيش ما يكسوره و همچنين سوره فيل و قريش پس عده سوره‌ها نزد ما دو عدد كمتر است . اما آيات قرآن ششهزار و دويست و شانزده آيه است و بعضى كمتر گفته‌اند چون ممكن است بعضى حروف مقطعه را مانند الم و طس آيات مستقله بدانند و ممكن است جزء آيه بعد شمارند در اين صورت عدد كمتر شود و همچنين  بِسْمِ اللَّهِ الرَّحْمنِ الرَّحِيمِ  ممكن جزء آيات شمرده شود يا نشود و در اين صورت نيز عدد فرق مىكند و يا يك آيه را بعضى تقسيم كرده دو آيه شمردند و بهرحال عده آيات در حد ششهزار است و كلمات آن در حدود هفتاد و هفتهزار و پانصد است و زياده و نقصانى در شماره‌ها پيدا شده بر اثر اينكه بعضى حروفى را كلمه مستقله ندانسته و بعضى دانسته‌اند تقسيم قرآن بسوره و آيه بامر الهى و در زمان خود حضرت رسالت صلى الله عليه و آله بوده چنان كه اسم سوره و سور در چند جاى قرآن هست مىفرمايد سورة انزلناها و فرضناها و مىفرمايد فاتوا بسورة من مثله يا فاتوا بعشر سور مثله مفتريات و چنان نيست كه صحابه بعد از آن حضرت اين سوره‌ها را تنظيم داده باشند و اگر چنين بود جهت نداشت كه بعضى را طويل و بعضى قصير قرار دهند ! و اول تمام سوره‌ها بسم الله بگذارند و اول برائت نگذارند پس معلوم مىشود كه اين تنظيم را در زمان خود آن حضرت و بامر پيغمبر نموده‌اند و هر وقت سورهء تمامى نازل مىشد كه تكليف معلوم بود سوره مستقل است و اگر چند آيه نازل مىشد خود آن\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nحضرت دستور مىداد كه آن را جزء كدام سوره كه سابقا نازل گرديده و بعد از كدام آيه قرار دهند .\r\nترتيب آيه‌ها در يك سوره توقيفى است يعنى جائز نيست ترتيب آن را برهم زد مثلا در سوره حمد  إِيَّاكَ نَعْبُدُ وَ إِيَّاكَ نَسْتَعِينُ  مقدم است بر  اهْدِنَا الصِّراطَ الْمُسْتَقِيمَ  پس اين دو آيه به همين ترتيب نازل شده عكس آن جائز نيست اما ترتيب سوره‌ها در مصحف باينكه سوره بقره مقدم بر آل عمران و آن مقدم بر نساء باشد و هكذا براى كسى بوده كه سوره‌ها را در مصحف جمع كرده لذا نقل مىكنند در بعضى مصاحف ديگر ترتيب سور به غير اين بوده چنان كه در مصحف عبد الله بن مسعود نساء بر آل عمران مقدم بوده و مصحف امير المؤمنين ( ع ) به ترتيب نزول بوده يعنى هر سوره كه مقدم نازل شده مقدم نوشته شده است .\r\n\r\nفصل 3 در مسأله تحريف و نقصان\r\nنسخ تلاوت - نسخ تلاوت عبارت از اين است كه آيه يا سوره نازل شده و جزء قرآن باشد و خود حضرت پيغمبر ( ص ) فرموده باشد آن را از قرآن برداريد و تلاوت آن را جزء قرآن بامر الهى نسخ كند عقلا جائز است چنان كه علامه ( ره ) در نهاية الاصول از اكثر علماى عامه نقل نموده ولى در اينكه آيا چنين امرى واقع شده يا نشده خلاف است و بدليل قطعى يعنى نقل متواتر ثابت نشده و اگر شده باشد نيز اشكالى از هيچ جهت نيست .\r\nتحريف يعنى نقل آيه از محل خود بمحلّ ديگر يا تغيير دادن بعضى كلمات به بعضى ؛ على بن ابراهيم بسيارى از اين قبيل شمرده است مثل اينكه  وَ اجْعَلْنا لِلْمُتَّقِينَ إِماماً  را مىگويد در اصل و اجعل لنا من المتقين اماما بوده و  كُنْتُمْ خَيْرَ أُمَّةٍ أُخْرِجَتْ لِلنَّاسِ  در اصل كنتم خير ائمة اخرجت للناس است و در سوره فاتحه  صِراطَ الَّذِينَ أَنْعَمْتَ عَلَيْهِمْ  صراط من انعمت عليهم بوده و مىگويد  أَ تَسْتَبْدِلُونَ الَّذِي هُوَ أَدْنى  در سوره بقره تتمه دارد كه از آن جدا كرده و در سوره مائده نوشته‌اند  قالُوا يا مُوسى إِنَّ فِيها قَوْماً جَبَّارِينَ  الخ\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nو ليكن اين عقيده على بن ابراهيم را بهيچوجه ممكن نيست تصديق كنيم چون يقينا اصحاب پيغمبر مختار نبودند كه سور قرانيه را بميل خود تأليف كنند و هر آيه را جزء هر سوره كه مىخواهند قرار دهند بلكه تأليف سوره‌ها چنان كه گفتيم در زمان آن حضرت و بامر او بوده و از هر سوره نسخه‌ها برداشته در اطراف بلاد منتشر و در تمام مملكت عربستان آنها را با نهايت دقت از حفظ داشتند و هيچكس را ممكن نبود يك نصف آيه از بقره بردارد و در سوره مائده قرار دهد با اينكه هيچ نفع دنيوى در آن نبوده و اگر بگويند پيغمبر دستور نداد كه كدام آيه جزء كدام سوره باشد .\r\nمردم مختار بودند هر آيه را هر جا كه مىخواهند قرار دهند باز تحريف معنى ندارد زيرا كه خواندن هر آيه در هر سوره جائز است يا بگويند آن حضرت قرآن را فقط براى سه چهار نفر معدود مىخواند و براى تمام مسلمين نمىفرستاد و در تمام نواحى عربستان منتشر نمىنمود و براى سه يا چهار نفر ممكن است آيات را از محل خود تبديل كنند و اين احتمالات بر خلاف عقل و نقل و عادت است چون آن حضرت قرآن را بين مردم منتشر مىفرمود و حافظين آن از حيّز احصا بيرون بودند و عجيبتر اينكه گويد در فاتحه الكتاب صراط من انعمت عليهم بوده و تحريف نموده  صِراطَ الَّذِينَ أَنْعَمْتَ عَلَيْهِمْ  كرده‌اند چون فاتحه الكتاب را تمام مسلمين در نماز روزى پنج مرتبه مىخواندند و اگر صراط من انعمت در بيست و سه سال زمان حيات پيغمبر خوانده مىشده نه ممكن بود كسى در آن سهو كند و صراط الذين بخواند و نه عمدا جهت داشت آن را تغيير دهند و اگر فائده هم تصور مىشد با شهادت عامه خلق تغيير آن ممكن نبود .\r\nحاصل كلام اينكه مىپرسيم پيغمبر ( ص ) وقتى قرآن نازل مىشد آن را در خفيه نگاه مىداشت يا بين مردم منتشر مىنمود البته در جواب مىگويند منتشر مىنمود باز مىپرسيم وقتى منتشر مىنمود اجازه مىداد هر آيه را جزء هر سوره بخوانند يا مقيد مىفرمود اگر بگويند مردم را آزاد مىگذاشت در اين صورت گوئيم تحريف معنى ندارد و هر آيه را در هر جا مىتوان قرائت كرد و اگر بگويند مقيد مىفرمود البته جمعى كثير كه آن حضرت را در تكاليف شاقه مانند زكات و\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nجهاد و صوم اطاعت مىكردند در اين امر نيز متابعت مىنمودند و وقتى يك آيه جزء يك سوره شد و به همان هيئت منتشر گشت و در ممالك پراكنده شد تغيير آن محال بود خداوند مىفرمايد  نَحْنُ نَزَّلْنَا الذِّكْرَ وَ إِنَّا لَهُ لَحافِظُونَ  .\r\nنقصان - بعضى گويند قرآن بيش از آن بوده كه فعلا در تصرف ما است و مقدارى از آن حذف شده ولى مشهور اين است كه تمام قرآن همين است و چيزى از آن حذف نشده و بهرحال اگر هم چيزى از آن افتاده باشد همين‌كه باقى مانده باعتبار خود باقى است مثل اينكه اگر كسى در شهرى اتفاق افتد كه فقط يك نسخه قرآن در دست داشته باشد كه چند ورق از اول يا آخر آن مندرس شده و افتاده باشد مابقى آن قرآن است و عمل به آن لازم .\r\nشيخ صدوق در رساله اعتقاد خود گويد اعتقاد ما در قرآن اين است كه قرآنى كه خداوند بر پيغمبر خويش نازل كرده همين است كه بين الدفتين و در دست مردم است و بيش از اين نيست و هركس بما يعنى شيعه نسبت دهد كه مىگوئيم بيش از اين است دروغ مىگويد و نظير اين كلام را صاحب مجمع البيان كه اعظم مفسرين شيعه است در اول تفسير خود ذكر كرده و نيز شيخ طوسى كه رئيس فرقه است در تفسير تبيان و سيد مرتضى در مسائل طرابلسيات آن را تقويت كرده‌اند و محقق كاظمى بر آن ادعاى اجماع كرده در كتاب شرح وافيه و مخالفت بعضى را چون نسبشان معلوم است قابل اعتنا ندانسته ولى در اين زمانها يك نفر از علماى حديث كتابى نوشته موسوم بفصل الخطاب براى اثبات اينكه قرآن تحريف شده و از آن چيزى كم گرديده ولى در تمام آن كتاب چيزى كه ارتباط بمطلب داشته باشد ذكر ننموده و جز تطويل استفاده از آن نمىشود و براى آنكه بعضى مردم كم تدبّر ممكن است از بعضى اقوال وى در اشتباه بيفتند ناچاريم بذكر چه نكته مبادرت كنيم إن شاء الله تعالى .\r\nاول اينكه شهرت تحريف و نقصان از چند مورد ناشى گرديده يكى آنكه مسلم است حضرت امير المؤمنين ( ع ) بعد از رحلت پيغمبر قرآن را جمع كرد و صحابه قرآن او را نپذيرفتند و بعد از آن كسى قرآن حضرت را نديد و خودشان عليحده\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nجمع كردند و آن مشهور شد و از اينجا توهم كردند كه در آن قرآن چيزهائى بود مخالف با مقصود خلفا لذا خودشان قرآنى نوشتند كه آن چيزها را نداشته باشد .\r\nديگر آنكه مسلم و قطعى است كه عثمان قرآنها را جمع كرد و سوزانيد و فقط يك قرآن را باقى گذاشت و تمام را از روى آن نوشتند لذا توهم كردند اين عمل عثمان براى اين بود كه در آن قرآنها آيات و سورى بوده كه عثمان راضى نبوده آنها جزء قرآن باشد به اين جهت آنها را سوزانيد و باطل كرد . ديگر اينكه در بسيارى از موارد قرائت اهل بيت رسالت مخالف با قرائت مشهوره بوده و در روايات آنها وارد است كه قرآن را در زمان حضرت حجّت آن‌طور كه نازل شده قرائت خواهند كرد و در رواياتى نيز وارد شده كه مردم قرآن را تحريف كردند و مراعات آن را نكردند و ليكن هيچيك دلالت بر مقصود آنها نمىكند .\r\nچون ممكن است كه اول حضرت امير المؤمنين مىدانست كه بايد قرآن را جمع كرد و خليفه مخالف اين رأى بود لذا قرآن آن حضرت را قبول نكردند و بعد از آن‌كه مجبور شدند آن را جمع كنند نخوت عربى و لجاجت قومى مانع شد آن را مطالبه كنند لذا زيد بن ثابت را مأمور جمع قرآن كردند و اين‌كه در احتجاج طبرسى وارد شده كه عمر خواست آن قرآن را از حضرت امير ( ع ) بگيرد و همان را بين مسلمين منتشر سازند و حضرت ابا فرمود لذا آنها زيد بن ثابت را مأمور بجمع قرآن نمودند اين حديث مرسل است و بدان اعتماد نمىتوان كردند و بعيد مىنمايد كه در صورت رضايت خلفا حضرت امير عليه السلام مردم را از اين فيض بازدارد مخصوصا اينكه در مصحف آن حضرت شأن نزول و زمان نزول هر آيه و تاويل آن و ناسخ و منسوخ موجود بوده و اگر مانعى از انتشار ان نبود لازمترين چيز براى امت يك چنين قرآن با چنين تفسيرى است . اما اينكه عثمان قرآن‌ها را سوزانيد دليل آن نيست كه مىخواسته از آن سوره يا آياتى را حذف كند بلكه ممكن است براى اين بود كه مردم را بر يك قرائت متحد كند زيرا كه قراآت مختلف بود و ايرادى كه بر عثمان مىگيرند اين است كه براى هر غرضى بوده ولو غرض صحيح اين گونه توهين بكتاب الهى ترك ادب است و سيد مرتضى در شافى مىفرمايد\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nاختلاف قرائت در زمان پيغمبر نيز بود و آنحضرت تجويز فرمود و دلسوزى عثمان بيش از حضرت پيغمبر بىمورد بوده است و اختلاف قرائت ائمه ( ع ) را با ساير قراآت در فصل بعد ذكر خواهيم نمود انشا الله تعالى .\r\n\r\nفصل 4 در اختلاف قرآت\r\nبايد دانست كه در رسم الخط نقطه و حركات نمىگذاشتند و گاهى در نوشتن الف را اسقاط مىكردند مثلا ملك و مالك را يك طور مىنوشتند يعنى به صورت ملك و در اين صورت ممكن بود ملك يوم الدين يا مالك يوم الدين يا ملك يوم الدين قرائت كرد و همچنين خاتم النبيين يا خاتم النبين بفتح يا كسر تاء و از اين قبيل بسيار است و اين اختلافات موجب اختلاف قرائت در قرآن گرديده علاوه بر اينكه كاتبين هرچه دقت كنند ممكن است در بعضى كلمات سهوى پيدا شده كه بعد از مقابله و دقت نيز ملتفت آن نشده باشند و آن سهو در بعضى قرآن‌ها مانده باشد و موجب اختلاف قرائت شده مثلا در آيه 101 از سوره برائت در قرائت ابن كثير و  أَعَدَّ اللَّهُ لَهُمْ جَنَّاتٍ تَجْرِي مِنْ تَحْتِهَا الْأَنْهارُ  است و در قرائت ديگران جنات تجرى تحتها بحذف من و علتش اين است كه در مصحف مكى با من بود و ساير مصاحف بىمن و البته كاتب يكى را سهو كرده و با اينكه آنچه قرآن بان نازل شده واقعا يك قرائت بيش نيست و ليكن حفظ آن يكى و تعيين آن تقريبا محال است ، انسان خالى از سهو نيست هرچه دقت كند لذا بايد تمام اين قراآت جائز باشد و عمل به تمام آنها صحيح و خداوند تكليف محال به بندگان نمىفرمايد و اين اختلاف غالبا موجب اختلاف در معنى نيست چه مالك يوم الدين و چه ملك يوم الدين هر دو در معنى متقاربند ولى اگر اختيار مسلمين دست ائمه معصومين بود همين اندازه اختلاف را نيز برمىداشتند و قرآن را انطور كه نازل شده بود تمام مردم قرائت مىكردند چون سهو و خطا بر معصوم روا نيست اما چون اختيار مسلمين دست ديگران بود اگر ائمه قرائت خويش را كه قرائت حقيقى انتشار مىدادند جمعى قبول نمىكردند و\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nاختلاف در قرائت بيش از اين مىشد كه فعلا موجود است و چون ديدند ضرر آن بيش از منفعت است شيعه را امر نمودند كه متابعت قرائت مشهور نمايند علاوه بر اينكه سهو و خطائى كه موجب اختلاف در قرائت حضرت پيغمبر شده در نقل قرائت ائمه معصومين نيز ممكن بود و محذور اول برمىگشت .\r\nبعضى از شيعه و علماى اهل سنت گويند قرآن به هفت وجه نازل شده و تمام اين قرائت‌ها واقعا از طرف خدا نازل گرديده ولى حق اين است كه قرآن به يك وجه بيشتر نازل نشده و چون حفظ آن يك وجه محال است عادة مردم مختارند بهر يك از قراآت تلاوت و عمل كنند ، چنان كه گفتيم و اگر امروز براى ما ممكن بود مصحف ابى بن كعب يا عبد الله بن مسعود يا ساير كسانى كه در زمان حضرت پيغمبر قرآن را مىنوشتند و آن حضرت مردم را امر به مراجعه آنها نموده بود بدست مىآوريم براى ما جائز بود از روى مصاحف آنها قرائت كنيم و ليكن چون آنها در زمان عثمان سوخته شد و از بين رفت قرائت ما منحصر به اين مصحف فعلى است كه از اول اسلام تاكنون با نهايت دقت در حفظ آن مىكوشند حتى اينكه در بعضى موارد زيد بن ثابت رسم الخط را غلط نوشته قراء آن غلطها را درست نكردند و با همان غلطها تا امروز باقى است براى آنكه احتمال تحريف در آن داده نشود و نگويند قراء در آن تصرف نموده‌اند فقط در كتابهاى مخصوص يادداشت كرده‌اند مثلا سنّت و رحمت در عربى بايد با ها نوشته شود سنة و رحمة در بعضى موارد قرآن با تاء كشيده نوشته بود آن را تغيير ندادند و با همان تاء كشيده تا امروز باقى است و بسيارى از قراء صدر اول نقطه و حركت گذاشتن روى حروف قرآن را بدعت مىدانستند و مىگفتند چيزى غير اصل حروف را نبايد در مصاحف نگاشت و اين حركات كه فعلا مرسوم است مثل فتحه و ضمه و كسره و تنوين و تشديد اختراع خليل نحوى معروف است و قبل از او در زمان عبد الملك مروان نقطه را اختراع كردند و قبل از آن هيچ نبوده جز شكل حروف . و نيز آيه و كلمات و حروف قرآن را شمردند و كيفيت اداى كلمات را ضبط نمودند مانند اينكه ابن كثير چه اندازه مد واجب را مىكشيد و كسائى كدام حرف را با غنه ادا مىكرد و\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nبا اين قرائن معلوم مىشود كه چه اندازه در ضبط و نگاهدارى قرآن از تصحيف و تحريف مىكوشيدند بنابراين متابعت قرائت مشهور از روى مصحف زيد بن ثابت معين است امّا آنچه از مصحف ابى و عبد الله بن مسعود يا قرائت ابن عباس و ساير صحابه و تابعين نقل مىكنند در احاديث ضعيف يا اخبار احاد كه به صحت آن وثوق نداريم و از روى قرآنى كه سوخته شده و نسخه آن وجود نداشته دهن بدهن نقل مىكنند البته اعتماد بر آن جائز نيست و نمىتوان موافق آن قرائت كرد مگر با رسم الخط قرآن فعلى و قواعد عربيت موافق باشد و از بين قرائت‌ها قرائت قراء سبعه مشهوره چون بيشتر محل توجه بوده و اقبال مردم به آنها زيادتر است مىتوان گفت متواتر و اگر متواتر نباشد اعتماد بر آن اقوى است .\r\nاما قرائت اهل بيت چنان كه در روايات وارد است از دو جهت جائز نيست يكى آنكه در روايات بسيار اصحاب خود را امر فرموده‌اند كه متابعت قرائت مشهور كنند ، جهت دوم آنكه بطور قطع و يقين نمىدانيم اين قرائت‌هائى كه در كتب حديث نسبت بائمه مىدهند واقعا از آنها باشد اگرچه بطور كلى معلوم مىشود كه آنها قرائتى داشتند كه در بعضى موارد مخالف با قرائت مشهور بوده بلكه در بعضى موارد مىدانيم راوى سهو و اشتباه كرده و قرائت از معصوم نيست مثلا در  صِراطَ الَّذِينَ أَنْعَمْتَ عَلَيْهِمْ  روايتى وارد شده كه حضرت باقر صراط من انعمت عليهم قرائت كرده و ما قطع داريم كه هر جاى قرآن را تحريف كنند تحريف سوره حمد محال است چون مسلمين از زمان پيغمبر روزى پنج مرتبه اين سوره را تلاوت مىكردند و تحريف آن مثل اين است كه بگويند عمر بن الخطاب يك روز صبح پنجشنبه بود و از خواب برخاست گفت جمعه است و مردم هم تماما روز را فراموش كرده گمان كردند راست مىگويد و شايد حضرت باقر در مقام بيان تفسير و اينكه آيه منطبق بر چه كسانى است عبارة آخرى از آيه ذكر كرده راوى گمان نموده كه قرائت حمد انطور صحيح است و نيز در آيه  فَبَدَّلَ الَّذِينَ ظَلَمُوا قَوْلًا غَيْرَ الَّذِي قِيلَ لَهُمْ  در سوره بقره روايت كرده‌اند كه امام فرمود آيه اينطور بود فبدل الّذين ظلموا آل محمد قولا غير الذى قيل لهم و مىدانيم يقينا اينطور نيست چون صريح آيه درباره بنى اسرائيل است\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nدر زمان يوشع بن نون يا حضرت موسى كه به آنها گفته شد از طرف خداوند بگويند حطه و آنكسانيكه ظلم كردند آن قول را تبديل كردند بقول ديگر و معنى ندارد بنى اسرائيل زمان موسى ظلم كنند آل محمد صلوات الله عليهم را و شايد امام عليه السلام تنظير كرده حال امت اسلام را به حال بنى اسرائيل و همچنانكه ظالمين بنى اسرائيل قول مأمور را تبديل بقول ديگر كردند همچنين ظالمين اين امت هم نسبت بآل محمد ( ص ) امر الهى را تغيير دادند و راوى ملتفت نشده يا فراموش كرده و گمان نموده امام مىفرمايد لفظ آل محمد در صريح آيه مذكور است . و بعضى موارد ممكن است امام براى توضيح و تفسير كلمه در بين آيه فرموده و راوى آن را جزء آيه پنداشته است مثل  يا أَيُّهَا الرَّسُولُ بَلِّغْ ما أُنْزِلَ إِلَيْكَ  فى على كه لفظ فى على براى بيان مراد از آيه است و همچنين  لا تَسْئَلُوا عَنْ أَشْياءَ  ( لم تبدلكم )  إِنْ تُبْدَ لَكُمْ تَسُؤْكُمْ  كه لفظ لم تبدلكم را امام براى توضيح بيان فرموده نه جزء قران باشد نظير اينكه مفسّرين در  إِذْ قالَ رَبُّكَ لِلْمَلائِكَةِ  گويند و اذكر يا محمد اذ قال ربك و بيشتر احاديث در قرائت اهل بيت از اين قبيل است و در اتقان سيوطى از حسن نقل مىكند كه اينطور قرائت كرده  إِنْ مِنْكُمْ إِلَّا وارِدُها  الورود الدخول و البته جمله الورود الدخول تفسير است و ناقل اشتباه كرده . علاوه براينكه غالبا از غلاة و مجاهيل و ضعفا يا اخبار مرسله‌ايست كه اعتماد بر هيچ يك نيست مخصوصا آنچه از كتاب بسيارى نقل شده كه علما تصريح به بىاعتبارى آن كرده و بهرحال غلو در نسبت طعن به خلفاء ثلاثه تا اندازه‌اى كه اساس اسلام را متزلزل كند بسخنان واهى جائز نيست .\r\n\r\nفصل 5 در قاعده تفسير و احكام آن\r\nتفسير براى مردم زمان ما بايد داراى مقاصد ذيل باشد .\r\nاول اينكه لغات عربى آن موافق آنچه در زمان حضرت پيغمبر معمول بوده و مردم لفظ را براى آن معنى استعمال مىكردند بيان شود زيرا كه ممكن است لغتى در زمان آن حضرت معنائى داشته و در زمان ما معنى ديگر در اين صورت تحقيق\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nمطلب لازم است .\r\nدوم تركيب نحوى آن اگر مشكل باشد و همه كس متوجه آن نشود بايد بوجه صحيح ذكر نمود مثلا در  إِنَّما يَخْشَى اللَّهَ مِنْ عِبادِهِ الْعُلَماءُ  بايد گفت الله مفعول يخشى و علما فاعل آن است نه به عكس .\r\nسيم بسيارى از آيات كه اشاره به غزوات و وقايع حضرت پيغمبر است بدون دانستن آن وقايع درست معلوم نمىشود . اين سه امر را علما از روى قواعد نحو و لغت و مراجعه بتواريخ صحيحه مىتوانند بيان كنند و صحابه و تابعين و مسلمين صدر اسلام به اينها محتاج نبودند چون لغت و نحو فطرى آنها بود و وقايع زمان پيغمبر را برأى العين ديده يا بتواتر شنيده بودند و در فهم آيات معطل نمىماندند .\r\nچهارم بسيارى مسائل اصول و فروع دين است كه بعد از زمان صحابه كم‌كم در بين مسلمين محل نظر و اختلاف عقايد و آراء شده و هريك بآيه‌اى متمسك شده و آن را دليل بر عقيده خويش گرفته‌اند در اين صورت بايد رفع شبهات از آن نمود مثلا  الرَّحْمنُ عَلَى الْعَرْشِ اسْتَوى  را بعضى دليلى بر جسميت خداوند فرض كرده‌اند بايد بيان كرد كه دلالت بر آن ندارد و از اين قبيل است آيات جبر و تفويض و مسائل صفات و حدوث اسماء و در اين باب علماى علم كلام از روى قواعد صحيحه عقليه يا نقليه متواتره مىتوانند تفسير كنند .\r\nپنجم شبهاتى كه ملاحده و زنادقه يا يهود و نصارى بين مسلمين منتشر كرده و بر آيات كريمه قرآن ايراد گرفته‌اند و دفع آن امروز واجب است .\r\nششم بيان آيات متشابهه به شرط اينكه از روى نقل صحيح از معصوم باشد مثلا حروفات مقطعه اشاره به چيست يا  فَبَدَّلَ الَّذِينَ ظَلَمُوا قَوْلًا غَيْرَ الَّذِي قِيلَ لَهُمْ  آن قول چه بوده و مسلمين صدر اول به اين قسمت از تفسير متوجه بودند بلكه لغت تفسير در زبان آنها همين تفسير الفاظ متشابهه بوده است و در آن براى حدس و تخمين يا به استعانت احبار يهود سخنها مىگفتند اما پنج امر اول در آن زمان نبوده و تفسير بر آن اطلاق نمىشده .\r\nغير از مسائل مزبوره مفسرين مطالب ديگر نيز در تفسير ذكر كرده‌اند كه بعضى\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nبسيار مفيد است و بعضى مضر و آنها كه مضر است بيشتر از ناحيه دشمنان اسلام از يهود و نصارى يا اصحاب بدع و ملاحده براى تضييع و توهين دين حنيف وارد شده و بعضى به جهت اظهار كثرت معلومات داخل كرده‌اند اما مطالب مفيده مانند نكات بلاغت كه علامه زمخشرى در تفسير كشاف به آن متوجه است و مانند علومى كه قرآن بان اشاره كرده و مدققين استفاده نموده و در ذيل آيات درج كرده‌اند چون فيه تبيان كل شى و اين‌ها بسيار است گاهى از الهى و گاهى از طبيعى و نجوم و طب و غيره كه بواسطه اينها اعجاز قرآن ثابت مىشود .\r\nو از مطالب مفيده ذكر مواعظ و نصايح انبيا و حكما و مسائل اخلاقى است كه آيات به آنها اشاره كرده و كلمات مزبور بمنزله شرح است . اما مطالب مضره مانند افسانه‌هاى يهود كه كعب الاحبار و وهب بن منبه براى مسلمين ذكر كرده‌اند از كتب مجعوله خودشان و غالب خبرهائى كه قدماى اهل سنت در ذيل آيات بيان نموده و هيچ اصلى ندارد يا معركه‌گيران و قصاصين براى گرم كردن مجالس شب مىساخته و روز تقرير مىكردند مثل اينكه سگ اصحاب كهف اسمش چه بوده و كشتى نوح طولش چه قدر بوده و از چه چوبى ساخته شده و ياجوج و ماجوج قامتشان چند وجب مىشده و امثال اينها كه فائده دنيوى يا دينى در تحقيق آن نيست و نقلها اساسى ندارد و ديگر مجادلات در مطالب بيفائده‌ايست كه غالب كتب متداوله ما را فاسد كرده و علوم را از بين برده مانند تحقيق از مسئله مشتق و فرق بين حرف و اسم و اختلاف در تعريف وجوب و امكان و بسيارى تفاسير نيز از اين مطالب خالى نيست و از مطالب مضره تاويلات متصوفه يا باطنيه است كه براى خويش بدون استفاده از معصوم در آيات الهى ذكر كرده‌اند . و از مطالب مضره مبالغه در هر علمى است بطورى كه از بيان مقصود آيه خارج شود مثل اينكه تمام احكام زكات را در ذيل آيه زكات بيان نمايد چون تضييع وقت است و براى آن كتب فقهيه را تصنيف كرده‌اند .\r\nبايد دانست كه در روايات بسيار وارد شده غير معصوم نبايد قرآن را تفسير كند و فقط معصوم مىداند حقيقت معنى قرآن را و البته مقصود تفسير آيات متشابهه\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nاست و الا آيه‌اى كه متشابه نباشد براى همه خلق حجّت است و قرآن چنان كه در تمام سوره‌ها ديده مىشود خطاب كرده به  يا أَيُّهَا النَّاسُ  و  يا أَهْلَ الْكِتابِ  و   يا أَيُّهَا الْكافِرُونَ   و امر فرمود تدبّر در قرآن چنان كه مىفرمايد  أَ فَلا يَتَدَبَّرُونَ الْقُرْآنَ أَمْ عَلى قُلُوبٍ أَقْفالُها  و در احاديث وارد است كه چون روايتى شنيديد عرضه بر كتاب الله كنيد اگر مخالف آن بود نپذيريد يا بر ديوار بزنيد و از اينجا معلوم مىشود كه قرآن براى همه حجت است و همه آن را مىفهمند و شيخ مرتضى انصارى در كتاب رسائل اين مسئله را بتفصيل ثابت كرده و قول اخباريين كه مىگويند ما نبايد رجوع به قرآن كنيم چون آن را نمىفهميم ردّ نموده و ليكن البته بايد شخص علاوه براينكه عالم به معناى لغت و نحو و صرف و آشناى به قضايا و احكام و وقايع اسلام باشد بايد ناسخ و منسوخ و عام و خاص و ساير خصوصيات را بداند تا بتواند از آن كتاب كريم استفاده كند و گرنه بعضى به آيه  لا يَطَؤُنَ مَوْطِئاً يَغِيظُ الْكُفَّارَ  متمسك شده عمل شنيع را با اطفال كفار تجويز كرده يا به  لَيْسَ عَلَى الَّذِينَ آمَنُوا وَ عَمِلُوا الصَّالِحاتِ جُناحٌ فِيما طَعِمُوا  استناد جسته و شراب خوردن را حلال شمرده .\r\n\r\nفصل 6 در بطون قرآن و تأويل\r\nدر احاديث وارد شده كه قرآن ظاهرى دارد و باطنى و حدى و مطلعى و در السنه مردم معروف است كه قرآن هفت بطن دارد و حديث معتبرى من به اين مضمون نديده‌ام و نيز وارد شده از حضرت صادق عليه السلام هيچ امرى نيست كه دو نفر در آن اختلاف كنند الا اينكه اصل آن در كتاب الهى هست ولى عقول مردم به آن نمىرسد و نيز وارد شده كه حضرت باقر فرموده هر وقت من براى شما حديثى گفتم از من بپرسيد اين در كجاى قرآن است و در آيه شريفه است كه فيه تبيان كلّ شيء .\r\n\r\nكلمهء 273\r\nاين كلمه مقاله‌اى بلكه رساله‌اى از معلّم عصر حضرت استاد شعرانى -\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nافاض الله علينا من بركات انفاسه الشريفة - در تفسير است كه اصل آن به خط مباركش در تصرّف اين حقير محفوظ است :\r\nبسم الله الرحمن الرحيم\r\n      الْحَمْدُ لِلَّهِ رَبِّ الْعالَمِينَ * الرَّحْمنِ الرَّحِيمِ * مالِكِ يَوْمِ الدِّينِ * إِيَّاكَ نَعْبُدُ وَ إِيَّاكَ نَسْتَعِينُ * اهْدِنَا الصِّراطَ الْمُسْتَقِيمَ * صِراطَ الَّذِينَ أَنْعَمْتَ عَلَيْهِمْ غَيْرِ الْمَغْضُوبِ عَلَيْهِمْ وَ لَا الضَّالِّينَ      \r\nبه نام خداوند بخشايندهء مهربان سپاس خداى را كه پروردگار جهانيان است ، بخشاينده و مهربان ، صاحب روز قيامت است ، تو را عبادت مىكنيم و از تو يارى مىطلبيم ، ما را هدايت كن به راه راست ؛ راه آنهايى كه برايشان انعام فرموده‌اى نه آنها مغضوب‌اند و نه گمراهان .\r\nدر اين سوره چند مطلب است :\r\nمطلب اول - در اينكه سوره در مكه يا مدينه نازل شده خلاف است و در تحقيق آن فايده نيست و بعضى گويند چون نماز هميشه با فاتحة الكتاب بوده بايد در مكه نازل شده باشد تا مردم عصر اول در نماز بخوانند .\r\nمطلب دوم - « الرحمن » را به بخشاينده ترجمه نموديم و « رحيم » را به مهربان ، بين اين دو كلمه اندك فرقى است ، چون ممكن است كسى به دشمن خود چيز ببخشد ولى نسبت به او مهربان نيست . خداوند عالم هم نعمت مىبخشد به دوست و دشمن و هم مهربان است نسبت به دوستان خود و ممكن است بگوييم نسبت به دشمنان نيز مهربان است و عقاب كفار منافى با مهربانى نيست چون لطف او عين قهر است و قهر او عين لطف ؛ مانند طبيبى كه دست مريض را مىبرد و شكمش را پاره مىكند براى مصالح او يا پدرى كه طفل خود را مىزند براى تأديب و شرح اين مطلب در محل خود خواهد آمد ، ان شاء الله .\r\nمطلب سيم - خداوند عالم ، طبيعت بشر را طورى آفريده كه اوامر تكوينيهء الهى را با ميل و رغبت انجام مىدهد ، مثلا ارادهء الهى تعلق گرفته كه بنى نوع انسان در عالم باقى بماند و متوقف است بر خوردن غذا و آب و نكاح و تربيت اولاد در\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nخود انسان رغبتى آفريده كه به طبع خويش مايل است چنان‌كه تا طفل متولد مىشود هرچه در دهانش بگذارند مىمكد و چون به سن بلوغ رسيد مايل به زن مىشود و اگر اين امور تكليف قهرى بود هرگز ممكن نبود قهرا طفل را سير كنند و مردم را مجبور به نكاح نمايند . همچنين در اوامر تشريعى يعنى در دعوت به دين خداوند طورى دعوت مىكند كه مردم خودشان رغبت به عبادت خدا كنند و در قلب خويش تعصب براى دين داشته باشند ، لذا اول خود را به رحمانيت و رحيميت ستوده چنان‌كه در مذهب مسيح خداوند را به نام پدر خوانده‌اند و چون دانستند خداوند عالم مهربان است بالطبع او را دوست دارند و خودشان طرفدار دين و عبادت او مىشوند و سنت الهيه در انسان مطلقا همين است در هيچ چيز نمىتوان او را مجبور كرد و اگر اتفاقا بر اظهار عقيده بر خلاف ميل خود مجبور شود زود دست برمىدارد ، لذا امرا مىكوشند كه خود را محبوب رعايا قرار دهند .\r\nمطلب چهارم -  الْحَمْدُ لِلَّهِ رَبِّ الْعالَمِينَ  انشاء است نه اخبار ، چون گوينده به اين لفظ حمد مىكند و خبر از حمد كسى نمىدهد ، بنابراين نبايد گفت كه آيه دلالت مىكند كه هر حمدى از هركس نسبت به بزرگتر از خود صادر شود در حقيقت حمد خداست و در آن تكلف نمود .\r\nمطلب پنجم - بعضى گويند « عالمين » مخلوقات صاحب عقل‌اند و بعضى گويند كليهء مخلوقات چه با عقل ؛ مثل انسان و چه بىعقل مانند درخت و كوه و سنگ و آسمان و زمين . و « رب » يعنى پروردگار ، به معنى كسى است كه از اول وجود تا آخر اشياء بپرورد نه آنكه وجود دهد و آنها را رها كند ، مثلا « ربّ الدار » به صاحبخانه مىگويند چون پيوسته به خانه رسيدگى مىكند و از آيات كريمهء قرآنى چنان‌كه خواهد آمد واضح خواهد شد كه كليهء موجودات در وجود و بقا محتاج به فيض خداوند هستند و خداوند با نهايت حكمت و مراعات مصلحت لوازم بقاى هريك را ايجاد فرموده ، چنان‌كه عقلا در ادراك دقايق آن حيران‌اند .\r\nمطلب ششم -  مالِكِ يَوْمِ الدِّينِ  را بعضى از قرّاء ملك يوم الدين خوانده‌اند ؛ يعنى\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nپادشاه روز جزا و به اين مىتوان در نماز قرائت كرد ، چنان‌كه ابو عمر ، ميم الرحيم را در ميم مالك ادغام نمود : الرحيّم مالك و قرائت به آن نيز جائز است و چون اصل دين بر مبدأ است و معاد خداوند عالم در آيهء اول و دوم بيان فرموده كه علت ايجاد و مبدأ عالم اوست و در اين آيه بيان كرده كه معاد نيز با اوست و به واسطهء اين دو اعتقاد اساس مليّت محكم مىشود و هركس معتقد باشد كه عالم خدايى دارد كه در روزى جزاى عمل خير و شر را به مخلوقات خواهد داد در پيدا كردن طريق رضايت او كوشش مىنمايد و مىداند كه اگر او را عبادت كند در روز جزا سعادت خواهد يافت و الّا به نافرمانى او دچار شقاوت ابدى است .\r\nمطلب هفتم - بعد از اعتقاد به مبدأ و معاد چنان‌كه گفتيم توجه به عبادت حق قهرا حاصل مىشود ، لذا آيهء بعد از آن ذكر عبادت است و بايد در اينجا معنى عبادت را بيان كرد ، زيرا در ذهن بسيارى از مردم عصر ما از اين جهت اشكالاتى حاصل شده لذا گوييم :\r\nاگر كسى مقاصد ديگرى را انجام دهد يا او را احترام و توقير كند گاهى از روى ترس است ، در صورتى كه قلبا مىداند طرف او مستحق اين احترام نيست ؛ مانند قافله كه در راه به دزد راهزن گرفتار شود و امر او را اطاعت مىكند و او را ذى حق نمىداند ، نمىگويند او را عبادت كرده هرچند زمين را پيش او ببوسد و پيشانى به خاك مالد .\r\nو گاهى از روى رغبت و ميل است بدون اعتقاد به سلطهء واقعى او ، مانند عاشقى كه احترام از معشوق خود مىكند و دست او را مىبوسد و هرچه دارد نثار مىكند و اين هم عبادت و پرستش نيست و اگر گويند ، مجاز و تشبيه است ، نه حقيقت .\r\nو گاهى با اعتقاد به سلطهء واقعى و تصرف غيبى اوست و اين قسم ، عبادت است و براى غير خدا جايز نيست ، چنان‌كه علماى عربيت گويند :  إِيَّاكَ نَعْبُدُ  دلالت مىكند بر حصر عبادت نسبت به خدا و از اينها كه گفتيم معلوم شد زيارت قبور ائمه و بوسيدن آن عبادت آنها نيست ، چنان‌كه وهابيها گمان كرده‌اند ، بلكه اينها\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nناشى از محبت است و اگر هر بوسيدنى عبادت بود چرا حضرت پيغمبر ( ص ) حسنين و فاطمه ( ع ) را مىبوسيد و اگر احترام و زيارت روا نبود بايد هيچ دو نفر به ديدن يكديگر نروند و ديگرى را احترام نكنند . بت‌پرستان گمان مىكردند اداره عالم از طرف خداوند تفويض به بت‌ها شده و همين‌طور كه ما معتقديم خدا بر ما مسلط است و بايد رضايت او را به عبوديت حاصل كرد آنها نسبت به بت معتقد بودند و همچنين نسبت به آتش و باد يا ستارگان و ماه و خورشيد يا رب النّوعها و ملائكه . و غلات شيعه و مفوّضه معتقد بودند خداوند در ائمه حلول كرده يا خداوند امر عالم را به آنها سپرده و خود دست كشيده لذا به جاى خدا اينها متصرف‌اند و بايد عبادت اينها را نمود ، البته هر ممكنى در ممكن ديگر تا اندازه‌اى مؤثر هست ، مثلا باد تمام درختها را مىكند و آفتاب ميوه‌ها را تربيت مىكند و زندگانى حيوان و انسان به كمك اوست و ليكن همهء ممكنات در مقدارى از تأثير شريك‌اند و در احتياج به خالق نيز مشترك‌اند . پس سزاوار نيست هيچ يك ديگرى را پرستش كند و ان شاء الله در محل خود ثابت خواهيم كرد تمام ممكنات از حيث احتياج با هم برابرند .\r\nمطلب هشتم - هر مؤمنى بايد بداند كه هيچ موجودى بدون ارادهء خدا كارى انجام نمىتواند داد و همان‌طورى كه در وجود محتاج به خداست در عمل نيز محتاج به خداست ، پس منحصرا بايد از خدا يارى طلبيد و از غير او سفاهت است .\r\nمطلب نهم -  اهْدِنَا الصِّراطَ الْمُسْتَقِيمَ  ، علما گويند : هدايت دو قسم است ؛ يكى ارائهء طريق ، يعنى راه را نشاندادن بدون اينكه دست طرف را بگيرند و به مطلوب برسانند . دوم ايصال به مطلوب ، يعنى شخص هدايت‌كننده كسى را به مطلوب خود برساند . راه راست گم شدن ندارد ، يعنى اگر راه شهرى راست باشد اگرچه صد فرسخ ، سالك به مقصود مىرسد ، اما اگر راه پيچ و خم داشته باشد شخص نمىداند در سر هر پيچ كدام يك را اختيار كند ، لذا به مقصود نمىرسد .\r\nاعمال و عقايد انسان ، آنها كه موجب نجات اوست راه راست و آنها كه\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nموجب هلاكت اوست راه پرپيچ و خم است و از اين آيه ، چنان استنباط مىكنيم كه شخص به محض اينكه اقرار به خدا و قيامت و تصديق به رسالت كرد نجات نيافته بلكه بايد هر روز از خدا بخواهد در جزئيات افعال او را به راه حق راهنمايى كند ، زيرا كه مسلمان بعد از اينكه دين حق را يافت در نماز هر روز از خداوند اين مسألت را مىنمايد و اين مسألت راجع به اصل دين نيست بلكه به متابعت آن است در افعال خود .\r\nمطلب دهم -  صِراطَ الَّذِينَ أَنْعَمْتَ عَلَيْهِمْ  ، به نظر چنان مىرسد كه اين آيه تأكيد آيهء پيش است ، چون البته راه راست راه كسانى است كه خداوند برآنها انعام كرده نه راه مغضوب و نه راه گمراهان و تأكيد دليل بر اهميت مطلب است ، يعنى هدايت به راه راست آن قدر مهم است كه بايد دو مرتبه آن را طلب كرد و بر آن اصرار نمود . چنان كه ما گوئيم ( پادشاه را ديدم پادشاه را ) و لفظ پادشاه را دو مرتبه تكرار مىكنيم تا اهميت اين ديدن معلوم شود و اگر شخص ديگرى را ديده بوديم كه زياد علاقه بديدن او نداشتيم مىگفتيم زيد را ديدم مثلا .\r\nبعضى گويند :  الْمَغْضُوبِ عَلَيْهِمْ  يهودند و  الضَّالِّينَ  نصارى و براين تخصيص دليل معتبرى نيست و حق اين است كه ضالين هم يهود و هم نصارى و هم بت‌پرستان و هم ساير بدعتيهاى منسوب به اسلام را شامل مىشود ، حال اگر به جهالت گمراه باشند و دعوت حق به آنها نرسيده باشد فقط جزء ضالّين‌اند ولى مغضوب خدا نيستند و اگر دعوت حق به آنها رسيده باشد هم مغضوب عليهم‌اند و هم جزء ضالّين ، و فايدهء ذكر اينها آن است كه وقتى انسان به خاطر آورد خداوند بعضى را به واسطهء راه مستقيم و دين حق نعمت بخشيده و بعضى را به واسطهء كفر و طغيان غضب نموده - مانند فرعون و نمرود و قوم هود و صالح - يا بعضى در گمراهى مانده‌اند ، سعى او در متابعت دين حق بيشتر مىشود و ملاحظهء ديگران عبرت است براى ما .\r\nمطلب يازدهم - اين سوره را سورهء « حمد » گفته‌اند ، چون در اول آن حمد است و « فاتحة الكتاب » يعنى ابتداى كتاب ناميده‌اند چون اول قرآن اين سوره\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nاست و در احاديث بسيار از حضرت پيغمبر روايت شده كه فرمود « لا صلوة الا بفاتحة الكتاب » و اگر صحيح باشد كه آن حضرت به اين لفظ فرموده معلوم مىشود كه قرآن در زمان خود آن حضرت تأليف شده و اين سوره در اول تمام آنها قرار گرفته و ما در مقدمات تفسير ذكر كرديم كه آيات قرآن در زمان آن حضرت تأليف شده و ليكن در ترتيب سوره‌ها تقيّدى نداشتند و از اين حديث معلوم مىشود كه در مقدم بودن سوره حمد بر تمام سور ، امر از طرف پيغمبر بوده ؛ اگرچه در تقديم و تأخير ساير سوره‌ها اين تقيد را نداشتند . اين سوره را « امّ القرآن » گويند و اين نام نيز در كلمات معصومين است . علتش اين است كه خلاصهء تمام قرآن در اين سوره است ؛ چنان‌كه مصنّفين كوشش مىكنند در خطبهء اول كتاب اشاره به مطالب آن بنمايند در قرآن نيز به‌طور اكمل مراعات اين معنى شده ، زيرا كه قرآن يا از خداشناسى گفتگو مىكند ، به دليل نظر كردن در مخلوقات و اينكه خدا همه را خلق و تربيت نموده ، چنان‌كه در آيهء اول حمد است و ديگر در قرآن از قيامت و مجازات و صفات لطف و قهر الهى گفتگو مىكند ؛ چنان كه در آيه «  الرَّحْمنِ الرَّحِيمِ  و  مالِكِ يَوْمِ الدِّينِ »  است . سيم از احكام و عبادات گفتگو مىكند «  إِيَّاكَ نَعْبُدُ وَ إِيَّاكَ نَسْتَعِينُ  » چهارم سرگذشت انبيا و اوليا و غلبهء آنها و عذاب كفار در دنيا و آخرت و امثال اينها براى عبرت گرفتن ما كه طريقهء كفار را اختيار نكنيم ؛ چنان‌كه در «  صِراطَ الَّذِينَ أَنْعَمْتَ عَلَيْهِمْ  الخ » هست . و به‌جهت اينكه جامع‌ترين سوره‌هاى قرآن است خواندن آن در هر نماز واجب است . ديگر از اسماى فاتحه « سبع المثانى » است و علت آن در محل خود خواهد آمد . ان شاء الله تعالى\r\nتنبيه - آنچه ما در تفسير اين سوره ذكر كرديم غالبا منطبق است با حديثى كه شيخ صدوق از علل فضل بن شاذان از حضرت رضا نقل كرده در كتاب من لا يحضره الفقيه علت اينكه چرا فاتحة الكتاب در هر ركعتى واجب گرديده است و اگر تمام آنچه را در حديث مذكور اشاره شده مىخواستيم بيان كنيم سخن طولانى مىشد و همين اندازه كفايت است .\r\n\r\n","description":"","footnote":"","page_name":" 257 ","page_number":257},
  {"content":"\r\n\r\n\r\nسورة البقرة\r\n      بِسْمِ اللَّهِ الرَّحْمنِ الرَّحِيمِ الم ذلِكَ الْكِتابُ لا رَيْبَ فِيهِ هُدىً لِلْمُتَّقِينَ الَّذِينَ يُؤْمِنُونَ بِالْغَيْبِ وَ يُقِيمُونَ الصَّلاةَ وَ مِمَّا رَزَقْناهُمْ يُنْفِقُونَ وَ الَّذِينَ يُؤْمِنُونَ بِما أُنْزِلَ إِلَيْكَ وَ ما أُنْزِلَ مِنْ قَبْلِكَ وَ بِالْآخِرَةِ هُمْ يُوقِنُونَ أُولئِكَ عَلى هُدىً مِنْ رَبِّهِمْ وَ أُولئِكَ هُمُ الْمُفْلِحُونَ       به نام خداوند بخشايندهء مهربان الف لام ميم ، آن كتاب شكى در او نيست و رهنماى پرهيزگاران است ؛ كسانى كه به غيب ايمان مىآورند و نماز را برپاى مىدارند و از آنچه به ايشان روزى داده‌ايم انفاق مىكنند و كسانى كه ايمان مىآورند به آنچه بر تو فرستاده‌ايم و آنچه قبل از تو فرستاده‌ايم و به آخرت يقين دارند آنها از طرف پروردگار هدايت يافته و هم آنها رستگارند .\r\n\r\nقرائت\r\nابن كثير لا ريب فيهى به اشباع خوانده و حمزه و ابو عمرو يؤمنون را در هر دو مورد غير مهموز خوانده‌اند به اشباع و مابقى با همزه قرائت كرده‌اند .\r\nمطلب اول : در حروف مقطعه :\r\nبعضى گويند غرض الهى را از اين حروف نمىدانيم و جزء متشابهات است و اين قول بهتر است و بعضى ديگر براى آن توجيهاتى ذكر نموده‌اند و شايد از پانزده قول متجاوز است و برهيچ يك دليلى نيست ، بلكه اين اختلاف دليل محكمى است بر قول اول كه ما نيز آن را نمىدانيم و مع ذلك چند قول ذكر مىكنيم :\r\nقول اوّل : اينكه خداوند مىخواهد به مردم بفهماند قرآن همين حروف مقطعه است كه الم بعضى از آنهاست و همين حروف است كه هميشه در تكلم آورده مىشود مع ذلك مردم از تأليف آن عاجزند .\r\nتوضيح مطلب آنكه يك وقت صنعتگرى با آلات و ادوات كامل و مواد مخصوص به خود چيزى مىسازد و همكاران او نمىتوانند مانند او ساخت و گاهى با آلات و مواد صنعتى خود آنها آن چيز را مىسازد و از معارضهء او عاجز\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nمىمانند . در صورت دوم استادى او ظاهر مىشود خداوند مىفرمايد از همين بيست و هشت حرفى كه خود شما در تكلم به كار مىبريد سخنى مىسازم كه جن و انس از آن عاجزند . اين معنى به نظر بعيد نيست و در تفسيرى كه منسوب به امام حسن عسكرى ( ع ) است مذكور است ، ولى چون علما در صحت نسبت اين تفسير ترديد كرده و بعضى قطع كرده‌اند از امام نيست لذا يقين به اين نمىتوان حاصل كرد كه غرض بيان اين مقصود باشد .\r\nقول دوم : اينكه حروف را بايد به عدد گرفت و آن‌طور كه عادت منجمين است حساب كرد و اشاره به سنواتى است و گويا اصل اين حساب از يهود است ، چون در بين آنها معهود است براى اعداد حساب حروف را به ترتيب ابجد به كار مىبرند و حىّ بن اخطب يهودى چنان‌كه در تفسير نيشابورى نقل كرده الم را به حساب هفتاد و يك گرفت و گفت بعد از هفتاد و يك سال امّت اسلام منقرض مىشود چون ل - سى ، م - چهل و الف - يك است . حضرت پيغمبر خنديد .\r\nحىّ گفت : غير از اين باز هست ؟ حضرت فرمود : المص . حىّ گفت : صد و شصت و يك ، غير از اين باز هست ؟ حضرت فرمود : الر . حىّ گفت : دويست و سى و يك ، غير از اين هست ؟ فرمود : المر . حىّ گفت : نمىدانيم به كدام قول تو اخذ كنيم و معتقد شويم .\r\nدر تفسير عياشى حديثى نقل كرده از ابو لبيد مخزومى از حضرت باقر ( ع ) و خلاصهء آن اينكه حروف مقطعه را بعد از حذف مكرر چون جمع كنيم يكصد و سه مىشود و اشاره به اين است كه حضرت رسول در سال يكصد و سيم از الف سابع يعنى سال ششهزار و صد و سه از هبوط آدم مبعوث شد ( گويا از طرف ناسخين اشتباه شده و اين حقير حروف را حساب كردم ششصد و نود و سه مىشود ) و الم اشاره به سال خروج حضرت حسين ( ع ) است و در المص يكصد و شصت و يك قائم بنى العباس قيام نمود و قائم ما بعد از انقضاى آن به الم ( يعنى هفتاد و يك سال بعد از آن‌كه سال دويست و سى و دو باشد ) ظاهر مىشود .\r\nاين حديث ظاهرا موضوع است و علائم بسيار دارد . عادت بسيارى از وضع\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nكنندگان اين بود كه يك سند مجعول اختراع مىكردند و حديث را نسبت مىدادند به اسم مجهولى كه مسمائى در واقع ندارد تا كذب آنها به زودى واضح نشود ، مثلا در همين حديث ابو لبيد مخزومى معروف نيست و شايد چنين كسى در عالم وجود نداشته و ليكن جاعل حديث مىدانست اگر حديث را به زراره و محمد بن مسلم و امثال آنها كه در صحابهء حضرت باقر معروف بوده‌اند نسبت دهد چون كتابهاى آنها معروف بوده در مقام مطالبه سند نمىتوانند كتاب آنها را مدرك قرار دهند ، لذا مردى اختراعى را اسم برده و حديث را نسبت به او داده و در حديث مزبور علاوه بر اغلاط فوق غلط ديگر نيز هست چون ذكر كرده از بنى العباس دوازده نفر خليفه مىشوند و گويا جاعل حديث در زمان خليفه دوازدهم بنى العباس بوده و اگرچه عياشى صاحب تفسير ، مردى معروف و موثق است و ليكن كسى كه حديث را از او اخذ نموده محل ترديد است . امّا بعيد نيست كه حروف اشاره به اعداد يا سنواتى باشد كه ما حقيقت آن را نمىدانيم غير از اينها كه ذكر كرده‌اند .\r\nقول سيم : اينكه اين حروف براى تنبيه و توجه دادن مستمعين در اول سور ذكر شده چون كفار مىگفتند :  لا تَسْمَعُوا لِهذَا الْقُرْآنِ وَ الْغَوْا فِيهِ  يعنى قرآن را استماع نكنند و در آن لغو گوييد . خداوند اين حروف را در اول كلام ذكر فرموده و متكلمين تجربه كرده‌اند كه هر وقت مخاطبين حاضر براى استماع نيستند اگر در اول سخن چيزهايى كه مايهء استعجاب آنها شود ذكر كنند اذهان آنها را متوجه به خود نموده بعد بيان مطلب مىكنند .\r\nقول چهارم : در معانى الاخبار از حضرت صادق ( ع ) نقل كرده كه الم حرفى است از حروف اسم اعظم خداوند كه در قرآن مقطّع است و پيغمبر و امام آن را تأليف مىكنند و هر وقت خدا را بخوانند اجابت مىكند .\r\nخلاصهء كلام اينكه ما حقيقت غرض الهى را نمىدانيم و با وجود اين مىدانيم كه بدون غرض البته ذكر نشده و آنچه ذكر كرديم براى بيان مثال بود كه اگر كسى گويد چه غرضى ممكن است از حروف اراده كند ؟ گوييم مانند اغراض مذكوره ممكن است تا بعضى جامدين تصور نكنند ذكر اينها لغو و بىفايده است و هرچه با\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nسند قطعى معلوم شود از امام معصوم رسيده قبول آن واجب و الّا ذكر آن براى مثال ضرر ندارد .\r\nاز عجائب حروف مقطعه اين است كه بعد از حذف مكرر چون تركيب شود اين جمله حاصل آيد : « صراط علىّ حق نمسكه » و تمام آن ، چهارده حرف است نصف حروف هجا چون الفبا بيست و هشت حرف است . و ديگر از عجائب حروف آن است كه از صفات مخصوصه كه ائمهء قرائت ذكر كرده‌اند نصف آن در اين حروف مقطعه هست چنان‌كه گفته‌اند حروف يا مجهوره است يا مهموسه .\r\nحروف مقطّعهء قرآن طورى از بين حروف اختيار شده نصف حروف مجهوره و نصف حروف مهموسه را شامل است و نيز حروف يا شديده است يا رخوه و حروف مقطعه نصف از شديده و نصف از رخوه را دربر دارد و هكذا النصف از منخفضه و نصف از مستعليه و همچنين از مطبقه و منفتحه و حروف قلقله و اگر كسى امروز بخواهد نصف حروف را با اين خصوصيات و انتظام اختيار كند آسان نيست و اگرچه صفات مزبور از صفات واقعيهء حروف است و ليكن در زمان پيغمبر كسى به آنها متوجه نبوده است جز خداوند و پيغمبرش ، و معلوم مىشود حروف مقطعه از طرف كسى كه به جزئيات و كليات امور آگاه است از روى علم و عمد با طرز بديعى اختيار شده است نه جزافا .\r\nمطلب دوم -  ذلِكَ الْكِتابُ  ، يعنى آن كتاب نه اين كتاب ، و اين قاعده‌اى است در لغت عرب كه وقتى مىخواهند مشار اليه را عظمت دهند و بزرگ شمارند به جاى « هذا » كه اشاره به قريب است « ذلك » كه اشاره به بعيد است ذكر مىكنند و از تفسير منسوب به امام حسن عسكرى ( ع ) چنان معلوم مىشود كه  ذلِكَ الْكِتابُ  خبر مبتدائى است محذوف كه الم به جاى آن نشسته و مفاد آيه اين است كه اين قرآن كه اول آن الم است آن كتابى است كه به موسى و انبياى بعد از او خبر دادم و آنها به بنى اسرائيل گفتند كه بر تو اى محمد ( ص ) نازل خواهم كرد .\r\nدر تفسير عياشى از حضرت صادق نقل مىكند كه فرمود كتاب على لا ريب فيه چون حضرت امير عليه السلام كتابى داشته است در فرائض و احكام و ائمه از آن\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nنقل مىكرده‌اند .\r\nو با اين دو تفسير اشارهء « ذلك » براى تعظيم نيست .\r\nمطلب سيم -  هُدىً لِلْمُتَّقِينَ  ، بايد دانست كه متقين از هدايت قرآن بىنياز نيستند ، زيرا كه قرآن فقط براى اين فرستاده نشده كه مردم از كفر و بت‌پرستى دست بكشند و اقرار به توحيد كنند ، بلكه ايمان درجات و مراتب غير متناهيه دارد كه سالكين الى الله مىدانند و در طى آن راه مشقت‌ها مىكشند . اگرچه خواجه عبد الله انصارى در منازل السائرين صد منزل شمرده ، ولى اين كليات است و حقيقت اينكه انسان از وقتى پا از رتبهء طبيت بيرون مىگذارد و در مقام سير الى الله بر مىآيد تا به آخرين مقام ، مراتب غير متناهيه طى مىكند ، همان‌طور كه بين ظلمت و نور شديد مراتب روشنايى غير متناهى است مراتب محبت و علم نيز همين است . هركس سالك است راهنما مىخواهد و راهنما قرآن است براى متقين چون اهل حق ثابت كرده‌اند تا شخص از آلايش معصيت پاك نشود و به حليهء تقوا متحلى نگردد و به عبارت ديگر تا چشم از شهوات نپوشد باب معرفت بر دلش گشوده نگردد .\r\nاگر گويند كه قرآن كفار را نيز هدايت كرده ، زيرا كه مردم عربستان همه بت‌پرست و آدم‌كش و قطاع الطريق و زانى و شارب الخمر بودند و به قرآن هدايت يافتند پس همان‌طور كه متقين را در سلوك الى الله هدايت مىكند كفار را هم در تعليم توحيد و تقوا هدايت مىنمايد ، چرا در اين آيه تخصيص به متقين داده است ؟ در جواب گوييم : چون كفار به واسطهء قرآن موحد و اهل تقوا مىشوند به اعتبار حال لا حق صحيح است بگوييم متقين را هدايت كرده در حديث معروف است « من قتل قتيلا فله سلبه » يعنى هركس كشته‌اى را بكشد لباسش از آن اوست .\r\nچنان‌كه گويى كتاب را نوشتم با اينكه كاغذ را نوشتى كه بعد از نوشتن كتاب شد يا گويى درختان را در باغ غرس كردم با اينكه درخت را در زمين غرس كردى و بعد از غرس باغ شد . در اين‌جا نيز مىفرمايد : متقين را هدايت مىكند ، يعنى كفار را كه بعد از هدايت متقى مىشوند . جواب دوم اينكه مقصود از متقى در اينجا اعم از\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nكسى است كه مستعد براى تقوا و ايمان باشد چون در بين كفار بعضى بىغرض‌اند و عناد ندارند ، آنها مستعدند براى قبول ايمان و بعضى معاندند و مواعظ قرآن در آنها اثر ندارد .\r\nمطلب چهارم -  الَّذِينَ يُؤْمِنُونَ بِالْغَيْبِ  ، اين مطلبى كه قرآن در اول متعرض آن شده و علامت متقين قرار داده اولين قدم است براى ايمان و اعتقاد صحيح و ساير حكما در اثبات خدا متابعت از قرآن نموده و اين نكته را يادآورى كرده‌اند . چون از اول خلقت عالم تاكنون هركس منكر دعوت انبيا شده تكيه گاهش به اين كلام است كه هر موجودى بايد محسوس باشد و اگر چيزى در تحت حواس ما واقع نشود و آن را مشاهده نكنيم موجود نيست و انبيا و حكما در مقام معارضه گويند ممكن است چيزى موجود باشد و مع ذلك حواس ما آن را درك نكند . فرعون در مقابل حضرت موسى گفت من بايد خدا را ببينم تا ايمان بياوريم .   يا هامانُ ابْنِ لِي صَرْحاً لَعَلِّي أَبْلُغُ الْأَسْبابَ أَسْبابَ السَّماواتِ فَأَطَّلِعَ إِلى إِلهِ مُوسى   . ابن ابى العوجا و ساير زنادقه هم در مقابل ائمهء ما مىگفتند : اگر خدا هست چرا از خلق مستور شده و پيغام مىدهد و خودش ظاهر نمىشود تا ما او را ببينيم ؟ و كفار مكه مىگفتند : لن نؤمن لك . . . أوتأتى بالله و الملئكة قبيلا يعنى ما ايمان به تو نمىآوريم مگر كارهايى را كه به تفصيل در قرآن مذكور است انجام دهى . . . و يا خدا و ملائكه را با هم بياورى . و ملاحدهء اروپا هم امروز جز اين چيزى نمىگويند ، اما موحدين گويند شهادت برعدم مسموع نيست . حضرت رضا ( ع ) به زنديق فرمود : وقتى حواس تو از ادراك او عاجز شد ربوبيت او را انكار كردى و ما وقتى حواسمان عاجز از آن شد يقين كرديم كه او پروردگار ماست و مغاير است با اشيا ، و حضرت صادق ( ع ) در جواب زنديقى فرمود : مىدانى كه زمين زير و بالا دارد ؟ گفت : بلى . فرمود : زير آن داخل شده‌اى ؟ گفت : نه . فرمود : پس نمىدانى زير آن چيست ؟ گفت : نمىدانم ، ولى گمان مىكنم چيزى نباشد . فرمود : گمان عجز است از يقين . بعد آن فرمود : به آسمان بالا رفته‌اى ؟ گفت : نه . فرمود : مىدانى در آن چيست ؟ گفت : نه .\r\nفرمود : عجب است از تو كه به مشرق و مغرب نرسيده و به زمين فرونرفته و به\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nآسمان صعود نكرده و خبر از آنجا ندارى تا از ماوراء آن مطلع باشى و آنچه در آن است منكر مىشوى آيا عاقل چيزى را كه نمىشناسد منكر مىشود ؟ الى آخر حديث كه در اصول كافى مذكور است .\r\nشيخ الرئيس ابو على بن سينا در اول نمط رابع از اشارات كه اول الهيات است گويد :\r\nبدان كه بر اوهام مردم غلبه كرده موجود محسوس است و چيزى كه حس به او نرسد فرض وجود او محال است و اينكه اگر چيزى ذاتا مكان و وضع مخصوصى نداشته باشد يا در آن حلول نكرده باشد مثل جسم و احوال جسم حظّى از وجود ندارد و براى تو ممكن است كه خود محسوس را تأمل كنى و بطلان قول اينها را بدانى و بعد از آن وجود كلّى را ثابت كرده و بيان نموده كه محسوس نيست .\r\nو بعد از آن گفته :\r\nاگر هر موجودى داخل در حس و وهم باشد بايد خود حس و وهم نيز داخل در حس و وهم باشند و عقلى كه حكم حق است موهوم باشد . علاوه براين هيچ يك از عشق و خجالت و غضب و شجاعت و ترس از چيزهايى نيستند كه محسوس باشند و موهوم نيستند الخ .\r\nفلاماريون كه فيلسوف معروف فرانسه و معاصر ماست در اول كتاب خود موسوم به قبل از مرگ فصل طولانى براى اثبات اينكه انحصار موجود در دايرهء حواس ما غلط است ايراد نموده و در صفحهء 39 از آن گويد :\r\nتعجب است كه چگونه اشخاص باهوش مانند . . . توانسته‌اند تصور كنند كه حقيقت در دايرهء حواس ما محدود است با اين جمود و نقص حواس . ماهى گمان مىكند كه هيچ چيز بيرون آب نيست .\r\nاين حقير نويسندهء سطور ، كتابى در توحيد به زبان اهل عصر نوشته و در آن ذكر نموده‌ام :\r\nهيچ كس نبايد تصور كند قواى دراكه‌اش در نهايت كمال است و هرچه را هست مىتواند در يكى از قواى خود گنجايش دهد ؛ چرا كه ممكن است چيزى حقيقت\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nداشته باشد و براى درك آن يك حس ديگرى غير اين حواس ما لازم باشد و ما فاقد آن باشيم ، چنان‌كه كرم خراطين چشم ندارد و مبصرات را نمىبيند و ما چشم داريم و مىبينيم ؛ هرگز نمىتواند كرم خراطين منكر مبصرات شود ، براى اينكه او چيز نديده و به اصطلاح علمى گويند : « عدم الوجدان لا يدل على عدم الوجود » مگر علماى طبيعى امروز نمىگويند هوا چندين خروار وزن دارد . پس چرا ما وزن آن را روى دوش خود حس نمىكنيم ؟ مگر به‌طور يقين ثابت نكرده‌اند كه زمين جسمى كروى است ، پس چرا هر جاى آن برويم سر خود را به طرف فوق و پاى خود را به طرف پايين مىبينيم و در هيچ جا حس نمىكنيم كه سر به طرف پايين و پا بالا باشد ؟ ما هوا را نمىبينيم با اينكه موجود است و آتش گردان را حلقهء آتش مىبينيم با اينكه موجود نيست پس ديدن ما دليل بروجود نيست و نديدن ما دليل برعدم نى .\r\nو نيز گفته‌ام :\r\nاسب حيوانى باهوش است و قواى خمسه را دارد مع ذلك يك مسأله از هندسه و جبر و مقابله حل نكرده و حساب كسوف و خسوف را از پيش نمىتواند كرد . و سرّ بالا رفتن آيروپلان را كشف ننموده آيا مىتواند پيش خود بگويد علم دروغ است .\r\nبراى اينكه در من قوه‌اى براى فهميدن و ادراك آن نيست . پسر نابالغ از شهوت مردان خبر ندارد آيا مىتواند بگويد ميل به زن دروغ است و اصلا زن خوب نيست براى اينكه من از آن بهره نمىبرم . در افراد انسان يك نفر سليقه دارد و از شعر خوب و خط خوب لذت مىبرد و يك نفر سليقه ندارد . آيا مىتواند بگويد اصلا خط خوب و شعر خوب و نقاشى خوب غلط است و خط مير با خط ديگران مساوى است براى اينكه من نمىفهمم ! الخ\r\nخلاصهء كلام اينكه بايد معتقد بود به وجود عالمى غايب از حواس ما و اول علامت اهل تقوا اين است كه وجود را در دايرهء حواس خود محدود نسازند و به صرف اينكه چشم ما نمىبيند نبايد وجود خدا و ملائكه و جن و عالم قبر و آخرت و برزخ و غير آن را منكر شويم و معجزات انبيا را تأويل نماييم الى غير ذلك و ان شاء الله هريك در محل خود ثابت خواهد شد .\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nمطلب پنجم -  وَ يُقِيمُونَ الصَّلاةَ  ، يقيمون الصلاة با « يصلّون » فرق دارد ، چون يصلون يعنى نماز مىخوانند و يقيمون الصلاة دلالت دارد براينكه جديت مىكنند در حفظ شروط و اجزاى آن ؛ چنان‌كه « اقام العود » يعنى چوب را راست كرد و كجى آن را بر طرف نمود .\r\nمطلب ششم -  وَ مِمَّا رَزَقْناهُمْ يُنْفِقُونَ  ، از علامت تقوا اين است كه از هرچه خداوند به آنها مىدهد انفاق كنند ، چه مال و چه علم و چه جاه يا قواى بدنى و در احاديث وارد شده كه اگر برادر مؤمنى به وى حاجت داشته باشد و با قدرت آن حاجت را برنياورد خداوند بوى بهشت را بر او حرام كند . و در تفسير صافى گفته :\r\nتصدق دهند ، زحمت را تحمل كنند ، حقوق را به اهلش برسانند ، قرض بدهند ، در حاجات مردم كمك كنند ، دست ضعفا را بگيرند ، كورها را قائد شوند و از مهالك نجات دهند ، بار آنها را بردارند ، پيادگان را سوار كنند ، كسى كه در ايمان افضل از آنهاست در مال و جان بر خود ترجيح دهند و با كسى كه در درجهء آنهاست مساوات داشته باشند ، علم را به اهلش بياموزند و فضائل اهل بيت ( ع ) را براى دوستان و كسى كه اميد هدايت او را دارند روايت كنند .\r\n إِنَّ الَّذِينَ كَفَرُوا سَواءٌ عَلَيْهِمْ أَ أَنْذَرْتَهُمْ أَمْ لَمْ تُنْذِرْهُمْ لا يُؤْمِنُونَ   خَتَمَ اللَّهُ عَلى قُلُوبِهِمْ وَ عَلى سَمْعِهِمْ وَ عَلى أَبْصارِهِمْ غِشاوَةٌ وَ لَهُمْ عَذابٌ عَظِيمٌ  .\r\nكسانى كه كافر شدند آنها را مساوى است چه بترسانيشان و چه نترسانى ايمان نمىآورند خداوند بردلها و برگوش آنها مهر نهاده و بر چشمهاى ايشان پرده است و مر آنها را عذابى است بزرگ .\r\nقرائت :  « أَ أَنْذَرْتَهُمْ »  به دو همزه ، قرائت عاصم و حمزه است و به تسهيل همزهء ثانى ، قرائت باقى و بعضى شاذا  أَ أَنْذَرْتَهُمْ  - به مدّ و اشباع همزهء اول و فتح همزهء ثانى - قرائت كرده‌اند .\r\nمطلب اول - خداوند عالم حال مردم را نسبت به هدايت يافتن از قرآن سه قسم كرده ؛ اول متقين كه از آن هدايت مىيابند و علامات آنها ذكر شد . دوم كفار كه ذكر آنها اينجا مىشود ، سيم منافقين كه بعد ذكر آنها خواهد آمد .\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nمطلب دوم - خداوند به‌طور قطع و يقين مىفرمايد كه اين دسته از مردم ايمان نخواهند آورد و شايد بعضى توهم كنند كه چون احتمال ايمان آوردن آنها به هيچ وجه داده نمىشود مجبورند در كافر شدن و بنابراين عتاب آنها روا نيست . در جواب اين توهم گوييم : متكلمين گويند : اگر احتمال فعل و ترك كارى برانسان متساوى باشد و مع ذلك آن كار را به جا آورد يا ترك كند آن عمل اختيارى است والّا اختيارى نيست ؛ و حكما گويند : اگر فعلى از روى رضا و رغبت از كسى صادر شود اختيارى است ، اگرچه احتمال ترك آن داده نشود ، مثلا مؤمن معتقد ، با التفات و اجتماع شرايط احتمال داده نمىشود نماز نخواند و سلطان مقتدر عادل وقتى راهزنى در مملكت پيدا شود با علم و التفات احتمال داده نمىشود كه در دفع او نكو شد و سعدى گفته :\r\n ملحد گرسنه در خانهء خالى و طعام * عقل باور نكند كز رمضان انديشد \r\nو خداوند اگر وعده داده محال است به وعدهء خود وفا نكند و محال است ظلم كند و محال است انبيا دروغ بگويند با اينكه تمام آنها در فعل خود مختارند ، به جهت اينكه با علم و رضا از آنها صادر مىشود ، پس فعل اختيارى دو شرط دارد :\r\nيكى آنكه فاعل عالم باشد به عملى كه از او صادر مىشود ، پس عمل شخص خواب - مثلا - اختيارى نيست . دوم آن‌كه راضى به فعل خود باشد و كفار اگرچه احتمال داده نمىشد كه ايمان بياورند و ليكن چون كفر از روى علم و رغبت آنها بوده عمل اختيارى آنها بوده است و صحيح است عتاب آنها ، همان‌طور كه صحيح است مدح مؤمن كامل به عمل نيك و ما نيز در زمان خود مىبينيم بسيارى از كفار اصلا به سخن حق گوش نمىدهند و برفرض بشنوند در آن تدبر نمىنمايند و از بغضى كه با مؤمنين دارند هر سخنى را تدبر نكرده باطل مىدانند و يقين داريم كه ايمان نمىآورند و مع ذلك در عمل خود مختارند و خودشان هم مىگويند هيچ كس ما را در اعتقاد مجبور نكرده .\r\nمطلب سيم - نصارى بر دين اسلام و قرآن ايراد مىگيرند كه بنابر دين\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nمسلمانان خداوند مهر بر دلهاى كفار زده و آنها را از ايمان منصرف كرده پس خداى مسلمين هرچه مىخواهد مىكند و رويّه عدالت ندارد و مردم را به اختيار خود واگذار نكرده و مع ذلك از آنها مواخذه مىكند و در نتيجهء اين عقيده ، مسلمين بىكاره و ضعيف شده ، دنبال هيچ‌كار نمىروند و مىگويند خداوند هرچه مقدر كرده مىرسد و سعى و كوشش انسان فايده ندارد ، لذا هيچ صنعتى را تكميل نكرده منتظر امداد غيبى هستند .\r\nدر جواب اين سخن گوييم :\r\nاوّلا در كتاب مقدس آنها نيز امثال اين عبارت‌ها هست ، چنان‌كه در سفر خروج تورات ، فصل 4 ، آيهء 21 و فصل 7 آيهء 3 و فصل 10 آيهء 1 و آيهء 20 و آيهء 27 و فصل 11 آيهء 10 ذكر اين هست كه خداوند قلب فرعون را سخت گردانيد تا به معجزات حضرت موسى ايمان نياورد و در كتاب اشعيا فصل 63 ، آيهء 17 ذكر مىكند كه « اى خدا چرا ما را از راههايت گمراه كردى و دل ما را سخت نمودى كه از تو نترسيم » و در رسالهء دوم پولس به اهل تسالوينكى باب 2 آيهء 11 گويد : « لهذا خدا به آنها اثر ضلالت را خواهد فرستاد تا آنكه ايشان دروغ را اعتماد نمايند . » و در انجيل متّى باب 11 آيهء 25 گويد : « والدا خداوند آسمان و زمينا ، تو را ستايش مىكنم از آنكه اين چيزها را از حكما و صاحبان فهم مستور و به كودكان ظاهر گردانيدى . » و بسيار آيات ديگر ، پس هرطور كه ايشان عبارات كتب مقدسهء خود را تفسير كنند ما نيز چنان تفسير مىكنيم .\r\nثانيا بين مسلمين در اين مسأله اختلاف است ، بعضى جبرى هستند و گويند مردم اختيار در هيچ كار ندارند و همهء كارها را خداوند بر دست مردم جارى مىكند و بعضى تفويضى هستند و مىگويند مردم مختار مطلق‌اند و خداوند هيچ مدخليتى در عمل آنها ندارد و شيعه گويند : « لا جبر و لا تفويض ، بل امر بين الامرين » يعنى جبر و تفويض هر دو غلط است و كارهاى مردم در عين اينكه به تقدير الهى است به اختيار مردم نيز هست ؛ نظير صاحب منصب فوج كه افراد را در جنگ به حركاتى وادار مىكند و آنها ناچار اوامر او را اطاعت مىكنند ،\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nحركات آنها هم به اختيار آنهاست و هم به اختيار صاحب منصب ، و اگر گوييم صاحب منصب در جنگ فاتح شده و مستحق تشريف و انعام است درست گفته‌ايم و اگر گوييم افراد خدمت كرده و سزاوار مدح و تشريف‌اند باز صحيح است ، چون عمل آنها هم به اختيار آنها بوده و هم به اختيار صاحب منصب . در قرآن مىفرمايد :  وَ ما تَشاؤُنَ إِلَّا أَنْ يَشاءَ اللَّهُ  يعنى شما اراده نمىكنيد مگر اينكه خدا اراده كرده و به اين جهت است كه خداوند افعال مردم را گاهى نسبت به خودش مىدهد و گاهى نسبت به مردم و در آيات قرآنيهء بسيار خواهد آمد . ان شاء الله .\r\nنظير اين اختلاف بين نصارى نيز هست چنان‌كه در تاريخ دزبرى و باشله به زبان فرانسه نقل مىكند :\r\nدر زمان پاپ كلمان نزاع بين جبرىها و اختيارىها شدت كرد و شخص توماس رئيس جبرىها بود و ملنيا نام - از اهل اسپانيا - بر خلاف آنها كتابى نوشت و پاپ هم نتوانست بين آنها اصلاح كند ، تا اينكه پاپ پل يا پولس پنجم به اين طريق بين آنها اصلاح نمود كه هريك مذهب خود را تقرير كنند و ليكن در بين سخن به ديگرى سب و لعن نكنند .\r\nثالثا قرآن امر نكرده است كه مردم كوشش نكنند ، بلكه بالعكس امر كرده است سعى نمايند و فرمود :  لَيْسَ لِلْإِنْسانِ إِلَّا ما سَعى  و آيات ديگر كه هريك در محل خود خواهد آمد و اينكه معتقديم به قضا و قدر الهى منافات با مختار بودن ما ندارد ، چنان‌كه در مطلب اول اشاره به آن شد و براى توضيح مطلب لازم مىدانيم كه اقوال بعضى از فلاسفه را در اين موضوع ذكر كنيم تا بدانند كه رأى آنها موافق با مذهب ماست اگرچه سخن به طول مىانجامد و آنچه در اينجا نقل مىكنيم از كتاب قبل از مرگ فلاماريون فرانسوى است :\r\nفيثاغورث حكيم به يونانى شعرى گفته كه فارسى آن اين است :\r\nارادهء انسانى در جنب تقدير الهى قرار گرفته و تقدير او مدير قوى اراده است .\r\nسيسرون حكيم رومى گويد :\r\nدليل ما را الزام مىكند كه بگوييم همه چيز به تقدير جريان پيدا مىكند . . . اين يك\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nحقيقت ثابتى است كه سرچشمهء آن در عالم سرمد است و بنابراين هيچ واقعه در آينده نيست كه علل آن فعلا موجود نباشد و قضاى الهى مطلقا علت تمام اشيا است چه گذشته و چه حال و چه آينده ، و به واسطهء مشاهده و اطلاع بر آن ممكن است عالم شد به آنچه عاقبت هر علتى است و بدون شك تسلسل همين علل و معلولات حقيقت امر الهام و خواب‌ها را منكشف مىسازد .\r\nيعنى ارواح به واسطهء اطلاع بر قضاى الهى در خواب يا بيدارى از آينده با خبر مىشوند .\r\nعمانوئل كانت فيلسوف مشهور آلمان كه او را قرين ارسطو مىشمارند ، گويد :\r\nاگر ما بتوانيم از باطن روح انسانى مطلع شويم براى تأثيرات داخلى و خارجى چه استعدادى دارد و تمام حوادث حتّى جزئيات را بدانيم و حساب تمام تأثيرات خارجى را داشته باشيم ، مىتوانيم افعال آتيهء آن انسان را به دقت و تحقيق خبر دهيم ، همان‌طور كه به تحقيق خسوف ماه و خورشيد را از پيش خبر مىدهيم .\r\nلاپلاس منجم و حكيم معروف فرانسوى نظير همين كلام را ذكر كرده و گفته كسى كه به تمام جزئيات علل و معلولات احاطه دارد هيچ چيز براى او غير محقق نيست و آينده مانند گذشته پيش چشمش حاضر است .\r\nليبنيز فيلسوف مشهور آلمان تصديق كرده كه هركس غير اين گمان كند مانند ابيقورس يونانى قائل به بخت و اتفاق و ترجيح بلامرجح شده و البته افعال آيندهء انسان مترتب بر علل گذشته و حتمى الوقوع است .\r\nشوپنهور فيلسوف آلمانى كتابى در مورد اختيار انسان نوشته و در آنجا گويد :\r\nاگر ما قائل نشويم كه آنچه در آينده خواهد آمد در نتيجهء عللى كه بدون استثنا تمام حوادث را دنبال خود مىآورد حتمى الوقوع است تمام پيش‌بينىهاى نسبت به آتيه غير ممكن و محال خواهد شد .\r\nو همو در كتاب ديگرى ذكر كرده :\r\nاين قضيه كه من مىنويسم به خوبى واضح مىكند كه هر چيزى كه بعد از اين بايد\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nواقع شود حتمى الوقوع است حتى حادثهء جزئى . يك روز صبح با دقت زياد كتابت مهم و طولانى داشتم به زبان انگليسى ، وقتى صفحهء سيّم را تمام كردم به جاى آنكه ظرف شن را بردارم دوات را برداشتم و روى كاغذ ريختم و مركب از روى ميز تحرير جارى شده به كف اتاق ريخت ، زنگ زدم خدمتكار آمده با سطل آب شروع به شستن اتاق كرد تا لكهء مركب را پاك كند و در بين كار به من گفت ديشب خواب ديدم كه دست مىمالم و لكهء مركب را از اينجا زائل مىكنم . من به او گفتم راست نمىگويى ، او گفت درست مىگويم و خواب خود را براى خدمتكار ديگر كه با من مىخوابد نقل كرده‌ام . اتفاقا آن خدمتكار ديگر كه شايد هفده سال دارد براى صدا كردن اين‌كه مشغول شستن بود وارد شد ، من به طرف او رفتم و پرسيدم : اين چه خوابى ديده بود ؟ جواب داد : نمىدانم . باز پرسيدم : براى تو نقل كرده است ؟\r\nدخترك گفت : آه بلى او خواب ديده بود كه از كف اتاق لكهء مركب را پاك مىكند . . .\r\nاين عمل آن‌طور شدنى است و تعيين شده كه از چند ساعت پيش اثر خود را بخشيده . . . و به اين جهت است كه من به‌طور وضوح اين جمله را مىگويم : هرچه مىآيد حتما خواهد آمد .\r\nيكى از فلاسفهء اروپا كه معتقد به قضا و قدر بود با يكى از كاردينال‌ها كه از مخصوصين پاپ بود مباحثه كرد و كاردينال يعنى كشيش بزرگ منكر قضا بود ، فيلسوف گفت : آيا شما معتقد به وجود خدا هستيد ؟ كشيش جواب داد من متوقع هستم كه شما در اعتقاد من ترديد نداشته باشيد . فيلسوف گفت : شما معتقد هستيد مانند سيسرون و . . . كه خداوند از آينده خبر دارد ؟ كاردينال گفت : البته .\r\nفيلسوف گفت : شما مع ذلك مردم را مختار در عمل خود و مسؤول مىدانيد .\r\nكشيش جواب داد : بلى . فيلسوف گفت : پس عقيدهء من با شما چه فرق مىكند ؟\r\nاما به اينكه با وجود قضا و قدر ، اختيار از ما سلب نشده و افعال ما امر بين الامرين است - نه جبر و نه تفويض - چنان‌كه حضرت امام جعفر صادق ( ع ) فرموده نيز بسيارى از فلاسفهء اروپا تصريح كرده‌اند .\r\nبه زانو گويد : « نه اختيار مطلق است و نه قضاى لازم ، بلكه اختيار مقيد\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nاست » .\r\nو كاميل فلاماريون گويد :\r\nاختيار مطلق نيست ، بلكه اختيار نسبى است . بىاشكال اختيار ما به اندازه‌اى محدود است كه اشخاص سطحى تصور نمىتوانند كرد . . . ما در تحت تأثيرات سماويات و حالات جوّى ، حرارت ، برودت ، محيط ، قوهء برق و نورى كه در اطراف ماست ، عادات موروثى تربيت ، حرارت غريزيه ، صحت بدن ، قوهء اراده و غير اينها واقع شده‌ايم و اختيار ما نظير يك مسافر كشتى است كه از اروپا به آمريكا حركت مىكند . . . و اختيار او تا حدّ كشتى است ، مىتواند در آن گردش كند ، صحبت كند ، سيگار بكشد ، بخوابد ، امّا نمىتواند از آن مسكن متحرك خارج شود . نقشهء زندگانى ما از پيش كشيده شده . . . و ما مشغول بجا آوردن آن هستيم . . .\r\nاختيار ما تحقيقا خيلى محدود است ، اما مع ذلك موجود است . . . ممكن است كه بگوييم آينده از پيش معين است ، بدون آنكه قاعدهء مختار بودن و مسؤوليت انسان را باطل كنيم . البته قضيه واقع خواهد شد و ليكن جبر نيست ، چون‌كه ارادهء انسان در علل آن داخل است و اراده تا اندازه‌اى در تحت اختيار است . آنچه را تصميم بگيرد . محقق مىشود . اما ممكن بوده كه تصميم نگيرد . مستقبل در عقب ماضى است و ديدن و اطلاع يافتن بر مستقبل تفاوتى با مشاهدهء ماضى ندارد و هيچ منافات ندارد كه قائل شويم اختيار انسان در حوادث از علل افعال است .\r\nو نيز در جواب اعتراض مزبور گفته :\r\nشايد شما اين‌طور نتيجه بگيريد كه اگر آنچه آمدنى است خواهد آمد ، پس چرا انسان خود را تشويش دهد براى آنكه در يك امتحانى موفق شود يا براى مريض طبيب بياورد يا با دشمن مخاصمه كند الى غير ذلك ؟ . . . بلى آينده معين شده است ، ولى با شروطى معين شده كه يكى از آنها مختار بودن انسان است .\r\nوقتى انسان در اين عبارات دقت كند مىبيند درست مطابق با مذهب ماست و اگر احتمال مىداديم كه كتاب توحيد شيخ صدوق و اصول كافى را فلاماريون خوانده يقين مىكرديم از آن كتب اين مسائل را فهميده و اقتباس كرده و مع ذلك\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nخيلى عجب است كه آنچه هزار و چند سال پيش ، ائمهء ما عليهم السلام براى ما فرموده‌اند امروز اكابر فلاسفه بعد از دقت زياد به آن رسيده و اين همه به خود مىبالند كه از تحقيقات علمى آنهاست و البته حق دارند افتخار كنند چون استنباط اين مطالب آسان نيست و بدون درس و مباحثه و خواندن علوم و پرورش دادن فكر براى كسى حاصل نمىشود و ائمه به قوهء قدسيه و الهام ربانى بيان كرده‌اند و فلاماريون گويد :\r\nمن پنجاه سال است در اين مسأله با فلاسفهء معاصر خويش مباحثه مىكنم و ملاحظه كرده‌ام كه غالبا پيش‌بينىهاى آينده را منكر مىشوند براى اثبات اختيار انسان و ملتفت نشده‌اند كه ممكن است بين اين دو موافقت داد ( صفحه 332 ) .\r\nو من اميدوارم در اينجا حل مطلب را بنمايم .\r\nخلاصهء كلام اينكه جبر نيست تا ما خود را از كار معاف دانيم ، بلكه تقدير الهى است ، يعنى علمش به اين تعلق گرفته و مىدانسته كه ابليس به اختيار معصيت مىكند و ملائكه به اختيار اطاعت مىنمايند و علم ازلى علت عصيان و اطاعت نيست .\r\nمطلب چهارم - در سورهء مطففين ، آيهء 14 مىفرمايد :  « كَلَّا بَلْ رانَ عَلى قُلُوبِهِمْ ما كانُوا يَكْسِبُونَ »  و خلاصهء مقصود اينكه آنچه عمل كرده‌اند از فحشا و منكرات مانند چرك و زنگ بردلهاى آنها نشسته و به واسطهء اعمال زشت آئينهء قلبشان مكدر شده و به اين سبب ايمان نمىآورند و در آيه‌اى كه مشغول تفسير آن هستيم گويد :\r\nخداوند بردلهاى آنها مهر نهاده ، و از مجموع اين دو آيه اين‌طور استفاده مىشود كه خداوند مردم را قهر و جبر بر معاصى نمىكند ، بلكه اين مهر كه بردلها نهاده همان چرك و زنگهايى است كه در نتيجهء اعمال زشت آنها روى آئينهء دلشان گرفته و تقصير از خود آنهاست ، نه آنكه خداوند آنها را قهرا از ايمان بازداشته باشد ، مثل كسى كه غذاهاى مضر و سمومات بخورد خداوند به او مرض مىدهد و در تفسير صافى از حضرت رضا عليه السلام نقل مىكند كه ختم مهر نهادن بر دلهاى كفار است عقوبت بر كفرشان ، چنان كه خداوند فرموده :  بَلْ طَبَعَ اللَّهُ عَلَيْها بِكُفْرِهِمْ فَلا يُؤْمِنُونَ \r\n\r\n","description":"","footnote":"","page_name":" 273 ","page_number":273},
  {"content":"\r\n\r\n إِلَّا قَلِيلًا  . و سرّ اين مطلب آن است كه در انسان قوه‌اى هست كه به واسطهء آن حسن و قبح اشيا را ملتفت مىشود ، مثلا دزدى و آدم‌كشى پيش نوع مردم قبيح است و دفعهء اول كه شخص مرتكب آن شود قلبا مكدّر و پيش خود شرمنده و اگر كسى ملتفت برحركات قلب و كليات احوال او شود ، مىبيند در اضطراب افتاده و از حالت طبيعى خارج است و عوام مىگويند خون او را گرفته و اگر به تدريج مرتكب اين اعمال زشت شود كم‌كم قبح آن از نظرش مىرود و آن را امر عادى تصور مىكند اين عبارت است از آن مهر الهى كه بر قلب كفار مىزند و به واسطهء اين نصيحت و موعظه در ايشان تأثير نمىكند . تمام قبائح را مانند دزدى و آدم‌كشى تصوّر بايد كرد ، اول پيش انسان قبيح است و وقتى عادى شد قباحت آن مىرود .\r\nمطلب پنجم - از آيهء شريفه و مطالب گذشته معلوم شد كه كيفيت تأثير دعوت انبيا در قلوب مردم چگونه است و چرا مردم ، چند هزار سال به خودى خود دنبال آن دعوت‌ها مىروند و از دين آنها دست برنمىدارند ، چون‌كه احساساتى در قلوب مردم هست فقط انبيا آنها را متنبه مىسازند و تخم‌هايى خداوند در دلها كشته و آنها تربيت مىنمايند تا به گل و ميوه رسد و چنان نيست كه چيزى بر خلاف فطرت و طبيعت بر مردم تحميل كنند . نظير اينكه تا طفل متولد شود پستان در دهانش بگذارند مىمكد چون استعداد و رغبت به شير را خداوند در طبيعت طفل قرار داده و پستان محرك اين استعداد است و اگر اين ميل در طفل نبود قهر و جبر او محال بود و همچنين ميل به آب و سبزه و درخت در قلب انسان او را وادار به زراعت مىكند و ميل به مال آن را قوت مىدهد و جوانى را كه پدرش به اين كارها عادت دهد حسب فطرى او را تربيت كرده همين‌طور در فطرت انسان اقرار به خداوند متعال و وجود دار مكافات و حسن كارهاى ممدوح و قبح افعال زشت مخمر شده  فِطْرَتَ اللَّهِ الَّتِي فَطَرَ النَّاسَ عَلَيْها  است ، مگر اينكه به واسطهء عوارضى ، اين فطرت از كسى سلب شود و به واسطهء دعوت انبيا اين حس زنده مىشود ، مگر كسى كه فطرتش برگشته و عادات سوء طبيعتش را تغيير داده و وقتى دين در قلوب\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nزنده شد و مردم به آن تنبيه شدند هزاران سال باقى مىماند ، چون امرى مخالف با طبعشان نيست و اگر قسرى بود قسر دائم محال بوده و ممكن نبود مردم را مجبور به دين كرد و اينكه مشاهده مىشود بسيارى از ديانات باطله و منسوخه مانند بودايى و بت‌پرستىها و يهود و نصارى هنوز باقى است نه به واسطهء خرافات آنهاست بلكه چون در خلال مطالب باطله بسيارى مواعظ و نصايح و حكم و آداب موجود است و آنها اين اديان را نگه داشته و ساير خرافات بالتبع مانده ، حتى در كتب بت‌پرستان - آنچه براى ما نقل شده و تا مقدارى كه ديده‌ايم - بسيار حكمت‌ها هست .\r\nحاصل كلام اينكه قبول دعوت انبيا منوط به اين است كه فطرت طيبه و غريزهء انسانى به واسطهء شرارت‌ها و عادات رذيله تغيير پيدا نكرده باشد و الا تأثير موعظه محال است .\r\n بر سيه دل چه سود خواندن وعظ * نرود ميخ آهنين بر سنگ \r\n7 -  وَ مِنَ النَّاسِ مَنْ يَقُولُ آمَنَّا بِاللَّهِ وَ بِالْيَوْمِ الْآخِرِ وَ ما هُمْ بِمُؤْمِنِينَ  - 8 -  يُخادِعُونَ اللَّهَ وَ الَّذِينَ آمَنُوا وَ ما يَخْدَعُونَ إِلَّا أَنْفُسَهُمْ وَ ما يَشْعُرُونَ  9 -  فِي قُلُوبِهِمْ مَرَضٌ فَزادَهُمُ اللَّهُ مَرَضاً وَ لَهُمْ عَذابٌ أَلِيمٌ بِما كانُوا يَكْذِبُونَ  10 -  وَ إِذا قِيلَ لَهُمْ لا تُفْسِدُوا فِي الْأَرْضِ قالُوا إِنَّما نَحْنُ مُصْلِحُونَ  11 -  أَلا إِنَّهُمْ هُمُ الْمُفْسِدُونَ وَ لكِنْ لا يَشْعُرُونَ  12 -  وَ إِذا قِيلَ لَهُمْ آمِنُوا كَما آمَنَ النَّاسُ قالُوا أَ نُؤْمِنُ كَما آمَنَ السُّفَهاءُ أَلا إِنَّهُمْ هُمُ السُّفَهاءُ وَ لكِنْ لا يَعْلَمُونَ  13 -  وَ إِذا لَقُوا الَّذِينَ آمَنُوا قالُوا آمَنَّا وَ إِذا خَلَوْا إِلى شَياطِينِهِمْ قالُوا إِنَّا مَعَكُمْ إِنَّما نَحْنُ مُسْتَهْزِؤُنَ  14 -  اللَّهُ يَسْتَهْزِئُ بِهِمْ وَ يَمُدُّهُمْ فِي طُغْيانِهِمْ يَعْمَهُونَ  15 -  أُولئِكَ الَّذِينَ اشْتَرَوُا الضَّلالَةَ بِالْهُدى فَما رَبِحَتْ تِجارَتُهُمْ وَ ما كانُوا مُهْتَدِينَ  .\r\nترجمه :\r\nاز مردم كسى است كه مىگويد ايمان آورديم به خدا و روز قيامت و ( حال آنكه ) مؤمن نيستند * خدا و مؤمنين را خدعه مىكنند ؛ و فريب نمىدهند مگر خود را و ادراك نمىكنند * در دلهاى آنها مرض است ، پس خدا مرض آنها را زياد كرده و براى آنها عذابى است دردناك به جهت آنكه دروغ گفته‌اند * و وقتى به آنها گفته شد در زمين فساد نكنند ، گفتند ما اصلاح كننده‌ايم * آگاه باشيد كه آنها مفسدند و لكن\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nادراك نمىكنند * و وقتى به آنها گفته شد كه ايمان بياوريد آن طورى كه مردم ايمان آوردند ، گفتند : آيا ايمان بياوريم چنان‌كه سفها ايمان آوردند . آگاه باشيد كه سفها آنها هستند و ليكن نمىدانند * و وقتى ملاقات كردند مؤمنين را گفتند : ما ايمان آورديم و وقتى با شياطين خود خلوت كردند گفتند : ما با شمائيم ، جز اين نيست كه مسخره كننده‌ايم * خدا آنها را مسخره مىكند و مىگذاردشان در طغيانشان كور بمانند * ايشان‌اند كه خريدند گمراهى را در مقابل هدايت پس تجارت آنها منفعت نكرده و هدايت نشده‌اند .\r\n\r\nقرائت\r\nدر آيهء 7 ابو عمرو و حمزه « مؤمنين » را غير مهموز خوانده‌اند . در آيهء 8 « و ما يخدعون » را ابو عمرو و ابن كثير و نافع « و ما يخادعون » خوانده‌اند . در آيهء 9 « يكذبون » به تخفيف - چنان‌كه در قرآنها غالبا نوشته شده - قرائت عاصم و حمزه است و پنج نفر از قراء « يكذّبون » به تشديد ذال از باب تفعيل خوانده‌اند . در آيهء 12 « الا انّهم » را ابو عمرو و ابن كثير و نافع « و لا انهم » خوانده‌اند ؛ چون اجتماع دو همزه ثقيل و حركت اولى مضموم است .\r\nمطلب اوّل اين آيات در بيان صنف سيم از مردم است ، چون گفتيم كه برحسب اين آيات مردم را سه دسته فرموده : اول متقين كه از قرآن هدايت مىيابند . دوم كفارى به واسطهء اعمال زشت بسيار آيينهء دلشان مكدر شده ممكن نيست سخن حق در آنها تأثير كند . سيم منافقين كه به متقضاى مصلحت شخصى و دنيادارى با هركس به سليقهء او سخن مىگويند ؛ با كفار كافر مىشوند و با مؤمنين اظهار ايمان مىكنند .\r\nدر حقيقت اين دسته سيم ايمان ندارند و ليكن در كفر نيز با رويّهء ثابت نيستند و با رفقاى كفار هم خيانت مىكنند و سرّ اين تقسيم اين است كه بعضى مردم جز به استفاده دنيوى و مال و جاه و لذايذ علاقه ندارند و هركس كه غير اين باشد جزء سفها مىشمارند و راجع به مطالبى كه از آن نفع عاجل برده نشود به كلى بىعلاقه و بىطرف‌اند ؛ هم در نفى و هم در اثبات و اصلا وارد شدن در اين قضايا پيش آنها\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nبىقيمت است . هم به مؤمنين مخلص مىخندند و هم به كفار مخلص . اين دسته منافق‌اند و به مقتضاى وقت اگر ايمان غلبه داشته و انتفاع از آن برده شود در نهايت اظهار ايمان و زهد و ورع مىكنند و اگر كفر غلبه كند تغيير حال داده اول كافر مىشوند و در مقابل اين فرقه دو فرقهء ديگرند كه احترام عقيده پيش آنها واجب است و آنچه را حق فهميده‌اند در آن اثبات دارند و براى مذهب خود قيمتى قائل هستند . اين دو فرقه يكى مؤمن مخلص است و ديگرى كافر مخلص . اما مؤمن مخلص حاضر است مال و جان خود را فداى مذهب خود كند و اگر هزار گونه فوائد از مال و جاه در كفر ببيند البته دست از دين برنمىدارد و همچنين كافر مخلص در عقيدهء خود مثل مؤمن مخلص است ، پس كليهء مردم سه قسم بيش نيستند و ما هم امروز در بين مردم عصر خود اين سه دسته را به رأى العين مشاهده مىكنيم .\r\nمطلب دوم\r\nخداوند براى منافقين چهار صفت زشت بيان فرموده و نيز فرموده كه براى هر يك چه عاقبت وخيمى است :\r\nاول - خدعه كردن و فريب دادن ،\r\nدوم - فساد كردن ،\r\nسيم - تصلّف يعنى به عقل خود باليدن و ديگران را سفيه و بىعقل دانستن ،\r\nچهارم - استهزا كردن مؤمنين .\r\nاما خدعه كردن عبارت از اين است كه باطن زشت را به ظاهر نيكو بپوشند و در انظار جلوه دهند و خدعه مخفى كردن است و به اين جهت صندوق‌خانه را « مخدع » گويند يعنى محل پنهان كردن . منافقين اگرچه مىخواهند خدا و پيغمبر را فريب دهند و لكن خود را فريب مىدهند و با خويش خدعه مىكنند نه با خدا و اگر كسى گويد چگونه مىشود شخصى خود را فريب دهد چون خدعه به معنى اخفاى حقيقت است و هركس براى خود حقيقتش ظاهر است ؟ گوييم : در انسان قواى مختلف خلق شده مانند عقل و شهوت و غضب ، و همين‌طور كه منافقين\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nشهوت دارند عقل نيز دارند و اگر نداشتند خداوند آنها را مكلّف نمىفرمود و چون عقل در باطن به آنها بگويد بايد در معجزات و ادلهء پيغمبر نظر كرد شايد قيامت و بهشت و دوزخ صحيح باشد و گرفتار عذاب شويم فورا قوهء شهويه به منازعه برخاسته و اين خاطره را از دل محو مىكند و لذايذ دنيا را جلوه مىدهد ، اين است كه منافقين فريب آن را مىخورند ، پس قوهء شهويه با عقل آنها خدعه كرده و صحيح است بگوييم خودشان خود را فريب مىدهند و ملتفت نمىشوند .\r\nعاقبت وخيم خدعه عذاب اليم است در قيامت ، چون خدعه دروغگويى است و دروغ معصيت بزرگ است .\r\nدوم از صفت زشت منافقين افساد بوده ، چون بعد از ظهور اسلام مىديدند اوضاع اجتماعى مردم طور ديگر مىگردد و اخلاقشان متغير مىشود و هركدام كه طمعى در رياست و بزرگى داشتند دستشان از آن كوتاه مىشود و موقعيتى كه با وضع و اخلاق سابق مردم داشتند باطل مىشود و بعد از آن مشكل است آن رياست و موقعيت را به زودى به چنگ آورد ، لذا احتياط را از دست نمىدادند در باطن كمك به كفار مىكردند و اخبار پيغمبر و مؤمنين مدينه را به آنها مىرسانيدند كه مثلا در مقام جنگ‌اند و چقدر لشكر تهيه كرده‌اند و گاهى لشكر اسلام را مىترسانيدند و قلوب آنها را مىشكستند تا در جهاد كوشش نكنند و گاهى مؤمنين را مىگفتند زكات براصحاب پيغمبر انفاق نكنند ، تا مسلمين پراكنده شوند و اين مطالب در آيات ديگر قرآن هست ؛ چنان‌كه در سورهء منافقين است :  يَقُولُونَ لا تُنْفِقُوا عَلى مَنْ عِنْدَ رَسُولِ اللَّهِ حَتَّى يَنْفَضُّوا  و اين اعمال افساد بود و خودشان گمان مىكردند اصلاح است و به اين وسيله اسلام كه موجب اختلاف كلمه شده ضعيف مىشود و به واسطهء رحلت پيغمبر از بين مىرود و باز بت‌پرستى و اخلاق سابق برمىگردد و چنان مىدانستند كه اسلام امر موقتى است و تا هست زبانى اظهار همراهى مىكردند تا مال و جانشان محفوظ ماند . خداوند چون اراده‌اش تعلق به ترقى و تعالى اسلام قرار گرفته بود خبر مىدهد كه هرچه اين مردم در مخالفت اسلام جديت كنند براى ضعف و خرابى حال خود كمك كرده‌اند و اسلام كه همه\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nچيز را دربر دارد - از ملك و دولت و ثروت و علم و عزّت - هركس مخالفت كند ، مفسد است .\r\nسيم از صفت زشت منافقين آن است كه مؤمنين را سفيه مىدانند ، چون گمان مىكنند انسان در دنيا براى لذت بردن و خوشگذرانى آمده است و هركس همّ خود را در غير آن صرف كند ، احمق است ، چون چشم از منافع خود بىجهت پوشيده است و رنج عبادت را عبث براى خود اختيار كرده و حضرت امام جعفر صادق عليه السلام فرموده : « العقل ما عبد به الرحمن و اكتسب به الجنان » يعنى عقل آن است كه به سبب آن خداوند را عبادت و بهشت را تحصيل كنند و در بين حكما حتى آنها كه دهرى و طبيعى بوده‌اند كسى نگفته انسان بايد تمام به دنبال شهوات برود ، بلكه همهء آنها سخاوت وجود و عفت و شجاعت و خدمت به بنى نوع انسان و تحمل رنج شخصى براى راحت ديگران و جهاد براى حفظ وطن و همنوعان را ممدوح مىشمارند و هركس كه غير اين‌طور باشد مذمت مىكنند .\r\nبلى ابيقورس حكيم يونانى كه منكر حشر و بقاى نفوس بود گفته : انسان بايد در دنيا لذايذ را تحصيل كند و سعادت آن كس بيشتر است كه لذت بيشتر برده ، منتهى لذت دو قسم است : لذت جسمانى و لذت عقلى ، پس سخاوت و شجاعت براى كسى خوب است كه از آن عمل لذت ببرد ، اما بخيل و جبان اگر مال ببخشند يا در جهاد كوشش كنند عمل زشتى مرتكب شده‌اند چون بر خلاف لذت شخصى عمل كرده‌اند ، پس هركس هر عملى كه به نظرش خوش آيد و از آن لذت ببرد بايد آن عمل را مرتكب شود تا از آن لذت ببرد و گرنه از سعادت خود كاسته ، اين است مذهب ابيقورس و هميشه منفور عقلا بوده است ، اگرچه در معنى جمعى اراذل و اوباش و مردم پست‌فطرت كه از مقام حيوانيت تجاوز نكرده طرفدار اين مذهب هستند و به مخالفين خود لبخند مىزنند . عاقبت وخيم اين صفت آن است كه خداوند حكم به سفاهت آنها فرموده كه  « أَلا إِنَّهُمْ هُمُ السُّفَهاءُ »  زيرا كه نفع عاجل را بر سعادت دائمى اخروى ترجيح مىدهند و براى خوشگذرانى موقتى عذاب دائم را قبول مىكنند .\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nچهارم از صفات قبيحهء منافقين آن است كه مؤمنين را سخريه و استهزا مىنمايند و اين علامت بزرگ جهالت است ، زيرا كه بر فرض مؤمنين برخطا رفته باشند بايد با دليل و موعظه آنها را برگردانند نه سخريه و خود حضرت پيغمبر و مؤمنين صدر اول هرگز كفار را مسخره نمىكردند و از اينجا معلوم مىشود كه كشتن بهتر از مسخره كردن است و مسخره سلاح عاجز جاهل است . عاقبت اين عمل زشت منافقين آن است كه خداوند آنها را مسخره و استهزا مىكند و آنها را در طغيان و كفر باقى مىگذارد . اگر گويى استهزا كار جهال است و لايق ساحت مقدس الهى نيست . در جواب گوييم : غرض نتيجهء استهزا است چون استهزا كننده مىخواهد طرف خود را ذليل و شرمنده كند ، خداوند آنها را ذليل و شرمنده مىنمايد نه آنكه واقعا استهزا كند و بر سبيل مقابله به مثل لفظ استهزا را براى ذليل كردن استعاره آورده ، مثل اينكه در قرآن وارد است :  « فَاعْتَدُوا عَلَيْهِ بِمِثْلِ مَا اعْتَدى عَلَيْكُمْ »  يعنى اگر كسى بر شما ظلم كند به مثل آنكه بر شما ظلم كرده شما هم بر او ظلم كنيد با آنكه اگر مظلوم به مثل آنكه ستم‌ديده تقاص كند ظلم نيست و اسمش را در اين آيه ظلم گذاشته به جهت مماثلت لفظى ، چنان‌كه مماثلت در مقدار و كيفيت شرط است . اما اينكه خداوند آنها را در كفر باقى مىگذارد براى آن است كه هدايت يافتن در نتيجهء استماع و تدبّر كردن حاصل مىشود و وقتى به هدايت‌كننده اعتنا نكنند و او را مسخره كنند البته علم براى آنها حاصل نمىشود و موعظه در آنها تأثير نمىكند ، لذا در كفر مىمانند . پس معلوم شد كه باقى ماندن آنها در كفر نتيجهء عمل زشت خود آنهاست نه آنكه خداوند آنها را بىجهت از هدايت بازداشته باشد .\r\n16 -  مَثَلُهُمْ كَمَثَلِ الَّذِي اسْتَوْقَدَ ناراً فَلَمَّا أَضاءَتْ ما حَوْلَهُ ذَهَبَ اللَّهُ بِنُورِهِمْ وَ تَرَكَهُمْ فِي ظُلُماتٍ لا يُبْصِرُونَ  - 17 -  صُمٌّ بُكْمٌ عُمْيٌ فَهُمْ لا يَرْجِعُونَ  - 18 -  أَوْ كَصَيِّبٍ مِنَ السَّماءِ فِيهِ ظُلُماتٌ وَ رَعْدٌ وَ بَرْقٌ يَجْعَلُونَ أَصابِعَهُمْ فِي آذانِهِمْ مِنَ الصَّواعِقِ حَذَرَ الْمَوْتِ وَ اللَّهُ مُحِيطٌ بِالْكافِرِينَ  - 19 -  يَكادُ الْبَرْقُ يَخْطَفُ أَبْصارَهُمْ كُلَّما أَضاءَ لَهُمْ مَشَوْا فِيهِ وَ إِذا أَظْلَمَ عَلَيْهِمْ قامُوا وَ لَوْ شاءَ اللَّهُ لَذَهَبَ بِسَمْعِهِمْ وَ أَبْصارِهِمْ إِنَّ اللَّهَ عَلى كُلِّ شَيْءٍ قَدِيرٌ \r\nترجمه :\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nمثل آنها مثل كسى است كه آتشى بيفروخت و چون اطراف او را روشن كرد خدا نور آنها را برد و ايشان را در تاريكى رها نمود كه نمىبينند * كر و گنگ و كورند پس برگشت نخواهند كرد ( از عمل زشت و متابعت نفس اماره ) * يا مانند بارانى است ريزنده از آسمان با تاريكى و رعد و برق ، انگشت‌هاشان را در گوشها مىگذارند از صاعقه براى تحفظ از مرگ و خداوند بر كفار احاطه نموده است * نزديك است برق چشم ايشان را بربايد ؛ تا براى آنها روشنى مىدهد در آن راه مىروند و وقتى برآنها تاريك نمود مىايستند و اگر خدا بخواهد هر آينه ببرد گوش و چشمان آنها را به درستى كه خدا بر همه چيز قادر است .\r\nمطلب اول اين آيات تتمهء حال منافقين است و دو مثل براى توضيح ذكر مىفرمايد :\r\nاول آنكه حال ايشان شبيه به حال كسى است كه آتشى بيفروزد تا اطراف خود را ببيند و به محض آنكه آتش روشن شد باد يا باران يا چيز ديگر آن آتش را خاموش كند . منافقين هم به محض اينكه نور هدايت فى الجمله در قلبشان تجلى نمود و فى الجمله رغبتى به ايمان براى آنها حاصل شد فورا نفس اماره و عادات و اخلاق فاسده‌اى كه در آنها پيدا شده غلبه كرده آن نور را خاموش مىكنند و آنها در تاريكى جهالت و كفر باقى مىمانند .\r\nمثل دوم آنكه حال آنها شبيه به حال كسى است كه در بيابانى اتفاق افتاده و به واسطهء ابر و تاريكى راه را نشناسد گاهى برق بزند و مقدارى راه راه ببيند چند قدم برود و چون برق نباشد متحير بايستد ، منافقين هم گاهى سخن حق مانند برق ، چشم بصيرت آنها را به راه آخرت بينا مىكند و ليكن تا مىروند مؤمن حقيقى شوند باز تاريكىها غلبه نموده اثر آن سخن حق را از دل ايشان محو مىكند و متحير مىمانند .\r\nمطلب دوم در مثل دوم خداوند علاوه بر اينكه حال تردد آنها را بين هدايت و ضلالت به حال تاريكى و روشنى برق تشبيه مىكند بيان مىفرمايد كه در ميان بلاها و مصائب\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nسخت نيز گرفتارند و بالاخره در معرض هلاكت و شقاوت ابدى هستند و اين خصوصيت در مثل اول نبود ، زيرا كه فقط فرموده بود مثل آنها مثل كسى است كه آتشى براى او روشن شده اطراف خود را ببيند و فورا خاموش شود . و در مثل دوم رعد و برق و صاعقه نيز هست و چشم و گوش آنها را به اضطراب مىآورد و ترس آن دارند كه صاعقه از آسمان بيايد و آنها را بسوزاند و همان آتشى كه در مثل اول موجب راهنمايى آنها بود در اينجا تبديل به برق شده و اگرچه اطراف آنها را روشن مىكند ولى با اين منفعت ضرر عمده را نيز دربر دارد كه به واسطهء شدت ، نزديك است نور را از چشم آنها بربايد و كورشان كند . پس مصائب آنها چند چيز است :\r\nاول تاريكى ، دوم صداى رعد براى گوش ، سيم روشنايى برق براى چشم ، چهارم صاعقه براى جان آنها .\r\nمطلب سيم « بكم » در آيه هفدهم جمع ابكم به معنى گنگ و لال است كه سخن نتواند بگويد ؛ چنان‌كه معروف است و در مجمع البحرين و ساير لغات نوشته شده ، و ليكن در تفسير على بن ابراهيم گويد « بكم » كور مادرزاد است و عمى كورى كه با چشم متولد شده و بعد كور شود و مقصود ما از نقل اين كلام آن است كه مردم بدانند هيچ كس نبايد به علم خود مغرور شود و اين مفسر با اين جلالت و علم چگونه يك لغت مستعملى كه از غرائب لغات نيست اين‌گونه غلط معنى كرده و سهو براى همه كس جائز است جز خدا و معصومين عليهم السلام و اگر اين لغت غير مشهورى بود اشتباه در آن چندان عجيب نمىنمود .\r\nمطلب چهارم در تفسير برهان از عمرو بن شمر از جابر جعفى حديثى نقل كرده و موافق اين حديث حال منافقين را در زمان پيغمبر و بعد از رحلت آن حضرت مثل مىزند كه در زمان او خود حضرت پيغمبر نور است و بعد از رحلت او نور برداشته مىشود و ايشان در ظلمت مىمانند و فضل اهل بيت را نمىبينند ، ولى آنچه ما گفتيم اين بود كه در زمان آن حضرت هم در ظلمت هستند و گاهى فى الجمله رغبتى به دين\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nپيدا مىكنند و زود برمىگردند و اين‌كه ما گفتيم موافق با ساير مفسرين و مطابق با آيه است و حقيقت اين است كه منافقين در زمان آن حضرت هم در ظلمات بودند و مقصود ما از ذكر اين حديث از جابر آن بود كه معلوم شود علماى سلف چه اندازه در ضبط و تصحيح احاديث دقت داشتند و متأخرين چگونه در آن مساهله مىكنند ، مثلا نجاشى كه از علماى بزرگ رجال است در كتاب خود نوشته كه هرچه از جابر نقل شده ضعيف است ، چون خود جابر فى الجمله تخليط داشت ، يعنى از سادگى و خوش عقيدگى غلوى دربارهء ائمه داشت و كسانى كه كتب او را نقل نموده‌اند ضعيف بوده‌اند مثلا عمرو بن شمر راوى همين حديث را ذكر نموده و گفته احاديثى در كتب جابر زياد كرده و بعضى را نسبت به او داده مع ذلك متأخرين اينها را معتبر مىدانند و بر آن اعتماد مىكنند .\r\nمطلب پنجم در تفسير برهان روايت كرده كه ابراهيم بن ابى محمود گفت :\r\nاز حضرت رضا پرسيدم از قول خداى تعالى و تركهم فى ظلمات لا يبصرون فرمود :\r\nنمىتوان خداى را وصف كرد به اينكه خيرى را ترك كرد ؛ چنان‌كه خلق او را توان وصف كرد ، و لكن چون دانست كه از كفر و ضلالت برنمىگردند معاونت و لطف را از آنها بازداشت و آنها را به اختيار خودشان واگذار نمود .\r\nدر اين حديث امام مطلب مهمى را تذكر داده است چون در علم كلام و حكمت ثابت شده كه احتياج مخلوقات به خداوند فقط در اول خلقت نيست بلكه در تمام مدت وجود مستمر است ، چون عوام و بعضى متكلمين تصور مىكردند كه همانطور كه وقتى بنّا خانه را ساخت ديگر خانه احتياج به وجود آن بنّا ندارد همين‌طور هم وقتى خداوند عالم را ساخت عالم از خداوند بىنياز مىشود مگر براى مخلوقات تازه و تغيير و تبديل كه در عالم جارى است ، ولى حق اين است كه همانطور كه در حدوث محتاج است در بقا هم محتاج است ؛ اگرچه مخلوق تازه و تغيير و تبديل هم نباشد مانند نور خورشيد كه وقتى خورشيد غائب شود نور او هم باقى نمىماند ، وجود عالم هم همانطور بسته به وجود حق است كه يك آن\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nهم ممكن نيست بدون افاضهء او هيچ ممكنى باقى بماند و فرقى كه هست اين است كه خورشيد نمىداند نور پخش مىكند اما خداوند به مقتضاى علم و اختيار وجود مىدهد بنابراين نتوان گفت خداوند يك مخلوقى را رها كرده ، زيرا كه اگر رها كند معدوم مىشود ؛ و اينكه در آيهء مزبور مىفرمايد : خداوند منافقين را رها كرده معنايش آن است كه در عمل آنها را به اختيار خودشان واگذاشت ، اما وجود آنها را نگاه داشت و ترك نكرد ، چنان‌كه حضرت رضا فرمودند ؛ و مقصود از اينكه به اختيار خودشان واگذاشت اين است كه سيئات و بىاعتنايى آنها به سخنان حق موجب سلب توفيق و ضلالت آنها گشت .\r\nمطلب ششم  وَ اللَّهُ مُحِيطٌ بِالْكافِرِينَ  - نهايت تسلط بر دشمن آن است كه از همه طرف او را فراگيرند و نهايت عجز اين است كه شخص از تمام اطراف محاط شود و هيچ راه فرار نداشته باشد ، خداوند خود را وصف كرده به اينكه بر كفار محيط است يعنى نهايت تسلط دارد نه اينكه واقعا در اطراف قرار گرفته باشد ، زيرا كه خدا جسم نيست و مكان ندارد ؛ پس « محيط » فرمود و از آن « مسلط » خواسته است مجازا . اينكه قيد مىفرمايد : خدا محيط به كافرين است معنايش اين نيست كه بر مؤمنين احاطه ندارد ، بلكه بر همه محيط است ولى چون در اين مقام ذكر كفار شده بود اسم آنها را برده و مىفرمايد با اينكه رعد و برق و صاعقه از اطراف آنها را احاطه نموده از روى جهالت دست در گوش مىگذارند به گمان اينكه اگر صداى رعد را نشنيدند از مرگ ايمن‌اند ، غافل از اينكه خداوند بر آنها محيط است و اگر بخواهد جان آنها را قبض مىكند ، چنان‌كه در آيهء اخير مىفرمايد :  وَ لَوْ شاءَ اللَّهُ لَذَهَبَ بِسَمْعِهِمْ وَ أَبْصارِهِمْ  .\r\nمطلب هفتم  إِنَّ اللَّهَ عَلى كُلِّ شَيْءٍ قَدِيرٌ  - بسيارى از فلاسفه و متفكرين اروپا بر مضامين اين آيات ايراد مىگيرند و من علاوه براينكه در بسيارى از كتبشان خوانده‌ام اخيرا يكى از محصلين ايرانى كه در اروپاست نوشته بود كه معلمش مىگفته شما مسلمين معتقديد خداوند بر همه چيز قادر است با اينكه چيز محال براى همه محال است و\r\n\r\n","description":"","footnote":"","page_name":" 284 ","page_number":284},
  {"content":"\r\n\r\n2 ضرب در 2 براى همه چهار مىشود و ممكن نيست براى خدا پنج شود ، ولى حق اين است كه در اين‌جا مغالطه‌اى واقع شده و براى توضيح لازم است اين نكته را متعرض شويم : انسان فطرة حد خيال خود را حد عالم تصور مىكند ، يعنى چنان مىداند كه آنچه را كه دانسته همان ممكن است و اگر چيزى باشد كه در واهمهء انسان نگنجد قطعا از محالات است . مثلا فرض كنيم به تجربه آنچه از حيوانات ديده‌ايم ، مقدارى از حرارت ، لازمهء تكوين آنها بوده ، زيرا كه جنين در رحمها و جوجه در بيضه و حشرات همه در هواى گرم توليد مىشوند و اين حرارت هم حدى دارد مثلا اگر به اندازهء حرارت آب جوش برسد ديگر هيچ حيوانى زنده نمىماند ، اينها قواعدى است كه دليل آن مشاهده است يعنى تا ديده‌ايم اين‌طور ديده‌ايم ؛ و اگر نديده باشيم كه در يخچال طبيعى كرمهايى توليد مىشود كه حرارت لازمهء وجود آنها نيست و قدما مىگفتند سمندر حيوانى است در آتش نمىسوزد بسيارى حيوانات هستند كه در صد درجه حرارت نيز مقاومت كرده زنده مىمانند قطع مىكنيم كه حيوان نه در يخ مىتواند زندگى كند و نه با حرارت آب جوش ؛ و قاعدهء حيات حرارت معتدل است .\r\nامروز اگر به يك نفر شخص عادى بگويند مورچهء كوچك در هر طرف سرش دويست عدد چشم دارد جدا تكذيب خواهد كرد و قبل از اختراع ذره‌بين قطعا تمام علما هم باور نمىكردند زيرا كه در تصور كسى نمىگنجد ، گمان مىكنند در واقع هم محال است .\r\nاروپاييها بيشتر دچار اين قبيل اشخاص بوده‌اند ، زيرا كه هركس اختراع جديدى كرده يا رأى جديدى اظهار نموده علاوه براينكه از طرف جهال مورد استهزا واقع شده علما هم هيچ در تكذيب و تعيير او كوتاهى نكرده‌اند . گويند وقتى فيثاغوريين گفتند : زمين مىچرخد ، مخالفين او گفتند : اين سر شماست مىچرخد نه زمين . گالوانى براى زنش چند قورباغه گرفته بود برحسب معمول فرنگيها كه از گوشت آن غذائى طبخ كند و در ضمن اينكه آنها را مهيا مىنموده از تماس و تلاقى قلاب فلزى كه قورباغه‌ها به آن آويخته بودند با جسم ديگر تشنجى\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nسخت در عضلات آن حيوانات حاصل شده اين را يك اكتشاف مهمى دانست و با علما اظهار كرد و البته اين قوهء مهم الكتريك است كه امروز مدير جهان است و بايد با شادى و شعف از اكتشاف او تقدير كنند ولى كسى آن زمان تصور نمىكرد كه ممكن است در يك آن از اين طرف زمين به آن طرف خبر رسانيد يا از مسافات بعيده سخن گفت يا خانه‌ها و شهرها را بىمدد روغن و نفت روشن كرد با همين قوّه الى غير ذلك . . . چون اينها را نمىدانستند به گالوانى گفتند شما را خوب است به معلمى رقص قورباغه‌ها تعيين نمايند و از اين قبيل بسيار است .\r\nخداوند عالم از براى اينكه افكار مسلمين را از اين محدوديت بيرون آورد تا به آنچه مىدانند قانع نشوند و دل به معلومات ناقص خود نبندند ، فرموده : خدا بر هر چيز قادر است .\r\nفقرا و ضعفا نيز خود را به همين كلام تسليت مىدهند و موجب موفقيت آنها هم مىشود ، زيرا كه وقتى يك نفر به كلى مأيوس باشد اگر هزار گونه وسائل براى رفع فقر و بيچارگى خود داشته باشد مع ذلك درصدد برنمىآيد به آن وسائل تشبث جويد ، اما وقتى دانست خدا بر همه چيز قادر است مىداند كه خدا مىتواند فقر او را رفع كند و اميد ، باعث نشاط او در كار است ، همچنين وقتى لشكر اسلام با دشمنى مقابل شد اگر مأيوس باشد از اينكه فتح خواهد كرد ، هرگونه وسايل هم براى آنها فراهم باشد البته فرار خواهند كرد ، اما وقتى دانستند خدا بر همه چيز قادر است و خدا وعده داده كه هزار نفر بر دو هزار نفر دشمن غلبه مىكند با قوّت قلب حمله خواهند كرد . همين قوّت قلب كافى است براى مغلوب كردن دشمن و دشمنى كه اين عقيده را در مسلمين دانست خود را مغلوب شده مىداند و همين موجب هزيمت اوست و اگر بگوييم عامل موفقيت اسلام در جهادهاى عصر اول همين عقيده بود صحيح گفته‌ايم ، زيرا كه به مقتضاى اسباب ظاهرى ؛ منافقين هرگز گمان نمىكردند اسلام بر دو دولت قوى مانند فارس و روم كه آن روز سيادت دنيا را داشتند غلبه كند ، اما مؤمنين مىگفتند :  إِنَّ اللَّهَ عَلى كُلِّ شَيْءٍ قَدِيرٌ  و در عمل سست نمىشدند . ضعف امروز اسلام به واسطهء اين است كه با ملل مختلف\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nمعاشرت كرده به اسباب ظاهرى مغرور شده‌اند و تعليمات دينى از باطن قلب هجرت كرده به ظاهر زبان منتقل شده و آن اميدى كه مسلمين در صدر اول داشته و به قاعدهء  إِنَّ اللَّهَ عَلى كُلِّ شَيْءٍ قَدِيرٌ  متكى بودند فعلا مبدل به يأس شده و قوهء متخيله هزار دليل براى وجوب ضعف ما و قوت اجانب و مغلوبيت ما و غلبهء آنها مىتراشد كه هيچ يك واقعيت ندارد جز همين‌كه مأيوسيم و آنها از مأيوسى ما استفاده مىكنند .\r\nهمين‌طور كه عقيده به  إِنَّ اللَّهَ عَلى كُلِّ شَيْءٍ قَدِيرٌ  براى فقرا و ضعفا واجب و موجب پيشرفت و موفقيت آنهاست براى اغنيا و اقويا هم واجب است و بدون اين عقيده موقعيتشان البته متزلزل خواهد شد و سرّ اينكه دولت‌هاى جوان و تازه مقتدرترند و كمتر ممكن است با آنها معارضه كرد ، بر خلاف دولت كهنه كه به اندك حمله متلاشى مىشود همين است ، زيرا كه وقتى دولت جوان شد ، برأى العين ضعف و بيچارگى را مشاهده كرده و ديدند كه از آن حالت تغيير كرده به ثروت و دولت رسيدند لذا تغيير حال را ممكن مىدانند و با كمال تيقّظ و تنبّه از هرگونه وسيله كه ممكن است تأثير در ضعف آنها داشته باشد به شدت جلوگيرى مىكنند ، ولى وقتى مدتى متمادى در عزّت ماند خود را ثابت و مستقر مىداند و گمان نمىكند كه به هيچ وسيله ضعيف و شكسته شوند و فراموش مىكنند كه خدا بر همه چيز قادر است ، لذا در هر امرى كه موجب ضعف و اضمحلال آنهاست با بىاعتنائى مىنگرند و مشغول لهو و لعب مىشوند تا دشمنان از غفلت آنها استفاده كرده با مختصر اقدامى آنها را از بين ببرد . همين مطلب كه در جامعه‌ها گفتيم در افراد و خانواده‌ها هم هست و براى هركس ممكن است به تجربه يا به خواندن تواريخ ، شواهد و امثلهء بسيار پيدا كند .\r\nخلاصهء كلام اينكه بهترين تعليم براى ما اين عقيده است ( كه خدا بر هر چيز قادر است ) ، هرچند اروپائىها بر آن اعتراضات كنند و اين عقيده - آنچه ما مىفهميم - هم براى علما لازم است تا به معلومات خود قانع نشوند و درصدد كشف حقايق تازه برآيند و هم براى ضعفا لازم است تا مأيوس نشوند و براى\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nارباب دولت و عزّت لازم است تا در امورات به بىاعتنائى نگاه نكنند .\r\nاما اينكه دو ضرب در دو ، چهار مىشود آيا خدا قادر است كه آن را پنج كند سخن لغو است كه از نفى و اثبات آن كسى بهره نخواهد برد و البته در قرآن كريم نمىخواهد اين تعليم را به مردم بدهد و نظير اين را مشككين در قديم پرسيده‌اند كه آيا خدا قادر است عالم را در پوست تخم‌مرغى جاى دهد بطورى كه نه عالم كوچك شود و نه تخم‌مرغ بزرگ ؟ جواب اين است كه از فهميدن اين مطلب نفعى براى ما تصور نمىشود كه خداوند اينها را بخواهد براى ما بيان كند و غرض از اين آيهء كريمه نه اينهاست بلكه امورى كه ما براى ضعف نفس محال مىپنداريم ولى واقعا محال نيست خداوند به ما مىفهماند كه بر آنها قادر است تا تعجب و استبعاد نكنيم ، چنان‌كه به تفصيل گذشت ، اما چيزهايى كه واقعا محال است متعلق ارادهء خداوندى واقع نمىشود و گويند مسألهء تخم مرغ را از حضرت امير پرسيدند ، فرمود : خدا بر همه چيز قادر است اما اينكه تو مىگويى ، نمىشود .\r\n20 -   يا أَيُّهَا النَّاسُ اعْبُدُوا رَبَّكُمُ الَّذِي خَلَقَكُمْ وَ الَّذِينَ مِنْ قَبْلِكُمْ لَعَلَّكُمْ تَتَّقُونَ . الَّذِي جَعَلَ لَكُمُ الْأَرْضَ فِراشاً وَ السَّماءَ بِناءً وَ أَنْزَلَ مِنَ السَّماءِ ماءً فَأَخْرَجَ بِهِ مِنَ الثَّمَراتِ رِزْقاً لَكُمْ فَلا تَجْعَلُوا لِلَّهِ أَنْداداً وَ أَنْتُمْ تَعْلَمُونَ   .\r\nاى مردم عبادت كنيد پروردگار خود را كه شما را و كسانى كه پيش از شما بوده‌اند آفريده است براى اينكه شايد متّقى شويد * آن خدايى كه زمين را بساط شما قرار داده و آسمان را سقف و از آسمان آب فرستاده و به سبب آن از ميوه‌ها براى شما روزى بيرون آورده پس براى خدا مثل قرار ندهيد در حالتى كه مىدانيد .\r\nمطلب اوّل : خداوند بيان فرمود كه مردم سه قسمند ، متقين و كفّار و منافقين ، بعد از آن شروع در بيان مقصد ديگر نمود . قاعده در تعليم هم همين است كه وقتى شخصى مىخواهد به ديگرى علمى بياموزد اوّل شرايط قبول و فهم آن علم را بيان كند تا متعلّم نواقص خويش را رفع كرده و مقدمات و شرايط تعليم را تحصيل نمايد مثلا اگر متعلّم فقه ، صرف و نحو نمىداند اوّل بايد تحصيل آنها را بنمايد و اگر متعلّم هندسه ، حساب نمىداند اوّل تحصيل حساب كند متعلّم قرآن هم بايد\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nمقدّمات گذشته را براى خود مهيّا سازد زيرا كه كافر معاند و منافق دنياپرست از هدايت قرآن استفاده نخواهد كرد اوّل بايد خود را از اين دو دسته خارج كند و عناد و لجاج و منافع شخصى را كنار بگذارد تا قرآن در او تأثير كند . اگر كسى گويد كه صفت كفر و نفاق اختيارى اشخاص نيست و خداوند خبر داده كه كفّار چه بترسانى و چه نترسانى ايمان نخواهند آورد در آيه گذشت . در جواب گوئيم كه اگر چه خداوند اينطور خبر داده و ليكن ثابت كرديم كه سلب اختيار از آنها نشده و اگر مختار نبودند عقاب و توبيخ كفّار از خداوند حكيم قبيح بود و گفتيم مختار بودن آنها منافات با آيه ندارد .\r\nاگر كسى ايراد كند چگونه اين كتابى كه خداوند فرستاده است جمعى مطالعه مىكنند و از آن هدايت نمىشوند و نعوذ بالله اين نقص كتاب است اگر از طرف خداست چرا بطورى مطالب را بيان نكرده كه هيچ كسى در آن شك نكند . در جواب گوييم هدايت يافتن متفرّع برگوش دادن و تدبّر كردن و عناد و لجاج را ترك نمودن است و كفّار و معاندين به اين نيّت قرآن را مطالعه نمىكنند و اگر شاگردى هيچ احتمال ندهد كه استادش قابل است و علم او براى شاگرد نافع ، البتّه استفاده نخواهد كرد .\r\nمطلب دويم : چنان كه معروف و مشهور است اصول دين اسلام سه چيز است اوّل توحيد ، يعنى خدا يكى است و شريك ندارد . دوم ، نبوّت يعنى حضرت پيغمبر ما محمّد بن عبد الله صلى الله عليه و آله و سلّم فرستادهء بر حق از طرف خداست سيم معاد ، يعنى خداوند براى بندگان خود عالمى قرار داده تا نيكان و بدكاران به مجازات عمل خود برسند ، خداوند عالم پس از اينكه مردم را سه قسم كرده و شرط هدايت يافتن از قرآن را بيان نموده شروع به تقرير اين سه مطلب مىنمايد و دو آيهء فوق راجع به توحيد است و متكلّمين دليل عقلى مىآورند براى وجوب تحصيل معرفت ، يعنى براى هركسى واجب است كه خدا را بشناسد زيرا كه نعمت‌هاى فراوان به ما عطا شده و شكر نعمت واجب است پس بايد كوشش كنيم و ببينيم آن كسى كه اين نعمت‌ها را به ما عطا كرده كيست تا او را شكر كنيم و در اين آيه اشاره به\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nاين معنى هست زيرا كه مىفرمايد خدايى كه شما را آفريده و نعمت وجود به شما و سابقين بر شما عطا كرده عبادت كنيد يعنى علّت اينكه عبادت بر شما واجب است اين است كه شما را ايجاد كرده چنان كه گويند پدرت را احترام كن كه اين همه مشقّت براى تربيت تو كشيده يعنى علّت احترام پدر مشقّت اوست در تربيت .\r\nمتكلّمين دليل ديگرى مىآورند براى وجوب معرفت و آن دفع ضرر محتمل است و حاصل دليل اين است كه انسان وقتى به سنّ رشد مىرسد و اختلاف بين اديان و ارباب ملل يا ملاحده و طبيعيّين را مىشنود قهرا براى او ترديد حاصل مىشود و احتمال مىدهد كه شايد قول موحدّين و عذاب و ثواب آخرت حق باشد و در اين صورت بايد جستجو كرده و اين مطلب را حلّ نمود كه اگر واقعا آخرتى باشد گرفتار شقاوت ابد و عذاب دائم نشود و در آيهء كريمه به اين دليل نيز اشاره كرده كه عبادت كنيد  لَعَلَّكُمْ تَتَّقُونَ  يعنى شايد محفوظ بمانيد از آتش دوزخ و اصل معنى تقوى و اتقاء محفوظ ماندن است چون از « وقى » مشتق است و اينكه دورى جستن از گناه را تقوى گويند براى آن است كه صاحب آن محفوظ است از شقاوت اخروى و مؤيّد اين معنى در مطلب سيّم ان شاء الله خواهد آمد .\r\nمطلب سيم : در تفسير منسوب به امام حسن عسكرى عليه السّلام ذكر كرده كه در « لعلّكم تتّقون » دو وجه است يكى آنكه اين متعلّق به « خلقكم » است نه متعلّق به « أعبدوا » يعنى خداوند شما را آفريده است براى آن‌كه صاحب تقوى باشيد چنان كه مىفرمايد  ما خَلَقْتُ الْجِنَّ وَ الْإِنْسَ إِلَّا لِيَعْبُدُونِ  يعنى جن و انس را خلق نكردم مگر براى اينكه مرا عبادت كنند . وجه دوم اينكه متعلّق باشد به « اعبدوا » يعنى عبادت كنيد خدا را براى آنكه از آتش دوزخ محفوظ مانيد نه عبادت كنيد براى آنكه صاحب تقوى شويد و ما بنابراين وجه دوم در مطلب سابق ذكر كرديم كه اشاره به دليل متكلّمين است يعنى دفع ضرر محتمل .\r\nمطلب چهارم : خداوند براى بت‌پرستان دليلى ذكر كرده است كه نبايد غير خدا ، ديگرى را پرستش كنند زيرا كه عبادت شكر نعمت است و شما مىبينيد نعمت وجود و مسكن و رزق را خدا به شما داده و بت‌ها به شما چيزى نداده‌اند\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nپس نبايد بجاى خداى منعم سنگ بىمعنى را پرستش نمود ، بت‌پرستان معتقد بودند كه خدائى هست و ليكن به قدرى دربارهء مجسّمه‌ها غلو مىكردند كه مىگفتند اينها نائب مناب خدا هستند و اداره امور به كف اينها است لذا عبادت خدا را ترك كرده و به ترضيهء خاطر بت‌ها مىپرداختند به گمان اينكه اگر خدا ناراضى و بتان راضى باشند رضايت بتها غلبه خواهد كرد بر رضايت خدا و موجب نجات است بسيارى از عوام قسم دروغ به خدا مىخورند و از آن نمىترسند امّا قسم به حضرت عباس عليه السلام نمىخورند و از آن مىترسند اين شرك نيست و ليكن شبيه به عقيدهء مشركين است و آن را ذكر كرديم براى اينكه خواننده درست تصوّر كند كه چگونه ممكن است اصلا جمعى عبادت خدا را ترك كنند و ديگرى را عبادت نمايند خداوند در ردّ مشركين گويد آن كسى كه شما را آفريده و روزى داده بايد عبادت كنيد نه بتها را .\r\nاگر كسى اعتراض كند كه كفّار دو دسته هستند يكى ملاحده و دهريّه كه اصلا به وجود خدا عقيده ندارند . دوم مشركين كه به خدا معتقدند و ليكن او را تنها عبادت نمىكنند بلكه يا بت را فقط ، يا بت و خدا را با هم عبادت مىنمايند و آنچه ذكر شد براى ردّ دستهء دوم كافى است امّا براى دستهء اوّل كافى نيست و مناسب در مقام اثبات توحيد آن است كه هم وجود خدا را براى دهريّه و هم عدم شريك را براى مشركين ثابت كنند و بيان را منحصر به قسم دوم ننمايند . در جواب گوئيم مشركين در عالم بيش از دهريّه‌اند بلكه دهريّه در مقابل مشركين تقريبا معدومند زيرا كه امروز با اين همه ترقّى و انتشار اسلام و مسيحيّت متجاوز از هفتصد ميليون مشرك در هند و چين و ژاپن موجود است غير از ساير ممالك لذا سياق كلام در ردّ مشركين است و ليكن بيان طورى است كه براى دهريّه هم مفيد باشد زيرا كه بيان مىنمايد افعال جاريه بر وفق حكمت و مصلحت است و دهر يا طبيعت بىشعور ممكن نيست عملش از روى حكمت باشد من جمله از حكم اين است كه زمين بساط است و آسمان سقف و از آسمان باران مىفرستد و به سبب آن براى شما رزق ايجاد مىكند به روئيدن نباتات ، وقتى انسان تدبّر مىكند مىبيند كه خالق\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nعالم مىدانسته انسان غذا مىخواهد و اگر طبيعت بىشعور خالق بود چه مىدانست كه مصلحت در فرستادن باران است آن هم به اين طريق قطره قطره كه اگر يك مرتبه مىريخت بسى فساد داشت آن وقت در زيرزمين نيز آب انبار مىشود كه هرجا بكنند چاه و كاريز توانند بيرون آورد و اگر آب روى زمين انبار مىشد امر زراعت و بنا محال مىگرديد و كوهها را بلند قرار داده و هواى قلّه را سرد كرده تا تابستان آبها به صورت برف و يخ منجمد بمانند و كم‌كم آب شود و رودخانه و شطها جارى شود و اگر اين نبود تمام آبها يك دفعه روان مىگرديد و تمام مىشد و در غير موقع باران آب ناياب بود و حكمت‌ها بسيار است كه ان شاء الله هريك در محلّ خود ذكر خواهد شد « اللهم نوّر بصيرتنا حتّى نرى اياتك فى الأرض و السّماء و فى أنفسنا و وفّقنا لما تحبّ و ترضى و أنفعنا بهذه الكلمات و جميع إخواننا المؤمنين و اخواتنا المؤمنات به حق محمّد و إله الطّاهرين و صلّ عليهم اجمعين من الآن الى يوم الدّين » .\r\nمطلب پنجم : در تفسير منسوب به حضرت امام حسن عسكرى مذكور است :\r\nلعل من الله واجب لانّه اكرم من ان يعنى عبده الى منفعة و يطعمه فى فضله ثم يخيبه الا ترى كيف قبح من عبد من عباده اذا قال لرجل اخدمنى لعلّك تنتفع لى و لعلى انفعك ثمّ يخدمه يخيبه و لا ينفعه فالله عزّ و جلّ اكرم فى افعاله و ابعد من القبيح فى اعماله من عباده .\r\nو اين عبارت معنى بزرگى را بيان مىكند و بنابراين قاعده هر جا در قرآن نظير اين آيه را داشته باشيم چنان كه فرمايد عبادت كنيد شايد از آتش محفوظ بمانيد معنايش آن است كه حتما محفوظ مىمانيد و لفظ شايد براى ترديد و شك نيست .\r\nمطلب ششم : هم در تفسير مزبور ذكر نموده است « از آسمان آب فرستاد يعنى از بالا باران فرستاد تا به قلّه كوهها و تلها و جلگه‌ها و درّه‌ها آب برسد » و غرض ما از ذكر عبارت اين بود كه در اين جمله بيان فرموده است كه مقصود از آسمان كه باران از آنجا مىآيد جهت بالاست نه آسمان معروف كه مسكن كواكب و سيّارات است زيرا كه ابر به ما نزديك است و در اطراف زمين است هزار ذرع تا يك فرسخ\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nو يك فرسخ نيم فاصله دارد و كواكب از ما دورند چون نزديكتر آنها كره ماه است كه شصت برابر شعاع زمين يعنى شصت هزار فرسخ تقريبا از ما دور است .\r\n22 -  وَ إِنْ كُنْتُمْ فِي رَيْبٍ مِمَّا نَزَّلْنا عَلى عَبْدِنا   فَأْتُوا بِسُورَةٍ مِنْ مِثْلِهِ وَ ادْعُوا شُهَداءَكُمْ مِنْ دُونِ اللَّهِ إِنْ كُنْتُمْ صادِقِينَ  .\r\nاگر در شك هستيد از آنچه بر بنده خود فرستاده‌ايم پس يك سوره مانند آن بياوريد و بخوانيد شاهدهائى كه داريد غير خدا اگر راست مىگوئيد .\r\nمطلب اوّل : خداوند بعد از اثبات توحيد دليل بر صحّت نبوّت حضرت خاتم انبيا ذكر مىكند و مىفرمايد اگر شك داريد كه اين قرآن كلام الهى و وحى از طرف خداست و گمان مىكنيد كه حضرت رسالت به قوه خود ساخته است شما هم يك سوره مثل آن بسازيد و بياوريد و اگر راست مىگوئيد كه مىتوانيد مثل آن بسازيد جمعى را حاضر كنيد شهادت دهند آنچه شما ساخته‌ايد مثل قرآن است يا جمعى را دعوت كنيد از اكابر يا بتها كه با شما كمك كنند در ساختن قرآن و مىدانيم كه با نهايت عداوت كه با حضرت رسالت داشتند يك سوره براى مجاب كردن آن حضرت نتوانستند بياورند امّا حاضر براى جنگ و كشته شدن و اسارت گشتند با اينكه سخن گفتن كار همهء مردم است و تخصّص فنى ندارد و عرب در فصاحت و بلاغت يد طولى داشتند و نهايت افتخارشان به اين بود كه يك نفر يك شعرى بگويد كه از ديگرى بهتر باشد و براى اظهار اين كمال مسافرت مىكردند و در بازار عكاظ كه محلّى معروف بوده است در عربستان ، از تمام بلاد و نواحى و قبايل براى تماشا مىآمدند و حكمى در آنجا معيّن بود براى تعيين قهرمان فصاحت چنان كه امروز براى صنايع و حرفه‌هاى ديگرى مجالس مسابقه تشكيل مىدهند و قهرمان آن صنعت را به تمام دنيا معرفى مىنمايند چون امروز صنعت مايهء افتخار است و آن روز فصاحت بود . اگر كسى امروز ادعاى نبوّت كند بايد صنعتى اظهار كند كه علماى فن تصديق كنند و از روى قواعد طبيعى و علوم بشرى نيست و آن روز كلامى آورده شد كه معلوم گرديد به قوّه بشرى تنظيم نشده است .\r\nمطلب دوم : در وجه 1 فضيلت معجزه قرآن بر معجزات ديگر :\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nاوّل اينكه هم از براى غائب حجّت است و هم براى حاضر مثلا در زمان پيغمبر آيات و سور قرآن را در شهرها و قبائل دوردست مىبردند و به مردمان آنجا نشان مىدادند امّا معجزات ديگر يا از ساير انبياء منحصر به شهر خودشان بود و اهل شهرهاى دور نمىديدند و ممكن بود باور نكنند و به اين جهت بود كه در مدّت بسيار كمى اسلام در تمام نواحى عربستان شيوع پيدا كرد امّا دين ساير انبياء اينطور انتشار پيدا نكرد ، مثلا دين حضرت عيسى تا چند صد سال در بين عدّهء قليلى محصور بود .\r\nدوم اينكه قرآن معجزهء باقيه است و هميشه براى همه كس ممكن است از حال آن تفتيش كند بر خلاف معجزات ديگر مثلا امروز ممكن است كسى معجزات حضرت موسى و حضرت عيسى را منكر شود و بگويد موسى عصا را اژدها نكرد و دريا را نشكافت و حضرت عيسى مرده را زنده ننمود و كور را شفا نداد و اينها حكايت‌هائى است از چند هزار سال پيش و ما نديده‌ايم و اعتمادى بر ناقلين آن نداريم امّا دربارهء قرآن چنين سخنى نمىتوان گفت زيرا كه هركس بگويد اين گفتهء بشر است در جواب گوئيم مثلش را بياوريد و دشمنان اسلام در هر زمان بسيار بوده‌اند قرآن هم منتشر است با هم اجتماع نموده و به يكديگر كمك كنند و يك سوره مانند آن بسازند بالعكس ما مىبينيم تماما مىگويند قرآن اهميّتى ندارد و چيزى نيست و معذلك نمىتوانند يك آيه هم مثل آن بگويند و اين از عجائب است كه خودشان تناقض بين قول و فعل خود را نمىفهمند .\r\nسيم اينكه در معجزات ساير انبياء اگر احتمال بدهند از روى مكر و جادو و شعبده بوده است در قرآن اين احتمال داده نمىشود و اگر گاهى به كلام بليغ سحر گفته شود چنان كه مأثور است « ان من البيان لسحرا » يا ان هذا الا سحر يؤثر مجاز و تشبيه است نه حقيقت سحر نظير اينكه به چشم جادو گفته مىشود وانگهى كسى نتوانسته سحر و جادو هم نظير قرآن را بياورد و اگر به قوّهء سحر بود بايد جادوگران و شعبده‌بازان مثل آن بياورند و نياورده‌اند . فرض مىكنيم كه شخصى را خداوند قدرت بدهد بر زنده كردن مرده و ليكن وحى بر او نازل نكند كه چه تكليفى را مردم\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nبايد بجا آورند البتّه اين شخص پيغمبر نيست اگرچه مرده را زنده كند و اگر اين شخص از اين قدرت خواست استفاده كند و به دروغ ادعاى نبوت كرد و تكاليفى براى مردم اظهار نمود و مرده را زنده كرد آيا موجب صحّت نبوّت او خواهد بود ؟\r\nالبتّه نه ، ولى بعضى ممكن است بگويند خداوند دروغگو را قدرت نخواهد داد بر اظهار عجائب . جواب اين سخن را خواهند گفت كه اگر اين عمل ممكن باشد و نفس انسانى بتواند به اين مقام برسد چه فرق مىكند بين مؤمن و كافر و كاذب و صادق و از جوكىهاى هند يعنى رياضت كشهاى بت‌پرست عجائبى نقل مىكنند و كسانى كه در مغناطيس روحى زحمت كشيده‌اند گاهى از غائب خبر مىدهند و گاهى خيالات ديگران را اكتشاف مىكنند با اينكه تمام آنها مسلمان صالح نيستند .\r\nدر تواريخ ثبت است كه مقنع نامى در زمان خلافت بنى العبّاس ادّعاى نبوت كرد و ماهى از چاه نخشب بيرون آورد كه تا چند فرسخ روشنائى مىداد و اين را معجز خود قرار داد و جمعى به او گرويدند .\r\nاگر كسى گويد كه تمام اينها سحر است در جواب گوئيم هرچه هست عوام فرق بين سحر و معجزه نمىگذارند و فريب مىخورند در اين صورت از كجا خواهند دانست كه عمل سحر است يا معجزه مگر جمعى از اهل بصيرت و خبره در علم سحر تصديق كنند كه اين اعمال از روى قواعد سحرى نبوده است تا مردم تصديق به نبوت او كنند يا بگويند از روى قواعد سحر است تا مردم تكذيب كنند و معذلك اين احتمال باقى مىماند كه شايد به وسائلى كه سرّ آن بر سحره هم مخفى است كسى اظهار عجائبى بكند و براى اين اشكالات ، متكلّمين عمده اعتماد خود را بر اين قرار داده‌اند كه خداوند حكيم راضى نيست به گمراه شدن مردم و اگر كسى ادّعاى نبوت كرد و اظهار معجزه نمود اگر بر باطل باشد بر خداوند لازم است بطلان او را ظاهر كند .\r\nچهارم در اعجاز قرآن خود وحى است و خود معجزه و مانند ساير معجزات نيست كه وحى چيز ديگر باشد و معجزه چيز ديگر و براى ارتباط آنها به يكديگر محتاج به مقدّمات باشيم اعجاز قرآن مثل اين است كه شخصى بگويد من طبيبم و\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nدليل من اينكه مرض را معالجه مىكنم و ساير معجزات مثل اينكه بگويد من طبيبم به دليل اينكه سالها در مدرسهء طبّ بودم .\r\nپنجم اينكه ساير معجزات از روى وعيد و وعد يا ترهيب و ترغيب موجب ايمان مىشد و قرآن از روى عقل و تدبّر چون معجزات حضرت موسى مردم را مىترساند اژدها مىساخت آب را خون مىكرد ملخ مىآمد ، قورباغه مسلّط مىشد و مردم از ترس اين امور تصديق حضرت موسى مىكردند و حضرت عيسى كور بينا مىكرد و برص شفا مىداد مردم براى جلب منفعت تطميع مىشدند امّا قرآن حجّت است و برهان نه اژدهاى آدمى خوار هست نه موجب شفاى بيمار ظاهرى بلكه بايد تدبّر كرد كه اين امرى است الهى و مخالفت آن موجب غضب خداست در آخرت پس بايد ايمان آورد و ايمان خالص آن است كه نه از روى ترس باشد و نه از روى طمع بلكه از روى حجّت و برهان باشد . اگر كسى گويد در دين اسلام نيز زور شمشير و طمع در غنايم موجب ايمان مىشد ، جواب آن را خواهيم داد .\r\nمطلب سيم : مردم نسبت به فصاحت و بلاغت قرآن بر دو قسمند يك قسم كسانى هستند كه مىدانند بلاغت يك مرتبه دارد كه به قوّه بشرى به آن نمىتوان رسيد و قسم ديگر تصور اين معنى را نمىكنند ، قسم اوّل مىدانند كه قرآن چگونه معجزه است زيرا كه پيش آنها معلوم است كه حدّ بلاغت قرآن مانند زنده كردن مرده و بينا كردن كور مادرزاد به غير قوّه الهى محال است و طبّ به آن نمىرسد .\r\nقسم دوم از مردم گويند سخن گفتن بليغ حدّى ندارد كه قرين زنده كردن مرده باشد بلكه اينها در حدود قدرت بشر است مثل اينكه در نقّاشى و خطّ و شعر و ساير فنون يك نفر بر همكاران خود تفوّق مىجويد و هرگز به مرتبه نمىرسد كه آن را دليل بر صدق نبوّت و خرق عادت قرار دهيم زيرا كه تفوّق پيدا كردن يك نفر بر اهل صنعت مخصوص از خوارق عادت نيست اينها وقتى ديدند كه بطور كلّى عرب عاجز شدند و يك سوره هم مانند قرآن نياوردند و مجاهدت به جان و مال نمودند و كشته و اسير شدند گفتند اعجاز قرآن به صرفه است نه به بلاغت .\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nمثلا اگر كسى در مملكت بزرگى ادّعا كند كه اعجاز من اين است كه دستم را روى سرم مىگذارم و هيچ كس نمىتواند و واقعا هم هيچ كس نتوانست ، اين معجزه است دربارهء او اگرچه دست روى سرگذاشتن ذاتا امرى است سهل و ممكن به نظر اين جماعت اعجاز قرآن نظير اين است زيرا كه كار آسانى است و معذلك تمام عاجز شدند .\r\nخلاصه اينكه يا فصاحت و بلاغت به رتبهء اعجاز مىرسد ، فهو المطلوب ، يا نمىرسد و در اين صورت عاجز شدن مردم ، به صرفه است و به‌هرحال دلالت دارد بر صحّت نبوت حضرت رسالت صلى الله عليه و آله .\r\nمطلب چهارم : جهات اعجاز قرآن چند چيز است :\r\nاوّل بلاغت ، و معنى بلاغت رسيدن است اگر گوينده طورى كلام را بيان كند كه معنى در قلب سامع رسيده و جايگير شود و مقصودى كه دارد عقل و وجدان مستمع را مسخّر نمايد آن سخن بليغ است و شكى نيست كه قرآن در بلاغت به حدّ اعجاز رسيده زيرا كه چنان مملكت وحشى و بت‌پرست و دزد و غارتگر و ظالم را در مدّت بسيار كمى صالح و خداپرست و متّحد نمود كه قابل شدند تمام دنيا را تعليم و تأديب نمايند با آنكه همهء آنها متمدن‌تر و به مراتب بسيار عالمتر و در سياست و حكمت و صناعت و كليه لوازم زندگى بشرى از آنها به درجاتى اشرف بودند و البتّه معلوم است كه بيان كلام الهى چنان در قلوب عرب مؤثر واقع شده بود كه آنها را به كلّى استحاله كرده و تغيير ماهيّت داد و ساير معجزات انبياء قطعا ، امم اينها را اينقدر خاضع ننمود كه كلام الهى . امروز ، هيچ كس باور نمىكند كه شخصى سخنانى بگويد كه يكى از ايلات وحشى مانند كرد و لر در مدّت ده سال در تأثير سخنان او چنان تربيت شوند كه ممالك متمدّنه دنيا مانند فرانسه و انگليس و آمريكا را تهذيب و تأديب كنند و برآنها مستولى و مسلّط گردند حال آن روز عرب بىاندازه بدتر از طائفهء كرد و لر بود و ايران و روم در آن زمان به منزلهء انگليس و آمريكاى زمان ما بودند و تسلّط عرب نه فقط سلطه ظاهرى بوده بلكه سلطنت روحى و علمى و اخلاقى بوده است .\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nعلماى معانى و بيان براى توضيح بلاغت براى مبتدى گويند بلاغت اداى كلام است موافق با مقتضاى حال مثلا مستمع حاضر است براى پذيرفتن كلام متكلّم ، در اين صورت جمله را بىتأكيد بايد ذكر كرد ؛ مثلا گوئى « زيد آمد » و اگر اندكى در او علامت انكار مشاهده شد جمله را تأكيد كرده ، گوئى : « راستى زيد آمد » و اگر انكار مستمع شديدتر بود گوئى كه « و الله به جان فرزندم زيد آمد » و در اين صورت اين سخن بليغ است ، حال اگر سخنى باشد كه منكر را مقرّ كند ، بطورى كه از هيچ‌گونه بذل جان و مال دريغ نكند ، اين خارق عادت و معجزه است ، زيرا كه هيچ بليغى نمىتواند كلام خود را آن‌طور مؤكّد كند كه يك مملكتى را كه با نهايت جدّيت مخالف او هستند ، معترف و مقرّ نمايد و در امم سالفه مانند حضرت موسى و حضرت عيسى معجزات آنها چنين تأثيرى ننمود زيرا كه بنى اسرائيل با آن همه معجزات زود گوساله پرست شدند و وقتى بناى جنگ با عمالقه شد حاضر نشدند و حواريين حضرت عيسى وقت گرفتن ، او را انكار كردند و فرار نمودند .\r\nاز تفسير امام فخر الدّين رازى گويد : بلغا چون طريق تخيّل و كذب را ترك كنند شعر آنها متروك شده « چون اكذب شعر احسن اوست » واقعا هم همينطور است زيرا كه تمام متكلّمين كه مىخواهند كلام آنها جالب توجّه و پسنديده شود مقيّد به صدق نيستند و دائره خيال را توسعه مىدهند لذا اگر در غزلها اسم گل و سنبل و بنفشه و ماه شب چهارده و مشك و عنبر نباشد در نفس سامع تأثيرى نمىكند و اگر فردوسى اين دروغ را نگفته بود « فلك گفت احسن ملك گفت زه » شعرش مزه نداشت و علّتش اين است كه اصل قضايا غالبا جالب توجّه نيست تا خيالات شعرا آن را زينت نكند مثلا بگويند محبوب من وجيه است يا رستم چشم اسفنديار را كور كرد ، و حتما اضافات سعدى و فردوسى در فصاحت و بلاغت دخيل است امّا اگر كسى بخواهد اصل واقعه را به درستى و بدون دروغ و اضافات نقل كند به طورى كه از آنها كه متضمّن آن تزيينات و خيالات باشد بىاندازه بليغ‌تر و مؤثرتر باشد البتّه از قوّهء بشر خارج و خارق عادت است .\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nوجه دوم اعجاز قرآن آن است كه اخبار غيب بسيار را متضمّن است مثل       الم غُلِبَتِ الرُّومُ فِي أَدْنَى الْأَرْضِ وَ هُمْ مِنْ بَعْدِ غَلَبِهِمْ سَيَغْلِبُونَ . فِي بِضْعِ سِنِينَ لِلَّهِ الْأَمْرُ مِنْ قَبْلُ وَ مِنْ بَعْدُ وَ يَوْمَئِذٍ يَفْرَحُ الْمُؤْمِنُونَ بِنَصْرِ اللَّهِ       و ساير آيات كه هريك در محلّ خود ذكر خواهد شد ان شاء الله و اين معجزه منحصر است به همان آياتى كه خبر غيب دارد و شامل تمام سور و آيات قرآنى نمىشود بلى بودن اين اخبار غيب در بعضى آيات دليل بر صدق آن حضرت است در تمام آيات .\r\nوجه سيم اين‌كه قرآن اختلاف ندارد و خدا مىفرمايد :  وَ لَوْ كانَ مِنْ عِنْدِ غَيْرِ اللَّهِ لَوَجَدُوا فِيهِ اخْتِلافاً كَثِيراً  و اين اعجاز در مجموع قرآن است نه در هر سوره زيرا كه اختلاف نداشتن يك سوره معجز نيست .\r\nوجه چهارم اين‌كه مشتمل بر محلّ عبرت از اخبار گذشتگان و حقايق علوم الهيّه و معارف روحانى و سياست دينى و قواعد اجتماعى است با اينكه حضرت پيغمبر درس نخوانده و استاد نديده چنان كه در قرآن مىفرمايد :  وَ ما كُنْتَ تَتْلُوا مِنْ قَبْلِهِ مِنْ كِتابٍ وَ لا تَخُطُّهُ بِيَمِينِكَ إِذاً لَارْتابَ الْمُبْطِلُونَ  هيچ قاعده محكم و برهان صحيح و حجّت قاطع در معارف الهيّه نيست الا اينكه در قرآن موجود است چنان كه از مطالعهء اين تفسير و ساير تفاسير آشكارا مىشود و كسى نمىتواند احتمال بدهد كه قرآن را بدون وحى و بدون تحصيل علوم پيش استاد توان تأليف نمود و البتّه وقتى دانستيم به تعليم نبوده بايد گفت به وحى و شرح اين مفصل خواهد آمد ان شاء الله .\r\nوجه پنجم بسيارى امور است كه در زمان نزول قرآن براى حكما معلوم نبوده و در اين ازمنهء اخير كشف كرده‌اند و معذلك در قرآن به آن اشاره شده مثل  وَ أَرْسَلْنَا الرِّياحَ لَواقِحَ  ( سوره حجر آيه 22 ) يعنى بادها را آبستن‌كننده فرستاديم و در سوره رعد آيه 3 مىفرمايد :  وَ مِنْ كُلِّ الثَّمَراتِ جَعَلَ فِيها زَوْجَيْنِ اثْنَيْنِ  يعنى از همهء ميوه‌ها در آن آفريد جفت دودانه . و اين اكتشاف جديد است كه نباتات نيز مانند حيوانات نر و ماده دارند و ماده از نر آبستن مىشود و وسيلهء آبستن كردن باد است كه گرد را كه به منزلهء نطفه است از نر برداشته به ماده مىرساند و در زمانهاى سابق اينها را نمىدانستند و در تفسير اين آيات متحيّر بودند . و نيز در آيه 89 سوره نمل مىفرمايد :  وَ تَرَى الْجِبالَ تَحْسَبُها جامِدَةً وَ هِيَ تَمُرُّ مَرَّ \r\n\r\n","description":"","footnote":"","page_name":" 299 ","page_number":299},
  {"content":"\r\n\r\n السَّحابِ  يعنى كوهها را مىبينى گمان مىكنى ثابت است و حال آنكه مانند ابر حركت مىكند . و اين دلالت دارد بر حركت زمين . در سوره يس آيه 38 مىفرمايد :  وَ الشَّمْسُ تَجْرِي لِمُسْتَقَرٍّ لَها ذلِكَ تَقْدِيرُ الْعَزِيزِ الْعَلِيمِ  يعنى شمس سير مىكند به سوى قرارگاه خود و اين تقدير خداوند غالب و داناست و علماى هيئت جديد مىگويند خورشيد سير مىكند به طرف يكى از كواكب « جاثى على ركبتيه » و اين سير تا اين قرون اخيره بر مردم مجهول بود . و در بسيارى از آيات خبر مىدهد به خرابى دنيا و تاريك شدن خورشيد و پراكندگى كوهها و امثال اين امور در قيامت و اينها كليّة مخالف عقايد قدما بود و فقط در اين سالها ثابت شده است و هيويين اروپا به آن معتقد شده‌اند .\r\nسخن در اعجاز قرآن بسيار است و از آن كتب و رسائلى نوشته‌اند و ما به همين اندازه مختصر در تفسير آيه اكتفا مىكنيم\r\n23 -  فَإِنْ لَمْ تَفْعَلُوا وَ لَنْ تَفْعَلُوا فَاتَّقُوا النَّارَ الَّتِي وَقُودُهَا النَّاسُ وَ الْحِجارَةُ أُعِدَّتْ لِلْكافِرِينَ  - 24 -  وَ بَشِّرِ الَّذِينَ آمَنُوا وَ عَمِلُوا الصَّالِحاتِ أَنَّ لَهُمْ جَنَّاتٍ تَجْرِي مِنْ تَحْتِهَا الْأَنْهارُ كُلَّما رُزِقُوا مِنْها مِنْ ثَمَرَةٍ رِزْقاً قالُوا هذَا الَّذِي رُزِقْنا مِنْ قَبْلُ وَ أُتُوا بِهِ مُتَشابِهاً وَ لَهُمْ فِيها أَزْواجٌ مُطَهَّرَةٌ وَ هُمْ فِيها خالِدُونَ . \r\nپس اگر نكرديد و هرگز نخواهيد كرد بپرهيزيد آتشى را كه هيزم آن مردمند و سنگها ، مهيّا شده است براى كفّار و مژدگانى بده كسانى را كه ايمان آورده و كارهاى نيكو كرده‌اند به اينكه براى آنها باغهائى است كه بر زمين آن نهرها جارى است . هر وقت از ميوه روزى داده شوند گويند اين همان است كه از پيش بهرهء ما شد و آورده مىشود رزق براى آنها مانند هم و براى ايشان است آنجا زوجه‌هاى پاكيزه و در آن هميشه خواهند بود\r\nمطلب اوّل - گفتيم كه اصول دين اسلام سه چيز است اوّل توحيد دوّم نبوّت سوم معاد و خداوند تبارك و تعالى اين سه مطلب را با دليل قاطع اثبات فرموده و اين دو آيه در اثبات معاد است و آيات سابقه در اثبات خداشناسى و نبوت بود اما دليل معاد اين است كه چون ثابت شد كه مردم به‌طور كلّى عاجزند از اينكه يك سوره مانند قرآن بياورند و تا ابد هم نخواهند آورد معلوم مىشود به قوّه بشرى\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nتنظيم نشده بلكه از طرف خداست پس هرچه وعده دهد حق است من جمله وعدهء عقاب و ثواب مىدهد و آن عبارت است از معاد .\r\nمطلب دوم - در تفسير فخر رازى ذكر كرده است كه جمله « فإن لم تفعلوا ولن تفعلوا » از چند جهت دلالت بر نبوت حضرت پيغمبر دارد :\r\nاوّل اينكه به تواتر معلوم شده كه عرب با شدّت عداوت ، هيچ سوره مانند قرآن نياوردند و اين معجز است چنان كه گذشت .\r\nدوم اينكه آن حضرت اگرچه نزد كفّار در ادّعاى نبوّت متّهم بود ولى هيچكس منكر وفور عقل و معرفت او به عواقبت نبوده و اگر تهمتى در نبوّت او راه داشت هرگز براى خود روا نمىداشت كه با اهل زمان خود چنين تحدّى كند بلكه مىترسيد كه رسوا شود و تمام امور او فاسد گردد « حاشاه عن ذلك » و اگر يقين نداشت كه از معارضه او عاجزند اينطور آنها را ترغيب به معارضه نمىنمود .\r\nسيم اينكه اگر قطع به صحّت نبوّت خود نداشت اينطور با تأكيد نمىگفت كه هرگز مانند قرآن نخواهيد آورد چون اگر به قوّه بشرى بود احتمال مىداد كه بعد از اين بهتر از او بياورند .\r\nچهارم اينكه اخبار از غيب است و موافق واقع زيرا كه تاكنون كسى با آن معارضه نتوانسته .\r\nنويسنده اين سطور گويد دربارهء حضرت پيغمبر صلى الله عليه و آله براى كسى كه درست تاريخ زندگانى او را نديده باشد چهار احتمال است : اوّل اينكه به قصد رسيدن به جاه و مال و سلطنت چنين ادعائى نموده حاشاه عن ذلك . دوم اينكه قصدش اين نبوده بلكه مىخواسته است اخلاق عرب را اصلاح كند و آنها را متّحد نموده و از ذلّت و فقر نجات دهد و از تحت قيد اسارت و عبوديّت دولت فارس و روم متخلّص كند و هرچه فكر كرد ، ديد بجز ادعاى نبوت و ايمان آنها به مقصد نمىرسد لذا ادعاى نبوت كرد اين هم غلط است . سيم اينكه هيچ يك از اين دو مقصد را نداشته بلكه واقعا خود را پيغمبر و مبعوث از طرف خدا و قرآن را وحى الهى مىدانسته و به جهت انجام مأموريت الهى به عقيده خود ادعاى نبوت نموده\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nاين اعتقاد مستشرقين اروپا است . چهارم آنكه خود را پيغمبر مىدانسته و حقيقة هم پيغمبر بوده است و اين عقيده ما مسلمين است . كسى كه تاريخ آن حضرت را نداند اين احتمالات درباره او على السويّه است چنان كه سابقا در اروپا دو احتمال اوّل را مىدادند و بعد از اينكه درست تواريخ اسلامى و حالات آن حضرت و قرآن را مطالعه كردند يقين نمودند كه آنها غلط و آن حضرت به‌طور قطع و يقين خود را پيغمبر مىدانسته و قصد جاه و رياست و سلطنت يا انتقام از فارس و روم نداشته چنان كه از عبارت فخر رازى نيز معلوم شد و براى همين يقين است كه به‌طور جزم در قرآن وارد شده است  وَ لَنْ تَفْعَلُوا  .\r\nاز بيانات فوق ظاهر گرديد كه كفّار نيز نمىتواند بگويند آن حضرت آيات قرآنى را در خلوت به فكر مىساخته و در جلوت قرائت مىنموده و مىگفته از طرف خداست زيرا كه اگر چنين بود چگونه ممكن بود خود را پيغمبر بداند با آنكه مىديد خودش قرآن را ساخته و وحى الهى نيست و علاوه بر اين مسلّم است كه قبل از قرائت قرآن يعنى وقت نزول وحى آن حضرت از عالم ظاهر منصرف مىگرديده و حالتى شبيه به خواب يا غشوه عارضش مىشد و چون از آن حال به عالم شهود عودت مىفرمود آيات قرآن را قرائت مىكرده پس به فكر خود نساخته بلكه در آن حال بر قلب مباركش القاء مىشده است و به اين جهت يقين به نبوت خود داشته .\r\nمطلب سوم : غرض از اينكه هيزم آتش دوزخ ، سنگ است آن است كه شدت حرارت آتش معلوم شود زيرا كه سنگ به آتش‌هاى عادى نمىسوزد اگرچه نرم مىشود ، بعضى گويند مراد از اين ، سنگ گوگرد است و بعضى گويند مقصود بت‌هاى كفّار است كه از سنگ مىساخته‌اند چنان كه در آيه ديگر وارد شده :  إِنَّكُمْ وَ ما تَعْبُدُونَ مِنْ دُونِ اللَّهِ حَصَبُ جَهَنَّمَ  و در تفسير نيشابورى گويد : مقصود از سنگ ، دلهاى كفّار است زيرا كه در قرآن مىفرمايد :   نارُ اللَّهِ الْمُوقَدَةُ الَّتِي تَطَّلِعُ عَلَى الْأَفْئِدَةِ   يعنى آتش روشن شده خدا كه بر دلها مستولى مىشود ، و درباره دلهاى كفّار فرموده :\r\n فَهِيَ كَالْحِجارَةِ  يعنى آنها مانند سنگ است .\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nمطلب چهارم -  قالُوا هذَا الَّذِي رُزِقْنا مِنْ قَبْلُ  در تفسير منسوب به امام حسن عسكرى ( ع ) ذكر شده اسماء آن ميوه‌هاى بهشتى مانند اسماء ميوه‌هاى دنيوى است از سيب و گلابى و انار و غيره اگرچه آنچه آنجاست مخالف آن است كه در دنيا است به جهت آنكه در غايت خوبى است و استحاله نمىشود به آنچه استحاله مىشود به آن ميوه‌هاى دنيا از مدفوع و ساير مكروهات و از صفرا و سودا و خون بلكه از آن متولّد نمىشود جز عرق كه از ابدان آنها خارج مىشود از بوى مشك خوشتر انتهى . و از اين‌جا معلوم مىشود كه اهل بهشت مىگويند اين از همان ميوه‌هاست كه در دنيا به ما عطا شده بود :  هذَا الَّذِي رُزِقْنا مِنْ قَبْلُ  يعنى رزقنا فى الدّنيا اما اينكه چرا اهل بهشت هر وقت ميوه مىخورند اين سخن را مىگويند براى آن است كه در هر مرتبه در آن مزيّتى مشاهده مىكنند كه جاى آن دارد بگويند آن ميوه جنس ديگرى است غير آنچه ديده بودند و پس از دقّت مىبينند همان ميوه است منتها مزيّت آن بسيار است چنان كه اگر در دنيا سيبى پيدا شود داراى دو من وزن و پوست آن هفت رنگ ، اوّل انسان باور نمىكند سيب است و بعد از آنكه به دقّت دانست از نهايت تعجّب تصريح مىكند كه اين سيب است .\r\nبعضى مفسّرين گفته‌اند كه معنى  هذَا الَّذِي رُزِقْنا مِنْ قَبْلُ  آن است كه اهل بهشت مىگويند اين ميوه‌ها به واسطه اعمال صالحه كه در دنيا كرده‌ايم نصيب ما گرديده است و چون سبب آن در دنيا بوده گويا اين رزق ، آن وقت به ما داده شده است .\r\nدر اينجا سؤالى مىشود كه چرا خداوند از جنس لذائذ دنيا در بهشت مهيّا نموده و مردم را به آن وعده داده با اينكه حكم و فوائدى از لذائذ دنيا مقصود است در بهشت نيست مثلا انسان در دنيا محتاج به غذا است براى بقاى بدن و مشتاق نكاح است به علّت بقاى نسل و خداوند لذّتى در اين امور قرار داده است براى آنكه مردم بالطبع بدان اقدام كنند امّا در بهشت اين حكمت نيست پس اين لذائذ براى چيست و مناسب آن است كه در آنجا لذّت‌هاى روحانى باشد ؟ جواب اين سؤال آن است كه در بهشت آن لذائذ روحانى نيز هست كه عقل ما در دنيا به كيفيّت آن نمىرسد و چون قدر و منزلت آن را نمىدانيم مگر اندكى از اوليا ، حاضر\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nنيستيم صرف نظر از اين لذّات محسوسه كنيم براى لذّتى كه حقيقت آن را نمىدانيم لذا خداوند فرد اكمل از جنس لذات دنيا را در بهشت موعود فراهم نموده و ما را وعده داده كه اگر از زنهاى حرام در دنيا اجتناب كنيد آنجا زنهاى بهتر به شما مىدهيم ، و اگر از غذا و ميوه‌هاى حرام يعنى مسروق و مغصوب صرف نظر كنيد در آنجا ميوه‌هاى نيكوتر نصيب شماست . و اگر مىفرمود از اينها اجتناب كنيد تا در آخرت مقرّب حضرت ربوبى بشويد حاضر نمىشديم براى آن ، چون لذّت قرب را نمىدانيم مانند اينكه پدر طفل به طفل مىگويد اين سيب گنديده و انگور ترشيده را مخور تا براى تو سيب و انگور خوب بخرم طفل قبول مىكند امّا اگر بگويد براى تو زن خوب مىگيرم قبول نمىكند چون نمىداند در زن خوب لذّتى است كه براى آن از سيب گنديده صرف‌نظر كند .\r\nبايد دانست كه خداوند به ما دو نوع لذّت وعده داده يكى روحانى محض چنان كه مىفرمايد :  وَ رِضْوانٌ مِنَ اللَّهِ أَكْبَرُ  و نيز فرمود :  فَلا تَعْلَمُ نَفْسٌ ما أُخْفِيَ لَهُمْ مِنْ قُرَّةِ أَعْيُنٍ  و شرح آن در محلّ خود خواهد آمد ان شاء الله و ديگر لذّت جسمانى كه فقط در اسم با لذائذ دنيا شريك است و حقيقتش چيز ديگر است چنان كه در تفسير امام حسن عسكرى ذكر نموده .\r\nاگر كسى سؤال كند كه حقيقت لذائذ بهشت چيست و چرا اين صفات عجيبه را براى آن ثابت كرده‌اند مثل اينكه وارد شده خرماى بهشتى به اندازه مشكهاى هجر است و هجر نام محلّى است از حجاز و نيز ذكر كرده‌اند كه ميوه‌هاى آنجا ثقل ندارد و هر وقت از درخت بچينند باز بجاى خود باقى است و هر وقت ارادهء چيدن كنند شاخه خم مىشود و غذا دفع نمىشود و مردم روى اسب‌ها يا ناقه‌هائى از نور سوار مىشوند با اينكه نمىتوان نور را در قالب شكل درآورد و روى آن نشست و امثال اين ، بسيار در احاديث وارد است .\r\nجواب سؤال اين است امور اخروى از عالم ديگر است و براى كسانى كه در اين عالمند ممكن نيست حقيقت آن را دريابند لذا نبايد از اين صفات تعجب كرد .\r\nما اكنون در يك شهر و يك مملكت هستيم ، اوضاع و احوال شهر و مملكت ديگر\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nرا نمىدانيم با آنكه هر دو در دنيا است و وقتى به ما مىگويند ، با نهايت تعجّب نفى كرده گاهى انكار مىكنيم مثلا مىگويند در شهر نيويورك آمريكاى شمالى عماراتى ساخته‌اند داراى شصت طبقه و ما كه در تهرانيم عمارت سه طبقه به ندرت ديده‌ايم و شايد عوام قطعا تكذيب كنند و بگويند شصت طبقه عمارت چگونه مىشود و چطور بر آن بالا مىروند ، بعضى مردم از تنگ حوصلگى اين نعمت‌هاى بهشتى را تأويل كرده و گفته‌اند اصل لذّت در عالم آخرت به علم و فضائل است و جسمانى نيست و آنچه در قرآن وارد شده كنايه از آنها است نه آنكه راستى ميوه و غذا و حورالعين باشد و خداوند براى عوام اينطور تعبيرات جسمانى كرده است تا به ذهنشان نزديك شده و وقتى در آخرت به آن رسيدند مىبينند بهتر از اين لذّات است و بعضى ديگر بالعكس تمام صفات و خصوصيات اجسام دنيوى را براى نعمت‌هاى بهشتى ثابت كرده‌اند و هرچه مخالف آن در آيات و احاديث وارد شده تأويل نموده‌اند و ليكن هر دو دسته بر خطا رفته و حق اين است كه نعمت آنجا هم جسمانى و هم روحانى هست و اجسام آنجا طور ديگر است و نمىتوان با اجسام دنيا قياس كرد چنان كه در تفسير امام وارد شده و بايد به ظاهر آن ايمان آورد علم و حقيقت آن را به خدا واگذار كرد تا در آخرت كشف تام شود و اگر كسى در اينجا به قوّه قدسيّه و كشف و شهود به آن رسيد فبها و نعمت .\r\nمطلب پنجم -  وَ أُتُوا بِهِ مُتَشابِهاً  ، مقصود از اين جمله چنان كه در تفسير امام ذكر نموده آن است كه ميوه‌هاى بهشتى در خوبى مانند يكديگر است نه آنكه يكى شيرين‌تر و يكى بىمزه و بعضى كال و بعضى از رسيدگى ترشيده و ممكن است مقصود اين باشد كه متشابه است رزق بهشتى با رزق دنيا و در اين صورت اين جمله گويا علت جمله قبل است كه مىفرمايد  قالُوا هذَا الَّذِي رُزِقْنا مِنْ قَبْلُ  .\r\n أَزْواجٌ مُطَهَّرَةٌ  ، يعنى زنهاى پاك از حيض و نفاس و امثال آن و اخلاق زنانه از قبيل غش و مكر و غيبت و فرياد و امثال آن و در قراآت شاذّه از زيد بن على نقل شده كه ازواج مطهرات قرائت نموده .\r\n هُمْ فِيها خالِدُونَ  ، معتزله گفته‌اند معنى خلود دوام و عدم انقطاع است يعنى لذّات\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nبهشتى انتها ندارد و اشاعره گفته‌اند خلود بر مدّت طولانى بدون ابديّت ، نيز گفته مىشود چنان كه در تفسير فخر رازى ذكر كرده است و مقصود در آيه قطعا ابديّت است تا از خوف انقطاع عيش آنها منغّص نشود .\r\nمطلب ششم - يكى از مباحثى كه در اين محل تحقيق نموده‌اند آن است كه آيا بهشت و جهنم فعلا مخلوق است يا بعد از اين خلق خواهد شد و مسلمين در اين باب اختلاف نموده جمعى گفته‌اند : بعد از اين خلق مىشود و مشهور آن است كه فعلا خلق شده . در عامّه از معتزله و بين شيعه از سيّد رضى رحمه الله قول اوّل نقل شده و صدر المتألّهين در تفسير بقره از محيى الدين نقل مىكند كه اصل مكان آنها مخلوق است و ليكن لذائذ يا الآم دوزخ بايد به تدريج ايجاد شود چون خداوند خبر داده كه هيزم آتش دوزخ ابدان كفّار است و تا هيزم در آن‌جا نرود آتش نيست ولى محيى الدين را بايد جزء مشهور شمرد كه مىگويند فعلا اصل بهشت و جهنّم و دوزخ مخلوق است .\r\nعلّت اينكه بعضى گفته‌اند اينها هنوز خلق نشده‌اند اين است كه فضا را منحصر در همين زمين و افلاك مىدانند و مىگويند اين بهشت با وسعت كه عرض آن به اندازه آسمان‌ها و زمين است در اين فضاى محصور به آسمان گنجايش ندارد كه علاوه بر اين اگر بهشت با اين وسعت فعلا موجود باشد ديگر جائى براى جهنّم و براى دنيا و كرات و آسمان‌ها باقى نمىماند .\r\nحق اين است كه اين جماعت بر خطا رفته و اجسام اخروى را مقايسه به اجسام دنيوى كرده‌اند و ما در مطلب چهارم ذكر كرديم كه به هيچ وجه نمىتوان اين مقايسه را قبول كرد و ما از احوال عالم آخرت بكلّى بىاطّلاعيم چون از عالم غيب است و ما مىبينيم نور از اجسام شفاف عبور مىكند بطورى كه در محل واحد هم شيشه است و هم نور و در فضاى محيط هم نور است و هم هوا بلكه در همه جا اثير كه جسمى لطيف و قابل تموّج است به قول حكماى امروز اروپا با اجسام تداخل مىكند و نيز در ذرّات دماغ انسان علوم بسيار و صورت اجسامى كه مشاهده كرده‌ايم از عمارات و حيوانات و نباتات متراكم مىشود و هيچ يك مزاحم\r\n\r\n","description":"","footnote":"","page_name":" 306 ","page_number":306},
  {"content":"\r\n\r\nديگرى نيست و در شرع وارد است كه ملائكه بر دوش يا بر اطراف دهن انسان نشسته و مواظب اعمال و حركات او هستند و اگر كسى بارى روى دوشش بگذارد يا غذا در دهنش ، مزاحم با آن ملك نيست و از اين امثله بايد يقين كنيم كه اگر بهشت با آن وسعت در عالم موجود باشد نه واجب است ما آن را مشاهده كنيم و نه مزاحمت با اين اجسام مشهوده ما دارد بلكه آن از عالم غيب است و اينها از عالم شهادت و از بودن هيچيك عرصه بر ديگرى تنگ نمىشود مثل آنكه صورت‌هاى عمارات بزرگ كه در دماغ انسان است عرصه را بر ديگرى تنگ نمىنمايد و مثل اينكه اثير با اجسام كثيفه در يك مكان قرار مىگيرد و هكذا .\r\nدرباره جهنّم خداوند فرموده :  أُعِدَّتْ لِلْكافِرِينَ  . يعنى براى كفّار مهيّا شده است و اين دلالت بر وجود فعلى آن مىكند و مخالفين مجبورند اين آيه را تأويل كنند يعنى از ظاهر معنى برگردانند به جهت مقايسه كه بين اجسام اخروى و دنيوى نموده‌اند .\r\nمطلب هفتم - اگر كسى ابتدا مؤمن باشد و عمل صالح كند بعد از آن كافر گردد و عمل زشت كند و برآن حال بميرد اهل بهشت نيست يقينا و در تفسير كبير سه مذهب نقل كرده :\r\nاوّل ) اينكه براى ايمان و اعمال صالحه كه اوّل بجا آورده هيچ اجرى را مستحق نيست چون ثواب و عقاب به عقيده اهل سنت از روى استحقاق نيست و بر خدا جائز است كه در مجازات ملاحظه اعمال بندگان را نكند هركس را مىخواهد به بهشت برد اگرچه كافر و عاصى باشد و به دوزخ بود اگرچه مؤمن و صالح باشد .\r\nدوم ) آنكه گرچه ايمان و عمل صالح موجب ثواب است الّا آنكه كفر متأخّر آن ثواب را باطل مىكند و اين را احباط گويند چنان كه وارد شده :  لَئِنْ أَشْرَكْتَ لَيَحْبَطَنَّ عَمَلُكَ  .\r\nسيم ) آنكه نه مىتوان گفت مستحقّ ثواب نيست زيرا كه مؤمن و صالح بوده است و نه مىتوان گفت كفر آن را احباط مىكند زيرا كه احباط باطل است به ادلّه‌اى كه در علم كلام ثابت شده پس بايد گفت چنين فرضى هرگز واقع نمىشود يعنى مؤمن صالح هرگز كافر نخواهد شد .\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nنويسندهء اين سطور گويد : امّا مذهب اوّل مخالف با عدل الهى و باطل و قطعا ثواب و عقاب از روى استحقاق است . و مذهب دوم نيز باطل است چنان كه در محل خود خواهد آمد ان شاء الله پس يا مذهب سيم را بايد اختيار كرد يعنى هرگز مؤمن كافر نمىشود و اگر كسى ظاهرا مؤمن بود بعد كافر شده بايد كشف كرد كه ايمانش بىاساس و تقليدى بوده است يا بگوئيم ثواب اعمال نيك را به او مىدهند به وجهى ، اگرچه تخفيف عذاب در دوزخ باشد .\r\nمطلب هشتم - در تفسير برهان از طرق عامّه روايت مىكند كه آيه بشارت در شأن على و حمزه و جعفر و عبيدة بن الحارث بن عبد المطلّب نازل شده و ليكن عبرت به عموم لفظ است مثلا اگر كسى به ديگرى بگويد هرچه از من ستم ديدى از آن درگذر او بگويد هركس به من ستم كرد از او گذشتم چون لفظ جواب عام است بايد آن را اعتبار نمود نه سبب را يعنى خصوصيّت سؤال را كه فقط يك نفر حليّت طلبيده ، لذا هرجا كه در قرآن لفظ عام باشد نبايد گفت كه آيه مخصوص به همان اشخاصى است كه به سبب آنها آيه نازل شده .\r\n25 -  إِنَّ اللَّهَ لا يَسْتَحْيِي أَنْ يَضْرِبَ مَثَلًا ما بَعُوضَةً فَما فَوْقَها فَأَمَّا الَّذِينَ آمَنُوا فَيَعْلَمُونَ أَنَّهُ الْحَقُّ مِنْ رَبِّهِمْ وَ أَمَّا الَّذِينَ كَفَرُوا فَيَقُولُونَ ما ذا أَرادَ اللَّهُ بِهذا مَثَلًا يُضِلُّ بِهِ كَثِيراً وَ يَهْدِي بِهِ كَثِيراً وَ ما يُضِلُّ بِهِ إِلَّا الْفاسِقِينَ . \r\n26 -  الَّذِينَ يَنْقُضُونَ عَهْدَ اللَّهِ مِنْ بَعْدِ مِيثاقِهِ وَ يَقْطَعُونَ ما أَمَرَ اللَّهُ بِهِ أَنْ يُوصَلَ وَ يُفْسِدُونَ فِي الْأَرْضِ أُولئِكَ هُمُ الْخاسِرُونَ  .\r\nبه درستى كه خدا شرم نمىكند از اينكه مثلى بزند پشه يا بالاتر امّا كسانى كه ايمان آورده‌اند مىدانند آن راست از طرف پروردگار ايشان است و امّا كسانى كه كافر شده‌اند گويند خدا چه اراده كرده است به اين مثل [ در جواب بايد گفت 
  ] كه بسيارى را به آن گمراه و بسيارى را هدايت مىكند و گمراه نمىكند به آن بجز فاسقان را ، كسانى كه پيمان خدا را پس از بستن مىشكنند و آنچه را خداوند امر فرموده وصل شود قطع مىنمايند و در زمين فساد مىكنند آنها هستند زيانكاران .\r\nمطلب اوّل - پس از اينكه خدا بيان كرد قرآن معجز است و كسى مانند آن\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nنمىتواند آورد رفع شبهه لازم شد كه كفّار و منافقين آن زمان پيوسته ايراد مىكردند و نظير آن در تمام ازمنه اتّفاق مىافتد چون خداوند در قرآن ذكر پشه و عنكبوت و از اين قبيل حيوانات ضعيف نمود يهود شنيدند ، خنديدند و گفتند اين شبيه كلام خدا نيست چنان كه از حسن و قتاده نقل شده و امروز هم بعضى ضعفا هستند كه مىگويند :   وَ التِّينِ وَ الزَّيْتُونِ   يعنى قسم به انجير و زيتون يعنى چه و چرا خدا قسم به انجير خورده و انجير چه اهميّت دارد .\r\nخداوند در جواب اين مردم مىفرمايد : اين مثل‌ها و تمام كلمات قرآن از براى هدايت مردم است و هدايت هم مىشوند و غرض و حكمت آن را درمىيابند الّا اينكه جماعتى از آنها به واسطه قساوت قلب و معصيت‌هائى كه مرتكب شده‌اند غفلت بر آنها مستولى شده حاضر براى تدبّر و تفكّر نيستند و فقط لفظى چند به گوششان برخورده و بدون فهم ، معنى آن را ردّ مىكنند و به اين جهت گمراه مىشوند پس خداوند به واسطه اين مثل‌ها بسيارى را هدايت و بسيارى را گمراه كرده و تقصير گمراهى آنها برعهدهء خودشان است كه سبب گمراهى را به اختيار براى خود فراهم كرده‌اند .\r\nدر مجمع البيان از حضرت صادق ( ع ) نقل كرده كه فرمود :\r\nخداوند به بعوضة مثال زده است براى آن‌كه با كوچكى حجمش خداوند در او خلق كرده آنچه در فيل خلق كرده به اضافهء دو عضو ديگر پس خداوند سبحانه خواست به اين سبب مؤمنين را تنبيه كند به لطف خلقت و صنعت عجيب خويش .\r\nيكى از نويسندگان اروپا گويد : عجايب خلقت در عالم حشرات است زيرا كه حيوانات بزرگ را از بس ديده‌ايم و به آن عادت كرده به نظر ما عجيب نمىآيد . هر چيز كه نزد خدا زياد اهميّت دارد و بيشتر مورد عنايت است ذكر آن بسيار در قرآن شده و به نظر ضعفا و عقول پست چنان مىآيد كه اگر حجم موجودى ضعيف و كوچك باشد هيچ اهميّت ندارد و نبايد مورد عنايت حق باشد تا نام او را ببرد غافل از اينكه خود انسان در اين عالم كبير از ذرّه كوچك‌تر بلكه ماه و خورشيد و زمين در فضاى ملك خدا مانند يك ذرّه غبار است در يك صحراى وسيع و اگر بنا بود خداوند به سبب وسعت ملك خويش به صغار\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nو جزئيات عنايت نكند چرا تمام دقائق حكمت را در بدن انسان آفريده است و پشه يا ساير حشرات همچنان مورد عنايت حضرت حق است كه در آن جثه‌هاى كوچك كه شايد گاهى به سختى ديده مىشوند همه چيز از لوازم حيات آفريده از جهاز هاضمه و جهاز تنفّس و حواس خمسه و آلات دوران خون و رگها و اعصاب و دماغ و حس مشترك و حافظه و اسباب تناسل كه فكر انسان عاجز مىشود كه در بدنى كه تمامش به اندازهء سوراخ سوزن است چگونه اينهمه اعضا و جوارح با اين همه حكمت و اتقان قرار گرفته . انسان تعجب مىكند از خرطوم پشه كه با آن نازكى پوست حيوانات بزرگ را سوراخ مىكند چطور مجوّف است و خون را مىكشد و چه استقامتى دارد كه در سوراخ كردن بدن منعطف يا شكسته نمىگردد و از همه عجيب‌تر اينكه سر اين حيوان به قدر يك نقطهء بىطول و عرض به نظر مىآيد معذلك منقسم به چند قسم است و در دو طرف سرش دو چشم دارد از كوچكى غير مرئى كه هريك مركّب از دويست چشم يا بيشتر است كه هريك براى ديدن كافى و داراى طبقات و رطوبات لازمه است و خداوند تمام اين دقائق را به حكمت كامله در اين موجودات كوچك آفريده البتّه نمىتوان به آنها با تحقير نظر نمود و همچنين در قسم به انجير و زيتون يا قسم خوردن به قلم و خط در   ن وَ الْقَلَمِ وَ ما يَسْطُرُونَ   و امثال آن .\r\nو از اين حديث حضرت صادق و آيات قرآنى معلوم مىشود كه نظر كردن در خلقت اقسام حيوان و انسان بلكه تمام موجودات براى فهميدن دقايق صنعت براى مسلمان لازم است ولى افسوس كه مسلمين از آن به كلّى بىبهره و مسيحيان آن را به حدّ كمال رسانيده‌اند .\r\n\r\nكلمهء 274\r\nاين كلمه ، شرح قصيده غرّاى نونيّه منسوب به فخر رازى در مدح و منقبت ثامن الحجج امام على بن موسى الرضا عليه السلام به قلم تواناى دانشمندى بزرگوار به نام « عبد اللطيف شيروانى مشتهر به افلاطون » است .\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nبه خوبى در خاطر دارم كه در يكى از آثار قلمى علّامه اجلّ شيخ بهائى - قدس سره الشريف - بدين مضمون فرموده است : از كتب و رسائل امام فخر الدين رازى دانسته مىشود كه او متشيّع بوده است .\r\nيكى از مواردى را كه شاهد گفتار آن جناب يافته‌ام اين است كه در تفسير كبيرش در تفسير سورهء فاتحه در مسأله فقهى جهر به بسم الله الرحمن الرحيم گويد :\r\n. . . و ذلك يدل على اطباق الكل على أن عليا كان يجهر ببسم الله الرحمن الرحيم ، ان عليا عليه السلام كان يبالغ في الجهر بالتسمية فلمّا وصلت الدولة إلى بنى امية بالغوا فى المنع من الجهر سعيا فى ابطال آثار على عليه السلام ، إن الدلائل العقلية موافقة لنا ، و عمل على بن ابى طالب عليه السلام معنا ، و من اتخذ عليا إماما لدينه فقد استمسك بالعروة الوثقى فى دينه و نفسه .\r\nاين بود عبارت فخر رازى كه عين آن را از تفسيرش چاپ استانبول - ج 1 ، ص 160 - نقل كرده‌ام .\r\nو مورد ديگر سخن او در عصمت حضرت صديقه طاهره سيدهء نساء عالمين فاطمه بنت رسول الله صلى الله عليه و آله و سلم است كه در نكته 748 كتاب هزار و يك نكته ذكر كرده‌ام .\r\nيكى از توفيقات نگارنده اين بوده است كه در علم رجال يكدوره جامع الرواة اردبيلى را در محضر اعلاى استاد علّامه شعرانى تتلمذ كرده است ، آن جناب روزى در درس فرموده است :\r\nمتشيّع در اصطلاح كسى است كه به آل پيغمبر خوش بين است و بغض و عداوت بدانها ندارد ، نه اين‌كه شيعه اثنا عشرى بوده باشد .\r\nدر اين كلمه غرضم اين است كه رساله‌اى خطى به نام « رسالهء حلّ ما ينحلّ » در كتابخانهء محقّر اين حقير حسن حسن‌زاده آملى موجود است كه در تاريخ ختم تصنيف آن ، جمله « خموشى بجو » يعنى سنهء 967 ه است .\r\n ز غيب از پى آخر اين مقال * « خموشى بجو » گشت تاريخ سال \r\nو تاريخ كتابت آن سنه 1254 ه است .\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nاين نسخه حاوى شرح قصيده ياد شده ، و پس از شرح ابياتى چند از خواجه حافظ و امير خسرو دهلوى و سلمان ساوجى و ظهير فاريابى و كمال خجندى و ديگران است و شارح همه آنها شيروانى نام برده است . در اين كلمه فقط همان شرح قصيده نونيه ياد شده را با تصحيح در حدّ وسع بدون هيچ‌گونه دخل و تصرّفى تمام و كمال نقل مىكنيم ، و پس از پايان شرح مطالبى را در چند تعليقه به عرض مىرسانيم .\r\n\r\nرساله حل ما ينحل\r\nبسم الله الرّحمن الرّحيم\r\n آن خالق اشيا كه جهان مجمل ازوست * در هر ره و رسم آخر و اوّل ازوست\r\nزو مشكل عشاق به پايان آيد * در دفتر عشق حلّ ما ينحل ازوست \r\nداورا ، ودودا ، از درد دل و روى زرد در راه ادراك و ارادات زارى دورى دارم .\r\nبر مذلت گوناگونم ترحّم فرمائى كه با تن لاغر با توكّل يا با توجّه باشم .\r\nحكم لطف به مرحمت بخش پيوسته كشف مرحمتى بساخته به مرتبه سعى علم علم پيش نظر كشم .\r\nالها صمدا مرا همدم آه سحرگاه و دل آگاه در حرم وصال راه ده كه همواره هلاك وصالم .\r\nدرود نامعدود بر آن خلاصهء قافله وجود و آله و اصحابه كه غرض از آثار جذبه ظل الله خط دانش ايشان است .\r\nشرح : پوشيده نماند كه پنج سطرى كه مرقوم شد در مناجات و درود ، سطر اوّل را حروفش مقطّع است ، و سطر دويم دو حرف دو حرف به هم متّصل ، و سطر سيم سه حرف سه حرف به هم پيوسته ، و سطر چهارم را حروفش بىنقطه واقع شده ، و در سطر پنجم تمام حروف تهجى مندرج است .\r\n\r\n","description":"","footnote":"","page_name":" 312 ","page_number":312},
  {"content":"\r\n\r\nغرض كه چون در اين رساله معانى ابيات مشكل درج افتاد اگر بعضى از صنايع در اوايل آن خرج گردد عجب نيست كه نقاد حبشى پيكرش مردمك ديده اولو الابصار گرديده ، و دايره‌هاى نونش طوق مشكين در گردن فاختگان چمن ادراك كشيده .\r\n\r\nنظم :\r\n مرا نيز از ازل اين بود تقدير * كه از قيد حروف افتم به زنجير\r\nز نون اين سيه فامان به صد شوق * نهم بر گردن قمرىّ جان طوق \r\nاما بعد نموده مىآيد كه مدت مديد و عهد بعيد بود كه در آينه ضمير نقش اين خيال مىبست كه پرده از چهره شاهد زيباى بعضى ابيات كه معنى آن پوشيده است بگشايد ، و تماشاكنان بهارستان معانى را گلهاى رنگارنگ از خار خامه عنبر شما مه بنمايد كه بعضى از آن وابسته به حكايات است ، و بعضى مرتبط به امثال و روايات است كه حل آن ماينحل چون اوراق طلا به زور بازوى نقاش فكر وابسته ، و از طيران به اوج آن بال طايران تامّل بغايت بيطاقت شكسته ، و هم مگر از كرم ربّانى و فيض نامتناهى سبحانى در اين درياى فكرت و بحور دقّت دست پائى تواند زد ، و به آشنائى آشنايان اين بارگاه به ساحل تقرير نجات راه تواند برد .\r\n\r\nبيت :\r\n غوّاص صفت فتاده‌ام در دريا * زان سر ز بدن ندانم و دست ز پا\r\nگرنه صدف فيض دهد دست مرا * كى گوهرى آورم ز بحر معنا \r\nدر اين ولاء محرك سلسله اين داعيه به نصّ و تعيها أذن واعية نصيحت بلند قدرى شد كه آفتاب فهم و ادراكش از اوج كمال و برج افضال پرتو بر جميع ذرّات آفاق انداخته ، و نهال مشكلات كلام منظوم و منثور را به نسيم ملايم دانش در ديده نظارگيان باغ معانى به احسن صور افراخته .\r\n\r\nنظم :\r\n وقت سخن همدم دلها بود * گاه بيان مرهم دلها بود\r\nصاحب اخلاق و ضمير منير * در همه اطوار بود بىنظير\r\nسرزند از پاكى احوال او * هرچه دهد دست ز اقبال او \r\n\r\n","description":"","footnote":"","page_name":" 313 ","page_number":313},
  {"content":"\r\n\r\nارجمند سعادتمند شهسوار معارك هيجا و آفتاب سپهر ملك سخا يعنى حسن آقا احسن الله عواقبه بالخير و العزّ و البقاء كه مجموع صفات جميل آيتى است در شأنش ، و گوهر حسن مردمى جوهرى است از كانش .\r\n\r\nرباعى :\r\n آن كزازلش ميل به طاعت باشد * در راه وفا به استطاعت باشد\r\nگر مركب ادراك جهاند چه عجب * كو فارس ميدان شجاعت باشد \r\nاز كثرت اخلاق پسنديده به جانب درويشان آفاق مايل است ، و به سخنان بلند فضلاء و علماى اسلام قايل و ناقل كه آن طايفه در ميدان موشكافى دقايق شعر اشهب دانائى تاخته‌اند . و به بازوى قوت متخيّله كمان تفكّر كشيده و تير خرد انداخته گاهى جهت صيد غزالان اين بهارستان غزل مىسرايند ، و گاهى به قصد قصايد بزرگان شست فصاحت مىگشايند ، اشارت با بشارت نمود به شرح نوشتن بر تصحيح معانى قصيده مشهور الامام العالم العاقل الكامل الفاضل العارف باسرار ربانى و كنوز رموز گنج سبحانى امام فخر الدين رازى عليه الرحمة و الرّضوان كه رياح نفحات معانى سعادت فرجامش بنوعى از اماكن خاطر عاطرش وزيده كه در درياى حيرت كشتى شكستگان خيال را به جمع آن معانى در گرداب اضطراب بر تخته پاره نادانى انداخته هر آينه از امواج طوفان فتوح آن ورطهء هولناك راه تدبير بسته ، و طناب بند شدن لنگر چنگ و ناخن فهم از آن گسسته ، و جز به شرطه فضل و مرحمت توفيق ربّانى و نسيم مراد الطاف و اعطاف سبحانى فتح آن وابسته نيست .\r\nالقصه حقير فقير و از مشقت روزگار دلگير\r\n\r\nنظم :\r\n ساكن كوى عجز و نادانى * بنده عبد اللّطيف شيروانى\r\nكه بود مشتهر به افلاطون * نه در او دانش و نه علم و فنون \r\nبدين امر مخصوص گشت و سر رفعتش از فلك الافلاك گذشت . اكنون در سايه نخل دلجوى توكّلت على الله پناه جسته و در كنار گلزار و ما اعتصامى الا\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nبالله قرار يافته . به تماشاى نوبهار معنى ديده گشاد و بدين بهانه ترانه آغاز نهاد حال آنكه مجنون را آتش عشق ليلى در سر بود نصيحت دوستان نيز بر آن شعله‌ها افزود ، و فرهاد مسكين را هواى جان كندن لعل شيرين در دل مىگذشت از طلب خسرو نيز آتش شوقش زياده گشت حاصل كه بىاختيار ساغر و پيمانه طلبيد و باده‌هاى صافى در اين ميخانه كشيد .\r\n\r\nنظم :\r\n اى شيخ مرا راه خرابات نمودى * مىخواست دلم باده كرامات نمودى \r\nاز آن به بنياد اين معانى و رواج اين مبانى به بازوى تقرير و چنگ تحرير گشاد و فرهادوار به تيشه فولاد فكرت كاسه سر را به خيالات جوى شيرين معانى رونق داد كه همّة الرجال تقلع الجبال .\r\nو بعد از شرح قصيدهء مذكور بعضى ابيات كه ما بين مردم مشهور بود كه وجود معانى آن همچو عنقا ناياب است ، و چون خورشيد تابان در نقاب حجاب ، بر طبق طبق عرض نهاد و اين رساله را حلّ ما ينحل نام گذاشته قبول و مقبول باد بربّ الحشر و الميعاد و عند الله حصول المراد .\r\nتنبيه : بر موشكافان رشته‌هاى نظم ، و غوّاصان گوهر درياى حزم مخفى و محجوب نيست كه باعث مبادرت بر اين امور خطير به شيوه جرأت در كشف عذار مستورات حجلهء ضمير به انامل كنايه و استعاره اظهار معانى پوشيده ابيات بزرگان دين و اسرار مستور علماى يقين است كه مبدء ظهور حالات و گشاينده تتق كراماتند زبان ايشان ترجمان غيب است ، و حكايات ايشان كلام بىعيب ، و كسى تا علامت تعلّقات از دست و پاى ادراك نگشايد به نفخه‌اى از نفخات رياض انفاس متبرّكه اين طايفه كه از جميع علايق وارسته‌اند مشام عقول را معطّر ننمايد از آن سبب كه تا كسى به كيفيّت باده ايشان مخصوص و ارجمند نگشته از زبان حال ايشان ممكن نيست كه محظوظ و بهره‌مند گردد .\r\n\r\n","description":"","footnote":"","page_name":" 315 ","page_number":315},
  {"content":"\r\n\r\n\r\nشعر :\r\n منما لاف كه مخصوص شدم پيش نكوئى * گر ترا نيست ز همرنگى او حالت و بوئى\r\nگرنه پاكى چه كنى ميل به رخساره جانان * چه نشينى به صبا گرنه گل غاليه بوئى\r\nدرد چون نيست ترا پيش طبيبان ز چه نالى * در جگر زخم ندارى صف عشّاق چه جويى \r\nو اكثر اين طايفه را به واسطه قوّت دين كشف معانى عين اليقين دست داده و صيقل هلال شرف اسلام آينه ضمير ايشان را از كدورت غش و غلّ بر افلاك شرع پاك كرده آنچه از الهامات عالم بالا در آن آئينه جلوه‌نما مىگردد آن را نورى و صفائى و طلوع و ضيائى باشد و طايفه‌اى كه محروم از انوار خورشيد درخشان مسلمانىاند به نصّ  وَ مَنْ يَبْتَغِ غَيْرَ الْإِسْلامِ دِيناً فَلَنْ يُقْبَلَ مِنْهُ وَ هُوَ فِي الْآخِرَةِ مِنَ الْخاسِرِينَ  هر آينه قلوب آن نامقبولان را كه به زنگ كفر تيره گشته به ظلمت خسران و زيان روز جزا و ضلالت دنيا ، حىّ توانا آلوده ساخته و چون خدنگ به خون و خاك آغشته و از كمان توفيقشان به فرسنگها دور انداخته ، نه از ايشان بعد از رفتن از دنيا اثرى ماند ، و نه در دفتر صحايف دانش كسى از ايشان خبرى خواند ، الّا طايفه‌اى كه مشعل توفيق رفيق ايشان گشته رخت هستى از موج خيز فنا به ساحل بقا رسانيده‌اند و كشتى زندگانى را از غرقاب عدم به بادبان اين سخن گذرانيده .\r\n\r\nمثنوى :\r\n تا نگوئى سخنوران مردند * سر در آب سخن فروبردند\r\nچون برى نام هركه را خواهى * سر برآرد ز آب چون ماهى \r\nو چند اشكال در اين قصيده بود كه در وقت شرح نوشتن باعث سرگردانى نمود :\r\nاوّلا آنكه كاتبان بيهوده نويس به مرور ايّام نافهميده و در صورت تجنيس كوشيده بودند و نوشيده را چون پوشيده نوشته .\r\n\r\n","description":"","footnote":"","page_name":" 316 ","page_number":316},
  {"content":"\r\n\r\n\r\nنظم :\r\n حور را كردم رقم جورآسا * چشم از ارقام بدش خشم نما\r\nكرده كلكش رقم چار چو خار * يار را تفرقه ناكرده زنار \r\nدويم آنكه در ابيات قصيده تقديم و تاخير بسيار بود چنان كه ابياتى كه در صفت صبح است پهلوى ابيات مدح و صفت ناقه نوشته بودند ، و آنچه در تعريف شب است در ذيل ابيات امثال و حكايات رقم نموده .\r\nالقصه آن سخنان را از هر جانب فراهم آورده پهلوى هم شاهدان معانى را جاى داده و صفهاى ايشان را آراسته ساخت و مجموع را كه چون اوراق خزان بر اطراف بستان از تندباد كاتبان غلطنويس پريشان و ابتر بودند فراهم آورده در نظر عاشقان آن را به رنگ و روى زرد و دل پردرد نمود ، و غلطهاى اين طبقه را كه حيوان كاتب بلكه روز محشر عاتب‌اند ( كذا ) به قدر امكان اصلاح كرده از روح پر فتوح آن امام و عالم ربّانى رحمة الله عليه استدعاى فيض مىنمايد ، و پرده حجاب از آفتاب معانى به دستيارى خامه مىگشايد ، بالله التوفيق فى كل حين و طريق .\r\n\r\nقصيده مذكوره اين است :\r\n 1 بال مرصّع بسوخت مرغ ملمّع بدن * اشك زليخا بريخت يوسف گل پيرهن\r\n2 صفحه صندوق چرخ گشت نگونسار باز * كرد برون باد صبح مهرهء مهر از دهن\r\n3 شعلهء خاور گرفت از سر كبريت دود * دوده فروشست پاك دور شعاع ز بن\r\n4 صبح برآمد ز كوه دامن اطلس كشان * چون نفس جبرئيل از گلوى اهرمن\r\n5 تا يزك باد صبح دست به يغما نكرد * چاك نزد پرنيان بر تن نازك پرن \r\n\r\n","description":"","footnote":"","page_name":" 317 ","page_number":317},
  {"content":"\r\n\r\n 6 بزم صبوح صبا ذوق نفيس عرب * شوق نسيم مسا بوى اويس قرن\r\n7 در نظر مردمك چون تره زارى سپهر * روشنيش كوكنار تيرگيش پرپهن\r\n8 پرپهن آسمان راست چنان طوطيى * كز طرف بچگان باز كند پرپهن\r\n9 قاضى شب را سواد در فرح از حلّه باف * منسى غم را دبير در شطوى خامه‌زن\r\n10 گوشه پروين نهاد توشه بر انبان دل * تحفهء آن خوشه داد بىگره و بىشكن\r\n11 اختر اوج ارغوان آمده در زعفران * وز لب چون ناردان آمده در نارون\r\n12 شمس چه آن نقره خنگ راند به ميدان فجر * زهرهء زهرا بماند چون خر تر در لجن\r\n13 كوهه دستان سرو سوخته در مجمره * ران قريب حَمَل دوخته بر باب زن\r\n14 چون تف آتش فتاد از كف مغرب در آب * زلف بنفشه بِرَست از گلوى ياسمن\r\n15 چرخ چو پروانه بود قطب چو شمع از قياس * جرم زحل چون دخان دور قمر چون لگن\r\n16 صولت بهرام را مهر شهى در نگين * دولت كيوان پير دلو تهى در رَسَن\r\n17 ناخنك جوشنى در بر بهرام شب * از شفق بهرمان وز افق برهمن \r\n\r\n","description":"","footnote":"","page_name":" 318 ","page_number":318},
  {"content":"\r\n\r\n 18 نور چراغ سهيل گوهر تاج قباد * ششترى مشترى مَطرَحِ تختِ پَشَن\r\n19 دوش دگر باره داشت طارم نيلوفرى * در تك طاسى دو فرد بر سر نقش سه زن\r\n20 زهره چو خاتون خلد خنده‌زنان در نقاب * ماه چو طاووس نر جلوه‌كنان در چمن\r\n21 رود ره كهكشان جادهء كوفته * از لب درياى چين تا در شهر ختن\r\n22 خامهء تير از كمان بهر نظام جهان * بر كمر توأمان يافته در عدن\r\n23 دايره اژدها بر تن گردون كمند * نايرهء فرقدان در چَهِ هامون شطن\r\n24 ماهى چون پيلتن گشته پلنگينه پوش * كژدم چوب پشن رسته دو افعى ز تن\r\n25 قبهء خضرا به وصف هم صدف و هم گهر * قامت جوزا به شكل هم صنم و هم شمن\r\n26 جسم شب تيره را هم برص و هم جذام * چشم شب خيره را هم سبل و هم وسن\r\n27 بر فلك و بر هوا ريخته و بيخته * لؤلوى لالا به كيل عنبر سارا به من\r\n28 مهر به خوناب گرم غرقه شده چون حسين * صبح به الماس قهر كشته شده چون حسن\r\n29 اين شده چون عقل و روح لقمه انواع نقل * وان شده چون جدّ و باب طعمه ارباب ظن \r\n\r\n","description":"","footnote":"","page_name":" 319 ","page_number":319},
  {"content":"\r\n\r\n 30 هركه دمى با شما رطل گران نوش كرد * ديده عقلش نديد دل به بلا مرتهن\r\n31 سايه ذات خداى پايهء فرّ هماى * پاره نفس رسول چاره كت حَزَن\r\n32 درهم انگيخته مرهم آميخته * از نمك امتحان وز جگر ممتحن\r\n33 خورده جگرهاى خويش بر خطآتش زمين * كرده ستمهاى سخت بر حلواتش زَمَن\r\n34 شاهد لولاك را روضهء پاكش سكون * زايد افلاك را حضرت پاكش سكن\r\n35 حاسد شوم اخترش مرده ولى در عذاب * قاصد بدگوهرش زنده ولى در كفن\r\n36 اسم تباهيست ظلم نزد هنر بر امام * نام الهى است حشو نزد خرد بر دلن\r\n37 برد مرا بارگير بر سر هنجار طوس * راهبرى چون صراط راست روى چون لجن\r\n38 كشتى درياى خاك لنگر بيت شواك * در جبل و در مغاك خار خور و خاك كن\r\n39 كرده ز خارا خمير همچو امير غدير * وز كف او پرفطير پشت تنور دمن\r\n40 زنگى تفج قوى ترك ميان شگرف * گردن او چون كمان سينهء او چون مِجَنّ\r\n41 تافته ريسمان گيسوى دنبال او * او به حرير خطا درزى سوزن شكن \r\n\r\n","description":"","footnote":"","page_name":" 320 ","page_number":320},
  {"content":"\r\n\r\n 42 نار دوان در فراز آب روان در نشيب * باد وزان در كتام خاك گران در عطن\r\n43 شسته به صابون دوش باقى اشنان چاشت * بوقلمون دلش بىكسل و بىشجن\r\n44 روغنش اندر جوال تعبيه‌هاى كتف * گردنش اندر چرا قائمه‌اى از برن\r\n45 لقمه اندام حرب خرقه آرام ضرب * چون مه مشكين عذار چون بت سيمين ذقن\r\n46 نيك رفيقى چو عمر خوب حريفى چو جان * نادره‌اى چون مراد بو العجبى چون سخن\r\n47 نضنضه او رضا داده سر اندر قضا * عشق مديح رضا بسته چو بر خويشتن\r\n48 شه رخ مات از نفاق بدر هلال از محاق * كعبه دور از ديار عيد بعيد از وطن\r\n49 در صف ميدان حرب جمجمه مركبش * نان دل و قوت جسم با نمك ذو المنن\r\n50 عصمت پالوده را روشن و صافيش جام * تهمت آلوده را دردى فانيش دن\r\n51 او به سر كوثر است چشمه از آنجا گشاد * چشمه از ابروى او بر گذر انجمن\r\n52 سلسله معجزش داشت به زنجير و زنگ * مالش نيرنگ را ضيغم دشمن فكن\r\n53 تا به تو قربت نجست وز تو عنايت نخواست * ز افعى چوبين نكرد صاحب سلوى دهن \r\n\r\n","description":"","footnote":"","page_name":" 321 ","page_number":321},
  {"content":"\r\n\r\n 54 با تو برآميخت راز عطسه آدم شبى * مغزش از آن غنچه كرد كار نگار ختن\r\n55 مادر انگور را كز دل بريان خويش * داد ز پستان غيب بر در بستان لبن\r\n56 قنبر آنم كه گفت قصّه او بارها * پيش ذليب از ذهاب تا نستاند ثمن\r\n57 حوصله دشمنش حاصل حجّت نداشت * خارش نر مادگى تازه شدش چون زغن\r\n58 كرده در ابناى جنس فاتحه نام او * آهن و پولاد موم ، آتش سوزان سفن\r\n59 ابروى طاقت چراست جفت زره از گره * لاله لعلت ز چيست رخ همه چين در سفن\r\n60 نيست ازل را به حكم بىتو روان هيچ حكم * نيست ابد را بقطع بىتو روان هيچ فن\r\n61 آخر اين صدره را نغمه نعت شماست * لحن خوش راه راست هر سحرى بر فنن\r\n62 راست بگو كج‌نشين دار حديثى بره * در دهن ازراع چيست چون تو ندارى برن\r\n63 خصمك فى ما مضى و إن قضى نحبه * ينتقم الله منه دونك لا تعجلن \r\nحالا شروع در شرح قصيده مىرود اميد كه زبان به سهو و خطائى جارى نگردد .\r\nبسم الله الرحمن الرحيم\r\n\r\nبيت اوّل قصيده :\r\n بال مرصّع بسوخت مرغ ملمّع بدن * اشك زليخا بريخت يوسف گل پيرهن \r\n\r\n","description":"","footnote":"","page_name":" 322 ","page_number":322},
  {"content":"\r\n\r\nاز بال مرصّع ، غرضش لوح زبرجد فام فلك است كه به لآلى كواكب مرصّع شده . و از مرغ ملمّع بدن غرض پيكر آفتاب است كه صاحب لمعه است . و چون طلوع آفتاب زرين طناب باعث پنهان گشتن انجم و شهاب است هر آينه لفظ بسوخت دلالت بر ناياب گشتن انجم ثابت مىكند .\r\nيعنى چون مرغ ملمّع آفتاب رخسار آتشين ظاهر كرد ، جميع كواكب چون پروانه بر شمع آن سوختند و بر اثر آن شعله ديگر رخساره تابان بر نيفروختند .\r\n\r\nنظم :\r\n تو آفتابى و خوبان همه ستاره صفت * به پيش پرتو روى تو هيچ ننمايند \r\nو از اشك زليخا نيز غرض كواكب فلك است كه در حسرت يوسف مهر كه چهره در چاه مغرب نهفته بود صبح اشك زليخاى فلك فروريخت .\r\nو اينجا از يوسف گل پيرهن غرض لباس آل شفق تواند بود كه آفتاب صباح در بركرده و از گريبان آن پيراهن آل چون غنچه سر بدر كرده .\r\nو تواند بود كه اين تشبيه اضمار كه به ظاهر اين حال و پيراهن شفق آل اشارتى نرفته . هر آينه اگر در تفصيل معانى اين ابيات بكوشد هر بيت از آن رساله‌اى و هر لفظ از آن طومار و قباله‌اى . اما طريق اختصار اختيار نموده نعت معنى گفته مىگذرد كه حديث « خير الكلام قل و دل » مشعر بر اشعار اشعار آن است ، تا فضلا را چه به خاطر رسد .\r\n\r\nبيت دويم قصيده :\r\n صفحه صندوق چرخ گشت نگونسار باز * كرد برون باد صبح مهره مهر از دهن \r\nچرخ را به صندوق پر جواهر تشبيه كرده‌اند از نگونسار شدن غرض خالى گشتن وى از جواهر است كه اشارت به روز است و ناپيدا شدن كواكب . امّا دغدغه در لفظ صفحه مىشود زيرا كه بىآن معنى تمام است كه گويد : صندوق چون درج چرخ نگونسار شد و جواهر آن هر سو نثار شد .\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nديگر چون سطح فلك كريست و بر جسم كرى صفحه اطلاق نتوان كرد أمّا ظاهرا صفحه بالا و صفحهء زير جهت صندوق فلك تعيين مىفرمايد تا اين معنى اخذ كرده شود كه آن صفحه كه فوق الارض است به واسطه لمعه آفتاب جواهرش ننموده و فروريخت ، و آن صفحه فلك كه تحت الارض است و شعاع خورشيد از آن بعيد و كرهء خاك در ميانهء حايل و آن جانب به ظلمت مايل مقرر كه جواهر كواكب آن به حال خود خواهد بود بنابراين قيد صفحه صندوق شده باشد .\r\nو مصرع دويم كه گفته : « كرد برون باد صبح مهرهء مهر از دهن » در اصطلاح باد مهره آن مهره سفيد را گويند كه در نزد ابدالان مىباشد گاهى آن را به طريق نفير مىنوازند اينجا تشبيه مهر بدان نموده به مناسبت باد صبح و نسيم صباح كه تازه كنندهء غنچه‌هاى ارواح است .\r\nهر آينه معنى آن شد كه چون درج چرخ جواهر خود فروريخت باد صبح مهرهء مهر از دهن برانگيخت .\r\n\r\nبيت سيم قصيده :\r\n شعله خاور گرفت از سر كبريت دود * دوده فروشست پاك دور شعاع زبن \r\nاز شعله خاور غرضش آفتاب است كه خاور مشرق را گويند و خاك را از شعلهء آفتاب به كبريت احمر تشبيه كرده تشبيه اضمار است كه به ظاهر آن اشارت نيست يعنى آفتاب مشرق از سر كبريت خاك دوده شب را دور ساخت . و مصرع دويم همان مصرع اول را مىپرورد كه زبن در لغت ابر سرخ را گويند . يعنى آتش شفق دودهء شب را از دور خود كه اشارت به افق است فروشست و از شنگرف او لاله‌وار داغ سياهى بدور افتاد گلها رست . [ و گلها رست - ظ 
  ] .\r\n\r\nبيت چهارم قصيده :\r\n صبح برآمد ز كوه دامن اطلس كشان * چون نفس جبرئيل از گلوى اهرمن \r\nغرض نمايان گشتن روشنائى صبح است از جانب كوه ، و از دامن اطلس\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nغرض برق و ضياء اوست بر سطح كوه و چهرهء خاك كه گويا چون محبوب خرامان دامن‌كشان مىآيد . و غرض از نفس جبرئيل باز همان دم صبح است كه از دهن اهرمن تيره روى شب بيرون مىآيد و طلوع مىنمايد .\r\nو اينجا بعضى صافى طبعان روشن ضمير را دغدغه به خاطر راه يافته كه از گلوى اهرمن كه ديوى بود نفس جبرئيل بيرون آمدن مناسب نيست كه نفس جبرئيل بغايت مكرّم ، و دهان اهرمن بغايت زشت و درهم است شعر :\r\n كجا توان گل رويت به لاله كرد برابر * كه او ز خاره برون آيد اين ز سيم زند سر \r\nو فى الواقع مكان تعرّض مىنمايد . اما از جانب قائل جواب آن است كه به جهت ظلام كفر هميشه نفس جبرئيل امين از جانب رب العالمين باعث بود و به انفاس قرآن معلم آن دانش‌آموز مكتب‌خانه علم سبحان الّذى اسرى بعبده ليلا بوده اوراق مىگشود اينجا نيز به آن مناسبت صبح به انفاس عيسوى رفع ظلام اهرمن شب تيره‌رو مىنمايد هر آينه آن تشبيه به حال خود و مديح مقال خود است .\r\nهر آينه معنى آن شد كه شاهد صبح از كوه دامن‌كشان ظاهر گشته جهت منوّر نمودن كاينات چون نفس جبرئيل امين از گلوى اهرمن شب بيرون آمد تا فضلا چه فرمايند ؟ اللهم أغثني .\r\n\r\nبيت پنجم قصيده :\r\n تايزك باد صبح دست به يغما نكرد * چاك نزد پرنيان بر تن نازك پرن \r\nغرض از يزك باد صبح لشگر سحرگاه است كه دست به يغماى هندوستان شب دراز كرده از اين جهت پرنيان بر تن نازك پروين چاك كرده شد كه معنى پرنيان در لغت خلعت است و پرن به معنى پروين آمده كه تركان او را اوركر گويند .\r\nهر آينه معنى اين بيت آن شد كه تا عسكر سحر دست به يغما نيفراشت پروين چاك در گريبان خلعت خود نيداخت كه از چاك گشتن غرض تغيير اوست .\r\n\r\nبيت ششم قصيده :\r\n بزم صبوح صبا ذوق نفيس عرب * شوق نسيم مسا بوى اويس قرن \r\n\r\n","description":"","footnote":"","page_name":" 325 ","page_number":325},
  {"content":"\r\n\r\nتعريف نسيم صبا مىنمايد كه بزم صبوح او ذوق نفيس عرب بود كه حدى عرب كه شتر را به رقص درمىآورد مشهور و معروف است چنان كه شيخ گفته :\r\n\r\nشعر :\r\n نبينى شتر بر حُدىّ عرب * كه چونش به رقص آورد در طرب\r\nشتر را چه شور و طرب در سر است * اگر آدمى را نباشد خر است \r\nو شوق باد سحرگاه را مىگويد كه چندان لطافت داشت كه بوى اويس قرن از او هركسى مىشنود .\r\nو قصه نسيم اويس قرن چنان مشهور است كه آن مرشد دين كه صاحب خرقه اولياست و مجموع مشايخ را پيشوا ، با آنكه در زمان سعادت مقرون حضرت رسالت‌مآب عليه افضل الصّلوات و اكمل التحيّات بود ، امّا غايبانه ايمان آورد و به حضور موفور السرور آن حضرت مشرّف نگشت ، زيراكه مادر پيرى داشت و دانه‌هاى خدمت او را در مزرع دل مىكاشت و به جهت رضاى والده از آفتاب جمال آن سر و الضّحى و سياه موى و اللّيل اذا سجى محمّد مصطفى ( ص ) محروم گشته ، صبر و تحمّل مىنمود كه از جدائى وى مادرش را بيم فوت بود كه از شير شترى كه مىپرورد قوت هر روزه او را مىآورد ، و حضرت رسالت صلى الله عليه و على آله و سلّم هميشه از گلهاى اخلاص اويس قرن و ايمان آوردن وى به صورت احسن چمن خاطر عاطرش را شكفته داشتى ، و در وقت وزيدن صبا روى به جانب يمن كرده گفتى از اين جانب بوى آشنايى مىآيد كه هر زمان جان و دلم از ان نسيم مىآسايد كه نفخه‌هاى محبت مىافزايد .\r\n\r\nمطلع :\r\n خوشا نسيم كه از كوى دوست مىآيد * ز كوى دوست چه عطر نكوست مىآيد \r\nاكنون قصّه اويس قرن و بوى خوش آن چمن به وجه احسن و لطافت ظاهر و مبرهن گشت .\r\n\r\n","description":"","footnote":"","page_name":" 326 ","page_number":326},
  {"content":"\r\n\r\n\r\nبيت هفتم قصيده :\r\n در نظر مردمك چون تره زارى سپهر * روشنيش كو كنار تيرگيش پرپهن \r\nدرين بيت سپهر را به تره زارى تشبيه نموده كه روشنائى سحر به منزله كوكنار او باشد كه كوكنار خشخاش دانه‌دار است ، و به دانه‌هاى انجم مناسبت دارد ، و تيرگى و سبزى آن را پرپهن گفته كه بحسب معنى لغوى پرپهن ميان زمستان و روزهاى تيره را گويند .\r\nهر آينه معنى آن شد : در نظر مردمك تره‌زارى بود فلك كه روشنى در او خشخاش بود و سبزى و تيرگى در او شب گوهرپاش .\r\nو در بعضى لغت پرپهن به معنى خرفه آمده است كه تركان به دو سمزاوت مىگويند ، و فى الواقع در اينجا كه صحن فلك را به تره زارى تشبيه نموده پرپهن بدان معنى مناسب مىافتد تا فضلا چه فرمايند .\r\n\r\nبيت هشتم قصيده :\r\n پرپهن آسمان راست چو آن طوطيى * كز طرف بچگان باز كند پرپهن \r\nپرپهن تختگاه را نيز گويند و پرپهن دويم كه در آخر اين بيت واقع شده بمعنى پرها پهن نمودن طوطى است .\r\nهر آينه معنى بيت آن شد كه تختگاه آسمان در صبحگاه چون طوطى سبز گشته كه به جانب بچّگاه پر را پهن نمايد ، و به تشبيه اضمار بچگان طوطى كواكب خواهند بود يا بيضه‌هاى كواكب كه در زير پر خود گيرد ، و چون كواكب از فلك زاينده شدند مانند شكوفه از درخت هر آينه تشبيه چندان دور نمىنمايد .\r\n\r\nبيت نهم قصيده :\r\n قاضى شب را سواد در فرح از حلّه باف * منسى غم را دبير در شطوى خامه زن \r\nبحسب استعاره مىفرمايد سواد قاضى شب در فرح بود از حلّه بافتن روز كه\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nحلّه قماش سفيديست از بهشت در لغت ، و به علم رمل صورت فرح را قاضى رمل نيز مىگويند ، و آن از صنايع شعر است كه بدان‌گونه الفاظ مناسب را پهلوى هم جاى دهند . ديگر منسى غم يعنى صاحب نسيان غم كه برآمدن صبح باعث فراموشى شب غمست . و غرض از دبير كه در شطوى خامه‌زن گفته همان دبير شب است ، و شطوى عرب او تاركتان سفيد را گويد .\r\nهر آينه معنى اين شد كه سواد شب از صبح حلّه باف شده و منسى غم را دبيرش در كتان سحرگاه خامه‌زن گشته ، كه غرضش مبدّل گشتن آثار شب ظلمانيست تباشير چون شير صبح نورانى .\r\n\r\nبيت دهم قصيده :\r\n خوشه پروين نهاد توشه بر انبان دل * تحفه آن خوشه داد بىگره و بىشكن \r\nيعنى از خوشه پروين كه چون مرواريد غلطان است يا چون گندم خويد بريان دل توشهء خود برداشت و برطبق آرزو گذاشت . و طرفه آن است كه هرگاه كسى عقد درى به شخصى فرستد البتّه آن را در جائى گره مىزند ديگر اگر شخصى خوشه خويد بر آتش بريان نمود در محلّ اكل البتّه آن را مىشكند كه دانه‌هاى او ظاهر شود ، اما اين خوشه پروين بىگره و بىشكن به ارباب حال و اهل دل وصول يافت و به نظّاره وى هركه آثار صنع ديد شتافت .\r\n\r\nبيت يازدهم قصيده :\r\n اختر اوج ارغوان آمده در زعفران * وز لب چون ناردان آمده در نارون \r\nغرض از اختر اوج آفتابست زيرا كه چون آفتاب بر اوج فلك رسد كه آن را نصف النهار گويند منجّمان صفحهء شمسى تقويم را ملاحظه نمايند كه در نصف النهار آن روز هر كوكبى چه مقدار از بروج اثنى عشر قطع نموده و در آن محل كه خورشيد اوج دارد حكم بر ساير كواكب و منسوبات او نمايند از بعد و قرب و سعد و نحس . و مهر كه نيّر اعظمست تا فراز تحت فلك قرار نگيرد ساير كواكب سبعه را تأثيرش صورت نپذيرد ، چون كلى [ كذا 
  ] در اين نصف روز مهر جهان‌فروز\r\n\r\n","description":"","footnote":"","page_name":" 328 ","page_number":328},
  {"content":"\r\n\r\nاست و او را منجّمان در اصطلاح اختر اوج گويند . و گاه باشد كه آفتاب در حين طلوع و غروب بغايت سرخ نمايد چون طشت زرين پر خون و يا چون جامى پر از بادهء گلگون بواسطهء كثرت بخارات كه از روى زمين مرتفع گردد ، و به ما بين بصائر و جرم آفتاب حايل آمد و در نظر سرخ نمايد . اينجا همان حال سرخ بودن آفتاب را بيان مىكند كه اختر اوج ارغوان آمده در زعفران . و غرض از زعفران اينجا ابرى چند باشد كه در مشرق از شعله آفتاب نورانى چون رخ عاشقان زعفرانى مىنمايد و اشارت به بيرون آمدن مهر ارغوان چهر است در ابرهاى زرين مشرق ، و از لب چون ناردان يعنى دانه نار و باز همان لب خورشيد را در آن حال ملاحظه نموده و گفته : آمده در نارون . و در لغت نارون بمعنى گلنار آمده و نارون اشجار راست را نيز گويند .\r\nو غرضش بودن خورشيد است در ميان خطهاى شعاعى خويش بطريق تذروى كه در ميان اشجار درآيد ، و يا چون گل سرخ شكفته كه از ميان شاخه‌ها خود را بنمايد تا فضلاى موشكاف را چه به خاطر رسد .\r\n\r\nبيت دوازدهم قصيده :\r\n شمس چه آن نقره خنگ راند به ميدان فجر * زهرهء زهرا بماند چون خر تر در لجن \r\nغرض از خنگ نقره طلوع و سفيدى صبحست كه بر فراز آن فرس شمس سوار گشته به ميدان فجر مركب راند ، زهره زهرا با همه روشندلى و ضياء چون خر تر در لجن ماند كه لجن در لغت آن گل را گويند كه بغايت تيره و تار باشد و مكان غرقه گشتن حيوانات بردبار . ( كذا ) .\r\nهر آينه معنى آن شد كه چون آفتاب بر مركب سيماب صبح سوار گشته به ميدان فجر گردون خراميد زهرهء زهرا با وجود همه ضياء چون خر تر رخت وجود خود را در گل ناپيدائى كشيد كه ديگر از خود اثرى نديد .\r\n\r\nبيت سيزدهم قصيده :\r\n كوهه دستان سرو سوخته در مجمره * ران قريب حمل دوخته بر باب زن \r\n\r\n","description":"","footnote":"","page_name":" 329 ","page_number":329},
  {"content":"\r\n\r\nگويا غرض از كوههء دستان سرو ، شاخى چند است كه از بدن سرو برآمده است و او را در مجمره شب سوخته مىگويد كه دود ظلمت بر آن مشعر است . و باب زن در لغت سيخ كبابست كه طناب شعله زرين آفتاب را به دو تشبيه كرده كه گويا گوشت ران حمل را بدان سيخ كباب مىكنند كه ران حمل قريب او بود ، و علامت آفتاب در حمل بودن است كه اشارت به فصل بهار طراوت شعار است و محلّ مساوات ليل و نهار .\r\nهر آينه معنى آن شد كه سرو در مجمرهء فلك سوخته شد كه ران حمل بر سيخ شعله آفتاب دوخته گرديد .\r\nو بر ارباب ادراك و طبايع ادراك پوشيده نماند كه تا غايت ابيات تعريف صبح بود بر صحايف كافور بار اكنون به خامهء عنبر شمامه صفات شب سيه نامه مىنمايد در اشعار تا واضح باشد .\r\n\r\nبيت چهاردهم قصيده :\r\n چون تف آتش فتاد از كف مغرب در آب * زلف بنفشه بِرُست از گلوى ياسمن \r\nغرض از تف آتش خورشيد است كه در آب مغرب افتاده . و لفظ رست و رستن بمعنى روئيد و روئيدن است . و از زلف بنفشه غرض ظاهر گشتن شب ظلمانيست از گلوى ياسمن سفيد روز .\r\nهر آينه معنى آن شد كه چون آتش مهر از كف مغرب در آب افتاد يعنى در تحت الارض ، زلف بنفشه شب از حلق ياسمن روز رسته سنبل گشاد و نافهاى عنبر در مجمر نهاد .\r\n\r\nبيت پانزدهم قصيده :\r\n چرخ چو پروانه بود قطب چو شمع از قياس * جرم زحل چون دخان دور قمر چون لگن \r\nغرض از پروانه بودن چرخ طريق گشتن اوست بر دور نقطه قطب كه آن را به شمع تشبيه كرده جهت دور فلك بر گرد آن و خط محور چون بدن شمع و روشنى\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nقطب چون شعله وى . ديگر جرم زحل را جهت سياهى دخان آن شمع گفته ، و قمر را چون لگن سيمين كه شمعدان است .\r\nهر آينه معنى آن شد كه شمع قطب روشن بود چون قمر ، و دود آن شمع زحل بود و پروانه آن فلك كه بر دور قطب مىگشت ، تا فضلا چه گويند .\r\n\r\nبيت شانزدهم قصيده :\r\n صولت بهرام را مهر شهى در نگين * دولت كيوان پير دلو تهى در رسن \r\nغرض از صولت بهرام كه گفته بزرگى آن پادشاه است به مناسبت نگين اما تعريف مريخ است كه يك اسم او بهرام است ، و از نگين غرض خاتم حلقه فلك است ، و مهر شهى ماه را گفته كه بر حلقه آن خاتم است ، و از دولت كيوان كه گفته دلو تهى در رسن داشت غرضش نكبت اوست كه برعكس حال آن را دولت گفته ، زيرا كه مثل مشهور است كه « برعكس نهند نام هند و كافور » ، چون دلو از بروج خانه زحل است بنابراين ، اين دلو تهى فلك را به دو منسوب نموده .\r\nهر آينه معنى آن شد كه مريخ پادشه‌وار مهر شهى از ماه بر خاتم فلك نموده و نحوست كيوان جز دلو خالى در رسن شهاب نداشت كه تشبيه اضمار است .\r\n\r\nبيت هفدهم قصيده :\r\n ناخنك جوشنى در بر بهرام شب * از شفق بهرمان وز افق برهمن \r\nناخنك جوشنى اسم قماشيست كه بوم آن سياه است و گلها و نقطه‌ها بر آن چون شكوفه به سفيدى بافته ، كه از آن تشبيه غرض سياهى شب و سفيدى كوكب است ، و آن قماش را خلعت بهرام شب مىگويد و بهرمان ياقوت سرخ را گويند ، و قماشى كه ياقوتى باشد و حريرى كه منقّش باشد آن را نيز گويند و صيغهء مشتركست كه اشارتيست به شفق شامگاه ، و برهمن دانش‌آموز هندوان را گويند كه افق را بواسطهء سياهى كه بر اطراف اوست بدان تشبيه نموده .\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nهر آينه معنى آن شد كه خلعت منقش در بر بهرام شب از پردهء شفق ياقوتى و از سياهى افق برهمن طيّار گرديده كه اشارت به الوان شب مىنمايد از سياهى و سفيدى كواكب ، تا فضلا چه فرمايند .\r\n\r\nبيت هيجدهم قصيده :\r\n نور چراغ سهيل گوهر تاج قباد * ششترى مشترى مطرح تخت پشن \r\nنور سهيل كه باعث رنگ ياقوت و لعل و عقيق است ، و از گوهر تاج قباد لعل و ياقوت اراده نموده ، و مطرح مكان طرح را گويند ، و پشن اسم پادشاهيست .\r\nهر آينه معنى آن شد كه در آن شب نور سهيل همچو گوهر تاج قباد بود ، و ششتر در لغت صاحب جرات را گويند كه آن را به مشترى نسبت داده كه طرح افكن تخت پشن گشته كه اشارتى به بلندى قدر و رفعت مشترى است كه فلك ششم به دو متعلّق است و رونق بازار پشن را طرح كرده و طرح اينجا بمعنى معطل آمده تا واضح باشد .\r\n\r\nبيت نوزدهم قصيده :\r\n دوش دگر باره داشت طارم نيلوفرى * در تك طاسى دو فرد بر سر نقش سه زن \r\nطارم نيلوفرى قصر فلكست . و تك در لغت بمعنى دويدن آمده كه گفته‌اند :\r\nنظم :\r\n سمند بادپا از تك فروماند * شتربان همچنان آهسته مىراند \r\nو تك و ته و زير نيز واقع شده از كوزه و دريا و خم و هرچه ظرفيّت را شايد ، چنان كه نظم :\r\n در تك دريا چه شوى غوطه‌زن * گوهر غلطان دهدت چون سخن \r\nو بر فلك سه كوكب هست كه مثلّث واقع شده‌اند و مساوات ما بين ايشان يك مقدار ، كه اگر خطّى از كوكبى به كوكبى اخراج نمايند مثلّثى متساوى الاضلاع حاصل آيد به سه زاويه غير قائم و آن سه كوكب را سه خواهران گويند ، كه هر سه نورانى و سيم اندام واقع شده چون سه محبوبهء حور لقا بارويهاى زيبا و دلارا ، و از دو فرد بر\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nفلك غرض آفتاب و ماه است كه مثل خود ندارند و در فيض و نوربخشى فرد واقع شده‌اند .\r\nهر آينه معنى آن شد كه دوشينه فلك در ته طاس دو فرد داشت كه اشارتى به غروب آفتاب و ماه است ، و برجانب بالاى طاس كه لفظ سر اشارت بدانست نقش سه زن را داشت كه همان سه كوكبند ، يعنى بزاد فريد باز چرخ كعبتين مهر و ماه را در بن طاس افكنده از زياده بازى نقش سه تار تخته بالا مىنمود كه به هر حال بر اين صحيفه تابع او بايد بود .\r\nرباعى :\r\n بيهوده به هر طرف نمىبايد تاخت * با نيك و بد زمانه مىبايد ساخت\r\nاين طاسك چرخ و كعبتين انجم * هر نقش كه مىنمايد اين بايد باخت \r\n\r\nبيت بيستم قصيده :\r\n زهره چون خاتون خلد خنده زنان در نقاب * ماه چو طاووس نر جلوه‌كنان در چمن \r\nزهره زهرا را مانند حوراى خلد در نقاب شب خنده‌زنان مىگويد يعنى از نقاب زلف مشكين شب گوهرهاى دندان از كواكب مىنمود و تابان و درخشان بود ، و ماه را در چمن فلك به طاووس نر تشبيه كرده كه از كواكب آيينهاى دم طاووس ظاهر ساخته جلوه‌نمائى آغاز نهاده بود .\r\n\r\nبيت بيست و يكم قصيده :\r\n رود ره كهكشان جادهء كوفته * از لب درياى چين تا در شهر ختن \r\nغرض از رود ره كهكشان و جاده كوفته سفيدى اوست كه چون جوى آب ، و سنگهاى كواكب در آن ميان با آب و تاب مىنمايد كه همچنين راهيست كوفته در سبزه‌زار گردون ، و جوبيست روان از كواكب به سنگها مقرون ، و از لب درياى چين غرضش دامان افق است كه چون دريا دور نموده و گرد جهان برآمده ، و از آنكه درياى چين گفته غرضش سفيدى افق تواند بود كه شعله آفتاب از زير زمين آن را بر اطراف مىنمايد ، و از آنكه گفته تا در شهر يمن ، غرض از\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nيمن عقيقى بودن شفق و حوالى آن است تا فضلا را چه به خاطر عاطر دريا مقاطر راه يابد ؟ اميد كه از خطاى خاطيان كه شرح چنين نمودند درگذرند و به عيوب كلام بىسرانجامان ننگرند .\r\n\r\nبيت بيست و دوم قصيده :\r\n خامه تير از كمان بهر نظام زمان * در كمر توأمان يافته در عدن \r\nخانه عطارد از بروج سنبله و جوزاست ، و صورت جوزا چون به شكل دو كودك برهنه واقع شده‌اند ايشان را توأمان نيز گويند ؛ چون در شب مقرر است كه هر برجى زيب كواكب دارد و به گوهرهاى انجم خود را مىآرايد اكنون ناظم بدان قصد مىگويد كه تير كه عطارد است از قوس قصد جوزا نموده كه خانه اوست و از كمر وى درهاى كواكب را يافت و به سوى نظام زمان بدان گوهرها شتافت ، يعنى چون هر كوكبى به خانه خود قرار گيرد عالم را نظامى پيدا شود و منسوبات آن كواكب را كامى حاصل آيد .\r\nبيت بيست و سيم قصيده :\r\n دايره اژدها بر تن گردون كمند * نايره فرقدان در چَهِ هامون شطن \r\nاز دايره اژدها غرضش دايرهء افق است كه بر گرد زمين برآمده بر تن گردون همچون كمند پيچيده ، و فرقدان آن دو كوكب را گويند كه در بعضى اشعار اسم ايشان فرقدين نيز واقع شده چنان كه مولانا عبد الرحمن الجامى مىفرمايد :\r\nنظم :\r\n خُدّام مرقدش به سرم گر نهند پاى * حقّا كه بگذرد سرم از فرق فرقدين \r\nكه غرض علو درجه است . و شطن در لغت ريسمان دراز را گويند كه بر دلو و غيرهم بسته باشند . و هامون كه به معنى دشت است چنان كوه و هامون مىگويند مكان مجنون بود .\r\n\r\n","description":"","footnote":"","page_name":" 334 ","page_number":334},
  {"content":"\r\n\r\nهر آينه معنى آن شد كه اژدهاى افق بر تن گردون حلقه كرده و نور فرقدان كه خط شعاعى از خود جدا كرده مانند رسن در چاه هامون شب بسته تا يوسف مهر را از چاه برآرد .\r\n\r\nبيت بيست و چهارم قصيده :\r\n ماهى چون پيلتن گشته پلنگينه پوش * كژدم چوب پَشَن رسته دو افعى ز تن \r\nغرض از ماهى برج حوتست ، و پيلتن لقب رستم زال كه هميشه پوست ببر و پلنگ پوشيدى ، اكنون برج حوت را با كثرت كواكب به رستم پلنگينه پوش تشبيه مىكند و كژدم كه برج عقربست او را به نيزه پشن تشبيه كرده كه از تن خود دو افعى سرهاى نيزه نموده كه آن دو سر از يكى بدن رسته‌اند ، و تشبيه نيزه به عقرب شعرا بسيار كرده‌اند و از آن جمله است كه :\r\nشعر :\r\n از بهر دوزخ خصم رمحت چه مار و عقرب * گه نيش كوبد از دُم گه زهر ريزد از لب \r\nو جنگ سنان گيو و پشن ما بين شجاعان شمشير فن بغايت مشهور و معروفست .\r\nهر آينه معنى آن شد كه برج حوت چون رستم پلنگ‌پوش شد و برج عقرب چون نيزه پشن از بدن خود دو افعى رسته به قصد زنگى شب .\r\n\r\nبيت بيست و پنجم قصيده :\r\n قبّه خضرا به وصف هم صدف و هم گهر * قامت جوزا به شكل هم صنم و هم شَمَن \r\nقبّه گردون و وضع اين جام سرنگون را هم به صدف و هم به گهر تشبيه كرده :\r\nصدف به اين معنى بود كه درونش از كواكب پر گوهر است ، و گهر بدان معنى كه از كثرت كواكب گويا يك دانه گوهر ازهر است . و ديگر گوهر جوهر را نيز گويند و جوهر بودن فلك مقرر ، كه قابل خرق و التيام نيست ، و جوهر بسيط است . و نيز به فلك گوهر بواسطه تدوير و صنع مدور او توان گفت امّا دليل اوّل اقوى\r\n\r\n","description":"","footnote":"","page_name":" 335 ","page_number":335},
  {"content":"\r\n\r\nمىنمايد از ساير ادله كه مذكور گشت . و مصرع « قامت جوزا به شكل هم صنم و هم شمن » چنان باشد كه جوزا برج ذو جسدين است و صورت آن چون دو سر طفل از يك بدن برآمده و چون دو گل از چمن سر زده و آنكه قائل قصيده مىفرمايند « هم صنم و هم شمن » يعنى يكسر او چون صنم بود و يكسر او چون شمن كه در لغت بت‌پرست است .\r\n\r\nبيت بيست و ششم قصيده :\r\n جسم شب تيره را هم برص و هم جذام * چشم شب خيره را هم سبل و هم وسن \r\nغرض از جسم شب فلكست كه هرگاه سياهى شب را شخصى تصور كنيم جلد بدن او فلك تواند بود كه از كواكب بدن شب به علت برص و جذام معلول گشته ، و سبل سفيدى را گويند كه در چشم مىافتد ، و همان غرض نقش كواكب است كه مردمك سياه فام شب به طريق سبل عارض گشته . و وسن در لغت به معنى تاريكى شب است و گمراهى را نيز گويند ، فى الواقع در اين مرتبه چشم كواكب به تاريكى شب قيرگون مقرون گشته .\r\nهر آينه معنى آن شد كه جسم شب خيره از كواكب به علت برص گرفتار ، و چشم شب تيره به مرض سبل و تيرگى افكار بود ، تا ارباب بصيرت را چه به خاطر رسد .\r\n\r\nبيت بيست و هفتم قصيده :\r\n بر فلك و بر هوا ريخته و بيخته * لؤلوى لالا به كيل عنبر سارا به من \r\nاين بيت لف و نشر مرتّب است يعنى از كواكب بر فلك لؤلوى لالا به كيل ريخته ، و بر هوا عنبر سارا به من از شب بيخته ، و كيل در لغت پيمانهء گندم و ساير دانه‌ها را گويند . و غرض از لؤلوى لالا درّى بلند قيمت است ، يا گوهرى كه مثل نداشته باشد و لالاى مكرّر صيغهء مبالغه در نفى مثل خود . و در اين بيت زياده از اين تحرير و تقرير باعث تصديع و تسطير است .\r\n\r\n","description":"","footnote":"","page_name":" 336 ","page_number":336},
  {"content":"\r\n\r\n\r\nبيت بيست و هشتم قصيده :\r\n مهر به خوناب گرم غرقه شده چون حسين * صبح به الماس قهر كشته شده چون حسن \r\nدر اثناى صفت شب ماتم دارد ، و اشك كواكب گوهربار ماتم اهلبيت رسول مختار و اشك ريختن شهيدان به ديدهء خونبار به خاطر ناظم رسيده ، و پايه كلام را بدان ذيل از روى محبت كشيده كه غرضش از غرقه شدن مهر به خوناب پنهان گشتن آفتابست در شفق كه مانند سبط نبى و ميوهء باغ ولى آن لاله شكفته چمن شهادت و آن غنچه خون بسته باغ امامت ابا عبد الله الحسين رضى الله تعالى عنه ، آفتاب نيز چهرهء نورانى از شفق به خون ارغوان پنهان كرده . ديگران شفق را به خون شهداء بسيار تشبيه كرده‌اند چنان كه مولانا كاتبى مىفرمايد :\r\nنظم :\r\n اين سرخى شفق كه بر اين چرخ بيوفاست * هر شام عكس خون شهيدان كربلاست \r\nو از صبح كه به الماس قهر كشته شده ، غرضش ظاهر نگشتن آفتابست . و الماس قهر ستاره‌ها خواهند بود كه بر چرخ حكاك فلك ظاهر گشته ، از او تشبيه صبح نورانى بدان آفتاب عالم روحانى سرو چمن اصطفى و سبزهء حديقهء فاطمه زهرا امام حسن المجتبى نموده كه از سموم سموم شهادت چهره‌اش چون عقيق افروخت ، و لوح جبين سيمينش از اثر زهر خورده‌هاى الماس اندوخت ، اگرچه بر غنچه لعل لبش از زهر زمرّد فنا نمايان بود ، امّا به جهت رضاى معبود جوهر تيغ زبان به شكر شكر مىگشود و در كشتزار نصّ  إِنَّ اللَّهَ مَعَ الصَّابِرِينَ  دانهء صبر و تحمل مىدرود .\r\nنظم :\r\n صبر و بلا مائدهء اولياست * توشه اين ره همه درد و عناست \r\nهر آينه معنى بيت آن شد كه مهر به خوناب شفق چون امام حسين غرقه گشته ، و صبح به زهر الماس ستاره چون امام حسن شهيد شده ، كه يكى لاله باغ\r\n\r\n","description":"","footnote":"","page_name":" 337 ","page_number":337},
  {"content":"\r\n\r\nمصطفى ، ديگرى سرو چمن مرتضى بود .\r\n\r\nبيت بيست و نهم قصيده :\r\n اين شده چون عقل و روح لقمه انواع نقل * وان شده چون جدّ و باب طعمه ارباب ظن \r\nاز الفاظ « اين و آن » غرضش وجود شريف اين دو سرو بوستان جنان است و اين دو دسته ريحان باغچه رضوان يعنى يكى چون عقل و روح لقمه انواع نقل احاديث و موعظه صحيح گشته كه نيشكر نصيحتش لقمه قوت و قوّت دلها بودى ، و آن يكى چون جدّ و بابش كه حضرت نبى و علىاند طعمه انواع ظنّ شده كه بعد از مشاهده معجز كفّار به آن حضرت ظنّ سحر مىبردند ، و از ايشان سخنهاى ناشايست سرمىزد ، كه اكنون نهال تذكرهء او ميوهء بىادبى بارمىآورد .\r\nهر آينه معنى اين بيت آن شد : يكى چون عقل و روح از نقل قوت دل و قوت جان مىبخشيد ، و يكى چون جدّ و باب لباس طعن و تشنيع نااهلان را به قامت رعنا مىكشيد و مىپوشيد .\r\n\r\nبيت سىام قصيده :\r\n هر كه دمى با شما رطل گران نوش كرد * ديده عقلش نديد دل به بلا مرتهن \r\nمرتهن طوطى ستاننده را گويند ، و كسى را نيز گويند كه رهن گذاشته بود مالى را يا اسبابى را و اينجا بدان معنى واقع شده ؛ زيرا كه مىفرمايد هركه با شما رطل گران محبت و اخلاص به لب ادب دركشيد ديدهء عقل او هرگز دل خود را به بلا مرهون نديد ، يعنى به هيچگونه غم گرو نگشت و به دام محنت گرفتار نيامد .\r\n هر كه با چون توئى بنوشد مى * دل او كى شود گرو با غم \r\n\r\nبيت سى و يكم قصيده :\r\n سايه ذات خداى پايه فرّ هماى * پاره نفس رسول چاره كت حزن \r\nچون مقرر است كه سايه به وجود اصل باقيست فى الواقع از ايشان نزديكتر به\r\n\r\n","description":"","footnote":"","page_name":" 338 ","page_number":338},
  {"content":"\r\n\r\nحضرت بيهمتا وجودى نتوان يافت زيرا كه از بطن فاطمه زهرا بنت رسول الله صلى الله عليه و سلّم بودند ، و آدم خليفه الرّحمن كه خلعت  لَقَدْ خَلَقْنَا الْإِنْسانَ فِي أَحْسَنِ تَقْوِيمٍ  در برداشت و از نور خلافت و تكريم و  كَرَّمْنا بَنِي آدَمَ  بر سر افسر مىگذاشت با اينهمه شبنمى بود از چمن آن گل و رشحه‌اى بود از مستى جام آن مل ؛ زيرا كه حديث « كنت نبيا و آدم بين الماء و الطين » خط تفوّق بر همه انبيا كشيده در ظل ملك الرّحمن آرميده ، هر آينه سايهء خدا نيز از وى به فرزندان او رسيده و قائل سايهء ذات خداى بدان معنى گفته ، و پايه فرّ هماى نيز اشارتست بر رفعت ايشان . و از پارهء نفس رسول غرض آن است كه فرزند فرزند نيز جگر گوشه است . و چارهء كت حزن كه واقع شده كت در لغت كسالت و گرانى آمده .\r\nهر آينه معنى آن شد كه ايشان سايه ذات خداى بودند و پايه عالى داشتند و جگر گوشه رسول و ميوهء دل بتول بودند و ديدن ايشان كسالت و حزن را از دل بردى ، و نظاره رخسار ايشان گلهاى شادمانى بر جويبار زندگانى پروردى .\r\nبيت :\r\n چون رخش بينم كه از پيشم خرامان بگذرد * حزن رخت از ملك دل بندد غم از جان بگذرد \r\n\r\nبيت سى و دويم قصيده :\r\n درهم انگيخته مرهم آميخته * از نمك امتحان وز جگر ممتحن \r\nاين بيت لف و نشر مرتب است از صنايع شعرى و مصرع اوّل مسجع ، و معنى آنكه در سكّه خانه امتحان درمى كه از او انگيخته شد زر كامل عيار بود چنان كه در روز بلا در صف شهدا از درد و عنا نناليد ، و نقش رضاى حضرت بارى را بر لوح ضمير و صفحه دل منير به قلم تقدير كشيد به مضمون اين كلام خجسته فرجام ،\r\nنظم :\r\n خواه صلاى خوف زن خواه بشارت امان * هرچه رضاى تو بود هست رضاى من همان \r\n\r\n","description":"","footnote":"","page_name":" 339 ","page_number":339},
  {"content":"\r\n\r\nو مرهم آميخته بود از جگر ممتحن يعنى امتحان كرده كه جهت ريش محنت مرهم صبرش به موم تحمل آميخته و ممزوج گشته بود .\r\nهر آينه معنى اين بيت آن شد كه در دار الضّرب امتحان سكّه درم صبرش تمام بود ، و در كارگاه جگرخوارى باده امتحانش به كام .\r\nنظم :\r\n ما به غمش داده دل و خاطريم * هر چه ز دلدار رسد شاكريم \r\n\r\nبيت سى و سيم قصيده :\r\n خورده جگرهاى خويش بر خطآتش زمين * كرده ستمهاى سخت بر حلواتش زَمَن \r\nيعنى زمين بر خطاهائى كه نسبت بدان ذات شريف و عنصر لطيف نموده از لاله جگرهاى خويش مىخورد كه چرا بدان سرو آزاد اين بيداد كردم ، و ستمهاى سخت كه حلوات شهد طاعتش زمان نافرجام كرد ، از فلك كاسه‌هاى زهر مىنوشد كه چرا آب به لب تشنگان كربلا ندادم .\r\nنظم :\r\n هميشه دجله به سر كف‌زنان ز حيف و دريغ * كه قطره‌اى به شهيدان ازان نشد تعيين \r\nو معنى لفظ ز من هنگام و وقتست .\r\nهر آينه معنى آن شد كه زمين بر خطائى كه نسبت به دو كرد كه شين راجع آن است جگر خويش مىخورد كه زمان بر حلوات شهد زندگانى او ستمكارى پسنديد .\r\n\r\nبيت سى و چهارم قصيده :\r\n شاهد لولاك را روضهء پاكش سكون * زاهد افلاك را حضرت پاكش سَكَن \r\nغرض از شاهد لولاك گوهر وجود پاك آن صاحب اسرار ما عرفناك است كه خط « لولاك لما خلقت الافلاك » از ديوان رسالتش ورقيست ، و اطباق سپهر نه رواق از دفاتر علوّ مراتبش طبقى ، حضرت رسول را صلّى الله عليه و آله و سلّم بر\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nسر روضه پاك آن ميوهء دل بتول سكون و قرار است ، چنان كه پدران بر سر خاك فرزندان شهيد مىنشينند و خون مىگريند .\r\nنظم :\r\n فلك با صد جفا در خاك كرد آن گوهر پاكت * همان بهتر كه همچون شمع سوزم بر سر خاكت \r\nو زاهد افلاك را با اشك سياره بر سر خاك حضرتش دلبستگى و قرار است چنان كه منزويان چمن روحانى [ را 
  ] با ياد محبوب جانى نوحه‌هاى زار است .\r\nهر آينه معنى بيت آن شد كه حضرت رسالت را بر روضهء پاك وى سكون است و زاهد افلاك با گلشن خاكش مقرون .\r\n\r\nبيت سى و پنجم قصيده :\r\n حاسد شوم اخترش مرده ولى در عذاب * قاصد بد گوهرش زنده ولى در كفن \r\nغرضش از حاسد إمام ، يزيد پليد است كه اختر شومش باعث غروب كوكب منير خورشيد تنوير امام گشت و آخر خودش به عذاب اليم هلاك شد .\r\nآورده‌اند به نقل صحيح كه يزيد را در آخر عمر مرضى پيش آمد كه آن را خواره اندرونى گويند ، كه روزى هزار بار آرزوى مرگ در دلش مىگذشت امّا از كمان قهر قضا و قدر تير مرگش ميسّر نمىگشت . ع : « به مرگ خويش راضى گشتم و آن هم نمىبينم » مىگفت .\r\nروزى يكى از حكما يزيد را گفت كه هيچ‌مىدانى كه ترا مرض چيست و نيش و ريش درون را باعث كيست ؟ يزيد گفت از كثرت نيش و درد خبر دارم ، امّا از حقيقت آن حال غافل و ناهوشيارم . فى الحال حكيم مقدار نخودى موم انگبين را به رشته باريك بسته به دو داد گفت سر ريسمان را گرفته اين موم را فرو بر تا بر تو راز درونت از بيرون آشكار گردد ، و يزيد به قول حكيم موم را فروبرد و سر رشته را به دست نگاه داشت ، بعد از زمانى سر رشته را كشيده موم را بيرون آوردند دو عقرب سياه بر آن موم چسبيده بود از حلق او بيرون آمد . حكيم گفت يا ابا الحكم\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nدانستى كه ريش درونت به كدام نيش آراسته است و حجرهء تاريك ضميرت به زخم كدام جانور پيراسته گفت آرى و الله كه بدين ريش و بدين نيش گرفتارم . مدت مديد فريادها مىكرد تا بمرد . ع « اين است سزاى آنكه آنش عملست » و هرگاه خواهند عقرب را از سوراخش بيرون آرند به همين دستور عمل بايد نمود كه در محبت موم آن شوم بىاختيار است ، و به دام چشمهاى شان شهد مايل و گرفتار در صحراى دستپول و ششدر كودكان عرب جهت بازى طرب على الدّوام با عقرب اين عمل مىنمايند كه بسيار مشاهده رفته .\r\nالقصه معنى بيت آن شد كه حسدكننده بر جاه و ولايت تو به عذاب اليم هلاك شد و آن ناكس كه قصد چون تو شاهباز ولايتى نمود در حين زندگى مرده چون كرم پيله درون كفن بود .\r\nنظم :\r\n كسى كه بر تو پسنديد دام درد و محن * به زندگى شودش پيرهن چو پيله كفن \r\n\r\nبيت سى و ششم قصيده :\r\n اسم تباهيست ظلم نزد هنر بر امام * نام الهيست حشو نزد خرد بر دلن \r\nاگر فضلاء و علماء گويند كه اينچنين ذاتى دريغ كه به دست نااهلى تباه شد اين سخن بر آن حضرت ظلم است ؛ زيرا كه جام بقاى جاودانى نصيب بزم قرب زندگانى آن حضرتست ، و نزد هنرهاى معجزات جدّ و آباى وى اين همه جزوى نه كلّى است و مثال اين آن است كه نام الهى و يكتائى و نامتناهى بودن حضرت بارى را نزد خرد به دلايل ثابت نمايند ، و آن پيش اهل حال به زيب مقال حشو است ؛ زيرا كه آنجا كه اوست دليل عقل نگنجد كه ذات بيمثالش خود را به ميزان طبع افلاك خرامان نسنجد كه  إِنَّ اللَّهَ لَغَنِيٌّ عَنِ الْعالَمِينَ  ( العنكبوت - 7 ) .\r\nنظم :\r\n عالمانى كه ترا مىجويند * هر يك از عجز و قصور اين گويند\r\nماند كم چيز كه مفهوم نشد * آخر اسرار تو معلوم نشد \r\n\r\n","description":"","footnote":"","page_name":" 342 ","page_number":342},
  {"content":"\r\n\r\n گرچه با علم و بيان متّصفند * بر ندانستن خود معترفند \r\nزيرا كه بر وحدانيت و يكتائى حضرت بارى دلايل احتياج نيست بلكه برهان در اين باب هرزه درايى و خودرأيى است ، چنان كه سرچشمه علماء و فضلاء امام فخر الدّين رازى عليه الرّحمة ادا مىنمايد كه :\r\nهفتاد و دو دليل جهت وحدانيّت رب جليل تأمل نموده بودم و روز تعطيل سيركنان به دامن كوهسارى چون نسيم بهارى گذر كردم شبانى را ديدم كه گوسفندان مىچرانيد ، با خود گفتم كه من عمرى به دلايل و برهان عقلى بر وحدانيت معبود پى برده‌ام و علم واجب تعالى حاصل كرده‌ام و هنوز در درياى حيرت « ما عرفناك » گرفتارم و از انديشه « لا احصى ثناء عليك » دل افگار ، آيا اين شبان روزى رسان خود را به چه كيفيت مىشناسد و آفرينندهء خود را چگونه مىداند ؟ پيش شبان رفته گفتم خداى خود را چگونه مىشناسى ؟ گفت چنان كه فرد و بيمانند است ، گفتم اگر به تو كسى گويد كه خداى دو تواند بود ، هيچ دليلى دارى كه رفع اين سخن نمائى و پرده از وحدانيت حق بگشائى ؟ گفت اين چوب شبانى را چنان بر سر آن كس مىزنم كه سرش دو مىشود و مغزش چون سخنش پريشان مىگردد . و من هيچ دليلى چنين قاطع و برهانى چنين ساطع نيافتم كه بيخ شجر اعتقادش در زمين دل پاى محكم كرده بود كه به صرصر دلايل عقلى از جاى نمىرفت و عرق نمىگشود .\r\nنظم :\r\n تو بىدليل در اين ره مرو كه نشناسى * خداى را كه در اين ره دليل نادانيست \r\n\r\nبيت سى و هفتم قصيده :\r\n برد مرا بارگير بر سر هنجار طوس * راهبرى چون صراط راست روى چون لجن \r\nاين بيت گريزگاه است و بر سر تعريف ممدوح رفتن است كه مىگويد مرا بارگير بر سر راهى برد كه آن راه طوس بود كه غرضش مكان دفن آن گنج ولايت و\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nآسمان هدايت يعنى على بن موسى الرّضا است . و لجن در لغت عبارت از بيداريست و بيخوابى و شب‌زنده‌دارى .\r\nهر آينه معنى آن شد كه مرا بارگير طلب از بيدارى شب بر سر راه طوس برد زيرا كه راه مستقيم داشتم و راهبرى چون بيدارى و شب‌زنده‌دارى پيشواى من بود .\r\nنظم :\r\n بىصلاى سحرى مرغ چمن بيدار است * حاجت بانگ زدن نيست دل آگه را \r\n\r\nبيت سى و هشتم قصيده :\r\n كشتى درياى خاك لنگر بيت شواك * در جبل و در مغاك خار خور و خاك كن \r\nاين بيت مسجع در تعريف شتر آن شاهسوار ملك عربست كه سهيل آن چنين از كوه ناقه باعث انواع طربست [ كذا 
  ] . غرض كه سطح خاك را به دريا تشبيه نموده كه كشتى آن دريا به واسطه قطع مسافت جمّازه باشد ، و به مناسبت كشتى او را لنگر نيز مىگويد . و لنگر بمعنى كرانيست . و خانه شواك و شوكت اشارت به بزرگى اوست كه عبارتست از وقار و تمكين شتر حضرت امام كه در جبل و در مغاك يعنى در كوه و مكان گودال ، خار مىخورد و بار مىبرد .\r\nنظم :\r\n جهانگردى حليمى بردبارى * ز گلزار جهان قانع به خارى \r\nهر آينه معنى بيت آن شد كه جمازهء آن حضرت كشتىآسا بود كه به درياى خاك رفتار مىنمود با همه گرانى و بزرگى در جبل و مغاك تاخته از گلزار قناعت به خار خورسندى ساخته بود .\r\n\r\nبيت سى و نهم قصيده :\r\n كرده ز خارا خمير همچو امير غدير * وز كف او پر فطير پشت تنور دمن \r\nقصه خمير حضرت امير غدير آنچنان بود كه وقتى اصحاب راشدين به غزا\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nمىرفتند از آبادانى دور افتاده گذار ايشان به كوهى افتاد كه از زاد و توشه هيچ چيز يافت نمىشد . اصحاب و احباب از آتش جوع تنور معده را افروخته يافتند و چون لاله در آن به قرصهاى سوخته راضى گشتند . على سرچشمه ولايت به يمن معجز حضرت رسالت صلى الله عليه و آله و سلّم پاره‌اى از سنگ خارا [ را 
  ] در زير دست خمير نمود ، و بر تابهء خاك قرصى چند پخته باب ولايت گشود ، و آتش جوع ياران را بدان فرونشانيد و جمعى را بر آن كوه از گرسنگى رهانيد ، و اين خارق عادت از ديگ جوش و خروش آن بحر ولايت مشهور و معروفست ، چنان كه گفته‌اند :\r\nنظم :\r\n چو دست شاه ولايت ز سنگ بهر محبّ * نمود بر طرف پشته قرص نان نرگس \r\nو در اين بيت كه معنى گفته مىشود جمّازه را در مرتبه‌اى كه صورت فطير از نقش دست و پاى چون بدر منير مىنمايد به امير غدير تشبيه كرده كه اين نيز از صورت قدمها نان زيبا مىنمود .\r\nو دمن در لغت صحرا و پشته و نشان سراى را گويند .\r\nهر آينه معنى آن شد كه زير پاى جمازه او خارا خميرى بود كه از آن بر تنور دشت و پشته و صحرا صورت نان ظاهر مىگشت .\r\n\r\nبيت چهلم قصيده :\r\n زنگى تفج قوى ترك ميان شگرف * گردن او چون كمان سينه او چون مجنّ \r\nغرض از زنگى تفج جمازهء سياه مويست ، و تفج بلند برداشتن پيرهن را گويند و در اين مرتبه بلندى جل او را تشبيه بدان مىنمايد كه شخصى پيراهن را بلند برداشته باشد . و از ترك ميان در تعريف غرضش كمر باريك تركان موى ميان سيمين اندام است . و شگرف در لغت به معنى خوبست . و گردن او را كه چون كمان گفته غرض قوس اوست . و سينهء او را مجنّ ميگويد و به سپر تشبيه مىنمايد .\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nهر آينه معنى آن شد كه شتر زنگى موى ترك ميان سپر سينه قوس گردن كه خوب و بيمانند بود .\r\n\r\nبيت چهل يكم قصيده :\r\n تافته ريسمان گيسوى دنبال او * او به حرير خطا درزى سوزن شكن \r\nبافتگى و تافتگى موى شتر ممدوح را مىگويد و تعريف مىفرمايد كه چون گيسوى خوبان از دنباله مىكشيد و از حرير خطا غرضش جل او يا موى چون حرير او تواند بود و به مناسبت حرير خطائى او را در اين مرتبه درزى سوزن شكن گفته به واسطه خارها كه در وقت خوردن مىشكند .\r\nهر آينه معنى آن شد كه جمازه ايشان با گيسوى تافته چون ريسمان از دنباله بنازكشان در حرير خطا درزى سوزن‌شكن بود در بازار گلستان .\r\n\r\nبيت چهل و دويم قصيده :\r\n نار دوان در فراز آب روان در نشيب * باد وزان در كتام خاك گران در عطن \r\nتيزى و تندى رفتار شتر را صفت مىنمايد كه در فراز رفتن مانند آتش تند بود ، در نشيب رفتار نمودن مانند آب روان مسارعت مىنمود . و كتام جمع كتم است يعنى در جاهاى پنهان همچون باد مىوزيد ، و عطن خوابگاه و آرامگاه شتر است .\r\nيعنى چون خاك در خوابگاه خود گران و ساكن بود .\r\nو صنعت اين بيت يكى آنجاست كه عناصر اربعه را در تعريف شتر به احسن وجه نقاب از چهره گشاده مانند اين بيت كه :\r\nنظم :\r\n دشمن آتش نهاد باد پيما را بگوى * خاك بر سر كن كه آب رفته باز آمد به جوى \r\n\r\nبيت چهل و سيم قصيده :\r\n شسته به صابون دوش باقى اشنان چاشت * بوقلمون دلش بىكسل و بىشجن \r\nغرض از صابون دوش عرق شتر است در محل راه رفتن و كف ظاهر كردن كه\r\n\r\n","description":"","footnote":"","page_name":" 346 ","page_number":346},
  {"content":"\r\n\r\nچون صابون از دوش او كف نمايان و بر كوه پشتش برف چون سيماب هر سو آرميد ، و وقت چاشت را كه سفيدى و روشنائى روز در آن محل زياده مىباشد به اشنان تشبيه كرده كه همان كار صابون مىكند و از اجزاى وى است كه آن را چوغان نيز گويند .\r\nهر آينه معنى آن شد كه به كف چون صابون عرق دوش خود سفيدى اشنان چاشت را از لباس روز شسته يعنى بر طرف نموده و محو كرده و كمال مبالغه واقع شده در سفيدى كف دوش جمازه آن ولايت آوازه . و بوقلمون مرغيست به انواع رنگها آراسته ، و دل شتر را كه به خوردن و چرا كردن گلهاى رنگارنگ بهار طراوت شعار مملوّ است بدان مرغ بوقلمون تشبيه كرده ، ديگر مىفرمايد كه دل وى از كسل كه كاهليست و شجن كه بازداشتن است فارغ بود .\r\n\r\nبيت چهل و چهارم قصيده :\r\n روغنش اندر جوال تعبيه‌هاى كتف * گردنش اندر چرا قائمه‌اى از برن \r\nغرضش از روغن در جوال كوهان كتف شتر است كه گويا جوالى بود پر از روغن كه تعبيه‌هاى كتف اشارتست بدان ، و گردن او را در وقت چرا قائمه‌اى از برن گفته . و برن ماهتاب را گويند كه اشارتيست به رخسار تابناك و چهرهء چون نور پاك آن امام همام كه برفراز آن شتر سوار گشته ، و از عارض چون ماهتاب پرتو بر قايمه گردن آن شتر انداخته و او را نورانى ساخته ، بر اين تقدير گردن شتر را قائمه شعاع مهتاب گفته كه غرض خطوط نورانى قمر است غالبا ، معنى روشن و ظاهر گشت تا فضلا چه فرمايند ؟\r\n\r\nبيت چهل و پنجم قصيده :\r\n لقمه اندام حرب خرقه آرام ضرب * چون مه مشكين عذار چون بت سيمين ذقن \r\nتعريف جرأت جمّازه مىكند كه گويا لقمه‌اى بود كه از اندام حرب جدا گشته بود ، و خرقه‌اى بود كه در وقت ضرب آرام داشت و بيطاقت نبود ، و چون كوه بردبار بود ، و در يك بيت گذشته كه تعريف موى او چون زنگى كرده حالا نيز مه مشكين عذار اشارت بدان حالست ، و در اصل او چون جرم ماه سياه است و نور\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nاز آفتاب اقتباس مىكند ، گويا كه بدان سبب نيز مه مشكين عذار ناقه آن زبدهء احرار را مىگويد ، تا به خاطر صافى دلان فضل و كمال چه انتقال نمايد ؟\r\n\r\nبيت چهل ششم قصيده :\r\n نيك رفيقى چو عمر خوب حريفى چو جان * نادره‌اى چون مراد بو العجبى چون سخن \r\nهمان تعريف جمّازه است كه نيك رفيقى بود همچو عمر روان ، و خوب حريفى بود همچو جان و جنان ، و وجودى نادر بود چون مراد ، يعنى آنچنان كم ميسّر مىشد ، و بو العجب بود مانند سخنان كه مىگذرد . و به سخن تشبيه كردن جمّازه جهت استحكام شعر و استخوان‌بندى كلام منظوم و منثور نيز تواند بود .\r\n\r\nبيت چهل و هفتم قصيده :\r\n نضنضه او رضا داده سر اندر قضا * عشق مديح رضا بسته چو بر خويشتن \r\nدر لغت نضنضه نشخوار حيوانات سم شكافته است به وزن مضمضه كه بمعنى غرغره است . غرض كه تعريف مىكند نشخار او رضاى مخلوقات بود كه سر اطاعت از هيچ كودك ضعيف و حيوان نحيف درنمىپيچيد ، كه با وجود بدن قوى بردبارى كار ويست ، و شيوهء اطاعت شعار وى چنان كه در باب حلم آمده :\r\nنظم :\r\n ديد يكى موش به صحراى غور * اشترى از صاحب خود مانده دور\r\nجعد مهارش شده در پاكشان * همچو خم طرّهء حورى وشان\r\nرفت به صد حرص مهارش گرفت * تا بدر خانه قرارش گرفت\r\nگفت به اشتر كه درآ ميهمان * خانهء من خانه تست اين بدان\r\nمسكن من ساز منير از قدم * گاه‌نشين گاه خرام از كرم\r\nگفت به دو اشتر بيخانمان * كاى بدرون خوانده مرا ميهمان\r\nچون بخرامم به چنين خانه‌اى * من شترم ليك تو ديوانه‌اى\r\nخانهء تو خانه من چون بود * كى به صدف گنجش جيحون بود \r\n\r\n","description":"","footnote":"","page_name":" 348 ","page_number":348},
  {"content":"\r\n\r\n هر كه كند پادشهى ميهمان * در خور او بايدش انداخت خوان\r\nكار بزرگان همه با آب روست * وصلت خُردان نه به ايشان نكوست\r\nدر ره حرص آمده چون موشكى * نيست در اينجا سر يك موشكى\r\nراه اجل چون روى اى مستمند * دل به هزاران طمع و حرص بند\r\nباز پس آيا چه بود حال تو * صد شتر حرص ز دنبال تو\r\nساز سبك بار خود اى نيك راى * زانكه در مرگ بود تنگناى\r\nخيز اسيرى و سبك بار شو * پرده گشاى همه اسرار شو \r\nاينهمه از بردبارى و رضاى شتر كه نوشته شد جاى تعجّب است ، از كيفيت حالات وى بر حدى عرب و شوق عجب به نصّ و  إِلَى الْإِبِلِ كَيْفَ خُلِقَتْ  در وى صفات اولياست ، و به شيوهء قناعت بر خوان رضاست ، چنان كه از امام رضا نيز نقل است كه بر او ظاهر شد كه انگور مسمومست امّا جهت مراد خصم به رضا كوشيد ، و تن به قضا داده آن زهر را نوشيد . اكنون در اين بيت گويا اشارتى بدان حال شده كه مىفرمايد : جمّازه وى از گلزار رضا سر به قضاى خدا داده ، عشق مدح كنندهء رضا را بر خويشتن بسته ، يعنى او را نيز مىستايند ، چنان كه مولانا نور الدين عبد الرحمن جامى در مدح آن سر دفتر اولياى نامى گويد :\r\nنظم :\r\n على ابن موسى الرضا كز خدايش * رضا شد لقب چون رضا بودش آيين \r\nهر آينه به رضاى ياران معنى اين بيت از پرده خفا چهره‌گشا گشت .\r\n\r\nبيت چهل و هشتم قصيده :\r\n شه رخ مات از نفاق بدر هلال از محاق * كعبه دور از ديار عيد بعيد از وطن \r\nو حضرت امام رضا چون سلطان ملك ولايت بود ، و موت و فوت ايشان از نفاق مشركان روى نمود ، و الفاظ شه رخ مات زرين بساط به دو منسوب گشت ، و با آنكه ذاتش بدرى بود كامل و بدر از نزديكى آفتاب هلال مىگردد ، اما اين بدر از محاق كه دورى است هلال گرديد ، يعنى ماه عمرش را بر فلك زندگانى زوال\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nكاستن دست داد ، و ذات شريفش چون كعبه آمال بود كه از ديار خود دور گرديد ، و رخسار نورانيش كه عيدى بود بعيد از وطن افتاد .\r\nآورده‌اند كه دورى امام رضا عليه التحية و الثناء از مدينه چنان بود كه مأمون عليه اللعنه نامه‌ها نوشت و پيغامها داد با امام كه مىبايد چون آفتاب از يثرب به جانب اين تيره‌بختان گذارى نمائى ، و اين ديار را به شرف نور حضور مشرف فرمائى ، كه همه ملك از آن تست ، و رعايا و بزرگانش همه تابع امر و فرمان تو ، و اگر قبول فرمائى مأمون نيز بنده‌اى از بندگان تو باشد ، و كمينه‌اى در سلك غلامان تو گردد . حضرت امام رضا بطوع و رغبت قبول نموده رضا به قضاى ربّ جليل داد و از مدينه شريف رحيل اختيار نمود ، ابواب سفر بر ماه رخسار گشاد ، و به اولاد و اتباع كه اكثر امام‌زاده‌ها بودند با درايت ، و هريك نورى بر سپهر ولايت ، و كوكبى بر فلك هدايت ، وصيّت نمود كه اى فرزندان مأمون به طلب ما نامه‌ها فرستاده ، اول من پيش رفته مقام را معلوم نمايم كه در صحراى اختلاط آيا خار نفاقى از زمين دلهاى تيرهء ايشان سرمىزند ، يا گلهاى موافقت از چمن انسانيت ايشان مىرويد ، آنگاه جهت شما كس خواهم فرستاد ، ايشان را نويد ديار خراسان داد خود متوجّه ديار خراسان شدند ، چون مأمون از اين حال خبر يافت به استقبال شتافت ، تمام حكومت ديار خراسان را به دو تفويض فرمود ، و خود بر آستانش مانند وزرا مىبود . حضرت امام از نفاق اهل ظلام غافل ، جهت امام‌زادگان كس فرستاد و بديشان مژده مناصب داد ، چون امام‌زادگان متوجه پايهء سرير مملكت خراسان شدند و خاطر مأمون لعنه الله از همه جانب جمع شد ، به تفرقه آن كواكب مضىء كه هريك سلطان صورت و معنى بودند اجازه داد ، و به انگور مسموم قصد آن معصوم نمود ، جهت اولاد و اتباع ايشان نيز به هر ديار حكم قتل روانه نمود ، مجموع آن گوهرهاى اصداف نبوّت به خاك تيره برابر گشته هدف تير بلا و لاله شهيد باغ رضا شدند .\r\n اى خاك اگر سينهء تو بشكافند * بس گوهر قيمتى كه در سينهء تست \r\n\r\n","description":"","footnote":"","page_name":" 350 ","page_number":350},
  {"content":"\r\n\r\nهر آينه كعبه دور از ديار عيد بعيد از وطن بنابراين حكايت و مبنى بر اين روايت است كه در غربت بدان ميوهء شجر نبوّت اين جفاها گذشت .\r\n\r\nبيت چهل و نهم قصيده :\r\n در صف ميدان حرب جمجمه مركبش * نان دل و قوت جسم با نمك ذو المنن \r\nجمجمه در لغت قفاى دريا و چوب پاره و مكان پر لاى قابل غرقه گشتن را گويند و به معنى جام ته بته نيز آمده است ، و اينجا بدان معنى است زيرا كه جاى پاى شتر را كه بر روى هم مىافتد بدان تشبيه نموده و بدان مناسبت به نان دل و قوت جسم اشارتى رفته ، و نمك آن را از صاحب منّت يعنى حضرت عزّت اراده مىنمايد كه ذو المنن عبارت از آن است .\r\nهر آينه معنى آن شد كه در صف ميدان جنگ جاى پاى جمازهء او نان دل و قوت جسم بود كه به نمك منّت آميخته و پخته گشته بود .\r\n\r\nبيت پنجاهم قصيده :\r\n عصمت پالوده را روشن و صافيش جام * تهمت آلوده را دُردى فانيش دن \r\nاز عصمت پالوده غرضش عصمت پاك و صافيست كه از غبار لوث پاك و بىغشّ باشد نه آنكه به ظاهر عصمت باشد و در باطن آلوده ، كه در عبارت جام روشن صافى اشارت بدان گشته ، و تهمت آلودگى كه نسبت بدان مطهّر نمايند چون درديست كه در خم فانيست يعنى بقائى ندارد ، و خيال لوث برچنان طاهرى بر لوح زندگانى جز نقش فنا نمىگشايد .\r\nنظم :\r\n ذات تو پاك مظهر جود و كرامتى * از تهمت حسود ندارى ندامتى\r\nبرخاستى و خاست قيامت ز قامتت * حاصل كه در لطافت و خوبى قيامتى \r\nهر آينه معنى بيت آن شد كه عصمت مطهرش در جام صافى تقوى از تهمت آلودگى مبرّا بود ، و در خم فانى جلوه‌نما ، كه دن اشارت به همان خم است .\r\n\r\n","description":"","footnote":"","page_name":" 351 ","page_number":351},
  {"content":"\r\n\r\n\r\nبيت پنجاه و يكم قصيده :\r\n او به سر كوثر است چشمه از آنجا گشاد * چشمه از ابروى او برگذر انجمن \r\nاين بيت اشارت بدان است كه امام رضا عليه الثناء با جمع دوستان در بيابانى واقع شدند كه آب ناياب بود همه توجّه به امام توسل به ملك علّام نمودند آن حضرت به بركت معجزات حضرت رسالت صلى الله عليه و آله و سلّم به گوشهء ابروى مبارك اشارت به زمينى نمودند كه آن را شكافته چشمه چون آب حيات ، و به طعم و شيرينى چون نبات بر آن زمين ظاهر گشت ، و مجموع اصحاب سيراب گشته ، ناقه چون آب روانش از آنجا گذشت .\r\nهر آينه معنى آن شد كه جاى او به سر كوثر است كه اشارتى به بهشت و به اشارت ابروى چون ماه وى در گذرگاه چشمه چون آفتاب ظاهر گشت ، و ذكر تحسين آن حضرت بر زبانها گذشت .\r\n\r\nبيت پنجاه و دويم قصيده :\r\n سلسله معجزش داشت به زنجير و زنگ * مالش نيرنگ را ضيغم دشمن فكن \r\nغرض از سلسلهء معجزش متواتر و مسلسل بودن معجزات ايشان است كه به ثبوت پيوسته ، و نيرنگ خصم روباه صفت او را مىفرمايد كه آن سلسله معجز چون شيرى بود دشمن فكن ، و روباه خصم را درهم شكن يعنى آن ضيغم كه شيريست به زنجير و زنگ آراسته مالش گوش حيله دشمنان دهد ، و روباه مكر ايشان را درهم شكند .\r\nنظم :\r\n معجزت هست همچو شير دغا * كافكند خصم را به سر پنجه\r\nدست نيرنگ هركه بگشايد * ساعد خويش را كند رنجه \r\n\r\nبيت پنجاه و سيم قصيده :\r\n تا به تو قربت نجست وز تو عنايت نخواست * ز افعى چوبين نكرد صاحب سلوى دهن \r\n\r\n","description":"","footnote":"","page_name":" 352 ","page_number":352},
  {"content":"\r\n\r\nصاحب سلوى موسى عليه السّلام است كه آيت منّ و سلوى بر گم گشتگان باديه بغى و عصيان به واسطه دعاى مستجاب ايشان نازل شد ، و آن قصه در قصص الانبياء مرقوم گشته ، و از اين بيت غرض قائل آن است كه موسى عليه السلام با همه پايه قرب ملك علام تا با تو قربت نجست و از تو عنايت نطلبيد چوب عصا در دست او چون اژدها دهان باز نكرد .\r\nو آنكه فرموده ز افعى چوبين دهن نكرد غرض همان دهان گشادن عصاست كه به بركت معجز آن حضرت جميع ساحران را [ كذا 
  ] و ادوات سحر ايشان را فروبرد كه بعضى از بزرگان اهل سحر از وادى ضلالت بيرون آمده ، بدين معجز اقرار به دين او كردند .\r\n\r\nبيت پنجاه و چهارم قصيده :\r\n با تو آميخت راز عطسه آدم شبى * مغزش از آن غنچه كرد كار نگار ختن \r\nمشهور و معروفست كه چون قالب آدم صفى عليه السّلام را به انواع علم و حكمت تخمير نمودند كه به نصّ و  كَرَّمْنا بَنِي آدَمَ  مظهر آينهء ذات و مظهر تفاصيل صفات يافت ، چون شاهد روح در قصر دماغش مكان يافت عطسه زده از خواب بيدار شد ، و محرم پرده‌سراى ديدار گشت ، غرض كه قائل قصيده مدح امام مىنمايد كه آدم عليه السّلام تا شبى به آثار فيض تو آميخته و به محبت تو انگيخته نگشت ، مغزش از غنچه‌زار چون نگار ختن معطّر نگرديد . و غرض از نگار ختن خوشبو و مشكين بودن ايشان است كه به زلف سياه مشك بيزند و به خال شبرنگ غاليه‌انگيز . و لفظ راز كه در اين بيت واقع شده آن راز سرّ ازل است كه نور حضرت رسالت پناه صلى الله عليه و آله و سلّم در جبين آدم بود و محبت فرزندان او با جانش مقارن و همدم .\r\nنظم :\r\n در روز ازل عشق تو آميخت به جانم * دورى ز غم عشق تو هرگز نتوانم \r\n\r\nبيت پنجاه و پنجم و پنجاه و ششم قصيده :\r\n مادر انگور را كز دل برهان خويش * داد ز پستان غيب بر در بستان لبن \r\n\r\n","description":"","footnote":"","page_name":" 353 ","page_number":353},
  {"content":"\r\n\r\n قنبر آنم كه گفت قصهء او بارها * پيش ذليب از ذهاب تا نستاند ثمن \r\nاين دو بيت پيوسته به هم‌اند و وابسته به يكديگر ، و آن نيز قصّه منبع ضيا امام رضاست كه پيش از زهر نوشيدن درون انگور اين واقعه بر او پوشيده و مستور نمانده بود ، كه خود در باغ رفته خوشه انگور را با ذليب - نام باغبان - پرورش مىداد و زبان به ستايش مىگشاد . و در كتاب كشف الغمّه كه اكثر احوال ائمه است آمده كه :\r\nمأمون خليفه باغبانى داشت كه باغ انگور او را رونق دادى ، و گوش تاكها را به خوشه‌هاى انگور گوشوارهاى لعل نهادى ، هميشه امام رضا عليه السلام پيش باغبان رفته ، زنهار و الف زنهار اين خوشه انگور كه در اين تاكست مفروش ، و ثمن آن را مگير ، كه نصيب من خواهد بود ، و از آنجا مرا درجات خواهد فزود ، كه بر او ظاهر بود كه در آن خوشه انگور زهر خواهند نهاد ، و بخورد وى دهند كه آن باعث شهادت و ميوهء پر حلاوت او گردد ، و از آن تاك درجات عقبا و پايهء اعلا حاصل نمايد ، آخر الامر مأمون عليه اللّعنه بدان انگور پر زهرش به درجه شهادت رساند .\r\nچنان كه گفته‌اند نظم :\r\n انگور زهر خورده چه دادى تو با امام * ميخانه كعبه ساز و وضو از شراب كن \r\nبنابراين حكايت امام فخر الدين رازى عليه الرحمه مىفرمايد كه غلام آنم كه گفت قصّه خود را به تكرار ، كه لفظ بارها اشارت بدانست ، پيش ذليب كه باغبان بود تا بهاى آن را نستاند يعنى نفروشد و ثمن آن را نگيرد كه از بوستان قضا و قدر لعل لب وى به زهر اين الماس آميخته شده بود ، و اين خوشه عنب از غيب به نام وى انگيخته گشته ، كه به عوض جام فراغت شربت شهادت چشيد ، و از آن تاك انگور اينچنين شرابى به آن مشتاق بزم غفور رسيد .\r\nنظم :\r\n كنند جمله ز انگور باده عشرت * ترا ز لعل جز الماس در جگر نخليد \r\nو لفظ ذهاب به معنى زنان آمده كه « استر ذهبك و ذهابك و مذهبك » يعنى پنهان داريد زر خود را از مردمان و مذهب خود را و ذهاب را كه زنانند .\r\n\r\n","description":"","footnote":"","page_name":" 354 ","page_number":354},
  {"content":"\r\n\r\nو ديگر ذهاب به معنى ستايش خود نيز آمده چنان كه :\r\nبيت :\r\n مىستائى خويش را زاهد ز عشقت رنگ نيست * چون ذهب در چهره نبود اين ذهاب از بهر چيست \r\nو اينجا بدان معنى است .\r\nهر آينه شرح بيت آن شد كه غلام آنم كه چند بار پيش ذليب با ستايش خود گفت از ثمن نگرفتن در بهاى آن خوشه انگور كه به دو شهيد شد .\r\nنظم :\r\n پادشاهانى كه در ملك ولايت سرورند * قاتل خود را بدست خويشتن مىپرورند \r\n\r\nبيت پنجاه و هفتم قصيده :\r\n حوصله دشمنش حاصل حجت نداشت * خارش نر مادگى تازه شدش چون زغن \r\nحوصله قوتيست در انسان كه بدان قوّت صبر و تحمّل و طاقت راز نهفتن حاصل آيد . اكنون دشمن ممدوح را مىگويد كه جهت انكار و دشمنى حجّتى نداشت و بر اين حال حوصله نيز نداشت كه بىاختيار از او سر مىزد ، و زراعت نفاقش نه از روى مردى سبز گشته بود بلكه از ابر نامردى زنگ بسته بود ، و خوشه‌هاى بيدانهء كثافت از نهادش سر زده ، و عبارت خارش نر مادگى كه گفته مانند زغن آن است كه مىگويند كه غليواژ شش ماه ماده و شش ماه نر مىباشد ، اگرچه اكثر حكما بدين قول قائل نيستند ، و مىگويند هرچه از اول خلقت نر يا ماده واقع شد تا آخر عمر به همان منوال باشد ، اما جهت تمثيل اين ماده را بسيار بسته‌اند ، چنان كه صاحب معنوى امير خسرو دهلوى مىفرمايد :\r\nنظم :\r\n بهر اين مردار گاهت هست زارى گاه زور * چون غليواژى كه شش مه ماده و شش مه نر است \r\n\r\n","description":"","footnote":"","page_name":" 355 ","page_number":355},
  {"content":"\r\n\r\nهر آينه معنى بيت آن شد كه حوصله دشمنت حجتى بر دشمنى تو نداشت و خار دشمنى و دوستى تو او را چون غليواژ به علّت مادگى و نرى گرفتار كرد ، تا فضلا چه فرمايند ؟\r\n\r\nبيت پنجاه و هشتم قصيده :\r\n كرده در ابناى جنس فاتحه نام او * آهن و پولاد موم ، آتش سوزان سمن \r\nاين بيت نيز مبنى بر حكايت است از آن شهسوار ميدان هدايت كه آورده‌اند :\r\nيكى از محبّان امام را بعد از شهادت وى حبس نمودند ، و زنجير گران بر گردن و پايش نهادند ، و او را در خانه‌اى كه حبس نموده بودند آتش زدند ، كه دايم مناقب امام گفتى ، و درهاى مدح اولاد رسول سفتى ، بعد از امر سوختن خانه چون آن فقير بيگناه از اين حال آگاه شد مناجات نمود كه يا رب به حق آن امامى كه از انگور زهرآلود چهره به باغ شهادت گردآلود كرد ، و به حق رضاى آن رضا كه به تقدير تو موافق گشته ، به داغ دورى فرزندان و مفارقت جان راضى شد كه مرا از اين بند گران خلاصى ده ، و آتش سوزان را به محبّت اولاد خليل خود بر من گلستان كن .\r\nهماندم به كرم مجيب دعوة المضطرّين ( الدعاء ) بندهاى آهن چون موم نرم گشت ، و از آن آتش بلا به خاك جسم آب محبّت زده ، چون باد از آن ورطه خلاص شد كه به يك سر موى وى مضرّت نرسيد .\r\nنظم :\r\n من چه گويم قدر وى چونست در نزد جليل * ز انكه باشد دوستانش را مقامات خليل \r\nهر آينه معنى بيت آن شد كه در بناى حبس از تأثير دعا و فاتحه نام او آهن و فولاد نرم گشت و لطافت شرار آتش از سمن‌زار گذشت .\r\nنظم :\r\n رهى نمىبرم و چاره‌اى نمىدانم * بجز محبّت مردان مستقيم احوال\r\nبود كه صدر نشينان بارگاه قبول * نظر كنند به بيچارگان صفّ نعال \r\n\r\n","description":"","footnote":"","page_name":" 356 ","page_number":356},
  {"content":"\r\n\r\n\r\nبيت پنجاه و نهم قصيده :\r\n ابروى طاقت چراست جفت زره از گره * لاله لعلت ز چيست رخ همه چين در سفن \r\nاين بيت گويا در محل الم امام است كه از زهر قهر ايّام بر جبين مبارك ايشان چين ظاهر گشته ، كه مىفرمايد : ابروى طاق تو چرا از گره الم با زره به هم جفت گشت و از جفت اينجا غرض مثلست كه جفت هر چيز از مثل او مىباشد . ديگر مىگويد لالهء لعل تو بر رخ چرا شكنهاى محنت ظاهر ساخت ، با آنكه سفينه بودى جهت نجات مسلمانان ، كه از سفن غرضش جمع سفينه است كه حديث « مثل اهل بيتى كمثل سفينة نوح من ركب فيها نجا و من تخلّف عنها هلك » دليل آن است ، يعنى اهلبيت من همچو سفينهء نوحند كه هركه پناه بديشان نبرد در غرقاب ضلالت هلاك شود و ساحل نجات نيابد .\r\nهر آينه معنى بيت آن شد كه ابروى طاق تو چرا با گره چون زره جفت و همدم بود ، و لاله رخسار تو چرا چون آب چين پيدا كرد با آنكه وجود تو سفينه بود بهر نجات مؤمنان .\r\n\r\nبيت شصتم قصيده :\r\n نيست ازل را به حكم بىتو روان هيچ حكم * نيست ابد را بقطع بىتو روان هيچ فن \r\nدر اين بيت ازل و ابد را صفات و بيان مىكند كه ما بين مردم مثالى هست كه مىگويند : فلان كار بحكمى اين نوع است ، يعنى لازم كرده شده ، و حكم كه در اوّل مصراع واقع گشته بر آن منوال است كه مىفرمايد : نيست ازل را به حكم بىتو روان هيچ حكم ، يعنى حكم وى به حكم تو وابسته است . ديگر مىفرمايد نيست ابد را بقطع بىتو روان هيچ فن ، يعنى روز آخر به قطع تعلقات كه در وقت وفات همه كس را دست مىدهد آن نيز بىفنون تو نيست ، و نوك قلم قضا بىمضمون رأى او نى . تا فضلا را چه به خاطر رسد .\r\n\r\n","description":"","footnote":"","page_name":" 357 ","page_number":357},
  {"content":"\r\n\r\n\r\nبيت شصت و يكم قصيده :\r\n آخر اين صدره را نغمه نعت شماست * لحن خوش راه راست هر سحرى بر فنن \r\nغرضش از آخر صدره كه فرموده اوّل اين قصيده صدر سخن است كه اكنون به دامان كشيد و به آخر انجاميد ، و مىفرمايد نغمه نعت شماست لحن خوش آينده ، و راه راست دلرباينده هر سحرى بر فنون سخن سازى و عبارت پردازى .\r\nهر آينه معنى آن شد كه ختم كلام به نغمه نعت شما اتمام يافت كه لحن خوش و راه راست است بر فنن سخن ، و از قيد لفظ سحر غرض محل فيض صبحگاه و اشارتى به دل آگاه است ، چنان كه به يك بيت بر شيخ مصلح الدين سعدى شيرازى در سحر درهاى فيض باز شد و به سبب آن بيت توحيد با ملائكه همراز گشت .\r\n\r\nبيت شصت و دويم قصيده :\r\n راست بگو كج نشين دار حديثى بره * در دهن ازراع چيست چون تو ندارى برن \r\nدرين بيت نيز آفتاب اشكال طلوع نموده ، و ماهتاب معنى ندانستن آشكارا گشته ، به‌هرحال دست از رشته معنى آن كوتاه نتوان كرد ، و به عذر لنگ روى با راه نتوان آورد ، اكنون به قدر طاقت شروعى در مضمون آن مىرود . بدان كه برن در لغت زمينى را گويند كه در آنجا تخم افشانده باشند و به خاك بپوشند ، كه عرب آن چوب پهن كه بدان دانه مىپوشند تبان گويد . و در اين بيت غرض ناظم به طريق موعظه در آخر اين قصيده فضيلت خاموشى است كه دانه سخن را در مزرع دهان گاهى پوشيده و پنهان بايد داشت ، و هر دانه سخن كه باشد در پيش طايران سخن چين نبايد نهاد ؛ زيرا كه گفته‌اند : « صحّة الانسان حفظ اللّسان » مقرّر و معيّن است در نظر تيزبينان كه تا از راستى چون سرو در گلزار سخنورى علم توان كشيد ، چه لازم نهال كج دروغ نشاندن ، و از جوى ناراستى آن را آب دادن ؟\r\nنظم :\r\n چه بتوان راستى را خرج كردن * دروغى را چه بايد درج كردن \r\n\r\n","description":"","footnote":"","page_name":" 358 ","page_number":358},
  {"content":"\r\n\r\n چه صبح صادق آمد راست گفتار * جهان در زر گرفتش محتشم‌وار \r\nآن است كه صاحب معانى امام عالم صمدانى فخر الدين رازى فرموده است :\r\nراست بگو كج‌نشين‌دار حديثى بره ، يعنى راست بايد گفت اگر همه كج نشسته باشى ، سخن را به راه راست بايد آورد .\r\nو مصرع دوم آنكه اگر دانه سخن را در مزاريع دهان نتوانى پوشيدن پس چرا آغاز سخن مىكنى كه بر ضبط آن قدرت ندارى ، كه لفظ برن اشارت به زرع پوشيدن است . تا فضلا را چه به خاطر رسد ؟\r\nاميد كه اگر خطائى در تقرير معانى باشد به ذيل عفو در پوشند كه آدمى از سهو و خطا خالى نيست .\r\n\r\nنظم :\r\n كه آدم هيچ بىسهو و خطا نيست * خطا بر حضرت بيچون روا نيست \r\n\r\nبيت شصت و سيم قصيده :\r\n خصمك في ما مضى و ان قضى نحبه * ينتقم الله منه دونك لا تعجلن \r\nو خطاب مستطاب به ممدوح - كه حضرت امام رضا باشد - مىكند و اشارت به قاتل او مىفرمايد كه خصم تو بر هر چيز كه بر آن گذرد در زمان هلاك شدن . و نحب به معنى موتست كه نص كلام ملك علام از آن خبر مىدهد :  فَمِنْهُمْ مَنْ قَضى نَحْبَهُ  . و ديگر مىفرمايد در مصرع دوم كه خداى تعالى از او انتقام مىگيرد ، و تو توقف كن و شتاب مكن . ينتقم الله منه دونك لا تعجلن همان معنى دارد كه مذكور گشت .\r\nتنبيه : از نوك كلك قضا و نتايج عالم بالا مقرّر است كه چون كسى عداوتى با شخصى بنياد كند رخنه در بناى خانه دين و دنياى خود مىاندازد و قصر اقبال و پايه جلال خود را از تندباد حادثات با خاك يكسان مىسازد بتخصيص با اولاد كرام رسول انام صلوات الله و سلامه عليه كه غرض از آفرينش كاينات ذات پاك و طاهر آن صاحب لواى « لولاك لما خلقت الا فلاك » بود ، جهت حطام دنيائى كه\r\n\r\n","description":"","footnote":"","page_name":" 359 ","page_number":359},
  {"content":"\r\n\r\nخاك بر سر آن روسياهى ابد را قبول نمايند نعوذ بالله من غضب الله . هر آينه در بساط پر نشاط گردون و بر تخته لوح كارگاه تلوّن بوقلمون به احتياط قدم بايد نهاد و ديده‌هاى حروف طمع را بر هر مكان خطير نبايد گشاد ، و به منصوبه بازى لعبتان زنگارى ، و به مايه پايه اعتبار بىاعتبارى ، بر سمند رعونت جولان كنان عنان اختيار از دست نبايد داد ، و به فرزين بند حوادث اسب تأمل پيش كرده قبل از فيل ماتش راه بيدق نجات نبايد گشاد ، و صرّاف آثار مقدار سرمايهء خود را به معيار ميزان خرد نسنجيدن شيوه كامل عيارى و پاك كردارى نيست ، بلكه عاقل آن است كه سنگ محكّ تجربه روزگار را پيش دست نهاده آنچه از نقد كاينات به دست آيد بر محكّ آزمون زده ، عيار آميخته را از خالص و كامل از ناقص فرق نمايد .\r\n\r\nنظم :\r\n به دكانچه عمر چندانكه هستى * چو استاد صرّاف دانا و عاقل\r\nخِرَد ساز سنگ مِحكّ تا بدانى * زر خالص از قلب و ناقص ز كامل \r\nبخيه خرقه شرح اين قصيده به دامان رسيد ، و رشته لباس دوختن اين معانى به پايان كشيد ، به امداد خامه شكسته و دوات دهان بسته ، اميد كه رفتار قلم به رقمى كه باعث عصيان و ندم باشد جارى نشود .\r\n\r\nتعليقات\r\nاين بود شرح عبد اللطيف شيروانى بر قصيدهء منسوب به فخر رازى در مدح و منقبت امام على بن موسى الرضا عليهما السلام كه به نحو تمام و كمال نقل كرده‌ايم . نگارنده در تصحيح اين نسخه بسيار زحمت كشيده است ، و از كثرت مشاكل و مشاغل فرصت دست نداده است كه به سراغ نسخه‌اى ديگر از آن در كتابخانه‌ها تفحص كند ،   لَعَلَّ اللَّهَ يُحْدِثُ بَعْدَ ذلِكَ أَمْراً   . در پيرامون برخى از عبارات آن گوييم :\r\n1 - ناميدن رساله به « حلّ ما ينحلّ » شايد از روى فروتنى شارح باشد ، بدين معنى كه آنچه را در شرح ابيات قصيده گفته‌ايم براى ديگران هم ميسور است ، و يا مراد اين باشد كه بدين شرح اختلاف آراء و اقوال ديگران در بيان ابيات قصيده\r\n\r\n","description":"","footnote":"","page_name":" 360 ","page_number":360},
  {"content":"\r\n\r\nمنحلّ و مرتفع مىشود . و يا شارح اشاره به عجز خود كرده باشد بدين‌نظر كه هر آن عقد معنايى را كه به فهم ما گشودنى است ، گشوده‌ايم ، چنان‌كه در آخر شرح ابياتى چند بگويد : « تا فضلا را چه به خاطر رسد ؟ » ، و در آخر شرح بيت يازدهم گويد : « تا فضلاى موشكاف را چه به خاطر رسد ؟ » ، و در آخر شرح بيت بيست و ششم گويد : « تا ارباب بصيرت را چه به خاطر رسد ؟ » .\r\n2 - شارح بدون هيچ دغدغه و وسوسه قصيده را از امام فخر الدين رازى مىداند ، چنان‌كه در ديباچه شرح گفته است : « . . . قصيده مشهور الإمام العالم العاقل الكامل الفاضل العارف باسرار ربانى ، و كنوز رموز گنج سبحانى امام فخر الدين رازى . . . » ؛ و نيز در شرح بيت پنجاه و ششم گويد : « . . . بنابراين حكايت فخر الدين رازى عليه الرحمة مىفرمايد . . . » ؛ و لكن قاضى نور الله شهيد در مجلس دوازدهم مجالس المؤمنين ( چاپ سنگى رحلى ، ط 1 ، ص 508 ) ، و هدايت در مجمع الفصحاء ( چاپ سنگى رحلى ، ط 1 ، ج 1 ، ص 376 ) آن را از ابو المفاخر رازى مىدانند .\r\nقاضى فرمايد :\r\nفخر الشعراء ابو المفاخر رازى رحمة الله عليه در تذكره دولتشاه مذكور است كه او را يكى از استادان مىدانند ، و وراى شعر و شاعرى او را انواع فضايل است ، و اشعار او بيشتر بر طريقه لغز واقع شده ، و اين صنعت او را مسلّم است و در مناقب سلطان الانس و الجن على بن موسى الرضا عليه التحية و الثناء چند قصيده دارد جمله مصنوع و متين ، أما آنچه شهرتى عظيم يافته و اكثر شعرا در تتبع و جواب او اقدام نموده‌اند مطلعش اين است :\r\n بال مرصّع بسوخت مرغ ملمّع بدن * اشك زليخا بريخت يوسف گل پيراهن \r\nو اكابر مطلعها در اين باب گفته‌اند . . . .\r\nو بعد از آن قاضى گفته است : « و منتخب تتمه آن قصيده كه از روى اختصار به آن اقتصار مىنمايد اين است : صفحه صندوق چرخ . . . » ، و سى و پنج بيت از آن\r\n\r\n","description":"","footnote":"","page_name":" 361 ","page_number":361},
  {"content":"\r\n\r\nقصيده را نقل كرده است . و بعد از بيت بيست و پنجم قصيده ، اين بيت را نقل كرده است كه شرح شيروانى فاقد آن است :\r\n چون ز شب اندك گذشت قرعه دو ساعت ز روز * پيك خور آسان نمود راه خراسان به من \r\nو بعد از بيت سى و يكم قصيده ، اين بيت را نقل كرده است كه باز شرح شيروانى فاقد آن است :\r\n هم خطواتش كريم هم درجاتش عظيم * هم حركاتش رفيع هم سكناتش حسن \r\nو همچنين بعد از بيت چهل و يكم قصيده اين بيت را نقل كرده است كه باز شرح شيروانى فاقد آن است :\r\n آب تك و باد پاى پنبه خور و جاله خواه * گل طرب و خار دوست گرگ تك و پيلتن \r\nو نيز در آخر قصيده اين بيت را نقل كرده است كه تخلّص شاعر « ابو المفاخر رازى » در آن آمده است كه شرح شيروانى فاقد آن است :\r\n گفتِ مفاخر بخوان معنى بيتش بدان * تا كه چه گفت است او ز اوّل و آخر سخن \r\nو هدايت فرمايد :\r\nفاخر رازى ، اسمش ابو المفاخر بوده ، به روزگار دولت غياث الدين محمد بن ملكشاه سلجوقى ظهور نموده ، از فضلا و علما و شعرا گوى مسابقت ربوده ، از اشعارش جز اين چند بيت طلوعيّه در ميان نمانده : بال مرصّع بسوخت . . . .\r\nو سيزده بيت اين قصيده را نقل كرده است ، و بيت سيزدهم آن در شرح شيروانى نيامده است كه همان بيت منقول از مجالس قاضى بعد از بيت چهل و يكم قصيده است ، جز اين‌كه بدين صورت است :\r\n آب تكى باد پاى پرّه زن دانه خاى * گل طلب خار دوست كرگدن گرگ تن \r\n\r\n","description":"","footnote":"","page_name":" 362 ","page_number":362},
  {"content":"\r\n\r\nعبارات ابيات اين سه نسخه را ، اختلاف بسيار است . سخن در اين است كه در نسخه ياد شده در تصرّف نگارنده ، شارح مذكور پس از شرح قصيده ، ابيات مشكل چندى را از خواجه حافظ و امير خسرو دهلوى و امير شاهى و درويش دهكى و شيخ كمال و خواجه سلمان و ظهير فاريابى و سلمان ساوجى و نظام و كمال خجندى و كاتبى نيشابورى ، شرح كرده است ، چنين اديبى ، شعر و شاعر و ديوان‌شناس قصيده مذكور را به امام فخر رازى نسبت داده است چنان‌كه اشعار شعراى ياد شده را بدانها ؟ !\r\nاحتمال تحريف نسّاخ هم سخت قوى است كه به علّت اشتهار امام فخر رازى و انس و آشنايى به نام او ، ابو المفاخر فاخر رازى به امام فخر رازى تحريف شده باشد . علاوه اين‌كه در هيچيك از تذكره‌ها در بيوگرافى امام فخر رازى ، اين قصيده را به دو نسبت نداده‌اند و حكايت نكرده‌اند و كسى بدان تفوّه ننموده است ، و همه از ابو المفاخر رازى دانسته‌اند .\r\nدر تذكره دولتشاه سمرقندى فقط يك بيت مطلع قصيده را : « بال مرصّع بسوخت . . . » آورده است . ( ص 38 ط 1 بمبئى ) و گفته است :\r\nذكر استاد الشعراء ابو المفاخر رازى ، در روزگار سلطان غياث الدين محمد ملكشاه بوده ، و دانشمندى كامل و شاعرى فاضل بوده - تا اين‌كه گويد : در مناقب سلطان الاولياء و برهان الأتقياء على بن موسى الرضا عليه التحية و الثناء چند قصيده دارد جمله مصنوع ، أما آنچه شهرت دارد و اكثر شعراء در جواب آن اقدام نموده‌اند ، بيت : بال مرصّع بسوخت . . . » .\r\nراقم : « حسن حسن‌زاده آملى » گويد كه قصيده را بايد بىدغدغه از ابو المفاخر رازى دانست .\r\n3 - در آخر شرح بيت اول گويد : « و اينجا از يوسف گل پيراهن ، غرض لباس آل شفق تواند بود . . . » مراد از آل ، رنگ آل است كه به معنى سرخ نيم رنگ است كه رنگ شفق را به آل تعبير كرده است . و در سطر بعد گويد : « و از گريبان آن پيراهن آل چون غنچه سر بدر كرده . . . » .\r\n\r\n","description":"","footnote":"","page_name":" 363 ","page_number":363},
  {"content":"\r\n\r\n4 - در شرح بيت ششم قصيده گويد : « چنان كه شيخ گفته : شعر ، نبينى شتر بر حدى عرب . . . » اين شيخ جناب عارف بزرگوار سعدى است كه در حكايت بيست و پنجم از باب دوم گلستان در اخلاق درويشان ، فرموده است .\r\nظاهر اين است كه كلمه « سعدى » از قلم كاتب افتاده است . در شرح بيت نوزدهم نيز بيتى را از آن بزرگوار نقل مىكند ، و در شرح بيت شصت و يكم آشكارا او را نام مىبرد .\r\n5 - در آغاز شرح بيت نوزدهم قصيده گويد : « و تك در لغت به معنى دويدن آمده كه گفته‌اند : نظم ، سمند بادپا . . . » گوينده شيخ اجلّ سعدى است كه در اوائل باب هشتم گلستان در آداب صحبت ، فرموده است :\r\n به چشم خويش ديدم در بيابان * كه آهسته سبق برد از شتابان\r\nسمند بادپا از تك فروماند * شتربان همچنان آهسته ميراند \r\n6 - در شرح بيت سى و ششم قصيده گويد : « زيرا كه بر وحدانيت و يكتايى حضرت بارى دلايل احتياج نيست . . . » ، در بند چهارم دفتر دل گفته‌ام :\r\n چو ابراهيم و يوسف باش ذاكر * جناب حق تعالى را به فاطر\r\nكه بىدور و تسلسلهاى فكرى * بيابى دولت توحيد فطرى\r\nترا صد شبههء ابن كمونه * نماند خردلى بهر نمونه\r\nببينى بىزهر چون و چرايى * خدا هست و كند كار خدايى \r\nو لكن در توحيد مفضل ، حضرت امام صادق عليه السلام جناب ارسطو رضوان الله عليه را به بزرگى ياد مىفرمايد كه وى مردم را از برهان وحدت صنع به وحدت صانع خوانده است . آرى ترازوى راستين سنجش درست از نادرست و محك سره از ناسره علم ميزان است ؛ و برهان رهنماى عقل تا به سر منزل ايقان است ؛ و مقام محمود آدمى ادراك حقايق اشيا به نحو شهود و عرفان است . رسائل ما به نام أنّه الحق ، و وحدت از ديدگاه عارف و حكيم ، و قرآن و عرفان و برهان از هم جدايى ندارند حق هر ذى حق را در وحدانيت بارى اداء كرده‌اند .\r\nقلم در ردّ معرفت فكرى زدن ، و خط بطلان به منشورات براهين عقلى\r\n\r\n","description":"","footnote":"","page_name":" 364 ","page_number":364},
  {"content":"\r\n\r\nكشيدن ، و دين الهى و فلسفه الهى را جداى از هم داشتن و پنداشتن ستمى بس بزرگ است . اولياى دين ما عليهم السلام در مقام احتجاج و استدلال به طريق فكر و نظر اقدام مىفرمودند چنان‌كه دو كتاب احتجاج طبرسى و احتجاج بحار دو سند زنده و دو شاهد عادل‌اند ؛ بلكه قرآن كريم به سه قسم برهان و خطابه و جدال احسن امر به دعوت فرموده است كه :  ادْعُ إِلى سَبِيلِ رَبِّكَ بِالْحِكْمَةِ وَ الْمَوْعِظَةِ الْحَسَنَةِ وَ جادِلْهُمْ بِالَّتِي هِيَ أَحْسَنُ  ( سوره نحل ، آيه 126 ) .\r\n7 - در شرح بيت سى و هشتم قصيده گويد : « اين بيت مسجّع در تعريف شتر آن شاهسوار ملك عربست . . . » و در دو سه سطر بعد گويد : « . . . كه عبارت است از وقار و تمكين شتر حضرت امام كه در . . . » . شگفت اين‌كه شارح اين چند بيت را در مدح و تعريف شتر حضرت امام رضا عليه السلام دانسته است و حال اين‌كه شعر قبل آن اين بود : « برد مرا بارگير بر سر هنجار طوس . . . » و اين شيوه‌اى پسنديده بود كه مادحان در اثناى مدح ممدوح ، مركب سوارى خود را نيز مىستودند كه بارگيرى خوش اندامى چنين بوده است و راهوارى خوش رفتارى چنان .\r\nمثلا امير معزى در مدح ابو طاهر سعد بن على مستوفى ، در قصيده نونيه به مطلع : « أى ساربان منزل مكن جز در ديار يار من . . . » بيسراكش را - يعنى شتر سواريش را - مىستايد :\r\n پيوسته از چشم و دلم در آب و آتش منزلم * بر بيسراكى محملم در كوه و صحرا گام زن\r\nهايل هيونى تيزرو اندك خور و بسيار رو * از آهوان برده گرو در پويه و در تاختن \r\nو همچنين چند بيت بعد آن در وصف و مدح شتر سواريش كه بسيار زيبا وصف كرده است .\r\nو نيز استاد منوچهرى دامغانى در مدح سپهسالار مشرق على بن عبيد الله صادق ، در قصيده نونيه به مطلع : « شبى گيسو فروهشته بدامن . . . » كميتش را -\r\n\r\n","description":"","footnote":"","page_name":" 365 ","page_number":365},
  {"content":"\r\n\r\nيعنى اسب اسواريش را - مىستايد :\r\n مرا در زير ران اندر كميتى * كشنده نى و سركش نى و توسن\r\nعنان برگردن سرخش فكنده * چو دو مار سيه بر شاخ چندن\r\nدمش چون تافته بند بريشم * سمش چون ز آهن و پولاد هاون \r\n8 - در شرح بيت يازدهم گويد : « چون آفتاب بر اوج فلك رسد كه آن را نصف النهار گويند . . . » اوج معرّب اوگ به لفظ هندى است در مقابل حضيض ، اوج دورترين نقطه از منطقه خارج مركز شمس نسبت به مركز زمين است ؛ و حضيض نزديكترين نقطه از آن ، نه بدان‌گونه كه شارح گفته است . نگارنده را ميدان بحث در اينجا وسيع است و لكن به همين اندازه اشارت كفايت است .\r\n9 - در شرح بيت چهل و هشتم قصيده گويد : « حضرت امام از نفاق اهل ظلام غافل . . . » اسناد غفلت به امام معصوم حجت إلهى ، سخنى ناصواب و خلاف رأى اولو الالباب است . مسأله علم سفراى الهى را در نوشته‌هاى ديگر به تحقيق تحرير كرده‌ايم ، و در نكته 958 كتاب هزار و يك نكته به بعضى از وجوه آن اشارتى نموده‌ايم . مستفاد از عبارات شارح اين است كه مسلمانى امامى و به مذهب اثنا عشرى بوده است ، جاى شگفتى است كه با اين وجود چگونه تعبيرى آنچنان را به حجّت خدا روا داشته است ؟ !\r\n10 - در شرح بيت شصت و يكم قصيده گويد : « چنان كه به يك بيت بر شيخ مصلح الدين سعدى شيرازى . . . » اين واقعه شيرين دلنشين را قاضى نور الله شهيد در مجلس ششم مجالس المؤمنين در شرح حال شيخ اجل سعدى بدين‌گونه نقل فرموده است :\r\nيكى از مشايخ منكر وى بود ، شبى در واقعه ديد كه درهاى آسمان گشوده شد و ملائكه با طبقهاى نور از آسمان نازل شدند ، پرسيد كه اين چيست ؟ گفتند براى سعدى شيرازى است كه بيتى گفته كه قبول حضرت حق سبحانه و تعالى افتاده ، و آن بيت اين است :\r\n برگ درختان سبز در نظر هوشيار * هر ورقى دفتريست معرفت كردگار \r\n\r\n","description":"","footnote":"","page_name":" 366 ","page_number":366},
  {"content":"\r\n\r\nآن عزيز چون از واقعه درآمد در شب به در زاويه شيخ سعدى رفت كه وى را بشارت دهد ، ديد كه چراغى افروخته و با خود زمزمه مىكرد ، چون گوش كشيد شنيد كه همين بيت مىخواند . ( چاپ اول سنگى رحلى ، ص 303 ) .\r\n11 - در شرح بيت بيست و هفتم گويد : « لالاى ، مكرر صيغه مبالغه در نفى مثل خود . . . » صواب اين است كه « لا لا » مخفّف « لأ لأ » فعل ماضى رباعى مجرّد مضاعف است .\r\n12 - در شرح بيت سى و پنجم گويد : « در صحراى دستپول و ششدر . . . » يعنى در صحراى دزفول و شوشتر فعلى .\r\n13 - در شرح بيت چهل و هفتم گويد : خيز اسيرى و سبكبار شو . . . » اسيرى تخلّص چند تن از شعراء است .\r\n\r\nكلمهء 275\r\nاين كلمه رساله‌اى است بدين موضوع : « سيده نساء عالمين حضرت فاطمه سلام الله عليها ليلة القدر و يوم الله است » .\r\nبسم الله الرّحمن الرّحيم\r\nمن عرف فاطمة حقّ معرفتها فقد أدرك ليلة القدر\r\n( تفسير فرات كوفى از امام صادق عليه السلام )\r\nنظر عمده ما در اين رساله اين است كه حضرت سيده نساء عالمين فاطمه زهراء عليها السلام ليلة القدر و يوم الله است ؛ و نيز آشنايى به مقام رفيع ليلة القدر و يوم الله و پى بردن به عظمت سعهء وجودى انسان و شرح صدر اوست كه آخذ و حامل قرآنست . و در آن مبرهن مىگردد كه قرآن و عرفان و برهان از هم جدايى ندارند و انسان بالفعل همان قرآن و عرفان و برهان است .\r\nليلة القدر و يوم الله را مراتب و مظاهر بسيار است چنان كه همهء حقايق نظام هستى بدين منوال‌اند كه نسبت دانى به عالى نسبت فرع به اصل و ظل به ذى ظل است . از دانى تعبير به آيت و صنم و عكس و ظل و رقيقت و نظاير آنها مىكنند .\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nقرآن كريم فرموده است :  وَ لَقَدْ عَلِمْتُمُ النَّشْأَةَ الْأُولى فَلَوْ لا تَذَكَّرُونَ  ( واقعه 63 ) و از امام سيّد الساجدين عليه السلام است كه : العجب كلّ العجب لمن أنكر النشأة الأخرى و هو يرى النشأة الأولى . و از امام ثامن الحجج عليهم السلام است كه : « قد علم أولو الألباب أنّ ما هنالك لا يعلم إلّا بما هيهنا » .\r\nبراى تقريب به مقصود به صورت تنظير گوييم : هريك از جنت و نار را در همه عوالم از حضرت علميه تا عالم شهادت مطلقه مظاهر است . و هريك از مظاهر ، مظهر اسمى از اسماء الله است . و نيز هريك از اين مظاهر را در هر عالمى صورى و لوازمى است كه لايق به همان عالمند . اسماى حق سبحانه جمالى و جلالىاند ، جنت مظهر جمالى و نار مظهر جلالى است .\r\nو همچنين قبر را در اين نشأه افراد متشابه است ، و در آن نشأه قبرى روضة من رياض الجنة است و قبرى حفرة من حفر النار كه وزان قبر در اين نشأه و آن نشأه وزان انسان در نشأتين است يعنى چنان كه انسان در اين نشأه نوع و در تحت او افراد متشابه و متماثل‌اند و در آن نشأه جنس است و در تحت او انواع كه اشخاص به حسب علوم و افعال و ملكاتشان به صور مختلفه‌اند ، قبرهاى اين نشأه نيز افراد متشابه‌اند ، اما قبرهاى آخرت قبرى روضه‌اى از رياض جنّت و قبرى حفرى از حفره‌هاى نار است . پس قبرها خود انسانهايند .\r\nاين دو مطلب را به عنوان مثال ذكر كرده‌ايم كه يك شىء را عوالم و مظاهر و مراتب بسيار است و در هر موطن حكمى خاص دارد ؛ و در عين حال از غيب تا عين ، وحدت هويّت او محفوظ است . برهمين منوال زمان را نيز در بعض عوالمش حيات و شعور است  وَ إِنَّ الدَّارَ الْآخِرَةَ لَهِيَ الْحَيَوانُ لَوْ كانُوا يَعْلَمُونَ  ( عنكبوت 65 ) .\r\nدر نيل به مراتب ليلة القدر در اين حديث شريف و مانند آن‌كه در جوامع روائى مروى است تدبّر بسزا شود : در كافى به اسنادش از زرارة روايت كرده است كه قال ابو عبد الله عليه السلام : التقدير فى ليلة تسع عشرة ، و الابرام فى ليلة احدى و عشرين ، و الامضاء فى ليلة ثلاث و عشرين ( وافى فيض - ط رحلى - ج 7 ص 57 ) .\r\nبدانكه دهر روح زمان و علّت آنست و نسبت دهر به زمان نسبت روح به جسد\r\n\r\n","description":"","footnote":"","page_name":" 368 ","page_number":368},
  {"content":"\r\n\r\nاست . و به عبارت اخرى موجودات عالم دهر ، مبادى و علل وجودات زمان و زمانى هستند كما اينكه سرمدى علّت دهرى است ؛ و چنان كه روح علّت جسد و مرتبهء كمال آنست و جسد مرتبه ضعيف علت و معلول آنست ، همچنين است زمان و زمانيات نسبت به دهر . خلاصه سرمد روح دهر است و دهر روح زمان .\r\nمثل دهر به زمان ، مثل صورت كليه معقوله زمان ذهنى با زمان متدرج خارجى است كه در حقيقت براساس رصين حركت جوهريه ، مقدار سيلان طبيعت است جز اين‌كه اين صورت معقوله با زمان خارجى معيت وجوديه ندارد و علّت آن نيست ، اما آن صورت عقليه‌اى كه جوهر مفارق در طول زمان و علّت اوست يعنى همان روح زمان ، معيّت وجوديه دارد . غرض از اين تنظير ثبات مطلق صورت معقوله و تجدد زمان خارجى است .\r\nحال كه دانسته‌اى دهر روح زمان و علت آنست ، و حقيقتى عقلى مفارق از طبيعت است ، بنابراين در بسيارى از مواردى كه از زبان اهل بيت عصمت و وحى به زمان مانند مخاطبه با ذوى العقول خطاب مىشود ، بايد به لحاظ خطاب به اصل و مبدأ زمان بوده باشد كه از مفارقات نوريه و دار آخرت است و دار آخرت حيات و شعور است  وَ إِنَّ الدَّارَ الْآخِرَةَ لَهِيَ الْحَيَوانُ . \r\nاز باب مثال دعاى چهل و پنجم صحيفه سجاديه در وداع شهر رمضان ، امام سجاد عليه السلام خطاب به ماه مبارك رمضان مىكند و چندين بار وى را سلام مىكند و مىفرمايد :\r\nالسلام عليك يا شهر اللّه الأكبر و يا عيد أوليائه ، السلام عليك يا أكرم مصحوب من الأوقات و يا خير شهر فى الأيام و الساعات .\r\nو به تقرير و تعبير ديگر گوييم : اگر در وداع زمان و سلام بدان برايت اشكال پيش آيد كه زمان از قبيل موجود زنده با شعور قابل صحبت و توديع و سلام نيست ، جوابش اينكه :\r\nزمان و مكان و ساير اشياى بيجان اگرچه در اين عالمشان و به اين صورشان شاعر نيستند ولى همه آنها را در بعض عوالم عاليه حيات و شعور و نطق و بيان و\r\n\r\n","description":"","footnote":"","page_name":" 369 ","page_number":369},
  {"content":"\r\n\r\nحبّ و بغض است چنان كه اخبار بسيارى كه در احوال عوالم برزخ و قيامت آمده است و همچنين مكاشفات اهل كشف كاشف اين مطلب است زيرا آنچه در اين عالم وجود مىيابد آنها را در عوالم ديگرى كه بحسب وجود سابق بر اين عالمند وجودى است و موجودات را در هر عالمى صور و احكام مخصوص به آن عالم است كه با صور و احكام اين عالم اختلاف دارد ، يعنى اختلاف به حسب ظل و ذى ظل و حقيقت و رقيقت دارد . و از احكام بعض عوالم عاليه اين است كه هر چه در آنها موجود است داراى حيات و شعور است زيرا كه آن در ، دار حيات است و زنده است چنان كه اخبار بر آن دلالت دارد و قول خداوند متعال  وَ إِنَّ الدَّارَ الْآخِرَةَ لَهِيَ الْحَيَوانُ  بدان اشارت دارد .\r\nو از اخبارى كه دلالت بر حيات موجودات عالم آخرت مىكند اخبارى است كه در آنها آمده است فواكه بهشت تكلم دارند و سرير بهشتى به تكيه كردن مؤمن بر آن شادى و استبشار مىنمايد بلكه برخى از اين اخبار دلالت بر تكلمات ارض با مؤمن و كافر دارند و اين امور به اين عالم حسى گويا نيستند لذا اهل اين عالم تكلّمات آنها را نمىشنوند بلكه به ملكوتشان در تكلم و فرح و استبشارند .\r\nو از اين قبيل است تكلم حصا در دست رسول الله ( ص ) كه نطق و تكلم سنگ‌ريزه به ملكوت اوست و اعجاز رسول الله ( ص ) اين بود كه نطق لسان ملكوت آنها را به أسماع دنيوى إسماع كرده است بلكه آنچه را كه نبى يا ولى معجزه كرده است از قبيل انطاق جماد و احياى آن همه از اين بابند چه اين‌كه عصاى موسى و طير عيسى ، حياتشان به ملكوتشان بوده است و ملكوت از اهل اين عالم غائب است مگر اين‌كه خداوند بنا برحكمتى براى ايشان اظهار بدارد . پس زمان در بعضى عوالمش حىّ است و مراو را شعور است بنابراين باكى نيست كه زمان به حسب همان عالم خود كه حىّ و شاعر است طرف خطاب و توديع قرار گيرد .\r\nزمان را به بيان مذكور اصلى مفارق است كه علّت اين زمان و روح آن است و با وى معيت وجودى طولى دارد . و در لغت لاتين و گرك براى زمان ، رب النوع بنام ساتورن  ( Saturne )  قائل‌اند و شايد اشارت به همين مطلب سامى بوده باشد .\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nاز آنچه كه در بيان ليلة القدر تذكر داده‌ايم دانسته مىشود كه ليلة القدر را به حسب نشأه عنصرى زمانى ، افراد متشابه و متماثل ، در يك سال و يا در يك ماه بوده باشد مثلا در يك ماه مبارك رمضان بحسب اختلاف آفاق شرقيه مثلا هند شبى بيست و سوم ماه مبارك رمضان باشد كه بحسب روايات اهل بيت عصمت و طهارت ليلة القدر است ، و حال اين‌كه شب قبل آن در يكى از آفاق غربيه آن مثلا ايران شب بيست و سوم ماه مبارك بوده است كه در آفاق ايران رؤيت هلال ماه مبارك يك شب قبل از هند به وقوع پيوسته است كه هر دو شب ليلة القدر است و بحسب آفاق متعدد است به تعدد ظلى و زمانى ، چنان كه هريك از انواع عالم ماده و مدت را وجود متفرد عقلانى است كه باذن الله مدير و مدبّر افراد متكثر عنصرى نوع خود است و همه آنها را در حضانت خود دارد و در شرع مقدس از آن تعبير به ملك موكّل شده است :  لَهُ مُعَقِّباتٌ مِنْ بَيْنِ يَدَيْهِ وَ مِنْ خَلْفِهِ يَحْفَظُونَهُ مِنْ أَمْرِ اللَّهِ  ( رعد ، 12 ) .\r\nو بدان كه مراتب نظام هستى را بر تثليث فرموده‌اند كه عقل كل و نفس كل و عالم طبيعت بوده باشد و از اين سه عالم به عبارات گوناگون تعبير نموده‌اند ، صاحب اسفار در چندين موضع آن بر اين مبنى سخن گفته است و همچنين صاحب فصوص و فتوحات و ديگر از اعاظم علماء و ما در اين مقام به نقل حديثى شريف كه از غرر احاديث مروى از صادق آل محمد صلوات الله عليهم است تبرك مىجوييم و آن اينكه عزيز نسفى در انسان كامل گويد :\r\nاين سخن جعفر صادق است عليه السلام :\r\nإنّ الله تعالى خلق الملك على مثال ملكوته ، و أسّس ملكوته على مثال جبروته ليستدلّ بملكه على ملكوته و بملكوته على جبروته ( ص 180 و ص 375 ) .\r\nپس بدانكه هر مرتبه نازل نظام هستى ، مثال و آئينه مرتبهء عالى آنست و هر صغير و كبير از خزانه‌اش به وفق اقتضاى هر عالم بدون تجافى تنزل نموده است تا به نشأه شهادت مطلقه رسيده است :  يُدَبِّرُ الْأَمْرَ مِنَ السَّماءِ إِلَى الْأَرْضِ ثُمَّ يَعْرُجُ إِلَيْهِ فِي يَوْمٍ كانَ مِقْدارُهُ أَلْفَ سَنَةٍ مِمَّا تَعُدُّونَ  ( سجده 6 ) و ليلة القدر را هم بر اين منوال بدان چنان كه يوم الله را ، فتدبّر .\r\n\r\n","description":"","footnote":"","page_name":" 371 ","page_number":371},
  {"content":"\r\n\r\n\r\nتعريف ليلة القدر به بيانى رفيعتر\r\nدر حدود بيست و پنج سال قبل ، در فرخنده روزى به محضر مبارك علم علم و طود تحقيق ، حبر فاخر و بحر زاخر آيت حق استاد بزرگوار جناب حاج شيخ محمد تقى آملى كساه الله جلابيب رضوانه ، تشرف حاصل كرده بودم . در آن اوان در ليلة القدر تحقيق مىنمودم و به نوشتن رساله‌اى در ليلة القدر اشتغال داشتم و مطالبى بسيار در اين موضوع جمع‌آورى كرده بودم ؛ به همين مناسبت از ليلة القدر سخن به ميان آوردم و نظر شريفش را در بيان آن استفسار نمودم . از جمله اشاراتى كه برايم بشارات بوده است اينكه فرمودند : به بيان امام صادق عليه السلام كه جدّه‌اش صديقه طاهره سلام الله عليها را ليلة القدر خوانده است و ليلة القدر را به آن جناب تفسير فرموده است دقت و تدبر نماييد .\r\nپس از آن براى تحصيل حديث فحص بسيار كردم تا به ادراك آن در تفسير شريف فرات كوفى رضوان الله تعالى عليه كه حامل اسرار ولايت است توفيق يافتم و صورت آن اين است :\r\nفرات قال حدثنا محمد بن القاسم بن عبيد معنعنا عن ابى عبد الله عليه السلام قال :   إِنَّا أَنْزَلْناهُ فِي لَيْلَةِ الْقَدْرِ   ، الليلة فاطمة و القدر الله فمن عرف فاطمة حقّ معرفتها فقد أدرك ليلة القدر ، و إنما سمّيت فاطمة لان الخلق فطموا عن معرفتها ، او معرفتها ، - الشك من ابى القاسم - قوله   وَ ما أَدْراكَ ما لَيْلَةُ الْقَدْرِ لَيْلَةُ الْقَدْرِ خَيْرٌ مِنْ أَلْفِ شَهْرٍ   يعنى خير من الف مؤمن و هى أم المؤمنين  تَنَزَّلُ الْمَلائِكَةُ وَ الرُّوحُ فِيها  و الملائكة المؤمنون الذين يملكون علم آل محمد ( ص ) و الروح القدس هى فاطمة   بِإِذْنِ رَبِّهِمْ مِنْ كُلِّ أَمْرٍ سَلامٌ هِيَ حَتَّى مَطْلَعِ الْفَجْرِ   يعنى حتى يخرج القائم ( ص 218 طبع نجف ) .\r\nدر اين حديث شريف حضرت امام صادق عليه السلام جدّه‌اش حضرت صديقه طاهره فاطمهء زهرا را ليلة القدر معرفى فرمود ، چرا حضرت صديقه سلام الله عليها ليلة القدر نباشد و حال آن‌كه يازده قرآن ناطق در اين ليله نازل شده است . حديث ياد شده خيلى بلند و متضمن مباحثى عرشى است .\r\nقرآن كريم كه عصاره حقائق بىكران جهان هستى است بر انسان كاملى كه\r\n\r\n","description":"","footnote":"","page_name":" 372 ","page_number":372},
  {"content":"\r\n\r\nمخاطب به   أَ لَمْ نَشْرَحْ لَكَ صَدْرَكَ   است بطور نزول دفعى و يكبارگى نازل شده است .\r\nدر لغت عرب انزال نزول دفعى است و تنزيل نزول تدريجى ،   إِنَّا أَنْزَلْناهُ فِي لَيْلَةِ الْقَدْرِ   ( سوره قدر )  إِنَّا نَحْنُ نَزَّلْنا عَلَيْكَ الْقُرْآنَ تَنْزِيلًا  ( هل اتى ، 24 ) . انسان به فعليت رسيده قرآن ناطق است ، و امام صادق عليه السلام فرمود : من عرف فاطمة حق معرفتها فقد ادرك ليلة القدر .\r\nمبانى عقلى و نقلى داريم كه منازل سير حبّى وجود در قوس نزول ، معبر به ليل و ليالى است ؛ چنان كه در معارج ظهور صعودى به يوم و ايام . بعضى از ليالى ، ليالى قدراند و بعضى از ايام ايام الله . از اين اشارات در   إِنَّا أَنْزَلْناهُ فِي لَيْلَةِ الْقَدْرِ   و در حديث مذكور و نظائر آنها تدبر بفرما ، اقرأ وارق .\r\nاين فاطمه عليها السلام كه ليلة القدر يازده كلام الله ناطق است ، امام صادق فرمود كسى كه حق معرفت به آن حضرت پيدا كند يعنى بدرستى او را بشناسد ليلة القدر را ادراك كرده است . و آن مريم عليها السلام كه مادر عيسى روح الله است خداوند سبحان فرمود :   وَ اذْكُرْ فِي الْكِتابِ مَرْيَمَ إِذِ انْتَبَذَتْ مِنْ أَهْلِها مَكاناً شَرْقِيًّا فَاتَّخَذَتْ مِنْ دُونِهِمْ حِجاباً فَأَرْسَلْنا إِلَيْها رُوحَنا فَتَمَثَّلَ لَها بَشَراً سَوِيًّا   ( سوره مريم 19 ) چه مرد و چه زن بايد خودش را تزكيه نمايد و حلقه بندگى در گوش كند . فيض حق سبحانه وقف خاصّ كسى نيست . به قول شيرين حكيم ابو القاسم فردوسى :\r\n فريدون فرخ فرشته نبود * به مشك و به عنبر سرشته نبود\r\nبه داد و دهش يافت آن نيكوئى * تو داد و دهش كن فريدون توئى \r\nدفتر دل كه يكى از آثار منظوم نگارنده است در مقام بيان شرح صدر انسان در ترجمه حديث مذكور گويد :\r\n ز قرآن و ز آيتهاى قدرش * ببين اين خاكزاد و شرح صدرش\r\nتبارك صنع صورت آفرينى * چه صورت ساخت از ماء مهينى\r\nاز اين حبّه كه رويانيد از گل * در او قرآن شود يكباره نازل\r\nنگر در حبّهء نطفه چه خفته است * در اين يك دانه هر دانه نهفته است\r\nچو تو يكدانهء هر دانه هستى * ندارد مثل تو يك دانه هستى \r\n\r\n","description":"","footnote":"","page_name":" 373 ","page_number":373},
  {"content":"\r\n\r\n تبرّك از حديث ليلة القدر * بجويم تا گشايد مر تو را صدر\r\nحديثى كان تو را آب حياتست * برايت نقل آن اينجا براتست\r\nبه تفسير فرات كوفى اى دوست * نظر كن تا در آرى مغز از پوست\r\nامام صادق آن قرآن ناطق * يكى تفسير همچون صبح صادق\r\nبفرموده است و بشنو اى دل آگاه * كه ليله فاطمه است و قدر الله\r\nچو عرفانش به حق كرديد حاصل * به ادراك شب قدريد نائل\r\nدگر اين شهر نى ظرف زمانست * كه مؤمن رمزى از معنى آنست\r\nملائك آن گروه مؤمنين‌اند * كه اسرار الهى را امين‌اند\r\nمر آنان را بود روح مؤيد * كه باشد مالك علم محمّد ( ص )\r\nمراد روح هم كه روح قدسى است * جناب فاطمه حوراى انسى است\r\nبود آن ليلهء پر ارج و پر اجر * سلام هى حتى مطلع الفجر\r\nبود اين مطلع الفجر ممجّد * ظهور قائم آل محمد ( ص )\r\nدر اين مشهد سخن بسيار دارم * و ليكن وحشت از گفتار دارم\r\nكه خلق اكثر افراد تنگ است * نه ما را با چنين افراد جنگ است\r\nبجنگم با خودم آر مرد جنگم * كه از نفس پليدم گيج و منگم\r\nچرا با ديگرى باشد حرابم * كه من از دست خود اندر عذابم\r\nچه در من آتشى در اشتعال است * كه دوزخ را زرويش انفعال است\r\nمرا عقل و مرا نفس بدآيين * گهى آن مىكشد گاهى برد اين\r\nبسى از خويشتن تشويش دارم * همه از نفس كافر كيش دارم\r\nاگر جنگيدمى با نفس كافر * كجا اين وحشتم بودى به خاطر\r\nو ليكن باز با رمز و اشارت * بيارم اندكى را در عبارت\r\nوجود اندر نزول و در صعودش * به ترتيب است در غيب و شهودش\r\nدر اين معنى چه جاى قيل و قال است * كه طفره مطلقا امر محال است\r\nتوانى نيز از امكان اشرف * نمايى سير از اقوى به اضعف\r\nبه امكان اخسّ برعكس بالا * نمايى سير از اضعف به اقوى \r\n\r\n","description":"","footnote":"","page_name":" 374 ","page_number":374},
  {"content":"\r\n\r\n لذا آن را كه بينى در رقيقت * بيابى كاملش را در حقيقت\r\nنظر كن نشأت اينجا چگونه * از آن نشأت همى باشد نمونه\r\nشنو در واقعه از حق تعالى : * لقد علمتم النشأة الأولى\r\nاگر عارف بود مرد تمامى * تواند خود به هر حدّ و مقامى\r\nبه باطن بنگرد از صقع ظاهر * ز اول پى برد تا عمق آخر\r\nمحاكاتى كه اندر اصل و فرع است * بسان زارع و مزروع و زرع است\r\nبرو بر خوان تو نحن الزارعون را * بيابى زارع بىچند و چون را\r\nكه بر شاكلت خود هست عامل * چه كل يعمل را اوست قائل\r\nنزول اندر قيود است و حدود است * صعود اندر ظهور است و شهود است\r\nشب اينجا نمودى از حدود است * بسى شبها كه در طول وجود است\r\nچنان كه روز رمزى از ظهور است * ظهور است هر كجا مصباح نور است\r\nخروج صاعد از ظلمت به نور است * كه يوم است و هميشه در ظهور است\r\nچو صاعد دمبدم اندر خروج است * پس او ايام در حال عروج است\r\nنگر اندر كتاب آسمانى * به حم سجده تا سرّش بدانى\r\nعروج امر با يوم است و آن يوم * بود الف سنه مقدارش اى قوم\r\nز الف سنه هم مىباش عارج * به خمسين الف سنهء معارج\r\nولى اين روز خود روز خدايى است * نه هر روزى بدين حدّ نهايى است\r\nنه هر يومى از ايام الهى است * كه آن پيدايش اشيا كماهى است\r\nچو عكس صاعد آمد سير نازل * ليالى خوانيش اندر منازل\r\nليالى اندر اينجا همچو اشباح * ليالى اندر آنجا همچو ارواح\r\nبدان بر اين نمط ايام و اشهر * كه مىآيد پديد از ماه و از خور\r\nشب قدر اندرين نشأه نمودى * بود از ليلة القدر صعودى\r\nچو ظلى روز اينجا روزها راست * كه يوم الله ، يوم القدر اينجاست\r\nمر انسانى كه باشد كون جامع * شب قدر است و يوم الله واقع \r\nتبصره : از جمع بين دو وجه مذكور در بيان ليلة القدر دانسته مىشود كه مراد از\r\n\r\n","description":"","footnote":"","page_name":" 375 ","page_number":375},
  {"content":"\r\n\r\n  لَيْلَةِ الْقَدْرِ   در   إِنَّا أَنْزَلْناهُ فِي لَيْلَةِ الْقَدْرِ    ، إِنَّا أَنْزَلْناهُ فِي لَيْلَةٍ مُبارَكَةٍ  ( دخان 3 ) خود حضرت خاتم صلى الله عليه و آله و سلّم است كه منزل فيه و منزل اليه در حقيقت يكى است و منزل فيه ، صدر مشروح آن جنابست :   أَ لَمْ نَشْرَحْ لَكَ صَدْرَكَ     ؛ نَزَلَ بِهِ الرُّوحُ الْأَمِينُ عَلى قَلْبِكَ   ( الشعراء 194 ) هرچند ظرف زمان آن به لحاظ نشأه عنصرى يكى از همين ليالى متعارف است چه اينكه انسان كون جامع را كه ليلة القدر و يوم الله است به لحاظ اين نشأه مادى متى است كه وجود ظلى عنصرى او در امتداد ظرف زمان است پس منزل فيه در حقيقت و واقع قلب آن حضرت است و بعد از آن به لحاظ ظرف زمان منزل فيه ليلة القدر زمانى است كه منزل فيه به لحاظى در منزل فيه است و هر دو وعاى منزل فيه‌اند چنان كه هر انسان عنصرى نسبت وعاى علمش هنگام تلقى معانى با وعاى زمان او چنين است فافهم .\r\nدر تفسير عرائس البيان ناظر به اين مطلب سامى و تفسير انفسى است كه گويد :\r\nليلة القدر هى البنية المحمدية حال احتجابه عليه السلام فى مقام القلب بعد الشهود الذاتى لأن الانزال لا يمكن الّا فى هذه البنية فى هذه الحالة . و القدر هو خطره عليه السلام و شرفه اذ لا يظهر قدره و لا يعرفه هو الا فيها .\r\nو نيز در بيان السعادة از بنيه محمديه تعبير به صدر محمد صلى الله عليه و آله و سلم كرده و گفته است : « فى ليلة القدر التى هى صدر محمد صلى الله عليه و آله و سلم » . براى تفصيل آن بايد به رساله قرآن و انسان رجوع شود كه در حول آيات قرآن و درجات انسان مطالبى دارد .\r\n دَعْواهُمْ فِيها سُبْحانَكَ اللَّهُمَّ وَ تَحِيَّتُهُمْ فِيها سَلامٌ وَ آخِرُ دَعْواهُمْ أَنِ الْحَمْدُ لِلَّهِ رَبِّ الْعالَمِينَ . \r\nقم - حسن حسن‌زاده آملى\r\nجمعه 19 ع 2 سنه 1405 ه ق - 21 / 10 / 1363 ه ش\r\n\r\n","description":"","footnote":"","page_name":" 376 ","page_number":376},
  {"content":"\r\n\r\n\r\nكلمهء 276\r\nنامه‌اى است كه به عزيزى نوآموز نوشته‌ام :\r\nبه نام خدا ، با درود و نويد :\r\nنماز\r\nنماز ستون دين و بهترين و استوارترين برنامه آدم‌ساز است . نمازگزار با خدايش به راز و نياز است ، و با فرشتگان كارخانه هستى همنشين و دمساز است ، و با بندگان خوب خدا كه پيامبران و مرد و زن رستگار و درستكارند در راستى و درستى و پاكى انباز است . سرانجام انسانى در هر دو سرا سرافراز است ، چه اين‌كه وارسته در انجام و آغاز است . آرى آن‌كه از نماز روى برگرداند داستان بيچارگى و بدبختى او دراز است ، كوتاهى سخن مانند جانوران و چارپايان سرگرم به چريدن و نشخوار كردن است و با لاشخواران و كركسان هم‌پرواز است .\r\nروشن‌تر سخن بگوييم : نماز بزرگترين دستور خداوند مهربان به بندگانش است تا از كار بستن به آن در هردو سرا سرافراز و كام‌روا بوده باشند . نماز انسان را فرشته‌خو مىكند زيرا كه نمازگزار از همه بديها پاك است . هركس كه نمازگزار است پاكيزه خوى و نيكو كردار و نيكو رفتار است ، از درنده‌خويى و بدگويى و تنبلى و ولگردى بيزار و بر كنار است .\r\nنمازگزار در هر شبانه‌روز چند بار از آفريدگارش مىخواهد كه او را به راه راست و درست بدارد ، راهى كه همه پيامبران و ديگر بندگان شايسته‌اش بر آن بوده‌اند . و از گمراهى كه راه بدكاران است دورى مىجويد . آرى نمازگزارى كه براستى و درستى نماز مىخواند ، هيچگاه دروغ نمىگويد و دزدى نمىكند و دشنام نمىدهد و خودبين و گردنكش نيست و به دنبال هرزگى نمىرود و با بدان همنشين نمىشود ، و همواره در راه به دست آوردن دانش و بينش است ، و در انديشه پيشرفت خويش است و دور از مردم بدانديش است .\r\n\r\n","description":"","footnote":"","page_name":" 377 ","page_number":377},
  {"content":"\r\n\r\nنمازگزار افتادگان را دستگيرى مىكند ، و با بيچارگان مهربانى مىكند ، و با مستمندان دلسوزى مىنمايد ، و با همه فروتنى دارد و خودگذشتگى نشان مىدهد و از دشمنان دين و آيين خدايى چشم مىپوشد .\r\nنمازگزار با آفريدگارش گفتگو مىكند ، و جسته جسته بدانجا مىرسد كه هميشه و همواره خودش را در پيشگاه او مىبيند ، و هيچگاه خودش را فراموش نمىكند ، و پيوسته كشيك خويش مىكشد تا درست گفتار و نيكو كردار و پاكيزه رفتار باشد ، و مىيابد كه با انجام دادن اين آيين و روش بسيار سودمند و ارزشمند و گران‌بها ، دارد خودش را راست و درست مىسازد . پيامبر بزرگوار اسلام فرمود : اگر مىخواهيد با خدا گفتگو كنيد نماز بخوانيد ، و اگر مىخواهيد خدا با شما گفتگو كند قرآن بخوانيد .\r\nنمازگزار بايد نخست وضو بسازد و تن و پوشاك او پاك باشد تا بتواند در پيشگاه خدايش بار يابد و با او سخن بگويد كه « پاك شو اوّل و پس ديده بر آن پاك انداز » ، و كم‌كم آگاه مىشود كه جان نمازگزار هم بايد مانند تن و پوشاك او پاك باشد . و چون جان آدم پاك شده است آنچه كه از او پديد مىآيد پاك خواهد بود كه « از كوزه همان برون تراود كه در اوست » ؛ پس نمازگزار راستين ، پنهان و آشكار او ، درون و بيرون او ، دست و دهن او ، انديشه‌ها و پيشه‌هاى او ، خواسته‌ها و كار و كوشش او همه پاك‌اند .\r\nنمازگزار از هر سو رو برمىگرداند و رو به سوى خانه خدا مىكند تا به همين سان جان او نيز مانند تنش يكسويى شود كه تنها رو به سوى خداى يكتا آورد . در آغاز نماز به ستايش و نيايش مىايستد و سوره گرامى حمد را مىخواند كه پارسى آن بدين‌گونه است : « به نام خداى بخشاينده مهربان ، ستايش از آن پروردگار جهانيان بخشاينده مهربان خداوند روز پاداش است . تنها تو را مىپرستيم و تنها از تو يارى مىجوييم ، ما را به راه راست راهنمايى بفرما ، راه كسانى كه بر آنان نيكويى كرده‌اى ، نه خشم گرفتگان و گمراهان . و در انجام نماز با سه سلام ، درود و نويد و بخشايش خداى را به پيامبر گرامى و همه بندگان\r\n\r\n","description":"","footnote":"","page_name":" 378 ","page_number":378},
  {"content":"\r\n\r\nخوب و شايسته و به همه فرشتگان و فرستادگان و خوبان خدا مىفرستد .\r\nدستوراتى كه در نماز بايد بجا آورده شود و گفته شود ، بندبند آن همه آموزنده است ، و هر بند آن راه و رشته‌اى در خداشناسى است ، و آيين و روش آموزش زندگى و بندگى است كه اگر سخن به ميان آيد و گسترش يابد چند دفتر بزرگ نبشته آيد .\r\nاكنون درباره نماز به همين اندازه بسنده مىكنيم . و در پايان گوييم : درود خداى بخشاينده مهربان برنمازگزاران راستين بادا .\r\nو به حق « طه » انس « آنسه » ام با خدايش روزافزون بادا تا به درستى « عارفه » باللّه و « و الهه » في اللّه شود ، و مانند ابو الحكماء « ادريس » پيامبر خدا - كه او را اخنوخ و اراتوستنس و اراطس و اراطينس و هرمس و ارميس و الياس نيز گويند - به اسرار حروف و أعداد و كلمات بىكران و بىپايان كتاب بزرگ هستى آشنا و آگاه گردد ، بار خدايا چنين بادا .\r\nقم - حسن حسن‌زاده آملى 11 رجب 1415 ه ق - 24 / 9 / 1373 ه ش\r\n\r\nكلمهء 277\r\nقوله علت كلمته :  إِلَيْهِ يَصْعَدُ الْكَلِمُ الطَّيِّبُ وَ الْعَمَلُ الصَّالِحُ يَرْفَعُهُ  ( سوره فاطر ، آيه 12 ) .\r\nو في النفحة الرابعة من نفحات صدر الدين القونوي :\r\nقال تعالى في حق أرواح عباده :  إِلَيْهِ يَصْعَدُ الْكَلِمُ الطَّيِّبُ  أي الأرواح الطاهرة لأنّ الطيب فى الشريعة الطاهر . و قديرد بمعنى الحلال و هو أيضا راجع الى الطهارة .\r\nثم قال : و العمل لصالح يرفعه لأن الأعمال هي المطهرة للنفوس الملوّثة فترقى بأنوار الطاعات و الأوصاف المقدسة الموهوبة و المكتسبة إلى الدرجات العلى كما تكرّر إخبار النبى ( ص ) عن ذلك . ( النفحات ، ط 1 من الحجرى ، ص 18 ) .\r\nو أقول : فالكريمة دالة على اتحاد العلم و العالم و المعلوم ، و كذلك على اتحاد العمل و العامل و المعمول بحيث تصير المعارف العقلية و لبوب الأعمال الصالحة\r\n\r\n","description":"","footnote":"","page_name":" 379 ","page_number":379},
  {"content":"\r\n\r\nعين النفس الناطقة فإنّ العرض خارج عن صميم معروضه فكيف يوجب صعوده و ارتقاءه فافهم .\r\nو قد أجاد العلامة القيصري في شرحه على قول الشيخ الأكبر في خطبة فصوص الحكم : « الحمد للّه منزل الحكم على قلوب الكلم » حيث قال :\r\nو المراد بالكلم هنا اعيان الأنبياء عليهم السلام لذلك أضاف اليها القلوب . و قد يراد بها الأرواح كما قال تعالى : إليه يصعد الكلم الطيب أي الارواح الكاملة . . . ( ص 49 ط 1 چاپ سنگى ) .\r\n\r\nكلمهء 278\r\nعارف حسين خوارزمى در ترجمه شرح قيصرى بر فصوص الحكم ، آنجا كه شيخ اكبر در ديباچه گويد : « حتى اكون مترجما لا متحكّما . . . » اين بيت را نقل كرده است :\r\n كانچه حق اندر پس آيينه تلقين مىكند * من همان معنى چو طوطى بر زبان مىآورم \r\nنگارنده اين سطور حسن حسن‌زاده آملى گويد : براى حرف آموختن طوطى ، او را جلوى آينه به گونه‌اى كه عكس خود را در آن ببيند قرار مىدهند ، و كسى در پشت آينه حرف مىزند و طوطى به گمانش كه آن حرف از طوطى هم نوع اوست كه در آينه مىباشد و به تدريج از او حرف مىآموزد و به حرف مىآيد .\r\nاين مطلب را عارف رومى در دفتر پنجم مثنوى در ضمن اين عنوان :\r\nتمثيل تلقين شيخ مريدان را ، و پيغمبر امّت را كه ايشان طاقت تلقين حق ندارند و با حق الفت نتوانند چنان‌كه طوطى با صورت آدمى الفت ندارد كه از او تلقين تواند گرفت ، و حق تعالى شيخ را چون آينه پيش مريد دارد و از عقب آينه تلقين مىكند .\r\nنيكو به نظم درآورده است كه فرمود :\r\n طوطيى در آينه مىبيند او * عكس خود را پيش او آورده رو\r\nدر پس آيينه آن استا نهان * حرف مىگويد اديب خوش بيان \r\n\r\n","description":"","footnote":"","page_name":" 380 ","page_number":380},
  {"content":"\r\n\r\n طوطيك پنداشته كان گفت پست * گفت آن طوطيست كاندر آينه است\r\nپس ز جنس خويش آموزد سخن * بىخبر از مكر آن گرگ كهن\r\nكز پس آيينه مىآموزدش * ورنه ناموزد جز از جنس خودش\r\nگفت را آموخت زان مرد هنر * ليك از معنى و سرّش بىخبر\r\nاز بشر بگرفت منطق يك بيك * از بشر جز اين چه داند طوطيك\r\nهمچنان در آينه جسم ولىّ * خويش را بيند مُريد مُمتلى\r\nعقل كل را از پس آيينه او * كى تواند ديد وقت گفتگو\r\nاو گمان دارد كه مىگويد بشر * آن دگر سرّ است او زان بىخبر\r\nحرف آموزد ولىّ سر قديم * مىنداند طوطيست آن يا نديم \r\nو لكن عارف بزرگوار جناب خواجه حافظ فرموده است :\r\n در پس آينه طوطى صفتم داشته‌اند * آنچه استاد ازل گفت بگو مىگويم \r\nكه بايد « آنچه استاد ازل گفت بگو » متعلق به « در پس آينه » باشد ، و به قرينه « صفت » دانسته شود كه او را در پيش روى آينه داشته‌اند .\r\nو احتمال تحريف نيز خالى از قوّت نيست كه عبارت « در بر آينه » بوده است و به « در پس آينه » تحريف شده است .\r\nو توهّم اين‌كه مراد از آينه نظام هستى است و روى اين آينه آن سويى است كه باطن و ملكوت آن است و پشت آينه اين سويى است كه ظاهر و عالم ملك و نشأت طبيعت است و من در پس اين آينه آنچه را استاد ازلى كه انطق كل شيء گفته است مىگويم ، دور از مفاد مثال و مراد تمثيل است زيرا كه تلقين‌كننده طوطى در پس آينه است و طوطى در پيش آينه و بايد در شيوه تمثيل صورت آن محفوظ باشد .\r\nشيرين و دلنشين اين‌كه دل و طوطى در اصطلاح علم عدد دو جسم يك روح‌اند ، و به قول عيانى در كنوز الأسماء :\r\n نزد اهل خرد و اهل عيان * حرف جسم و عدد اوست چه جان \r\n\r\n","description":"","footnote":"","page_name":" 381 ","page_number":381},
  {"content":"\r\n\r\n\r\nكلمهء 279\r\nعلم و عمل به منزلت دو بال نفس‌اند كه با اين دو بال به سوى اوج كمالش پرواز مىكند ، قوله سبحانه :  إِلَيْهِ يَصْعَدُ الْكَلِمُ الطَّيِّبُ وَ الْعَمَلُ الصَّالِحُ يَرْفَعُهُ  ( قرآن كريم ، سوره فاطر ، آيه 11 ) و به فرموده رسول خاتم صلى الله عليه و آله و سلم : « العلم امام العمل و العمل تابعه » ؛ و قوّت شهويه و قوّت غضبيه به منزلت دو پاى نفس‌اند كه با اين دو پا در ميدان لذات و شهوات سعى مىكند .\r\n\r\nكلمهء 280\r\nيعقوبى كه از اعلام قرن سوم هجرى است ( المتوفى بعد سنة 292 ه ) در كتابش معروف به تاريخ يعقوبى گويد :\r\nدعا الحسن بن على عليه السلام بنيه و بنى أخيه فقال : يا بني و يا بنى اخى إنكم صغار قوم و توشكون ان تكونوا كبار قوم آخرين ، فتعلموا العلم فمن لم يستطع منكم أن يرويه أو يحفظه فليكتبه و ليجعله في بيته . ( تاريخ يعقوبى ، ج 2 ، ط نجف ، ص 202 ) .\r\nدر حثّ و ترغيب امام عليه السلام به تعلّم ، و حفظ علم به روايت و كتابت آن كه - العلم صيد و الكتابة قيد - و به خصوص در اعتناء و احترام آن حضرت به خردسالان تدبّر شود .\r\n\r\nكلمهء 281\r\nجناب استاد علامه شعرانى رضوان الله تعالى عليه در اوائل كتاب شريف المدخل الى عذب المنهل كه مدخل شرح آن جناب بر كفايه آخوند خراسانى در فن اصول فقه به نام منهل الرواية على اولى الدراية من مشرع الكفاية است ، فرموده است :\r\nو الاعتراض على من يشتغل بالاصول محضا و يترك جميع العلوم الشرعية ايضا غير\r\n\r\n","description":"","footnote":"","page_name":" 382 ","page_number":382},
  {"content":"\r\n\r\nوارد ، و ينبغى أن يقال فيهم ما قال الا سعد بن المهذب ممّا أتى في النحويين : حكى يا قوت أنه جرى معه حديث النحويين و انّ أحدهم ينفد عمره فيه و لا يتجاوزه إلى شيء من الادب الذي يراد النحو لأجله ؛ فقال الاسعد : هؤلاء مثلهم مثل الذى يعمل الموازين و ليس عنده ما يزن فيها فيأخذها غيرهم فيزن فيها الدر النفيس و الجوهر الفاخر . انتهى بتلخيص .\r\nبدان كه صناعت مدخل نويسى در دوره پيشين اهميت بسزا داشت چه اين‌كه مدخل باب ورودى علمى است كه براى تسهيل فهم معارف آن علم نوشته مىشده است ، و اين كار را آن دانشمندى مىتوانست به عهده بگيرد كه در آن علم متضلع باشد و دستى توانا داشته باشد چنان‌كه علامه قيصرى فصول دوازده‌گانه شرح بر فصوص الحكم را به عنوان مدخل بر آن شرح نوشته است . و فرفوريوس صورى كليّات خمس را مدخل علم منطق نوشته است ، و ابو معشر بلخى مدخل در علم احكام نجوم نوشته است ، و چلبى در جلد دوم كشف الظنون چندين مدخل را نام مىبرد ( ط 1 ص 1644 - 1641 ) .\r\nشيخ رئيس در فصل دهم نمط هفتم اشارات در ردّ قومى از متصدّرين در مسأله اتحاد عاقل به معقول گويد : « و كان لهم رجل يعرف بفرفوريوس عمل في العقل و المعقولات كتابا يثنى عليه المشاؤون . . . » ؛ و خواجه طوسى در شرح آن گويد :\r\n« و فرفوريوس هذا هو صاحب ايساغوجى » .\r\nديلمى در محبوب القلوب گويد :\r\nالحكيم فرفوريوس الصورى : الصور من ساحل الشام و له نباهة في الفلسفة و هو على رأى ارسطاطاليس و الشارح لكلامه . و ذكر المورّخ القفطى الشيبانى في تاريخه أنه كان بعد زمن جالينوس ، و أنه لما صعب على اهل زمانه معرفة كلام ارسطو شكوا إليه ذلك من الأماكن و ذكروا سبب الخلل الداخل عليهم ، ففهم ذلك و قال : كلام الحكيم يحتاج الى مقدمة قصر عن فهمها طلبة زماننا لفساد اذهانهم و شرع في تصنيف الايساغوجى و اضيف إلى كتب ارسطوطاليس . ( محبوب القلوب ، ط 1 رحلى ، ص 151 ) .\r\n\r\n","description":"","footnote":"","page_name":" 383 ","page_number":383},
  {"content":"\r\n\r\nنسخه‌اى بسيار گرانقدر از مدخل ابو معشر به اسم المدخل الكبير الى احكام النجوم در كتابخانه محقّر اين حقير موجود است ، در اوائل آن گويد :\r\nانّي قد جمعت فيه اصول هذه الصناعة و كشفت من باطنها ما لا يخفى على احد ممّن يقرء شيء ممّا يحتاج اليه من اصول علم احكام النجوم .\r\nو به حق همين مفاد را دربارهء كتاب عظيم الشأن المدخل الى عذب المنهل درباره اصول فقه به قلم اعلاى حضرت استاد شعرانى روحى له الفداء مىيابى . از زمان تدوين اصول فقه تاكنون كسى كتابى به عنوان مدخل در فنّ اصول فقه ننوشته است ، و آن جناب اول كسى است كه چنين علق نفيس از او به يادگار مانده است .\r\nالمدخل الى عذب المنهل حاوى اصول و امّهاتى در اصول فقه است كه درهايى از معارف را به روى فقيه محقق مىگشايد .\r\nنسخه اصل المدخل الى عذب المنهل ، و نيز نسخه اصل منهل الرواية على اولى الدراية من مشرع الكفاية هر دو به خط مبارك آن جناب در نزد اين تلميذ دعاگويش حسن حسن‌زاده آملى محفوظ است ، مرجو آن‌كه اين دو اثر بسيار مغتنم به طبع رسند و مورد استفاده ارباب علوم و اصحاب معارف گردند .\r\n\r\nكلمهء 282\r\nراقم را رساله‌اى است در حركت به نام گشتى در حركت يكى از تحقيقات ما در آن رساله اين است كه :\r\nموضوع حركت جوهرى وجود طبيعت است ، و ذات اين وجود طبيعت جوهر سيّال است ، پس موضوع حركت جوهرى نفس حركت است كه طبيعت جوهرى سيّال است .\r\nو به بيان ديگر : موضوع حركت - بنابر حركت در جوهر - امر ثابت سيّال است و آن امر طبيعت جوهر است ، و وحدت شخصيه مبهمه آن هميشه ثابت است . و ان مبهمه ، مبهمه در ذهن نيست بلكه همان امر واحد سيّال در خارج است كه واحد بالعموم است ، مثلا چون نهر آبى كه پيوسته عكس خود را در آن مىبينى ، چه اين‌كه\r\n\r\n","description":"","footnote":"","page_name":" 384 ","page_number":384},
  {"content":"\r\n\r\nمبهم ذهنى در خارج منشأ آثار نيست .\r\nماده اولى كه هيولاى اولاى عالم طبيعت است چون فى نفسها عارى از هرگونه فعليت است نمىتواند موضوع حركت باشد ، و اسناد موضوعيّت بدان به لحاظ تلبّس و تحصّل آن به صورت طبيعى است كه « هيولاى متحصّل بصورة مّا موضوع حركت جوهرى است » .\r\nو چون ذات و طبيعت صورت جوهرى اجسام طبيعى متقضّى و متصرّم است پس « حركت وجود عالم طبيعت است » و چون « حركت ، صورت جوهرى ذات جوهر سيّال است » لاجرم حركت ، قائم به ذات خود است ، پس « حركت هم في نفسها حركت است و هم فى نفسها متحرك است » .\r\nو به حكم مطالب فوق « خود حركت جوهرى موضوع حركت جوهرى است » زيرا كه موضوع حركت ، ذاتى است كه حركت بدان قائم باشد و براى او موجود باشد ، و دانستى كه حركت وجود عالم طبيعت شده است ، پس موضوع حركت خود حركت است - يعنى در حركت جوهرى نيازى به موضوع خارجى نيست زيرا كه خود شيء در هر لحظه غير از خود آن لحظه سابق و لاحق است اگرچه شيء متحرك در تمام مراحل حركت وحدت حقيقى خود را حفظ مىكند - بخلاف حركت عرضى كه چون تغيير حالات و اوصاف شيء است محتاج به موضوع و موصوف است ، يعنى بايد شيء موضوع متحقق باشد كه اعراض آن تغيير يابد ، مانند آب كه كيفيّت حرارت آن متغير است .\r\nغرض اين‌كه در حركت جوهرى ، وجود خارجى آن عين حركت است ، پس در حركت جوهرى چه حاجت به داشتن موضوع حركت است ؟ مشاء چون حركت را مطلقا در اعراض قائل بودند نياز به موضوع حركت داشتند . و در حقيقت خواستن موضوع حركت در حركت جوهرى به قياس با حركت عرضى است . و چون در حركت عرضى انس به داشتن موضوع باقى ثابت ملكه شده است ، اين امر را - اعنى موضوع باقى ثابت براى حركت را - در حركت جوهرى نيز طلب كرده‌اند و حال اين‌كه قياسى ناتمام است . علاوه اين‌كه در اثبات موضوع ثابت براى حركت در\r\n\r\n","description":"","footnote":"","page_name":" 385 ","page_number":385},
  {"content":"\r\n\r\nمقوله كم به دشوارى و اضطراب افتاده‌اند .\r\nو به نحو تنظير و تمثيل گوييم : چنان‌كه ثبات و وجود در فوق الطبيعه دو چيز نيست . بلكه ثبات و وجود يك چيز است ، در موجود طبيعى حركت و وجود يك چيز است ؛ ثبات براى آن وجود ، و حركت براى اين وجود بدين‌گونه است كه عروض در ذهن است و اتّصاف در خارج - يعنى در ذهن ، تحليل به ثبات و وجود مىبريم و همچنين در ذهن ، تحليل به حركت و وجود - و لكن در خارج ثبات و وجود مفارق يك حقيقت است ، و نيز حركت و وجود مقارن يك حقيقت . فافهم .\r\nخلاصه اين‌كه در حركت جوهرى حاجت به وجود موضوع نيست تا در بقاء و ثبات آن بحث شود .\r\nجناب صدر المتألهين در اول فصل بيست و هشتم مسلك سوم اسفار مىفرمايد :\r\n« . . . فاعلم أولا ان المتّبع هو البرهان ، و العاقل لا يحيد عن المشهور ما وجد عنه محيصا . . . » ( اسفار ، ط 1 رحلى ، ص 232 - س 18 ) .\r\nعبارت مذكور در ردّ پندار كسانى است كه راجع به حركت جوهرى گفته‌اند : « هذا احداث مذهب لم يقل به أحد من الحكماء . . . » چنان‌كه در اول همين فصل ياد شده بدان تنصيص فرموده است : « و لعلّك تقول : هذا إحداث مذهب لم يقل به احد من الحكماء . . . » .\r\nمقصود اين‌كه آن بزرگوار هم براهين عديده بر اثبات حركت جوهرى اقامه كرده است ؛ و هم اقوال بسيارى از حكماء و عرفاى پيشين را بنابر مذهب حركت جوهرى و تجدّد امثال در فصل ياد شده و به خصوص در فصول پنجگانه فن پنجم جواهر و اعراض اسفار نقل كرده است ؛ و هم در اثبات موضوع حركت در جوهر ، موضوعى ثابت و باقى بدين نظر كه با مشهور مخالفت نشود ، محيص و چاره‌اى جسته است كه موضوع حركت جوهرى طبيعت جوهر ثابت سيّال است كه وحدت شخصيه مبهمه آن هميشه ثابت است .\r\nو لكن لا يخفى كه اين موضوع ثابت ، محض تصرّم و تجدّد و تقضّى است ، و به تعبير خود آن جناب : « و الطبيعة أنما وجودها وجود التجدد و الانقضاء و لها ماهية\r\n\r\n","description":"","footnote":"","page_name":" 386 ","page_number":386},
  {"content":"\r\n\r\nقارة » ( اسفار ، ط 1 رحلى ، ج 1 ، ص 232 ، س 20 ) ؛ و مشّاء اين‌گونه ثابت را موضوع حركت نمىداند ، بلكه موضوع ثابت باقى از اول تا آخر حركت مىخواهد ؛ و در حقيقت اين بيان صاحب اسفار يك نحو مماشات با مشاء براى اثبات موضوع ثابت در حركت جوهرى است ، فتدبّر .\r\n\r\nكلمهء 283\r\nاين كلمه جواب نامه‌اى است كه نگاشته‌ايم :\r\nبا تحيّت و سلام ، معروض مىدارد كه هدف مقدّس شما شايان تحسين و در خور تمجيد است كه در مسير بذر معارف قرآنى و در فكر تكامل جامعه انسانى مىباشيد ، قوله سبحانه :  إِنَّا لا نُضِيعُ أَجْرَ مَنْ أَحْسَنَ عَمَلًا  ( كهف ، 31 ) .\r\nعرفان علم انسان ساز است كه در حقيقت عروج نفس به معرفت حق تعالى ، و اعتلاى آن به تخلّق به اخلاق ربوبى و تأدّب به آداب الهى است . جامعه بىعرفان كالبد بىجان است .\r\nعرفان اصيل اسلامى را منطق وحى اعنى قرآن مجيد حائز است ، و روايات صادره از وسائط فيض الهى كه اهل بيت عصمت و طهارت‌اند بمنزله مرتبه نازله قرآنند .\r\nصحف قويم عرفانى و كتب اصيل فلسفه و حكمت متعاليه‌اى كه از قلم اعلاى دانشمندان و انديشمندان بزرگ اسلامى تدوين شده‌اند در حوزه‌هاى علميه تدريس مىگردند و شناخته شده‌اند . در تعليم معارف اسلامى بايد حوزه‌ها و دانشگاههاى كشور را تقويت كرد .\r\nقرآن تبيان كلمات غير متناهى كتاب هستى و مبيّن حقايق اسماء غيبى و عينى است . تفسير جامع آن انسان كامل است . بايد افراد اجتماع رشد علمى تحصيل كنند تا تشبّه به چنان انسان پيدا نمايند ، و تفسير كتبى به هر اندازه نوشته شود باز جامع‌تر از آن متصوّر است . البته بايد در راه تعالى تفسير كتبى هم بود . اميد است كه اجتماع فعلى ما به توفيق فهم تفسير مجمع و الميزان و تفاسير روائى و عرفانى\r\n\r\n","description":"","footnote":"","page_name":" 387 ","page_number":387},
  {"content":"\r\n\r\nاصيل از استادان زبان فهم ، موفق شود . در واقع صحف عرفانى تفسير انفسى قرآن كريم‌اند .\r\nهمه معارف اسلامى در حدّ كمال براى اكثر افراد اعمّ از درس خوانده و ناخوانده ، ناشناخته مانده است . محقق را تأليفى گرانقدرتر از تصنيف كتاب انفسى نيست كه نفوس مستعدّه را احياء كند و از قوه به فعليت رساند و پس از آن تأليف تدوينى تا انعامش عام باشد و احسانش تام .\r\nو السلام . قم - حسن حسن‌زاده آملى\r\n24 / 10 / 1362 ه ش .\r\n\r\nكلمهء 284\r\nاين كلمه سامى و جيزه‌اى در مناسك حج است كه به خواسته دوستى گرامى براى او نوشته‌ايم :\r\nبسم اللّه الرحمن الرحيم\r\nالحمد للّه ربّ العالمين\r\nو صلّى اللّه على سيدنا خاتم النبيّين و آله الطاهرين و جميع الانبياء و المرسلين و العباد الصالحين .\r\nقوله سبحانه :   إِنَّ أَوَّلَ بَيْتٍ وُضِعَ لِلنَّاسِ لَلَّذِي بِبَكَّةَ مُبارَكاً وَ هُدىً لِلْعالَمِينَ فِيهِ آياتٌ بَيِّناتٌ مَقامُ إِبْراهِيمَ وَ مَنْ دَخَلَهُ كانَ آمِناً وَ لِلَّهِ عَلَى النَّاسِ حِجُّ الْبَيْتِ مَنِ اسْتَطاعَ إِلَيْهِ سَبِيلًا وَ مَنْ كَفَرَ فَإِنَّ اللَّهَ غَنِيٌّ عَنِ الْعالَمِينَ .   ( آل عمران ، آيهء 91 - 94 ) .\r\nبه حمد الله تعالى شأنه ، شقيق شفيقم مستطيع شد . براى او حجّ تمتّع است چه آن براى كسى است كه چهل و هشت ميل كه شانزده فرسخ است از چهار جانب مكه مكرمه از مكه دور باشد . و حجّ تمتّع ، حجّة الاسلام است .\r\nحج تمتّع اگرچه يك واجب است ولى از دو عمل مركّب است : 1 - عمره ، 2 - حج ؛ يعنى عمره تمتّع و حجّ تمتّع .\r\nو ما در اين وجيزه آنچه را كه متن واجب و مطابق عمل به احتياط و اتفاق\r\n\r\n","description":"","footnote":"","page_name":" 388 ","page_number":388},
  {"content":"\r\n\r\nاصحاب است ، با طايفه‌اى از مستحبّات ذكر مىكنيم و از خداى متعال توفيق اصابت در رأى و عمل را مسألت داريم .\r\nعمره تمتّع بر حجّ تمتّع مقدّم است ، يعنى در حجّ تمتّع ، اول بايد عمره تمتّع كه جزء اوّل آن است انجام شود ، بعد از آن حجّ تمتّع .\r\nآداب و دستورهايى كه اجزاى عمره تمتّع‌اند - يعنى عمره تمتّع بدانها تحقّق مىيابد - بدين شرح‌اند :\r\nاحرام بايد در ميقات بسته شود . و چون - إن شاء اللّه تعالى - اوّل به مدينه منوره مشرف مىشويد از مسجد شجره محرم مىشويد .\r\nبراى محرم شدن كه شروع در عمل حجّ تمتّع كه حجّة الاسلام است ، غسل احرام مستحب مؤكّد است ، و اگر آب ميسور نشد ، تيمّم بدل از غسل احرام كند .\r\nو مىتواند در مدينه غسل احرام كند تا با همان غسل در مسجد شجره محرم شود .\r\nو چون غسل كرد لباس احرام مىپوشد . و اگر بتواند نماز احرام كه مستحب است بخواند ، و لااقل يك دو ركعتى كه اذان و اقامه ندارد و به يك سلام تمام مىكند .\r\nلباس احرام دو قطعه پارچه است كه يكى را لنگ خود قرار مىدهد و بر كمر مىبندد ، و ديگرى را بر دوش مىاندازد . پوشيدن اين دو جامه احرام واجب است . و اين دو جامه بايد از جنسى باشند كه نماز خواندن در آنها صحيح باشد .\r\nارشادا عرض مىشود كه قطيفه‌ها و حوله‌هاى بزرگ پيدا مىشوند كه براى لباس احرام بسيار مناسب‌اند ، هم اين‌كه دوخته نيستند ، و هم اين‌كه ساتر خوبىاند ، و هم اين‌كه خوب بر دوش و بدن قرار مىگيرند .\r\nو اگر خوف سرما و مانند آن باشد مىتواند جامه ندوخته‌اى روى شانه خود بر روى احرام قرار دهد ، مثلا بر دوش او دو قطيفه باشد .\r\nو به خصوص در لباس احرام اهتمام خاص داشته باشد كه از مال حلال مزكّى باشد - يعنى خمس آن داده باشد - لباس معمول و متعارف خود را از تن به در مىآورد و دو قطعه لباس احرام را مىپوشد .\r\n\r\n","description":"","footnote":"","page_name":" 389 ","page_number":389},
  {"content":"\r\n\r\nو در هنگام پوشيدن لباس احرام بلكه پس از پوشيدن جامه احرام نيّت مىكند كه جهت عمره تمتّع حجّة الاسلام محرم مىشوم قربة الى اللّه . و در ضمن همين نيّت توجّه دارد اجتناب از آنچه را كه خداوند سبحان براى محرم منع فرموده است .\r\nمثلا اين‌طور نيّت مىكند : « جهت عمره تمتّع حجّة الاسلام محرم مىشوم و اجتناب مىكنم از آنچه را كه خداوند عالم براى محرم منع فرموده است « قربة إلى اللّه تعالى » و اين نيّت را مىتواند بر زبان هم جارى كند كه زبان و دل با هم موافق باشند .\r\nو بعد از نيّت احرام بىفاصله - يعنى مقارن با نيّت كه اين تلبيه حكم تكبيرة الإحرام در نماز را دارد - تلبيات اربع را بدين صورت مىگويد :\r\nلبيّك ، اللهم لبيّك ، لبيّك لا شريك لك لبيّك ، انّ الحمد و النّعمة لك و الملك ، لا شريك لك لبيّك .\r\nتلبيه شعار محرم است ، و در گفتن آن صوت را بلند كند ، و به صورت مذكور واجب آن آورده مىشود ، و لكن بهتر اين است كه بدين صورت بوده باشد :\r\nلبيّك ، اللّهمّ لبيّك لبيّك لا شريك لك لبيّك ، انّ الحمد و النّعمة لك و الملك ، لا شريك لك لبيّك ذا المعارج ، لبيّك لبيّك داعيا إلى دار السّلام ، لبيّك لبيّك غفّار الذّنوب ، لبيّك لبيّك أهل التّلبية ، لبيّك لبيّك ذا الجلال و الإكرام ، لبيّك لبيّك مرهوبا و مرغوبا اليك ، لبيّك لبيّك تبدئ و المعاد اليك ، لبّيك لبّيك كشّاف الكرب العظام ، لبّيك لبّيك عبدك و ابن عبديك ، لبّيك لبّيك يا كريم لبّيك .\r\nسعى كن در تلبيه صادق باشى . بسيار مستحب است كه تلبيه را بعد از نمازها چه واجب و چه مستحب بگويى كه از تعقيبات نمازها باشد ، و نيز در سحرها و وقتى كه از خواب برخاستى ، و در حال ركوب و عروج و نزول و هبوط ، و خلاصه اكثار آن در احوال و اطوار محرم استحباب اكيد دارد . و چون محرم شدى امورى چند بر محرم حرام مىشود :\r\n1 - شكار كردن حيوان بيابانى ، حتى به شكارچى كمك در شكار كردن اگرچه\r\n\r\n","description":"","footnote":"","page_name":" 390 ","page_number":390},
  {"content":"\r\n\r\nبا اشاره راه‌نمايى نمايد ، چه شكارچى محرم باشد و چه نباشد .\r\n2 - خوردن گوشت شكار بيابانى - نه دريايى از قبيل ماهى كه زيست آن به كلّى در آب است - كشتن حيوانات گزنده و درنده از قبيل مار و عقرب و گرگ مانعى ندارد .\r\n3 - استمتاع - يعنى لذت بردن - از زن به هر نحو كه باشد .\r\n4 - استمناء يعنى كارى كند كه از خود منى بيرون آرد .\r\n5 - عقد ازدواج براى خود يا ديگرى ، خواه آن ديگرى محرم باشد و خواه نباشد . و همچنين است خطبه - يعنى خواستگارى كردن - و شاهد عقد شدن .\r\n6 - هرگونه استفاده و لذّت بردن از چيزهايى كه بوى خوش داشته باشد .\r\n7 - گرفتن يا بستن بينى از بوى بد ، لكن از بوى بد به سرعت دورى كردن و حبس نفس نمودن حرام نيست .\r\n8 - فسوق يعنى دروغ گفتن و دشنام دادن به مؤمن و مفاخره نمودن .\r\n9 - جدال يعنى قسم ياد كردن به خداوند متعال ، مانند لا و اللّه و بلى و اللّه در مورد اختلاف و دشمنى .\r\n10 - كشتن حيوانات بدن و انداختن آنها از بدن و لباس حتى مثلا انداختن كنه شترى از بدن شتر ، و كشتن هر جاندار به غير از آنچه كه استثناء شده است .\r\n11 - ماليدن روغن به بدن چه خوشبو باشد و چه نباشد .\r\n12 - بر طرف كردن مو از هر جاى بدن خود يا ديگرى ، مگر در صورت ضرورت مثل اين‌كه مژه به چشم رفته باشد و آزار رساند .\r\n13 - گرفتن ناخن مگر در صورت ضرورت ، مثل اين‌كه ناخن بشكند و سبب رنج و ضرر باشد .\r\n14 - كندن دندان ، مگر در صورت ضرورت كه مثلا درد آن قابل تحمّل نباشد و ماندن آن موجب ضرر باشد .\r\n15 - حجامت و هر عملى كه موجب بيرون آمدن خون باشد مگر در حال ضرورت .\r\n\r\n","description":"","footnote":"","page_name":" 391 ","page_number":391},
  {"content":"\r\n\r\n16 - كندن يا بريدن درخت و گياه حرم .\r\n17 - آشكارا حمل سلاح نمودن ، مگر در صورت ترس از دزد و دشمن .\r\n18 - سرمه كشيدن به قصد زينت و خودآرايى مگر در صورت ضرورت .\r\n19 - نگاه كردن در آينه ، مگر در صورت ضرورت مثلا خاشاك به چشم رفته است كه براى درآوردن آن نياز به نگاه كردن آينه دارد . و لكن نگاه كردن در آب مانعى ندارد ، و عينك زدن كه براى زينت نباشد منعى ندارد .\r\n20 - انگشتر براى زينت باشد ، اما انگشتر به عنوان پيروى از سنّت پيغمبر اكرم صلّى الله عليه و آله و سلّم اشكالى ندارد .\r\n21 - حنا بستن براى زيبايى نه براى معالجه .\r\nاين امور ياد شده مشترك بين مرد و زن است .\r\nو اين امور ذيل مختص به مردان است :\r\n1 - پوشيدن اقسام لباس دوخته و شبه دوخته .\r\n2 - پوشيدن چيزى كه پشت پا را بپوشاند مانند كفش و چكمه و گيوه و امثال آنها .\r\n3 - پوشاندن سر ، و فروبردن سر در آب و مانند آن ، حتى پوشاندن سر به مثل گل و مانند آن .\r\n4 - سايه‌بان داشتن مثل چتر و مانند آن در موقع راه رفتن مگر اين‌كه ضرورتى پيش آيد ؛ اما در منزلگاه توقف زير سقف و خيمه و درخت مثلا منعى ندارد .\r\nو چون به توفيق خداى سبحان ، محرما وارد مكه معظمه شدى طواف عمره را بجا مىآورى . و شرائط طواف در طهارت بدن و لباس احرام مانند نماز است كه مثلا بايد بدن و لباس احرام پاك باشند ، و با وضوء يعنى با طهارت بوده باشى .\r\nو طواف ، هفت شوط يعنى هفت دور طواف خانه خدا كعبه معظمه كردن است كه ابتداء از حجر الأسود شروع مىشود ، و هر شوطى به حجر الأسود تمام مىشود .\r\nو چون مىخواهى شروع در طواف كنى ، اندكى قبل از حجر الاسود قرار بگير\r\n\r\n","description":"","footnote":"","page_name":" 392 ","page_number":392},
  {"content":"\r\n\r\nو نيّت كن « طواف عمره تمتع حجّة الإسلام بجا مىآورم قربة الى اللّه تعالى » . و بايد كه تا آخر طواف ، كعبه معظمه در طرف چپ تو قرار گيرد - يعنى رو به آن نكنى ، و همچنين پشت به آن ننمايى .\r\nو مسافت مطاف از كعبه - يعنى از خانه خداى تعالى - تا مقام ابراهيم عليه السلام است كه از آن حدّ نبايد بدر رفت . لذا چون به حجر اسماعيل بايد داخل در طواف باشد نه اين‌كه در هنگام طواف از ميان حجر اسماعيل و خانه كعبه بگذرى .\r\nو از كعبه تا مقام ابراهيم يعنى فاصله و مسافت نامبرده بيست و شش ذراع و نيم ( 5 / 26 ) است ، لذا از حجر اسماعيل بيش از شش ذراع نبايد فاصله بگيرد كه از مطاف بدر مىرود .\r\nو بر روى شاذروان كه سكّويى است بر گرداگرد كعبه در حال طواف راه نرود ، و دستهاى خود را باز ننمايد كه مبادا بر روى شاذروان قرار گيرد زيرا كه على التحقيق شاذروان جزء كعبه است و طواف بايد بين كعبه و مقام ابراهيم باشد .\r\nو طواف را بايد متوالى هم بجا آورد به موالات عرفيه .\r\nو چون طواف انجام گرفت در پشت مقام ابراهيم دو ركعت نماز به نيّت نماز طواف بجا مىآورى و اين نماز واجب است . و بدين‌گونه نيّت مىكنى كه : « نماز طواف عمره تمتّع حجّة الاسلام بجا مىآورم قربة الى الله تعالى » . و بين نماز طواف با طواف فاصله نباشد - يعنى عرفا گفته شود كه نماز را بعد از طواف بجا آورده است . و در اين نماز يعنى در قرائت و اداى كلمات و مخارج حروف بايد خيلى دقّت شود . و در قرائت اين نماز مخيّرى بين جهر و اخفات هر نحوه بخوانى صحيح است .\r\nو چون از نماز طواف فارغ شدى ، براى سعى بين صفا و مروه مىروى و سعى هم از واجبات عمره است و ركن است . و ابتداء از كوه صفا مىكنى و به سوى مروه مىروى كه بايد رو به سوى مروه باشد . و همچنين از مروه به صفا\r\n\r\n","description":"","footnote":"","page_name":" 393 ","page_number":393},
  {"content":"\r\n\r\nمىروى و بايد رو به سوى صفا باشد . از صفا به مروه يك شوط است ، و از مروه به صفا يك شوط ، و هم‌چنين ، پس شوط هفتم به مروه تمام مىشود كه بازگشتن به صفا ندارد . در صفا پاشنه پا را به كوه بچسباند ، و همچنين در مروه انگشتان پا را بكوه برساند ، بلكه چه بهتر كه براى حصول يقين از پلّه‌هاى صفا و مروه هم بالا رود چه در آغاز و چه در انجام . و در وقت شروع بدين‌گونه نيّت مىكند : « سعى ميان صفا و مروه عمره تمتع حجة الاسلام بجا مىآورم قربة الى اللّه تعالى » و در صورت خستگى مىتوانيد كه اندكى در مبدأ و منتهى يعنى در صفا و مروه در هر شوطى استراحت كنيد ولى زياد فاصله نشود كه مبدا عرفا توالى به هم بخورد . و در اثناى سعى بدون عذر عقلانى توقف نكند و ننشيند . و سعى كن كه در سعى با سكينه و وقار باشى .\r\nو چون شوط هفتم تمام شد كه به مروه منتهى مىشود بايد تقصير كنى . و آن چنان است - يعنى مقصود از اين تقصير اين است - كه مقدارى از موى سر و شارب و ريش را كوتاه كنى . و اگر از هريك آنها اندكى كوتاه كنى كافى است . ( پس تقصير به معنى كوتاه كردن است ) . و مىتوانى گرفتن ناخن را تقصير قرار دهى ، مثلا ناخن سر انگشتى را با قيچى بچينى . و در حال تقصير هم بايد نيّت كنى ، مثلا بگويى : « تقصير مىكنم به جهت بيرون آمدن از احرام در عمره تمتّع ( يعنى به جهت حلال شدن آنچه كه در حال عمره تمتع حرام بود ) قربة الى الله تعالى » .\r\nآخرين اعمال عمره تمتّع ، تقصير است .\r\nو به اين تقصير جزء اول حجّ تمتّع كه حجّة الاسلام است انجام يافت كه از احرام بدر مىآيد و همه محرّمات اختصاصى محرم بر او حلال مىشود ، مگر تراشيدن سر و كندن گياه و درخت حرم ، و بوى خوش ، و صيد كه تا شخص از حدود حرم خارج نشود صيد براى او حرام است . و زن كه تا قبل از طواف نساء و نماز آن بر او حلال نمىشود ، بنابر قولى به وجوب طواف نساء و نماز آن در عمره تمتّع هم ، و عمل به آن احتياط خوبى است ، و لكن شهرت با عدم وجوب طواف نساء در عمره تمتع است كه پس از تقصير زن حلال مىشود . ( اما محرّمات غير\r\n\r\n","description":"","footnote":"","page_name":" 394 ","page_number":394},
  {"content":"\r\n\r\nاختصاصى محرم ، چون استمناء و كذب و ناسزا گفتن به مؤمن و . . . كه در هر حال حرام است ) .\r\nچون تقصير كرد از احرام بدر مىآيد و لباس عادى خود را مىپوشد ولى از مكّه بدر نمىرود تا دوباره محرم شود و جزء دوم حجّة الاسلام - يعنى حجّ تمتّع - را بجا آورد .\r\nجزء دوم حجّة الاسلام - يعنى اعمال حجّ تمتّع - :\r\nبار دوم محرم مىشود به نيّت حجّ تمتّع . و در همه جاى مكّه معظّمه مىتواند محرم شود ، ولى بهتر اين است كه در مسجد الحرام باشد ، و افضل آن مقام ابراهيم - عليه السلام - يا حجر حضرت اسماعيل است . و نيّت آن بدين‌گونه است : « جهت حج تمتّع حجّة الاسلام احرام مىبندم بر من واجب قربة الى الله تعالى » . و چه بهتر كه اين احرام در روز ترويه يعنى روز هشتم ذى الحجّه باشد .\r\nبدان كه كيفيت اين احرام به همان نحوه است كه در احرام عمره گفته شده است . جناب كلينى قدّس سرّه در كافى از حضرت امام صادق عليه السلام روايت كرده است كه :\r\nچون روز هشتم ذى الحجه - إن شاء الله - فرارسيد غسل مىكنى و دو جامه احرامت را مىپوشى و با پاى برهنه با سكينه و وقار داخل مسجد الحرام مىشوى ، و در مقام ابراهيم عليه السلام يا در حجر اسماعيل عليه السلام دو ركعت نماز مىخوانى ، سپس مىنشينى تا زوال شمس نماز واجب ( ظهر ، يا ظهر و عصر ) را مىخوانى ، و پس از اداى نماز واجب احرام حجّ مىبندى ( نيّت احرام مىكنى و محرم مىشوى ) به همان نحوى كه براى عمره محرم مىشدى بعد با سكينه و وقار مىروى . . . تا آخر حديث .\r\nالبته در اين حديث شريف چند عمل مستحبّى نيز ذكر شده است ، و اگر به مضمون آن عمل شود چه بهتر .\r\nپس از احرام در مكه به عرفات مىروى ، از ظهر روز نهم ذى الحجه تا مغرب شرعى آن روز وقوف در عرفات واجب است . و بدين‌گونه نيّت مىكنى : « براى\r\n\r\n","description":"","footnote":"","page_name":" 395 ","page_number":395},
  {"content":"\r\n\r\nحج تمتّع حجّة الاسلام وقوف در عرفات مىكنم قربة إلى اللّه تعالى » .\r\nو در عرفات ، بخصوص هنگام غروب آن ، خيلى بايد به دعاء و تضرّع مشغول باشى . و حضور را در همه حال نيك مراقب و محافظ باش . عبد اللّه باش و عند الله باش .\r\nپيش از غروب شمس نبايد از عرفات كوچ كرد ، حتما بايد زوال حمره مشرقيه بشود .\r\nپس از مغرب از عرفات به سوى مشعر كوچ مىكنيد ( يعنى در شب عيد قربان بسوى مشعر كوچ مىكنيد ) . و در امر هلال ذى الحجّه چاره‌اى جز متابعت نيست ، هرچه كه بر آن اشتهار به وقوع پيوسته است و ثابت شده است كافى است .\r\nخلاصه در امر هلال بايد تابع شهرت و اخبار به رؤيت هلال آنان بود .\r\nو چون به سوى مشعر الحرام كوچ كرد شب را تا طلوع آفتاب بايد در مشعر بسر برد . و بايد براى اين وقوف در مشعر هم نيّت كند . مثلا بگويد : « در مشعر الحرام امشب تا طلوع شمس وقوف مىكنم به جهت حجّ تمتّع واجب قربة الى الله تعالى » .\r\nو از عرفات هر وقت شب كه به مشعر رسيد اول وقوف او در مشعر است و صحيح است .\r\nمستحب است در شب مشعر ، سنگريزه‌هايى را براى رمى جمرات در منى جمع كند .\r\nو چون در مشعر ، فجر طالع گردد تجديد نيّت كند كه مثلا « در مشعر الحرام از اوّل فجر تا طلوع آفتاب بسر مىبرم قربة الى اللّه تعالى » چه اين‌كه مقدار واجب در وقوف مشعر ما بين طلوع فجر تا طلوع شمس گفته شده است ، چنان كه صاحب جواهر از دروس شهيد نقل كرده است .\r\nاز مشعر بعد از طلوع شمس به منى رهسپار مىشوى ، و در اين روز كه روز عيد است سه امر واجب است : اول رمى جمره عقبه ، دوم قربانى ، سوم حلق رأس .\r\n\r\n","description":"","footnote":"","page_name":" 396 ","page_number":396},
  {"content":"\r\n\r\nجمره عقبه را مىشناسد . رمى آن بايد با هفت عدد سنگريزه كه جمار نباشند - يعنى اين هفت عدد سنگريزه ابكار باشند ، و مقصود از بكر بودن سنگريزه‌ها اين است كه زدهء ديگران نباشند . و چنان كه گفتيم اگر اين سنگريزه‌ها در مشعر جمع شود چه بهتر ، و اگرنه از هر كجاى حرم باشد صحيح است . مگر اين‌كه جناب كلينى رضوان الله عليه در كافى از امام صادق عليه السلام روايت كرده است كه سنگريزه را از جميع حرم مىتوان گرفت غير از مسجد الحرام و مسجد خيف .\r\nدر روايت ديگر از آن حضرت نقل كرده است كه از سنگريزه خارج حرم ، و از سنگريزه جمار - يعنى سنگ‌زدهء ديگران - نبايد باشند .\r\nخلاصه اين‌كه جمره عقبه هفت بار بايد با سنگريزه ابكار مأخوذ از حرم رمى شود . و نيّت مىكند مثلا بدين‌گونه : « هفت ريگ به اين جمره مىزنم - و يا : رمى جمره عقبه مىنمايم - قربة إلى اللّه تعالى » .\r\nمستحبّ است كه در هنگام رمى حصات ( يعنى رمى سنگريزه‌ها ) با طهارت و رو به قبله و پياده و دعا در هر انداختن ، و بين رامى تا جمره از ده تا پانزده ذرع فاصله بودن .\r\nبايد رامى در هنگام رمى جمره در سطح زمين مواجه ستونى كه آن را رمى مىكنند بوده باشد و غير اين صورت مجزى نيست . و ديگر اين‌كه رمى جمرات در شب جايز نيست ، بايد از ما بين طلوع شمس تا غروب آن باشد .\r\nدوم قربانى : بعد از آن‌كه رمى جمره عقبه كرد به قربانگاه در منى براى قربانى مىرود . و حيوان قربانى بايد فقط از گوسفند و گاو و شتر باشد . و بايد حيوان قربانى بىنقص و عيب باشد حتى شاخ شكسته و گوش بريده نباشد ، و همچنين خصيّ نباشد ، و مريض و لاغر نباشد ، و مستحب است كه چاق باشد . و اگر گوش او بريده نباشد ولى سوراخ و شكافته باشد گفته شده است كه اشكال ندارد ، ولى بهتر ترك آن است ؛ و اگر در خلقت بىشاخ و دم است هم اجتناب شود . و يك قربانى براى چند نفر كافى نيست . و چون قربانى شما گوسفند است احتياط اين است كه اگر ميش است داخل سال دوم باشد ، و اگر بز است داخل سال سوم\r\n\r\n","description":"","footnote":"","page_name":" 397 ","page_number":397},
  {"content":"\r\n\r\nباشد ، و ذكور و انثى در اينجهت يكسان‌اند .\r\nقربانى عبادت است لذا در آن نيّت معتبر است . مثلا بدين‌گونه نيّت مىكند :\r\n« قربانى واجب مىكنم از جهت حج تمتّع حجّة الاسلام قربة الى اللّه تعالى » .\r\nيكى از آداب قربانى كه مطابق احتياط است اين است كه گوشت قربانى تثليث شود بدين معنى كه قسمتى از آن را براى خودش بگيرد و مقدارى از آن را بخورد ، و قسمتى را كه كمتر از ثلث آن نباشد به فقراء مسلمان بدهد ، و قسمتى را به مؤمنين هديه نمايد .\r\nو بدان كه لازم نيست حاجى به دست خود حيوان را ذبح كند بلكه مىتواند نائب بگيرد ولى بهتر اين است وقتى نائب كارد - مثلا - بر گلوى قربانى مىكشد ، حاجى هم دست خود را بر روى دست نائب نهد كه كأنّ او دارد قربانى مىكند .\r\nسوم : حلق رأس است كه پس از قربانى انجام مىشود ، و آن‌چنان است كه بايد همهء سر حلق شود نه اين‌كه يك گوشه‌اى از سر زير مو تراشيده شود . و مثلا بدين‌گونه نيّت مىكند : « حلق رأس مىكنم جهت حجّ تمتع واجب قربة الى اللّه تعالى » .\r\nپس از حلق رأس آنچه كه در احرام برايش حرام بود حلال مىشود مگر زن و بوى خوش و شكار صحرائى .\r\nپس از حلق رأس در همان روز دهم به مكّه مراجعت مىكند ، و طواف زيارت حج مانند طواف عمره كه گفته شده است بجا مىآورد ، و بدين گونه مثلا نيّت مىكند كه : « هفت دور طواف كعبه مىكنم جهت حجّ تمتّع واجب قربة الى اللّه تعالى » . در اصطلاح شرع اين طواف به طواف زيارت ناميده مىشود . و بعد از طواف حج دو ركعت نماز در پشت مقام ابراهيم عليه السلام . چنان كه در عمره گفته شده است مىخواند . و بدين‌گونه نيّت مىكند كه : « نماز طواف جهت حج تمتّع واجب مىگزارم قربة الى الله تعالى » .\r\nبعد از نماز طواف ، سعى بين صفا و مروه مىكند به همان ترتيبى كه در عمره گفته‌ايم و نيت مىكند كه : « سعى صفا و مروه جهت حج تمتّع واجب مىكنم قربة\r\n\r\n","description":"","footnote":"","page_name":" 398 ","page_number":398},
  {"content":"\r\n\r\nالى الله تعالى » . و چون سعى تمام شد حالا بوى خوش بر او حلال مىشود .\r\nو بعد از اين عمل ، طواف نساء بجا مىآورد مثل طواف عمره و طواف حج تمتّع . و بدين‌گونه مثلا نيت مىكند كه : « طواف نساء بجا مىآورم جهت حج تمتع واجب قربة الى الله تعالى » . و بعد از آن دو ركعت نماز در پشت مقام ابراهيم عليه السلام مىخواند و بدين‌گونه نيّت مىكند كه : « نماز طواف نساء بجا مىآورم قربة الى اللّه تعالى » ، و حالا زن بر او حلال مىشود ، و لكن لازم نيست كه طواف نساء بلافاصله بعد از طواف زيارت حج باشد .\r\nو بدان كه تا از طواف زيارت حج فارغ نشده پوشيدن لباس دوخته كراهت دارد ، چنان‌كه تا از طواف نساء فارغ نشده استعمال بوى خوش كراهت دارد ، و طواف زيارت گفته آمد .\r\nو نيز بدان كه در روز دهم مراجعت به مكّه براى آن‌كه حجّ تمتّع بر او واجب است افضل است . و مىتواند در روز يازدهم به مكه برود ، ولى فعلا وسائل رفتن به مكه در روز دهم به آسانى فراهم است ؛ بهتر اين است كه از روز دهم تأخير نيندازد ، و اگر تأخير انداخته حج او صحيح است .\r\nو بعد از آن‌كه از اعمال مزبور در روز عيد در مكّه فارغ شده است به منى مراجعت مىكند كه شب يازدهم را بايد در منى باشد . و شبهاى يازدهم و دوازدهم و سيزدهم بيتوته در منى به عمل مىآورد . و رمى جمرات سه‌گانه « جمره اولى ، و وسطى ، و عقبه » به ترتيب - همان‌گونه كه در رمى جمره عقبه در ضمن وظائف روز عيد قربان گفته شده است - در روزهاى 11 و 12 و 13 ، در منى انجام مىدهد . و مستحب است كه در اين سه روز حتى به جهت طواف مستحب هم باشد از منى بيرون نرود .\r\n\r\nبرخى از احكام نساء :\r\nدر خاتمه برخى از احكام نساء را در اعمال حجّ تمتّع به عرض مىرسانيم :\r\n1 - اجهار در تلبيه و هروله در سعى ، براى نساء نيست چنان‌كه استلام حجر هم .\r\n\r\n","description":"","footnote":"","page_name":" 399 ","page_number":399},
  {"content":"\r\n\r\n2 - افضل اين است كه لباس احرام زن حرير نباشد ، اگرچه هر لباسى كه با آن مىتوانست نماز بخواند مجزى است ، و مىتواند دو جامه احرام را زير لباس بپوشد .\r\n3 - جائز است پوشيدن لباس دوخته براى زن ، حرمت دوخته اختصاص به مرد دارد . و براى زن قفّازين نهى شده است ( قفّازين به صيغه تثنيه دست‌كش مخصوصى كه در آن پنبه مىكردند و دستها را براى حفظ از سرما بدان مىپوشاندند ؛ و يا يك نوع زينت است ، كيف كان احوط اين است كه از آن اجتناب شود ) .\r\n4 - بر زن محرمه تغطيه وجه و تستّر از اجنبى جائز و بلكه واجب است . و احتياط واجب اين است كه زن در صورت امن ، كشف وجه نكند ، و إلّا إسدال ثوب نمايد هرچند بر وجه اصابت كند . از امام صادق عليه السلام است كه « المحرمة تسدل الثوب على وجهها إلى الذّقن » و در روايت ديگر « المحرمة تسدل ثوبها إلى نحرها » ( وافى ط 1 م 8 ، ص 95 ) .\r\n5 - زينت‌آلاتى را كه زن قبلا دربرداشت مىتواند در حال احرام داشته باشد و لكن براى رجال اظهار نكند ، و حتى به عنوان تزيّن براى زوجش نباشد .\r\n6 - تظليل براى زن حرام نيست ، چنان كه حلق - يعنى سر تراشيدن - براى زن حرام است .\r\nاحكام و مسائل ديگر در حجّ از قبيل اقسام حج ، و كليه وظائف زنان در حج ، و كفارات و خلل و شكوك در اعمال حج ، و ادعيه و آداب مستحبّه و غيرها بسيار است . اميدواريم بدين مقدار كه از امّهات و اصول مسائل حجّ تمتّع كه حجة الاسلام است إن شاء اللّه تعالى شأنه مجزى بوده باشد . و هو يهدى الى سبيل الرشاد ، و نسأله أن يجعله ذخرا لنا يوم المعاد .\r\n15 ذو القعده 1390 ه . ق - 22 / 10 / 1349 ه . ش\r\nقم - حسن حسن‌زاده آملى\r\n\r\n","description":"","footnote":"","page_name":" 400 ","page_number":400},
  {"content":"\r\n\r\n\r\nكلمهء 285\r\nمن افادات الاستاذ العلامة الشعرانى روحى له الفداء في كتابه القيّم : المدخل الى عذب المنهل :\r\n. . . فانا وجدنا استعماله - اى استعمال اللفظ - في المعنيين كثيرا في الفارسية و العربية ، و نذكر جملة منها هاهنا و نتكل فى عدم تطرّق التأويل فيها الى ذوق الناظر : فمنها قول الحريرى :\r\n جاد بالعين حين أعمى هواه * عينه فانثنى بلا عينين \r\nو قوله : « فانظر الينا و بيننا و لنا » فاستعمل قوله فانظر في ثلاثة معان .\r\nو منها قول الباخرزى :\r\n يا صاحب العودين لا تهملهما * حرّك لنا عودا و حرّق عودا \r\nاراد بالعودين آلة الطرب و عود النار .\r\nو سمعت بعض اساتيذنا يقول : إنّ الصغانى اللغوي صنّف كتابا في اللغة و انتهى فيه إلى كلمة « بكم » و لم يتمّه ، و ابتلى في آخر عمره بعقدة في لسانه ، فقال بعض الشعراء فيه :\r\n إنّ الصغاني الذي حاز العلوم و الحكم * كان قصارى أمره أن انتهى الى بكم \r\nو هذا فى الاشعار الفارسية كثير أيضا ، منها :\r\n آن سيل كه دوش تا كمر بود * امشب بگذشت خواهد از دوش \r\nاراد البارحة و الكتف معا بلفظ دوش . و قيل :\r\n گوش تو شنيده‌ام كه دردى دارد * درد دل من مگر به گوش تو رسيد \r\nو ايضا :\r\n تو جاى دگر گرفته‌اى خانه و من * بهر تو سفيد كرده‌ام خانه چشم \r\nو اراد بالمصرع الثانى الانتظار و التحية بأن منزلك يجب أن يكون عينى .\r\nو قال بعض الشعراء مورخا وفاة المجلسى ( ره ) :\r\n\r\n","description":"","footnote":"","page_name":" 401 ","page_number":401},
  {"content":"\r\n\r\n ماه رمضان چو بيست و شش زان كم شد * تاريخ وفات باقر اعلم شد \r\nو كان وفاته في السابع و العشرين من شهر رمضان سنة « 1111 » و هو مطابق لحروف ماه رمضان به حساب الجمل إن اسقطنا منه 26 و أراد الشاعر المعنيين معا . « 1 » و مثله فى تاريخ وفاة الشيخ المحقق الأنصاري : « سال عمر شيخ و تاريخ وفاتش شصت و هفت » ، اراد نفس العدد ، و اراد ايضا ما يحصل منه بعد جمع ارقام حروفه من الشين و الصاد و التّاء و غيرها . . . » .\r\n\r\nكلمهء 286\r\nورد فى الحديث :\r\nأنّ الحارثة الخثعمية قالت يا رسول اللّه إن ابى أدركته الوفاة و عليه فريضة الحج فإن حججت عنه أينفعه ذلك ؟ فقال صلى الله عليه و آله : أرأيت لو كان على ابيك دين فقضيته أكان ينفعه ذلك ؟ فقالت : نعم ، قال صلى الله عليه و آله : فدين اللّه احق بالقضاء .\r\n\r\nكلمهء 287\r\nاين كلمه مطالبى از معلّم ثانى فارابى است كه در مصاحبه‌اى با نمايندگان جريده فريده كيهان عرضه داشته‌ايم . اين مصاحبه در همان جريده به طبع رسيده است ( كيهان ، صفحه 13 ، چهارشنبه 11 اسفند 1372 ، 19 رمضان 1414 ، شماره 15006 ، و صفحه 11 چهارشنبه 18 اسفند 1372 ، 26 رمضان 1414 ، شماره 15012 ) :\r\n\r\n\r\n","description":"","footnote":"\r\n( 1 ) - الظاهر أنّ الصواب أنّ وفاته كانت في سنة 1110 ، و الصواب فى المصراع الأوّل : « ماه رمضان چو بيست و هفتش كم شد » .\r\n","page_name":" 402 ","page_number":402},
  {"content":"\r\n\r\nبسم اللّه الرحمن الرحيم\r\nالحمد للّه رب العالمين\r\nخداوند سبحان شما عزيزان را در راه إعلاى معارف حقّه إلهيه همواره موفق و مؤيّد بدارد . از اين داعى خواسته‌ايد كه در پيرامون معلّم ثانى جناب ابو نصر فارابى رضوان اللّه عليه عرايضى تقديم بدارم .\r\nارباب دانش و بينش آگاهند كه بزرگانى كه از مفاخر عالم علم و كمال‌اند بر اثر سعه وجودى كه دارند پيوسته در راه تعليم و تربيت و احياى علوم و معارف‌اند ، و منطق و قلم و شاگردان و آثار وجوديشان همواره زنده‌اند ، و انديشمندان و بزرگان ، آنان را به بزرگى نام مىبرند ، و در ملكوت عالم عظيم خوانده مىشوند ، و بايد بعد از مقام عصمت - اعنى بعد از سفراى الهى - در رده نخستين آنان را نام برد . يكى از اين اعاظم جناب معلّم ثانى ابو نصر فارابى است .\r\nبيوگرافى عادى بزرگان نامور روزگار بدين معنى كه مدّت عمرشان مثلا چند سال بود ، و از كدام آب و خاك بودند ، و در كدام سرزمين از نشأه دنيا رخت بر بستند ، و از اين‌گونه مسائل شايسته است و ناصواب نيست و سودمند خواهد بود ، و لكن اجازه بفرماييد كه برخى از افكار علمى آن جناب را به ميان آوريم كه دانشمندان جامعه افشاى اين‌گونه مطالب و حقايق را درباره آن بزرگواران توقّع دارند و طالبند .\r\nفارابى كسى است كه حكيم بزرگوار شيخ رئيس ابو على سينا در فلسفه جانشين اوست . در شرح جناب شيخ رئيس نوشته‌اند كه در طب جانشين محمد بن زكرياى رازى صاحب حاوى است ، و در فلسفه جانشين حكيم ، معلّم ثانى ابو نصر فارابى است .\r\nشيخ رئيس در كتابهايش بسيار به فرموده فارابى نظر دارد . فى الحال بنده دو جاى از گفتار شيخ را كه ناظر به فرمايشات فارابى است به عرض مىرسانم :\r\nيكى در آخر نمط دوم اشارات كه مىخواهد وارد در نمط سوم شود ، درباره نفس ناطقه انسانى و پيدايش آن بحث مىفرمايد . و مطلب را در آخر نمط دوم\r\n\r\n","description":"","footnote":"","page_name":" 403 ","page_number":403},
  {"content":"\r\n\r\nطورى به پايان مىرساند كه مرز و واسطه و برزخى از طبيعيات به الهيات ( به ماوراء طبيعت ) بوده باشد .\r\nدر نمط اول و دوم اشارات بحث در فيزيك - يعنى طبيعيات - كرده است ، و در آخر نمط دوم سخن از حدوث مزاج و تعلق نفس ناطقه بدان به‌ميان آورده است ، و در نمط سوم وارد در مباحث نفس ناطقه انسانى مىشود و در نمط چهارم در الهيات وارد شده است ، زيرا كه نفس ناطقه انسانى صورت و عنوان برزخى دارد و واسطه و رابطه خوبى براى ارتباط انسان از نشأه طبيعت به ماوراى طبيعت است .\r\nالقصّه بحث را به اينجا كشانده است كه : « انظر الى حكمة الصانع بدأ فخلق اصولا » تا اين‌كه گويد :\r\n« و جعل اقربها من الاعتدال الممكن مزاج الإنسان لتستوكره نفسه الناطقة » ، مزاج انسانى را به اعدل امزجه آفريد تا بهترين طائر عرشى كه نفس ناطقه است به اين مزاج تعلق گيرد .\r\nغرض اين‌كه جناب خواجه نصير الدين طوسى در شرح اشارات پس از آن‌كه عبارت ياد شده شيخ را نقل فرموده است ، گفت : « الشيخ قد لاحظ في هذا الفصل عبارة الشيخ الفاضل ابى نصر الفارابى فانه قال فى المختصر الموسوم بعيون المسائل بهذه العبارة : « حكمة البارى تعالى فى الغاية لأنه خلق الاصول و اظهر منها الأمزجة المختلفة . . . » .\r\nآن‌كه خواجه طوسى در عبارتش فارابى را به فاضل وصف فرموده است ، فاضل به اصطلاح قدماء است . فاضل در تعبير قدماء خيلى اهميت داشت ، هركسى را فاضل نمىگفتند ، مثلا صاحب جواهر در كتاب جواهر كه يكى از كتب مهم فقه اماميه است علامه حلّى را به وصف فاضل اسم مىبرد .\r\nجاى دوم كه شيخ ناظر به كلام فارابى است در بحث تكامل برزخى نفوس ناطقه انسانى است كه در فصل پانزدهم مقاله سوم مبدأ و معاد ( ص 114 ، ط 1 ) گويد : « قال بعض اهل العلم ممّن لا يجازف في ما يقول . . . » يعنى بعضى از اهل علم كه در گفتارش گزاف گويى ندارد گفت . . .\r\n\r\n","description":"","footnote":"","page_name":" 404 ","page_number":404},
  {"content":"\r\n\r\nاين جمله خيلى اهميت دارد كه شيخ رئيس بگويد دانشمندى كه در گفتارش گزاف ندارد .\r\nاين بزرگوار چه كسى است ؟ خواجه طوسى در شرح فصل هفدهم از نمط هشتم اشارات گويد : « و اظنّه يريد الفارابى . . . » يعنى گمان من اين است كه مراد شيخ رئيس از آن بعض اهل علم كه در گفتارش گزاف ندارد ، فارابى بوده باشد .\r\nاز اين‌گونه عبارات و تعبيرات شيخ رئيس درباره معلم ثانى فارابى در كتابهاى ديگر شيخ از اشارات و شفاء و غيرهما شواهد ديگر و يادداشتهايى داريم .\r\nمثلا فارابى رساله مختصرى به نام عيون المسائل دارد كه حاوى يكصد و شصت و شش مسأله حكميه است ، و شيخ رئيس نيز رساله‌اى به نام عيون الحكمه دارد كه ناظر به عيون المسائل فارابى است .\r\nفخر رازى عيون الحكمه شيخ را شرح كرده است كه اخيرا در سه جلد در قاهره مصر به طبع رسيده است .\r\nقاضى احمد بن خلّكان در وفيات الاعيان ، فارابى را چنين وصف مىكند :\r\n« و هو اكبر فلاسفة المسلمين » ( ج 2 ، ط 1 ، رحلى ، چاپ سنگى ، ص 191 ) .\r\nاثر هركس نمودار دارايى اوست . كتابهاى فارابى - جز موسيقى كبير او - همه مختصر و موجزاند و از اهميّت و اعتبار بسيار برخوردارند .\r\nچند سطرى از حضرت استادم جناب علامه حاج ميرزا ابو الحسن شعرانى رضوان الله تعالى عليه دربارهء فارابى به عرض برسانم . آن جناب - اعنى علامه شعرانى - رساله‌اى در بيوگرافى فلاسفه بزرگ اسلام نوشته است كه هنوز به طبع نرسيده است . در آن رساله فرموده است :\r\nاز فارابى كتب بسيار باقى مانده است ولى تماما مختصر ، و كسى كه كاملا در فلسفه ماهر نباشد از آن استفاده نمىكند . در بين كتب او فصوص الحكم در توحيد و علم الهى ، معروفتر است .\r\nديگر رساله در جمع بين عقائد ارسطو و افلاطون نوشته و آنچه به نظر مىرسد كه اين دو حكيم با يكديگر مخالف بوده‌اند تأويل كرده و موافقت داده است .\r\n\r\n","description":"","footnote":"","page_name":" 405 ","page_number":405},
  {"content":"\r\n\r\nدو كتاب در سياست مدنيه نوشته يكى آراء اهل المدينة الفاضلة و ديگر السياسات المدنية كه در اسلام بىنظيرند . و رساله در اغراض ما بعد الطبيعة ارسطو ، و دو كتاب تحصيل السعادة و التنبيه على سبيل السعادة در اخلاق .\r\nاين بود چند سطرى از استاد علامه شعرانى درباره معلم ثانى فارابى .\r\nآن‌كه فرمود : « در بين كتاب او فصوص الحكم در توحيد و علم الهى معروفتر است » فصوص فارابى هفتاد و چهار فص است ، اين هفتاد و چهار فص تا فص شصت و دوم متن فصوص است ، و بعد از آن از فص شصت و سه تا هفتاد و چهار ، شرح و تفسير تعليقات خود فارابى بر فصوص خودش است . چون بعضى از فصوص پيشين خيلى موجز و فشرده بوده‌اند ، بيان و تفسير مىخواستند كه خود فارابى برآنها تفسير نوشته است - اعنى اولين شارح فصوص فارابى خود فارابى است - ، پس از فارابى ديگران هريك از آن تعليقاتش بر فصوص را به عنوان فصّى از فصوص در دنباله اصل فصوص بر آن الحاق كرده‌اند .\r\nو ما به توفيق الهى يك دوره كامل فصوص فارابى را به فارسى شرح كرده‌ايم و آن را نصوص الحكم بر فصوص الحكم ناميده‌ايم كه به حليت طبع متحلّى و متجلّى شده است ، و به حمد الله مورد استقبال ارباب فضل و كمال واقع شده است ، و حقّا در شرح آن زحمت بسيار كشيده‌ايم . و چنان كه در آخر آن ( ص 591 ، ط 1 ) گفته‌ايم آن را در حلقه درس و بحث تنى چند از دوستان فاضل و ياران صاحبدل در آمل تفسير و تقرير و تحرير كرده‌ايم .\r\nبا غور و تدبر بيشتر در كار فارابى در فصوص الحكم مىبينيم كه فصوص فارابى مانند اسفار صدر المتألهين ، حكمت متعاليه‌اى است كه ناظر به افكار بلند عرفانى اصيل اسلامى و تفسير انفسى روايات و آيات قرآنى است .\r\nبعضى از مشايخ ما از اساتيدش نقل مىفرمود كه : « هرگاه شيخ رئيس و ملّاصدرا را با هم بياميزيم و يكى كنيم ، فارابى درست مىشود .\r\nاگر در الذريعه محيى آثار علماء جناب علامه شيخ آقا بزرگ تهرانى رحمة الله عليه تأمل بفرماييد مىيابيد كه مشرب و مبناى فارابى بر عقيدت اماميه\r\n\r\n","description":"","footnote":"","page_name":" 406 ","page_number":406},
  {"content":"\r\n\r\nاست ، به خصوص كتاب شريف مدينه فاضله او بر اين امر حجّتى بالغ است چه اين‌كه گفته‌هاى وى در تشكيل مدينه فاضله بر اصول و مبانى اماميه است .\r\nكتاب گرانقدر تحصيل السعادة فارابى را نكات نامى و كلمات سامى در معارف حقه است . در اين كتاب راجع به نحوهء تأسيس و تشكيل مدينه فاضله و تحصيل سعادت بحث كرده است . ما در فصل چهارم رساله قرآن و عرفان و برهان از هم جدايى ندارند دو كلمه را از آن كتاب تا حدّى پرورانده‌ايم :\r\nكلمه نخست اين‌كه تحصيل سعادت به تعليم و تأديب است . تعليم ايجاد فضائل نظريه در امم و مدن است ؛ و تأديب طريق ايجاد فضايل خلقيه و صناعات عمليه در امم است . و عبارت او اين است :\r\nالتعليم هو ايجاد الفضائل النظرية في الأمم و المدن ، و التأديب هو طرق ايجاد الفضائل الخلقية و الصناعات العملية في الأمم . ( ص 29 ، ط حيدرآباد دكن ) .\r\nكلمه دوم اين‌كه « فيلسوف كامل و امام يكى است » بدين عبارت : « . . . فتبيّن أن معنى الفيلسوف و الرئيس الاول و الملك و واضع النواميس و الإمام معنى كله واحد . . . » ( ص 43 ، ط نامبرده ) .\r\nيعنى فيلسوف كامل انسان كامل است و امام است ، چه اين‌كه علم به‌طور كلى شرح حقايق و حالات موجودات و روابط آنها با يكديگر است . و به عبارت كوتاهتر علم تشريح پيكر وجود است . آن كس كه بدين علم تشريح ، آشنايى كامل دارد در لسان فيلسوف ، فيلسوف كامل يعنى امام است ؛ و در لسان عارف بالله مبيّن حقايق اسماء است ، چنان كه علامه ابن فنارى در مصباح الانس بدان تنصيص فرموده است . و در لسان منطق وحى ، معلّم به جميع اسماء الهى است و علّم آدم الاسماء كلها ( قرآن كريم ، سوره بقره ، آيه 32 ) ، و هرسه تعبير بيان يك حقيقتند .\r\nبزرگان علم و دين را در تعريف حكمت كه همان تعريف فلسفه است تعبيراتى شريف و گرانقدر است و ما آن تعريفات را در آغاز مفاتيح الأسرار لسلّاك الأسفار گرد آورده‌ايم ، از آن جمله شيخ رئيس در تعليقات گويد : « الحكمة معرفة الوجود الحق » ( ص 61 ، ط 1 ، مصر ) .\r\n\r\n","description":"","footnote":"","page_name":" 407 ","page_number":407},
  {"content":"\r\n\r\nو نيز در تعليقات آورده است : « الحكمة معرفة الوجود الواجب و هو الأول ( طبع ياد شده ، ص 20 ) .\r\nو فيلسوف عرب يعقوب بن اسحاق كندى ( معاصر امام حسن عسكرى عليه السلام ) در رساله حدود الأشياء و رسومها گويد :\r\nفقالوا : إن الفلسفة هي التشبّه بأفعال الله تعالى به قدر طاقة الإنسان - ارادوا أن يكون الانسان كامل الفضيلة - ( رسائل فلسفى كندى ، ص 172 ، ط 1 ، مصر ) .\r\nو صاحب اسفار در آخر فصل هشتم موقف هشتم الهيات آن گويد : « قالت الحكماء في حدّ الفلسفة : إنّها التشبّه بالإله به قدر الطاقة البشرية » ( ج 3 ، ط 1 ، رحلى ، چاپ سنگى ، ص 125 ) . پس از آن در بيان اين تعريف فرموده است :\r\nمفاده أن من تكون علومه حقيقية و صنائعه محكمة و أعماله صالحة و أخلاقه جميلة و آراؤه صحيحة و فيضه على غيره متصلا ، يكون قربه إلى الله و تشبّهه به أكثر لأن الله سبحانه كذلك .\r\nچنان‌كه اشارتى شده است كتب اصيل حكمت متعاليه و صحف قويم عرفان باللّه تعالى در حقيقت تفسير انفسى آيات قرآنى و روايات صادر از بيت عصمت و وحىاند .\r\nتعريفات شريف ديگر نيز در تعريف حكمت و فلسفه دارند ، مثلا كندى مذكور در همان موضوع رسائل ياد شده گويد : « فقالوا : الفلسفة معرفة الإنسان نفسه » و بعد از آن در تحسين و تمجيد اين تعريف گويد : « و هذا قول شريف النهاية بعيد الغور . . . » .\r\nو در تعريفى ديگر آمده است : « الفلسفة استكمال النفس الإنسانية بمعرفة نظم العالم نظما عقليا » .\r\nو در تعريف ديگر آمده است : « الحكمة خروج النفس الى كمالها الممكن في جانبي العلم و العمل » .\r\nو در تعريف ديگر آمده است : « الحكمة العلم باحوال اعيان الموجودات على ماهى عليه في نفس الأمر به قدر الطاقة البشرية » .\r\n\r\n","description":"","footnote":"","page_name":" 408 ","page_number":408},
  {"content":"\r\n\r\nتفصيل اين مباحث را در آغاز مفاتيح الأسرار . . . ياد شده آورده‌ايم ؛ و همچنين در نثر الدرارى على نظم اللآلى ( ص 36 ، ط 1 ) .\r\nدر اين بحث به چند سطرى كه در آخر فصل هشتم رساله قرآن و عرفان و برهان از هم جدايى ندارند نگاشته‌ايم ، آگاهى مىدهيم :\r\nچنان‌كه ادبيات را كتابهاى مخصوصى است ، و رياضيات را كتب بخصوص ، و فقه و اصول را كتب بخصوص ، و هكذا ، همچنين معارف عقلى را كه اصول عقائد حقه منطقى و برهانىاند صحف خاصّ است . دانش‌پژوهان عزيز ما در هر لباس و مرز و بومى كه هستند بايد بدانند كه صحف منطقى و حكمى و عرفانى اصيل اسلامى نردبانهايى براى عروج به فهم اسرار قرآن كريم و صعود به معارف جوامع روايىاند . و حكمت و عرفان تفسير انفسى كشف اتمّ محمّدىاند و مايه سعادت دنيا و آخرت .\r\n من آنچه شرط بلاغ است با تو مىگويم * تو خواه از سخنم پند گير و خواه ملال \r\nباز سخنى ديگر از جناب فارابى : يكى از رسائل او اثبات مفارقات است كه اين نظام أحسن عالم مانند بدن آدمى جان دارد ، روح دارد ، مدبّر دارد كه وراء طبيعت و فوق آن است . از صرف به كار بردن اصطلاحات طبيعى « تزوآنتى تز و سنتز » حقيقت به دست نمىآيد . هزارها حكمت به توان هزارها حكمت در صنع صورت عالم و آدم آن فآن در تحت تدبير متفرد به جبروت - اعنى خداوند سبحان - در كارند ، تا قلب و عقل و علم به آن متفرد به جبروت منتهى نشده‌اند آرام نمىگيرند ألا بذكر اللّه تطمئنّ القلوب ( قرآن كريم ، سوره رعد ، آيه 29 ) .\r\nاين همه صورتگريهاى بىنهايت دم به دم از اسم اعظم « مصوّر » است كه يكى از اسماى حسناى الهى است هو الذي يصوّركم في الارحام كيف يشاء ( قرآن كريم ، سوره آل عمران ، آيه 7 ) . « هو » در آيه كريمه در حقيقت دست خدا است كه در كار است . « هو الذى » نفى و القاى وسائط و اسباب نمىكند ، و لكن مىفرمايد : كار ، كار خدايى است . از وحدت صنع به وحدت صانع برسيد .\r\n\r\n","description":"","footnote":"","page_name":" 409 ","page_number":409},
  {"content":"\r\n\r\n ديده‌اى خواهم سبب سوراخ كن * تا حجب را بركند از بيخ و بن \r\nبايد به توحيد قرآنى كه توحيد صمدى  هُوَ الْأَوَّلُ وَ الْآخِرُ وَ الظَّاهِرُ وَ الْباطِنُ  است برسى ، و موحد بدين توحيد بوده باشى تا به سرّ  فَسُبْحانَ الَّذِي بِيَدِهِ مَلَكُوتُ كُلِّ شَيْءٍ وَ إِلَيْهِ تُرْجَعُونَ  ( قرآن كرم ، سوره يس ، آيه 84 ) دست بيابى .\r\nغرض اين‌كه فارابى در رساله اثبات مفارقات ، و همچنين در رساله اطلاقات عقل و در رساله تحصيل السعادة هشدارى مىدهد كه هيچ كلمه وجودى از زمين و آسمانها ، هرچه و هرچه ، تأبّى و گردنكشى ندارد كه معلوم شما بشود - يعنى شما بر او دست بيابيد و به حقيقت او برسيد ، چه اين كه خداوند سبحان شما را قادر و قاهر و محيط بر آنها آفريده است .\r\nحضرت امام پنجم باقر العلوم عليه السلام فرموده است : « . . . لأنه من حدّ شيئا فهو اكبر منه » ( بصائر الدرجات ) انسان كه به چيزى علم پيدا كرده است بر آن قاهر و محيط مىشود .\r\nخلاصه اين‌كه هرچيز را اين شأنيت است كه معقول انسان شود ، اين يك نكته و يك هشدارى . و باز به نكته و لطيفه ديگر هشدارى مىدهد كه نفس ناطقه انسانى - يعنى روح انسانى - آفريده‌اى است كه حدّ يقف براى او نيست ؛ يعنى هرچه بيابد و بفهمد و داناتر بشود ، اشتهاء و خواهش او براى فهميدن معارف و مطالب بالاتر و بيشتر و بهتر ، بيشتر مىشود .\r\nاين فرموده قطب الحكماء الراسخين جناب وصي امام امير المؤمنين على عليه السلام در ( نهج البلاغه ، حكمت 205 ) است كه « كلّ وعاء يضيق بما جعل فيه إلا وعاء العلم فانه يتّسع به » .\r\nاين كلمه عرشى را در كلمه صدودهم همين كتاب هزار و يك كلمه بتفصيل شرح كرده‌ام رجوع بفرماييد . يعنى هر ظرفى كه مظروفش در آن نهاده شود گنجايش آن كم و كاسته مىشود ، مگر ظرف علم - يعنى روح انسانى - كه هرچه مظروف او كه علم است در او نهاده شود ظرفيت و گنجايش او بيشتر مىشود و سعه وجوديش فزونى مىيابد . وقتى كه سعه وجوديش و اشتهايش فزونى يافت\r\n\r\n","description":"","footnote":"","page_name":" 410 ","page_number":410},
  {"content":"\r\n\r\nخداوند واهب العطايا هم در ازاى اشتهاء و سعه و جودى بيشتر ، عطايا و مواهب بيشتر افاضه مىفرمايد . و به تعبير حضرت بقية الله امام زمان عليه السلام : « يا من لا تزيده كثرة العطاء إلا جودا و كرما » اى خدايى كه به ما مىبخشى تا بخشندگيت بيشتر شود .\r\nغرض اين‌كه فارابى مىفرمايد : هيچ‌كلمه وجودى تأبّى و گردنكشى ندارد كه معلوم انسان شود ، و انسان هم حدّ يقف ندارد تا در آن حدّ توقف كند و بگويد پر شدم و ديگر اشتها ندارم ، پس از تو حركت و از خدا بركت .\r\nحضرت وصىّ امام على عليه السلام فرموده است : « إن هذه القلوب أوعية فخيرها أوعاها » ( نهج البلاغة ، حكمت 147 ) اين دلها ظرفهاى علوم و معارف هستند ، پس بهترين دلها آن دلى است كه ظرفيّت و گنجايش او بيشتر باشد .\r\nو باز فارابى را كلامى كوتاه و بسيار بلند ، قريب به اين مفاد و مضمون است كه از يادت نرود كه هيچ نبودى و هيچ نداشتى ، نطفه بودى و فقط قوّه و استعداد و قابليّت داشتى ، و اكنون خيلى از حقايق را دارا شدى و اين همه سرمايه‌دارى ، پس حالا چرا براى رسيدن به مقامات بالاتر و بيشتر و بهتر استبعاد مىكنى و استيحاش دارى ؟ !\r\nتو كه هيچ نداشتى ، حالا كه بال و پر درآوردى چرا به سوى بالاتر پرواز نمىكنى ؟ ! - يعنى هرگاه عقل هيولانى هيچ ندانى به مقام عقل بالفعل رسيده است كه دانا و خوانا و گويا و شنوا شده است و تور شكار به دست آورده است ، اين عقل بالفعل بدين مرتبه رسيده عالمى بو العجب گردد و به مراتب و درجاتى فوق العاده برسد چه جاى انكار و استبعاد ؟ ! - و أن ليس للإنسان إلا ما سعى ( قرآن كريم ، سوره نجم ، آيه 40 ) .\r\n اى دل به كوى دوست گذارى نمىكنى * اسباب جمع دارى و كارى نمىكنى \r\nاز اين‌گونه اصول و امّهاتى كه جناب فارابى افاده فرموده است بسيار گرد آورده‌ايم . پيرامون خواسته شما عزيزان مطالب فراوان است بيان صحف كريمه\r\n\r\n","description":"","footnote":"","page_name":" 411 ","page_number":411},
  {"content":"\r\n\r\nحكماى الهى فانى در توحيد ، در فهم آيات و روايات كه خزائن معارفند به ما زبان داده‌اند ، حرف داريم . اميد است بدين اندازه كه اشاره كرده‌ايم نفوس مستعده را براى يافتن حقيقت و رسيدن به سرّشان معدّى بسنده بوده باشد . بحث را با اجازه شما پايان مىدهيم ، و سخن را با جمله مناجاتى از حضرت امام الموحدين امير المؤمنين على عليه السلام خاتمه مىدهيم :\r\nاللهم نوّر ظاهري بطاعتك ، و باطني بمحبّتك ، و قلبي بمعرفتك ، و روحي بمشاهدتك ، و سرّي باستقلال اتصال حضرتك ، يا ذا الجلال و الإكرام .\r\n15 شهر اللّه المبارك 1414 ه . ق - 7 / 12 / 1372 ه . ش\r\nقم - حسن حسن‌زاده آملى\r\n\r\nكلمهء 288\r\nاين كلمه نامه‌اى است كه براى دوستى فرستاده‌ايم :\r\nبسم اللّه كلمة المعتصمين\r\nطيّب ابن طيّب سلام عليكم ، كتب اللّه تعالى عليكم الرحمة .\r\n مبارك باد اين فرصت مبارك * همايون باد اين دولت همايون \r\nبه تشريف حكم متين  لِلَّهِ عَلَى النَّاسِ حِجُّ الْبَيْتِ مَنِ اسْتَطاعَ إِلَيْهِ سَبِيلًا  « 1 » مشرّف شدن ، و نداى ملكوتى « هلمّ الى الحجّ » خليل الرحمن را لبيّك گفتن خيلى سعادت است .\r\n اى هدهد صبا به سبا مىفرستمت * بنگر كه از كجا به كجا مىفرستمت \r\nبه خصوص در اوان جوانى و زمان خواهش‌هاى گوناگون نفسانى . از اين يمين يادى شود :\r\n باغبانى بنفشه مىانبود * گفتم اى كوژپشت جامه كبود \r\n\r\n\r\n","description":"","footnote":"\r\n( 1 ) - آل عمران ( 3 ) : 97 .\r\n","page_name":" 412 ","page_number":412},
  {"content":"\r\n\r\n اين چه رسمى است در جهان كه تور است * پير ناگشته بر شكستى زود\r\nگفت پيران شكستهء دهرند * در جوانى شكسته بايد بود \r\nاز اين تعبير قصد تعبير سالخوردگان ندارم ولى آنچه در احوال ارباب وصول و اصحاب كشف و شهود خوانده‌ايم و شنيده‌ايم اغلب آن بزرگان در جوانى كه شجرهء ملعونه دنيا در آنها ريشه ندوانيده بود به مقامات سامى نائل شدند . اين قرآن حكيم است كه دربارهء اصحاب كهف فرمايد :  نَحْنُ نَقُصُّ عَلَيْكَ نَبَأَهُمْ بِالْحَقِّ إِنَّهُمْ فِتْيَةٌ آمَنُوا بِرَبِّهِمْ وَ زِدْناهُمْ هُدىً .  « 1 »\r\nدر باب حقيقة الايمان و اليقين اصول كافى كلينى رضوان اللّه تعالى عليه روايت شده است كه رسول اللّه صلّى اللّه عليه و آله نماز صبح بگزارد و بعد از نماز جوانى را در مسجد ديد كه پينگى مىزد و سرش را فرود مىآورد . رسول اللّه صلّى اللّه عليه و آله به دو گفت : اى فلان چگونه صبح كرده‌اى ؟ گفت : يا رسول اللّه صبح كرده‌ام درحالىكه صاحب يقينم . رسول اللّه از گفتار وى به شگفت آمد و گفت هر يقينى را حقيقتى است ، حقيقت يقين تو چيست ؟ گفت اى رسول اللّه يقينم مرا اندوهگين كرد و شبم را به بيدارى و روزهاى گرمم را به تشنگى كشانيده است تا آنكه گويا من اكنون به عرش پروردگار نگاه مىكنم كه براى حساب واداشته شده است و خلائق براى حساب محشورند و من در ميان آنانم و گويا كه به اهل بهشت مىنگرم كه در بهشت متنعّمند و يكديگر را مىشناسند و بر اريكه‌ها تكيه داده‌اند و گويا كه اهل آتش را مىبينم كه در آتش معذّبند و فرياد برمىآورند و گويا كه من اكنون آواز زبانهء آتش را مىشنوم كه بر گوش‌هاى من مىپيچد .\r\nرسول اللّه به اصحاب خود فرمود : « هذا عبد نوّر اللّه قلبه » اين بنده‌اى است\r\n\r\n\r\n","description":"","footnote":"\r\n( 1 ) - كهف ( 18 ) : 13 .\r\n","page_name":" 413 ","page_number":413},
  {"content":"\r\n\r\nكه خداوند دل او را به ايمان روشن كرده است .\r\nسپس رسول اللّه به دو فرمود : « الزم ما انت عليه » از اين حال جدا مشو . آن جوان گفت : يا رسول اللّه براى من از خداوند بخواه كه در خدمت تو شهادت را روزى من گرداند . رسول اللّه بخواست كه طولى نكشيد آن جوان در بعضى از غزوات نبىّ صلّى اللّه عليه و آله بعد از نه نفر كه وى دهمين بود شربت شهادت چشيد .\r\nعارف جامى در سبحة الابرار گويد :\r\n والى مصر ولايت ذو النون * آن به اسرار حقيقت مشحون\r\nگفت در كعبه مجاور بودم * در حرم حاضر و ناظر بودم\r\nناگه آشفته جوانى ديدم * نه جوان سوخته جانى ديدم\r\nلاغر و زود شده همچو هلال * كردم از وى ز سر مهرى سؤال\r\nكه مگر عاشقى اى شيفته مرد * كه بدينگونه شدى لاغر و زرد\r\nگفت آرى به سرم شور كسيست * كش چو من عاشق رنجور بسيست \r\nجناب علّامه شيخ بهائى قدّس سرّه در سفر حجّ بيت اللّه الحرام زمزمه‌هايى را به نام نان و حلوا عقر راه يعنى سوغات آورده است در آن كتاب در بيان قول خداوند تعالى :  إِنَّ اللَّهَ يَأْمُرُكُمْ أَنْ تَذْبَحُوا بَقَرَةً  « 1 » گويد :\r\n ابذلوا ارواحكم يا عاشقين * ان تكونوا فى هوانا صادقين\r\nداند اين را هركه زين ره آگه است * كاين وجود همنشين سدّ ره است\r\nگوى دولت آن سعادتمند برد * كو بپاى دلبر خود جان سپرد\r\nگر همى خواهى حيات و عيش خوش * گاو نفس خويش را اوّل بكش\r\nدر جوانى كن نثار دوست جان * رو عوان بين ذلك را بخوان\r\nپير چون گشتى گران جانى مكن * گوسفند پير قربانى مكن \r\nو مىدانيد كه بهشتىها جوانند و رسول اللّه صلّى اللّه عليه و آله دراين‌باره\r\n\r\n\r\n","description":"","footnote":"\r\n( 1 ) - بقره ( 2 ) : 67 .\r\n","page_name":" 414 ","page_number":414},
  {"content":"\r\n\r\nاشارتى فرموده است كه « الحسن و الحسين سيّدا شباب اهل الجنّة » .\r\nفخر الدين على صفى در لطائف الطوائف آورده است كه :\r\nمروى است صفيّه بنت عبد المطلب كه عمهء آن حضرت است ( يعنى حضرت رسول اللّه صلى الله عليه و آله ) روزى نزد حضرت آمد درحالىكه پير شده بود گفت يا رسول الله دعا كن تا من به بهشت روم . حضرت بر سبيل طيبت فرمود كه زنان پير به بهشت نخواهند رفت . صفيه از مجلس حضرت برگشت و مىگريست .\r\nحضرت تبسّم فرمود و گفت او را خبر دهيد كه اوّل پيرزنان جوان شوند آنگاه به بهشت روند و اين آيت بخواند :   إِنَّا أَنْشَأْناهُنَّ إِنْشاءً فَجَعَلْناهُنَّ أَبْكاراً .   « 1 » يعنى به درستى كه ما بيافريديم زنان را در دنيا آفريدنى پس خواهيم گردانيد ايشان را دختران بكر و دوشيزه در آخرت كه ايشان را به بهشت درآريم .\r\nعارف بزرگوار جامى اين واقعه را در عقد سى و دوم سبحة الابرار نيكو به نظم درآورده است :\r\n كرد آن زال كهن سال سؤال * از نبى كاى شه فرخنده خصال\r\nروز محشر كه بهشت آرايند * رستگاران به بهشت آسايند\r\nشود آن منزل عالى وطنان * راحت آباد چو من پير زنان\r\nگفت حاشا كه چنان خوش وطنى * گردد آرامگه پيرزنى\r\nگل آن باغ جوانان باشند * غنچه‌اش تنگ دهانان باشند\r\nپيرزن چون ز نبى قصّه شنيد * ناله از سينه پرغصّه كشيد\r\nاز فغان زمزمهء غم برداشت * وز مژه گريهء ماتم برداشت\r\nشد نبى مژده دهش چابك و چست * كه همه كهنه عجوزان ز نخست\r\nيك بيك دختر دوشيزه شوند * چون در آن روضهء پاكيزه شوند\r\nاوّل كار جوانى بخشند * آنگه آمال و امانى بخشند \r\nاين بنده در نكاتش آورده است كه : هروقت به ياد اويى جوانى . « الحسن\r\n\r\n\r\n","description":"","footnote":"\r\n( 1 ) - واقعه ( 56 ) : 35 - 36 .\r\n","page_name":" 415 ","page_number":415},
  {"content":"\r\n\r\nو الحسين سيّدا شباب اهل الجنّة » . اذ اوى الفتية الى الكهف فقالوا ربنا آتنا من لدنك رحمة و هيئ لنا من امرنا رشدا . فى الكافى عن الصادق عليه السّلام انه قال لرجل ما الفتى عندكم فقال له الشّاب فقال لا الفتى المؤمن ان اصحاب الكهف كانوا شيوخا فسماهم اللّه فتية بايمانهم . و فى الصافى و العياشى عنه عليه السّلام : مثله الا انه قال كانوا كلهم كهولا و زاد من آمن باللّه و اتقى فهو الفتى .\r\nالبتّه مقصود نه اين است كه سالخورده اگر بخواهد كودك نفس خويش را از شير دايهء دنيا بازگيرد محال باشد ولى سخت دشوار است .\r\nابن مسكويه عالم عظيم الشأن اسلامى امامى در كتاب گرانقدر خود طهارة الاعراق گويد :\r\nو ليعلم الناظر فى هذا الكتاب انّى خاصة قد تدرّجت الى فطام نفسى بعد الكبر و استحكام العادة و جاهدت جهادا عظيما .\r\nمىبينى كه چگونه ابن مسكويه مىگويد : در زمان پيرى و استوار شدن عادت درجه درجه به فطام نفس خويش پيش رفتم و جهادى بزرگ كرده‌ام تا بدان نايل شده‌ام .\r\nاهل بينش گفته‌اند : « وصول الأثر أثر الوصول » اين وصول اثر به مثل پيغام عاشق است كه به قول سوختهء بارقهء عشق بابا طاهر عريان رضوان اللّه تعالى عليه :\r\n« دل عاشق به پيغامى بسازد » . اين پيغام نداى و للّه على الناس حج البيت من استطاع اليه سبيلا است كه به حمد اللّه آن را لبّيك گفته‌ايد .\r\nخودآگاهى كه در صورت به سوى خانه رهسپارى و در معنى خداوند خانه با تو است كه علت تامّه معيّت قيّوميّة با معلول دارد  وَ هُوَ مَعَكُمْ أَيْنَ ما كُنْتُمْ  « 1 » ،  إِنَّ مَعِي رَبِّي سَيَهْدِينِ .  « 2 »\r\n جلوه بر من مفروش اى ملك الحاج كه تو * خانه مىبينى و من خانه خدا مىبينم \r\n\r\n\r\n","description":"","footnote":"\r\n( 1 ) - حديد ( 57 ) : 4 .\r\n( 2 ) - شعراء ( 26 ) : 62 .\r\n","page_name":" 416 ","page_number":416},
  {"content":"\r\n\r\nبرادرم وصول اثر گوناگون است و همهء آنها اثر وصول است چه اينكه :\r\n اگر با ديگرانش بود ميلى * چرا ظرف مرا بشكست ليلى \r\nتو كه اهل اشارتى بدان كه خداوند سبحان دربارهء دو كلمه طيبه‌اش حضرت مريم و ميوه‌اش حضرت عيسى روح اللّه سلام اللّه تعالى عليهما فرمود :  فَتَقَبَّلَها رَبُّها بِقَبُولٍ حَسَنٍ وَ أَنْبَتَها نَباتاً حَسَناً .  « 1 » و نيز دربارهء دو بلد فرمايد :  وَ الْبَلَدُ الطَّيِّبُ يَخْرُجُ نَباتُهُ بِإِذْنِ رَبِّهِ وَ الَّذِي خَبُثَ لا يَخْرُجُ إِلَّا نَكِداً .  « 2 » و هم لسان اللّه امير المؤمنين عليه السّلام فرمود :\r\nو اعلم انّ كلّ عمل نبات و كلّ نبات لا غنى به عن المآء و المياه مختلفة فما طاب سقيه طاب غرسه و حلت ثمرته و ما خبث سقيه خبث غرسه و أمرّت ثمرته . « 3 »\r\nاين سخن بسيار بسيار بلند است . فرمود : هر عملى نباتى است و نبات را از آب بىنيازى نيست ، و آبها گوناگونند آن نباتى كه آب وى پاكيزه است غرس وى پاك و ميوه‌اش شيرين شود و آن‌كه آب وى بد ، غرس وى بد و بارش تلخ گردد .\r\nبارها از ما شنيده‌ايد كه گفتيم اعمال شما بذرهايى است كه در مزرعهء جانتان مىافشانيد . پس :\r\n هربوى كه از مشك و قرنفل شنوى * از دولت آن زلف چو سنبل شنوى\r\nگر نغمهء بلبل از پى گل شنوى * گل گفته بود گرچه ز بلبل شنوى \r\nالحمد للّه كه بذرت همه طيّب و مزرعهء آن طيب و آب آن از سرچشمهء كوثر ولايت ، و خود طيّب ابن طيّب ؛ ديگر چه‌خواهى .\r\n كسى كه بر لب كوثر كشيد جام مراد * دهان خويشتن از آب شورتر نكند \r\nآرى خلعت ثمين يحبّهم و يحبّونه قابل قامت رساى مقربان بارگاه الهى است .\r\nشيخ نجم الدين كبرى را در موت اختيارى رساله‌اى است در آن رساله گويد :\r\nطرق الى اللّه تعالى با همه كثرت آن در سه نوع محصور است : يكى طريق ارباب معاملات به كثرت صوم و صلاة و تلاوت قرآن و حج و جهاد و غير آنها از اعمال\r\n\r\n\r\n","description":"","footnote":"\r\n( 1 ) - آل عمران ( 3 ) : 37 .\r\n( 2 ) - اعراف ( 7 ) : 58 .\r\n( 3 ) - آخر خطبه 152 نهج البلاغه .\r\n","page_name":" 417 ","page_number":417},
  {"content":"\r\n\r\nظاهرى ، اين طريق اخيار است . ديگر طريق اصحاب مجاهدات و رياضيات به تبديل اخلاق و تزكيه نفس و تصفيه قلب و تحليه روح و سعى در آنچه به عمارت باطن تعلق دارد ، اين طريق ابرار است . ديگر طريق سائرين الى اللّه و طائرين باللّه ، اين طريق نظّار است .\r\nاين نظار عارفان باللّه‌اند . شيخ بزرگوار ابن سينا در فصل دوم نمط نهم اشارات فرمايد :\r\nآنكه از متاع و طيّبات دنيا رو گردانيد مخصوص به اسم زاهد است . و آنكه بر نفل عبادت از قيام و صيام و مانند آنها مواظب است مخصوص به اسم عابد است . و آنكه فكر خود را به قدس جبروت منصرف گردانيده است كه شروق نور حق را در سرّ خود مستديم است عارف است .\r\nو در فصل 27 نمط رابع گويد : « و لا اشارة اليه ( يعنى الى اللّه ) الّا بصريح العرفان العقلى » . اين عرفان عقلى شهود است . و در فصل نهم نمط هفتم فرمايد :\r\n« كمال الجوهر العاقل أن تتمثل فيه جليّة الحق الاوّل قدر ما يمكنه ان ينال منه ببهائه الذى يخصّه » . اين كلمات عرشى انوارىاند كه آنها را از مشكوة ولايت و مصباح نبوّت استضائه كرده‌اند .\r\nامير المؤمنين عليه السّلام فرمود :\r\nالعارف اذا خرج من الدنيا لم يجده السائق و الشهيد فى القيمة ، و لا رضوان الجنّة فى الجنّة ، و لا مالك النّار فى النّار . قيل و اين يقعد العارف ؟ قال عليه السّلام : فى مقعد صدق عند مليك مقتدر .\r\nامام صادق عليه السّلام فرمود : « نورنا من نور ربنا كشعاع الشمس من الشمس » . و هم فرمود : « ان روح المؤمن اشدّ اتصالا بروح الله من اتّصال شعاع الشمس بها » . و امام باقر عليه السّلام در بيان آيه مباركه و سقيهم ربهم شرابا طهورا فرموده است : « يطهّرهم عن كل شيئ سوى اللّه اذ الاطاهر من تدنّس بشىء من الأكوان الّا اللّه » . عارف شبلى از اينجا گفته است : « ما فى الجنّة احد سوى اللّه » يعنى در بهشت جز خدا نيست .\r\n\r\n","description":"","footnote":"","page_name":" 418 ","page_number":418},
  {"content":"\r\n\r\nبه حمد اللّه در تجرد نفس ناطقهء انسانى ، غير از ادلّهء نقلى حدود شصت دليل عقلى در دست دارى بنابراين در اين فائده‌اى كه جناب خواجه نصير الدين طوسى قدّس سرّه در تعارف ارواح پس از مفارقت ابدان فرموده است : دقت بفرما تا توانى باذن اللّه تعالى در خويشتن پياده كنى : « قد ثبت فى العلوم العقليّة أنّ كلّ مجرّد عن المادّة قائم بذاته فقد يمكن ان يقبل جميع المجرّدات به غير آلة » . يعنى در علوم عقليه ثابت شد كه هرمجرّد از مادّه قائم بذات خود را اين امكان است كه همه مجردات را به نفس ذات خود بدون آلت جسمانى بپذيرد .\r\nيكى از دقائق « من عرف نفسه فقد عرف ربّه » اين‌كه نفس حادث و مجرد است و چون مجرد است ذات وضع نيست پس فاعل آن‌كه معطى الوجود است از وضعيّات نيست كه به مشاركت وضع فاعل باشد بلكه از مجردات است و واجب است كه به واجب بالذات منتهى شود ، حافظ قدّس سرّه فرمايد :\r\n الا اى طوطى گوياى اسرار * مبادا خاليت شكّر ز منقار\r\nسرت سبز و دلت خوش باد جاويد * كه خوش نقشى نمودى از رخ يار \r\nطوطى به حروف ابجد 34 است : ط 9 ، و 6 ، ط 9 ، ى 10 ، دل هم به حروف ابجد 34 است : د 4 ، ل 30 ، دل قلب است امام موسى بن جعفر عليهما السّلام به هشام بن حكم فرمود : « يا هشام ان اللّه تعالى يقول فى كتابه انّ فى ذلك لذكرى لمن كان له قلب يعنى عقل » . اهل معرفت از نفس ناطقه به طير و بويژه به طوطى و كبوتر كه تازى آن ورقاء و حمامه است تعبير مىكنند . باب الحمامه كليله و دمنه ، و قصيدهء عينيه ابن سينا :\r\n هبطت اليك من المحل الارفع * ورقاء ذات تعزّز و تمنع \r\nو رسالة الطير وى ، و منطق الطير عطّار ، و امثال اين رسائل از ديگر دانشمندان شرح حال نفس ناطقه انسانىاند .\r\nبه حمد اللّه آگاهيد كه تكرار در تجلّى نيست كل يوم هو فى شأن هردم در قلوب عارفان نظرى تازه دارد و در ديدهء آنان جلوه‌اى برون از اندازهء عارف بزرگوار\r\n\r\n","description":"","footnote":"","page_name":" 419 ","page_number":419},
  {"content":"\r\n\r\nمجدود بن آدم سنايى چه خوش فرمود :\r\n عارفان هردمى دو عيد كنند * عنكبوتان مگس قديد كنند \r\nو نيز جناب خاقانى دراين‌باره نيكو گفته است :\r\n تكرار تجلّى به خداى متعال * نسبت كردن بنده شرّ است و و بال\r\nزان روى كه تكرار عبث باشد و بس * فعل عبث از خالق افعال محال \r\nبرادرم ! در قرآن كريم آمده است :   إِنَّا أَنْزَلْناهُ فِي لَيْلَةِ الْقَدْرِ .    إِنَّا أَنْزَلْناهُ فِي لَيْلَةٍ مُبارَكَةٍ   . شَهْرُ رَمَضانَ الَّذِي أُنْزِلَ فِيهِ الْقُرْآنُ  . در روايات ، ليلة القدر در شهور رمضان و شعبان و رجب آمده است . و آن بزرگى كه گفته است « هرشب ، شب قدر است اگر قدر بدانى » شايد از اين‌روى گفته باشد كه همه صحيح است و اختلافى نباشد از اين‌روى كه طلوع و ظهور حقيقت ليله مباركه قدر به اختلاف آفاق انفس انسانى مختلف باشد و اللّه تعالى اعلم . به نكته 647 هزار و يك نكته رجوع شود .\r\nبه نقل روايتى از تفسير عظيم الشأن جناب فرات بن ابراهيم بن فرات كوفى كه يكى از علماى قرن سوم هجرى و در عصر امام جواد عليه السّلام بوده است و تفسيرش مورد اعتماد و اعتبار اعاظم علماء بود و هست ، تبرّك بجوييم تا دربارهء قدر ، اهل اشارت را بشارتى باشد :\r\nقال : حدثنا محمّد بن القسم بن عبيد معنعنا عن ابى عبد اللّه عليه السّلام قال :\r\n  إِنَّا أَنْزَلْناهُ فِي لَيْلَةِ الْقَدْرِ   ، الليلة فاطمة و القدر اللّه ، فمن عرف فاطمة حق معرفتها فقد ادرك ليلة القدر و انما سميّت فاطمة لانّ الخلق فطموا عن معرفتها او معرفتها ، الشك من ابى القسم . قوله :   « وَ ما أَدْراكَ ما لَيْلَةُ الْقَدْرِ لَيْلَةُ الْقَدْرِ خَيْرٌ مِنْ أَلْفِ شَهْرٍ »   يعنى خير من الف مؤمن و هى امّ المؤمنين : « تنزل الملائكة و الروح فيها » و الملائكة المؤمنون الذى يملكون علم آل محمّد صلّى اللّه عليه و آله و الروح القدس هى فاطمة   « بِإِذْنِ رَبِّهِمْ مِنْ كُلِّ أَمْرٍ سَلامٌ هِيَ حَتَّى مَطْلَعِ الْفَجْرِ »   يعنى حتى يخرج القائم .\r\nكتب اللّه تعالى عليكم الرحمة . از اين بنده دستور العمل و اسرار اعمال حج خواستى مگر نشنيده‌اى : كل اگر طبيب بودى سر خود دوا نمودى ، آنكه\r\n\r\n","description":"","footnote":"","page_name":" 420 ","page_number":420},
  {"content":"\r\n\r\nگفته است :\r\n من بيچاره سرگردان از آنم * كه نتوان گفت با كس آنچه دانم \r\nشبسترى بود نه اين شب بسترى .\r\nدربارهء مطلوب شما رسالهء تذكرة المتقين فائز به فيوضات بارى جناب محمّد بهارى ، و نيز رسالهء منظوم مرحوم استاد الهى قمشه‌اى روحى له الفداء به غايت مطبوع است و به حمد اللّه كه از هردو برخوردارى . وانگهى حال شما در بيان اسرار اعمال حج به مراتب از مقال من گوياتر است .\r\nاجمالا فرمايش امام صادق عليه السّلام را بخاطر بياوريد كه فرمود : « ما اكثر الضجيح و العجيج و اقل الحجيح » . ضجيج كسى است كه به تلبيه گفتن ناله و زارى كند . و عجيج آنكه به تلبيه گفتن بانگ و فرياد برآورد . امام عليه السّلام فرمود : ناله و زارى كننده و بانگ و فرياد برآرنده به تلبيه چه بسيارند و حاجّ چه كم ؟ ! و تمام حديث را تيمّنا نقل كنيم :\r\nفى كتاب الراوندى عن الصادق عليه السّلام قال قلت له ما فضلنا على من خالفنا فو اللّه انى لأرى الرجل ارخى بالا و اكثر مالا و انعم عيشا و احسن حالا و اطمع فى الجنة ، قال فسكت عنّى حتى اذا كنا بالابطح من مكة رأينا النّاس يضجون الى اللّه فقال عليه السّلام : يا ابا محمد هل تسمع ما اسمع قلت : اسمع ضجيج الناس الى الله تعالى فقال عليه السلام : ما اكثر الضجيج و العجيج و اقلّ الحجيج و الذى بعث بالنبوّة محمّدا صلّى اللّه عليه و آله و عجّل بروحه الى الجنّة ما يتقبل اللّه الا منك و من اصحابك خاصّة قال ثم مسح يده على وجهى فنظرت فاذا اكثر النّاس خنازير و حمر و قردة الّا رجل بعد رجل .\r\nاز امام عليه السّلام مىپرسد فضل ما بر مخالف ما چيست كه سوگند به خدا مرد را ( مخالف را ) مىبينم دل آسوده‌تر و مالدارتر و خوش زندگىتر و نيكو حال‌تر و به بهشت آزمندتر است ؟ امام عليه السّلام در پاسخ خاموشى گزيد تا به سرزمين ابطح رسيديم مردم را ديديم كه ناله و زاريشان به سوى خداوند بلند است ، امام به من فرمود اى ابا محمّد آيا مىشنوى آنچه را من مىشنوم ؟ گفتم\r\n\r\n","description":"","footnote":"","page_name":" 421 ","page_number":421},
  {"content":"\r\n\r\nضجّه مردم را به سوى خداوند مىشنوم ، امام عليه السّلام فرمود : ناله و زارى كننده و بانگ و فرياد برآرنده به تلبيه چه بسيارند و حاجّ چه كم سوگند به آن كسى كه محمّد صلّى اللّه عليه و آله را به پيغمبرى برانگيخت و روح او را به سوى بهشت شتافتن فرمود ، خداوند نمىپذيرد مگر فقط از تو و از ياران تو . پس گفت : امام عليه السّلام دست بر رويم ماليد و نگاه كردم ديدم بيشتر مردم خوك و درازگوش و بوزينه‌اند مگر مردى پس از مردى .\r\nالحمد للّه كه سركار عالى در درياى نور ولايت مستغرقى .\r\nچه بسا مردمى كه از اين سفر فقط شهرت و عنوان كسب كرده‌اند و دست‌آويزى براى اغراض دنيوى به دست آورده‌اند اين فرقه « اثمهم اكبر من نفعهم اعاذنا اللّه الحفيظ منهم » مثل آنان چنان است كه عربى را گفتند وقتى كه برادر تو وفات يافت براى زن خود چه ميراث گذاشت ؟ گفت چهار ماه و ده روز عدّه وفات .\r\nكتاب توحيد جناب ثقة المحدثين صدوق رضوان اللّه تعالى عليه مكرر به طبع رسيده است از آن جمله در سنهء هزار و دويست و هشتاد و پنج هجرى قمرى در ايران به خط محمّد رسول اسكوئى با ضميمهء حديثى بعد از ختم كتاب توحيد چاپ شده است . اين حديث ضميمه در ديگر مسفورات مخطوطه نيز به نظر رسيده است اگر توفيق رفيق گردد و مجال و فرصت دست دهد بايد در پيرامون آن از جوامع روايى فحص شود . مضمون آن بسيار عالى و سرمشق نويسندگان و سرايندگان به نثر و نظم اسرار حج است و ما اينك به ترجمهء آن اكتفاء مىكنيم :\r\nشبلى به حج رفته بود و پس از انجام اعمال حج به حضور امام سيّد الساجدين عليه السّلام مشرّف شد ، امام عليه السّلام از وى پرسيد :\r\nاى شبلى حج گزاردى ؟\r\nشبلى : آرى يا ابن رسول اللّه .\r\nامام عليه السّلام : زمانى كه به ميقات فرود آمدى آيا نيّت كرده‌اى كه جامه معصيت را از خود به درآوردى و جامهء طاعت پوشيدى ؟\r\n\r\n","description":"","footnote":"","page_name":" 422 ","page_number":422},
  {"content":"\r\n\r\nشبلى : نه .\r\nامام عليه السّلام : زمانى كه از جامهء خود برهنه شدى آيا نيّت كردى كه از رياء و نفاق برهنه شدى ؟\r\nشبلى : نه .\r\nامام عليه السّلام : زمانى كه غسل كردى آيا نيّت كردى خويشتن را از بديها و گناهها شست و شو دادى ؟\r\nشبلى : نه .\r\nامام عليه السّلام : آيا خويشتن را پاكيزه كردى و احرام بستى و عقد وقت حج بستى ؟\r\nشبلى : آرى .\r\nامام عليه السّلام : زمانى كه خود را پاكيزه كردى و عقد بستى آيا نيّت كردى كه آنچه را خداوند متعالى حرام كرده است بر خويشتن حرام كرده‌اى ؟\r\nشبلى : نه .\r\nامام عليه السّلام : زمانى كه عقد حج بستى آيا نيّت كردى كه هرعقدى براى غير خداوند عزّ و جلّ است گشودى ؟\r\nشبلى : نه .\r\nامام عليه السّلام : خويشتن را پاكيزه نكردى و احرام نبستى و عقد حج نبستى .\r\nامام عليه السّلام فرمود : آيا داخل ميقات شدى و تلبيه گفتى ؟\r\nشبلى : آرى .\r\nامام عليه السّلام : آنگاه كه داخل ميقات شدى آيا نيّت كردى كه به نيّت زيارت داخل شدى ؟\r\nشبلى : نه .\r\nامام عليه السّلام : آنگاه كه دو ركعت نماز گزاردى نيّت كردى كه به خداوند متعال به بهترين اعمال و بزرگترين حسنات عباد كه نماز است تقرّب جستى ؟\r\nشبلى : نه .\r\n\r\n","description":"","footnote":"","page_name":" 423 ","page_number":423},
  {"content":"\r\n\r\nامام عليه السّلام : آنگاه كه تلبيه گفتى آيا نيّت كردى كه براى خداوند به هر طاعتى گويا شدى و از معصيت او خود را بازداشتى ؟\r\nشبلى : نه .\r\nامام عليه السّلام : در ميقات داخل نشدى و نماز نخواندى و تلبيه نگفتى ( تلبيه - لبّيك گفتن ) .\r\nسپس امام - عليه السّلام - فرمود : آيا در حرم داخل شدى و كعبه را ديدى و نماز خواندى ؟\r\nشبلى : آرى .\r\nامام عليه السّلام : آنگاه كه داخل حرم شدى آيا نيّت كردى كه بر خود هرگونه عيب اهل ملّت اسلام را حرام كرده‌اى ؟\r\nشبلى : نه .\r\nامام عليه السّلام : آنگاه كه به مكّه رسيدى و كعبه را ديدى و دانستى كه آن خانه خدا است آيا قصد خداوند سبحان كردى و از غير او بريدى ؟\r\nشبلى : نه .\r\nامام عليه السّلام : پس نه داخل مكّه شدى و نه داخل حرم .\r\nسپس امام عليه السّلام فرمود : آيا طواف بيت را بجاى آوردى و اركان را مسّ كردى و عمل سعى را انجام دادى ؟\r\nشبلى : آرى .\r\nامام عليه السلام : آنگاه سعى كردى آيا نيّت كردى كه از همه گريختى و به سوى خداوند فرار كردى و صدق اين نيّتت را علّام الغيوب شناخت ؟\r\nشبلى : نه .\r\nامام عليه السّلام : نه طواف بيت كردى و نه سعى بجا آوردى .\r\nسپس امام عليه السّلام فرمود : آيا در مقام ابراهيم عليه السّلام وقوف كردى و در آن مقام دو ركعت نماز گزاردى ؟\r\nشبلى : آرى .\r\n\r\n","description":"","footnote":"","page_name":" 424 ","page_number":424},
  {"content":"\r\n\r\nامام عليه السّلام در اين هنگام صيحه‌اى برآورد كه نزديك بود از دنيا مفارقت كند سپس فرمود : آه‌آه كسى كه به مقام قرب رسيده و با خدا مصافحه كرده كجا است . حقتعالى با آن عظمت و جلال مسكينى را به اين مقام برساند آيا جايز است بر او كه حرمت چنين پروردگار مهربان را ضايع كند ؟ هرگز چنين نيست كه كسى با خدا مصافحه كند بعد از آن مخالفت او را جايز داند . پس از آن فرمود :\r\nآنگاه كه در مقام ابراهيم ايستادى آيا نيّت كردى كه برانجام هرطاعت ايستادى ، و پشت به هرمعصيت كردى ؟\r\nشبلى : نه .\r\nامام عليه السّلام : آنگاه كه در مقام ابراهيم دو ركعت نماز گزاردى آيا نيّت كردى كه چون نماز ابراهيم عليه السّلام نماز گزارى ؟ و به نمازت بينى شيطان را به خاك ماليدى ؟\r\nشبلى : نه .\r\nامام عليه السّلام : در مقام نايستادى و در آن نماز نخواندى .\r\nپس از آن فرمود : آيا بالاى چاه زمزم برآمدى ؟\r\nشبلى : آرى .\r\nامام عليه السّلام : آنگاه كه بر بالاى چاه زمزم برآمدى آيا نيّت كردى كه بر طاعت برآمدى و چشمت را از معصيت پوشاندى ؟\r\nشبلى : نه .\r\nامام عليه السّلام : پس بر چاه زمزم برنيامدى و از آن ننوشيدى .\r\nپس از آن فرمود : آيا سعى ميان صفا و مروه را بجاى آوردى و در ميان آن دو مشى و تردّد داشتى ؟\r\nشبلى : آرى .\r\nامام عليه السّلام : از سعى ميان صفا و مروه آيا نيّت كردى كه در ميان خوف و رجايى ؟\r\nشبلى : نه .\r\n\r\n","description":"","footnote":"","page_name":" 425 ","page_number":425},
  {"content":"\r\n\r\nامام عليه السّلام : پس نه سعى كردى و نه مشى و تردّد بين صفا و مروه .\r\nپس از آن فرمود : آيا از مكّه خارج شدى و به منى رفتى ؟\r\nشبلى : آرى .\r\nامام عليه السّلام : به منى رفتى آيا نيّت كردى كه مردم را از زبان و دل و دست خود ايمن گردانيدى ؟\r\nشبلى : نه .\r\nامام عليه السّلام : پس به منى نرفتى .\r\nبعد از آن امام عليه السّلام فرمود : آيا در موقف عرفه وقوف كردى ؟ و بر جبل الرحمة برآمدى ؟ و شناختى و خداوند متعالى را در جبل الرحمة و جمرات خواندى ؟\r\nشبلى : آرى .\r\nامام عليه السّلام : در موقف عرفه آيا معرفت حق سبحانه و تعالى و اطلاع او را بر سرائر و قلب خود شناختى ؟\r\nشبلى : نه .\r\nامام عليه السّلام : بر جبل الرحمة كه بالا رفته‌اى آيا نيّت كرده‌اى كه خداوند هرمؤمن و مؤمنه را رحمت مىكند ؟\r\nشبلى : نه .\r\nامام عليه السّلام : آيا به مزدلفه ( مشعر ) رفتى ؟ و از آنجا سنگريزه‌ها از زمين بركندى ؟ و به مشعر الحرام مرور كردى ؟\r\nشبلى : آرى .\r\nامام عليه السّلام : آنگاه كه در مزدلفه مشى مىكردى و از آن سنگريزه‌ها برمىكندى آيا نيّت كردى كه هرمعصيت و جهل را از خود بركندى و هرعلم و عمل را در خود نشاندى ؟\r\nشبلى : نه .\r\nامام عليه السّلام : به مشعر الحرام مرور كردى آيا نيّت كردى كه شعائر اهل\r\n\r\n","description":"","footnote":"","page_name":" 426 ","page_number":426},
  {"content":"\r\n\r\nتقوى و اهل خوف را شعار قلب خود قرار دادى ؟\r\nشبلى : نه .\r\nامام عليه السّلام : در مزدلفه مشى نكردى ، و آن سنگريزه‌ها برنداشتى ، و به مشعر الحرام مرور نكردى .\r\nپس از آن امام عليه السّلام فرمود : در منى نماز گزاردى ؟ و رمى جمره كردى ؟\r\nو حلق رأس ( سر تراشيدن ) را انجام دادى ؟ و فديهء ( قربانى ) خود را ذبح كردى ؟ و در مسجد خيف نماز خواندى ؟ و به مكّه بازگشتى ؟ و طواف افاضه بجاى آوردى ؟\r\nشبلى : آرى .\r\nامام عليه السّلام : آنگاه به منى رسيدى و رمى جمره‌ها كردى آيا نيّت كردى كه به مطلب خود رسيدى و هرگونه حاجت تو برآورده شده است ؟\r\nشبلى : نه .\r\nامام عليه السّلام : آنگاه سر تراشيدى آيا نيّت كردى كه از پليديها پاك شدى و از هرگناه و بد عاقبتى كه بنى آدم را است به درآمدى مثل آن روزى شدى كه از مادر متولد شدى ؟\r\nشبلى : نه .\r\nامام عليه السّلام : آنگاه كه در مسجد خيف نماز خواندى آيا نيّت كردى كه نترسى مگر از خدا و اميدوار نباشى مگر به رحمت او ؟\r\nشبلى : نه .\r\nامام عليه السّلام : آنگاه كه قربانى خود را ذبح كردى آيا نيّت كردى كه طمع را سر بريدى و به ابراهيم عليه السّلام به ذبح فرزندش اقتدا كردى ؟\r\nشبلى : نه .\r\nامام عليه السّلام : آنگاه كه به مكّه بازگشت كردى و طواف افاضه بجاى آوردى آيا نيّت كردى كه افاضه ( كوچ كردن ) به رحمت خدا كردى و به طاعت او بازگشت كردى و به سوى او تقرّب جستى ؟\r\nشبلى : نه .\r\n\r\n","description":"","footnote":"","page_name":" 427 ","page_number":427},
  {"content":"\r\n\r\nامام عليه السّلام فرمود : به منى نرسيدى ، و رمى جمره‌ها نكردى ، و حلق رأس انجام ندادى ، و قربانيت را ذبح نكردى ، و در مسجد خيف نماز نگزاردى ، و طواف افاضه بجاى نياوردى ، و به سوى خداوند تقرّب نجستى ، چه اين‌كه تو حج نكردى .\r\nپس شبلى از تفريط حجّش به ندبه و زارى افتاد و پيوسته آداب حج مىآموخت تا سال ديگر از روى معرفت و يقين حج بگزارد پايان .\r\nحكيم ناصر خسرو علوى قصيدهء غرّايش : « حاجيان آمدند با تعظيم . . . » را از اين حديث اتخاذ كرده است و حقّا نيكو به نظم درآورده است و شهرت آن ما را از نقلش بىنياز گردانيده است . و نيز همين روايت امام سجّاد عليه السّلام را استاد بزرگوارم عارف متأله و شاعر مفلق جناب حكيم ميرزا مهدى إلهى قمشه‌اى رضوان اللّه عليه به اسم مناسك حجّ عاشقان به نظم درآورده است كه در كليات ديوان آن جناب درج شده است . « 1 »\r\nفضائل و اسرار حج از اهل بيت عصمت و وحى و از اعاظم حملهء آثار نبوّت بسيار روايت شده است و بيان گرديده است . اقدام جنابعالى مرهون بدين وقت بوده و گرنه در تدوين رساله‌اى بدين موضوع مىبايستى از پيشتر به   ن وَ الْقَلَمِ وَ ما يَسْطُرُونَ   استعانت و تمسّك جست تا بيشتر بتوان نكات و دقائقى گرد آورد كه :\r\n چه بهتر مرد را از يادگارى * كه بعد از وى بماند روزگارى \r\nاگرچه نگارشم براى محمّدم تذكره است نه تبصره .  إِنَّ الَّذِي فَرَضَ عَلَيْكَ الْقُرْآنَ لَرادُّكَ إِلى مَعادٍ .   فَاللَّهُ خَيْرٌ حافِظاً وَ هُوَ أَرْحَمُ الرَّاحِمِينَ . \r\nقم - حسن حسن‌زاده آملى\r\nنهم ذى القعدة الحرام 1395 ه . ق\r\n22 / 8 / 1354 ه . ش\r\n\r\n\r\n","description":"","footnote":"\r\n( 1 ) - ص 953 - 967 .\r\n","page_name":" 428 ","page_number":428},
  {"content":"\r\n\r\n\r\nكلمهء 289\r\nقال امير المؤمنين الامام على عليه السلام : « ما أعظم سعادة من بوشر قلبه ببرد اليقين »\r\nترجمه : چه سعادت بزرگى يافته آنكس كه قلبش مباشر با برد يقين و اطمينان به خداى سبحان است .\r\nشرح : برد يقين اشاره است به كمال اطمينان خاطر انسان به الطاف بىحدّ و نعم بىشمار خدا در عالم آخرت .\r\nيا اشاره است به حال استقرار نفس سالك و وصول به مقام شهود كه پس از حرارت شوق و حركت و التهاب طلب كه موجب عطش شديد عارف گردد ، مقام وصال به منزلت آب سرد و شيرين براى تشنگان وادى عشق است . و عارفان از اين كلام حضرت اصطلاح برد اليقين را بعد از « علم اليقين و عين اليقين و حق اليقين » براى شهود كامل وضع كرده‌اند .\r\n( كلمهء 6 مقاله هشتم ده مقاله در حكمت عملى يا اخلاق مرتضوى تأليف جناب استادم حكيم الهى قمشه‌اى قدس سرّه الشريف ) .\r\n\r\nكلمهء 290\r\nتحوّل و تغيّر ذات شيء ، موجب تفرقه و گسيختگى همه تار و پود اعضاء و جوارح آن شىء است ، به خصوص مركّبات كه از طبايع متضاده صورت مىيابند و جمال و زيبايى هرچيز به حفظ صورت و وحدت اوست . اين مطلب نياز به اقامه بيّنه و برهان ندارد . و چون به براهين حركت در طبيعت جوهر ذات شىء در حركت و تحوّل و تغيّر است و از آغاز تا انجام ثبات دارد و زيبايى و وحدت صنعش محفوظ است ، لاجرم آن را حافظى غير صورت طبيعى مادّيش مىباشد ، و آن حافظ فوق او و قاهر بر اوست و لابد از عالم مفارقات از ماده خواهد بود .\r\nبه بيان ديگر : تمام حركات طبيعى بر مبانى تناسب هندسى و رياضىاند و هر\r\n\r\n","description":"","footnote":"","page_name":" 429 ","page_number":429},
  {"content":"\r\n\r\nيك را اندازه معيّن است . در ديوان اين كمترين آمده است كه :\r\n ديده نو گل صحرا كه به شش سو نگرد * به قضاياى رياضى چه نظرها دارد\r\nدخت رز از هنر ساعد سيمين صنمى * عقد عنقود زرين سان ثريّا دارد \r\nگلها به شكل كره‌اند و از ورقهاى معدودى به هيئات روشهاى خاصتى تركيب شده‌اند ، بايد در فهم اين مطلب از اشكال شانزده‌گانه مقاله رابعه اصول اقليدس مدد گرفت فتدبّر .\r\nواژه اندازه پارسى ، در تازى به كلمه هندسه تعريب شده است كه هندسه همان اندازه است و مهندس از آن مشتق است .\r\nابو منصور جواليقى در كتاب المعرّب من الكلام الأعجمى على حروف المعجم گويد :\r\nفأما المهندس الّذي يقدّر مجاري القنيّ حيث تحفر فهو مشتق من « الهنداز » و هي فارسية فصيّرت الزاء سينا لأنه ليس في كلام العرب زاء بعد دال ، و الاسم الهندسة .\r\n( ص 400 ، ط 1 ، مصر ) .\r\nفيروزآبادى در لغت « ه ن د س » قاموس اللغة ، هندسه را مشتق از هند از معرّب « آب انداز » دانسته است ، و اين اشتباه است . وى پس از عبارت ياد شده از جواليقى گويد : « الهندسة مشتق من الهند از معرب آب انداز . . . » . گويا فيروزآبادى در جايى ديده است كه هند از معرب آن اندازه است ، لفظ آن به آب تحريف شده است . و يا از ناحيه قنات كه « المهندس الذى يقدر مجارى القنى . . . »\r\nاين اشتباه پيش آمده است .\r\nدر اصول كافى از حضرت ثامن الأئمه امام على بن موسى الرضا عليهما السلام روايت شده است كه به يونس بن عبد الرحمن فرموده است : « فتعلم ما القدر ؟\r\nقلت : لا ، قال : هى الهندسة » ( كافى معرب ، ج 1 ، ص 121 ) .\r\nقدر - به فتح قاف و دال - اندازه معين را گويند . قوله سبحانه :  إِنَّا كُلَّ شَيْءٍ خَلَقْناهُ بِقَدَرٍ  ( قرآن كريم ، سوره قمر ، آيه 50 ) . آرى هرچه كه در خلقت دلرباى نظام احسن عالم به وقوع پيوست به اندازه معيّن يعنى به حدّ و صورتى حساب شده است .\r\n\r\n","description":"","footnote":"","page_name":" 430 ","page_number":430},
  {"content":"\r\n\r\nو خود كلمه خلق به معنى ايجاد به اندازه است . مثلا اگر نجّارى بخواهد دربى درست كند ، اول تقدير يعنى اندازه آن و اندازه اجزاى آن را در نظر مىگيرد ، و پس از آن اجزاء را به وفق تقدير مىبرد و مىتراشد و سپس آنها را به فراخور فهم و بينش خود به احسن وجه مىپيوندد كه به صورت و شكل درب مطلوب درمىآيد .\r\nخداوند كه مثلا انسان را در ذات و صفات و افعالش به صورت خود آفريد درباره خود فرمود :  هُوَ اللَّهُ الْخالِقُ الْبارِئُ الْمُصَوِّرُ  ( سوره حشر - آيه 25 ) . از آن حيث كه مقدّر است خالق است . و چون به وفق تقدير ايجاد مىكند بارى است . و از اين كه صور موجودات را به احسن وجه ترتيب مىدهد و تركيب مىكند مصوّر است . پس هرچه كه بايد از صورت علم عنائى حق جلّ و على به عين خارجى تحقق يابد ، مسبوق به اندازه است كه چون به وقوع مىپيوندد به قدر و اندازه معين ايجاد و اختراع مىگردد . لذا در نگارستان جهان همه‌چيز حساب شده و به اندازه شايسته و بايسته و بسنده يعنى مهندسى شده آفريده شده‌اند كه زيباتر از آن تصور شدنى نيست . آرى :\r\n چو حسن ذات خود حسن آفرين است * جميل است و جمال او چنين است \r\nخداى سبحان فرموده است :   أَ لَمْ نَجْعَلِ الْأَرْضَ مِهاداً وَ الْجِبالَ أَوْتاداً   ( سورهء نبأ ، آيهء 7 و 8 ) در آغاز خطبه نخستين نهج البلاغه آمده است : « و وتد بالصخور ميدان ارضه » . زمين مانند گاهواره در جنبش است ، كوهها ميخهايى هستند كه نگهدار اويند - يعنى او را از اضطراب و دگرگونى حافظند - . اين ميخها از روى قواعد هندسى رياضى به كار رفته‌اند كه زمين را از اضطراب حفظ مىكنند . كوه هيماليا يك ميخ آن است ، و كوه دماوند ميخ ديگر آن‌كه هريك در حدّى موزون به كار رفته‌اند . و همچنين ديگر ميخهاى بزرگ و كوچك زمين كه اگر يك ميخ بركنده شود به قول عارف شبسترى در گلشن‌راز :\r\n اگر يك ذرّه را برگيرى از جاى * خلل يابد همه عالم سراپاى \r\n\r\n","description":"","footnote":"","page_name":" 431 ","page_number":431},
  {"content":"\r\n\r\nو بر اين قياس است يك‌يك موجودات غير متناهى در پيكر نظام هستى كه اسماء اللّه تكوينى توقيفىاند فافهم .\r\nخلاصه اين‌كه وجود عالم طبيعت كه وجود سيّال تدريجى است ، در عين حال امر واحد مشخص است كه داراى يك صورت واحد و نظام ثابت است و مانند يك پيكر آدمى است كه اندامهاى آن با يكديگر تركيب ارگانيكى دارند ، لاجرم او را حافظى بايد كه فوق طبيعت و قاهر بر آن است .\r\nتوليد و تولّد و صورت و شكل يافتن و پديد آمدن آنچه كه در سراى طبيعت است همه از حركت است ، و به براهين حركت در جوهر طبيعى ، تار و پود و نهاد و سرشت آنها - يعنى متن طبيعت آنها - در جنبش و دگرگونى است ، و در عين حال هريك را وحدت و ثبات صورت است كه ثابت سيّال است و نظم و قانونى شگفت همواره بر آن حاكم است اگر دست مصوّرى فوق طبيعت بر سر آنها نباشد ، اين صورتگريها و شكل يافتن‌ها و حفظ جمال و زيبايى آنها از كجا است و از كيست و چگونه است ؟ ! عارف بزرگوار شيخ اجل سعدى در اول بوستان چه نيكو گفته است :\r\n ز ابر افكند قطره‌اى سوى يم * ز صلب آورد نطفه‌اى در شكم\r\nاز آن قطره لؤلؤ لالا كند * وز اين صورتى سرو بالا كند\r\nدهد نطفه را صورتى چون پرى * كه كرده است بر آب صورتگرى \r\nدر همين موضوع كه متن طبيعت را به براهين قاطعه حركت جوهريه و تحوّلات ذاتيه است چنان كه حركت و متحرك يكى است ، و حركت طبيعى جوهرى مطلقا حركتى استكمالى بطور أيس بعد أيس و لبس فوق لبس است ، و وحدت و ثبات و صورت و جمال و زيبايى ، هرموجود طبيعى از آغاز تا انجام به تشابه صور و تجدّد امثال در تحت تدبير متفرد به جبروت محفوظ است ، گفته‌ام :\r\n جلوه كند نگار من تازه بتازه نو بنو * دل برد از ديار من تازه بتازه نو بنو\r\nچهره بىمثال او وهله بوهله روبرو * برده ز من قرار من تازه بتازه نو بنو \r\n\r\n","description":"","footnote":"","page_name":" 432 ","page_number":432},
  {"content":"\r\n\r\n زلف گره گشاى او حلقه بحلقه مو بمو * موجب تار و مار من تازه بتازه نو بنو\r\nعشوه جان شكار او خانه به خانه كو بكو * در صدد شكار من تازه بتازه نو بنو\r\nدشت و چمن چمد چو من لحظه بلحظه دم بدم * ز صنع كردگار من تازه بتازه نو بنو\r\nلشكر بيشمار او دسته بدسته صف بصف * مىگذرد كنار من تازه بتازه نو بنو\r\nشكر و ثناى او بود كوچه بكوچه در بدر * شيوه من شعار من تازه بتازه نو بنو\r\nمحضر اوستاد من رشته برشته فن بفن * عزّت و افتخار من تازه بتازه نو بنو\r\nدشمن بيخرد برد گونه بگونه پى به‌پى * سنگدلى به كار من تازه بتازه نو بنو\r\nحسن حسن فروزد از سينه به سينه دل بدل * ز نور هشت و چار من تازه بتازه نو بنو \r\n\r\nكلمهء 291\r\nدر كتب هيئت ، به خصوص در ازياج و شروح آنها كلمه « بهت » بسيار به كار برده شده است . مثلا در باب نهم مقالت دوم از زيج بهادرى در مبحث مقدار شهر هلالى آمده است : « و مسافت قسط اين كسر به حسابى كه بهت قمر پانزده درجه باشد پنج درجه بود . . . » ( ص 51 ، - س 7 - ط 1 ، هند ) .\r\n« بهت » به ضم اول و سكون دوم و سوم بر وزن « گفت » : لفظ هندى است ، يعنى مقدار حركت تقويمى آفتاب يا ماه يا سائر كواكب در مدّت يك شبانه روز .\r\n( از افادات جناب علامه مولى عبد العلى بيرجندى در شرح زيج الغ بيك ) .\r\n\r\n","description":"","footnote":"","page_name":" 433 ","page_number":433},
  {"content":"\r\n\r\n\r\nكلمهء 292\r\nاين كلمه جلوه‌هايى از مقام عملى حضرت شيخ أجل مفيد رضوان الله عليه است كه براى كنكره بزرگداشت آن جناب در مصاحبه‌اى با مجريان و متصديان امور كنگره به عرض رسانده‌ايم :\r\nبسم اللّه الرحمن الرحيم\r\nالحمد للّه ربّ العالمين و صلّى اللّه على سيّدنا خاتم النّبيين و آله الطّيبين الطّاهرين و على جميع عباد اللّه الصالحين .\r\n\r\nشخصيت علمى شيخ مفيد\r\nپيرامون شخصيت علمى و بعضى از آراء شامخ جناب شيخ بزرگوار ، رئيس شيعه در زمان خود ، عالم الهى ، متكلّم نبيل ، حضرت شيخ اجل ، مفيد رضوان اللّه تعالى عليه به اندازه فرصتى كه دارم عرايضى تقديم مىدارم .\r\nجناب شيخ مفيد حقا كسى است كه هركس - از زمان خود شيخ مفيد تا حال - دربارهء شخصيت ايشان ، دست به قلم برده ، او را به بزرگى و تبحّر در فنون و علوم ستوده است . در كتب فريقين نوشته‌اند :\r\nآن بزرگوار كسى بود كه در مجلس درس و افاضهء او ، شيعه و سنّى حاضر مىشدند . مثلا قاضى ابو بكر باقلانى به درسش تشرّف مىيافت ؛ از طرف ديگر سيد مرتضى ، سيد رضى ، شيخ طوسى ، نجاشى ، اين بزرگان از اعاظم اماميه هم در محضرش تشرّف داشتند . شيعه و سنّى در پيشگاه معارف و عظمت او ، خاضع بودند و كتب تراجم ، آن جناب را عالمى وارسته و خشن پوش ، زاهد ، بىآلايش و بىاعتناى به دنيا معرفى كرده‌اند و خداى سبحان ، سعه و شرح صدر به او عطا فرمود و درايت و بينش ايشان در اصول و فروع معارف ، زبانزد خاص و عام ، شيعه و سنى بوده و هست . ما در اين‌باره چند جمله از گفتار جناب قاضى نور اللّه شهيد ، در مجالس المؤمنين و همچنين گفتار شيخ طوسى در كتاب فهرست كه از كتب اربعهء رجال است ، به عرض\r\n\r\n","description":"","footnote":"","page_name":" 434 ","page_number":434},
  {"content":"\r\n\r\nمىرسانيم : جناب قاضى نور اللّه شهيد در معرفى حضرت مفيد ، مىفرمايد :\r\nالشيخ الأجلّ السّعيد ابو عبد اللّه محمد بن محمد بن النّعمان الحارثى الملقّب بالمفيد ، افادت پناهى كه عقل مستفاد ، از قوت قدسيهء او مستفيد ، و فكر فلك پيماى او با ملأ اعلا در گفت و شنيد بود . مجتهدى قدسى ضمير و متكلّمى نحرير ، شاهبازى تيز آهنگ و بديهه‌پردازى فيروز چنگ . اشاعره از سطوت مناظرهء او در كنج اعتزال ، و حال ارباب اعتزال از دهشت مباحثه او مانند حال . . . « 1 »\r\n\r\nتوضيحى درباره اصطلاح حال\r\nحالى را كه معتزله قائلند ، واسطهء بين وجود و عدم است . چون در علم بارى تعالى نتوانستند مسئلهء عظيم علم را حل كنند ؛ زيرا به پندار خودشان علم را تعريف كرده‌اند به « صورت حاصله از شىء در نزد عالم » بدين جهت در علم خداى متعال درماندند كه خدا عالم را چگونه خلق كرد . آيا پيش از ايجاد عالم ، علم به آن داشت يا نداشت ؟ علم كه صورت حاصلهء از شىء در نزد عالم است ، و هنوز شيئى نداشتيم تا صورت آن پيش خدا حاصل آيد ، بدين جهت درماندند . ما در كتابها و نوشته‌هايمان مفصلا دراين‌باره بحث كرده‌ايم ، بحثى خالى از تعصّب ، آن‌كس كه دليل دارد چه حاجت دارد با تعصّب حرف بزند .\r\nبنده دليل دارم و بر اين عقيدتم - و پاى حرفم هم مىايستم - كه اين همه بلاها بر سر اين آقايان و ديگران درنيامده مگر اينكه از ولايت ائمه عليهم السلام رو برگرداندند . اين همه بلاهايى كه بر سر اصول معارف قرآن آمده است ، بر اثر دورى از باب ولايت است . انّما يعرف القرآن من خوطب به « 2 » اگر اينها به محضر مخاطبان اصلى قرآن رجوع مىكردند ، در علم الهى به اين حرفها مبتلا نمىشدند . چرا ما دربارهء علم بارى تعالى به زحمت نيفتاده‌ايم و چرا اين حرفهاى بىاساس را نمىزنيم ؟ براى اينكه ما به حمد اللّه به درياى علوم الهى يعنى اهل بيت\r\n\r\n\r\n","description":"","footnote":"\r\n( 1 ) - مجالس المؤمنين ، قاضى نور اللّه شوشترى ، ( تهران ، كتابفروشى اسلاميه ، 1354 ) ص 463 .\r\n( 2 ) - كافى ، تصحيح على اكبر غفارى ( تهران ، دار الكتب الاسلامية ) ج 8 ، ص 311 .\r\n","page_name":" 435 ","page_number":435},
  {"content":"\r\n\r\nاطهار ( ع ) مرتبط هستيم ، الحمد لله الّذى جعلنا من المتمسّكين بولايتهم . خداى علّام الغيوب را گواه مىگيرم كه از روى تعصب حرف نمىزنم ، دليل دارم . آنان چون دربارهء علم الهى درماندند ، قائل به حال شدند . خوب از آقايان مىپرسيم :\r\nحال چيست ؟ جواب مىدهند : حال يك چيزى است كه نه موجود است و نه معدوم ، صورت علميهء اشياء است ، جداى از خداست . سؤال مىكنيم پس اينها از چه زمانى هستند ؟ قديمند ؟ بله . در عرض خداوند واجب بالذّاتند ؟ خير .\r\nمخلوقند ؟ خير . حادثند ؟ خير . پس قديم ازليند ؟ . . . توقّف مىكنند . موجودند ؟\r\nنخير . اگر بگويند موجودند ، بايد يا واجب بالذّات باشند و يا مخلوق . واجب بالذّات كه نيستند . مخلوق هم كه نيستند و الّا تسلسل لازم مىآيد ؛ اگر مخلوق باشند ، بايد با علم ، آفريده شوند و نقل كلام در صورت علمشان مىشود . خوب پس اينها چى هستند ؟ اينها نه مخلوقند ، نه واجب بالذّات ، نه معدوم ، پس سؤال مىكنيم ، اينها چه هستند ؟ اينها صور علميهء اشيائند . حادث هم كه نيستند ، مخلوق هم كه نيستند ، واجب بالذّات هم نيستند ، پس چه هستند ؟ جواب مىدهند : اينها حال هستند .\r\nخدا رحمت كند علّامهء شعرانى را ، سر درس عرض كرديم : اينكه نه واجب است ، نه ممكن ، نه موجود است ، نه معدوم ، پس حال چيه ؟ در جواب فرمود :\r\nاى . . . ! ! ! در جواب چنين حال بايد گفت : اى ، بله آن اى هم زيادش هست .\r\nجناب قاضى نور اللّه شهيد به دنبال عبارت پيشين مىفرمايد :\r\nدر كتاب فهرست شيخ ابو جعفر طوسى طيّب اللّه مشهده كه از جملهء تلامذهء اوست ، مذكور است كه شيخ مفيد از اكابر متكلّمان طايفهء اماميه است .\r\nآن هم متكلّمى كه به كلام آبرو داد .\r\n\r\nوجه تسميه علم كلام\r\nدر وجه تسميهء علم كلام گفته‌اند : اول بحثى كه پيش آمده و در آن قال و قيل شده ، راجع به كلام اللّه و قرآن كريم بوده است . آنها كلام اللّه را قديم مىدانند ،\r\n\r\n","description":"","footnote":"","page_name":" 436 ","page_number":436},
  {"content":"\r\n\r\nجناب خواجهء طوسى در كتاب نقد المحصّل آورده كه در مورد اين مسئله بحث و جدل به حدى بود كه اگر كسى از علما ، قائل به قديم بودن قرآن و كلام اللّه نبود او را تازيانه مىزدند ، به دار مىآويختند و گردن مىزدند . « 1 »\r\nقوشجى در شرح تجريد از طايفه‌اى از حضرات عامه نقل مىكند : آنها به طورى در اين باره اغراق مىكردند كه مىگفتند حتى كاغذ و مركّب و جلد قرآن هم قديم است . « 2 »\r\nخوب مگر با اين حرفها دين الهى خدشه مىپذيرد ، دين الهى فوق اين حرفهاست . و ما در تعليقاتى كه بر كتاب كشف المراد داريم ، فرمايشى از استادمان ، مرحوم آقاى شعرانى نقل كرديم ؛ ايشان فرمودند :\r\nاين آقايان خواستند از قرآن تجليل كنند و خيال كردند كه اسم قديم موجب بزرگداشت قرآن است . ما هم به دنبال فرموده ايشان اضافه كرديم كه : نظر اين آقايان از كلمهء قديم چيست ؟\r\nاگر مىخواهند بگويند علم الهى و محتواى قرآن و حقيقت قرآن ، قديم است ، كسى در اين اختلاف ندارد ، خداوند ذاتش قديم است و صفاتش هم عين ذاتش هست و قديم است . در اين مطلب جاى قال و قيل نيست .\r\nو اگر مىگويند اين قرآنى كه بر خاتم انبيا صلّى اللّه عليه و آله نازل شده است ، اين قديم است ، ولى ظاهر خود قرآن اين است كه قديم نيست بلكه در سال و ماه و روز و شب خاصى بر جان پاك پيغمبر اكرم ( ص ) نازل شده است :   إِنَّا أَنْزَلْناهُ فِي لَيْلَةِ الْقَدْرِ    ؛  « 3 »  إِنَّا أَنْزَلْناهُ فِي لَيْلَةٍ مُبارَكَةٍ   ؛  « 4 »  شَهْرُ رَمَضانَ الَّذِي أُنْزِلَ فِيهِ الْقُرْآنُ  « 5 » . آخر شما مگر اهل قرآن نيستيد ؟ اولين مفسّر قرآن ، خود قرآن است . ( كتاب اللّه ينطق بعضه ببعض\r\n\r\n\r\n","description":"","footnote":"\r\n( 1 ) - شوراق الالهام ، چاپ سنگى ، ج 2 ، صفحهء آخر ، به نقل از نقد المحصل .\r\n( 2 ) - كشف المراد في شرح تجريد الاعتقاد ، علامه حلّى ، تصحيح و تعليق و مقدمه نگارنده ( قم ، مؤسسه انتشارات اسلامى ، 1407 ق ) بخش تعليقات ، ص 567 به نقل از شرح قوشچى بر تجريد الاعتقاد .\r\n( 3 ) - قدر ( 97 ) : 1 .\r\n( 4 ) - دخان ( 44 ) : 3 .\r\n( 5 ) - بقره ( 2 ) : 3 .\r\n","page_name":" 437 ","page_number":437},
  {"content":"\r\n\r\nو يشهد بعضه على بعض » « 1 » و خود خداست . اين آيات همديگر را تفسير و بيان مىفرمايند ، بفرماييد ، ببينيد خود قرآن و خود خداوند چگونه بيان مىفرمايد :  شَهْرُ رَمَضانَ الَّذِي أُنْزِلَ فِيهِ الْقُرْآنُ  پس در ماه رمضان نازل شده ،   إِنَّا أَنْزَلْناهُ فِي لَيْلَةِ الْقَدْرِ   ، پس اين ليلة القدر در شهر رمضان بود . « 2 » ما درباره ليلة القدر و ليلة القدر انزالى و تنزيلى و اجمالى و تفصيلى و تأويلات ليلة القدر ، مباحثى را در كتاب انسان و قرآن آورده‌ايم و از آيات و روايات ائمه اطهار ، استظهار كرديم كه عالم هيچ‌گاه خالى از ليلة القدر نبوده و نيست و نخواهد بود .\r\nمرحوم مفيد هم فرمايشى در اين باره دارد ، فرمايشى است حق و صدق و مىفرمايند : « اسم مخلوق روى قرآن آورده نمىشود . » البته اين نه به اين معناست كه قرآن حادث نيست ، چون يكى از معانى كلمه مخلوق ، اختلاق و افتراء و مكذوب و دروغ بودن و . . . است ( مانند بعضى الفاظ كه استعمال آنها را براى خداوند اجازه نمىدهند ) ، احتراما سر قرآن آورده نمىشود .\r\n كم گوى و گزيده گوى چون در * تا ز اندك تو جهان شود پر \r\nمرحوم مفيد حقا خيلى موجزنويس و گزيده‌گو بوده است .\r\nكلمه هشتم هزار و يك كلمه در تحرير اين موضوع - أعنى در وجه تسميه علم كلام بدين اسم - است كه مراجعه مىفرماييد .\r\n\r\nموقعيت منحصر به فرد شيخ\r\nغرض ، جناب شيخ طوسى كه خود از جملهء تلامذهء جناب مفيد است ، در كتاب فهرستش آورده است كه شيخ مفيد از اكابر متكلّمان طايفهء اماميه است و در زمان خود ، رئيس آن طايفه بود در علم و فتوا ، و پيشواى علماى اعلام بود در صناعت كلام ، و در علم فقه ، مجتهد و فقيه بىنظير و شبيه بود . فكر عميق و فهم دقيق داشت و بديهه‌ياب و حاضر جواب بود و قريب به دويست كتاب از صغير و كبير ،\r\n\r\n\r\n","description":"","footnote":"\r\n( 1 ) - نهج البلاغه ، تحقيق صبحى صالح ، خطبه 133 .\r\n( 2 ) - ر ك : كشف المراد ، بخش تعليقات .\r\n","page_name":" 438 ","page_number":438},
  {"content":"\r\n\r\nتصنيف دارد . فهرست كتب او معروف است . ولادت او در سال 338 بود و وفات او در سوم ماه رمضان سال 413 . و روز وفات او روزى بود كه اهل زمين ، عظيمتر از آن نديده بودند . به سبب كثرت مخالفان و مؤالفان دار السلام « 1 » [ بغداد 
  ] عامه و خاصه در تشييع جنازه او شركت كرده بودند و چنان عظمتى تا آن روز مشاهده نشده بود .\r\nالبته بهترين معرّف هركس آثار وجودى اوست . ( كاسه چينى كه صدا مىكند / خود صفت خويش ادا مىكند ) . و بهترين معرّف جناب مفيد آثار قلمى و كتابهاى عظيم الشأن اوست ، چه جان عظيم و چه روح بزرگى كه اين همه آثار وجودى گرانقدر از آن جناب باقى مانده است .\r\nمرحوم شيخ طوسى بزرگوار كه صاحب تهذيب و استبصار است و مىدانيم اين هردو كتاب از كتب اربعه و جوامع روايى و فقهى اماميه هست در ابتداى تهذيب ، استادش شيخ مفيد را به كنيه ابو عبد اللّه مطلق ذكر مىكند ، نام شريفش را به قلم نمىآورد و مىفرمايد : بعضى از اصدقا از من خواستند كه كتابى در فقه بنويسم :\r\nو سألني بعض الاصدقاء ان اقصد الى رسالة شيخنا ابى عبد اللّه ايّده اللّه تعالى الموسومة بالمقنعة لانّها شافية فى معناها ، كافية فى اكثر ما يحتاج اليه من احكام الشريعة . . . « 2 »\r\nمقنعه ، متن تهذيب است . بعد استبصار را جناب شيخ به صورت خلاصهء تهذيب نوشته است . نكته جالبى كه حضرت شيخ الطايفه در ابتداى كتاب تهذيب دارد اين است كه مىفرمايد :\r\nمقنعهء شيخ ما مفيد بر دو قسم است : ابتدا در اصول معارف و بعد در فروع بحث\r\n\r\n\r\n","description":"","footnote":"\r\n( 1 ) - مجالس المؤمنين ، ص 477 - 478 .\r\n( 2 ) - تهذيب الأحكام ، شيخ طوسى ، تحقيق و تعليق سيد حسن موسوى خرسان ( بيروت ، دار صعب و دار التعارف ، 1401 ق ) ج 1 ، ص 3 : « برخى از دوستان از من خواستند به رسالهء شيخمان ابو عبد اللّه - خدا او را تأييد كند - به نام مقنعه بپردازم ؛ زيرا در باب خودش شافى و براى اكثر آنچه كه از احكام شرعى بدان نياز است ، كافى است . »\r\n","page_name":" 439 ","page_number":439},
  {"content":"\r\n\r\nمىكند . آن قسمتى را كه در اصول معارف هست چون شرح و توضيح آن باعث طولانى شدن مطلب مىشود ، وا مىگذارم و همان قسمت فقهىاش را شرح مىكنم .\r\nخود اين كار چقدر شيرين است كه فقيه نامورى مثل جناب مفيد ، وقتى كتاب فقهى مىنويسد ، ابتدا آمده اصول معارف و اصول دين را تحرير فرموده ، بعد از آن فروع دين را بحث كرده است . كه البته بايد ، فروع مبتنى بر اصول باشد . اينجا به عنوان يك تنبيه و تبصره به عرض برسانم كه آثار حضرت شيخ اجل مفيد خيلى ناظر به افكار و آراء حضرت شيخ صدوق رضوان اللّه تعالى عليهما مىباشد . از اين‌رو جناب مفيد كتابى به نام مقنعة نوشته است درحالىكه جناب صدوق كتاب مقنع را نوشت - كه در الجوامع الفقهية چاپ شده است - آن مقنع است و اين مقنعة . دور نيست بلكه چنين است كه چون جناب مفيد به حضرت شيخ صدوق خيلى نظر دارد ، مقنعه ايشان هم ناظر به مقنع جناب شيخ صدوق بوده باشد با تاء مبالغه كه به آخر آن اضافه شده است مثلا در مقام مبالغه به يك مرد راوى كه خيلى حديث حفظ است مىگوييم : راوية و يا « المقنعة » را صفت موصوف محذوف بدانيم ، مثلا « الرسالة المقنعة » .\r\nالبته جناب شيخ مفيد رضوان اللّه تعالى عليه مطلقا آثارشان ، قلمشان ، فكرشان ، آرائشان ، تعليم و تربيتشان ، زهدشان ، تقوايشان خيلى طول و عرض دارد بله با اين چند جمله‌اى كه به‌طور اختصار و اجمال تقديم مىداريم ، به اين اندازه‌ها حق شيخ مفيد ادا نمىشود .\r\nآقاى مارتين مكدرموت به عنوان تز و پايان‌نامه تحصيليش كتابى راجع به انديشه‌هاى كلامى شيخ مفيد نوشته است . آفرين بر ايشان كه در ميان اين همه متكلّمين ، موضوع تزش را شيخ مفيد قرار داده و او را يافته است . اين خودش دلالت مىكند بر هوشيارى اين آقا البته زحمت كشيده است و ما قصد جسارت و اهانت نداريم و ليكن پيرامون افكار و آراء و كتابها و فرمايشات جناب شيخ مفيد ، فوق اين مقدار بايد مطلب نوشت و حقيقت امر اين است كه تحقيق پيرامون جناب مفيد و افكار و آراء و كتابهايش و نظرهاى عميق كلامىاش و حقايقى كه در\r\n\r\n","description":"","footnote":"","page_name":" 440 ","page_number":440},
  {"content":"\r\n\r\nكتابهايش آورده از اصول و فروع ، كار حوزه علميه است . ان شاء اللّه اميدواريم كه خداوند بر توفيقات آقايان بيفزايد ، شرح صدر عطا كند و همگان را به مقام محمود نايل بگرداند ، دست به قلم بفرمايند و حق حضرت مفيد را آنچنان كه هست ، ادا بنمايند . هرچند كه اين آقا الفضل للمتقّدم - قدم برداشته و كارى كرده است .\r\n\r\nچند نمونه از افكار و آراء كلامى شيخ مفيد تجرد نفس\r\nاز قديم الأيام ، همه اعاظم و مشايخى كه در بقاى نفس ناطقه و تجرّد روح انسانى ، بحث نموده‌اند نظريات جناب مفيد را در حرفهايشان به ميان آورده‌اند .\r\nابتداءا در اين‌باره به عرض برسانم كه در حكمت متعاليه ، مبانى اصيل علوم اسلامى و انسانى اين است :\r\nآنچه مركّب است فاسد مىشود .\r\nجوهر بسيط فاسدشدنى نيست .\r\nنباتات و رستنيها مركّبند ، متلاشى مىشوند ، حيوانات هم مركّب از عناصرند و متلاشى مىشوند .\r\nنتيجهء تمام ادلّهء تجرّد نفس ناطقه اين است كه نفس ناطقه چون جوهر بسيط است ، فاسدشدنى نيست ، بلكه باقى و برقرار است و همه اين فرمايشات در اين بيت آمده است :\r\n روح انسان اگر از فوق طبيعت نبود * پس چرا از همه احكام طبيعت به‌در است \r\nاين مطلبى بود در مورد تجرد نفس ناطقه كه به عنوان مقدمه عرض كرديم .\r\nجناب شيخ بهائى كه خودش ابو الفضائل است ، در شرح چهلمين حديث كتاب اربعينش كه راجع به تجرّد نفس ناطقه بحث فرموده ، مىفرمايد :\r\nو هو ( تجرد نفس ) مختار اعاظم الحكماء الالهيين و اكابر الصّوفيّة و الاشراقيين و عليه استقرّ رأى اكثر متكلّمى الاماميّة كالشّيخ المفيد و بنى نوبخت و المحقّق نصير\r\n\r\n","description":"","footnote":"","page_name":" 441 ","page_number":441},
  {"content":"\r\n\r\nالملّة و الدّين الطّوسى و العلّامة جمال الدّين الحلّىّ و . . . . « 1 »\r\nيكى از رساله‌هاى حضرت مفيد رضوان اللّه تعالى عليه موسوم است به اجوبة المسائل السروية كه از او سؤالهايى راجع به تجرد نفس مىشود . در آنجا راجع به اين مطلب از او سؤال مىكنند كه :\r\nما قوله حرسه اللّه عزّه فى الانسان ، اهو هذا الشّخص المرئى المدرك . . . ام جزء حالّ فى القلب ، حسّاس درّاك ؟\r\nآيا انسان همين بنيهء ظاهرى محسوس است ، يا وراى اين است ؟\r\nالجواب : أنّ الانسان هو ما ذكره بنو نوبخت و قد حكى عن هشام بن الحكم أيضا و الاخبار عن موالينا عليهم السّلام تدلّ على ما نذهب اليه و هو قائم بنفسه لا حجم له ( يعنى از احكام طبيعت به در است ) و لا حيّز و لا يصحّ عليه التّركيب و لا الحركة و لا السّكون و الاجتماع و الافتراق ( كه اينها همه از احكام طبيعت است ) و هو الشّىء الّذى كانت تسمّيه الحكماء الاوائل الجوهر البسيط . « 2 »\r\nما در درس چهل و سوم كتاب دروس معرفة النفس همين فرمايش جناب مفيد را نقل كرده و تمام عباراتش را - كه اينجا يك دو سه سطر نقل كرديم - ترجمه كرده‌ايم .\r\nدر همين كتاب دروس معرفة النفس و بخصوص در كتاب عيون معرفة النفس و شرح آن ( سرح العيون في شرح العيون كه اخيرا منتشر شده است ) و به ويژه در گنجينه گوهر روان و در الحجج البالغة على تجرّد النفس الناطقة كه اوّلى به پارسى و دومى به تازى است ، آيات و رواياتى را كه دلالت بر تجرد نفس ناطقه دارند آورده و سخنى از تفسير بيضاوى نقل كرده‌ايم ؛ بيضاوى در تفسيرش آورده است :\r\nاجماع صحابه رسول اللّه بر اين بود كه نفس ناطقه باقى و مجرد است ، فانى شدنى\r\n\r\n\r\n","description":"","footnote":"\r\n( 1 ) - اين نظر ، اختيار بزرگان حكماى الهى و بزرگان عرفاء و اشراقيون و رأى اكثريت متكلمان اماميه مانند شيخ مفيد و آل نوبخت و محقق طوسى و علامه حلّى بر آن قرار گرفته است .\r\n( 2 ) - اجوبة المسائل السروية چاپ شده ضمن عدّة رسائل شيخ مفيد ، منشورات مكتبة المفيد ، قم ، چاپ دوم ، ص 217 : « تعريف انسان همان است كه آل نوبخت گفته‌اند و نيز از هشام بن حكم نقل شده است . اخبارى كه از ائمه ( ع ) روايت شده بر نظر ما - دربارهء انسان - دلالت مىكنند و آن قائم به خود است و حجم و مكانى ندارد و تركيب و حركت و سكون و اجتماع و افتراق در آن جايز نيست و همان چيزى است فلاسفه متقدم آن را جوهر بسيط مىناميدند . »\r\n","page_name":" 442 ","page_number":442},
  {"content":"\r\n\r\nنيست . ما بعد از نقل اين عبارت گفته‌ايم كه : اگر چنانچه جناب بيضاوى را در تفسير انوار التنزيل هيچ‌حرفى نبود مگر همين يك مطلب ، كافى بود در ارزش و گرانقدرى كتاب انوار التنزيل . مستحضر هستيد كه كتاب انوار التنزيل از كتب درسى حوزه‌هاى علميهء قبلى بود ، لذا بر آن خيلى حواشى نوشته شده است ، مثلا جناب شيخ بهائى يكى از كسانى است كه بر آن حاشيه دارد . اين كثرت حاشيه دليل بر اين است كه كتاب درسى بوده است . ولى متأسفانه حالا خوانده نمىشود . ما يكى از توفيقاتى كه به حمد اللّه داشتيم ، به لطف الهى تمام مجمع البيان را از اول تا آخر به صورت درس در محضر جناب استادمان علّامه شعرانى خوانديم و توفيق خوبى براى ما بود .\r\n\r\nرؤيت خدا\r\nيكى ديگر از نظريات شيخ مفيد دربارهء رؤيت باريتعالى است . كه نظر به فرمايشات صدوق عليه الرحمه دارد . براى روشن شدن حقيقت ، عرايضى تقديم مىداريم . البته نه اين‌كه نعوذ باللّه بخواهيم يكى را بزرگ كنيم و ديگرى را كوچك . گاهى نظرهاى خاصى براى عالم پيش مىآيد . عالمى مثل جناب شيخ صدوق رضوان اللّه عليه كه حدود سيصد عنوان تأليفات دارد ، گاهى هم افكار خاصى برايش پيش مىآيد . دو سه تا از نظريات ايشان نارساست . يكى از آنها مسأله رؤيت است . جناب صدوق در كتاب توحيد راجع به اخبار رؤيت مىفرمايد : با اينكه احمد بن محمد بن عيسى و محمد بن احمد بن يحيى از علماى اماميه ، پيش از من در مسئله رؤيت جامع روايى دارند ، ولى براى اين‌كه مبادا در مسأله رؤيت الهيه پاى عوام بلغزد ، روايات رؤيت را نقل نمىكنم .\r\nما از جناب صدوق سؤال مىكنيم : اگر بنا بود گفتنى نباشد ، خود ائمه نمىفرمودند :  إِنَّما يَخْشَى اللَّهَ مِنْ عِبادِهِ الْعُلَماءُ ؛  « 1 »  تِلْكَ الْأَمْثالُ نَضْرِبُها لِلنَّاسِ وَ ما يَعْقِلُها إِلَّا \r\n\r\n\r\n","description":"","footnote":"\r\n( 1 ) - سوره فاطر ( 35 ) : 28 .\r\n","page_name":" 443 ","page_number":443},
  {"content":"\r\n\r\n الْعالِمُونَ  « 1 » ناس ناسند ، عالمون عالمونند . پاى عوام ، چكار دارد به اين حرفها بلغزد . اين فرمايش ايشان بنده را وادار كرد كه دو رساله نوشتم ، يكى لقاء اللّه و يكى رؤيت كه هردو در « هشت رساله عربى » چاپ شده است .\r\nآن لقاء اللّهى كه باطن رؤيت است ، حرفى است ، رؤيت چشمى هم كه ما بخواهيم مثلا اين جسم را ببينيم حرفى ديگر . اين جور رؤيت مربوط به مرئى محدود است و اين همان است كه جناب فردوسى گويد :\r\n به بينندگان آفريننده را * نبينى ، مرنجان دو بيننده را \r\nغير متناهى با اين دو چشم - كه هرچه را مىبيند طبيعت است - ديده نمىشود . طبيعت ، فعل الهى است ، آيا الهى است و ماوراى طبيعت غيرمتناهى است و مرئى نمىشود . اين است كه يك رساله دربارهء رؤيت و يك رساله درباره لقاء اللّه - با استفاده از آيات و روايات - نوشتم كه اين دو را بايد از همديگر جدا كرد . جناب صدوق فرمود :\r\nو الأخبار الّذى رويت في هذا المعنى [ يعني في الرؤية 
  ] و أخرجها مشايخنا رضى اللّه عنهم في مصنّفاتهم ، عندي صحيحة و إنّما تركت ايرادها في هذا الباب خشية أن يقرأها جاهل بمعانيها فيكذب بها فيكفر باللّه عزّ و جلّ و هو لا يعلم . « 2 »\r\nپس از آن مىفرمايد :\r\nدو نفر روايات رؤيت را جمع‌آورى كرده و نقل فرموده‌اند . بعد رؤيت را معنى مىكند . خوب ، پس احاديث را هم نقل بفرماييد ، رؤيت را هم معنى بفرماييد .\r\nيكى از كتابهاى جناب مفيد ، تصحيح اعتقادات صدوق است .\r\nخدا رحمت كند جناب آقاى حاج عباسقلى واعظ چرندابى و مرحوم سيد\r\n\r\n\r\n","description":"","footnote":"\r\n( 1 ) - سوره عنكبوت ( 29 ) : 43 .\r\n( 2 ) - توحيد صدوق ، تصحيح و تعليق سيد هاشم حسينى تهرانى ، قم ، مؤسسه انتشارات اسلامى ص 119 :\r\n« رواياتى كه در اين زمينه ( درباره رؤيت ) وارد شده و مشايخ ما آن را در جوامع حديثى خود نقل كرده‌اند پيش من صحيح است ، ولى به علت آنكه ممكن است اشخاص جاهل آن را خوانده و تكذيب نمايند و در نتيجه نادانسته كافر شوند از ايراد آنها در اينجا صرف‌نظر كردم . »\r\n","page_name":" 444 ","page_number":444},
  {"content":"\r\n\r\nهبة الدين شهرستانى را كه زحمت كشيدند و اين كتاب را به طبع رساندند . شيخ مفيد در اين كتاب دربارهء شيخ صدوق مىفرمايد :\r\nو لو اقتصر على الاخبار و لم يتعاط ذكر معانيها ، كان اسلم له من الدّخول في باب يضيق عنه سلوكه . « 1 »\r\nاگر شيخ صدوق فقط روايت نقل مىفرمود و اين فرمايشات را نمىفرمود ، بهتر بود . و ما در كتاب سرح العيون ( در عين بيست و هشتم ) اين مطالب را عنوان كرديم و گفتيم كه رؤيت داراى مراحلى است : رؤيت بصرى ، خيالى ، منامى ، فوق منامى ، عقلى ، شهودى . رؤيت ، ادراك است و ادراك يك معناى اشتدادى و تشكيكى دارد ، مراتب دارد . همهء رؤيت كه رؤيت بصرى نيست . راجع به رؤيت الهى ، آيات و روايات ما ناظر به آن مقام شهود و مرحلهء عالى لقاء اللّه ، و مرحلهء عالى رؤيتند .\r\nسيرهء اهل علم اين است كه بيان حقيقت را هيچ‌وقت وانمىگذارند . اگر جواهر را باز كنيم مىبينيم مرحوم صاحب جواهر چقدر بر فقهاى ديگر ايراد دارد ، نقل مىكند ، رد مىكند و از اين حرفها اشكالى هم پيش نمىآيد . خواستم عرض كنم كه اگر مرحوم مفيد دربارهء رؤيت ، بر جناب صدوق اشكالى دارد ، از همين باب است .\r\n\r\nسهو النّبى ( ص )\r\nمرحوم صدوق بعضى نظرهاى ديگر هم دارد كه با واقع وفق نمىدهد ؛ از آن جمله مثلا رسالهء « سهو النّبى » را نوشت و حال آنكه با برهان عقلى و نقلى ثابت شده است كه وسائط فيض و سفراى الهى ، مطلقا عصمت دارند ، حضور آنان حضور تام و شرح صدرشان بالاترين مقام انسان كامل مىباشد ، همانطور كه قرآن مىفرمايد :\r\n\r\n\r\n","description":"","footnote":"\r\n( 1 ) - شرح عقائد الصدوق أو تصحيح الاعتقاد ، چاپ شده همراه اوائل المقالات ، مقدمه و تعليق : سيد هبة الدين شهرستانى ، با تصحيح و همت واعظ چرندابى ( قم ، مكتبة الداورى ، [ بىتا 
  ] ، ) چاپ دوم ، ص 32 .\r\n","page_name":" 445 ","page_number":445},
  {"content":"\r\n\r\n وَ آتَيْناهُ الْحُكْمَ صَبِيًّا .  « 1 »\r\nدر همان سن كودكى به او مقام نبوت بخشيديم .\r\nحكم ، امر محكم ، استوار و ريشه‌دار است . پيامبر حرف و فعل و نيتش از همان كودكى استوار و محكم است .\r\nبر همين مبنا ميرزاى قمى در قوانين به دنبال نقل كلام شيخ طوسى در عدة الأصول دراين‌باره مىفرمايد :\r\nقانون : الحقّ انّ نبيّنا صلّى اللّه عليه و آله و سلّم - قبل البعثة كان متعبّدا و لكن لا بشريعة من قبله من الانبياء « 2 »\r\nپيامبر اكرم ( ص ) كه هنوز مبعوث به رسالت نشده تا دين بياورد ، شيخ طوسى و ميرزاى قمى قدس سرهما چه مىفرمايند ؟ هردو بزرگوار خيلى خوب فرمودند ، درست فرمودند ، منتها بايد درباره اين موضوع بحث شود ، بايد ببينيم اعاظم و مشايخ علماى ما و شيخ طوسى و ميرزاى قمى چه حرفى شنيده‌اند كه اين بحث را در عدّه و قوانين آورده‌اند ، همه انبياء و اولياء از مشكات وجود حضرتش مستضىء بودند و مىباشند پس نمىشود كه متدين به دين ديگران باشد ، متدين به دين ديگران بودن با خاتميت قابل جمع نيست ، اين اجمالش ، تا به وقتش به تفصيل به عرض برسانيم .\r\nجناب صدوق سهو النّبى نوشت به اين پندار كه اگر پيغمبر سهو نكند ، مردم دربارهء او اعتقاد خدايى پيدا مىكنند ، او سهو كند كه مردم اعتقاد خدايى درباره‌اش پيدا نكنند ؟ ! فرمايشى فرموده كه جواب آن را بنده حق ندارم عرض كنم و همان كه شيخ بهايى فرمود كافى است . شيخ بهايى فرمود :\r\nاگر امر داير بشود بين سهو نبى و سهو صدوق ( كه بگوييم صدوق در اين نظر خودش سهو كرده است ) ، صدوق اولى به سهو است .\r\n\r\n\r\n","description":"","footnote":"\r\n( 1 ) - سوره مريم ( 19 ) : 12 .\r\n( 2 ) - قوانين الأصول ، ميرزاى قمى ( تهران ، اسلاميه ، ج 1 ، ص 494 .\r\n","page_name":" 446 ","page_number":446},
  {"content":"\r\n\r\n\r\nآيا ماه رمضان هميشه سى روز است ؟ !\r\nيكى از نظريات شيخ صدوق مربوط به تعداد روزهاى ماه رمضان است .\r\nايشان در كتاب من لا يحضره الفقيه بعد از نقل رواياتى مىفرمايد : لذا شهر مبارك رمضان براى هميشه سى روز است .\r\nدرحالىكه روايات ديگرى هم داريم ، از خاصه و در جوامع روايى عامّه كه بعضى از صحابهء پيغمبر فرمودند : ما در زمان رسول اللّه ، ماه‌هاى 29 روزى بيش از ماه‌هاى 30 روزى روزه گرفتيم . آن‌وقت جناب صدوق چند روايت نقل مىكند كه حضرت شيخ الطايفه طوسى در تهذيب و استبصار نظر ايشان را رد مىكند . ما فرمايشات هر دو را در درس هفتاد و پنجم كتاب دروس معرفة الوقت و القبلة آورده‌ايم .\r\nاينكه شيخ صدوق ( ره ) فرموده هميشه ماه رمضان 30 روز است و رواياتى نيز در تأييد آن آورده . اشاره به يك نكته علمى دارد كه متأسفانه حضرت شيخ طوسى هم در تهذيب و استبصار اين را نياورده است و بدان اشارتى نفرموده است . جناب استاد ما مرحوم علّامه شعرانى فرمودند كه اين روايات درست است ، اما بايد بين هلال و ماه اصطلاحى نجومى و هلال و ماه واقعى سماوى تميز داده شود ، اين روايات ناظر به ماه نجومى است نه هلال سماوى ، چون كسانى كه اهل فن مىباشند و در علم هيئت ، رياضيات ، نجوم و زيجات واردند ، مىدانند كه رسم زيجات و ترتيب جداول آنها اين‌طور است : محرم ، صفر ، ربيع الأول ، ربيع الثانى ، همينطور تا آخر ، ماه‌هاى فرد ، تمام است ( 30 روز ) و ماه‌هاى زوج ، ناقص است ( 29 روز ) و اين ترتيب مربوط به هلال خارجى نيست بلكه مربوط به يك روش و نظام رياضى و محاسبه‌اى است كه بايد ماهها را در جداول ازياج تنظيم كنند ، بعد مستخرج در وقت استخراج ، از اين تنظيم شده ( تعديلات ) را كه در علم هيئت و زيجات ، بحثش هست ، و كسور ، كبيسه و . . . را حساب مىكند ، بعد از اينها منتقل مىشود به هلال خارجى . پس ماه زيج مقدمه‌اى است براى يافتن هلال خارج نه اينكه خودش ملاك باشد .\r\nاصطلاح زيج را غربيها لاتابل و در زبان عربى جدول گويند . اين‌كه مرحوم\r\n\r\n","description":"","footnote":"","page_name":" 447 ","page_number":447},
  {"content":"\r\n\r\nشهيد اول در كتاب صوم لمعه فرمود : « لا اعتبار بالجدول » ، جدول يعنى زيج ، يعنى زيج را اعتبار نكنيد ، مراد اين نيست كه اعتبارى به علم رياضى و هيئت نبايد داشت . بلكه منظورشان اين است كه چون ترتيب ماه‌هاى زيج اينطورى است كه هميشه محرم ، سى روز و صفر 29 روز و . . . يعنى هميشه فرد تمام و زوج ناقص است و جدول روى فرمول خاصى پياده شده است ، نبايد آن را براى تعداد روزهاى ماه ملاك قرار داد ، بلكه بايد از آن ملاك ، ماه خارج را استخراج كرد ، بعضى در بيان اين كلام شهيد نوشته‌اند : جدول يعنى تقويمهايى كه استخراج مىشود و به اينها اعتبارى نيست . اين حضرات كلام شهيد را درك نكرده‌اند .\r\nجناب شهيد اول خيلى حساب شده نوشته . چون زيج را به زبان عربى مىگويند : « جدول » و چون ترتيب زيجات به حركت وسطى ، به قاعدهء فرمول استخراجى تنظيم شده كه ماه‌هاى فرد 30 و ماه‌هاى زوج 29 روز و ناقص است ، شهيد فرموده : « لا اعتبار بالجدول » ، نكته‌اش اين است ما به حمد اللّه چند تا زيج اينجا حاضر داريم ، كه اگر باز كنيم مىبينيد كه محرم 30 روز ، صفر 29 روز ، و . . . ، ربيع الأول ، ربيع الثانى ، جمادى الأول ، جمادى الثانى ، رجب ، شعبان ، رمضان ، و چون رمضان در فردهاست ، هميشه تا قيام قيامت در زيجات 30 روز است ؛ زيرا از ماه‌هاى مفرد است و اين مطلب را در حضور جناب امام صادق ( ع ) كه عنوان كردند و گفتند : آقا مبناى جداول طورى هست كه ماه رمضان هميشه 30 روز و تمام است ، امام از اين عمل - اعنى نظم و ترتيب ماهها در جداول زيجات - خوشش آمده كه چه خوب شده كه ماه رمضان 30 روز است و اسم نقص بر سر آن نيامده است . آن آقاى راوى كه عادل و باتقوى و صادق هم بود و آنجا نشسته بود ، متوجه حرف و تمايز اين دو نشده و آمد بيرون و گفته كه بله امام امضا كرده كه ماه رمضان تا قيامت سى روز است .\r\nحضرت علّامه شعرانى مىفرمود : اين رواياتى را كه جناب شيخ صدوق در من لا يحضره الفقيه آورده ، روى مبنا و برداشت آن روات عزيزى است كه درست حرف امام را متوجه نشده‌اند و حضرت شيخ طوسى هم از اين جنبهء رياضى وارد\r\n\r\n","description":"","footnote":"","page_name":" 448 ","page_number":448},
  {"content":"\r\n\r\nنشده و اين را بيان نفرموده است . فقط فرموده كه : انّ هذه الأخبار لا يجوز العمل بها من وجوه منها . . . منها . . . « 1 » و در اين وجوهى كه ذكر كرده در اين نكتهء رياضى وارد نشده‌اند ، ما اين فرمايشات را دسته‌بندى و تنقيح و تحرير شده در درس 75 كتاب دروس معرفة الوقت و القبلة آورده‌ايم .\r\n\r\nخلافت و ولايت از نظر شيخ مفيد\r\nراجع به اين امر حضرت مفيد رضوان اللّه عليه رساله‌اى دارند به نام « رسالة في تفضيل امير المؤمنين عليه السّلام على جميع الأنبياء غير محمّد ( ص ) » . « 2 »\r\nمسعودى در مروج الذهب مىگويد :\r\nوقتى حضرت سيد الاوصياء را شب به خاك سپردند ، روز بعد ، جناب امام مجتبى در كوفه به منبر تشريف برده و فرمود : ديشب كسى از اين نشأه رخت بربست كه پيشينيان مثل او نبودند و بر او سبقت نگرفتند و چون او متولد نخواهد شد مگر به فضل نبوت . « 3 »\r\nاز امام صادق ( ع ) هم مثل امام مجتبى ( ع ) روايت كرده‌اند كه فرمود : « الّا بفضل النّبوة » . در اينكه امير المؤمنين ( ع ) نبى نبود بحثى نيست ، اما به غير از اين رتبه ، در ديگر كمالات انسانى از همهء انبيا - به استثناى حضرت خاتم - افضل بود ، و اينكه مىگوييم حضرت على ( ع ) مقام نبوت نداشت ، اين مثل اين است كه يك آقايى را در نظر بگيريم كه قاضى است . اين آقاى قاضى يك وقتى به خاطر منصب قضائش ، عالمى ذو الفنون و زحمت كشيده و به مراتب از آن آقاى قاضى در رشته‌هاى علوم شريفتر و بزرگتر را ، احضار مىكند ، به حكم اينكه صاحب منصب قضاء است ، اين آقا را خواسته و اين آقا هم اطاعت مىكند و حكم قاضى ممضى است ، اما مقام واقعى اين عالم از او بالاتر است الّا فى رتبة القضاء .\r\n\r\n\r\n","description":"","footnote":"\r\n( 1 ) - تهذيب الأحكام ، ج 4 ، ص 199 - 200 .\r\n( 2 ) - اين رساله در مجموعهء عدة رسائل ( ص 200 - 206 ) چاپ شده است .\r\n( 3 ) - مروج الذهب ، مسعودى ( قم ، منشورات دار الهجرة ، ) ج 2 ، ص 414 .\r\n","page_name":" 449 ","page_number":449},
  {"content":"\r\n\r\nحضرت امير المؤمنين ( ع ) هم افضل از انبياء است الّا في رتبة النبوّة ولى در بقيه جهات كمالى انسانى از انبياء سلف بالاتر است . همينطور كه جناب شيخ مفيد رضوان اللّه تعالى عليه دراين رساله بسيار شريفش آورده است و اين حرفى است خيلى پخته ، منتهى ما الآن به اشاره عرض كرديم ، اما بايد حرف پرورده بشود و باز شود . اين مسائل را بايد حوزه علميه بپروراند . بايد درس معارف اصيل اسلامى در حوزه پرورده بشود و باز بشود تا اين حقايق ، خودش را نشان بدهد ، بايد اصول معارف مفيد و فقه او پياده شود ، بلى مرحوم خواجه در تجريد الاعتقاد وارد شده و بحث فرموده‌اند . البته آنچه كه مرحوم مفيد فرمود ، حرفى است و آنچه كه مرحوم خواجه فرمود حرف ديگرى است .\r\nدر زمان خواجه اين بحث مطرح بود كه آيا على ( ع ) افضل است يا عمر ، على افضل از عثمان و عمر و ابو بكر است يا آنها افضل از علىاند ؟ اين بحث را مطرح كردند و خواجه را وادار كردند كه بفرمايند على افضل از آنهاست مطلقا در تمام شئون انسانى افضل از آنهاست . وقتى بحث در مقام امير المؤمنين ( ع ) است ، بايد تيتر بحث اين باشد كه شيخ مفيد فرمود : تفضيل علي على جميع الانبياء غير محمد ( ص ) ، چرا ؟\r\nجواب اين پرسش را در حاشيه كشف المراد ( ص 615 ) آورده‌ام ؛ چون در نسبت ، مجانست شرط است ، مثالا نمىتوانيم خط را با نقطه بسنجم ، و يا سطح را با خط بسنجيم ، و يا حجم را با سطح ، بلكه بايد سطح را با سطح و خط را با خط بسنجيم ، معيار در سنجش مجانست است .\r\nما اگر بخواهيم حضرت امير ( ع ) را با كسى بسنجيم و بگوييم او افضل است يا على ؟ بايد با معصوم بسنجيم . بايد بگوييم : او افضل است يا حضرت موسى يا حضرت عيسى يا حضرت ابراهيم يا حضرت يحيى يا حضرت زكريا ؟ بايد مجانست باشد . معصوم با غيرمعصوم چه سنخيتى دارد ؟ آفرين بر ابن ابى الحديد ، ايشان در شرح خطبهء 86 نهج البلاغه اين عبارت را از امير مؤمنان ( ع ) نقل مىكند كه حضرت فرمود :\r\n\r\n","description":"","footnote":"","page_name":" 450 ","page_number":450},
  {"content":"\r\n\r\nو كيف تعمهون و بينكم عترة نبيكم و هم ازمّة الحقّ و اعلام الدّين و السنة الصّدق فانزلوهم باحسن منازل القرآن و ردوهم ورود الهيم العطاش . « 1 »\r\nبعد ابن ابى الحديد در ذيل اين كلام امام مىگويد : اين فرمايش امام ( فانزلوهم باحسن منازل القرآن ) دلالت دارد بر عصمت آل پيغمبر ( ص ) و امير المؤمنين ( ع ) . چون حضرت مكلفين را امر مىكند كه با عترت از جهت جلالت و تعظيم و انقياد و اطاعت ، همانند قرآن رفتار كنيد . گفتار ابن ابى الحديد چنين است :\r\nفان قلت : قهذا القول منه يشعر بانّ العترة معصومة فما قول اصحابكم فى ذلك ( چون خودش معتزلى بود ) .\r\nقلت : نصّ ابو محمّد بن متّويه في كتاب الكفاية على انّ عليّا عليه السّلام معصوم . . .\r\nادلّة النّصوص قد دلّت على عصمته و القطع على باطنه و مغيبه و انّ ذلك امر اختصّ هو به دون غيره من الصّحابة . « 2 »\r\nاين خيلى حرف مهمى است . حرف صاحب كفايه ( ابن متّويه ) كه تنها امير المؤمنين ( ع ) در ميان صحابهء پيغمبر معصوم بود . اگر در اين كتاب هيچ حرفى نباشد مگر همين يك جمله ، بر حقانيت فرمايش اماميه كافى است . بنده عقيده‌ام اين است كه اماميه در اثبات حقانيت خودشان هيچ‌احتياجى به كتابهاى خودشان ندارند . تمام كتابهاشان را بگذارند كنار ، كتابهاى اهل سنت كافى براى اثبات حقانيت عقايد اماميه‌اند . بنده عقيده‌ام بر اين است و بر اين مدعايم دليل دارم ، نه از كافىمان حرف مىزنيم ، نه از وافىمان حرف مىزنيم ، نه از بحارمان حرف مىزنيم .\r\nجناب خواجه طوسى هم اين حرفها را مىدانست نه اينكه اينها را نداند ، لذا عرض كردم كه خواجه را وادار كردند و به حرف آوردند كه فرمودند : آنها افضلند\r\n\r\n\r\n","description":"","footnote":"\r\n( 1 ) - شرح نهج البلاغه ، ابن ابى الحديد ، تحقيق محمد ابو الفضل ابراهيم ( بيروت ، دار احياء التراث العربى ، 1385 ق ) خطبه 86 ، ج 6 ، ص 373 .\r\n( 2 ) - همان ، ص 376 - 377 .\r\n","page_name":" 451 ","page_number":451},
  {"content":"\r\n\r\nيا على ؟ و الا حرف مفيد صحيح‌تر است كه فرمود او را بايد با انبياء سلف سنجيد نه با افرادى كه معصوم نيستند . كسى نگفته عمر و ابو بكر و عثمان معصومند . هيچ كس اين حرف را نزده . بيهقى در سنن ، اين روايت را از جناب رسول اللّه ( ص ) نقل كرده :\r\nمن اراد ان ينظر الى آدم فى علمه و الى نوح فى تقواه و الى ابراهيم فى حلمه و الى موسى فى هيبته و الى عيسى فى عبادته فلينظر الى علىّ بن ابي طالب . « 1 »\r\nببينيد پيامبر اكرم ( ص ) امير مؤمنان ( ع ) را با چه كسانى مىسنجد لذا در حاشيه كشف المراد گفتيم بحث افضليت امير المؤمنين بر ابو بكر و عمر و عثمان را به هيچ‌وجه عنوان نمىكنم و هيچ‌وقت به خودم اجازه نمىدهم كه بگويم امير المؤمنين ( ع ) افضل از آنهاست چرا ؟ براى اينكه در نسبت ، مجانست شرط است . « 2 »\r\nدرباره امامت و تفضيل امير المؤمنين ( ع ) محى الدين عربى در باب ششم فتوحات مكيّه آنجا كه راجع به صادر نخستين بحث مىكند مىگويد : كسى به صادر نخستين نرسيده مگر دو نفر ، يكى خاتم انبيا و ديگرى على بن ابى طالب .\r\nچطور شده كه على بن ابى طالب ( ع ) به اين مقام رسيد ؛ زيرا : اقرب الناس اليه ( نزديكترين فرد به پيغمبر بود ) ، اين اقرب جسمانى كه نيست و الّا خيلىها با او همنشين بودند .\r\n آنكه را روى به بهبود نداشت * ديدن روى نبى سود نداشت \r\nقرب ظاهرى كه ملاك نيست و الّا پيغمبر اكرم بر يعفور هم سوار مىشد .\r\nحالا چه شده كه بعد از رسول اكرم جناب وصىّ حضرت امام امير المؤمنين على عليه السلام به اين مقام رسيده‌اند ؟ صاحب فتوحات مىفرمايد : « لأنّه كان سرّ الانبياء و العالمين اجمعين . »\r\nالحمد للّه الّذى جعلنا من المتمسّكين بولايتهم ، الحمد للّه ربّ العالمين . اگر\r\n\r\n\r\n","description":"","footnote":"\r\n( 1 ) - ر ك : بحار الأنوار ، ج 39 ، ص 39 .\r\n( 2 ) - كشف المراد ، بخش تعليقات ، ص 615 - 616 .\r\n","page_name":" 452 ","page_number":452},
  {"content":"\r\n\r\nما از اينها بگذريم چه كسى را داريم ؟ انسان يك نهالى كه مىكارد نهالش را به دست هركسى نمىدهد ، دنبال يك باغبان خوب مىگردد تا نهالش را به ثمر برساند ؛ ما نهال وجود خودمان را به دست چه كسانى بسپاريم ؟\r\nجناب مفيد كتابى نيز در امامت نوشته است به نام ارشاد . بله الحق كتابى نوشته در امامت ، روى برهان و حساب شده . و جناب محمد مسيح كاشانى در زمان صفويه آن را ترجمه كرده كه ترجمهء خوبى است ، به نام شاه سلطان سليمان نوشته با عنوان تحفهء سليمانيه كه چاپ سنگى هم شده ، قلمش هم خيلى سنگين و خوب است .\r\n\r\nجزاى عمل\r\nيكى از عرايض ديگر كه در پيرامون جناب شيخ مفيد يادداشت كرده‌ام كه به عرض برسانم مسئلهء جزاى عمل است كه در كتب فلسفى و كتب حكمت متعاليه عنوان شده است : جزاء در طول عمل است ، جزاء نفس عمل است . يعنى بنده و شما ، الآن نبايد بگوييم كه ما اين چند سالى كه درس خوانديم ، بحث داشتيم ، شب و روز زحمت كشيديم و . . . نتيجهء عمل ما چه شد ؟ نتيجه ، صورت انسان جنابعالى است ، نتيجه خودت هستى ، نتيجه زبانت ، آثار وجوديت است . چرا ديگرى مثل تو نمىتواند بنويسد ؟ چرا ديگرى مثل تو نمىتواند حرف بزند ؟ يك آقايى كه نجّار است نبايد بگويد من كه سى سال است نجّارى مىكنم جزايم چه شد ؟ خوب تو يك نجّار قابلى شده‌اى ، جزا ، نفس عمل است . اين مسئله را به حمد اللّه تعالى با آيات و روايات و خيلى منقّح در كتاب عيون مسائل نفس بحث كرده‌ايم .\r\nالبته در روايات تجسّم نداريم بلكه كلمهء تمثّل و نظائر آن را داريم . تمثل يعنى ما آنچه را كه داريم ، همه در خود ما به وجود مىآيد و همه را خودمان در خودمان كاشته‌ايم و ميهمان سفرهء خودمان هستيم .\r\nجناب مفيد در كتاب شرح عقايد صدوق راجع به اين موضوع فرمايشى دارد و معلوم مىشود كه مطلب براى او شريف و ارزنده بوده كه آن را قبول كرده است .\r\n\r\n","description":"","footnote":"","page_name":" 453 ","page_number":453},
  {"content":"\r\n\r\nمىفرمايد : دو ملك مؤمن را مبشّر و بشير و دو ملك انسان بدكار را ناكر و نكير گويند چرا ؟ به چه عنوان ؟ و انّ هذين الاسمين ليسا بلقب لهما و انّهما عبارة عن فعلهما . « 1 » اين حرف مهمى است ، كه مفيد آورده « عبارة عن فعلهما » به‌طور يقين متن حديث را در نظر داشته است كه حضرت رسول الله ( ص ) به قيس بن عاصم - چنان‌كه در حديث سوم مجلس اول امالى شيخ اجل صدوق روايت شده است - فرمود : « لا بدّ لك يا قيس من قرين يدفن معك . . . و هو فعلك » .\r\nخداوند سبحان شما را در احياى تراث علمى ، و نشر معارف حقه الهيه توفيق بيش از پيش مرحمت بفرماياد .\r\n« و السلام عليكم و رحمة الله و بركاته »\r\n\r\nكلمهء 293\r\nعالم مصحف كبير الهى است و قرآن كريم صورت كتبيّه آن است و هردو صورت انسان كامل‌اند آن صورت تكوينى و اين صورت تدوينى - و إن شئت قلت : آن صورت عينى و اين صورت كتبى ؛ هركس كه در راه تحصيل اسرار كلمات وجودى است ، بدين معنى قارى قرآن است ، اقرأ وارقه .\r\n\r\nكلمهء 294\r\nباب پنجم فتوحات مكّيه در معرفت اسرار بسم اللّه الرحمن الرحيم : « الجنة حضرة الرسول عليه السلام ، و كثيب الرؤية حضرة الحق ، فاصدق و سلم تكشف و تلحق » ( ج 1 ، ط 1 ، افست بيروت ) .\r\n\r\nكلمهء 295\r\nالتحميد إثبات ما يليق بجماله - سبحانه - و التسبيح تنزيهه عمّا لا يليق بجلاله ،\r\n\r\n\r\n","description":"","footnote":"\r\n( 1 ) - شرح عقائد الصدوق ، ص 45 .\r\n","page_name":" 454 ","page_number":454},
  {"content":"\r\n\r\nو التهليل هو التوحيد و لشموله التوحيد الذاتي و الوصفي و الفعلي يكون من صفات كماله . و يشمل الأقسام الخمسة قولنا : سبحانه اللّه و الحمد اللّه و لا إله إلّا اللّه و اللّه اكبر ، و لا حول و لا قوة إلا باللّه العلي العظيم . ( مصباح الأنس ، ط 1 ، رحلى ص 340 ) .\r\n\r\nكلمهء 296\r\nاين كلمه متن سخنرانى اين كمترين حسن حسن‌زاده آملى است كه در صبح سعادت روز جمعه 30 / 2 / 1373 ه ش ، مطابق نهم ذى الحجه ( روز عرفه ) 1414 ه ق ، در سمينار بزرگداشت و يادواره حكيم متأله جناب آقا ميرزا سيّد ابو الحسن جلوه قدّس سرّه الشريف در زواره معروض داشت :\r\nسلام عليكم و رحمة اللّه و بركاته\r\nبسم الله الرحمن الرحيم\r\nالحمد للّه المتجلّي لخلقه بخلقه ، و الظاهر لقلوبهم بحجّته . و الصلاة و السلام على من أرسله شاهدا و مبشرا و نذيرا و داعيا الى الله باذنه و سراجا منيرا ، و على آله الذين هم عيش العلم و موت الجهل . ثم الصلاة و السلام علينا و على عباد الله الصالحين .\r\nتجلّى روحانيت حكيمى متأله ، عالمى صمدانى ، و عارفى ربّانى ، استاد الاساتيد ، جناب آية اللّه آقا ميرزا سيد ابو الحسن جلوه رضوان الله عليه ، اين بنده را به حضور شريف ارباب دانش و بينش ، و اصحاب لوح و قلم ، از روحانيون بزرگوار حوزه‌ها و استادان گرانقدر دانشگاههاى كشور جمهورى اسلامى ايران در بلد طيّب دار المؤمنين و مدينة السادات زواره كه همواره آب و خاك و مرز و بومش عالم دوست و علم‌پرور بوده و مىباشد كه و البلد الطيب يخرج نباته باذن ربه . . . ( الاعراف ، 59 ) ، تشرّف داده است .\r\nبسيارى از دوستان فاضل حاضر در جلسه آگاهند كه شخص بنده حظّ وافرى از سير آفاقى ندارد ، چه اين‌كه طبايع مختلف است و سرشتها گوناگون است و اين\r\n\r\n","description":"","footnote":"","page_name":" 455 ","page_number":455},
  {"content":"\r\n\r\nطبع و سرشت بدين سرنوشت است كه خلوت گزيده را به تماشاچه حاجت است ، و لكن همان‌گونه كه عرض شده است از تجلّى روحانيّت جلوه اين افتخار نصيبم شده است كه در محضر مبارك شما خواهران و برادران ايمانى شهر مقدّس علم و معرفت زواره ، شرفياب شده‌ام .\r\nتنى چند از اساتيدم در مجالس درس و بحث بسيار سخن از مرحوم جلوه به ميان مىآوردند . وقتى سؤال كردم كه تربت آن بزرگوار كجاست تا به زيارتش تبرّك جوييم ؟ - اين خاطره بيش از سى سال من است كه در تهران به تحصيل اشتغال داشتم ، و اكنون سى يك سال است كه در قم به تدريس مشغولم - .\r\nدر جوابم فرمودند : مزار آن جناب در قبرستان ابن بابويه تهران است ، و عدّه‌اى از شاگردانش در جوار او - به وصيّت خود آنان - به خاك سپرده شده‌اند .\r\nآرى در قبرستان ياد شده يك منظومه شمسى آسمان معرفت تشكيل شده است كه آفتابش جلوه است و ستارگانش تلامذه آرميده در جوارش . سلام الله عليه و على الأرواح التى حلّت بفنائه .\r\nحكيم جلوه را آثار علمى و قلمى گرانقدر است كه برخى از آنها به زيور طبع آراسته شده است . چندى پيش جمعى از ارباب فضل در معيّت آقاى دكتر اعوانى ايّدهم الله الى مرضاته از تهران به قم به ديدار ما آمدند و بشارت دادند كه از جانب رهبر معظّم جناب آية اللّه خامنه‌اى مدّ ظله العالى فرمان صادر شده است كه كنگره‌اى براى بزرگداشت حضرت صدر المتألهين صاحب اسفار رضوان اللّه عليه بايد برگزار بشود ؛ سپس اظهار داشتند كه در اين هدف الهى چه كمكى مىتوانيد به ما بنماييد ؟ ما از جان و دل استقبال كرده‌ايم ، و دعاى خالصانه در حق رهبر بزرگوار و آن عزيزان نموده‌ايم و آنچه كه از آثار جناب ملاصدرا داشته‌ايم همه را در طبق اخلاص نهاده بديشان ارائه داده‌ايم ، از آن جمله يك دوره اسفار متعلق به يكى از شاگردان حكيم بزرگوار جلوه است كه تعليقات استاد را - اعنى جناب جلوه را - بر اسفار ، در حواشى آن مرقوم داشته است ، و اين تعليقات هنوز به طبع نرسيده است .\r\nو به حمد الله شما هم كه در راه اعلاى معارف و احياى حقايق إلهى مىباشيد ،\r\n\r\n","description":"","footnote":"","page_name":" 456 ","page_number":456},
  {"content":"\r\n\r\nو اين محفل بسيار گرانقدر و چشمگير و باشكوه ، حافل بزرگوارانى ايمانى و دانشمندانى علم‌پرور و عالم‌دوست در همه ابعاد مىباشد . و همان‌گونه كه در طليعه گفتارم به عرض رسانده‌ام زواره نيز همواره علم‌پرور بوده است . مثلا مرحوم ملا فتح الله كاشى صاحب تفسير منهج الصادقين ، استادش مفسّر بزرگ جناب على بن حسن زواره‌اى بوده است . اين بنده آگاهى ندارد كه تفسير على بن حسن زواره‌اى به چاپ رسيده است يا نه ؟ اين تفسير به فارسى است و نسخه‌اى از آن در كتابخانه محقّر اين حقير در قم موجود است . و همچنين عالمان بسيار بزرگ ديگر كه از اين آب و خاك برخاسته‌اند .\r\nتنى چند از اساتيد بزرگوارم به يك واسطه به جناب جلوه منتهى مىشوند :\r\nاز آن جمله آقا ميرزا ابو الحسن شعرانى از اساتيدش : آقا شيخ عبد النبى نورى ، و آقا ميرزا محمّد طاهر تنكابنى ، و آقا ميرزا محمود رضوان قمى كهكى ، و ملّا محمد بن معصوم على هيدجى معروف به حكيم هيدجى ، و آقا ميرزا مهدى آشتيانى كه از شاگردان جلوه بوده‌اند .\r\nو از آن جمله آقا ميرزا مهدى الهى قمشه‌اى از حكيم سيد آقا بزرگ خراسانى ( آقا ميرزا عسكرى شهيدى ) ، كه از شاگردان جلوه بوده است .\r\nو از آن جمله آقا ميرزا ابو الحسن رفيعى قزوينى از شيخ عبد النبى نورى سابق الذكر كه از شاگردان جلوه بوده است .\r\nو از آن جمله آقا شيخ محمد تقى آملى از پدرش آخوند ملا محمد آملى ، و از حكيم هيدجى ياد شده كه از شاگردان جلوه بوده‌اند .\r\nو از آن جمله آقا سيد محمد حسين طباطبائى تبريزى و برادرش آقا سيد محمد حسن الهى هردو از آقا سيد حسين بادكوبه‌اى كه از شاگردان جلوه بوده است رضوان اللّه عليهم اجمعين .\r\nروزى جناب استاد شعرانى از آزادگى و بىاعتنايى مرحوم جلوه به امور اعتبارى دنيوى براى ما حكايت فرمود كه آن بزرگوار در مدرسه دار الشفاء - كه روبروى مدرسه صدر جنب مسجد شاه ديروز تهران بوده است و اثرى از آن مدرسه جز اسم\r\n\r\n","description":"","footnote":"","page_name":" 457 ","page_number":457},
  {"content":"\r\n\r\nدار الشفاء باقى نمانده است - حجره داشت ، وقتى مريض شد و ناصر الدين شاه با تنى چند از اركان مملكت به عيادتش رفتند ؛ نخست از اسم جلوه بين شاه و جلوه سؤال و جوابى ردّ و بدل شد كه از اظهار آن در اين محفل منفعلم . « 1 »\r\nشاه بعد از شنيدن آن جواب به فكر جبران آن افتاد ، چون جلوه مريض بود به حكم ضرورت شيشه شربتى دارو در كنارش بود ، شاه به مطايبت گفت :\r\n« معلوم است كه آقا اهل مشروبات هم هست » ، جلوه در جوابش گفت : « النّاس على دين ملوكهم » .\r\nپس از آن جناب جلوه به شاه روى آورده و گفت : من روزى به حكم ضرورت از مدرسه درآمدم و ديدم در خيابان نظاميان جلوى مردم را مىگيرند و پىدرپى امر مىكنند كه برويد ، دور شويد . من به يكى از آنان گفتم : اين ميهن و مرز و بوم مردم است ، به كجا بروند و چرا دور شوند ؟ در جوابم گفت : شاه دارد مىآيد .\r\nمن به آن نظامى گفتم : از من به شاه بگوييد كه شاه بايد كسى باشد كه به مردم بگويند بياييد و نزديك شويد ، شاه چه مىكند كه مردم بايد از او دور شوند ؟\r\nبه همين مناسبت عرض مىشود كه جناب استاد ميرزا مهدى إلهى قمشه‌اى شاعر مفلق بود - اين بنده يازده سال در محضر مباركش تشرّف داشت و از خرمن فيض پربركت او خوشه‌چينى مىكرد . درس را بعد از نماز مغرب و عشاء مىفرمود ، ما نماز را با آن جناب مىخوانديم و بعد از آن به درس مىنشستيم ، چه اشكها در قنوت نمازش و گاهى در اثناى درس از ما مىگرفت . خدا گواه است در اين يازده سال ، يك كلمه حرف ناروا از او نشنيدم ، غرض اين كه : - براى ما نقل فرمود كه روزى در زمان رضا خان پهلوى تنى چند نزد من آمدند و گفتند شما قصيده‌اى يا غزلى در مدح شاه سروده‌ايد ؟ گفتم : من در اين باره چيزى نگفته‌ام ، از من خواستند و من عذر آوردم و نپذيرفتند ، گفتم پس اجازه بدهيد تا امشب غزلى بسازم و فردا به شما تقديم نمايم ، اگر مورد قبول افتاد\r\n\r\n\r\n","description":"","footnote":"\r\n( 1 ) - خلاصه اين‌كه نام مرحوم جلوه « ابو الحسن » بوده است ، شاه پرسيد كه نامت حسن است ؟ جلوه گفتش كه « ابول » هم دارم .\r\n","page_name":" 458 ","page_number":458},
  {"content":"\r\n\r\nفبها و نعمت .\r\nفرمود در آن شب غزلى گفته‌ايم بدين مطلع :\r\n جهان كشور من خدا شاه من * نداند جز اين قلب آگاه من \r\n- اين غزل در ديوانش مذكور است - . فرمود فردا آنان آمدند و همين‌كه مطلع ياد شده غزل را براى آنان خوانده‌ام ، گفتند اين‌كه نشد ، گفتم من اينها را ياد گرفته‌ام ، « چه كنم حرف دگر ياد نداد استادم » .\r\nو نيز استاد شعرانى حكايت فرمودند كه در زمان فتحعليشاه قاجار ، نور عليشاه صوفى معروف به تهران آمده بود ، انبوه مردم نزد او گرد آمدند و خيلى سر و صدا برخاست ، و گاهى در اثناى سخنهايش به اوضاع كشور نيز اشاراتى داشت . واقعه را به شاه خبر دادند و گفتند كه اگر ايشان اشاره‌اى به اين جمعيت بنمايد مبادا خطرى پيش بيايد . شاه دستور داد نور عليشاه را نزد او آوردند و به دو گفت شنيدم شما مردم را بر من مىشورانى ؟ گفت چنين نيست . گفت اگر راست مىگويى خودت را لعنت كن كه اگر چنين كارى مىكنى . نور عليشاه در جواب شاه گفت : من اسمم نور عليشاه است ، نور را كه نمىشود لعنت كرد زيرا كه اللّه نور السموات و الأرض ؛ على را هم كه نمىشود لعنت كرد زيرا كه حجّة اللّه و سيّد أوصيايست ، بر شاه لعنت اگر من چنين كارى كنم .\r\nو همچنين استاد شعرانى حكايت فرمود كه جناب شيخ حرّ عاملى صاحب وسائل الشيعه بر شاه سليمان صفوى وارد شده بود ، شاه احتراما از جايش برخاست و شيخ را بر مسند خودش تعارف كرد ، شيخ هم بىدرنگ رفت و بر مسند شاه نشست ، و شاه در جوار او بر مسند ديگر قرار گرفت و لكن از كار شيخ خوشش نيامد و خواست آن را جبران كند رو به شيخ حر كرد و گفت فرق بين حر و خر چيست ؟ شيخ در جواب گفت : يك مسند .\r\nغرض اين‌كه مردم إلهى ، عنقاى عرشى آشيان و بىاعتناى به امور اعتبارىاند . جناب جلوه انسان إلهى بوده است . انسان إلهى انسانى قرآنى است كه لا يمسّه إلا المطهّرون . انسان قرآنى مىداند آنچه را كه مىانديشد و مىبيند و\r\n\r\n","description":"","footnote":"","page_name":" 459 ","page_number":459},
  {"content":"\r\n\r\nمىشنود ، خلاصه هركار و نيّتى مىكند آن را مس مىكند . نيّات و افكار و افعال انسان همه انسان سازند . انسان قرآنى مسّ نمىكند مگر پاك را .\r\nمرحوم جلوه بىنياز از مدح و تعريف است ، چه اين‌كه فارغ است از مدح و تعريف آفتاب . و حقيقت امر اين است كه ملاى رومى فرموده است :\r\n مادح خورشيد مدّاح خود است * كه دو چشمم روشن و نامرمد است \r\nشيخ بزرگوار ابن سينا شرّف الله نفسه الزكية در فصل دوم از نمط نهم اشارات در مقامات العارفين هريك از زاهد و عابد و عارف را به مفاد آيات و روايات بسيار خوب وصف و تعريف فرموده است :\r\nدر تعريف زاهد گويد : « المعرض عن متاع الدنيا و طيّباتها يخصّ باسم الزاهد .\r\nو در تعريف عابد گويد : « و المواظب على نفل العبادات من القيام و الصيام و نحوهما يخصّ باسم العابد » .\r\nو در تعريف عابد گويد : « و المنصرف بفكره الى قدس الجبروت مستديما لشروق نور الحق في سرّه يخصّ باسم العارف » .\r\nسپس شيخ فرمود : « و قد يتركّب بعض هذه مع بعض » يعنى ممكن است كه اينها با هم جمع شوند كه شخصى هم عارف باشد و هم زاهد و هم عابد .\r\nبدون هيچگونه شائبه مداهنه و مجامله ، و يا تفوّه به مجاز و مسامحه ، مرحوم جلوه مصداق بارز هريك از تعريفات ياد شده است كه هم عارف بود و هم زاهد و عابد .\r\nعرفان بالله سرمايه حقيقى انسان است كه با خود مىبرد . به قول حافظ شيرين سخن :\r\n گوهر معرفت‌آموز كه با خود ببرى * كه نصيب دگرانست نصاب زر و سيم \r\nما كارى مهمتر از تحصيل اين حقيقت نداريم ، ديگر امور ما هرچه هست همه بايد معدّ براى به دست آوردن اين حقيقت بوده باشند .\r\n\r\n","description":"","footnote":"","page_name":" 460 ","page_number":460},
  {"content":"\r\n\r\nجناب شيخ رضوان الله عليه فرمود : « و المنصرف بفكره الى قدس الجبروت » اين‌چنين كس را مقام عنديّت است يعنى عند اللّهى است . به قول شيخ اجل سعدى :\r\n هرگز ميان حاضر و غايب شنيده‌اى * من در ميان جمع و دلم جاى ديگر است \r\nدر الهىنامه گفته‌ام :\r\nالهى همنشين از همنشين رنگ مىگيرد ، خوشا آن‌كه با تو همنشين است ، صبغة اللّه و من احسن من اللّه صبغة .\r\nو فرمود : « مستديما لشروق نور الحق في سرّه » آرى استدامت مىخواهد و استقامت مىبايد . قوله سبحانه :  إِنَّ الَّذِينَ قالُوا رَبُّنَا اللَّهُ ثُمَّ اسْتَقامُوا تَتَنَزَّلُ عَلَيْهِمُ الْمَلائِكَةُ .  اگر مثلا هيزم ترى يا انگشت ذغالى را مكرر در مكرر در جوار آتش بگذارند و بردارند آن هيزم و ذغال آتشين نمىشوند ، استقامت در جوار آتش مىخواهد تا به وصف آتشين متصف شود ، مراقبت كه كشيك نفس كشيدن است از استقامت فروغ مىگيرد و ملكه و اقتدار حاصل مىشوند . بهره‌اى كه از اعمال بدون استقامت عائد مىشود حال است نه ملكه ؛ و مكاشفات و القاءات سبّوحى كه تتنزّل عليهم الملائكه اشارت بدان است از ملكه حاصل مىشوند نه از حال .\r\nو فرمود : « في سرّه » ، قيصرى در ديباچه شرح فصوص الحكم گويد : « طريق السرّ هو طريق الوجه الخاص الذي هو لكل قلب به يتوجه الى ربه من حيث عينه الثابتة » ( ص 50 ، ط 1 ) . و در شرح فصل اسماعيلى آن گويد : « سرّ الشيء لطيفته و حقيقته المخفية » ( ص 202 ، ط 1 ) . و ابن فنارى در مصباح الأنس گويد : « السرّ هو حصّة من مطلق التجلّي الجمعي الذي انما يستند إلى الحق المطلق و يرتبط به من حيثية تلك الحصّة هي باتصاله بالحق المطلق الجامع » ( ص 11 ، ط 1 ) . هرسه تعبير معرّف يك امرند ، و تعريف سوم در حكم بيان و تفسير است . از زبان برهان الموحّدين حضرت وصيّ امام امير المؤمنين على عليه السلام بشنو :\r\nاللهم نوّر ظاهرى بطاعتك ، و باطنى بمحبتك ، و قلبى بمعرفتك ، و روحى\r\n\r\n","description":"","footnote":"","page_name":" 461 ","page_number":461},
  {"content":"\r\n\r\nبمشاهدتك ، و سرّي باستقلال اتصال حضرتك يا ذا الجلال و الإكرام . ( بحر المعارف ، ملا عبد الصمد همدانى ، ط 1 ، ص 309 ) .\r\nغرض اين‌كه امام فرمود : سرّ مرا به استقلال اتصال حضرتت نورانى بگردان .\r\nو راه هم جز صراط اللّه كه قرآن كريم است نيست  إِنَّ هذَا الْقُرْآنَ يَهْدِي لِلَّتِي هِيَ أَقْوَمُ  ( الإسراء ، 10 ) .  يا أَيُّهَا الَّذِينَ آمَنُوا اسْتَجِيبُوا لِلَّهِ وَ لِلرَّسُولِ إِذا دَعاكُمْ لِما يُحْيِيكُمْ  ( انفال ، 25 ) .\r\nبياييد ندايى را لبّيك بگوييد كه به شما حيات جاودانى مىبخشد .\r\nاوستا و تلمود را ديده‌ايم و هريك را بدقّت زير و رو كرده‌ايم ، صحف عهد عتيق و عهد جديد را بشرح ايضا ، و لكن\r\n هزار نقد به بازار كائنات آرند * يكى به سكّه صاحب عيار ما نرسد \r\nجناب رسول اللّه صلّى الله عليه و آله و سلم فرموده است : « إنّ هذا القرآن مأدبة اللّه فتعلّموا بمأدبته ما استطعتم ، و ان أصفر البيوت لبيت اصفر من كتاب اللّه » ( مجلس 27 از كتاب غرر و درر علم الهدى سيد مرتضى ) . مأدبه بفتح دال و ضم آن ، طعام مهمانى است . يعنى قرآن سفره إلهى است ، هيچكس از كنار اين سفره بىبهره برنمىخيزد .\r\nو نيز مأدبه بفتح دال ادبستان است . قرآن براى ادب و تقويم خلق است . أدب نگاهداشت حدّ هرچيز است ، قرآن ادب و دستور إلهى است ، از اين مأدبة الله ادب فرا بگيريد و حدّ انسانى خودتان را حفظ كنيد و نگاه بداريد ، و بدين دستور خودتان را راست و درست به بار بياوريد و به فعليت برسانيد . رسول الله ( ص ) فرموده است « أدّبني ربّي فأحسن تأديبي » . و نيز فرمود : « أدّبنى ربّى بمكارم الأخلاق » . حديث اول را سيوطى در جامع صغير روايت كرده است ، و دوم را ديلمى در باب چهل و نه ارشاد القلوب .\r\nتشريف مىبريد به مغازه‌اى يك چرخ خياطى مىخريد ، بعد مىبينيد كه صاحب مغازه يك دفترچه به شما مىدهد كه آداب نگاهدارى اين چرخ در آن نوشته است . اين دفتر به خريدار هشدار مىدهد كه اين چرخ خياطى است نه سرّاجى ، پوست را به دهانش نگذار ، بست و گشودش بدين‌گونه است ، نخ و\r\n\r\n","description":"","footnote":"","page_name":" 462 ","page_number":462},
  {"content":"\r\n\r\nپارچه‌اش بايد چنين و چنان باشد ، اين دفترچه دين اين چرخ است ، دستوراتش بايد در متن چرخ پياده شود تا چرخ سالم بماند و خراب نشود ؛ همچنين آن دست مبارك و تبارك الله احسن الخالقين كه اين صنع شگفت انسان را آفريد كتابى براى نگهدارى اين صنعت به نام قرآن در كنارش گذاشت ، دستورات اين كتاب بايد در متن افعال و احوال انسان و اجتماع او پياده شود تا حيات انسانى به دست آورد و صاحب مدينه فاضله گردد .\r\nمن در يكى از نوشته‌هايم درباره ديندارى خودم به عنوان و أمّا بنعمة ربك فحدّث گفته‌ام كه الحمد للّه دينداريم به تقليد از پدر و مادر و آباء و اجداد و طايفه و اجتماع نيست بلكه با نور عرفان و برهان ديندار شده‌ام . دراين‌باره در دفتر دل ، يكى از آثار منظومم ، گفته‌ام :\r\n امامى مذهبم از لطف سبحان * به قرآن و به عرفان و به برهان\r\nمن و ديندارى از تقليد هيهات * برون آ از دعابات و خيالات\r\nخداوندم يكى گنجينه صدر * ببخشوده است رخشنده‌تر از بدر\r\nدر اين گنجينه عرفانست و برهان * در اين گنجينه اخبار است و قرآن\r\nچو تقليد است يك نوع گدايى * نزيبد با چنين لطف خدايى \r\nشبى در محضر انور استاد علامه طباطبائى قدّس سرّه الشريف در قم تشرّف داشته‌ايم كه روز قبلش در تهران با دانشمندانى از آن جمله آقاى كربن فرانسوى ، جلسه مذاكره علمى داشتند ، براى ما حكايت فرمود كه امروز در آن جلسه تهران ، مهمان بزرگوارى داشته‌ايم ، اين مهمان فرانسوى و مسلمان و از اماميه بوده است ، از زبان مترجمش اظهار داشت كه مسلمانم و شيعه اثنا عشرى هستم و به سرّ اماميّه اعتقاد دارم .\r\nاستاد طباطبائى فرمودند : من پرسيدم كه آيا تبار و دودمان آقا در پاريس از طايفه اماميّه‌اند ؟ در جوابم گفت : خير ، من به مطالعه كتب اديان و مذاهب و ملل و نحل و تحقيقات شخصى خودم به دين اسلام رسيده‌ام و مسلمان شدم و از اسلام به اماميه و مذهب جعفرى كه حتى به سرّ اماميّه هم معترف و معتقدم .\r\n\r\n","description":"","footnote":"","page_name":" 463 ","page_number":463},
  {"content":"\r\n\r\nاستاد طباطبائى فرمودند : پرسيدم مرادش از سرّ اماميه چيست ؟ در پاسخم گفت : وجود امام زمان ، مهدى موعود عليه السلام .\r\nآرى بقيّة اللّه و تتمّة النبوّه ، واسطه فيض الهى ، امام مهدى منتظر سلام الله عليه انسان كامل است ، و با بدن عنصرى حى موجود است ، و در نظام هستى قبله كل است ، و از بطون تفسير كريمه و أن الى ربك المنتهى است كه همه مىكوشند تا به اين قبله كل منتهى شوند . و حقا رساله گرانقدر ما نهج الولايه را در اين موضوع مهمّ اهميّت بسزا است . به موضوع سخن برگرديم :\r\nبه اين روايت امام ملك و ملكوت صادق آل محمد صلوات الله عليهم كه آن را ثقة الإسلام كلينى در اصول كافى آورده است التفات بفرماييد : « من تعلّم العلم و عمل به و علّم للّه دعي في ملكوت السّماوات عظيما ، فقيل : تعلّم للّه و عمل للّه و علّم للّه » ( اصول كافى معرب ج 1 ، ص 27 ) .\r\nكسى كه براى خدا علم را فراگرفت و بدان عمل كرد و براى خدا به ديگران تعليم داد در ملكوت آسمانها بزرگ خوانده مىشود . با اين‌كه ملكوت عالم خود عظيم است چنان كه صيغه مبالغه ملكوت مشعر بدان است ، و اصل و روح و نگهدار اين نشأت است و اين نشأت ظل آن است ؛ رتبت و درجت چنين شخصى بدان حدّ است كه در آن چنان ملكوت به بزرگى و آقايى ياد مىشود . آرى جناب جلوه در ملكوت آسمانها به بزرگى ياد مىشود كه تعلّم للّه و عمل للّه و علّم للّه .\r\nمرحوم ملّا عبد الصمد همدانى در كتاب شريف بحر المعارف روايتى از حضرت برهان السالكين جناب وصيّ امام امير المؤمنين على عليه السلام بدين صورت از كتاب فردوس العارفين نقل كرده است كه :\r\nقال امير المؤمنين عليه السلام : العارف إذا خرج من الدنيا لم يجده السائق و الشهيد في القيامة ، و لا رضوان الجنّة في الجنّة ، و لا مالك النار في النار ، قيل : و أين يقعد العارف ؟ قال عليه السلام : في مقعد صدق عند مليك مقتدر ( بحر المعارف ، چاپ سنگى ، ص 4 ) .\r\nعارف باللّه چون از دنيا بدر رفت نه سائق و شهيد او را در قيامت مىيابند ، و نه\r\n\r\n","description":"","footnote":"","page_name":" 464 ","page_number":464},
  {"content":"\r\n\r\nرضوان در بهشت ، و نه مالك نار در نار . يكى پرسيد عارف در كجا نشسته است ؟\r\nامام در جوابش فرمود :  فِي مَقْعَدِ صِدْقٍ عِنْدَ مَلِيكٍ مُقْتَدِرٍ  ( قرآن كريم ، سوره قمر ، آيه 56 ) .\r\nعارف را بايد در جنّت ذات  وَ ادْخُلِي جَنَّتِي  يافت ، چه اگر بهشت شيرين است بهشت آفرين شيرين‌تر است .\r\n چرا زاهد اندر هواى بهشت است * چرا بى خبر از بهشت آفرين است \r\nبه بيان شيرين و دلنشين خواجه طوسى در فصل ششم تذكره آغاز و انجام :\r\n« كمال اهل يمين بهشت باشد ، و كمال بهشت به سابقان . ان الجنّة أشوق إلى سلمان من سلمان الى الجنّة . . . » ( ص 28 به تصحيح و تعليق نگارنده ) . و نيز ابن ميثم بحرانى در شرح نهج البلاغه چه نيكو فرموده است كه : « انّ ألذّ أثمار الجنة هي المعارف الإلهية ، و النظر إلى وجه الله ذي الجلال و الاكرام . . . » ( چاپ سنگى رحلى ، ص 209 شرح خطبه 83 ) .\r\nجامعه بىعرفان كالبد بىجان است . انسان بايد مانند جناب جلوه موحّد به توحيد صمدى بوده باشد تا به اين حقيقت كه عارف همواره في مقعد صدق عند مليك مقتدر برسد و مقام عنديّت عبد را ادراك كند ، ادراكى شهودى نه ادراك مفهومى كه آن دارايى حقيقى است و اين دارايى اعتبارى .\r\nامروز نهم ذى الحجّه روز عرفه است ، به كلام كامل عرشى حضرت سيّد الشهداء امام ابو عبد اللّه الحسين عليه السلام در دعاى شريف عرفه در بيان توحيد صمدى توجّه بفرماييد كه « كلّ الصيد في جوف الفرا » :\r\nكيف يستدلّ عليك بما هو في وجوده مفتقر اليك ؟ . أيكون لغيرك من الظهور ما ليس لك حتى يكون هو المظهر لك ؟ . متى غبت حتى تحتاج إلى دليل يدلّ عليك ، و متى بعدت حتى تكون الآثار هي التي توصل اليك ؟ . عميت عين لا تراك عليها رقيبا ، و خسرت صفقة عبد لم تجعل له من حبّك نصيبا . . .\r\nفروغى بسطامى در اين معنى چه نيكو گفته است :\r\n كى رفته‌اى ز دل كه تمنّا كنم ترا * كى بوده‌اى نهفته كه پيدا كنم ترا \r\n\r\n","description":"","footnote":"","page_name":" 465 ","page_number":465},
  {"content":"\r\n\r\n غيبت نكرده‌اى كه شوم طالب حضور * پنهان نگشته‌اى كه هويدا كنم ترا\r\nبا صد هزار جلوه برون آمدى كه من * با صد هزار ديده تماشا كنم ترا \r\nو در همان دعاى عرفه بعد از عبارت ياد شده فرموده است : « ماذا وجد من فقدك ، و ما الذي فقد من وجدك . . . » . آن كس كه تو را دارد چه ندارد ، و آن‌كس كه بىخدا است چه دارد ، آن‌كس كه از دوستى تو بهره ندارد چه لذّتى از زندگى برده است ، آن‌كس به توحيد حقيقى صمدى نرسيده است به چه ارزش و بها است ؟\r\nدر نيل به توحيد صمدى ، دقت بسزا در اين حديث بفرماييد : جناب صدوق در كتاب توحيد از ثامن الحجج على بن موسى الرضا عليهم السلام روايت كرده است كه : « يقول في سجوده : يا من علا فلا شيء فوقه ، يا من دنا فلا شيء دونه اغفرلي و لأصحابي » . خداى سبحان توفيق نيل به اسرار آثار صادر از بيت عصمت و وحى را به همگان مرحمت بفرماييد .\r\nدر قيام سلطان توحيد صمدى و بيان غايت قصواى طهارت انسانى از ما سوى اللّه به لسان صدق كشّاف حقائق امام جعفر صادق عليه السلام توجّه بفرماييد :\r\nامين الاسلام طبرسى در تفسير عظيم الشأن مجمع البيان در تفسير كريمه  وَ سَقاهُمْ رَبُّهُمْ شَراباً طَهُوراً  از سوره هل أتى ، به تعبير « رووه » صيغه جمع ، نه « روى » صيغه مفرد مجهول ، از امام صادق عليه السلام بدين صورت روايت كرده است :\r\nأى يطهّرهم عن كل شيء سوى اللّه إذ لا طاهر من تدنّس بشيء من الأكوان إلّا اللّه .\r\nرووه عن جعفر بن محمد عليه السلام .\r\nدر نوشته‌هايم گفته‌ام :\r\nمن در أمّت خاتم صلى اللّه عليه و آله و سلّم از عرب و عجم ، كلامى بدين پايه كه از صادق آل محمّد در غايت قصواى طهارت انسانى روايت شده است ، از هيچ\r\n\r\n","description":"","footnote":"","page_name":" 466 ","page_number":466},
  {"content":"\r\n\r\nعارفى و حكيمى نه ديده‌ام و نه شنيده‌ام .\r\nطهور صيغهء مبالغه طاهر است كه پاك و پاك‌كننده است . امام عليه السلام فرمود : شراب طهور ، از هرچه جز خداى است تطهير مىكند كه چيزى جز خدا نمىماند ، آنگاه سلطان  فَأَيْنَما تُوَلُّوا فَثَمَّ وَجْهُ اللَّهِ  برايش ظهور مىكند ، و بالعيان مىگويد :\r\n نور او در يمن و يسر و تحت و فوق * بر سر و بر گردنم مانند طوق \r\nو به حقيقت « كيف يستدل عليك بما هو في وجوده مفتقر اليك » مىرسد .\r\nاميد است كه يكى از بركات اين سمينار نمونه ، نشر آثار قلمى جناب جلوه رضوان الله عليه بوده باشد . و آثار قلمى آن بزرگوار چنان است كه به قلم خودش در نامه دانشوران تحرير فرمود كه : « و چون دانستم تصنيف تازه صعب بلكه غير ممكن [ است 
  ] چيز مستقلّى ننوشتم ، ولى حواشى بسيار بر حكمت متعاليه كه معروف به اسفار است و غيره نوشته‌ام . . . » ( نامه دانشوران ناصرى ، چاپ اول ، سنگى ، رحلى ، ج 1 ، ص 523 ) .\r\nبه حمد اللّه با عزيزانى آشنا شده‌ايم كه مىبينيم إعمال و إنفاذ چنين امر خطير - اعنى نشر آثار قلمى جناب جلوه - از هريك آنان به خوبى ساخته است ؛ از آن جمله فاضل گرانقدر آقاى غلامرضا گلىزواره حفظه اللّه است كه خود از ارباب قلم است و چند اثر فرهنگى او به طبع رسيده است ، و مسؤول مركز پژوهشهاى علمى فرهنگى آموزش و پرورش منطقه يك قم است .\r\nخداوند سبحان همگان را عاقبت به خير بفرمايد ، و در راه إعلاى معارف و احياى نام و آثار بزرگان و ترقى و تعالى جامعه و نفوس مستعدّه بيش از پيش مؤيد بدارد .\r\nو السّلام عليكم و رحمة اللّه و بركاته .\r\n\r\nكلمهء 297\r\nتن غلاف و روان شمشير آن است . و « مثل نفس شيّقه و شيفته به كمال با بدن\r\n\r\n","description":"","footnote":"","page_name":" 467 ","page_number":467},
  {"content":"\r\n\r\nمثل تيغ هندى با نيام است كه اين نيامش را تباه كند و آن بدنش را » . نامه دانشوران ناصرى در شرح حال ابو تمام طائى گويد :\r\nنقل است كه ابو تمام ، ابن زيات وزير را با قصيده‌اى بس بليغ بستود ، چون انشاد مدح به انجام برد وزير به تحسين لب گشود و گفت : يا ابا تمام تو اندام كلام با گوهر لفظ و جوهر معنى چنان آرايش كنى كه گويى دوشيزگان كواعب با عقود كواكب آراسته‌اند ، و خريدار مدح تو آن متاع گرانبها را با هرثمن عقد معاوضت بندد البته ترا مغبون سازد .\r\nدر حضرت وزير فيلسوفى نشسته بود گفت : اين جوان عن قريب جهان را بدرود كند . سبب پرسيدند ، گفت آن حدّت ذهن و شدّت ذكاء و توقّد خاطر كه در نهاد اوست پيكرش را چنان تبه سازد كه تيغ هندى نيام خود را . پس چنان افتاد كه آن حكيم خبر داد ، زمانى نگذشت كه ابو تمام درگذشت . . . ( نامه دانشوران ناصرى ، ج 1 ، چاپ رحلى ، ص 215 و 216 ) .\r\n\r\nكلمهء 298\r\nنسخه‌اى خطى از نزهة الأرواح تأليف منيف سيّد حسينى متوفى 729 ه ، در كتابخانه محقّر اين حقير حسن حسن‌زاده آملى موجود است . شرح حال آن جناب - اعنى سيّد حسينى - در تذكره دولتشاه سمرقندى مسطور است ( ص 98 ، چاپ اول ، بمبئى ) . عباراتش را متانتى خاص و سلاستى اساسى است كه به حق يكى از متون ادبيات فارسى است . كتابى مشحون از لطائف حقايق است ، و در علم اخلاق سرمشقى براى خلايق است . در فصل پنجم آن گويد :\r\nسعادت آن باشد كه ترك عادت كنى ، نمازى كه به رسم گزارده‌اى اعادت .\r\nحكايت : شنيدم كه أعلم و مقتداى عالم ، آن به ظاهر و باطن موافق ، امام جعفر صادق عليه السلام با چندان علم يك روز قضا نكرد ، أما نماز چهل ساله را قضا كرد . سراج امّت بود خود را مىسوخت و از براى خلق مىافروخت . شك نيست كه درين دار اوست كه همه را داروست .\r\n\r\n","description":"","footnote":"","page_name":" 468 ","page_number":468},
  {"content":"\r\n\r\n\r\nكلمهء 299\r\nاين كلمه متن مصاحبه‌اى است كه با عزيزى از خبرنگاران محترم روزنامه شريف رسالت صورت گرفته است ( روزنامه رسالت ، 24 / 7 / 1373 ه ش ) .\r\nس 1 : بعنوان اولين سؤال ، حضرتعالى مختصرى درباره زندگى و پيشينه علمى خودتان بفرماييد .\r\nج :\r\nبسم الله الرحمن الرحيم\r\nالحمد للّه رب العالمين\r\nخداوند سبحان شما عزيزان را در راه إعلاى معارف و احياى آثار بزرگان دين و دانش ، بيش از پيش مؤيد و موفق بدارد . از اين‌كه قلب سليم و جان پاك شما به اقتضاى فطرت انسانى كه به قول شيخ رئيس رضوان اللّه عليه در تعليقات :\r\n« الإنسان فطر على أن يستفيد العلم و يدرك الأشياء طبعا . . . و النفس الإنسانية مطبوعة على أن تشعر بالموجودات . . . » ( التعليقات ، ط 1 ، مصر ، ص 22 و 30 ) ، دين‌پرور و علم و عالم دوست هستيد و در راه نشر و گسترش علوم و بيوگرافي ارباب علم است ، تقدير و تشكر مىكنيم و خير و سعادت روزافزون شما را از حق تعالى مسئلت داريم ، قوله سبحانه :  إِنَّا لا نُضِيعُ أَجْرَ مَنْ أَحْسَنَ عَمَلًا . \r\nبيوگرافى بنده بطور اجمال در جرايد روز نوشته شده است ، و لكن انسان آنچه را كه در نهانخانه سرّش دارد و در نشيب و فراز زندگانيش ادراك كرده است و برايش پيش آمده است ، نمىتواند به قلم و زبان بياورد و برملا كند .\r\nدر يكى از آثارم به نام هزار و يك كلمه كه بعد از هزار و يك نكته نوشته‌ام گفته‌ام :\r\nاگر بيوگرافى اين كمترين را در مصاحبات ديده‌ايد و شنيده‌ايد و يا در مجلّات و جرايد و ديگر نوشته‌ها خوانده‌ايد ، در حقيقت چنان است كه عارف رومى فرموده است :\r\n\r\n","description":"","footnote":"","page_name":" 469 ","page_number":469},
  {"content":"\r\n\r\n هركسى از ظن خود شد يار من * از درون من نجست اسرار من \r\nو خودم در ينبوع الحيات كه قصيده تائيّه‌اى به تازى است گفته‌ام :\r\n و أنّى لك الخبر بحالي و إنّما * ترى جدّتي لست ترى ما بلجّتي \r\nيعنى : تو از من چه خبر دارى و حال اين‌كه كناره درياى وجودم را مىنگرى و دل آن را نمىبينى .\r\nدر بعضى از سروده‌هايم كه بيوگرافى خودم را به نظم درآورده‌ام سخن را بدينجا رسانده‌ام كه انسان بايد مطلقا وقف حق سبحانه باشد و از نشيب و فراز روزگار ننالد ، همان‌گونه كه قرآن كريم ما را تعليم و تأديب فرموده است :  قُلْ إِنَّ صَلاتِي وَ نُسُكِي وَ مَحْيايَ وَ مَماتِي لِلَّهِ رَبِّ الْعالَمِينَ  ( الانعام ، 163 ) . چند بيتى را به عنوان نمونه به عرض مىرسانم :\r\n هرآن زخمى كه ديدم از زمانه * براى فيض حق بودى بهانه\r\nز مردم تا گران جانى بديدم * به القاءات سبّوحى رسيدم\r\nزاد با روز اقبال خلايق * نديدم جز محبّتهاى خالق\r\nهرآن چيزى تو را كز آن گزند است * براى اهل دل آن دلپسند است\r\nبدان راهست بر ما حق بسيار * چو حق مردم پاكيزه كردار\r\nبسى در جزر و مدّ روزگارم * بدان را ديده‌ام آموزگارم\r\nمرا استاد كامل كرد آگاه * كه « التّوحيد أن تنسى سوى اللّه » . \r\nاقتضاى تعيّش در اين نشأه با نشيب و فراز آن همراه بودن ، و با تلخ و شيرين آن ساختن ، و با گرم و سرد آن به سربردن است . چرخ نظام بايد براى همه بگردد و جواب‌گوى همه باشد ، نمىشود كه بدلخواه شخصى هركس بچرخد لاجرم شرّ بالعرض روى مىآورد :\r\n خير محض است و محال است كه شرّ بعرض * نبود در اثر صنع يد اللّهى را \r\nدار السلام را در پيش داريم  لَهُمْ دارُ السَّلامِ عِنْدَ رَبِّهِمْ وَ هُوَ وَلِيُّهُمْ بِما كانُوا يَعْمَلُونَ  ( قرآن كريم ، سوره انعام ، آيه 128 ) .\r\n\r\n","description":"","footnote":"","page_name":" 470 ","page_number":470},
  {"content":"\r\n\r\nتولّدم در اواخر سال 1307 ه ش بوده است . خداى تعالى را شاكرم كه از پستان پاك شير خورده‌ام و در دامان پاك تربيت شده‌ام . الحمد للّه كه حقا مادرم ديندار خالص و موحّد مخلص و فانى در نور ولايت بود .\r\n با طهارت جفت بود و طاق بود * با ولايت بر سر ميثاق بود\r\nاز خدايم تاج عزّت بر سر است * كو حسن‌زاده حسن را مادر است \r\nبركاتى كه از الطاف إلهى نصيبم شده است همه از شير طيّب و دامن طاهر مادرم و روزى حلال پدرم بوده است .\r\n از شير پاك و دامن قدسى كنام مام * وز لقمه حلال و مباح پدر مرا \r\nاين گفتارم محض صدق و صرف صواب است ، نه سخنى از روى تعصّب و خوى محبّت به پدر و مادر . نقل چند بيت از بند پانزدهم دفتر دل مناسب مىنمايد :\r\n كند احوال هرپيرى حكايت * ز اوصاف جوانيش برايت\r\nچه هرطفلى بود آغاز كارش * كتاب شرح حال روزگارش\r\nهرآن خويى پدر يا مادرش راست * همان خو نطفه او را بياراست\r\nغذاى كسب باب و شير مامش * بريزد زهر يا شكّر به كامش\r\nچو از پستان پاكت بود شيرت * تويى فرخنده كيش پاك‌سيرت\r\nمنى بذر و نسا حرث و تو حارث * بجز تو حاصلت را كيست وارث\r\nاگر پاك است تخم و كشتزارت * هرآنچه كشته‌اى آيد به كارت\r\nو گرنه حاصلت برباد باشد * ترا از دست تو فرياد باشد \r\nدر سال دوم ابتدائى بودم كه مادر عزيز را از دست دادم . و بعد از آن‌كه كلاس ششم را به اتمام رساندم به سبب پيش‌آمد برخى از رويدادها كه بايد گفت :\r\n شرح آن هجران و آن خون جگر * اين زمان بگذار تا وقت دگر \r\nچند ماهى به رسم عادت بگذشت كه بسيار حيف شد ، تا دوباره لطف الهى يار شد و توفيق آنسويى مددكار كه در مدرسه جامع آمل به تحصيل مشغول شديم . در حدود دو سه ماهى به فراگرفتن مسايل اوّلى دينى ، و از بركردن نصاب الصبيان\r\n\r\n","description":"","footnote":"","page_name":" 471 ","page_number":471},
  {"content":"\r\n\r\nو امثله و شرح امثله و صرف مير و عوامل منظومه جرجانى سرگرم بوديم ، و به كتاب عوامل ملّا محسن رسيديم ، درس روز ما « واو ربّ » از حروف جارّه يا « كأنّ » از حروف مشبّهة بالفعل بود و شاهد شعر « و نحر مشرق اللّون كأن ثدياه حقّان . . . » كه ناعى از منزل به مدرسه آمد و از وفات پدر خبر آورد كه لطيم شديم . و باز تا حدود يكسال فترتى مدهش و موحش روى آورد ، و لكن آن بارقه إلهى كه به عرصه دل روى آورده بود مجدّدا ما را به روش فطرى و خواهش عقلى سوق داد . در قصيده تائيه ينبوع الحيات اشاراتى به لطائفى شيرين و دلنشين در اين موضوع دارم .\r\nشش سال تمام در آمل با جدّ و جهد وافر ، و عشق و شوق و ذوق كامل به جامع المقدمات و شرح سيوطى بر الفيه ابن مالك و شرح جامى و شرح نظام و مغنى و مطوّل در ادبيات تازى ؛ و گلستان سعدى و كليله و دمنه در ادبيات پارسى ، و رساله كبرى و كتب حاشيه ملا عبد الله بر تهذيب و شرح شمسيه در دانش ترازو ؛ و معالم تا عام و خاص قوانين در فن اصول ؛ و تمام تبصره علّامه و تمام شرايع محقق و اكثر كتب شرح لمعه در علم فقه ؛ و تعليم خطّ و مشّاقى ، دل داده و سرسپرده بوديم .\r\nآمل آن زمان ما به نعمت وجود روحانيون بزرگوارى متنعّم بود كه در حوزه‌هاى آمل و تهران و اصفهان و نجف درس خوانده بودند . از آن جمله آيات معظّم جناب ميرزا ابو القاسم فرسيو و جناب محمد آقاى غروى ، و جناب آقا شيخ عزيز الله طبرسى ؛ و حجج اسلام حضرت آقاى حاج شيخ احمد اعتمادى ، و حضرت آقاى شيخ ابو القاسم رجائى ، و حضرت آقاى شيخ عبد الله اشراقى و تنى چند از بزرگوارانى ديگر ، در تدريس و تعليم و تأديب ما اهتمام شايان داشته‌اند و زحمت فراوان كشيده‌اند جزاهم اللّه عنّا خير جزاء المعلّمين و ما هم خوب درس مىخوانديم و كار مىكرديم چنان كه پايه درس و بحث ما در آمل چنان قوى شده بود كه در اواخر اقامت در آمل كتب درسى پيشين را براى ديگران تدريس مىكرديم ، و همچنين به تهران كه آمديم همه كتب ياد شده را در مدارس تدريس مىكرديم .\r\nروحانيون بزرگوار ما از طلبه شدن ما بسيار خوشحال بودند كه باز در مسجد\r\n\r\n","description":"","footnote":"","page_name":" 472 ","page_number":472},
  {"content":"\r\n\r\nجامع آمل چند نفر طلبه نو برگرد آمدند و درس و بحث كتب دينى و نشر معارف قرآنى شروع شده است ، و كفر بىدست‌وپا آن همه تلاشى كه كرده است تا چراغ إلهى را خاموش كند و دين و قرآن را از ياد مردم ببرد نتوانسته است و نشده است ، و هم هرگز نه مىتواند و نه مىشود  إِنَّا نَحْنُ نَزَّلْنَا الذِّكْرَ وَ إِنَّا لَهُ لَحافِظُونَ  و به گفتار استوار عارف رومى :\r\n مصطفى را وعده كرد الطاف حق * گر بميرى تو نميرد اين سبق\r\nاى رسول ما تو جادو نيستى * صادقى هم خرقه موسيستى\r\nهست قرآن مر تو را همچون عصا * كفرها را در كشد چون اژدها\r\nتو اگر در زير خاكى خفته‌اى * چون عصايش دان تو آنچه گفته‌اى \r\nاستاد گرانقدر ما حضرت آية اللّه محمد آقاى غروى آملى رضوان الله عليه حكايت فرمود كه از سلطه اجانب كار ديندارى به جايى رسيده بود كه من بعضى از روزها با لباس روحانى در خيابان و بازار آمل بدين قصد عبور مىكردم كه مردم مرا ببينند و دين و ديندارى را فراموش نكنند و مبدء و معاد از يادشان نرود .\r\nبعد از شش سال تحصيل آمل در چهارشنبه اول شهريور 1329 ه ش ، مطابق نهم ذى قعده 1369 ه ق ، به تهران مهاجرت كرده‌ايم . از عنايات كامله حق جلّ و علا بر ما اين‌كه در تهران نيز به پيشگاه علماى بزرگ مانند جناب آقا ميرزا ابو الحسن شعرانى ، و جناب آقا ميرزا ابو الحسن رفيعى قزوينى ، و جناب آقا ميرزا احمد آشتيانى ، و جناب آقا شيخ محمد تقى آملى ، و جناب آقا شيخ محمد حسين فاضل تونى ، و جناب آقا ميرزا مهدى إلهى قمشه‌اى ، و جناب آقا سيد احمد لواسانى و جناب آقا شيخ على محمد جولستانى ، زانو زده‌ايم .\r\nاينها همه بزرگانى زحمت كشيده بودند كه ما علوم عقلى و نقلى و رياضيات و فقه و اصول و طبّ و عرفان و حكمت را در محضر مباركشان در تهران فراگرفته‌ايم ، و هم خيلى خوب گرم درس و بحث بوده‌ايم ، و براى ديگران هم در مدارس مروى و حاج ابو الفتح و فيروزآبادى و محمديه درس مىگفتيم .\r\nبراى طالب كمال استاد كامل ، خيلى دخيل است . آن مفاتيحى كه از استاد\r\n\r\n","description":"","footnote":"","page_name":" 473 ","page_number":473},
  {"content":"\r\n\r\nعائد شاگرد مىشوند ، آن كدهايى كه از استاد استفاده مىكردند ، آن اصول و امّهاتى كه از استاد به دست مىآيند اهميّت بسزا دارند . و به قول عارف رومى در مثنوى :\r\n هيچكس بىاوستا چيزى نشد * هيچ‌آهن خنجر تيزى نشد\r\nهركه گيرد پيشه‌اى بىاوستا * ريشخندى شد به شهر و روستا \r\nانسان از جمع كتاب عالم نمىشود ، و گرنه كتابفروشها مىبايستى أعلم من فى الأرض بوده باشند .\r\n از جمع كتب نمىشود رفع حجب * در رفع حجب كوش نه در جمع كتب \r\nاكثر اساتيد ما در علوم‌وفنون گوناگون عالم بوده‌اند . مثلا در محضر انور آية اللّه علامه حاج ميرزا ابو الحسن شعرانى شرّف اللّه نفسه الزكية از كتب رسمى متعارف درسى تمام رسائل و تمام كفايه و تمام مكاسب را در اصول و فقه فراگرفته‌ايم . و بعد از آن همه كتب طهارت و صلات و خمس و زكات و حج وارث جواهر را .\r\nعلاوه براينها دوره‌هاى رياضيات و هيئت و طب و فلسفه را به خوبى از آن جناب فراگرفته‌ايم .\r\nو همچنين درس تفسير قرآن كريم كه يك دوره تمام تفسير شريف مجمع البيان را در خدمت آن بزرگوار خوانده‌ايم . و هم زمان با تدريس تفسير ياد شده فرمود كه تجويد هم بايد بخوانيم . با اين‌كه خود مجمع البيان لغت و قرائت و حجّت دارد ، مثال داد كه بايد كتاب درسى تجويد هم خوانده شود . من از شرح شاطبى آگاهى نداشتم ؛ فرمود : من شرح شاطبى را نزد پدرم خوانده‌ام ، شما هم شرح شاطبى فراهم كنيد و درس بخوانيد ، كه به حمد الله آن را به دست آورديم و با مجمع البيان در حضور آن بزرگوار به درس نشسته‌ايم . اين كتاب متن آن 1175 بيت به قافيه لام سروده علامه شيخ قاسم بن فيره رعينى شاطبى در علم قراءات است ، و شارح آن علامه شيخ على بن قاصح عذري است كه به شرح شاطبى شهرت دارد .\r\n\r\n","description":"","footnote":"","page_name":" 474 ","page_number":474},
  {"content":"\r\n\r\nو همچنين در علم درايه و رجال ، يك دوره درايه تأليف خود آن جناب را با يك دوره كامل جامع الروات اردبيلى را از محضرش استفاده كرده‌ايم . و خود آن بزرگوار در علم رجال و درايه از شاگردان سيد ابو تراب خوانسارى در نجف بود .\r\nو نيز معرفت به آلات رياضى از قبيل اسطرلاب و ربع مجيّب را از علامه شعرانى تعليم گرفته‌ايم . و خود آن جناب مخترع آلتى در قبله‌يابى است كه هر متضلع در فن به نفاست آن و كمال حذاقت و بصيرت مخترع آن إذعان مىنمايد ، و ما صورت آن آلت را در نكته 999 كتاب هزار و يك نكته آورده‌ايم .\r\nآن جناب ذو الفنون عجيبى بوده است و در برخى از فنون مرد يك فن بوده است . و نيز از مشايخ اجازه روايى اين كمترين بوده است ، و صورت اجازه و سلسله مشايخ روايى را در مؤلفاتم به تفصيل ذكر كرده‌ام .\r\nدر حدود سيزده سال به جدّ و جهد تمام در محضر پربركتش به تحصيل علوم و معارف اشتغال داشتم . هم خودش اشتياقى شگفت به درس و بحث داشت ، و هم ما طالب و شايق بسزا بوده‌ايم . خداوند رحمت كند آقايان دكتر سادات ناصرى و ناصح و ميرخوانى را كه هريك از ارباب كمال بوده‌اند ، و مرحوم ناصح اديبى گرانمايه و بلندپايه بود ، و هيچيك در كسوت آخوندى نبودند ، و با اين‌كه همسنّ و سال استاد علامه شعرانى بودند در محضر مباركش به تحصيل علوم عقلى اشتغال داشتند . غرض اين‌كه مرحوم ناصح روزى به اين كمترين گفت كه دى در جلسه‌اى كه استاد شعرانى تشريف داشت به مناسبتى سخن از دانش‌پژوهى و درس خواندن و اهتمام به تحصيل به ميان آمد ، استاد شما را ضرب المثل قرار داده و به حضّار گفت درس خواندن را از فلانى ياد بگيريد .\r\nو به همين مثابت روزى يك روحانى قزوينى در مدرسه مروى تهران سراغ مرا گرفت و بر من وارد شد و گفت كه حضرت آية الله رفيعى پس از مراجعتش از تهران به قزوين ، مكرّر به طلاب قزوين مىگفت بياييد در تهران طلبه درسخوان را ببينيد و از او درس خواندن را ياد بگيريد ، و نام شما را به زبان مىآورد ، من آمدم شما را ديدار كنم و با شما آشنا شوم .\r\n\r\n","description":"","footnote":"","page_name":" 475 ","page_number":475},
  {"content":"\r\n\r\nسپس در دوشنبه بيست و دوم مهرماه 1342 ه ش ، برابر با 25 ج 1 سنه 1383 ه ق ، از تهران به قم مهاجرت كرده‌ايم ، و تاكنون سى و دو سال است كه در قم بسر مىبرم ، و قم هم براى ما بركات بسيارى داشت . « من لم يشكر المخلوق لم يشكر الخالق » ، از خرمن پربركت حضرت آية الله علّامه آقا سيد محمد حسين طباطبائى صاحب تفسير الميزان در حدود هفده سال ، و نيز از برادر ماجدش جناب آية الله آقا سيّد محمّد حسن إلهى ، و از جناب حجة الاسلام آقا سيّد مهدى قاضى نجل جليل و خلف صالح آية الله آقا سيد على قاضى تبريزى خوشه‌چينى كرده‌ايم . علوم غريبه از قبيل علم اوفاق و اعداد و حروف و غيرها را به قرائت كتب درسى متداول و متعارف در آن علوم از قبيل مفاتيح المغاليق و الدّر المكنون و السرّ المكتوم في علم الحروف و غاية المراد في وفق الأعداد و غيرها را از آقا سيد مهدى قاضى فراگرفته‌ام ، و تنى چند ديگر را نيز در اين علوم براين كمترين حق تعليم و تدريس است و لكن هيچ‌يك را در اين رشته‌ها عديل آن جناب نيافته‌ام و به حق مجتهد مستنبط در اين علوم بوده است . و در حسن خط به خصوص در ثلث خوشنويسى ممتاز بوده است چنان كه در قداست و مراقبت و صفات انسانى يادگار پدر بود . اينها تنى چند از اساتيد ما بوده‌اند كه در محضر شريفشان زانو زده‌ايم .\r\nس 2 : از محضر حضرت امام خمينى رضوان الله عليه چطور ؟\r\nج : خير ، بنده در سال 42 به قم آمده‌ام كه مصادف با تبعيد آن جناب به تركيه بوده است .\r\nس 3 : تقاضا مىكنيم كه از عظمت روحى و اخلاقى اين علماى بزرگ كه اساتيد شما بودند براى ما بگوييد ، و اگر خاطراتى هم از آنان داريد بيان بفرماييد ؟\r\nج : جواب اين سؤال شريف شما مستلزم تدوين يك جلد كتاب ضخيم است لعلّ الله يحدث بعد ذلك أمرا . اگر خاطراتى را كه از آن بزرگواران دارم به رشته نوشته در آورم كتابى خواندنى و ماندنى خواهد شد ، و وقايع تاريخى و نكات آموزنده خوبى را دربر خواهد داشت .\r\n\r\n","description":"","footnote":"","page_name":" 476 ","page_number":476},
  {"content":"\r\n\r\nو اما سخن از شرح حالات روحى و اخلاقى آنها ، حقيقت امر چنان است كه عارف رومى گفته است :\r\n مرد را صد سال عمّ و خال او * يك سر مويى نداند حال او \r\nدر إلهىنامه‌ام گفته‌ام : « إلهى شكرت كه از استادان بىرنگ ، رنگ گرفته‌ام » . اين بزرگواران به حقيقت روحانى راستين بوده‌اند . معنى واقعى عشق به علوم و معارف و كتاب و تحقيق در آثار وجوديشان از قبيل تدريس و تصنيف مشاهده مىشد . و آن‌كه در كلمه 297 هزار و يك كلمه آورده‌ام : « مثل نفس شيّقه و شيفته به كمال با بدن ، مثل تيغ هندى با نيام است كه اين نيامش را تباه كند و آن بدنش را » ، به خوبى در آنان مشهود بود .\r\nشش سال در محضر مبارك پير روشن ضمير روحانى بزرگوار حضرت حجة الاسلام حاج شيخ احمد اعتمادى در آمل تشرّف داشتم ، فقط يك بار از ايشان تشر شنيدم . داستانش اين بود كه به امر آن جناب ملزم بوديم درس نصاب هرروز را از بر كنيم چنان كه پيش از هردرس كتاب نصاب را در دست مىگرفت و ما مىبايستى نخست درس گذشته را به حضور انورش از بر بخوانيم و سپس درس ديگر را فرا بگيريم . روزى كه داشتم درس نصاب را از بر پس مىدادم ، مصراع اول بيتى را با اندك درنگى و لكنتى تكرار كردم تا مصراع دوم به يادم آيد ، به من فرمود : « مگر ديشب ماست خوردى ؟ » ، اين بود يك جمله تشرى كه در مدّت شش سال از آن مرد خدا ديدم . و همين جمله نمكين او در من اثر گذاشت كه در بعد گفته‌ام :\r\n مفتاح قفل خانه دانش دو دنده‌ايست * يك دنده هست صرف و دگر نحو اى خدا\r\nدر راه صرف و نحو به صرف نهار و شام * از نان و ماست حافظه شد محو اى خدا \r\nدر روزهاى نخستين طلبگى ما ، همواره ما را به خلوص عمل اندرز مىفرمود ، و در اين موضوع سر ما را به نقل داستانى گرم كرد كه پسرى از آحاد رعيّت خواهان دختر اميرى شده است ، امير با درشتى سر باز زد . پسر چاره‌اى\r\n\r\n","description":"","footnote":"","page_name":" 477 ","page_number":477},
  {"content":"\r\n\r\nانديشيد و به دروغين راه پارسايى پيش گرفت و به شيوه تعبّد و تهجّد روى آورد تا بدان‌گونه شهرت و آوازه يافت كه مردم او را مستجاب الدعوه پنداشتند و در شدايد امور به دو پناه مىبردند . آنگاه كه نامى بسزا يافت و داراى اسم و رسمى چشمگير شد ، در طلب آن دختر كس فرستاد ؛ امير كه آوازه او را شنيده بود و اقبال مردم را به دو ديده بود ، اين‌بار بىدرنگ دعوتش را اجابت كرد . چون قبول امير به سمع پسر رسيد ، دگرگونى شگفت به پسر دست داد و با خود انديشيد كه بندگى دروغين اين‌چنين اثر بخشيده است اگر راستين باشد چه خواهد كرد ؟ ! از خواهش خود سر باز زد و به راستى و درستى وظيفه بندگى و راه كمال انسانى را پيش گرفت و به مقامات والاى حقيقى رسيد .\r\nدر غزلى گفته‌ام :\r\n اين همه لطف خواجه با بندگى مجاز ماست * ار به حقيقت آن بود خواجه به ما چه‌ها كند \r\nحدود سيزده سال در محضر اعلاى علّامه شعرانى تشرف داشتم ، از آن جناب هم فقط يك تشر بدين‌گونه شنيده‌ام كه در يك مطلب درس مكاسب شيخ انصارى رحمة الله عليه چند بار سؤال و جوابى بين ما ردّ و بدل شده است ، فرمود : « آقا اين مطلبى نيست كه شما در آن اينقدر پافشارى داريد » . اين بود تنها تشرى كه در اين ساليان دراز به من زده است .\r\nگاهى سؤالات و مشكلات درسى كه داشتيم براى نماز ظهرين يا عشائين به مسجد ايشان كه مسجد جدّشان ملا ابو الحسن رضوان اللّه عليه در سه راه سيروس آن روز به نام مسجد حوض بود حاضر مىشديم ، و بعد از نماز در مسيرش تا منزل آن جناب كه بيت المعمور ما بود سؤالات را مطرح مىكرديم ؛ هيچگاه نشد كه مثلا اخمى كند و اظهار خستگى نمايد و بگويد شما كه قبل از ظهر و بعد از ظهر در درسهايم حاضريد ، حالا هم از مسجد تا منزلم دست برنمىداريد ، هيچگاه اين‌گونه حرفها نبود . اين عباد اللّه الصالحين بسيار كمال رأفت و مهربانى و بزرگوارى را در حق ما إعمال مىفرمودند .\r\n\r\n","description":"","footnote":"","page_name":" 478 ","page_number":478},
  {"content":"\r\n\r\nمرحوم آقاى شعرانى مطايبات شيرين داشتند ، گاهى به مناسبتى در اثناى درس مىفرمود : « حرف از ما و عمل از مردم » . روزى يكى از فرزندان خردسال دبستانى آن جناب وارد اطاق درس شد ، و مرحوم دكتر سادات ناصرى سابق الذكر حاضر بود ، دكتر رو به استاد كرد و گفت : ان شاء اللّه آقازاده بايد دكتر بشود . در جوابش فرمود : خير ، مىخواهم طلبه بشود كه كور سوادى پيدا كند . از اين‌گونه مطايبات فراوان از ايشان به خاطر دارم . در مطلق عقايد علمى و دينى سخت متصلّب در برهان بود و دماغ شيخ الرئيسى داشت . شعر وزين به سبك اشعار ميرداماد و ميرزاى جلوه مىگفت . جناب استاد جلال الدين همائى رضوان الله عليه او را شيخ بهائى عصر ، لقب مىداد . و عالمى روحانى ديگر رحمة الله عليه او را به معلم عصر مىستود . در تازى و پارسى قلمى رصين داشت . مرحوم ملك الشعراى بهار در سبك‌شناسى به قلمش تمسّك جست و تمثّل نمود . مقامات فضل او را طولى عريض و عرضى طويل است ، و ما را كتابى جداگانه در شرح حال و آثار و مآثر آن عالم ذو الفنون جليل و نبيل است .\r\nيازده سال در محضر انور حكيم و عارف متأله و شاعر مفلق جناب آقاى ميرزا مهدى إلهى قمشه‌اى قدّس سرّه مشرّف بودم . تمام درسهاى ما در اين يازده سال بعد از نماز مغرب و عشاء بود كه عشائين را با آن بزرگوار مىخوانديم و بعد از آن به درس مىنشستيم . و به مطايبه درس را به تعقيبات نماز تعبير مىفرمود .\r\nحضرت إلهى زبان بسيار مؤدب داشت ، در حين شدّت غيظ و غضب به كسى دشنامش « خواهر نامرد » بود . و خودش با تبسّم مىفرمود : دشنام ما « خواهر نامرد » است .\r\nشبى در جلسه درس به اين تلميذ دعا گويش فرمود : شما خير مىبينيد .\r\nعرض كردم : إلهى آمين ، و لكن جنابعالى از كجا اين بشارت را به داعى مىفرماييد ؟ در پاسخم فرمود : از اين‌كه شما را نسبت به اساتيدت بسيار مؤدّب مىبينم . آرى من هيچگاه در نزد اساتيدم يك زانو يا چهار زانو نمىنشستم ، و به ديوار تكيه نمىدادم ، و خيلى با ادب و احترام مىپرسيدم ، و در حضور و غيابشان\r\n\r\n","description":"","footnote":"","page_name":" 479 ","page_number":479},
  {"content":"\r\n\r\nوظيفه شاگردى را بيش از حدّ وظيفه پدر فرزندى مراعات مىنمودم .\r\nآن جناب را با شب و آسمان و شاهدان آسمانى انس سرشار بود . اين‌كه در اشعارش شب را مىستايد و نوازش مىكند به تصنّع و تكلّف نبوده است بلكه به شوق و شعف جبلّى از صميم دل برخاست و به قلم آمد ، و محفلش هم به حقيقت نورانيت خاصّى داشت .\r\nچند بيتى از نغمه الهى آن جناب در وصف شب و شب‌زنده‌داران :\r\n شب آمد شب رفيق دردمندان * شب آمد شب حريف مستمندان\r\nشب آمد شب كه نالد عاشق‌زار * گهى از دست دل گاهى ز دلدار\r\nشب است اخترشناسان را دل‌افروز * شب است آتش بجانان را جگرسوز\r\nشب آمد عرصه گيتى كند تنگ * به فرياد آورد مرغ شب آهنگ\r\nبه شب مرغان حق را سوزوساز است * به خاك عشق شب روى نياز است\r\nشب آن معراجى عرش آشيانه * به سبحان الذى اسرى ترانه\r\nشب ار بىدانشان آرام يابند * به شب ارباب دانش كام يابند \r\nشگفت اين‌كه در همه مدّت يازده سال كه در محضر مباركش تشرّف داشته‌ام ، از ايشان نيز فقط يك بار تشر شنيده‌ام . داستانش اين‌كه در درس غرر الفرائد متأله سبزوارى كه به حكمت منظومه شهرت دارد ، يكى از رفقاى همدرس كه در كنارم نشسته بود آهسته به من گفت : در اين مطلب اشكال دارم .\r\nاين خام به استاد عرض كرده است كه ايشان چنين مىگويد . در جوابم فرمود :\r\n« مگر شما زبان ايشان هستى » ؟ . به‌به چه تاديب شيرين و دلنشينى . آرى به قول عارف رومى :\r\n عقل دشنامم دهد من راضيم * زانكه فيضى دارد از فيّاضيم\r\nنبود آن دشنام او بىفايده * نبود آن مهمانيش بىمايده\r\nاحمق ار حلوا نهد اندر لبم * من از آن حلواى او اندر تبم\r\nگفت پيغامبر كه احمق هركه هست * او عدوّ ما و غول رهزنست\r\nهركه او عاقل بود او جان ماست * روح او و ريح او ريحان ماست \r\n\r\n","description":"","footnote":"","page_name":" 480 ","page_number":480},
  {"content":"\r\n\r\nآيات بزرگ علامه طباطبائى و آقا شيخ محمد تقى آملى و آقا سيد محمد حسن الهى در سير و سلوك قرآنى از شاگردان بنام جناب آية الله سيّد على آقاى قاضى تبريزى بوده‌اند ، و حقّا در مراقبت كه كشيك نفس كشيدن است بسيار قوى و داراى رتبت عنديّت بوده‌اند كه في مقعد صدق عند مليك مقتدر در شأن آنان صادق بود ، و در مكارم اخلاق نمونه بوده‌اند ، و آيتين معظّم آقا ميرزا ابو الحسن رفيعى قزوينى ، و آقا ميرزا احمد آشتيانى هريك را شأنى خاص در تدريس و تفهيم بود .\r\nجناب رفيعى در حدّت ذكاء و قوت حافظه و حسن و لطف تقرير ، و جودت و فصاحت گفتار و حلاوت و سلاست بيان ، زبانزد خواصّ بوده است . و بويژه در تعبير و تفسير آراء و افكار ملّا صدرا و حلّ معضلات اسفار تبحّر و تمهّرى شگفت داشت .\r\nعلامه شعرانى و آية الله آشتيانى و متأله الهى قمشه‌اى ، هرسه قانون طب بو على را تدريس مىفرمودند و جناب آقا ميرزا احمد آشتيانى در آن تبحّرى بسزا داشت .\r\nو همچنين اساتيد ديگرى را كه نام برده‌ايم همه به حقيقت روحانى والامقام و بزرگوارانى صاحبدل و عالمانى عزيز الوجود بودند . و در حقيقت ستارگان فروزان آسمان معارف بودند ، و با تفاوت در قدر در هدايت و تعليم و تربيت يك دل و يك زبان بودند .\r\nادراك تعدّد مشايخ علم براى محصّل علوم اهميّتى خاص دارد كه از هريك به گونه‌اى كسب فضائل مىكند ، و از هرمحضرى سبكى خاص در تعليم و تدريس فرامىگيرد ، و از روحانيت هريك معنويت ويژه‌اى تحصيل مىنمايد ، و از هر لهجه‌اى منطقى مخصوص مىآموزد ، و از القاءات سبّوحى هريك نحوه‌اى از غرر كلم و درر حكم مىاندوزد ، و از آداب زندگى هريك بهره‌اى بخصوص مىبرد ، لاجرم خود معجونى يادگار از همه مىگردد ، و مخزنى از جواهر معارف هريك مىشود .\r\nفصل سى و سوم باب ششم مقدمه تاريخ ابن خلدون را در لزوم سير و سفر در\r\n\r\n","description":"","footnote":"","page_name":" 481 ","page_number":481},
  {"content":"\r\n\r\nطلب علوم ، و ديدار مشايخ علم ، و فوائد ادراك تعدد مشايخ براى طالب علم اهميت بسزا است . در آن فصل آمده است :\r\nفعلى قدر كثرة الشيوخ يكون حصول الملكات و رسوخها . . . فلقاء اهل العلوم و تعدّد المشايخ يفيده تمييز الاصطلاحات بما يراه من اختلاف طرقهم . . . و هذا لمن يسّر الله عليه طرق العلم و الهداية فالرحلة لا بدّ لها في طلب العلم . . .\r\n( ص 541 ، ط مصر ) .\r\nخلاصه اين‌كه آن نيكبختى كه بايد به طرق علوم هدايت يابد ناچار بايد به حوزه‌هاى علمى سفر كند و در پيشگاه مشايخ علم زانو زند .\r\nس 4 : حضرتعالى را به عنوان يك فيلسوف برجسته و گرانقدر مىشناسيم ، مىخواستيم بدانيم جايگاه فلسفه اسلامى امروز بين مشربهاى فلسفى جهان چيست ، و تا چه حدّ در انديشه‌هاى فلسفى جهان مطرح هستيم ؟\r\nج : فلسفه به معناى معرفت به حقايق اشياء است ، يعنى آن را كه قرآن مثلا فرمود : قل ربّ زدني علما دنبال كند ، بدين بيان كه به قدر طاقت بشرى و اندازه توان آدمى ، كلمات وجودى كتاب هستى را زيرورو كند و بشكافد و به عمق اسرار و احكام و خواصّ آنها برسد . و ان شئت قلت : فلسفه در حقيقت شرح و بيان متون معارف شرع ، و منطق و برهان حقايق وحى است . و به تعبير كامل صدر المتألهين در اسفار : « تبّا لفلسفة تكون قوانينها غير مطابقة للكتاب و السنّة » ( اسفار ، طبع رحلى ، ج 4 ، ص 75 ) . يعنى هلاك و مرگ بر آن فلسفه‌اى كه قوانين آن مطابق با كتاب و سنّت نبوده باشد و با شرع و فرموده‌هاى آن مخالف باشد . ما رساله‌اى در اين واقعيت و حقيقت ، مشتمل بر يك ديباچه و يك مقدمه و ده فصل به نام قرآن و عرفان و برهان از هم جدايى ندارند نوشته‌ايم كه در موضوع مذكور اهميّت بسيار شايان توجه دارد ، و حقّا دانش‌پژوه فرزانه را چراغى فرا راه نيكبختى و رستگارى است . اين رساله در مؤسسه مطالعات و تحقيقات فرهنگى مكرر به طبع رسيده است و در دانشگاه تهران از كتب برگزيده سال شناخته شده است و معرّفى شده است .\r\n\r\n","description":"","footnote":"","page_name":" 482 ","page_number":482},
  {"content":"\r\n\r\nدر تعريف فلسفه ، قيد « به قدر طاقت بشرى » را بدين سبب آورده‌اند كه بشر در به دست يافتن حقايق بسيار چيزها - مثلا از فهميدن كيفيّت خلقت اشياء - ناتوان است ، قوله سبحانه :  قُلِ الرُّوحُ مِنْ أَمْرِ رَبِّي وَ ما أُوتِيتُمْ مِنَ الْعِلْمِ إِلَّا قَلِيلًا  ( الإسراء ، 86 ) .\r\nشيخ رئيس در تعليقات در عجز به معرفت حقايق اشياء گويد : « كل انسان يعرف من نفسه نقصانه و يشهد عليها به » ( ص 52 ، ط مصر ) يعنى هر انسان از خودش نقصش را مىشناسد ، و به نقص خود گواهى مىدهد .\r\nو نيز در تعليقات گويد : « الوقوف على حقائق الأشياء ليس فى قدرة البشر ، و نحن لا نعرف من الأشياء إلّا الخواص و اللوازم و الأعراض . . . » ( ص 34 ) .\r\nيعنى آگاهى بر حقايق اشياء در قدرت بشر نيست ، و ما از اشياء جز خواصّ و لوازم و اعراض آنها را نمىشناسيم .\r\nملاحظه بفرماييد ، اكنون ما و شما در اين منزل خودتان با هم به گفتگو نشسته‌ايم ، و اين انگور و گلابى در حضور شما حاضرند ، و مىدانيم كه فرع نمودار اصلش است ، و اين ميوه‌ها از اصلشان كه درخت گلابى و مو مىباشد رسته‌اند و برآنها متفرع‌اند . ولى حرف در اين است كه اين گلابى چگونه از درختش روييده است ؟ و اين خوشه انگور چه‌طور از رز متولد و متكوّن شده است ؟ ما در تطبيق و انطباق اين فرع بدان اصل چه مىتوانيم بگوييم ؟ ما به چشم ديده‌ايم و تجربه حاصل شده است كه خوشه انگور از تاك مىرويد لذا آن را به اين ارتباط مىدهيم ، و إلّا چگونه مىتوانستيم خوشه‌هاى تمشت و توت و انگور و خرما و موز را به درختهاى خاصّ خودشان نسبت و ارتباط دهيم ؟ !\r\nبه فرض اگر درخت رز را زبان بودى ، هرگاه از او مىپرسيديم كه اين خوشه انگور چگونه بدين صورت شگفت از شما روييده است ؟ شايد در پاسخ پرسش ما مىگفت : شما بفرماييد كه اولا تكوّن مقدار آب به نام نطفه در پدر و مادر شما چگونه بوده است و آنها از تكوّن نطفه چه خبر داشته‌اند ؟ و ثانيا اين نطفه در كارخانه آدم‌سازى به نام رحم و زهدان مادر چگونه بدين نحو تشكيل و تصوير و تخطيط شده است و بدين صورتهاى شگفت درآمده است ، و اين همه اعضاء و\r\n\r\n","description":"","footnote":"","page_name":" 483 ","page_number":483},
  {"content":"\r\n\r\nجوارح و دستگاههاى بوالعجب و جهاز كارهاى گوناگون شگفت از ظاهر و باطن كه بايد به دانش آناتومى يعنى به علم شريف تشريح بدانها آگاهى يابيم ، از آن پديد آمده‌اند ؟ وانگهى موجود عجيب شده است كه بر زمين و آسمان دست يافته است و هرچيز را مسخّر خود كرده است و اين همه صنايع و ابداعات و اختراعات و اكتشافات برّى و بحرى و فضايى دارد ؟ ! پدر و مادر از كيفيّت خلقت او چه خبر دارند ؟\r\nبه همان اندازه كه تشنگى سبب آب جستن است ، و گرسنگى واسطه نان خواستن است ، غريزه جنسى نيز رابطه جفت يافتن است ، أما بعد از خوردن آب و نان و انعقاد نطفه ، پدر و مادر و جز آنها از كيفيت تشكّل يافتن آنها بدين صور حيرت اندر حيرت چه آگاهى و چه دستى دارند ؟ اينجاست كه حقيقت عالم خداوند سبحان جلّت عظمته مىفرمايد  هُوَ الَّذِي يُصَوِّرُكُمْ فِي الْأَرْحامِ كَيْفَ يَشاءُ  ( آل عمران ، 7 ) كه « هو » فرمود ، يعنى جاى نحن و انا نيست فقط دست خدا در كار است . بايد موحّد به توحيد صمدى قرآنى شد تا بهتر به سر اين سخن و اشباه و نظائر آن آگاهى يافت و آشنا شد .\r\nدر دفتر دل چه نيكو گفته آمد و ثبت شد كه :\r\n به بسم اللّه الرحمن الرحيم است * كه بينى نطفه‌اى درّ يتيم است\r\nز سير حبّى ماء حياتى * برويد ز ابتدا شاخ نباتى\r\nهمى در تحت تدبير خداوند * درآيد صورتى بىمثل و مانند\r\nكه در ذات و صفات و در فعالش * به نحو اكمل است عين مثالش\r\nتعالى اللّه كه از حمأ مسنون * مثال خويش را آورده بيرون\r\nنگر در حبّه نطفه چه خفته است * در اين يك دانه هردانه نهفته است\r\nچو تو يك دانه هردانه هستى * ندارد مثل تو يك دانه هستى\r\nشود يك نقطه نطفه جهانى * جداگانه زمين و آسمانى\r\nنگر در صنع صورت آفرينت * به حسن طلعت و نقش جبينت\r\nبه ديگر دستگاههاى چنانى * كه دارى از عيانى و نهانى \r\n\r\n","description":"","footnote":"","page_name":" 484 ","page_number":484},
  {"content":"\r\n\r\n از اين‌صورت كه يكسر آفرين است * چه خواهد آن‌كه صورت آفرين است\r\nز بالقوه سوى بالفعل بشتاب * مقام خويش را درياب و درياب \r\nغرض اين‌كه فلسفه به معنى علم و معرفت به اسرار كلمات وجودى به قدر طاقت بشرى است ، بنابراين هيچ فيلسوفى با فيلسوفى و هيچ فلسفه‌اى با فلسفه‌اى يعنى هيچ‌حكمتى و هيچ‌دانشى با دانشى از آن حيث كه دانش‌اند دعوا و نزاع ندارد . يكى در رشته گياه‌شناسى كار مىكند ، و ديگرى در جانورشناسى ، و آن ديگر در زمين‌شناسى ، و آن ديگر در ستاره‌شناسى ، و هكذا در رشته‌هاى ديگر طبيعى كه دانش فيزيك است ؛ و ديگرى در إلهيات تفكر و تعقّل مىنمايد كه معرفت به متافيزيك و ماوراى طبيعت است ؛ چنان كه دانشمندى چشم پزشك است ، و ديگرى دندان پزشك است ، و ديگرى متخصّص در امراض گوش و حلق و بينى است ، و ديگرى آناتوميست است كه در علم تشريح كار كرده است و كالبدشناس است ، و ديگرى روان‌شناس است و روان ماوراى طبيعت است ، و همگى سروكارشان با انسان است و با هم هيچ‌تنازع و تزاحمى ندارند . آرى ممكن است كه در طرق رسيدن به مقصود ، اختلاف نظر پيش آيد . مثلا براى رسيدن به پشت بام مقصود ، يكى بگويد از پلّكان بالا برويم ، و دومى بگويد با نردبان ، و ديگرى بگويد با آسانسور و يا يكى در حدّى توقف كند و ديگرى او را بيدارى دهد و بگويد بالاتر بيا كه خبرهايى است ، چنان كه إلهى به مادّى اين هشدارى مىدهد و براى او در اثبات ماوراى طبيعت برهان اقامه مىكند از اين‌گونه اختلافها كه اشاره كرده‌ايم پيش مىآيد ، و لكن در حقيقت اختلاف واقعى بين دانشى و دانشى نيست . و خود فلسفه همان‌گونه كه صدر المتألهين فرمود دليل و برهان اسرار دين است جز اين‌كه لفظ فلسفه و فيلسوف واژه يونانى است ، و كسى را رسد كه بجاى آن دو ، حكمت و حكيم و يا كلمات ديگر معادل و مشابه آنها را به كار برد .\r\nبلى برترى بعضى از علوم را بر بعض ديگر نمىشود انكار كرد . مثلا در ميان علوم طبيعى علم گرانقدر طب را ارج و اهميّت فوق العاده است كه پشتوانه حيات\r\n\r\n","description":"","footnote":"","page_name":" 485 ","page_number":485},
  {"content":"\r\n\r\nو بقاى جاودانه جامعه انسانى است . و فراتر از آن معرفت نفس آدمى يعنى روان‌شناسى است . در درس نود و هفتم كتاب دروس معرفت نفس از سقراط حكيم سخن به ميان آورده‌ايم كه آن بزرگ مرد و شاگردانش عجيب در معرفت نفس اهتمام داشته‌اند . حكماى يونان پيش از وى كه عالم طبيعى بودند همه آنها گمنام شدند ، ولى نام سقراط جاويد ماند و آوازه‌اش جهان را بگرفت كه قيمت انسان را بالا برده بود و گفت : « بيهوده در شناختن موجودات خشك و بيروح رنج مبر بلكه خود را بشناس كه شناختن نفس انسان بالاتر از شناختن اسرار طبيعت است » ( دروس معرفت نفس ، ط 1 ، ص 302 ) .\r\nغرض اين‌كه آنچه را كه شريعت مطهّر فرموده است همه را علّت و دليل و برهان است . قرآن كريم فرمود :  قُلْ هاتُوا بُرْهانَكُمْ إِنْ كُنْتُمْ صادِقِينَ .  احكام حلال و حرام همه مبتنى بر مصالح و مفاسد و اسرار و حكمى است كه در متن طبايع اعيان موجودات خارجى ، و در كمون احوال و افعال اطوار وجود آدمى نهفته‌اند .\r\nخداى منّاح غيوب و فتّاح قلوب توفيق اعتلاى به فهم خطاب محمدى ( ص ) را به همگان مرحمت بفرمايد .\r\nمثلا شارع فرمود : غوره انگور و آب غوره را بخور هيچ‌منعى ندارد ، و از خوردن انگور و كشمش هم مانع نشده است ، و خوردن شيره انگور و سركه آن را نيز نهى نفرموده است ، اما همين كه آب انگور به صورت خمر درآمده است خوردن آن را تجويز نكرد و تحريم فرموده است كه عقل را از انسان سلب مىكند و مضارّ گوناگون براى مزاج و اجتماع انسانى پيش مىآورد .\r\nبه عنوان تنوّع در كلام و مناسبت با مثال ياد شده مطايبه‌اى را از يك روحانى شهر ما رحمة اللّه عليه به عرض برسانم : آن جناب در پيرامون « الإنسان حريص على ما منع » مىفرمود : « مىگويند كه خمر بسيار بدمزه است كه بايد با ضميمه مزه‌اى خورده شود ( كه فراوان خورند مستانا ) ، و مىگويند دهن را هم بدبو مىكند ، و عقل را از انسان سلب مىكند ، و عقم هم مىآورد كه چه بسيار از مىگساران عقيم شده‌اند ، و در فرزندان هم اثر بد مىگذارد كه بسى از اولاد\r\n\r\n","description":"","footnote":"","page_name":" 486 ","page_number":486},
  {"content":"\r\n\r\nمىگساران بر اثر افراط در مىگسارى پدر از دو ديده نابينا شده‌اند ، و همچنين مفاسد بسيار ديگر كه أمّ الخبائث است ؛ و لكن چون شرع انور خوردن آن را حرام فرمود ، و « الإنسان حريص على ما منع » آن را مىخورند ، و اگر به فرض شرع مقدس خوردن اين‌چنين چيز را واجب مىفرمود فقط همين ما آخوندهاى بيچاره مىبايستى آن را بخوريم » .\r\nبه موضوع بحث برگرديم : ما اگر به مصالح و مفاسد و مضار احكام شرع از حلال و حرام و غيرهما پى برده‌ايم فبها و نعمت ، و اگر پى نبرده‌ايم باز هم آمنّا و سلّمنا و صدّقنا ، زيرا كه منطق وحى است و حق محض و صدق صرف است ، زيرا همان دستى كه عالم و آدم را بدين حسن صنعت و زيبايى آفريده است چنان كه در نظام خلقت يك ميكرون اعوجاج و انحراف يافت نمىشود و گرنه هرج و مرج بدان روى مىآورد ، همان دست براى ما اين كتاب را به نام قرآن و اين احكام را نوشته است و نگاشته است و در كنار ما گذاشته است تا با داشتن اين دستور العمل و برنامه انسان‌ساز و اين منطق وحى ، تكامل انسانى تحصيل كنيم و صاحب مدينه فاضله باشيم اين حقيقت امرى است كه من به نور برهان و عرفان بدان ايمان و اذعان دارم .\r\nخلاصه عرائض ما در پاسخ اين پرسش اين‌كه فلسفه علم به حقايق اشياء به قدر طاقت بشرى است ، و آن را به انحاء گوناگون تعريف كرده‌اند و همه حق‌اند هرچند كه فيلسوفى در صورت فيزيكى تحقيق مىكند ، و ديگرى در معناى متافيزيكى ؛ و بالأخره همه درباره كلمات وجودى نظام هستى و متكلّم آنها در بحث و فحص‌اند و هدف همه علم به حقايق اشياء است و علم مغتنم و محترم است ، اگرچه الهى به مادّى مثلا مىگويد : فقط در اين حدّ توقف نكن و بالا بيا ، كه حق هم با إلهى است .\r\nس 5 : جنابعالى با توجّه به انسى كه با ادبيّات و شعر داريد ، بفرماييد به چه سبكى شعر مىسراييد ، و تاكنون چه آثارى را در اين مورد به چاپ رسانده‌ايد ؟ .\r\nج : سبك اشعارم اعمّ از غزليات و قصائد و رباعيّات و دوبيتيها و ترجيع‌بند و غيرها به همان سبك و بحور عروضى اشعار شعراى پيشين ما است ، اگرچه\r\n\r\n","description":"","footnote":"","page_name":" 487 ","page_number":487},
  {"content":"\r\n\r\nخوشه‌چين خرمن آنانيم و در كنار سفره آنها نشسته‌ايم . مثلا قصيده تائيه عربى ما به نام ينبوع الحيات كه از اهميت بسزا برخوردار است و حاوى چهار صد و بيست و پنج بيت است به سبك تائيه معروف ابن فارض سروده شده است بدين مطلع :\r\n بدءت ببسم اللّه عين الحقيقة * نطقت به في نشئة بعد نشئة \r\nو قصيده يائيه فارسى ما به نام صحراويّه شامل يكصد و بيست و دو بيت به سبك قصيده يائيه معروف ميرفندرسك سروده شده است بدين مطلع :\r\n گرنه كارت دلبرى و غارت و يغماستى * پس چرا اينسان جمال خويش را آراستى \r\nدفتر دل ما را در ميان سروده‌هايم شأنى خاص است ، و آن به سبك گلشن‌راز عارف شبسترى در نوزده بند به عدد حروف بسم الله الرحمن الرحيم سروده شده است .\r\nديوان قسمتى از اشعارم كه بيش از چهار هزار بيت است يك بار به طبع رسيده است ، و طبع دوم آن با اضافه قريب به هزار بيت ديگر در شرف انتشار است .\r\nكار ديگر ادبى بنده ، تصحيح كتاب كليله و دمنه و ترجمه دو باب ديگر آن به همان سبك قلم نصر اللّه منشى است كه حقا در تصحيح اين كتاب و ترجمه آن دو باب زحمت بسيار كشيده‌ايم . و كار ديگر ادبى بنده تصحيح گلستان سعدى است . و كار ديگرم تصحيح و تعليق نصاب الصبيان است كه نخستين اثر قلمى بنده و موشّح به تقريظ استاد علامه شعرانى است . و هريك از اينها مكرر به طبع رسيده است . و اثر علمى ديگرم كه آن را هم بايد در عداد كارهاى ادبى من محسوب داشت ، اعراب‌گذارى و تصحيح اصول كافى است كه در دو جلد مكرّر به طبع رسيده است ، به مدّت دو سال و نيم در اين اثر زحمت بسيار كشيده‌ايم و كار بسزا نموده‌ايم .\r\nس 6 : لطفا در مورد آثار قلمى خود توضيحى بفرماييد ، و آخرين اثرى كه در دست داريد چيست ؟ و مقدارى درباره آن توضيح دهيد .\r\nج : آثار قلمى بنده از رساله‌ها و كتابهاى بزرگ و ميانه در موضوعات مختلف علوم از عربى و فارسى تاكنون در حدود پنجاه نسخه به طبع رسيده است ، و\r\n\r\n","description":"","footnote":"","page_name":" 488 ","page_number":488},
  {"content":"\r\n\r\nتعدادى در دست طبع و در شرف نشر است ، و باقى در دست تكميل و مبيّضه شدن و تنظيم است .\r\nآخرين اثر قلمى كه اكنون در دست است و نزديك به اتمام است كتابى در امّهات و اصول مباحث حركت به نام گشتى در حركت است . اين كتاب مشتمل بر چند دشت و هر دشت آن بر چند چمن است . در اين گشت دشتها و چمنها از معنى حركت حبّى به اصطلاح عرفان كه وجود عالم از حركت حبّى است و معنى اسناد اين حركت به حق سبحانه ، و همچنين از تجدد امثال و حركت جوهر طبيعى و فرق هريك از ديگرى و احكام و مسائلى كه برآنها متفرّع و نتائجى كه از آنها مستفادند به تفصيل مستوفى بحث و تحقيق مىشوند ، و اين اثر را شأنى بخصوص است .\r\nس 7 : دوست داريم بدانيم روزها چه كار مىكنيد آيا مىتوانيد كارهايى كه بطور روزانه انجام مىدهيد برايمان بگوييد ؟ چه چيزى الآن بيشترين وقت شما را اشغال مىكند ؟ در حقيقت مردم مىخواهند بدانند چه چيزى ذهن يك فيلسوف ، عارف ، حكيم ، فقيه ، رياضىدان ، اديب و . . . را در اين 66 سالگى به خود مشغول داشته است ؟\r\nج : بنده از حسن نيّت و بزرگوارى و تشويق و دانش‌پرورى شما تشكر مىكنم . و واقع و حقيقت امر اين است كه در شوق‌وذوق به تحصيل علوم و معارف در غزلى گفته‌ام :\r\n منم آن تشنه دانش كه گر دانش شود آتش * مرا اندر دل آتش همى باشد نشيمنها \r\nمن كه از شش سالگى به مكتب رفته‌ام تاكنون نديم من كتاب ، و معشوق من استاد و درس و كار من بحث و تدريس و تصنيف است ، ذلك فضل الله يؤتيه من يشاء .\r\nاستادم آية اللّه علّامه شعرانى رضوان الله عليه درباره اين كمترين ترقيم فرموده است :\r\nو بلوته منذ عشرين سنة بل اكثر فلم أرفيه ما يشينه و يؤخذ عليه إلا الجدّ و الاجتهاد\r\n\r\n","description":"","footnote":"","page_name":" 489 ","page_number":489},
  {"content":"\r\n\r\nفجمع من علوم الدين جميع ما يجب أن يعلمه علماء الدين ، و لم أره مرة واحدة يتأنّف من علم . . .\r\nيعنى : بيش از بيست سال او را آزمودم و در او جز جدّ و جهد به تحصيل علوم چيزى نيافتم و نديدم ، و همه علومى را كه بايد دانشمند دينى بداند گرد آورده است . و نديدم كه يك بار از علمى خوددارى كند و روگردان باشد و بيزارى بجويد . . .\r\nدر اينجا خاطره‌اى را كه از حضرت استاد شعرانى دارم به عرض برسانم ، و آن اين‌كه روزى به من فرمود : « مبادا به سرنوشت ابن اعلم مبتلا شوى » . گويند كه ابن اعلم رياضىدان منجّم معروف معاصر عضد الدوله ديلمى ( على بن حسن - يا حسين - علوى ، متوفى سال سيصد و هفتاد و چهارم يا پنجم هجرت ) از كثرت كار و كوشش در تحصيل و تصنيف علوم و فنون ، خستگى و ملال دماغى به دو روى آورد بگونه‌اى كه وقتى او را ديدند با آن همه عشق و علاقه‌اش به كتاب ، كتابهايش را يك جا جمع كرده مىخواهد آتش بزند ؛ لذا مرحوم استاد از روى مطايبه به بنده فرمود كارى نكنى كه به سرنوشت ابن اعلم دچار شوى .\r\nس 8 : حضرتعالى را در حوزه و خارج از حوزه به عنوان يك استاد مسلّم رياضيات مىشناسند ، اطّلاع داريد دانش‌آموزان ما در المپيادهاى گوناگون از جمله رياضى مقامهاى خوبى كسب كرده‌اند . اولا خواستيم حضرت مستطاب عالى اگر رهنمودى به اين عزيزان داريد بيان كنيد ؟\r\nثانيا خاطراتى كه از برخورد علمى با اساتيد رياضى داريد برايمان نقل كنيد . ما شنيديم در زمان طاغوت ، ظاهرا يك مسئله لا ينحل رياضى در دانشگاه تهران مطرح بود كه جنابعالى حلّ نموديد و از آن زمان آوازه علمى شما به دانشگاه راه يافت ، دوست داريم در اين زمينه از زبان حضرت‌عالى مطالبى بشنويم .\r\nج : اين سؤال شما در حقيقت به چند بخش مىشود همان‌گونه كه خودتان فرموده‌ايد : « اولا و ثانيا » . در پيرامون بخش اول كه در موضوع رهنمود دانشجويان عزيز رياضى و ترغيب و تشويق آنان به رشته‌هاى دانش گرانقدر رياضى است گوييم :\r\n\r\n","description":"","footnote":"","page_name":" 490 ","page_number":490},
  {"content":"\r\n\r\nخداى سبحان در چند جاى قرآن كريم خود را به علم شريف حساب وصف فرموده است :  إِنَّ اللَّهَ سَرِيعُ الْحِسابِ  ( سوره آل عمران ، آيه 199 ) ،  وَ كَفى بِنا حاسِبِينَ  ( سوره انبياء ، آيه 47 ) ، و همچنين آيات چند ديگر . و يكى از نامهاى قيامت در چند جاى قرآن  « يَوْمَ الْحِسابِ »  آمده است :  إِنَّ الَّذِينَ يَضِلُّونَ عَنْ سَبِيلِ اللَّهِ لَهُمْ عَذابٌ شَدِيدٌ بِما نَسُوا يَوْمَ الْحِسابِ  ( سوره ص ، آيه 26 ) . يعنى كسانى كه از راه خدا به درمىروند آنان را عذابى سخت است بدين سبب كه روز حساب را فراموش كرده‌اند . راه حق كه محور نظام هستى است حساب است و هركه از آن به دررفته است از راه حسابى به دررفته است ، و از حساب روى تافتن همان و در عذاب افتادن همان ، چه اين‌كه جزا نفس عمل است .\r\nآرى صنع أحسن عالم كيانى و نظم اتم نظام ربانى براساس استوار حساب و اندازه است . تاروپود فعل حق - تعالى شأنه - حساب و اندازه است كه در متن خلقت عالم و آدم پياده شده است و هريك به زيباترين صورت آراسته و پيراسته گرديده است  فَتَبارَكَ اللَّهُ أَحْسَنُ الْخالِقِينَ .  جمال جان‌فزاى جهان و انسان ، از نقّاش چيره‌دست آفرينش ، با ترتيب تام ، و تنسيق كامل ، و اندازه سزاوار ، و ريخت بايسته ، و پيوسته شايسته و نسبت موزون ، و انسجام مربوط اعضاء و جوارح حساب شده آنها با يكديگر صورت يافته است كه در نهايت زينت و زيبايى و آراستگى است .\r\nواژه « اندازه » فارسى ، در تازى به كلمه « هندسه » تعريب شده است . يعنى هندسه همان اندازه است . در اصول كافى جناب كلينى ، روايت است كه امام على بن موسى الرضا ( ع ) به يونس بن عبد الرحمن فرموده است : « فتعلم ما القدر ؟\r\nقلت : لا ، قال : هي الهندسة . يعنى : آيا مىدانى قدر چيست ؟ گفت : نه ، فرمود : قدر به معنى هندسه است . ( كافي معرب ج 1 ، ص 121 )\r\nقدر در اين حديث به فتح قاف و دال است ، چه اين‌كه قدر به فتح قاف و سكون دال به معنى مطلق اندازه است ، و به فتح هردو به معنى اندازه معيّن است ، قوله سبحانه :  إِنَّا كُلَّ شَيْءٍ خَلَقْناهُ بِقَدَرٍ  ( سوره قمر ، آيه 50 ) . يعنى هرچه كه در خلقت\r\n\r\n","description":"","footnote":"","page_name":" 491 ","page_number":491},
  {"content":"\r\n\r\nدلرباى نظام احسن عالم به وقوع پيوست به اندازه معيّن يعنى به حدّ و صورتى حساب شده است . مثلا : اگر مردمك چشم به اندازه يك ميكرون از جاى خودش كنار برود ، بينايى را از دست مىدهد ، و يا كاژ مىشود يعنى لوچ و چپ مىشود .\r\n\r\nتأثير علوم رياضى در تقويت نفس و تقويم و تعديل فكر\r\nعلم به قوانين حسابى و قواعد مسائل عددى در تقويت نفس انسانى از اعظم وسايل است . به خصوص علم هندسه كه در تعديل و تقويم ذهن و فكر و قلم و بيان تأثيرى بسزا دارد .\r\nحكما و فلاسفه بزرگ گفته‌اند : براى رسيدن به معرفت حقايق اشياء ، فكر را بايد به علوم رياضى ورزش داد . آرى علوم رياضى براى حكيم به مثابت مسطره براى خطّاط است . همچنان كه مسطره ، مشاق را از كجى و بىنظمى در كتابت حروف و انحراف سطور ، حافظ است ؛ علوم رياضى نيز فكر را از خطا و اعوجاج و انحراف بازمىدارند و به آن استقامت و اعتدال مىدهند ، زيرا كه مسائل آن مبتنى بر قواعد خلل‌ناپذير است و هيچ مسامحه و سهل‌انگارى در آنها راه ندارد ، با تخمين و تقريب درست نمىشود . اگر چنانچه اندك اشتباه و غفلت در إعمال قوانين آن به محاسب روى آورد فرسنگها از نتيجه دور مىشود و از رسيدن به مقصود بازمىماند . لذا گفته‌اند كه عدد براى محاسب مانند دندانه‌هاى كليد است كه اگر زايد يا ناقص باشد فتح باب نمىشود ، و هرگز درب مطلوب به روى او باز نمىگردد .\r\nانسانهاى ورزيده در علوم رياضى ، صاحب رأيى صائب و نظرى ثاقب و كم گوى و گزيده گوى و دير گوى و نكو گوى مىشوند . عبارات و الفاظ آنان نوعا حساب شده است ، قلم آنان بسيار رصين و متين است . مثلا عبارات خواجه طوسى به فارسى و عربى ، چنان سخت بنياد و استوار است كه گويى به جاى مركّب ، سرب مذاب به كار برده است .\r\nابن خلدون را در مقدمه تاريخش سخنى در فضيلت علم هندسه به تازى است\r\n\r\n","description":"","footnote":"","page_name":" 492 ","page_number":492},
  {"content":"\r\n\r\nكه به پارسى به عرض مىرسانيم :\r\nهندسه به خرد فروغ و به انديشه راستى مىدهد ، زيرا همه براهينش به روشى روشن و سبكى آشكار است . از همين جهت غلط در قياسهايش راه ندارد ، لذا به ممارست آن فكر از خطا دور مىگردد . و بر اثر اين‌روش روشن ، هوش و بينش به هندسه‌دان دست مىدهد . و گفته‌اند بر در سراى افلاطون نوشته بود : هركس هندسه‌دان نيست به منزل ما وارد نشود . و مشايخ ما گفته‌اند : ممارست در علم هندسه براى فكر به مثابت صابون براى جامه است . چنان كه اين جامه را تميز مىگرداند ، آن فكر را صافى مىنمايد . و اين از جهت حسن ترتيب و انتظامى است كه در مسائل هندسى به كار رفته است .\r\nمحصّلين علوم دينى نيز احتياج مبرم به تحصيل رياضيات از هندسه و حساب و هيئت دارند .\r\nمثلا كثيرى از ابواب فقه از قبيل مسائل كرّ در تعيين مساحت ظروف براى معرفت مقدار كر ، و وقت و هلال و قبله وارث و وصايا و مكاسب و غيرها به علوم رياضى نيازمندند . اكثر كارهاى بشر ديروزى و امروزى مبتنى بر رياضيات است . اين علوم رياضى است كه اساس نظام اجتماع بشرى است .\r\nخلاصه اين‌كه مبناى كلمات كتاب تكوينى و تدوينى نظام هستى مبتنى بر اساس استوار رياضيات است . زهى سعادت اين عزيزان دانش‌آموز و خوشا به حال آنان كه در المپيادهاى رياضى ، حائز مقام والايى شده‌اند . خداوند سبحان بر توفيقاتشان بيفزايد كه ان شاء الله تعالى در آينده نزديك از افراد نامور جهان دانش و خدوم صادق جامعه در علم و عمل بوده باشند .\r\nاما دربارهء بخش دوم اين سؤال كه فرموديد : « ثانيا خاطراتى كه از برخورد علمى با اساتيد رياضى داريد برايمان نقل كنيد » ، خاطرات بسيار خوشى در اين بخش داريم ، برخى را در ديگر مصاحبه‌هايم نقل كرده‌ام كه به طبع و نشر رسيده است ، از آن جمله در شماره نخستين مجلّه گرانقدر بيّنات واقعه‌اى شيرين و شنيدنى درج شده است . در اين مصاحبه با شما به نقل خاطره‌اى كه در رساله\r\n\r\n","description":"","footnote":"","page_name":" 493 ","page_number":493},
  {"content":"\r\n\r\nقطبنما و قبله‌نما آورده‌ام ، اكتفاء مىكنم ، و آن اين‌كه :\r\nتيمسار سرتيپ حسينعلى رزم‌آرا رحمة الله عليه كه آوازه قبله‌نماى او همه جا را فرا گرفته است ، در اول ارديبهشت‌ماه سنه هزار و سيصد و پنجاه و شش هجرى شمسى ، شخصا به تنهايى در قم به ديدارم آمد ، و يك عدد قبله‌نما كه از كارهاى بسيار ارزشمند آن شادروان زنده‌ياد است با برخى از آثار قلمى ديگرش را برايم تحفه و هديه آورده بود ، پس از آن من نيز روزى راهى تهران شدم و بديدارش رفتم كه چه گشاده‌رويى و تازگيها و مهمان‌نوازى بسزا بنمود . حقا او را مسلمانى معتقد و دانشمندى متواضع و منصف و نيك‌منش و خوش‌محضر يافتم . در جلسه قم ، مسائلى چند در پيرامون موضوعات گوناگون هيوى پيش آمد ، دليل برخى از آنها را طلب كرد ، ما هم مآخذى از تراث علمى علماى دين و مصادرى از كتب دانشمندان پيشين را به حضورش عرضه داشتيم ، كه بسيار شگفتگى از خود نشان داد ، و همى ابتهاج و انبساط مىنمود ، و از من خواست كه اين حقايق و معارف با شرح و بسطى در دست دانشمندان و انديشمندان قرار گيرد . به اميد اجابت مسئولش كه لعلّ الله يحدث بعد ذلك امرا .\r\nاما دربارهء بخش سوم اين سؤال كه فرموديد : « ما شنيديم در زمان طاغوت ، ظاهرا يك مسئله لا ينحلّ رياضى . . . » ، حقيقت مطلب بدين‌گونه است كه به عرض مىرسانم : بنده در نه سال از سنه 1337 شمسى تا سنه 1345 تقويم - يعنى سالنامه - استخراج كرده‌ام . و مأخذ استخراجم زيج بهادرى و زيج الغ بيكى و نسخه‌اى از تسهيل زيج محمّد شاهى بوده است .\r\nيكى از استادان رياضى آن زمان دانشگاه تهران كه چند سالى است از اين نشأت رخت بربسته است در دو واقعه ، آشكارا مرا تكذيب كرد كه در هردو واقعه صحّت محاسبه من به وقوع پيوست . يكى واقعه كسوفى بود كه يك روز يا دو روز قبل از روز وقوع آن در روزنامه اطلاعات وقوع آن را يعنى صحّت محاسبه مرا تكذيب كرده است ، و چون كسوف به وقوع پيوست و صحّت محاسبه ما به منصّه ظهور رسيد ، در فرداى آن روز ، در همان روزنامه عذرخواهى كرده‌اند ، و ما نيز\r\n\r\n","description":"","footnote":"","page_name":" 494 ","page_number":494},
  {"content":"\r\n\r\nبه احترام اعتذار اعتراضى ننموده‌ايم . و آن كسوف را جز بنده هيچ‌مستخرجى خبر نداده بود كه بنده متفرد بودم .\r\nواقعه دوم موضوع رؤيت هلال ماه شوالى بود كه باز بنده متفرد بودم كه ماه مبارك رمضان سلخ ندارد ، چون تقويم‌ها منتشر شده‌اند ، مرحوم استاد آية الله آقا شيخ محمد تقى آملى به من فرمود : شما يك نفر موافق نداريد ، همگى ماه مبارك امسال را تمام مىدانند . عرض كردم من هلال شوال را هم از زيج بهادرى و هم از زيج الغ بيكى به چهارده افق ايران استخراج كرده‌ام ، در نتيجه هلال شوّال در غروب 29 ماه مبارك رمضان در همه اين آفاق قابل رؤيت است چنان كه معلوم خواهد شد ، و به حمد الله چنان بوده است كه به عرض رسانده‌ايم .\r\nدر آن زمان مرحوم آية الله كاشانى رئيس مجلس بود و لكن هيچوقت به مجلس نمىرفت ، و ديدار با ايشان و گزارشهاى امور مجلسى در منزلش در پامنار تهران صورت مىگرفت . بدين مناسبت در همان روز عيد فطر آن استاد رياضى معهود باتنى چند به حضورش رسيدند . مرحوم آقاى كاشانى به او گفت : چطور شده است كه فقط يك طلبه ما درست استخراج كرده است ؟ آن استاد رياضى در جوابش اين شعر سعدى را خوانده بود :\r\n گاه باشد كه كودك نادان * بغلط بر هدف زند تيرى \r\nمن به تفصيل مشخّصات هلال مذكور را مطابق آفاق ياد شده از دو زيج نام برده با خطاب محترمانه و مؤدّبانه به آن استاد رياضى به مدير آن روز اطلاعات داده‌ام ، و لكن از قبول آن خوددارى كرد . و بالأخره قسمتى از آن را روزنامه وظيفه آن روز كه هنوز شهرت چشمگيرى كسب نكرده بود به چاپ رسانده بود .\r\nشگفت اين‌كه در ماه مبارك سنه بعد آن من متفرد در سلخ بودم و ديگران متفق كه سلخ دارد ، و صحّت محاسبه ما به وقوع پيوست كه در هيچ‌جاى ايران ادّعاى رؤيت هلال در غروب 29 رمضان نشد و دو سه واقعه ديگر نيز مشابه همين وقايع پيش آمده است . و فعلا از بيان تفصيل و ارائه مدارك تاريخى از روزنامه و غير آن و ديگر امور معذورم كه فرصتى وسيع مىخواهد و نتيجه‌اى مثبت ندارد .\r\n\r\n","description":"","footnote":"","page_name":" 495 ","page_number":495},
  {"content":"\r\n\r\nس 9 : به عنوان سؤال آخر ، حضرت استاد همان طورى كه مستحضر هستيد جمع‌آورى آنتنهاى ماهواره از طرف مجلس به تصويب رسيد ، شما چه تذكرى براى مردمى كه از اين استفاده مىكنند داريد ؟\r\nج : مطلب عمده اين است كه افراد اجتماع بايد خودشان را بشناسند و تكامل و تعالى در راه معارف إلهى تحصيل كنند ، و زمام احوال و افعال آنان در دست عقل بوده باشد نه هوى و هوس و نفس‌پرستى . ماهواره هم مانند راديو و تلويزيون و نظائر آنها از آلات مشتركه است . اگر افراد اجتماع را درايت عقلانى و مدينه فاضله بوده باشد كه ادب مع اللّه را رعايت كنند و از اين آلات مشترك استفاده اساسى و علمى و عقلانى بكنند هيچگاه حضرات مجلس محترم فرمان جمع‌آورى آنتنهاى ماهواره را صادر نمىفرمودند .\r\n از خدا خواهيم توفيق ادب * بىادب محروم ماند از لطف رب\r\nبىادب تنها نه خود را داشت بد * بلكه آتش در همه آفاق زد \r\nخداى سبحان همگان را توفيق به اعتلاى فهم خطاب محمدى صلّى اللّه عليه و آله و سلم عطا بفرمايد . با تشكّر فراوان از همه شما عزيزان . و السلام عليكم و رحمة الله و بركاته .\r\n\r\nكلمهء 300\r\nاين كلمه مقدمه‌اى است كه بر كتاب شريف المدخل الى عذب المنهل به شرح ذيل نوشته‌ام :\r\nبسم اللّه الرّحمن الرّحيم\r\nالحمد للّه الذي هدانا مشارع الأحكام و مناهج الحلال و الحرام . و شرائف صلواته على بعيثه بالحق محمّد سيّد الأنام ، صلاة تتجدّد على تعاقب اللّيالي و الأيام ، و على آله أحسن منازل القرآن ، و على جميع عباد الرحمن .\r\nو بعد فإنّ نظام الفقه و قوامه بأصوله ، و ذلك لأن تلك الأصول قواعد كلّية هي\r\n\r\n","description":"","footnote":"","page_name":" 496 ","page_number":496},
  {"content":"\r\n\r\nذرائع إلى بغية الأحكام الشرعيّة الفرعيّة عن أدلتها التفصيلية ؛ فلا مناص لمن حاول أن ينال منّة الاجتهاد ، و يرزق ملكة الاستنباط في معرفة الفروع الفقهيّة إلّا أن يرتاض و يتدرّب في أصولها كما كان ديدن الفقهاء و دأبهم من أصحاب أئمّتنا عليهم السلام كذلك أيضا . ففي مادة « ف ر ع » من مجمع الطريحي رضوان اللّه عليه : « و في الحديث الصحيح عن زرارة و أبى بصير عن الباقر و الصادق عليهما السلام قالا : علينا أن نلقى إليكم الأصول و عليكم أن تفرّعوا » .\r\nثمّ افاد الطريحى فى بيان الحديث و أجاد بقوله :\r\nو معناه بحسب التبادر - و اللّه أعلم - : علينا أن نلقي إليكم نفس أحكامه تعالى بأصول من الكلام يفرّع عليها غيرها من متعلقاتها ( من متفرعاتها - خ ل ) و عليكم اى و يلزمكم أن تفرّعوا عليها لوازمها و ما يتعلّق بها ، كأن يقول مثلا : حرّمت الخمر لإسكاره ، فيفرّع على هذا الأصل تحريم سائر المسكرات لوجود علّة الأصل التي هي سبب التحريم في الفرع ؛ أو يأمر بواجب مطلقا مثلا فيفرّع عليه وجوب مقدّماته التى يتوقّف حصوله عليها إذ هو معنى التفريع الذي هو استنباط أحكام جزئية من قواعدها و أصولها . . .\r\nاقول : و من هذا الباب ما فى باب الإشارة و النصّ على الإمام امير المؤمنين علي عليه السلام من اصول الكافي ، من أن رسول اللّه صلى الله عليه و آله و سلّم قال في مرضه الذي توفّي فيه : ادعوا لي خليلي - إلى قوله ثانيا - : ادعوا لي خليلي ، فأرسل إلى علي ، فلما نظر اليه اكبّ عليه يحدّثه . . . فقال - الإمام على عليه السلام - : حدّثنى الف باب يفتح كل باب الف باب » . ( حديث 4 ، ج 1 ، كافى معرب ، ص 235 ) .\r\nو فيه أيضا أن النبي صلّى الله عليه و آله و سلّم حدّث عليا بالف باب يوم توفّي رسول اللّه صلى الله عليه و آله و سلم كلّ باب يفتح الف باب فذلك الف الف باب . . . » ( حديث 9 ، ج 1 ، كافى معرب ، ص 236 ) .\r\nاقول : الأصل جمع و متن ، و عبارة اخرى الاصل كلّي و الفروع جزئياته . و ان شئت قلت : الأصل قضاء و الفروع المستنبطة منه أقداره . و تلك الأقدار و الفروع\r\n\r\n","description":"","footnote":"","page_name":" 497 ","page_number":497},
  {"content":"\r\n\r\nلا تنتهي الى حدّ بل تستنبط من الاصل على ما يقدر المستنبط منه .\r\nو افاد الفيض قدس سرّه فى الوافي فى بيانه بقوله :\r\nقوله عليه السلام : « بألف كلمة و ألف باب يفتح كل كلمة و كل باب ألف كلمة و ألف باب » يعنى بقواعد كلية أصولية و قوانين مضبوطة جميلة أمكنه أن يستنبط منها أحكاما جزئية و مسائل فرعية تفصيلية .\r\nمثال ذلك ما رواه الصفّار رحمه اللّه في بصائر الدرجات بإسناده عن موسى بن بكر :\r\nقال : قلت لأبى عبد اللّه عليه السلام الرجل يغمى عليه اليوم و اليومين أو ثلاثة أو اكثر من ذلك كم يقضى من صلاته ؟ فقال : ألا اخبرك بما ينتظم به هذا و أشباهه ؟ فقال :\r\nكل ما غلب الله عليه من أمر فاللّه أعذر لعبده . و زاد فيه غيره و هذا من الأبواب التي يفتح كل باب منها ألف باب .\r\nو الشواهد من الروايات و إفادات ائمة التحقيق و الاجتهاد و الاستنباط في ذلك كثيرة جدا . و بما أهديناه و أومأنا إليه تعلم حقّانية ما صدّرنا به مقالتنا هذه من أن نظام الفقه و قوامه بأصوله ؛ كما تعلم حقّانية ما قالوا في بيان فائدة علم الأصول من أن فائدته هي العلم به احكام الله تعالى شأنه .\r\nو قد أغنانا عن استيفاء الخوض في بيان الحاجة إلى علم أصول الفقه و وجه تسميته بذلك و سائر ما يجب أن يحرّر في شأنه و شأوه ، ذلك الكتاب الكريم و السفر القيّم القويم و التراث الغالي الجسيم ، الذي بين يديك : المدخل الى عذب المنهل . و لعمرى هو كاسمه مدخل بحر عذب فرات سائغ شرابه ، فطوبى لمن يرتوى منه . و قد أفاضه رب ن و القلم على المفرد في جمع العلوم ، طود التحقيق و التفكير ، الزاهد الذي عزفت نفسه عن الدنيا و ما فيها فتساوى عنده حجرها و ذهبها ، استاذنا الأعظم ، العلم الآية ، الميرزا ابو الحسن الطهراني الشهير بالعلّامة الشعراني شرّف اللّه نفسه النفيسة .\r\nو هو قدّس سرّه الشريف بعد ما صنّف كتابه الموسوم ب منهل الرواية على أولى الدراية من مشرع الكفاية في شرح الكفاية في الأصول ، ألهم بتصنيف مدخل لذلك الشرح المنيف و قد وفّق لذلك على وفق مارام و شاء ، و أتّمه على أحسن الرّويّة\r\n\r\n","description":"","footnote":"","page_name":" 498 ","page_number":498},
  {"content":"\r\n\r\nو الرّؤية و الرّواء ، ذلك فضل اللّه يؤتيه من يشاء . و قد أعرب بطائفة ممّا ادّخره في مطاويه بقوله المستطاب في آخر الكتاب :\r\nو لمّا كان الغرض من وضع هذا المدخل التسهيل على الطالبين اقتصرنا في كلّ باب على أهمّ المسائل ، و تحرّينا أسهل الطرق ، و أعرضنا عن ذكر المعقّدات ، و بيّنت اكثر ما يحتاج اليه الطالب في مطالب الكتاب و شرحه ، و نقلت فيه كثيرا من المباحث المهجورة التى يتكرر التمسّك بها في الكتب و لا يستغنى عن تدرّسها . . .\r\nثم إنّ اللّه سبحانه قد فيّض بقضائه المبرم الجاري ، لذلك التراث الأفخم الدّاري ، أن يجعل الذكّرى للشيخ الأعظم الأنصاري ، عليه شآبيب رحمة الباري ، فقد اهتمّ علماء المؤتمر العالى لتخليد الشيخ المنوّه بذكره و تجليله - رفع اللّه أعلامهم لإعلام المعارف الحقّة الإلهية و إعلائها - بطبعه و نشره أول و هلة على أحسن نظم و أتقن نضد ، فخرج هذا العلق النفيس من الطبع كالبدر الطالع العارج من الأفق راجيا من اللّه ذي المعارج أن يجعله كالقصيدة العائرة في المجامع العلمية الدائرة في مشارق الأرض و مغاربها .\r\nما هو المدخل ؟ و حيث إن هذه الصحيفة المنيفة موسومة ب المدخل إلى عذب المنهل فحريّ أن نبحث عن المدخل و نأتي بما يوجب مزيد الاستبصار فيه ، فنقول : صناعة المدخل كانت في قديم الأيام سنّة جارية من أقلام الأعلام ، كما تنبئك الصحف المدوّنة في أسامي الكتب و الفنون كالفهرست لابن النديم و كشف الظّنون ، ففي المجلد الثاني من الثاني قد عرّفت عدة من كتب المدخل في العلوم العديدة ( 1641 - 1644 ط 2 ) تنتهي الى اكثر من ثلاثين كتابا فى المدخل .\r\nو الغرض من تدوين المدخل أن تذكر فيه اصول و امّهات هي كالمفاتيح لفتح مقفّلات ذلك العلم و حلّ مسائله و تسهيل الأمر في النيل بها . مثلا قال ابو معشر البلخي ( المتوفى 272 ه ) في ديباجة كتابه : المدخل الكبير الى علم احكام النجوم :\r\n. . . فرأيت أن أؤلّف هذا الكتاب في المدخل الى علم احكام النجوم على نحو ما كانت العلماء تؤلّف كتبها في شرح ما يحتاجون اليه في كتبهم ، و تقديم ما ينبغى أن\r\n\r\n","description":"","footnote":"","page_name":" 499 ","page_number":499},
  {"content":"\r\n\r\nيقدّم ، و تأخير ما ينبغي أن يؤخر . . . .\r\nو مثل ما صنّف فرفوريوس الصوري كتاب ايساغوجي في المدخل الى الكتب المنطقية كما في الفهرست لابن النديم حيث قال : « . . . و له من الكتب كتاب ايساغوجي في المدخل الى الكتب المنطقية ، كتاب المدخل الى القياسات الحملية نقل ابي عثمان الدمشقي . . . » ( ط مصر ، ص 354 ) .\r\nو ذكر المورخ القفطي الشيباني في تاريخه :\r\nأن فرفوريوس كان بعد زمن جالينوس ، و لمّا صعب على أهل زمانه معرفة كلام ارسطو طاليس شكوا اليه ذلك من الأماكن النازحة عنه و ذكروا سبب الخلل الداخل عليهم ، ففهم ذلك و قال : كلام الحكيم يحتاج الى مقدمة قصر عن فهمها طلبة زماننا لفساد أذهانهم ، و شرع في تصنيف كتاب ايساغوجي فأخذ عنه و اضيف إلى كتب ارسطو طاليس و جعل أولا لها و سار مسير الشمس الى يومنا هذا ( تاريخ الحكماء للقفطي ، ط برلين ، ص 256 ) .\r\nو قال الديلمي في محبوب القلوب : له - اى لفرفوريوس نباهة في الفلسفة ( ص 151 ، ط 1 ) . و له كتاب في العقل و المعقول كما في الفهرست لابن النديم ( ص 354 ، ط مصر ) . و قال الشيخ الرئيس في الفصل العاشر من النمط السابع من الاشارات : « و كان لهم رجل يعرف بفرفوريوس عمل فى العقل و المعقولات كتابا يثنى عليه المشّاؤون . . . » و قال المحقق الطوسى في الشرح : و فرفوريوس هذا هو صاحب ايساغوجي .\r\nغرضنا من تعريف الرجل - أعني فرفوريوس الفيلسوف النبيه من تلك المصادر - هو ارائة نموذج في ما نحن بصدد بيانه من أن تدوين المدخل إلى علم أو صنعة أنما يليق به من هو متضلّع في ذلك العلم و خرّيت في تلك الصناعة ؛ و أنت اذا راجعت الموضع المذكور من كشف الظنون رأيت أن كل من دوّن مدخلا إلى علم أو صنعة كان بتلك المنزلة التي أشرنا اليها في ذلك العلم و الصنعة . و وجهه يعلم بأدنى التفات إلى مسيس الحاجة إلى تدوين المدخل . نعم يليق به مثل فرفوريوس الفيلسوف النبيه أن يصنّف كتاب ايساغوجى في المدخل الى الكتب\r\n\r\n","description":"","footnote":"","page_name":" 500 ","page_number":500},
  {"content":"\r\n\r\nالمنطقية ؛ و به مثل ابى معشر البلخي المنجّم المتضلّع في فنّه أن يصنّف كتاب المدخل الكبير الى علم احكام النجوم ؛ و به مثل العلّامة الشعراني الذي كان بعض ارباب الكمال يصفه بالشيخ البهائي المعاصر ، و آخر يلقّبه بمعلّم العصر ، أن يصنّف كتاب المدخل الى عذب المنهل في المدخل الى اصول الفقه ، كما قال رسول اللّه صلّى اللّه عليه و آله : « كلّ ميسّر لما خلق له » . و من بركات المؤتمر العالمي لتجليل الشيخ الاعظم الانصاري و تخليده أنّ هذا الدرّ المكنون قد تناولته ايادي العلم و التحقيق و التنقيب باهتمام علماء المؤتمر دامت بركاتهم الوافرة .\r\nو نسأل الله سبحانه و نرجوه اعطاء كمال التوفيق لطبع منهل الرواية على اولى الدراية من مشرع الكفاية ايضا لأنّ هذا المدخل كان مدخلا لذلك المنهل أوّلا .\r\nو قد حان أن ننهنه القلم عن التنميق لعكوفه على المأمول ، و صلّى اللّه على عباده الصالحين ما دامت الفروع مستنبطة من الأصول .\r\nالعبد : حسن حسن‌زاده الآملي\r\n6 ج 2 من 1415 ه ق - 19 / 8 / 1373 ه ش .\r\n\r\n","description":"","footnote":"","page_name":" 501 ","page_number":501},
  {"content":"\r\n\r\n\r\nفهرست موضوعى « * »\r\nفلسفه ، كلمه‌هاى : 212 ، 225 ، 238 ، 244 ، 254 ، 261 ، 268 ، 271 ، 282 ، 287 ، 290 .\r\nعرفان ، كلمه‌هاى : 216 ، 223 ، 228 ، 229 ، 236 ، 242 ، 247 ، 253 ، 254 ، 258 ، 269 ، 278 ، 283 ، 293 ، 295 .\r\nفقه ، كلمه : 284 .\r\nاصول فقه ، كلمه‌هاى : 285 ، 300 .\r\nمنطق ، كلمه‌هاى : 250 ، 271 .\r\nكلام ، كلمه‌هاى : 234 ، 237 ، 292 .\r\nاخلاق ، كلمه‌هاى : 211 ، 213 ، 219 ، 224 ، 230 ، 246 ، 251 ، 252 ، 256 ، 257 ، 271 ، 276 ، 279 ، 288 .\r\nتفسير و علوم قرآنى ، كلمه‌هاى : 214 ، 231 ، 239 ، 243 ، 259 ، 260 ، 272 ، 273 ، 275 ، 277 .\r\nحديث و شرح آن ، كلمه‌هاى : 245 ، 270 ، 286 ، 289 .\r\nكتابشناسى ، كلمه‌هاى : 218 ، 235 ، 248 ، 281 ، 298 .\r\nتاريخ ، كلمه‌هاى : 220 ، 280 .\r\nتذكره و سرگذشت ، كلمه‌هاى : 221 ، 227 ، 232 ، 249 ، 292 ، 296 ، 297 ، 299 .\r\nادبيات ، كلمه‌هاى : 217 ، 240 ، 274 .\r\nرياضيات ، هيئت ، علوم غريبه ، كلمه‌هاى : 215 ، 222 ، 226 ، 233 ، 241 ، 255 ، 291 .\r\n\r\n\r\n","description":"","footnote":"\r\n( * ) ان شاء الله در پايان آخرين مجلد « هزار و يك كلمه » فهرستهاى راهنماى علمى درج خواهد شد ، و اينك در پايان اين مجلّد به همين مختصر بسنده مىشود .\r\n","page_name":" 502 ","page_number":502},
  {"content":"\r\n\r\n\r\nكلمه‌هايى كه در حد يك رساله است\r\n1 - كلمهء 221 ، از ص 36 - 59 : سرگذشت آية اللّه شيخ محمد تقى آملى و والد ماجدش رحمة الله عليهما .\r\n2 - كلمهء 232 ، از ص 84 - 113 : سرگذشت استاد الهى قمشه‌اى رحمة اللّه عليه .\r\n3 - كلمهء 254 ، از ص 172 - 207 : رسالهء مدارج و معارج .\r\n4 - كلمهء 271 ، از ص 224 - 237 : مقاله‌اى فلسفى از علامه شعرانى رحمة اللّه عليه .\r\n5 - كلمهء 272 ، از ص 237 - 251 : مقاله‌اى در علوم قرآنى از علامهء شعرانى رحمة اللّه عليه .\r\n6 - كلمهء 273 ، از ص 251 - 310 : تفسير سورهء حمد و چند آيه از سورهء بقره از علامه شعرانى رحمة الله عليه .\r\n7 - كلمهء 274 ، از ص 310 - 367 : رسالهء حلّ ما ينحل ، شرح قصيدهء نونيه ابو المفاخر رازى .\r\n8 - كلمهء 275 ، از ص 367 - 376 : رساله‌اى دربارهء اينكه « سيده نساء عالمين حضرت فاطمه سلام الله عليها ليلة القدر و يوم اللّه است » .\r\n9 - كلمهء 284 ، از ص 388 - 400 : مناسك حج .\r\n10 - كلمهء 287 ، از ص 402 - 412 : مطالبى دربارهء معلم ثانى فارابى .\r\n11 - كلمهء 292 ، از ص 434 - 454 : جلوه‌هايى از حيات علمى شيخ مفيد رحمة اللّه عليه .\r\n12 - كلمهء 296 ، از ص 455 - 467 : سرگذشت حكيم ميرزا ابو الحسن جلوه رحمة اللّه عليه .\r\n13 - كلمهء 299 ، از ص 469 - 496 : سرگذشت مؤلف .\r\n\r\n","description":"","footnote":"","page_name":" 503 ","page_number":503},
  {"content":"\r\n\r\nصفحه سطر غلط صحيح\r\n62 پاورقى 1 سطر 2 288 278\r\n63 2 بهرمند بهره مند\r\n111 9 حلقن خلقند\r\n138 3 فيىء فيء\r\n175 17 ك‍ كه\r\n207 9 ودكى رودكى\r\n240 13 ممكن جزء ممكن است جزء\r\n243 6 نه شده نشده\r\n244 6 ان آن\r\n245 9 النبين ( دومورد ) النبيين\r\n249 9 بهود يهود\r\n254 1 ابوعمر ابوعمرو\r\n254 15 قافله قافله اى\r\n262 8 طبيت طبيعت\r\n293 1 افضيلت افضليت\r\n298 14 از تفسير در تفسير\r\n307 11 مقايسهء مقايسه اى\r\n307 18 بود برد\r\n400 4 چوشيدن پوشيدن\r\n400 5 قفازين ( دو مورد ) قفازين\r\n416 3 قيومه قيومة\r\n418 7 صدف صدق\r\n418 3 اذا اذ\r\n427 9 ار از\r\n442\r\n442 13 دورس دروس\r\n443 8 او اول\r\n447 5 متسخرج مستخرج\r\n451 9 اشعرى معتزلى\r\n455 2 خط حظ\r\n485 12 مارواى ماوراى\r\n495 11 گذارشات گزارشهاى\r\n500 2 صنتف صنف\r\n\r\n\r\n","description":"","footnote":"","page_name":" 504 ","page_number":504}
  ]