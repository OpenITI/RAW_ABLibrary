[
  {"content":"\r\nكاوشهائى در علوم قرآنى\r\n1\r\nأسباب النزول\r\nتأليف\r\nحجة الاسلام دكتر سيد محمد باقر حجتى\r\nوزارت ارشاد اسلامى\r\nاداره كل انتشارات و تبليغات\r\n","description":"","footnote":"","page_name":" 1 ","page_number":1},
  {"content":"\r\nوزارت ارشاد اسلامى\r\nاداره كل انتشارات و تبليغات\r\nدكتر سيد محمد باقر حجتى\r\nكاوشهايى در علوم قرآنى\r\nاسباب نزول\r\nچاپ اوّل : زمستان 1365\r\n3000 نسخه\r\n","description":"","footnote":"","page_name":" 2 ","page_number":2},
  {"content":"\r\n\r\n","description":"","footnote":"","page_name":" 3 ","page_number":3},
  {"content":"\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n","description":"","footnote":"","page_name":" 5 ","page_number":5},
  {"content":"\r\n\r\n","description":"","footnote":"","page_name":" 6 ","page_number":6},
  {"content":"\r\n\r\n","description":"","footnote":"","page_name":" 7 ","page_number":7},
  {"content":"\r\n\r\n","description":"","footnote":"","page_name":" 8 ","page_number":8},
  {"content":"\r\n\r\n","description":"","footnote":"","page_name":" 9 ","page_number":9},
  {"content":"\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nبسم الله الرّحمن الرّحيم\r\nمقدّمه\r\nالحمد لمن هو مسبب الأسباب ، الّذي أنزل على عبده الكتاب ، يهدي به إلى الرّشد من اتّبع رضوانه بلا ارتياب . والصّلوة والسّلام على نبيه الّذي أرسله كافّة للنّاس حتّى يهديهم إلى خير مصير ومآب ، وعلى آله الهداة المهديّين المنتجبين الاطياب .\r\nاز دير باز عمده فرصت و مجال خود را در عرصه علوم قرآن مصروف مىدارم ، و تاكنون چند اثر ناقابل در اين زمينه به علاقه مندان و شيفتگان اين علوم تقديم داشته‌ام .\r\nحدود پنج سال قبل - به سائقه همين اشتياق = دست اندر كار ترجمه و شرح كتاب « الاتقان في علوم القرآن » جلال الدّين سيوطى شدم ، بخشهاى نسبةً قابل توجهى از آن را به زبان فارسى برگردان و گزارش نمودم . أمّا چون اطلاع يافتم يكى از فضلاء سالها قبل از آن بدين كار آغاز كرده و ترجمه ايشان رو به اتمام است ، نخواستم مساعى اين برادر عزيز در جنب كارى كه بدان آغاز كردم تكرار شود .\r\nپس از آنكه ترجمه ياد شده اين برادر چاپ و منتشر شد ، ديدم بسيارى از تعابير آن مفهوم نيست ، و علاوه بر اين هفواتى در آن جلب نظر مىكند ، و نيز پاره‌اى از گفته هاى سيوطى - در موارد بسيار - نياز به نقد و تحليل و بررسى دارد ، كه ترجمه مذكور از اين نظر دچار كمبود فاحش و غير قابل اغماض مىباشد .\r\nضمن تدريس علوم قرآنى در دانشكده الهيات و معارف اسلامى بخشهائى از متن عربى « الاتقان » را به عنوان كتاب درسى قرار داده ، و در نتيجه جزوه هائى در اين زمينه به فارسى فراهم آوردم كه ضمن آن لغزشها و نارسائيهائى كه در مطالب « الاتقان » به نظر مىرسيد مورد نقد و بررسى قرار داده ، به تكميل آن همّت گماشتم ، و بر حسب ترتيبِ\r\n","description":"","footnote":"","page_name":" 11 ","page_number":11},
  {"content":"\r\nمطالب اين كتاب ، نبشتارى پرداختم كه نارسائيهاى اين كتاب را جبران كرده ، خرده هاى آن را پيراستم و معضلات آن را از هم گشودم .\r\nاز آنجا كه منابع و مصادر شيعى سرشار از ذخائر در علوم قرآن مىباشد ، مطالبى در زمينه آن فراهم آوردم و مجموعه‌اى را پرداختم كه از چنين ذخائر مستفيض است .\r\nاين مجموعه كه به تدريج تنظيم خواهد شد ، هر باب و يا هر چند بابى از آن به صورت مستقلى در مىآيد كه ان شاء الله تعالى به علاقه مندان علوم قرآن تقديم مىشود .\r\nكتاب هائى كه قسمتى از آنها فراهم گرديد در زمينه تمام علوم قرآن مىباشد كه اينك نوع مربوط به « اسباب النزول » براى چاپ و انتشار آماده گشته ، و در صورتى كه مورد استقبال قرار گيرد انواع ديگر علوم قرآن به همين صورت و با استمداد از منابع فريقين در دسترس مشتاقان اين رشته از علوم اسلامى قرار خواهد گرفت .\r\nمىدانيم :\r\nدر زمينه اسباب النزول كتابهاى زيادى نوشته شده است ؛ از جمله جلال الدين سيوطى يك بار كتاب جداگانه‌اى به نام « لباب النقول فى اسباب النزول » را نگاشته ، و پس از نگارش آن ، يك نوع از انواع علوم قرآن را - تحت عنوان « اسباب النزول » در كتاب « الاتقان فى علوم القرآن » - نيز به اين مسأله اختصاص داده ، به بحث و گفتگو درباره آن پرداخته است .\r\nسيوطى از جمله نويسندگان موفق ولى گرفتار خودستائى و غرور در مورد آثار خود مىباشد كه اين خودستائى غالباً در طى نوشته هايش آشكارا جلب نظر مىكند .\r\nما در زمينه اسباب النزول - علاوه بر آنكه در عمده مسائل مربوط به آن از مصادر شيعى مستفيد و بهره مند هستيم - درباره قسمتهائى از آراء سيوطى به نقد و تحليل نشستيم ، و بسيارى از مطالب مربوط به اين موضوع را كه وى در كتاب « الاتقان » مطرح كرده است به مدد أدلّه قاطع مردود ساختيم .\r\nكتاب ما در زمينه « اسباب النّزول » اگرچه ناظر به نوشته هاى وى مىباشد و سبك ترتيب او در مدّ نظر ما بوده است ، امّا بايد آن را كتابى جدا و مستقل ، ونبشتارى متفاوت تلقّى كرد كه مىتواند پاسخگوى بسيارى از مشكلات باشد كه سيوطى موفّق به حلّ آنها نشده ، ولذا سخت به بيراهه افتاده است ، وطرحهائى از پيش خود پرداخته كه ناگزير براى اشباع اين طرحها از روايات ضعيف بهره جسته است ، و به اصطلاح : شعر گفته ، و چون قافيه را باخته ناگزير لاطلائلاتى را بافته تا از مخمصه قافيه پردازى رهائى يابد .\r\nكتاب حاضر از نظر كميّت چندين برابر مطالبى است كه سيوطى در\r\n","description":"","footnote":"","page_name":" 12 ","page_number":12},
  {"content":"\r\n« لباب النقول » و « الاتقان » آورده است .\r\nمطالعه كنندگان اين كتاب احياناً با اين گونه نارواگوئيهاى سيوطى مواجه شده ، سخيف بودن آنها را با توجه به ادلّه كافى باز مىيابند .\r\nسعى نگارنده بر آن است كه در تمام ابواب كتاب سيوطى به همين صورت به نقد و تحليل و تشريح نشسته ، آثارى را - ان شاء الله - در علوم قرآن بنگارم و اگر مطالبى در كتاب سيوطى براى محقّقان ابهام آميز و نامفهوم به نظر مىرسد كاملاً توضيح داده ، و ان شاء الله تعالى يك مجموعه مبسوط و مفصّل - كه به چندين مجلد خواهد رسيد - در اختيار دانش پژوهان قرار خواهم داد .\r\nكتابهائى كه تاكنون در زمينه « اسباب النزول » نگارش يافته - به جز آنچه در كتاب « الاتقان » سيوطى و « البرهان » زركشى ، و چند كتاب معدود از متأخّرين آمده - فاقد هرگونه طرح علمى و سيستم و ترتيب منطقى است . يعنى كتابهاى قدماء در باره اسباب النزول فقط به نقل روايات و آثار ، محدود است كه مىتوان آنها را در طى اكثر كتب تفسير به دست آورد .\r\nبا اينكه سيوطى از كتاب « لباب النقول » خود مىستايد ، بايد گفت اين كتاب نمى تواند بيانگر هيچگونه كارآئى علمى براى مؤلّف آن باشد ؛ بلكه صرفاً ضمن آياتى كه داراى اسباب النزول خاصى است به سرد و نقل روايات پرداخته كه حتى براى هر فرد عرب زبانى كه حدّاقل به خواندن و نوشتن آشناست ، نگارش چنين كتابى امكان پذير بوده است .\r\nسيوطى در كتاب الاتقان - به جهت نگارش « لباب النقول » - كتاب « اسباب النزول » واحدى نيشابورى را مورد خرده گيرى قرار مىدهد ، و به جعبرى يورش مىبرد و سرانجام مىگويد هيچكس بر من در تأليف چنين كتابى ، با اين كيفيت ، پيشتاز نيست .\r\nبايد به وى گفت : همه مفسرانى كه نوشته هاى تو و نيز مطالب و احاديث ديگرى را كه در كتب تفسير خود بازگو كرده‌اند ، همگى - از عالى و دانى - بر تو در اين زمينه پيشتاز هستند .\r\nبارى ، اين كتاب ما - علاوه بر احتواء بر آراء و نوشته هاى سيوطى - داراى سيستم و ترتيب ويژه‌اى است كه محصول صرف فرصتهاى طولانى است و نگارنده رنج كوشش و تلاش مربوط به آن را بر خود هموار ساخته تا گام نخستين را در اين زمينه بر دارد ؛ چرا كه علاوه بر آراء اهل سنّت ، نظريات شيعه نيز در آن منعكس است و مىتواند پاسخگوى نيازهاى فريقين در زمينه مسائل مربوط به « اسباب النزول » باشد .\r\nاز خداوند متعال مىخواهم مرا بر تدوين مجلّدات ديگر اين مجموعه - كه\r\n","description":"","footnote":"","page_name":" 13 ","page_number":13},
  {"content":"\r\nقسمتهائى از آن سالها پيش فراهم آمده - موفّق بدارد تا از اين رهگذر بتوانم دين خود را نسبت به اسلام و اهل البيت ( عليهم السلام ) اداء كرده و ره توشه‌اى براى سفر از دنيا به آخرت نصيب خود و والدين و نياكان خود سازم .\r\nاز همه محققان و دانش پژوهان و دست اندركارانِ علوم قرآن مىخواهم ، بر سبيل لطف ، نقائص و نواقص اين نوشته را يادآور شوند و با ديد انصاف و تقواى علمى درباره اين كتاب و نقدِ مطالب آن قضاء و داورى كنند . لذا با توجه به اين شرائط مىخواهم اگر احياناً به لغزشهائى در آن واقف مىشوند يادآور گردند تا هفوات موجود در آن رو به كاهش نهاده و از كمال نسبى برخوردار شود ؛ چرا كه هيچ كتابى جز كتاب خدا نمى تواند به طور مطلق ، كامل باشد .\r\nبنابراين تفطّنهاى محقّقانِ بى غرض مىتواند به اين نوشتار در جهتِ كمالِ نسبى آن مَدد رساند تا مرا سپاسگزار خود سازند .\r\nو چون - به خواست خداوند متعال - در صدد تهيه و تدوين مجموعه‌اى مفصّل و عميق در علوم قرآن هستم ، و اين مجموعه تحت عنوان « كاوشهائى در علوم قرآن » به صورت كتابهاى متعدد و مستقلى در مىآيد ، ناگزير بايد سخن را در مقدمه اين كتاب كوتاه سازم ، و تفصيل سخن را به مجلدات ديگر حوالت دهم .\r\nخدايا تو بهتر مىدانى در چه شرائط و احوالى بدين كار سرگرم بودم كه نه فراغ بال و نه آسايش خيال و نه انتظامى در احوال مرا بود ؛ بلكه در حالى خويشتن را بدين كار وا داشتم كه سزا بود از نگارش آن خوددارى مىكردم « وإنّما أشكو بثّى وحزنى إلى الله » .\r\nاما پروردگارا اين بنده تو در برابر آنهمه نعمتهائى - كه مرا مشمول آن قرار دادى و من نه در خور آن بودم - بسى شرمسارم ؛ شرمسارم كه نتوانستم كمترين مراتب شكر و سپاس نعمتهايت را به جاى آورم ، و او گناهانى كه بر اثر حبّ دنيا در آن غوطه ورم در برابر تو سخت سرافكنده بوده ، از تو پوزش مىخواهم . اميدوارم من و پدر و مادر و نياكانم و همه أهل ايمان را در ظلّ رحمت واسعه خود مشمول آمرزش قرار داده ، به ويژه مرا كه بيش از همه به عفو و غفران ، و مرحمت و رضوان تو نيازمندم ، از مغفرت خويش برخوردار سازى .\r\nو ما توفيقي إلاّ بالله ، عليه توكّلت وإليه أنيب\r\nالعبد المفتاق إلى رحمة ربّه الغافر الغني : السّيّد محمّد الباقر الحسيني « حجّتي »\r\n","description":"","footnote":"","page_name":" 14 ","page_number":14},
  {"content":"\r\nاسباب النزول\r\n","description":"","footnote":"","page_name":" 15 ","page_number":15},
  {"content":"\r\n\r\n","description":"","footnote":"","page_name":" 16 ","page_number":16},
  {"content":"\r\n\r\n\r\n\r\nمعنى لغوى « اسباب »\r\nاسباب ، جمع « سبب » مىباشد ، و خود سبب از لحاظ لغت داراى معانى زير است :\r\nرسن يا ريسمان و هر چه بدان به ديگرى پيوسته شود ، پيوند ، خويشاوندى ، حيات ، ناحيه و راه ، باعث و موجب ، دستاويز ، افزار و آلت و وسيله ، و امثال آنها . « 1 »\r\nكلمهء « سبب و اسباب » در قرآن كريم بر طبق پاره‌اى از مفاهيم ياد شده به كار رفته است :\r\nالف - به مفهوم رسن و ريسمان ، و هر چيزى كه مىتوان به وسيلهء آن به چيزى دست يافت ، در آيهء :\r\n« مَنْ كانَ يَظُنُّ أَنْ لَنْ يَنْصُرَه اللَّه فِي الدُّنْيا وَالآخِرَةِ فَلْيَمْدُدْ بِسَبَبٍ إِلَى السَّماءِ ثُمَّ لْيَقْطَعْ فَلْيَنْظُرْ هَلْ يُذْهِبَنَّ كَيْدُه ما يَغِيظُ » ( حج : 15 ) :\r\nاگر كسى چنين مىپندارد كه خداوند متعال ، پيامبرش را در دنيا و آخرت هرگز يارى نخواهد كرد پس ريسمانى به سوى آسمان بكشد و آن را به سقف آسمان ببندد ، آنگاه آنقدر آن را بكشد تا از هم گسسته گردد و خفه شود و بميرد . پس او بايد بينديشد كه آيا حيله و چارهء او مىتواند غيظش را فرو نشاند [ يعنى اگر او از كينه خفه گردد و بميرد ، خدا هم پيامبرش را يارى خواهد داد 
  ] .\r\nب - وسيله و ابزار و يا طريق و راه :\r\n« وَآتَيْناه مِنْ كُلِّ شَيْءٍ سَبَباً » ( كهف : 83 ) :\r\nما به ذى القرنين هر وسيله‌اى را كه بتواند از رهگذر آن به مراد خويش برسد اعطاء كرديم ( و يا در بارهء هر چيزى ، راه و ناحيه‌اى را به او نشان داديم ) .\r\n\r\n","description":"","footnote":"\r\n1 - مرحوم طبرسى مىنويسد : سبب عبارت از هر چيزى است كه مىتوان به وسيلهء آن به هدف رسيد . و از اين جهت است كه به ريسمان ، و راه ، و در ، « سبب » مىگويند . ( مجمع البيان 7 / 73 ) .\r\n","page_name":" 17 ","page_number":17},
  {"content":"\r\n\r\nج - پيوند و خويشاوندى در آيهء :\r\n« إِذْ تَبَرَّأَ الَّذِينَ اتُّبِعُوا مِنَ الَّذِينَ اتَّبَعُوا وَرَأَوُا الْعَذابَ وَتَقَطَّعَتْ بِهِمُ الأَسْبابُ » ( بقره : 166 ) :\r\nآنگاه كه رهبران و رؤساء از پيروان خود اظهار تنفر و بيزارى مىكنند ، و همهء آنان - اعم از تابع و متبوع - عذاب خداى متعال را شهود مىنمايند ، و رابطه و پيوندها ميان آنها از هم گسسته مىگردد ، ( يا اسباب نجات از آنها گسيخته مىشود . . . ) .\r\nد - ابواب و درها ، در آيهء :\r\n« أَمْ لَهُمْ مُلْكُ السَّماواتِ وَالأَرْضِ وَما بَيْنَهُما فَلْيَرْتَقُوا فِي الأَسْبابِ » ( ص :\r\n10 ) :\r\nآيا سلطه و اقتدار بر آسمانها و زمين و آنچه ميان آن دو قرار دارد از آن آنها است ، آرى اگر مدعى چنين سلطه و اقتدارى هستند در ابواب و طرق آسمانها صعود كرده و بدان سو بالا روند .\r\nه - طرق و راهها ، در آيهء :\r\n« يا هامانُ ابْنِ لِي صَرْحاً لَعَلِّي أَبْلُغُ الأَسْبابَ » ( مؤمن غافر : 36 ) :\r\nفرعون گفت اى هامان ، براى من كاخى بلند و استوار بنا كن تا شايد بتوانم به طرق و راههاى وصول از آسمانى به آسمان ديگر دست يابم [ و يا به اسباب و وسائلى دسترسى پيدا كنم كه بتواند مرا به مقصود و هدفم نائل سازد 
  ] . « 2 »\r\nمعنى اصطلاحى اسباب النزول\r\nمقدمه :\r\nبراى اينكه بدانيم « اسباب النزول » اصطلاحا داراى چه مفهومى است ، مقدمة بايد به طور فشرده آيات و سور قرآن كريم را در رابطه با « اسباب النزول » مورد بررسى قرار دهيم كه آيا همهء آنها داراى « اسباب النزول خاص » مىباشند و يا اينكه نمىتوان براى بسيارى از آيات و سور ، « اسباب النزولى » اين چنين جستجو كرد .\r\n\r\n","description":"","footnote":"\r\n2 - همانطور كه قبلا اشارت رفت « سبب » در اصل به معنى هر امرى است كه موجب دسترسى به هدف مىگردد . و اين معنى و مفهوم در كلمهء « سبب » و يا « اسباب » - كه در موارد متعددى از قرآن كريم به كار رفته‌اند - در مد نظر است ، و اين مفهوم در طى آياتى كه ياد شده است مصداقا تنوع مىيابد . بنابراين بايد ريسمان ، وسيله و ابزار ، پيوند و خويشاوندى ، ابواب ، طرق ، و امثال آنها را از مصاديق چنين مفهومى برشمرد .\r\n","page_name":" 18 ","page_number":18},
  {"content":"\r\n\r\n\r\nانواع آيات و سور قرآنى در رابطه با اسباب النزول :\r\nدر قرآن كريم با دو نوع از آيات و سوره ها مواجه هستيم ، كه براى پاره‌اى از آنها نمىتوان « سبب نزول » خاصى جستجو كرد ، ولى عده‌اى از آيات و سور ديگر داراى « اسباب النزول » خاصى مىباشند ، لذا مىتوان گفت كه آيات و سور قرآن كريم از اين لحاظ به دو نوع قابل تقسيم مىباشد :\r\n1 - آيات و سورى كه فاقد « اسباب النزول » خاص مىباشند :\r\nبسيارى از آيات و سور قرآن كريم - ابتداء و بدون اينكه مسبوق به موجب و انگيزهء خاصى باشند - نازل شده‌اند ، و به هيچ حادثه و واقعه و يا سؤال و پرسشى كه همزمان با نزول وحى روى داده باشند مربوط نيستند تا در زمينهء آنها ناگزير به بررسى و تفحص از اسباب النزول و موجبات و انگيزه هاى خاصّى باشيم ، بلكه فقط مىتوان سبب و انگيزهء عام و كلى براى آنها جستجو كرد و آن عبارت از نياز همهء انسانها به رهنمودهاى الهى و جبران نارسائى انديشه هاى بشرى به وسيلهء وحى مىباشد تا از اين رهگذر ، حق را از باطل در سراسر شئون حياتى خويش تشخيص دهد .\r\nاين نوع آيات و سور - كه فاقد « اسباب النزول » خاصّى مىباشند - شامل بخشى از قرآن مىگردند كه ما در زير از آنها ياد مىكنيم :\r\nالف - آيات و سورى كه تاريخ زندگانى و حوادث و رويدادهاى مربوط به امّتهاى گذشته در طى آنها مطرح است . البته بايد يادآور شد كه بخشى از قصص و تاريخ زندگانى امتهاى گذشته احيانا داراى سبب خاصى از لحاظ نزول مىباشند ، از قبيل تاريخ زندگانى « ذو القرنين » كه از پى سؤال مردم در قرآن كريم بازگو شده است . اين قبيل از مسائل تاريخى داراى سبب نزول خاصى هستند كه ما در اين بخش از آنها گفتگو نمىكنيم ، بلكه گفتار ما راجع به آن سلسله از حوادث تاريخى قرآن كريم است كه فاقد سبب نزول خاصى هستند و به منظور اينكه مردم معاصر با نبى اكرم ( صلى اللَّه عليه و آله و سلم ) و همچنين تمام انسانها در هر عصر و دوره‌اى از اين حوادث آگاه گردند و آنها را در گنجور خاطر خويش بسپارند و از لابلاى اين حوادث عبرت آموز رمز سعادت و يا شقاوت و بدبختى ، و تعالى و يا انحطاط ملتها را بازيافته و در زندگانى فردى و يا اجتماعى خود از اين رموز بهره گيرند و به عوامل سعادت و سرفرازى ملتها روى آورند ، و از عوامل سعادت سوز و شقاوت ساز بپرهيزند اين گونه حوادث تاريخى در قرآن كريم بازگو شده است .\r\nب - آيات و سور ديگرى نيز در قرآن كريم به چشم مىخورد كه شامل بسيارى از\r\n","description":"","footnote":"","page_name":" 19 ","page_number":19},
  {"content":"\r\n\r\n\r\n\r\nاخبار غيبى و ترسيم دورنماى عالم برزخ ، و بهشت و دوزخ ، و حالات روز قيامت ، و گزارش احوال بهشتيان و دوزخيان و امثال آنها مىباشد كه سبب نزول خاصى را نمىتوان براى آنها جستجو كرد .\r\n2 - آيات و سورى كه داراى اسباب النزول خاصّى هستند :\r\nدر قرآن كريم با آيات و سورى مواجه هستيم كه داراى سبب نزول خاصى مىباشند ، و اين آيات و سور در پى آن سبب نازل شده كه آن سبب و علت نيز همزمان با نزول وحى روى داده است .\r\nاين بخش از آيات و سور عبارت از همان بخشى است كه معمولا در كتب تفسير و يا در كتابهاى مستقلى راجع به « اسباب النزول » آنها گفتگو مىشود . و موضوع بحث ما نيز عبارت از بررسى اسباب نزول چنين آيات و سور مىباشد .\r\nبنابراين ما مىتوانيم در بارهء معنى اصطلاحى اسباب النزول بگوئيم : عبارت از امورى است كه يك و يا چند آيه و يا سوره‌اى در پى آنها و به خاطر آنها نازل شده است ، و اين امور در زمان نبوت رسول اكرم ( صلَّى اللَّه عليه و آله و سلم ) روى داده است .\r\nبه عبارت ديگر :\r\nالف - حادثه‌اى - كه نسبة مهم و جالب و يا سخت خطرناك و يا زشت بود - روى مىداد .\r\nب - و يا مردم سؤالاتى را با رسول اكرم ( صلَّى اللَّه عليه و آله و سلم ) در ميان مىگذاشتند .\r\nج - و يا اوضاع و شرايطى براى مسلمين پديد مىآمد كه بايد موضع گيرى آنها در برابر اين اوضاع و شرائط ، مشخص مىگرديد .\r\nو در نتيجه به دنبال اين امور ، آيات و يا احيانا سوره هائى نازل مىشد . اين آيات و سوره ها مطالبى را در بارهء آن حادثه و يا در جهت پاسخ به سؤالات مردم و يا تعيين موضع مسلمين بيان مىكرد ، و بالاخره نزول اين آيات و سور از اين گونه امور ريشه مىگرفت .\r\nكتبى كه در بارهء « اسباب النزول » تدوين شده است\r\n« 3 » گروهى از دانشمندان كتابهاى مستقلى در شناخت « اسباب النزول » تدوين\r\n\r\n","description":"","footnote":"\r\n3 - در اين دفتر ، شمار اين كتابها - بر حسب آنچه سيوطى در كتاب « الاتقان فى علوم القرآن » مطرح كرده است - مورد نظر مىباشد و الا كتابهائى كه مستقلا در « اسباب النزول » تدوين شده ، بيش از اين كتابها است . كه تا زمان سيوطى نوشته شده ، و محققان از آن اطلاع يافته‌اند . قهرا كتابهائى مستقل در بارهء اسباب النزول پس از سيوطى به نگارش در آمد كه بايد فصل جداگانه‌اى در معرفى اين كتب پرداخت .\r\n","page_name":" 20 ","page_number":20},
  {"content":"\r\nكرده‌اند كه كهنترين آنها عبارت است از :\r\n1 - كتاب على بن مدينى ، استاد و شيخ روايت « بخارى » است . « 4 »\r\nامّا يكى از معروفترين كتاب در اين زمينه :\r\n2 - كتاب « اسباب النزول » واحدى « 5 » است ، لكن در اين كتاب ، نقائص و كمبودهائى [ كه شايان ترميم و جبران مىباشد 
  ] به چشم مىخورد .\r\n3 - جعبرى « 6 » ، « اسباب النزول » واحدى را تلخيص كرده و اسانيد آن را حذف نموده ، اما مطلب تازه‌اى بر آن نيفزوده است .\r\n4 - شيخ الاسلام أبو الفضل بن حجر « 7 » در بارهء « اسباب النزول » اثرى از خود به جاى گذاشته كه به صورت مسوّده و چرك نوشت [ و به گونه‌اى ناقص و نيازمند به تكميل 
  ] فراهم آمده است و پيش از آنكه به تهذيب و تكميل آن موفق گردد از دنيا رفت ، و لذا به نسخهء كامل اين كتاب تا كنون دست نيافتم .\r\n5 - سيوطى مىگويد : اما من در بارهء « اسباب النزول » كتاب جامع و فشرده و\r\n\r\n","description":"","footnote":"\r\n4 - ابو الحسن على بن عبد اللَّه بن جعفر سعدى مدينى بصرى ( 161 - 234 ه ق ) ، محدّث و مؤرّخ و نسّابه كه داراى دويست اثر علمى بوده ، [ و ظاهرا كتاب « اسباب النزول » او همان كتابى است كه از آن با عنوان : « التنزيل » ياد كرده‌اند 
  ] و چون در بصره متولد شد ، به « على بصرى » معروف است ، و چون نياى او از مدينه بوده است وى را « ابن المدينى » نيز مىنامند . ( بنگريد به : الاعلام 5 / 118 . معجم المؤلفين 7 / 132 . لغت نامهء دهخدا ، 20 / 152 ، تحت عنوان « على بصرى » ) .\r\n5 - اين كتاب از سوى « دار الكتب العلميهء » بيروت به سال 1402 ه ق به طبع رسيده و واحدى كه خود از علماء قرن پنجم بوده است آثار ديگرى از خود به جاى گذاشت كه پاره‌اى از آنها عبارتند از : « البسيط » ، « الوجيز » در تفسير قرآن ، « شرح ديوان متنبى » و « شرح اسماء اللَّه الحسنى » ( رك فرهنگ معين ، مجلد ششم ) .\r\n6 - امام برهان الدّين ابراهيم بن عمر جعيرى ( 640 - 732 ه ق ) كه - با حذف اسانيد « اسباب النزول » واحدى - آن را فشرده تر ساخت ، وى از فقهاء شافعيه و داراى نظم و نثر بوده و در قلعهء « جعبر » ( فرات - ميان بالس ورقه ) زاده شد . وى را « شيخ الخليل » و « ابن السّراج » و « تقى الدين » ، و نيز « برهان الدين » هم مىناميدند . قريب صد كتاب نوشته كه اكثر آنها مختصر و فشرده است . از آن جمله : شرح شاطبيه در تجويد ، كه به « كنز المعانى فى شرح حرز الامانى » نامبردار است . و « نزهة البررة فى القراءات العشرة » و « خميلة فى باب المقاصد » در بارهء نگارش مصحف ، و « عقود الجمان فى تجويد القرآن » و امثال آنها . ( بنگريد به : كشف الظنون 1 / 76 . الاعلام : زركلى 1 / 49 ) .\r\n7 - شهاب الدّين احمد بن على بن محمد كنانى عسقلانى « ابو الفضل » ( 773 - 852 ه ق ) كه در قاهره زاده شد و در همانجا وفات كرد . پاره‌اى از آثار او عبارتند از : « الدرر الكامنة فى اعيان المئة الثامنة » در چهار مجلد ، و « لسان الميزان » و « الاصابة فى تمييز الصحابه » ، و « فتح البارى فى شرح صحيح البخارى » و جز آنها . چلبى مىنويسد :\r\n« اسباب النزول للشيخ الحافظ شهاب الدين احمد بن على بن حجر عسقلانى . . . و لم يبيض ( رك : الاعلام 1 / 173 .\r\nكشف الظنون 1 / 76 ) .\r\n","page_name":" 21 ","page_number":21},
  {"content":"\r\n\r\nپاكيزه‌اى را تأليف كرده‌ام كه تا هم اكنون كتابى به مانند آن تدوين نشده است ! و كتاب مزبور را به « لباب النقول فى اسباب النزول » نامبردار ساختم . « 8 »\r\nسخنى كوتاه از جعبرى راجع به انواع آيات و سور قرآن كريم در رابطه با « اسباب النزول » [ قبلا به طور نسبة مبسوط يادآور شديم كه آيات و سور قرآن كريم به دو بخش تقسيم مىگردد : بخشى كه فاقد سبب نزول خاصى مىباشد ، و بخشى ديگر كه داراى « سبب نزول » خاصّى است 
  ] .\r\nجعبرى نيز طى گفتار فشرده‌اى متذكر شده است كه قرآن به دو صورت نازل گرديد : قسمتى از آن ابتداء و بدون انگيزه و علت خاصى نازل شد [ كه نمىتوان سبب نزول ويژه‌اى براى آن جستجو كرد ، و قسمتى ديگر كه به دنبال حوادث و رويدادهاى مهم و يا از پى سؤال و پرسش مردم [ و يا در جهت تعيين موضع مسلمين در برابر اوضاع و شرايط و لحظاتى حساس 
  ] نازل گرديده است .\r\n\r\n","description":"","footnote":"\r\n8 - اين كتاب همراه تفسير جلالين - با متن قرآن كريم - از سوى مكتبة المثنى ، بيروت - بدون تاريخ - به طبع رسيده است . و به نظر اين بنده نمىتوان آن را به عنوان كتاب و اثر جالبى در زمينهء اسباب النزول برشمرد ، لكن خود سيوطى از كتاب خود در الاتقان آن را گزافه آميز ستوده است .\r\n","page_name":" 22 ","page_number":22},
  {"content":"\r\n\r\nمرورى بر اين سه نوع اسباب النزول\r\n","description":"","footnote":"","page_name":" 23 ","page_number":23},
  {"content":"\r\n\r\n","description":"","footnote":"","page_name":" 24 ","page_number":24},
  {"content":"\r\nالف - حوادث و رويدادهاى مهم\r\nدر اين بخش نمونه هائى چند از سور و آياتى را يادآور مىشويم كه حوادث و رويدادهاى مهم باعث نزول آنها گرديد . اين حوادث را مىتوان به دو دسته تقسيم كرد :\r\n1 - حوادث سازنده و الگو پرداز .\r\n2 - حوادث و رويدادهاى زشت و ويرانگر .\r\n","description":"","footnote":"","page_name":" 25 ","page_number":25},
  {"content":"\r\n\r\n","description":"","footnote":"","page_name":" 26 ","page_number":26},
  {"content":"\r\n\r\n1 - حوادث جالب و سازنده\r\nبخشى از حوادث و رويدادهائى كه همزمان با حيات رسول اكرم ( صلَّى اللَّه عليه و آله و سلم ) به وقوع مىپيوست آنچنان جالب و سازنده و با ارزش بود كه در جهت تأييد آنها از سوى خدا ، آيه و يا آيات و يا سوره هائى نازل مىشد .\r\n1 - 1 . سيرى اين چنين از سوى حق در سوى خلق :\r\nيكى از حوادثى كه باعث نزول آياتى از قرآن كريم گرديد حادثه‌اى بود كه همگامى صلاة با زكات را - كه در اكثر قريب به تمام آيات قرين يكديگر ياد شده‌اند - تجسم بخشيد ، يعنى آنگاه كه امير المؤمنين على ( عليه السلام ) در حال ركوع نماز ، توجه به خلق و مستضعفان را به عنوان نتيجه و لازمهء توجه به حق اعلام كرد ، از پى آن آيه هاى زير نازل شد :\r\n« إِنَّما وَلِيُّكُمُ اللَّه وَرَسُولُه وَالَّذِينَ آمَنُوا الَّذِينَ يُقِيمُونَ الصَّلاةَ وَيُؤْتُونَ الزَّكاةَ وَهُمْ راكِعُونَ . وَمَنْ يَتَوَلَّ اللَّه وَرَسُولَه وَالَّذِينَ آمَنُوا فَإِنَّ حِزْبَ اللَّه هُمُ الْغالِبُونَ » ( مائده : 55 ، 56 ) :\r\nولىّ و سرپرست واجب الطاعهء شما صرفا عبارتند از خدا و رسول او ، و نيز آن كسانى كه داراى ايمان هستند : كسانى كه اقامهء نماز مىكنند و صدقه و زكات خويش را در حال ركوع [ و عاليترين و لطيفترين حالت نيايش 
  ] به تهيدستان مىپردازند . آنكه دوستى با خدا و رسول او و مؤمنان را مىگزيند [ بايد بداند 
  ] كه حزب اللَّه و پيروان مكتب الهى و وابستهء به خدا پيروز هستند .\r\nمرحوم طبرسى از عبايهء ربعى آورده است :\r\nابن عباس كنار چاه زمزم نشسته بود و به مردم مىگفت : « رسول خدا [ صلَّى اللَّه عليه و آله و سلم 
  ] فرمود . . . » . در اين اثناء مردى كه سر و صورت خود را با عمّامه و دستار\r\n","description":"","footnote":"","page_name":" 27 ","page_number":27},
  {"content":"\r\nخويش بسته و پوشانده بود به ابن عباس روى مىآورد ، و هر چند گاهى كه ابن عباس مىگفت : « قال رسول اللَّه [ صلَّى اللَّه عليه و آله و سلم 
  ] » آن مرد نيز همين سخن را تكرار مىكرد .\r\nابن عباس رو به او كرد و گفت : ترا به خدا سوگند مىدهم خود را معرفى كن . آن مرد ، دستار از چهره به يكسو نهاد و گفت : آنكه مرا مىشناسد كه مىشناسد ، لكن آنكه مرا نمىشناسد خود را معرفى مىكنم : من جندب بن جنادهء بدرى [ يعنى أبو ذر غفارى 
  ] هستم ، با اين دو گوش خود از رسول خدا ( صلَّى اللَّه عليه و آله و سلم ) شنيدم ، اگر دروغ گويم گوشهايم كر گردد ، و با اين دو چشم خويش رسول خدا ( صلَّى اللَّه عليه و آله و سلم ) را ديدم .\r\nاگر دروغ گويم ديدگانم نابينا شود ، آرى شنيدم و ديدم كه مىفرمود :\r\n« علىّ قائد البررة ، و قاتل الكفرة ، و منصور من نصره ، و مخذول من خذله » :\r\nعلى ( عليه السلام ) پيشوا و راهبر نيكان ، و قاتل كافران است ، آنكه او را يارى كند به يارى خدا بهره مند است ، و آنكه او را خوار سازد ، خود خوار و بى مقدار مىباشد و به خذلان الهى دچار گردد .\r\n[ أبو ذر آنگاه گفت 
  ] : يكى از روزها در معيت رسول خدا ( صلَّى اللَّه عليه و آله و سلم ) نماز ظهر را - به جماعت - مىگذاردم ، مرد تهيدست و بينوائى در مسجد از مردم درخواست كمك مىكرد ، كسى چيزى به او نداد . اين مرد بينوا دستها را سوى آسمان برگرفت و گفت : خدايا ! تو گواه باش كه من در مسجد رسول اللَّه ( صلَّى اللَّه عليه و آله و سلم ) از مردم درخواست كمك مالى نمودم ، لكن كسى چيزى به من نپرداخت .\r\nعلى ( عليه السلام ) همزمان با اين جريان در حال ركوع نماز به سر مىبرد ، و انگشت « خنصر خرد يا ميانهء » دست راست خود را به طرف اين سائل نشانه رفت و به دو اشاره كرد انگشترى را از انگشت او بيرون كشد [ تا حاجت و نياز خويش را از اين رهگذر بر آورد 
  ] . سائل انگشترى را از دست آنحضرت بيرون كشيد ، و رسول خدا ( صلَّى اللَّه عليه و آله و سلم ) نيز شاهد و ناظر اين صحنهء دل انگيز بود .\r\nآنگاه كه پيامبر اكرم ( صلَّى اللَّه عليه و آله و سلم ) نماز به پايان برد سر به سوى آسمان برداشت و عرض كرد : خدايا ! برادرم موسى ( عليه السلام ) درخواستى با تو در ميان گذاشت و گفت :\r\n« رَبِّ اشْرَحْ لِي صَدْرِي . وَيَسِّرْ لِي أَمْرِي . وَاحْلُلْ عُقْدَةً مِنْ لِسانِي . يَفْقَهُوا قَوْلِي .\r\n","description":"","footnote":"","page_name":" 28 ","page_number":28},
  {"content":"\r\nوَ اجْعَلْ لِي وَزِيراً مِنْ أَهْلِي . هارُونَ أَخِي . اشْدُدْ بِه أَزْرِي . وَأَشْرِكْه فِي أَمْرِي » ( طه : 25 - 31 ) :\r\nپروردگارا ! سينه‌ام را گشاده ساز و به من شرح صدر مرحمت فرما . و كارم را سهل و هموار گردان . و گره از زبانم بگشا و آن را گويا ساز تا مردم گفتارم را درست دريابند .\r\nبرايم وزيرى از خاندانم فراهم آور . [ يعنى 
  ] برادرم هارون را وزيرم قرار ده . و به وسيلهء او پشتم را استوار دار تا به دو مستظهر گردم . و او را شريك كارم گردان تا در اين نهضت با من هميارى كند .\r\n[ نبى اكرم ( صلَّى اللَّه عليه و آله و سلم ) عرض كرد 
  ] : خدايا ! موسى اين درخواست را با تو در ميان گذاشت و تو در قرآن فرمودى :\r\n« سَنَشُدُّ عَضُدَكَ بِأَخِيكَ وَنَجْعَلُ لَكُما سُلْطاناً فَلا يَصِلُونَ إِلَيْكُما » ( قصص : 35 ) :\r\nقريبا بازويت را به وسيلهء برادرت ، سخت و استوار خواهيم داشت و براى شما دو نفر آنچنان سلطه و فرمانروائى مقرر خواهيم كرد تا به شما نرسند و نتوانند بر شما چيره شوند .\r\nرسول خدا ( صلَّى اللَّه عليه و آله و سلم ) پس از آن عرض كرد :\r\n« اللهمّ ، فأنا محمّد نبيك و صفيّك . اللهمّ فاشرح لى صدرى ، و يسّر لى امرى ، و اجعل لى وزيرا من اهلى عليّا اشدد به ازرى » :\r\nبار خدايا ! من محمد پيامبر تو و برگزيدهء تو [ در ميان خلق 
  ] هستم . بارخدايا ! پس به من شرح صدر مرحمت فرما . . . و براى من وزيرى از خاندان من - يعنى على - فراهم كن . . .\r\nأبو ذر گفت : سوگند به خدا هنوز سخن آنحضرت به پايان نرسيده بود كه جبرائيل ( عليه السلام ) از سوى خداوند متعال بر وى فرود آمد و گفت : اى محمد ! بخوان . فرمود : چه بخوانم ؟ عرض كرد : بخوان :\r\n« إِنَّما وَلِيُّكُمُ اللَّه وَرَسُولُه وَالَّذِينَ آمَنُوا الَّذِينَ يُقِيمُونَ الصَّلاةَ وَيُؤْتُونَ الزَّكاةَ وَهُمْ راكِعُونَ » .\r\nبسيارى از دانشمندان علوم قرآنى و مفسران قرآن ، سبب نزول آيهء مذكور را بدينسان كه بيان شد روايت كرده‌اند كه مىتوان به عنوان نمونه از دانشمندان زير ياد كرد :\r\n- ابو اسحق ثعلبى در تفسيرش با همان اسناد .\r\n- ابو بكر رازى در « احكام القرآن » به روايت مغربى از او .\r\n- رمّانى .\r\n","description":"","footnote":"","page_name":" 29 ","page_number":29},
  {"content":"\r\n\r\n- طبرى . « 9 »\r\n- و ديگران گفته‌اند كه اين آيه در بارهء امير المؤمنين على ( عليه السلام ) - به خاطر اهداء انگشترى خود در حال نماز به آن مرد تهيدست - نازل گرديد .\r\nمجاهد و سدّى نيز همين سخن را ياد كرده‌اند ، چنان كه از امام باقر و امام صادق ( عليهما السلام ) و همهء علماء شيعى همين حقيقت بازگو شده است .\r\nحسان بن ثابت را در اين باره اشعارى است كه سزاى ذكر مىباشد ، وى سخن را به رشتهء نظم آورده و گفته بود :\r\n\r\nابا حسن تفديك نفسى و مهجتى\r\nو كلّ بطيء فى الهدى و مسارع\r\n\r\n\r\nأيذهب مدحيك المحبّر ضايعا\r\nو ما المدح فى جنب الاله بضايع\r\n\r\n\r\nفانت الَّذى اعطيت اذ كنت راكعا\r\nزكات فدتك النّفس يا خير راكع\r\n\r\n\r\nفانزل فيك اللَّه خير ولاية\r\nو ثبّتها مثنى كتاب الشّرايع\r\n\r\n- ابو الحسن [ على بن أبي طالب 
  ] ! جان و دلم و همه كندروها و تندروهاى طريق هدايت فداى تو باد .\r\n- آيا مدح و ستايش من از تو - كه به نام تو آراسته است - از ميان مىرود ؟ مسلما مدح من از تو در كنار مدح و ستايش خدا از تو ، ضايع شدنى نيست .\r\n- تو همان كسى هستى كه در حال ركوع نماز ، زكات را پرداختى جانم فداى تو اى كسى كه بهترين ركوع كننده‌اى .\r\n- لذا خداوند متعال در بارهء تو بهترين مرتبت ولايت و سرپرستى و امامت را نازل كرد ، و اين حقيقت را در لابلاى كتاب و نبشتار شرايع و قوانين خود ثبت و ضبط كرده است . « 10 »\r\n2 - 1 . بخشش و ايثارى كه اگر جهان ، حاتم طائى مىبود روا است بر آن رشك برد :\r\nتمام مفسران فريقين يادآور شدند كه سورهء « هَلْ اتى دهر ، انسان » در بارهء امير المؤمنين على ( عليه السلام ) و فاطمهء زهرا ( سلام اللَّه عليها ، و حسنين ( عليهما السلام ) و فضّه ، خادمهء آنها نازل شد ، و غالبا اين سوره را مدنى مىدانند .\r\n\r\n","description":"","footnote":"\r\n9 - جامع البيان 6 / 186 .\r\n10 - مجمع البيان 3 / 210 ، 211 .\r\nدر اينكه آيهء مورد بحث در بارهء امير المؤمنين على ( عليه السلام ) نازل شده است فريقين آن را در تفاسير خود آورده‌اند به عنوان نمونه ، بنگريد به :\r\nالدر المنثور 2 / 293 ، 294 . الجامع لاحكام القرآن : قرطبى 6 / 222 . مفاتيح الغيب التفسير الكبير 12 / 26 . روح المعانى 6 / 166 ، 167 كه اشعار حسان را نيز آورده است . المنار 6 / 442 . و تفاسير ديگر .\r\n","page_name":" 30 ","page_number":30},
  {"content":"\r\nابن عباس گفته است :\r\nامام حسن و امام حسين ( عليهما السلام ) بيمار شدند ، رسول خدا ( صلَّى اللَّه عليه و آله و سلم ) با جمعى از مردم به عيادت آنها رفتند ، ياران آنحضرت به امير المؤمنين على ( عليه السلام ) عرض كردند : يا ابا الحسن ! به نظر مىرسد كه در بارهء شفاى فرزندانتان نذر كنيد ، على ( عليه السلام ) و فاطمه ( سلام اللَّه عليها ) و فضه ، كنيز آنها نذر كردند كه اگر حسنين ( عليهما السلام ) از اين بيمارى بهبودى يابند سه روز را روزه بگيرند . آن دو بهبودى يافتند ، امّا چيزى براى خوردن در اختيار نداشتند .\r\nامير المؤمنين على ( عليه السلام ) سه صاع « 11 » ( حدود سه من ) جو از شمعون خيبرى يهودى قرض كرد ، فاطمهء زهراء ( سلام اللَّه عليها ) آنها را دستآس كرده و به تعداد افراد ، پنج قرص نان فراهم ساخت . اين نانها را در برابر خود نهادند تا با آنها افطار كنند ، سائل و بينوائى بر آنها درآمد و عرض كرد : « السّلام عليكم اهل بيت محمد » ، من بينوائى از بينوايان مسلمان هستم مرا از غذاى خود اطعام كنيد كه خدا شما را از موائد بهشتى سير گرداناد .\r\nآنان اين بينوا را بر خويشتن ترجيح دادند و تمام قرصهاى نان را به او دادند و شب را - در حالى كه جز آب چيزى نچشيده بودند - به سر آورده و بامداد آن را با روزه آغاز كردند .\r\nآنگاه كه شب [ دوم 
  ] فرا رسيد و غذا را در مقابل خود نهادند [ تا افطار كنند 
  ] يتيمى بر آنها وارد شد ، بدون آنكه از اين نانها چيزى تناول كنند آنها را در اختيار اين يتيم قرار دادند . شب را گرسنه به سر آوردند در حالى كه فقط آب نوشيده بودند . به هنگام افطار در شب سوم - كه براى افطار ، نانها را در مقابل خود نهادند - اسيرى بر آنها وارد شد ، و همان معامله‌اى را با او در پيش گرفتند كه با بينوا و يتيم ، يعنى همهء نانها را به او دادند .\r\nچون بامدادان روز سوم فرارسيد امير المؤمنين على ( عليه السلام ) دست حسنين ( عليهما السلام ) را گرفت و به سوى رسول خدا ( صلَّى اللَّه عليه و آله و سلم ) روان شدند . وقتى آنحضرت آنان را ديد - در حالى كه از شدت گرسنگى مانند جوجه ها مىلرزيدند - فرمود :\r\nچقدر بر من ناگوار و رنجآور است كه شما را بدينسان مىبينم ؟ ! رسول خدا ( صلَّى اللَّه عليه و آله و سلم ) از جا برخاست و با آنها به راه افتاد ديد فاطمه ( سلام اللَّه عليها ) در محراب عبادت قرار دارد و شكمش از گرسنگى آنچنان تهى گشته كه به پشت چسبيده ، و از ناتوانى چشمان مباركش [ بى فروغ شده 
  ] فرو رفته است . ديدن اين منظره رسول خدا ( صلَّى اللَّه عليه و آله و سلم ) را متأثر [ تر 
  ] ساخت .\r\n\r\n","description":"","footnote":"\r\n11 - هر صاع عبارت از سه « مدّ » و هر مد عبارت از يك رطل و يك سوم رطل مىباشد .\r\n","page_name":" 31 ","page_number":31},
  {"content":"\r\n\r\nدر چنين لحظاتى بود كه جبرائيل ( عليه السلام ) فرود آمد و گفت : اى محمد اين را بستان و بگير . خدا ترا در بارهء خاندانت تهنيت گفته . آنگاه جبرائيل سورهء « هل اتى » را بر آنحضرت خواند . « 12 »\r\nسخن ابن شهراشوب سروى در بارهء سبب نزول سورهء « هل اتى » :\r\nوى مىنويسد :\r\nابو صالح و مجاهد و ضحاك ، و حسن [ بصرى 
  ] ، و عطاء ، و قتاده ، و مقاتل ، و ليث ، و ابن عباس ، و ابن مسعود ، و ابن جبير ، و عمرو بن شعيب ، و حسن بن مهران ، و نقاش ، و قشيرى ، و ثعلبى ، و واحدى در تفاسيرشان ، و صاحب اسباب النزول ، و خطيب مكى در « الاربعين » و أبو بكر شيرازى در « نزول القرآن فى امير المؤمنين » ( عليه السلام ) ، و اشنهى در « اعتقاد اهل السنة » ، و أبو بكر محمد بن احمد بن فضل نحوى در « العروس فى الزهد » روايت كرده‌اند ، و نيز اهل البيت ( عليهم السلام ) از اصبغ بن نباته و ديگران از امام باقر ( عليه السلام ) روايت نموده‌اند - و روايت آنها در بارهء سورهء « هَلْ أَتى عَلَى الإِنْسانِ حِينٌ مِنَ الدَّهْرِ » از زبان امام باقر ( عليه السلام ) چنين است كه :\r\nحسن و حسين ( عليهما السلام ) بيمار شدند ، و رسول خدا ( صلَّى اللَّه عليه و آله و سلم ) در معيت اصحابش به عيادت آن دو رفت و به على ( عليه السلام ) فرمود : اگر در بارهء دو پسر خود نذر كنى خدا آنها را عافيت مىبخشد . على ( عليه السلام ) عرض كرد سه روز ، روزه مىگيرم و بدينسان فاطمه ( سلام اللَّه عليها ) و حسن و حسين ( عليهما السلام ) و كنيز آنها فضه نيز گفتند : [ ما هم سه روز ، روزه مىگيريم 
  ] ، حسنين [ عليهما السلام 
  ] بهبود يافتند .\r\nبامداد روز بعد را با روزه آغاز كردند ، اما غذا و خوراكى در اختيار نداشتند [ كه به هنگام در رسيدن شب با آن افطار كنند 
  ] . لذا على ( عليه السلام ) به سوى مردى يهودى - كه او را « فنحاص بن حارا » ، و به روايتى « شمعون بن حارا » مىناميدند - روان شد تا از او وام ستاند . وى مردى پشمباف بود ، مقدارى پشم و سه صاع جو به على ( عليه السلام ) داد و گفت : به عوض اين سه صاع گندم ، دختر محمد ( صلَّى اللَّه عليه و آله و سلم ) اين پشمها را بريسد . حضرت آنها را به منزل آورد .\r\nفاطمهء زهراء ( سلام اللَّه عليها ) يك سوم اين پشمها را ريسندگى كرد ، آنگاه يك صاع از آن جو را آسيا كرده و خمير ساخت و پنج قرص نان پخت و آماده كرد .\r\n\r\n","description":"","footnote":"\r\n12 - بنگريد به : مفاتيح الغيب : امام فخر رازى 8 / 276 . چاپ قديم .\r\n","page_name":" 32 ","page_number":32},
  {"content":"\r\nمسكين و بينوا :\r\n- وقتى اين پنج نفر [ كنار غذا 
  ] نشستند ، نخستين لقمه‌اى كه على ( عليه السلام ) پاره كرد مرد مسكين و بينوائى كنار در خانه آمد و گفت : « السلام عليكم يا اهل بيت محمد » ، من يكى از مساكين و بينوايان مسلمان هستم ، مرا به غذا مهمان كنيد كه خداوند شما را بر سر خوان بهشتى به مهمانى فرا خواند . على ( عليه السلام ) لقمه از دست بر روى زمين نهاد و گفت :\r\n\r\nفاطم ذا المجد و اليقين\r\nيا بنت خير النّاس اجمعين\r\n\r\n\r\nاما ترين البائس المسكين\r\nقد قام بالباب له حنين\r\n\r\n\r\nيشكو الينا جائع حزين\r\nكلّ امرى بكسبه رهين\r\n\r\n- اى فاطمه كه برخوردار از عظمت و يقين در ايمان هستى ، اى دختر كسى كه از همهء مردم بهتر مىباشد .\r\n- آيا اين دردمند بينوا را نمىبينى كه كنار در منزل ايستاده و مىنالد ؟\r\n- فردى گرسنه و اندوهگين شكوه نزد ما آورده ، بايد بدانيم هر فردى در گرو اعمال خود مىباشد .\r\nفاطمهء زهرا ( سلام اللَّه عليها ) در پاسخ عرض كرد :\r\n\r\nامرك سمعا يابن عمّ طاعة\r\nما فىّ من لوم و لا وضاعة\r\n\r\n\r\nاطعمه و لا ابالى السّاعة\r\nارجو اذا اشبعت ذا مجاعة\r\n\r\n\r\nان الحق الاخيار و الجماعة\r\nو ادخل الخلد و لى شفاعة\r\n\r\n- اى پسر عمو ! گوشم به فرمان تو است ، و از امر تو اطاعت مىكنم ، در من بخل و فرومايگى وجود ندارد .\r\n- او را اطعام خواهم كرد تا در سايهء آن مرا نسبت به لحظهء وقوع قيامت باكى نباشد ، اين اميد را در سر مىپرورانم كه آنگاه گرسنگى زده‌اى را سير مىگردانم .\r\n- به نيكان و جماعت [ پاكان 
  ] بپيوندم و بر بهشت جاويد درآيم و مرا براى ديگران شفاعت باشد .\r\nفاطمهء زهراء ( سلام اللَّه عليها ) محتواى سفره را به آن مرد بينوا داد ، و شب را در حالى كه گرسنه بودند به سر بردند و بامدادان را با روزه افتتاح كردند و جز آب چيزى نچشيده بودند .\r\nيتيم :\r\n- صبحگاهان فاطمه ( سلام اللَّه عليها ) يك سوم ديگر از پشمها را ريسندگى كرد و\r\n","description":"","footnote":"","page_name":" 33 ","page_number":33},
  {"content":"\r\nيك صاع ديگر از جو را آسيا و آنگاه خمير نمود و از آن ، پنج قرص نان تهيه كرد ، وقتى اين پنج نفر بر سر غذا نشستند و على ( عليه السلام ) لقمه‌اى را پاره كرد كه در اين هنگام يتيمى بر كنار در منزل پديدار شد و مىگفت : « السلام عليكم اهل بيت محمد » ، من يتيمى از ايتام مسلمان هستم مرا از آنچه تناول مىكنيد اطعام نمائيد تا خدا شما را از موائد و اطعمهء بهشتى بهره مند سازد . على ( عليه السلام ) لقمه از دست نهاد و گفت :\r\n\r\nفاطم بنت السّيّد الكريم\r\nبنت نبىّ ليس بالذّميم\r\n\r\n\r\nقد جاءنا اللَّه بذا اليتيم\r\nمن يرحم اليوم فهو رحيم\r\n\r\n\r\nموعده فى جنّة النّعيم\r\nحرّمها اللَّه على اللَّئيم\r\n\r\n- اى فاطمه ، و اى دختر سرور بزرگوار و آبرومند ، و اى دختر پيامبرى كه سزاى نكوهش نيست .\r\n- خداوند اين يتيم را كنار منزل ما آورد ، اگر كسى مهر ورزد ، بايد بداند كه خداوند نسبت به او مهر مىورزد .\r\n- وعده گاه او بهشت سرشار از نعمت است ، بهشتى كه خداوند آن را از افراد لئيم و بخيل دريغ داشته و آنانرا از آن محروم مىسازد .\r\nفاطمهء زهراء ( سلام اللَّه عليها ) در پاسخ گفت :\r\n\r\nانّى اعطيه و لا ابالى\r\nو اوثر اللَّه على عيالى\r\n\r\nامسوا جياعا و هم اشبالى - من نانها را به اين يتيم خواهم داد و بيمى هم ندارم ، و خدا [ و رضاى او 
  ] را بر [ رضاى 
  ] اهل و عيالم ترجيح مىدهم .\r\n- اهل و عيالى شب را با گرسنگى به سر بردند در حالى كه اينان فرزندان محبوب من هستند .\r\nآنگاه فاطمه ( سلام اللَّه عليها ) آنچه روى سفره قرار داشت به آن يتيم داد و خود با گرسنگى شب را گذراندند ، در حالى كه جز آب چيزى نچشيده بودند .\r\nاسير :\r\nبامدادان آن روز يك سوم باقيماندهء پشم را رشت ، و بازماندهء جو را دست آس و خمير كرد و از آن پنج قرص نان تهيه نمود . وقتى كنار غذا نشستند [ تا افطار كنند 
  ] اولين لقمه‌اى را كه على ( عليه السلام ) پاره كرد ناگهان اسيرى از اسراء مشركين كنار در خانه آمد و مىگفت : « السلام عليكم يا اهل بيت محمد » ، شما ما را به اسارت مىگيريد و در بند مىآوريد ، ولى به ما غذا نمىرسانيد . على ( عليه السلام ) لقمه را از دست نهاده و گفت :\r\n","description":"","footnote":"","page_name":" 34 ","page_number":34},
  {"content":"\r\nفاطم يا بنت النّبى احمد * بنت نبىّ سيّد مسوّد\r\nهذا اسير للنّبىّ المهتدى * مكبّل فى غلَّة مقيّد\r\nيشكوا الينا الجوع قد تقدّد * من يطعم اليوم يجده فى غد\r\nعند العلى الواحد الممجّد - فاطمه ! ، اى دختر پيامبر خدا - پيامبرى كه چون ستوده خصال است به « احمد » نامبردار مىباشد ، اى دختر پيامبرى كه سرور است و سرورى او نيز مورد تأييد مىباشد .\r\n- اين كسى كه كنار در خانهء ما آمده اسير نبى اكرم ( صلَّى اللَّه عليه و آله و سلم ) مىباشد ، و به غل در بند است .\r\n- و در حالى كه از شدت گرسنگى تكيده و لاغر گشته است به سوى ما شكوه و ناله آورده ، اگر كسى او را اطعام كند .\r\n- پاداش آن را فرداى قيامت نزد خداوند والاى يگانه‌اى كه داراى مجد و عظمت است مىيابد .\r\nفاطمهء زهراء ( سلام اللَّه عليها ) در پاسخ گفت :\r\n\r\nلم يبق ممّا كان غير صاع\r\nقد دميت كفّى من الَّذراع\r\n\r\n\r\nو ما على رأسى من قناع\r\nالَّا عباء نسجه ضياع\r\n\r\n\r\nابناى و اللَّه من الجياع\r\nيا ربّ لا تتركهما ضياع\r\n\r\n\r\nابوهما للخير ذو اصطناع\r\nعبل الذّراعين شديد الباع\r\n\r\n- از آنچه داشتيم چيزى جز به مقدار يك صاع از جو باقى نمانده است و كف دست من تا آرنج از پشم ريسى و كار خونآلود گشته است .\r\n- و بر سرم پوششى جز عبا و چادرى وجود ندارد كه تار و پود آن هم فرسوده است .\r\n- دو پسرم سوگند به خدا از گرسنگى دارند از دست مىروند ، پروردگارا آنها را فراموش مكن .\r\n- پدر اين دو پسرم فرد نيكوكار است كه نيكى را در زندگانى گزين كرده و داراى بازوئى توانا و دستى گشاده در جود و كرم است .\r\nلذا فاطمهء زهرا ( سلام اللَّه عليها ) آنچه روى سفره قرار داشت در اختيار اين اسير قرار داد و خود در حالى كه گرسنه بودند شب را به سر برده و بامدادان برخاستند در حالى كه چيزى نداشتند كه تناول نمايند .\r\nرسول خدا ( صلَّى اللَّه عليه و آله و سلم ) آنها را كه سخت در حال گرسنگى به سر مىبردند مشاهده كرده بود و جبرئيل ( عليه السلام ) نازل شد . . . و سر انجام ، « يوفون بالنذر »\r\n","description":"","footnote":"","page_name":" 35 ","page_number":35},
  {"content":"\r\n\r\nنازل گرديد . . .\r\nنزول سورهء « هل اتى » روز بيست و پنجم ذى حجه - يعنى روز همان شبى كه اسير را اطعام كردند - صورت گرفت . « 13 »\r\nبا اينكه اكثر مفسران سنى نزول اين سوره را - بر اساس اخبار مشهور - در بارهء على ( عليه السلام ) مىدانند معذلك خود آگاهانه و متعمدا مصرّند ياد آور گردند كه آيات سورهء « هل اتى » داراى شمول نسبت به هر فرد و گروهى است كه از خصوصيات مذكور در آيات اين سوره بهره‌اى دارند ، و حتى برخى از آنها مىنويسند انحصار آيات سورهء « هل اتى » از ساخته ها و دروغهائى است كه « روافض » يعنى شيعه ارائه كرده است ، بلكه آيات مذكور ، عام است و ظاهر آن شامل هر كسى است كه به گونهء مذكور در اين سوره عمل كند .\r\nنزول سورهء « هل اتى » در بارهء اهل بيت ( عليهم السلام ) ساختهء روافض نيست :\r\nما براى اثبات اين حقيقت كه سورهء « هل اتى » در بارهء اهل البيت ( عليهم السلام ) نازل شده است مصادرى چند از تفاسير و كتب علوم قرآنى اهل سنت را ياد كرديم كه همهء آنها مؤيد همين حقيقت بوده‌اند .\r\nاما اينك گذرى داريم بر كتاب مرحوم علامه امينى در اين باره كه نزول سورهء هل اتى در بارهء اهل بيت ( عليهم السلام ) مورد تأييد اكثر قريب به تمام مفسرين و دانشمندان اهل سنت مىباشد .\r\nمرحوم امينى ( رضوان اللَّه تعالى عليه ) مىنويسد :\r\n« هر كسى كه از اين گفتار مسخره آميز و خنده آور آگاه مىشود ، موضع كسى را - كه مىگويد نزول سورهء « هل اتى » از دروغها و ساخته هاى رافضه است - شناسائى مىكند و مىفهمد كه امثال اين گونه افراد كارشان تلبيس و فريب كارى و چهره پردازى است . چون اينان تصور مىكنند كه فقط رافضه اين سبب نزول را ذكر كرده‌اند و لذا روافض و شيعه را در ارائه سبب نزول سورهء « هل اتى » بدانگونه كه قبلا گزارش كرديم متهم به كذب مىنمايند در حالى كه اين گونه افراد مىدانند كه گروه بسيار زيادى از دانشمندان تفسير و حديث روايت مربوط به نزول سورهء « هل اتى » در بارهء « اهل البيت » ( عليهم السلام ) را نقل كرده و به صورت « مسند » در مدونات و آثار علمى خود ثبت و ضبط نموده‌اند . اگر اين گونه دانشمندان ترفندباز چنين حقيقتى را ندانند ، بايد اين نا آگاهى را مصيبتى برشمرد .\r\n\r\n","description":"","footnote":"\r\n13 - مناقب آل أبي طالب 3 / 373 - 375 . همين قضيه مفصل را با تفاوتهائى بنگريد در : روح البيان 10 / 268 ، 269 . [ . . . 
  ] ","page_name":" 36 ","page_number":36},
  {"content":"\r\n\r\nاين حافظ ابو محمد عاصمى است كه كتابى مستقل در دو مجلد تحت عنوان « زين الفتى فى تفسير سورة هل اتى » نگاشت . اثر مذكور يك كتاب پرحجم و ممتع و پربارى است كه از فضل و گسترش احاطهء مؤلف به حديث ، و توان والاى او در سخن و تحقيق و تعمق حكايت مىكند ، با اينكه در لابلاى اين كتاب احيانا لغزشهائى ديده مىشود كه قهرا با مكتب و مذهب او متناسب مىباشد .\r\nآيا اين گونه دانشمندان غفلتزده و بازى خورده چنين مىپندارند كه امثال ابو محمد عاصمى از رافضه است و يا تصورشان بر اين است كه اينان نسبت به شرائط صحت حديث در جهل و ناآگاهى به سر مىبرند ، و يا اينكه معيار آنها اين است كه سخن موافق با رافضه ( شيعه ) شايستهء اعتماد نيست هر چند كه با صحيحترين اسنادهاى خود آنها در كتابهاى حديثشان آمده باشد .\r\nنمونه هائى از مصادر اهل سنت كه بازگوكنندهء نزول سورهء « هل اتى » در بارهء اهل بيت ( عليهم السلام ) مىباشد :\r\n1 ) ابو جعفر اسكافى ( م 240 ه ق ) طى رساله‌اى كه در مقام ردّ بر جاحظ نوشته است مىگويد : ما همانند اماميه و شيعه نيستيم كه هوى و هوس آنانرا بر آن داشت كه يك سلسله از حقايق مسلَّم را منكر گردند ، لكن ما منكر آن هستيم كه احدى از صحابه افضل از على بن أبي طالب باشد ، و نيز ما منكر مطالب ديگر هم نيستيم . . . تا آنجا كه مىگويد :\r\n« اما انفاق على ( عليه السلام ) متناسب حال و فقر او بوده و او همان كسى است كه على رغم نياز شديد و دلبستگى به طعام و در عين شدت گرسنگى ( و يا به خاطر حب الهى ) مسكين و يتيم و اسير را اطعام كرد ، و در بارهء او و همسرش و دو فرزندش بود كه سورهء كاملى از قرآن ، [ يعنى سورهء هل اتى 
  ] نازل گرديد .\r\n2 ) حكيم ابو عبد اللَّه محمد بن على ترمذى ( زندهء در 285 ه ق ) اين حقيقت را در « نوادر الاصول » ص 64 ياد كرده است .\r\n3 ) حافظ ابو جعفر محمد بن جرير طبرى ( م 310 ه ق ) در سبب نزول « هل اتى » همانگونه كه در « الكفاية » آمده آورده است .\r\n4 ) شهاب الدين ابن عبد ربه مالكى ( م 328 ه ق ) در « عقد الفريد » 3 / 42 - 47 ، حديث احتجاج مأمون عباسى بر چهل فقيه را ياد كرده كه در ضمن آن آمده است :\r\nمأمون گفت : اى اسحاق ! آيا قرآن را مىخوانى ؟ گفتيم : آرى . گفت : براى من ، سورهء « هَلْ أَتى عَلَى الإِنْسانِ حِينٌ مِنَ الدَّهْرِ لَمْ يَكُنْ شَيْئاً مَذْكُوراً » را قرائت كن . من\r\n","description":"","footnote":"","page_name":" 37 ","page_number":37},
  {"content":"\r\nاز اين سوره آياتى را خواندم تا به آيهء « يَشْرَبُونَ مِنْ كَأْسٍ كانَ مِزاجُها كافُوراً » و همينگونه تا « وَيُطْعِمُونَ الطَّعامَ عَلى حُبِّه مِسْكِيناً وَيَتِيماً وَأَسِيراً » رسيدم . گفت : « على رسلك » به من بگو اين آيات در بارهء چه كسى نازل شده است ؟ گفتم : در بارهء على ( عليه السلام ) . گفت : آيا به تو گزارش شده است كه على ( عليه السلام ) هنگام اطعام مسكين و يتيم و اسير مىگفت : « إِنَّما نُطْعِمُكُمْ لِوَجْه اللَّه ؟ » و آيا تا كنون شنيده‌اى خداوند در كتاب خود كسى را به مانند على ( عليه السلام ) وصف كرده باشد ؟ ! گفتم : نه .\r\nگفت : سخن به راستى آوردى ، زيرا خداوند سيرهء على ( عليه السلام ) را شناساند . اى اسحاق ! آيا اين تو نبوده‌اى كه شهادت مىداده آن ده نفر اهل بهشت هستند ؟ گفتم : آرى اى امير المؤمنين .\r\nمأمون گفت : نظر تو چيست اگر كسى بگويد : سوگند به خداوند نمىدانم اين حديث صحيح است يا نه ، و نمىدانم كه آيا رسول خدا ( صلَّى اللَّه عليه و آله و سلم ) آن را گفته و يا نگفته است . اگر كسى چنين بگويد ، آيا از نظر تو كافر مىباشد ؟ گفتم : به خدا پناه مىبرم . مأمون گفت : رأى تو چيست اگر كسى بگويد : نمىدانم اين سوره از قرآن است يا نه آيا او كافر است ؟ گفتم : آرى . مأمون گفت اى اسحاق به نظر من ميان آن دو تفاوت وجود دارد .\r\n5 ) حاكم ابو عبد اللَّه نيشابورى ( م 405 ه ق ) كه آن را در مناقب فاطمه ( سلام اللَّه عليها ) - همانگونه كه در « الكفاية » آمده - ياد كرده است .\r\n6 ) حافظ ابن مردويه ابو بكر اصفهانى ( م 416 ه ق ) كه اين قضيه را در تفسير خود آورده و جمعى ديگر از او نقل كرده‌اند . آلوسى در تفسير « روح المعانى » - پس از آنكه اين روايت را از ابن مردويه نقل مىكند - مىگويد : خبر مذكور ، مشهور مىباشد .\r\n7 ) ابو اسحق ثعلبى ( م 427 و يا 437 ه ق ) در تفسير « الكشف و البيان ) .\r\n8 ) ابو الحسن واحدى نيشابورى ( م 468 ه ق ) در تفسير « البسيط » ، و نيز در « اسباب النزول » ص 331 .\r\n9 ) حافظ ابو عبد اللَّه محمد بن فتوح ازدى اندلسى ، معروف به « حميدى » ( م 488 ه ق ) در فوائد خود از اين جريان ياد كرده است .\r\n10 ) ابو القاسم زمخشرى ( م 538 ه ق ) در « الكشاف » 2 / 511 .\r\n11 ) اخطب الخطباء خوارزمى ( م 568 ه ق ) در « المناقب » ص 180 .\r\n12 ) حافظ ابو موسى مدينى ( م 581 ه ق ) در « الذيل » ، همانگونه كه در\r\n","description":"","footnote":"","page_name":" 38 ","page_number":38},
  {"content":"\r\n« الاصابه » آمده است .\r\n13 ) ابو عبد اللَّه فخر الدين رازى ( م 606 ه ق ) در تفسير « الكبير » 8 / 276 .\r\n14 ) ابو عمرو عثمان بن عبد الرحمن ، معروف به « ابن الصلاح شهر زورى شرخانى » ( م 643 ) .\r\n15 ) ابو سالم محمد بن طلحهء شافعى ( م 652 ه ق ) كه در « مطالب السئول » ص 31 ياد كرده است و مىگفت : اين حديث را امام ابو الحسن على بن احمد واحدى و سائر دانشمندان تفسير روايت كرده‌اند . آنگاه گفته است : بنابراين همين مقدار از سخن براى اثبات مقام والاى على و اهل بيت او ( عليهم السلام ) در عبادت كافى است ، و نيز اطعام آنحضرت با وجود شدت نيازشان به غذا براى اثبات منقبت آنان بسنده است . اگر چنين نمىبود اين قضيه تا اين پايه داراى عظمت نمىگشت و موقعيتى رفيع به دست نمىآورد و نيز خداوند متعال بر رسول خود [ سوره‌اى 
  ] از قرآن كريم را نازل نمىكرد .\r\nو ابو سالم محمد بن طلحه را اين اشعار است :\r\n\r\nهم العروة الوثقى لمعتصم بها\r\nمناقبهم جاءت بوحى و انزال\r\n\r\n\r\nمناقب فى الشّورى و سورة هل اتى\r\nو فى سورة الأحزاب يعرفها التّالى\r\n\r\n\r\nو هم اهل بيت المصطفى فودادهم\r\nعلى النّاس مفروض به حكم و اسجال\r\n\r\n- آنها [ يعنى اهل البيت ( عليهم السلام ) 
  ] دستگيره‌اى محكم هستند كه بايد بدان چنگ زد ، مناقب و فضائل آنها از رهگذر وحى و انزال قرآن به ما رسيده است .\r\n- مناقبى كه در سورهء شورى و سورهء هل اتى و نيز در سورهء احزاب آمده و آنكه قرآن را تلاوت مىكند اين مناقب را مىتواند شناسائى نمايد .\r\n- اينان اهل بيت پيامبر برگزيده هستند كه دوستى آنها بر مردم طبق حكم الهى و نوشتار آسمانى واجب مىباشد .\r\n16 ) ابو المظفر سبط ابن جوزى حنفى ( م 654 ه ق ) كه اين قضيه را در « تذكرهء » خود از طريق بغوى و ثعلبى آورده ، از اينكه جدّ او : « ابن جوزى » اين حديث را ضمن احاديث موضوعه آورده ، او را مورد خرده گيرى قرار داده و نظر او را ردّ مىكند . سبط ابن جوزى - پس از آنكه ثابت مىكند كه سند حديث نزول هل اتى در بارهء اهل بيت ( عليهم السلام ) از هرگونه ضعفى منزه است - مىگويد : از سخن جدم و انكار او در شگفتم .\r\nسبط ابن جوزى در كتاب « المنتخب » مىگويد :\r\n","description":"","footnote":"","page_name":" 39 ","page_number":39},
  {"content":"\r\n« اى دانشمندان دين آيا مىدانيد چرا على و فاطمه ( عليهما السلام ) چنين ايثار كردند و دو طفل خود يعنى حسنين ( عليهما السلام ) را در حال گرسنگى واگذاشتند ، آيا چنين مىپنداريد كه بر على و فاطمه ( عليهما السلام ) سرّ اين قضيه و گرسنگى فرزندانشان مخفى بود و از شدت گرسنگى و ضعف آنها خبر نداشتند ؟ جواب آن اين است چون آنها از نيروى صبر اين دو طفل با خبر بودند و مىدانستند كه دو شاخه « شجره الظل عند ربى » و پاره‌اى از جمله و مجموعهء « فاطمة بضعة منى » و جوجكان مرغ شناور و يا نالان هستند از اين جهت آنها را در حال گرسنگى رها كرده بودند » [ و اين كار با خود آگاهى انجام گرفت 
  ] .\r\n17 ) عز الدين عبد الحميد ، مشهور به « ابن ابى الحديد معتزلى » ( م 655 ه ق ) در شرح نهج البلاغه 3 / 257 .\r\n18 ) حافظ ابو عبد اللَّه گنجى شافعى ( م 658 ه ق ) در « الكفاية » ، ص 201 . او پس از ذكر حديث گفته است : اين حديث را ابو عبد اللَّه حميدى در « فوائد » خود بدينسان روايت كرده ، و ابن جرير طبرى در سبب نزول « هل اتى » آن را مفصلتر [ در كتاب « جامع البيان » 
  ] روايت نموده است .\r\nمن از حافظ ، علامه ابو عمرو عثمان بن عبد الرحمن ، معروف به « ابن الصلاح » در درس تفسير سورهء « هل اتى » شنيدم كه مىگفت . سائلها و كسانى كه كنار در خانه آمدند فرشتگانى بودند كه از پيشگاه پروردگار مأمور شدند ، و اين كار به عنوان امتحانى بود كه خدا مىخواست بدينوسيله اهل البيت ( عليهم السلام ) را به آزمون گيرد .\r\nو نيز در مكه از شيخ حرم بشير تبريزى در درس تفسير شنيدم كه سائل نخست عبارت از جبرائيل ، و سائل دوم عبارت از ميكائيل ، و سائل سوم عبارت از اسرافيل ( عليهم السلام ) بوده‌اند .\r\n19 ) قاضى ناصر الدين بيضاوى ( م 685 ه ق ) در تفسيرش 2 / 571 .\r\n20 ) حافظ محب الدين طبرى ( م 694 ه ق ) در « الرياض النضرة » 2 / 207 - 227 .\r\nوى گفته است : اين ، قول حسن بصرى و قتاده است .\r\n21 ) حافظ ابو محمد بن ابى حمزه ازدى اندلسى ( م 699 ه ق ) از « بهجة النفوس » 4 / 225 .\r\n22 ) حافظ الدّين نسفى ( م 701 يا 710 ه ق ) در تفسيرش « هامش تفسير خازن » 4 / 458 ، كه فقط اين حديث را در سبب نزول آيه ذكر نموده و حديث ديگرى را نقل نكرده است .\r\n","description":"","footnote":"","page_name":" 40 ","page_number":40},
  {"content":"\r\n23 ) شيخ الاسلام ابو اسحاق حموئى ( م 722 ه ق ) در « فرائد السمطين » .\r\n24 ) نظام الدين قمى نيشابورى در تفسيرش « هامش تفسير طبرى » 29 / 112 . وى گفته است : واحدى در « البسيط » ، و زمخشرى در « الكشاف » ، و همچنين اماميه اين حديث را ياد كرده‌اند و بالاتفاق معتقدند كه سورهء « هل اتى » در مورد اهل البيت ( عليهم السلام ) - به ويژه در رابطه با اين آيات - نازل شده است . آنگاه حديث اطعام را ياد كرده و مىگويد : و روايت شده است كه سائل در تمام اين سه شب جبرائيل ( عليه السلام ) بوده است كه خدا خواست بدينوسيله آنانرا امتحان نمايد .\r\n25 ) علاء الدين على بن محمد خازن بغدادى ( م 741 ه ق ) در تفسيرش 4 / 358 كه نخست نزول اين سوره را در بارهء على ( عليه السلام ) ياد كرده و حديث مربوط به آن را نيز آورده و آنگاه گفته است برخى مىگفتند : آيه نسبت به هر كسى كه چنين اطعام كند داراى عموم مىباشد . اما خازن با تعبير « قيل - برخى مىگفتند » اشاره به ضعف چنين سخنى دارد . علاوه بر اينكه رأى به عموم و شمول سوره ، با نزول آن در بارهء على ( عليه السلام ) هيچ منافاتى ندارد چون مصداق اين آيات منحصرا على و اهل بيت او ( عليهم السلام ) هستند .\r\n26 ) قاضى عضد ايجى ( م 756 ه ق ) در « المواقف » 3 / 278 .\r\n27 ) حافظ ابن حجر ( م 852 ه ق ) در « الاصابة » 4 / 387 از طريق ابى موسى در « الذيل » و ثعلبى در تفسير سورهء هل اتى از مجاهد از ابن عباس .\r\n28 ) حافظ جلال الدين سيوطى در « الدر المنثور » 6 / 299 از طريق ابن مردويه .\r\n29 ) ابو السعود عمادى محمد بن محمد حنفى ( م 982 ه ق ) در تفسيرش « هامش تفسير امام فخر رازى » 8 / 318 .\r\n30 ) شيخ اسماعيل بروسوى حقى ( م 1137 ه ق ) در تفسير روح البيان 10 / 268 ، 269 .\r\n31 ) شوكانى ( م 1173 در تفسير « فتح الغدير » ، 5 / 338 .\r\n32 ) استاد محمد سليمان محفوظ در « اعجب ما رأيت » 1 / 10 . وى گفته است :\r\nاين حديث را اهل تفسير روايت كرده‌اند .\r\n33 ) سيد شبلنجى در « نور الابصار » ص 12 - 14 .\r\n34 ) سيد محمود قراغولى بغدادى حنفى در « جوهرة الكلام » ص 56 . « 14 »\r\n\r\n","description":"","footnote":"\r\n14 - الغدير 3 / 106 - 111 .\r\n","page_name":" 41 ","page_number":41},
  {"content":"\r\n\r\nاشعارى از شعراى فريقين در بارهء نزول سورهء هل اتى راجع به اهل البيت ( عليهم السلام ) :\r\nمسئلهء نزول سورهء « هل اتى » در مورد اهل البيت ( عليهم السلام ) آنچنان از نظر فريقين برخوردار از شهرت است كه به ارائهء مدارك و منابع فزونترى نياز ندارد ، امّا بجا مىبينيم اشعارى كه در اين رابطه توسط شعراء قبل از قرن هفتم انشاء شده است در پايان بحث از سبب نزول سورهء « هل اتى » بياوريم . « 15 »\r\nابن زريك مىگويد :\r\n\r\nولايتى لأمير المؤمنين علىّ\r\nبها بلغت الَّذى ارجوه من املى\r\n\r\n\r\nان كان قد انكر الحسّاد رتبته\r\nفى جوده فتمسّك يا اخى بهل\r\n\r\nو همو گفته است :\r\n\r\nآل رسول الاله قوم\r\nمقدارهم فى العلى خطير\r\n\r\n\r\nاذ جاءهم سائل يتيم\r\nو جاء من بعده اسير\r\n\r\n\r\nاخافهم فى المعاد يوم\r\nمعظَّم الهول قمطرير\r\n\r\n\r\nفقد وقوا شرّ ما اتّقوه\r\nو صار عقباهم السّرور\r\n\r\n\r\nفى جنّة لا يرون فيها\r\nشمسا و لا ثمّ زمهرير\r\n\r\n\r\nيطوف ولدانهم عليهم\r\nكانّهم لؤلؤ منثور\r\n\r\n\r\nلباسهم فى جنّات عدن\r\nسندسها الاخضر الحرير\r\n\r\n\r\nجازاهم ربّهم بهذا\r\nو هو لما قد سعوا شكور\r\n\r\nو از همو است :\r\n\r\nانّ الابرار يشربون من كأس\r\nكان حقّا مزاجها كافورا\r\n\r\n\r\nو لهم انشأ المهيمن عينا\r\nفجّروها عباده تفجيرا\r\n\r\n\r\nو هداهم و قال يوفون بالنذر\r\nفمن مثلهم يوفى النّذورا\r\n\r\n\r\nو يخافون بعد ذلك يوما\r\nهائلا كان شرّه مستطيرا\r\n\r\n\r\nيطعمون الطَّعام ذا اليتيم و المس\r\nكين فى حبّ ربّهم و الاسيرا\r\n\r\n\r\nانّما نطعم الطَّعام لوجه اللَّه\r\nلا نبتغى لديكم شكورا\r\n\r\n\r\nفوقاهم الههم ذلك اليوم\r\nو يلقّون نضرة و سرورا\r\n\r\n\r\nو جزاهم بانّهم صبروا فى\r\nالسّرّو الجهر جنّة و حريرا\r\n\r\n\r\n","description":"","footnote":"\r\n15 - از آنجا كه اين اشعار متعدد است و تا حدودى مضامين آن با توجه به آيات سورهء « هل اتى » و ترجمهء آنها روشن است از برگردان كردن آنها به فارسى - به خاطر رعايت اختصار - خوددارى مىكنيم .\r\n","page_name":" 42 ","page_number":42},
  {"content":"\r\nمتكئين لا يرون لدى الجنّة * شمسا كلا و لا زمهريرا\r\nو عليهم ظلالها دانيات * ذلك فى قطوفها تيسيرا\r\nو باكواب فضّة و قوارير * قوارير قدرت تقديرا\r\n\r\nو يطوف الولدان فيها عليهم\r\nفيخالون لؤلؤا منشورا\r\n\r\n\r\nبكؤس قد مزجت زنجبيلا\r\nلذّة الشّاربين تشفى الصّدورا\r\n\r\n\r\nو يحلَّون بالاساور فيها\r\nو سقاهم ربّى شرابا ظهورا\r\n\r\n\r\nو عليهم فيها ثياب سندس\r\nخضر فى الخلد تلمع نورا\r\n\r\n\r\nانّ هذا لكم جزاء من اللَّه\r\nو قد كان سعيكم مشكورا\r\n\r\nو همچنين گفته است :\r\n\r\nو اللَّه اثنى عليهم - لما وفوا بالنّذور\r\nو خصّهم و حباهم - بجنّة و حرير\r\n\r\n\r\nلا يعرفون بشمس - فيها و لا زمهرير\r\nيسقون فيها كاسا رحيقا ممزوجا بكافور\r\n\r\nو نيز مىگفت :\r\n\r\nفى هل اتى حين على الانسان ما\r\nيقنع من جادل فيه و شبا « 1 »\r\n\r\n\r\nيوفون بالنّذر و ما اعطاهم\r\nربّهم من كل فضل وحبا « 2 »\r\n\r\nو هم از اوست :\r\n\r\nفى هل اتى ان كنت تقرأ هل اتى\r\nستصيب سعيهم بها مشكورا\r\n\r\n\r\nاذ اطعموا المسكين ثمّت اطعموا\r\nالطَّفل اليتيم و اطعموا المأسورا\r\n\r\n\r\nقالوا : لوجه اللَّه نطعمكم و ما\r\nمنكم جزاء نبتغى و شكورا\r\n\r\n\r\nانّا نخاف و نتّقى من ربّنا\r\nيوما عبوسا لم يزل محذورا\r\n\r\n\r\nفوقوا بذلك شرّ يوم باسل « 3 »\r\nو لقوا بذلك نضرة و سرورا\r\n\r\n\r\nو جزاهم ربّ العباد بصبرهم\r\nيوم القيمة جنّة و حريرا\r\n\r\n\r\nو سقاهم من سلسبيل كأسها\r\nبمزاجها قد فجّرت تفجيرا\r\n\r\n\r\nيسقون فيها من رحيق « 4 » مختم\r\nبالمسك كان مزاجها كافورا\r\n\r\n\r\nفيها قوارير لها من فضّة\r\nو اكاوب قد قدّرت تقديرا\r\n\r\n\r\n","description":"","footnote":"\r\n( 1 ) شبا يشبو شبوا : الشيئى : علا - الفرس : قام على رجليه - الوجه : اضاء بعد تغيّر - النار : اوقدها .\r\n( 2 ) حبا : اعطاه اياه بلا جزاء .\r\n( 3 ) بسل بسالا و بسالة : شجع ، فهو بسول و باسل .\r\n( 4 ) الرّحيق : الخالص من الشّراب .\r\n","page_name":" 43 ","page_number":43},
  {"content":"\r\n\r\nيسعى بها ولدانهم فتخالهم\r\nللحسن منهم لؤلؤا منثورا\r\n\r\nو نيز گفته است :\r\n\r\nهل اتى فيهم تنزّل فيها\r\nفضلهم محكما و فى السّورات\r\n\r\n\r\nيطعمون الطَّعام خوفا فقيرا\r\nو يتيما و عانيا فى العنات\r\n\r\n\r\nانّما نطعم الطَّعام لوجه اللَّه\r\nلا للجزاء فى العاجلات\r\n\r\n\r\nفجزاهم بصبرهم جنّة الخلد\r\nبها من كواعب خيرات\r\n\r\nصاحب بن عبّاد گفته است :\r\n\r\nو اذا قرأنا هل اتى\r\nقرأت وجوههم عبس ؟\r\n\r\nو از همو است :\r\n\r\nعلىّ له فى هل اتى ما تلوتم\r\nعلى الرّغم من آنا فكم فتفرّدوا\r\n\r\nالناشى :\r\n\r\nو لقد تبيّن فضلهم فى هل اتى\r\nفضل تدلّ بها قلوب الحسّد\r\n\r\n\r\nو جزائهم بالصّبر ما هو جنّة\r\nفيها الحرير لباسهم لم ينفد\r\n\r\n\r\nيسقون فيها سلسبيل يديرها\r\nولدان حور بين حور خرّد « 5 »\r\n\r\nو همو گفته است :\r\n\r\nهل اتى على الانسان حين\r\nمن الدّهر مع الخلق لم يكن مذكورا\r\n\r\n\r\nو ابتدا نطفة هنالك امشاجا\r\nغدا بعده سميعا بصيرا\r\n\r\n\r\nو هدى نسله فاصبح امّا\r\nشاكرا مؤمنا و امّا كفورا\r\n\r\n\r\nانّ الابرار يشربون بكأس\r\nكان مزاجها لهم كافورا\r\n\r\n\r\nهى عين تجرى بقدرة ربّى\r\nفجّرتها عباده تفجيرا\r\n\r\n\r\nاذ وقت نذرهم يخافون يوما\r\nفى غد كان شرّه مستطيرا\r\n\r\n\r\nيطعمون الطَّعام مسكينهم\r\nثمّ يتيما يطعمون و الاسيرا\r\n\r\n\r\nاطعموهم للَّه لا للجزاء\r\nاطعموهم و لم يريدوا شكورا\r\n\r\n\r\nثمّ قالوا : نخاف من ربّنا\r\nيوما عبوسا لهوله قمطريرا\r\n\r\n\r\nفيوقّون شرّ ذلك اليوم\r\nو يلقّون نضرة و سرورا\r\n\r\n\r\nو جزاهم بصبر هم فى العظيمات\r\nعلى الضّيم « 6 » جنّة و حريرا\r\n\r\n\r\n","description":"","footnote":"\r\n( 5 ) الخرد ، جمع الخريد : البكر لم تمس .\r\n( 6 ) ضامه يضيمه ضيما : قهره و ظلمه . قصده ( مجمع البحرين ) .\r\n","page_name":" 44 ","page_number":44},
  {"content":"\r\n\r\nو اتكاهم على الارائك لا يرو\r\nن فيها شمسا و لا زمهريرا\r\n\r\n\r\nدانيات الظَّلال قد ذلَّل القطف\r\nو ان كان قد علا تسميرا « 7 »\r\n\r\n\r\nو عليهم تدور آنية الفضّة\r\nتحوى شرابها المذخورا\r\n\r\n\r\nفى قوارير فضّة قدّروها\r\nفى ثنايا كمالها تقديرا\r\n\r\n\r\nو يسقون زنجبيلا لدى الكأ\r\nس مزاجها و سلسبيلا عبيرا\r\n\r\n\r\nو يطوف الولدان فيهم يخالو\r\nن من الحسن لؤلؤا منثورا\r\n\r\n\r\nو اذا ما رأيت ثمّ تأمّلت\r\nنعيما لهم و ملكا كبيرا\r\n\r\n\r\nو ثياب عليهم سندس خضر\r\nو حلَّوا اساور او شذور « 8 »\r\n\r\n\r\nو سقاهم فى القدس ربّهم اللَّه\r\nشرابا من الجنان ظهورا\r\n\r\n\r\nانّ هذا هو الجزاء و ما\r\nزال بلا شك سعيهم مشكورا\r\n\r\nرئيس ابو العباس ضبّى گفته است :\r\n\r\nهل اتى انزلت بفضل علىّ\r\nفمعاديه هل اتى لرشيد ؟\r\n\r\nو شاعر ديگرى گفته است :\r\n\r\nاحببت من لو سألت هل اتى\r\nعنه لقالت فيه قد انزلت\r\n\r\n\r\nامّى حكت امّ زياد الدّعى\r\nان كنت فيما قلته ابطلت\r\n\r\n\r\nاوفوا لربّهم النّذورا\r\nيخشون شرّا مستطيرا\r\n\r\n\r\nاذ اطعموا مسكينهم\r\nو يتيمهم ثمّ الاسيرا\r\n\r\n\r\nمن خوفهم من ربّهم\r\nيوما عبوسا قمطريرا\r\n\r\n\r\nفوقوا شرور جهنّم\r\nو لقوا به خيرا كثيرا « 9 »\r\n\r\nدر كتاب روضات الجنّات « 16 » كلماتى چند از محمد بن ادريس شافعى : امام شافعىها ديدم و بمناسبت مقام ، آن را مىنگارم . مؤلف روضات الجنات از صاحب حدائق الشيعه نقل مىنمايد :\r\n« برخى مردم از شافعى خواستند در بارهء اوصاف مولاى متقيان حضرت على بن\r\n\r\n","description":"","footnote":"\r\n( 7 ) التسمير بمعنى التشمير ، و هو تقليص الشيىء و الارسال .\r\n( 8 ) الشّذر : قطع من الذّهب تلقط من معدنه . خرز يفصل به بين الجواهر فى النّظم . اللؤلؤ الصّغير . الواحدة شذرة ج : شذرات و شذور .\r\n( 9 ) مناقب آل أبي طالب 3 / 376 - 380 .\r\n16 - روضات الجنات - ضمن شرح احوال محمد بن ادريس شافعى 4 / 694 ، ط سنگى .\r\n","page_name":" 45 ","page_number":45},
  {"content":"\r\n\r\nأبي طالب ( عليه السلام ) سخن گويد : شافعى در پاسخ آنها گفت : « در وسع و توانائى بيان من نيست راجع به كسى سخن گويم كه سه چيز را در خود با سه چيز جمع نموده كه در احدى هرگز جمع نشده است :\r\n1 - بخشش در عين فقر و تهيدستى .\r\n2 - جلادت و قوت در عين خردمندى .\r\n3 - حلم و بردبارى در عين فضل و دانش » .\r\nسپس شروع نمود به خواندن اين شعر :\r\n\r\nانا عبد لفتى انزل فيه هل اتى\r\nالى متى اكتمه الى متى الى متى ؟ « 17 »\r\n\r\nو نيز از اوست :\r\n\r\nالى ما الام و حتّى متى ؟\r\nاعاتب فى حبّ هذا الفتى ؟\r\n\r\n\r\nو هل زوّجت فاطم غيره ؟\r\nو فى غيره هل اتى هل اتى ؟ « 18 »\r\n\r\nدر پايان با چند شعرى از شافعى كه در مقام دفاع از حب امير المؤمنين و اهل بيت او ( عليهم السلام ) به نظم آورده است سخن خود را در اين قسمت به پايان مىبرم :\r\n\r\nاذا فى مجلس ذكروا عليّا\r\nو شبليه و فاطمة الزّكيّة\r\n\r\n\r\nيقال تجاوزوا يا قوم هذا\r\nفهذا من حديث الرّافضيّة\r\n\r\n\r\nهربت الى المهيمن « 10 » من اناس\r\nيرون الرّفض حبّ الفاطميّة\r\n\r\n\r\nعلى آل الرّسول صلاة ربّى\r\nو لعنته لتلك الجاهليّة\r\n\r\nو به روايت ابن حجر مكى در كتاب صواعق اين دو بيت نيز از او مىباشد :\r\n\r\nيا اهل بيت رسول اللَّه حبّكم\r\nفرض من اللَّه فى القرآن انزله\r\n\r\n\r\nكفاكم من عظيم القدر انّكم\r\nمن لا يصلَّى عليكم لا صلاة له\r\n\r\nپيامبر اكرم ( صلَّى اللَّه عليه و آله و سلم ) از مؤمنان روى گردان نيست\r\nسورهء عبس و نكات ظريف اخلاقى :\r\nدر مورد سورهء « عبس » دو گونه روايت - به عنوان سبب نزول - در طى روايات جلب نظر مىكند :\r\n1 ) گويند : آياتى از اوائل اين سوره در مورد عبد اللَّه بن ام مكتوم فهرى نازل گرديد .\r\n\r\n","description":"","footnote":"\r\n17 - مصرع آخر در نسخهء ديگر : الى متى اكتمه . اكتمه الى متى ؟ مىباشد .\r\n18 - و بيت دوم را در نسخهء ديگر اينطور ديده‌ام : امن غيره زوّجت فاطمه ؟ و فى غيره هل اتى هل اتى ؟ [ . . . 
  ]\r\n( 10 ) و مهيمنا عليه : شاهدا ، رقيبا . مؤتمنا . و المهيمن من اسماء اللَّه و معناه : القائم على خلقه باعمالهم و آجالهم و ارزاقهم .\r\n","page_name":" 46 ","page_number":46},
  {"content":"\r\n\r\nقضيه اين بود كه وى بر رسول خدا ( صلَّى اللَّه عليه و آله و سلم ) وارد شد ، آن هم در حالى كه آنحضرت با عتبة بن ربيعه ، و ابى جهل بن هشام ، و عباس بن عبد المطلب ، و ابىّ بن خلف ، و اميّة بن خلف مذاكرهء سرّى داشت ، و آنانرا به اسلام دعوت مىكرد و به راه خدا فرا مىخواند .\r\nعبد اللَّه بن ام مكتوم در اثناء مذاكرهء آنها به پيامبر اكرم ( صلَّى اللَّه عليه و آله و سلم ) عرض كرد : مرا اقراء كن و آنچه خداوند متعال به تو تعليم داده است مرا تعليم ده .\r\nعبد اللَّه براى دريافت پاسخ خود بانگ بر مىآورد و با صداى بلند تقاضاى خود را تكرار مىكرد ، و نمىدانست آنحضرت سرگرم صحبت و مذاكره با ديگران است . عبد اللَّه آنقدر سر و صدا برپا كرد كه آثار ناخوش آيندى در سيماى رسول خدا ( صلَّى اللَّه عليه و آله و سلم ) پديدار گشت ، چون عبد اللَّه رشتهء سخن آنحضرت را از هم گسيخته بود .\r\nپيامبر اكرم ( صلَّى اللَّه عليه و آله و سلم ) پيش خود مىگفت : هم اكنون بزرگان قريش مىگويند : پيروان پيامبر اسلام ( صلَّى اللَّه عليه و آله و سلم ) عبارت از گروهى نابينايان و بردگان هستند ، لذا از عبد اللَّه روى برگرداند و به كسانى كه سرگرم گفتگوى با آنها بود روى آورد .\r\nپس از چنين واقعه‌اى بود كه آيات سورهء عبس بر پيامبر اكرم ( صلَّى اللَّه عليه و آله و سلم ) نازل شد .\r\nآنحضرت پس از نزول سورهء عبس عبد اللَّه بن ام مكتوم را گرامى مىداشت ، و آنگاه كه وى را مىديد مىفرمود :\r\n« مرحبا به من عاتبنى فيه ربّى » درود و آفرين به كسى كه پروردگارم مرا در بارهء او مورد عتاب و سرزنش قرار داد .\r\nو نيز به او مىگفت : « اگر ترا حاجتى است بگو تا آن را برآورده سازم » .\r\nبارى ، نبى اكرم ( صلَّى اللَّه عليه و آله و سلم ) او را دوبار - به خاطر رفتن به دو غزوه - جانشين خود در مدينه قرار داد .\r\nانس بن مالك مىگفت : وى را در روز قادسيه ديدم كه زره بر تن داشت و پرچمى سياه همراه او بود .\r\nداورى در بارهء اين حادثه :\r\nاگر فرضا چنين خبر و روايتى صحيح باشد ، آيا عبوس شدن آنحضرت به عنوان يك گناه اخلاقى تلقى مىشود ؟\r\n","description":"","footnote":"","page_name":" 47 ","page_number":47},
  {"content":"\r\n\r\nپاسخ آن اين است كه دژم شدن چهره و يا انبساط و گشادگى آن در برابر يك فرد نابينا با هم فرقى ندارد ، زيرا براى نابينا چهرهء درهم فرو رفته و يا سيماى گشادهء كسى كه در كنار اوست بازتابى را نمىتواند در او ايجاد كند ، چون نمىبيند . بنابراين عبوس بودن در برابر نابينا براى او ناخوشآيند و رنج آور نيست . پس نمىتوان اين حالت را در چنين شرائطى به عنوان گناه اخلاقى برشمرد .\r\nعلى هذا ممكن است خداوند متعال از آنجهت پيامبرش را به خاطر چنين حالتى - كه حتى نمىتوان آن را گناه اخلاقى دانست - مورد عتاب قرار داده باشد تا آنحضرت به سرشارترين محاسن اخلاقى پاى بند گردد ، و به دو هشدار دهد كه مقام و منزلت يك ره جو و خواهان هدايت بس عظيم است ، و نيز مىخواست رسولش را بدين حقيقت واقف سازد كه ايجاد انس و علاقه در مؤمن - بدان منظور كه در ايمانش پايدار بماند - شايسته تر از مأنوس شدن با مشركى است كه انسان به ايمان او چشم طمع و اميد مىدوزد .\r\nنظريهء جبّائى :\r\nجبائى مىگويد : آيات موجود در سورهء « عبس » دلالت و هشدارى است كه پس از نزول آنها ، چنان رفتارى كه پيامبر اكرم ( صلَّى اللَّه عليه و آله و سلم ) با عبد اللَّه بن ام مكتوم در پيش گرفته بود به عنوان گناه اخلاقى تلقى خواهد شد ، اما اين رفتار در گذشته و قبل از نزول سورهء عبس و پيش از نهى خداوند ، به عنوان معصيت اخلاقى محسوب نمىگرديد ! و خداوند متعال تا گاه نزول سورهء عبس از چنين كارى نهى نكرده بود ! عده‌اى مىگويند : رفتار اين مرد نابينا نوعى سوء ادب و خروج از نزاكت و مخالف با موازين اخلاقى بوده است ، لذا مىبايست از طريق اعراض و روى گرداندن از او - به منظور اصلاح اخلاقش - عمل مىشد .\r\n2 ) سيد مرتضى « علم الهدى » ( قدّس اللَّه روحه ) مىگويد :\r\nدر ظاهر آيه هاى سورهء « عبس » قرينه‌اى وجود ندارد كه خطابهاى عتاب آميز آن مربوط به پيامبر اكرم ( صلَّى اللَّه عليه و آله و سلم ) باشد ، بلكه به صورت خبر و گزارش محضى است كه به فرد خاصّى به عنوان « مخبر عنه » در آن تصريح نشده و آن فرد ، مشخص نگرديده است .\r\nعلاوه بر اين ، در آيات مذكور مطالبى به چشم مىخورد كه نشانگر آن است : آماج اين سخنها عبارت از پيامبر اكرم ( صلَّى اللَّه عليه و آله و سلم ) نمىباشد ، زيرا عبوس و دژم شدن - حتى با دشمن و بيگانه از اسلام - در خور مقام اخلاقى آنحضرت نبوده است تا چه\r\n","description":"","footnote":"","page_name":" 48 ","page_number":48},
  {"content":"\r\nرسد به آنكه در برابر مؤمنان مشتاق هدايت عبوس و دژم گردد .\r\nمضافا توصيف آن فردى كه در سورهء عبس مطرح است - مبنى بر اينكه به اغنياء روى آور است و نسبت به فقراء بىاعتناء مىباشد - به هيچوجه مناسب و مشابه اخلاق شريف و خوى لطيف و والاى پيامبر اكرم ( صلَّى اللَّه عليه و آله و سلم ) نمىباشد .\r\nمؤيد اين سخن ، گفتار خداوند متعال در وصف مقام اخلاقى آنحضرت است كه توأم با شگفتى و با آميزه‌اى از كرامت مقام پيامبر اكرم ( صلَّى اللَّه عليه و آله و سلم ) بيان شده است .\r\nخداوند متعال در بارهء پيامبرش مىفرمايد :\r\n« وَإِنَّكَ لَعَلى خُلُقٍ عَظِيمٍ » ( قلم : 4 ) :\r\n[ اى پيامبر ! 
  ] ترا خوئى بس شگرف است .\r\nو يا فرموده است :\r\n« وَلَوْ كُنْتَ فَظًّا غَلِيظَ الْقَلْبِ لَانْفَضُّوا مِنْ حَوْلِكَ » ( آل عمران : 159 ) :\r\n[ اى پيامبر ! 
  ] اگر تو فردى دشخوار و سخت دل مىبودى ، و شخصيت اخلاقى و روانى تو از رقت و ظرافت و لطف مايه نمىگرفت مردم از پيرامون تو مىپراكندند .\r\nبنابراين ظاهرا چنين به نظر مىرسد كه « عَبَسَ وَتَوَلَّى . . . » ناظر به فرد ديگرى غير از پيامبر گرامى اسلام ( صلَّى اللَّه عليه و آله و سلم ) مىباشد . چنان كه از امام صادق ( عليه السلام ) روايت شده است كه مىفرمود : اين سوره در بارهء شخصى از بنى اميه نازل گرديد كه در حضور نبّى اكرم ( صلَّى اللَّه عليه و آله و سلم ) به سر مىبرد . همزمان با حضور او عبد اللَّه بن ام مكتوم بر آنها وارد شد . اين مرد اموى از حضور يافتن عبد اللَّه بدش آمد و نسبت به او احساس و اظهار تنفر مىنمود ، و خود را « جمع و جور » مىكرد و روى درهم مىكشيد و چهرهء خويش از او برمىگرداند و از وى فاصله گرفت .\r\nخداوند متعال اين حالت نكوهيدهء آن مرد اموى را در قرآن كريم بازگو فرموده و كردار او را با بيان و سخن عتاب آميز ، زشت و ناخوش آيند بر شمرد و فرمود :\r\n« عَبَسَ وَتَوَلَّى . أَنْ جاءَه الأَعْمى . وَما يُدْرِيكَ لَعَلَّه يَزَّكَّى . أَوْ يَذَّكَّرُ فَتَنْفَعَه الذِّكْرى . أَمَّا مَنِ اسْتَغْنى فَأَنْتَ لَه تَصَدَّى . وَما عَلَيْكَ أَلَّا يَزَّكَّى . وَأَمَّا مَنْ جاءَكَ يَسْعى . وَهُوَ يَخْشى ، فَأَنْتَ عَنْه تَلَهَّى » ( عبس 1 - 10 ) :\r\nآن مرد چهره در هم كشيد و روى برگرداند . آنگاه كه آن مرد نابينا بر او وارد شد ، تو چه مىدانى . شايد او در سايهء كردار شايسته و حس ره جوئى و هدايت خواهى خود از\r\n","description":"","footnote":"","page_name":" 49 ","page_number":49},
  {"content":"\r\n\r\nپاكيزگى و هدايت برخوردار گردد ، يا مواعظ قرآن را فرا گيرد و اين مواعظ او را سودمند افتد . امّا آنكه با مال و ثروت و پشت سنگر مقام و منزلتى كه در ميان اقوام خود به هم رسانده است و مىخواهد خويشتن را غنى و بىنياز وانمود سازد تو به دو روى مىآورى .\r\nهيچ امرى ترا ملزم نمىسازد كه به دو روى آورى كه چون اسلام نياورده است . امّا آنكه - شتابان - آهنگ محضر ترا دارد - آن هم در حالى كه از خداى خويش بيمناك است - تو از او غافل مىشوى و با ديگران سرگرم مىگردى .\r\nاگر چه ظواهر آيات حكايت از آن دارد كه اين سخنان در خطاب به خود نبى اكرم ( صلَّى اللَّه عليه و آله و سلم ) نازل شده است ، و اين توهم را بر مىانگيزد كه آنحضرت - به خاطر فقر عبد اللَّه بن ام مكتوم - از وى اعراض نموده و به حاضران و مشركانى كه در حضور او بودند - به خاطر رياست و جاه و مقام آنها و گراميداشتشان - روى آورده است .\r\nلذا طبق همين ظواهر مىگويند : خداوند متعال پيامبرش را در رابطه با همين جريان مورد عتاب و سرزنش قرار داد .\r\nو حتى روايتى از امام صادق ( عليه السلام ) نقل مىكنند كه رسول خدا ( صلَّى اللَّه عليه و آله و سلم ) هر وقت عبد اللَّه بن ام مكتوم را مىديد به او مىفرمود :\r\n« مرحبا مرحبا ، و اللَّه لا يعاتبنى اللَّه فيك ابدا » :\r\nعبد اللَّه ! آفرين بر تو ، آفرين بر تو ، سوگند به خداوند ، كه او مرا در بارهء تو هرگز سرزنش نخواهد كناد .\r\nو مىگويند : رسول اكرم ( صلَّى اللَّه عليه و آله و سلم ) تا آنجا در بارهء عبد اللَّه بن ام مكتوم اعمال محبت مىفرمود و وى را آنچنان مشمول مرحمت خويش قرار مىداد كه عبد اللَّه از رفتار آنحضرت نسبت به خويشتن احساس شرم مىكرد ، و در نتيجه از شركت در محضر رسول اللَّه ( صلَّى اللَّه عليه و آله و سلم ) احساس شرم مىنمود .\r\nنظريهء صحيح در بارهء سبب نزول سورهء « عبس » :\r\nمرحوم طبرسى و علَّامهء طباطبائى ( رضوان اللَّه تعالى عليهما ) روايت دوم را بر روايت اول ترجيح مىدهند ، و مىگويند : بايد آيات سورهء « عبس » در بارهء مردى از بنى اميه نازل شده باشد به اين دليل كه :\r\nاوّلا - همانطور كه گفته شد حالات مذكور در آيات سورهء عبس به هيچوجه در خور شأن رسول اكرم ( صلَّى اللَّه عليه و آله و سلم ) نمىباشد .\r\nثانيا - خداوند متعال قبل از نزول اين سوره ، خلق و خوى آنحضرت را عظيم و\r\n","description":"","footnote":"","page_name":" 50 ","page_number":50},
  {"content":"\r\nشگرف برشمرده و فرموده است : « وَإِنَّكَ لَعَلى خُلُقٍ عَظِيمٍ » . اين آيه در سورهء « ن و القلم » آمده است كه از نظر ترتيب نزول ، بلافاصله پس از اولين سورهء قرآن ، يعنى سورهء علق قرار دارد .\r\nبنابراين معقول نيست خداوند متعال خلق و خوى پيامبرش را در آغاز بعثتش عظيم برشمرده ، و سپس او را از رهگذر پاره‌اى از حالات ناخوشآيند اخلاقى مورد سرزنش قرار دهد ، و وى را به خاطر توجه به اغنياء - آن هم اغنيائى كافر - و نيز به علت بى اعتنائى به فقراء - آن هم فقرائى مؤمن و پوياى هدايت - نكوهش كند ! ؟\r\nهمان خدائى كه به همين پيامبرش فرمود :\r\n« وَأَنْذِرْ عَشِيرَتَكَ الأَقْرَبِينَ ، وَاخْفِضْ جَناحَكَ لِمَنِ اتَّبَعَكَ مِنَ الْمُؤْمِنِينَ » ( شعراء : 214 ) :\r\nمعاشران و خويشاوندان نزديك خود را از عذاب الهى بيمناك ساز ، و پر و بالت را براى پيروان با ايمان خود فرو نه و نسبت به آنها متواضع باش .\r\nمىدانيم سورهء شعراء از سور مكى است ، و از سياق آيه استفاده مىشود كه در اوائل دعوت پيامبر اكرم ( صلَّى اللَّه عليه و آله و سلم ) نازل گرديد .\r\nبدينسان بايد راجع به سبب نزول سورهء عبس ، آيهء زير را در مد نظر قرار داد كه آنحضرت نبايد هيچ اعتنائى به دنيا و اهل دنيا و دنياپرستان داشته باشد ، آنجا كه مىفرمايد :\r\n« لا تَمُدَّنَّ عَيْنَيْكَ إِلى ما مَتَّعْنا بِه أَزْواجاً مِنْهُمْ وَلا تَحْزَنْ عَلَيْهِمْ وَاخْفِضْ جَناحَكَ لِلْمُؤْمِنِينَ » ( حجر : 88 ) :\r\nبه تمتعات و بهره هائى كه ما در اختيار افرادى از آنان قرار داديم خيره مشو و چشم مدوز و بر آنان اندوهگين مباش و پر و بال خويش را براى افراد با ايمان فرو نه و نسبت به آنان تواضع را در پيش گير .\r\nو نيز بايد به اين آيه توجه نمود كه مىگويد :\r\n« فَاصْدَعْ بِما تُؤْمَرُ وَأَعْرِضْ عَنِ الْمُشْرِكِينَ » ( حجر : 94 ) :\r\nبدانچه مأمور هستى بانگ برآور و مردم را آشكارا به اسلام فراخوان و از مشركين اعراض كرده و از آنان روى گردان باش .\r\nآيات سورهء حجر در اوائل دعوت علنى پيامبر اكرم ( صلَّى اللَّه عليه و آله و سلم ) نازل گرديد . آيا مىتوان تصور كرد كه چنين پيامبرى از مؤمنان روى برگرداند ، در حالى كه موظف\r\n","description":"","footnote":"","page_name":" 51 ","page_number":51},
  {"content":"\r\n\r\n\r\nبود به ايمان آنها ارج نهاده و با خفض جناح و فروتنى با آنان ديدار كند و به دنيا و اهل دنيا توجه ننمايد ؟ بلكه آنحضرت موظف بود مراتب بىاعتنائى و تنفر درونى خود را به دنيا و اهل آن اعلام و اظهار كند .\r\nعلاوه بر همهء اين سخنها ترجيح غناى غنى و مال و مكنت دولتمند - كه نمىتوان آن را در فرهنگ اسلامى معيار هيچگونه فضيلتى برشمرد - بر فقر و تهيدستى و نيز اعراض از فقير و اقبال بر غنى و ثروتمند آن هم به خاطر غناء و ثروت عقلا زشت بوده و با كرامت خلق و خوى انسانى ناسازگار مىباشد تا چه رسد به خوى پيامبر گرامى اسلام ( صلَّى اللَّه عليه و آله و سلم ) كه سخت از او بدور است ، و حتى براى احتراز از چنين عمل زشتى به نهى و ممانعت نيازى نبوده است .\r\nبنابراين نيازى هم در ميان نيست به توجيه جبائى روى آوريم مبنى بر اينكه مىگفت : چون خداوند متعال تا هنگام نزول آيات سورهء عبس از عمل و رفتار مذكور نهى نكرده بود نمىتوان آن را معصيت و تخلف اخلاقى برشمرد .\r\nآرى ما به چنين توجيهى از آنجهت نياز نداريم ، چون اين آيات با رسول اكرم ( صلَّى اللَّه عليه و آله و سلم ) پيوند و ارتباطى ندارد ، بلكه در مورد شخصى از خاندان اموى است . 1 »\r\n2 - حوادث زشت و ويرانگر\r\n1 - 2 . دسيسهء يهوديان و فتنه انگيزى آنها ميان مسلمين :\r\nپاره‌اى از اين حوادث عبارت از خصومتى بود كه ميان مردم پديد مىآمد ، مانند اختلاف و درگيرى - كه از رهگذر دسيسهء يهوديان - ميان گروهى از قبيلهء « اوس » و گروهى از قبيلهء خزرج به وقوع پيوست .\r\nيهوديان خاطرهء جنگهاى اين دو قبيله را - كه در دوران جاهليت ميان آنها روى داده بود - در ذهن آنها تجديد مىكردند تا آنانرا از دين اسلام روى گردان سازند . « 20 »\r\nاين يهوديان سر انجام توانستند با اين گونه دسيسه ها و ترفندها ميان اين دو قبيله درگيرى ايجاد كنند ، و كار به جائى رسيد كه اين دو گروه براى جنگ با يكديگر به حالت\r\n\r\n","description":"","footnote":"\r\n19 - بنگريد به : مجمع البيان 10 / 437 . الميزان 20 / 203 - 204 .\r\n20 - مجمع البيان 2 / 480 .\r\n","page_name":" 52 ","page_number":52},
  {"content":"\r\nآماده باش درآمدند و دستور برگرفتن سلاح دريافت كردند .\r\nاز پى اين جريان آيه هاى زير نازل گرديد :\r\n« يا أَيُّهَا الَّذِينَ آمَنُوا إِنْ تُطِيعُوا فَرِيقاً مِنَ الَّذِينَ أُوتُوا الْكِتابَ يَرُدُّوكُمْ بَعْدَ إِيمانِكُمْ كافِرِينَ . وَكَيْفَ تَكْفُرُونَ وَأَنْتُمْ تُتْلى عَلَيْكُمْ آياتُ اللَّه وَفِيكُمْ رَسُولُه وَمَنْ يَعْتَصِمْ بِاللَّه فَقَدْ هُدِيَ إِلى صِراطٍ مُسْتَقِيمٍ » ( آل عمران : 100 ، 101 ) :\r\nخداوند متعال از پذيرا شدن و تسليم مؤمنان در برابر گفتار و گزارشهاى دسيسه آميز يهوديان ، آنانرا بر حذر داشته و مىفرمايد :\r\n« اى مؤمنان ، و اى كسانى كه خدا و رسولش را باور مىداريد ، و دست آوردشان را تأييد مىكنيد ، يعنى اى گروه اوس و خزرج ، و بالاخره‌اى اهل ايمان و مسلمين جهان ! اگر سخنان فتنه انگيز يهوديان و تلاش آنها در احياء كينه هائى كه در دوران جاهليت ميان شما وجود داشت پذيرا گرديد ، و از آنان فرمان بريد شما را - پس از آنكه ايمان آورديد - به صورت اهل كفر و به حالات دوران جاهليت رجعت مىدهند » .\r\n« آيا چگونه چنين ارتجاع و انعطافى در شما پديد مىآيد و به حالت كفر باز مىگرديد در حالى كه هنوز آيات خداوند بر شما خوانده مىشود ، و هنوز ادلَّه و براهينى كه وحدانيت خداوند و نبوت رسولش را روشنگر است به گوش شما مىرسد ، و رسول خدا ( صلَّى اللَّه عليه و آله و سلم ) در ميان شما حضور دارد ، و معجزات او را مىبينيد ؟\r\nيعنى كفر در هر شرائطى فاجعه است ، امّا كفر شما - در چنين شرائطى كه آواى قرآن كريم به گوش شما مىرسد و رسول خدا ( صلَّى اللَّه عليه و آله و سلم ) ميان شما حاضر و ناظر است و معجزاتش مشهود شما است - بايد به عنوان هولناكترين فاجعه تلقى گردد » .\r\n« اگرچه اين آيه ها مىتواند خطاب به همهء مسلمين در هر دور و زمانه و هر منطقه‌اى به عنوان فريادى بيدارگر و هشدار دهنده تلقى شود كه هيچگاه امت اسلامى نبايد تحت تأثير تبليغات و نيرنگهاى يهوديان و ترفندبازان قرار گيرند . و با اينكه قرآن كريم به عنوان رهنمودى راستين در ميان آنها حاكم و داور است ، و نيز افرادى - كه از زبان پيامبر اسلام ( صلَّى اللَّه عليه و آله و سلم ) سخن مىگويند - در ميان آنها وجود دارند نبايد پذيراى دسيسهء يهوديان بوده و در برابر گزارشهاى آنان تسليم شوند تا مبادا كينه هاى جاهلى ميان آنها تجديد گردد » . « 21 »\r\nچنان كه هم اكنون مىبينيم صدام كافر تحت تأثير انديشهء ويرانگر يهوديان و دسيسهء\r\n\r\n","description":"","footnote":"\r\n21 - مجمع البيان 2 / 480 ، 481 .\r\n","page_name":" 53 ","page_number":53},
  {"content":"\r\n\r\nصهيونيسم جهانى ملَّت مسلمان عراق را به دوران كفر رجعت داده و به جان ملَّتى انداخت كه از جان و دل براى احياء اسلام و قرآن به پا خاستند تا با ايجاد درگيرى ، امتهاى اسلامى را گرفتار ارتجاع به دورهء طاغوتى و جاهلى سازند ، و در نتيجه بتوانند هر چه بيشتر و بهتر در عرصهء جهل و استعمار و پشت سنگر حكومت طاغوتى به غارت و چپاول ميراث مادى و معنوى اين ملتهاى ستمديده دست يازند .\r\nخداوند متعال سپس مىفرمايد :\r\n« اگر مردم پيوند استوار خود را با خدا و رسولش حفظ كنند مسلَّما به صراط مستقيم هدايت مىشوند » .\r\nاين آيه ها به خاطر آن نازل گرديد كه مضامين آن ، مسلمين را از انقسام و تفرقه و اختلاف و درگيرى كاملا گريزان ساخته و آنانرا به محبت و همبستگى و اتفاق و هميارى فرا خواند .\r\n2 - 2 . لغزش و اشتباه فاحش و غير قابل اغماض :\r\nپاره‌اى از حوادث - كه به عنوان سبب نزول در مد نظر است - عبارت از اشتباه و لغزشى بود كه بسيار فاحش و نابخشودنى بود كه فردى و يا افرادى دچار آن مىگشتند ، و در نتيجه ، نزول آيه ، يا آيات ، و يا سوره‌اى را موجب مىشد مثلا گويند :\r\n« شخصى در حال مستى بر مردم در نماز امامت مىكرد ، و با حالتى مخمور و بىخبرى - پس از سورهء فاتحه - چنين مىخواند :\r\n« قُلْ يا ايُّهَا الْكافِرونَ اعْبُدُ ما تَعْبُدُونَ . . .\r\nكلمهء « لا » را در « لا أَعْبُدُ ما تَعْبُدُونَ » حذف كرد كه مفهوم بسيار لغزنده‌اى را ارائه مىكرد . به دنبال اين جريان آيهء زير نازل شد :\r\n« يا أَيُّهَا الَّذِينَ آمَنُوا لا تَقْرَبُوا الصَّلاةَ وَأَنْتُمْ سُكارى حَتَّى تَعْلَمُوا ما تَقُولُونَ . . . »\r\n( نساء : 43 ) : « 22 » اى مؤمنين در حالى كه مست و مخمور هستيد به نماز روى نياوريد تا بدانيد آنچه را كه بر زبان مىآوريد .\r\nراجع به اين آيه تفسيرهاى ديگرى نيز ذكر كرده‌اند ، از آن جمله مىگويند :\r\nمنظور از سكر و مستى عبارت از سكر و نشأهء خواب مىباشد . چنين تفسيرى از امام باقر ( عليه السلام ) نقل شده است . « 23 »\r\n\r\n","description":"","footnote":"\r\n22 - مناهل العرفان 1 / 100 .\r\n23 - مجمع البيان 3 / 52 .\r\n","page_name":" 54 ","page_number":54},
  {"content":"\r\n\r\nدر اين صورت قضيهء ياد شدهء فوق « يعنى امامت مرد مست در نماز . . . » نمىتواند به عنوان سبب نزول آيهء مورد بحث تلقى شود .\r\nمرحوم علامهء طباطبائى مىنويسد :\r\nمنظور از « صلاة نماز » - به عنوان استعمال مجازى - عبارت از مسجد مىباشد ، دليل آن بخش بعدى آيه است كه مىگويد : « وَلا جُنُباً إِلَّا عابِرِي سَبِيلٍ » يعنى در حال جنابت به مسجد درنيائيد .\r\nعلت چنين استعمال مجازى همان تعبير : « حَتَّى تَعْلَمُوا ما تَقُولُونَ » است ، زيرا اگر خداوند متعال مىفرمود : « لا تَقْرَبُوا الْمَسْجِدَ وَانْتُمْ سُكارى » تعليل به اين سخن كه « بدانيد چه مىگوئيد » مناسب به نظر نمىرسيد ، و يا آنكه چنين تعليلى معناى ديگرى را ارائه مىكرد كه نمىتوانست گوياى مقصود و هدف باشد ، با اينكه مقصود و هدف اين است كه شما در حال نماز با مقام عظمت و كبريائى پروردگار خود مواجه هستيد و با خداوندگار كارساز و مدبر جهان گفتگو مىكنيد . بنابراين شايسته نيست در چنين حالى مست بوده و عقل شما با پليدى خمر از كار افتد ، و در نتيجه ندانيد كه چه مىگوئيد .\r\nهمانگونه كه ملاحظه مىكنيد اين معنى با نهى از ورود به نماز در حال مستى ، مناسب مىباشد ، لكن چون نماز غالبا در مسجد و با جماعت - طبق سنت - برگزار مىگردد ، و نيز از طرف ديگر هدف اين است احكام جنب - در رابطه با ورود او به مسجد - ذكر شود خداوند متعال سخن را با ايجاز و اختصار بيان فرمود .\r\nعلى هذا جملهء « حَتَّى تَعْلَمُوا ما تَقُولُونَ » در مقام تعليل نهى از شرب خمر بيان شده است كه مستى شخص - تا آنگاه كه به نماز قيام مىكند - ادامه نيابد ، يعنى ما از آنجهت شما را از شرب مسكرات منع نموديم كه بدانيد چه مىگوئيد . پس هدف اين نيست كه نماز را - تا وقتى مفهوم گفته هاى خويش را باز نمىيابيد - برگزار نكنيد كه فرضا اگر گفته هاى خود را درك مىكنيد نماز خواندن شما در حال مستى بلا اشكال باشد . « 24 »\r\n3 - 2 . افشاء و خنثى سازى ترفندهاى منافقين « مسجد ضرار » :\r\nگاهى پاره‌اى از اين حوادث عبارت از دسيسه‌اى بود كه منافقين در سر مىپروراندند و مىخواستند عملا هدف اين دسيسه را تحقق بخشند ، و سر انجام آيه و آياتى در افشاء نيت آنها نازل مىگرديد . به عنوان مثال :\r\nبنى عمرو بن عوف مسجد « قبا » را بنا كردند و از رسول خدا ( صلَّى اللَّه عليه و آله\r\n\r\n","description":"","footnote":"\r\n24 - الميزان 4 / 360 .\r\n","page_name":" 55 ","page_number":55},
  {"content":"\r\nو سلم ) خواستند در آن مسجد اقامهء نماز نمايد . حضرت به درخواست آنها پاسخ مثبت داد ، و نماز را در آن مسجد اقامه مىفرمود .\r\nجماعتى از منافقان - كه از « بنى غنم بن عوف » بودند - نسبت به بنى عمرو بن عوف در قلبشان احساس حسادت كرده و به هم مىگفتند : ما هم مسجدى بناء مىكنيم و نماز خود را در آنجا اقامه مىنمائيم ، و لزومى ندارد در نماز جماعت محمد ( صلَّى اللَّه عليه و آله و سلم ) حضور به هم رسانيم .\r\nگويند : اين جماعت منافقان متشكل از دوازده و يا پانزده نفر بودند كه مىتوان افراد زيرا نام برد ، افرادى كه بانى چنين مسجدى بودند كه به « مسجد ضرار » نامبردار شد .\r\nحذام بن خالد بن عبيد بن زيد ، ثعلبة بن حاطب ، هلال بن اميه ، معتب بن قشير ، ابو حبيبة بن ازعر ، عباد بن حنيف ، جارية بن عامر ، فرزندان مجمع و زيد ، بنتل بن حارث ، بجاد بن عثمان ، وديعة بن ثابت و . . .\r\nوقتى اين گروه منافقين چنين مسجدى بر سر پا كردند حضور رسول خدا ( صلَّى اللَّه عليه و آله و سلم ) آمدند ، آن هم در حالى كه آنحضرت عازم غزوهء تبوك بود . آنها به عرض رساندند : ما - به منظور رعايت حال بيماران و نيازمندان و با توجه به اينكه گاهى شبها بارانى و سرد مىگردد مسجدى را بنياد كرديم و دوست مىداريم شما به اين مسجد تشريف بياوريد و در آنجا با ما نماز گزاريد ؟ فرمود : من هم اكنون عازم سفر هستم ، آنگاه كه از سفر بازگشتم به خواست خدا نزد شما آمده و براى شما در اين مسجد اقامهء نماز خواهم كرد .\r\nوقتى آنحضرت از غزوهء تبوك مراجعت فرمود آيهء زير و آياتى كه پس از آن قرار دارد نازل گرديد :\r\n« وَالَّذِينَ اتَّخَذُوا مَسْجِداً ضِراراً وَكُفْراً وَتَفْرِيقاً بَيْنَ الْمُؤْمِنِينَ وَإِرْصاداً لِمَنْ حارَبَ اللَّه وَرَسُولَه مِنْ قَبْلُ وَلَيَحْلِفُنَّ إِنْ أَرَدْنا إِلَّا الْحُسْنى وَاللَّه يَشْهَدُ إِنَّهُمْ لَكاذِبُونَ » ( توبه : 107 ) :\r\nو آنان كه به منظور گزند و زيان رسانى و كفر ورزى و ايجاد تفرقه ميان مؤمنين و تمهيد كمينگاه براى كسانى كه قبلا با خدا و رسول او به محاربه و نبرد برمىخاستند مسجدى را بنا و انتخاب كردند و سوگند آوردند جز خير خواهى نظر ديگرى نداشتيم ، خدا گواهى مىكند كه تحقيقا آنان دروغگويانى بيش نيستند .\r\nاين آيه تا آيه 110 سورهء توبه در جهت افشاء نيات پليد منافقين - در پشت سنگر مسجد ضرار نازل شد .\r\n","description":"","footnote":"","page_name":" 56 ","page_number":56},
  {"content":"\r\nمنافقان اين مسجد را به منظور آسيب رساندن به مسجد قبا و تقويت كفر بنياد كردند ، و هدف آنها در بناء مسجد ضرار اين بود كه مىخواستند ميان افراد با ايمانى كه در مسجد قبا گرد هم مىآمدند تفرقه ايجاد كنند ، و سنگر و كمينگاهى براى ابو عامر راهب - كه از پيش در حال محاربهء با خدا و رسول به سر مىبرد - تدارك ديده باشند .\r\nخداوند متعال در طى اين آيات به پيامبرش اعلام فرمود اگر چه آنها سوگند ياد مىكنند و مىگويند : ما در بناء اين مسجد جز خيرخواهى و دلسوزى نسبت به ضعفاء هدف ديگرى در سر نداريم ، و آن هدف اين است كه مىخواهيم مسجدها رو به فزونى گذاشته و در دسترس نيازمندان قرار داشته باشد و معابدى كه مردم خداى را در آنها بندگى مىكنند و به خانه هاى افراد با ايمان نزديك باشد ! آرى خدا به پيامبرش اعلام فرمود كه اين منافقان در اين ادعا و سوگند خود دروغ مىگويند .\r\nرسول خدا ( صلَّى اللَّه عليه و آله و سلم ) پس از بازگشت از غزوهء تبوك و نزول اين آيات به عاصم بن عوف دجلانى و مالك بن دخشم - كه اين اخيرى از بنى عمرو بن عوف بود - دستور داد كه به سوى اين مسجد روند ( مسجدى كه اهل آن ستمكار و خائن هستند ) ، فرمود : اين مسجد را در هم كوبيده و ويرانش سازيد ، و همهء مصالح قابل احتراقش را بسوزانيد و خاكسترش را به باد دهيد .\r\nگويند : رسول اكرم ( صلَّى اللَّه عليه و آله و سلم ) عمار بن ياسر ، و وحشى را مأمور چنين كارى ساخته بود ، و آن دو نيز مسجد ضرار را به آتش كشيدند ، و سر انجام آن حضرت دستور داد كه مسجد مزبور را به عنوان « كناسه » و زباله دانى مورد استفاده قرار داده تا مردارها و زباله ها را بدانجا برند .\r\nمرحوم طبرسى در ذيل « وَإِرْصاداً لِمَنْ حارَبَ اللَّه وَرَسُولَه » مىنويسد :\r\nآنكه براى نبرد با خدا و رسولش در كمين نشست ابو عامر راهب بود . آنگاه مىگويد : داستان ابو عامر چنان بود كه در دورهء جاهليت ، پيشه اش رهبانيت بوده و پلاس در بر مىكرد . وقتى نبى اكرم ( صلَّى اللَّه عليه و آله و سلم ) وارد مدينه شد نسبت به آنحضرت حسادت مىورزيد ، و اتحاد و همبستگى گروههاى مختلف اسلامى را دچار تزلزل ساخته و آنها را از هم مىپراكند .\r\nابو عامر پس از فتح مكه به طائف گريخت ، و چون ديد مردم طائف ايمان آوردند به صوب روم رهسپار گرديد و دوباره آشكارا به آئين نصرانيت درآمد .\r\nرسول اكرم ( صلَّى اللَّه عليه و آله و سلم ) ابو عامر را « فاسق » و به عنوان فردى گرفتار\r\n","description":"","footnote":"","page_name":" 57 ","page_number":57},
  {"content":"\r\nجرمهاى سنگين ملقب و معنون فرمود .\r\nابو عامر براى منافقين پيغام فرستاد كه آماده گرديد و مسجدى را - براى پيشبرد مقاصد منافقانهء خود - برپا سازيد . من عازم روم هستم و نزد قيصر روم خواهم رفت و با سپاهيانى از سوى او به سوى شما خواهم آمد و محمد [ صلَّى اللَّه عليه و آله و سلم 
  ] را از مدينه بيرون خواهم كرد .\r\nمنافقان مدينه در انتظار ابو عامر راهب به سر مىبردند ، ولى اين بينواى ره گم كرده پيش از آنكه به روم برسد مرگش فرا رسيد .\r\nجاى ياد آورى است كه ابو عامر راهب ، پدر « حنظلهء غسيل الملائكه » بود كه در غزوهء احد به مقام شهادت نائل آمد ، و چون پس از زفاف با همسر نوعروس خويش - بلافاصله - دعوت نبى اكرم ( صلَّى اللَّه عليه و آله و سلم ) مبنى بر شركت در جنگ احد را پذيرفت و براى غسل كردن فرصتى نيافت فرشتگان پس از شهادت او ، وى را غسل دادند ، و لذا به « حنظلهء غسيل الملائكه » شهرت يافت . « 25 »\r\n\r\n","description":"","footnote":"\r\n25 - الميزان 9 / 338 ، ط دوم بيروت 1391 ه ق .\r\n","page_name":" 58 ","page_number":58},
  {"content":"\r\n\r\nب - پرسشهاى مردم از رسول اكرم ( صلَّى اللَّه عليه و آله و سلم )\r\nگاهى سبب و انگيزهء نزول آيات عبارت از پرسشهائى بود كه مردم آنها را با رسول اكرم ( صلَّى اللَّه عليه و آله و سلم ) در ميان مىگذاشتند .\r\nاين پرسشها را - كه نزول آيات قرآنى را موجب مىگرديد - مىتوان به سه بخش تقسيم كرد :\r\n1 - يا مربوط به مطالبى بود كه دوران آنها سپرى شده و با گذشته پيوند داشت .\r\n2 - يا با مسائل روز و امورى كه مربوط به زمان نبى اكرم ( صلَّى اللَّه عليه و آله و سلم ) بود ارتباط داشت .\r\n3 - و يا آنكه به آينده مربوط مىگشت .\r\nپاسخ به اين پرسشها گاهى بلافاصله نازل مىشد ، و گاهى نزول پاسخ - به خاطر غرض و حكمتى - به تعويق مىافتاد .\r\n","description":"","footnote":"","page_name":" 59 ","page_number":59},
  {"content":"\r\n\r\n","description":"","footnote":"","page_name":" 60 ","page_number":60},
  {"content":"\r\n\r\n1 - مشيت الهى و اهميت نقش آن در پيشرفت كارها و تحقّق امور :\r\nمردم گاهى از مطالبى كه به گذشته مربوط مىشد ، سؤالاتى را با پيامبر اكرم ( صلَّى اللَّه عليه و آله و سلم ) در ميان مىگذاشتند از آن جمله راجع به « ذى القرنين » از آنحضرت سؤال كردند كه در پاسخ آنها فرمود : قريبا راجع به آن مطالبى خواهم گفت . لكن آنحضرت در اين سخن خود ذكرى از مشيت و خواست الهى به ميان نياورد ، يعنى نفرمود :\r\n« غدا اخبركم الا ان يشاء اللَّه » يعنى پاسخ اين سؤال را بعدا گزارش خواهم كرد مگر آنكه خدا بخواهد كه نتوانم پاسخى ارائه كنم .\r\nبه همين جهت مىگويند : وقتى قريش از آنحضرت راجع به روح و اصحاب كهف و ذى القرنين سؤال كردند سه يا پانزده و يا چهل روز وحى بر پيغمبر اكرم ( صلَّى اللَّه عليه و آله و سلم ) به تعويق افتاد ، و پس از انقضاء اين ايام ، پاسخهاى آن نازل گرديد كه طى سورهء إسراء و سورهء كهف ديده مىشوند .\r\nدر لابلاى آياتى كه به منظور پاسخ به سؤالات قريش نزول يافت آياتى جلب نظر مىكند كه خداوند متعال ضمن آنها پيامبر اكرم ( صلَّى اللَّه عليه و آله و سلم ) و نيز همهء مردم با ايمان را به آئين ادب و نزاكت ارشاد كرده و به آنها هشدار مىدهد كه در تمام كارها به مشيت الهى تكيه و اتكال نموده و همواره خواست او را در مد نظر قرار داده و او را فراموش نكنند ، و لذا مىفرمايد :\r\n« وَلا تَقُولَنَّ لِشَيْءٍ إِنِّي فاعِلٌ ذلِكَ غَداً إِلَّا أَنْ يَشاءَ اللَّه وَاذْكُرْ رَبَّكَ إِذا نَسِيتَ وَقُلْ عَسى أَنْ يَهْدِيَنِ رَبِّي لأَقْرَبَ مِنْ هذا رَشَداً » ( كهف : 23 ) و نبايد راجع به چيزى بگوئى من آن را فردا و بعدا انجام مىدهم مگر آنكه به اين سخن اين جمله را بيفزائى و با جان و دل بگوئى اگر خدا بخواهد انجام خواهم داد . و وقتى دچار\r\n","description":"","footnote":"","page_name":" 61 ","page_number":61},
  {"content":"\r\n\r\nفراموشى شدى خداوندگار و خدائى را كه مالك و مدبر تو است ياد كن و بگو اميدوارم همو مرا به راهى كه با هدايت قرب فزونترى دارد رهنمون گردد .\r\nالبته قسمت اوّل آيهء مذكور را به چند وجه تفسير كرده‌اند :\r\n1 ) « إِلَّا أَنْ يَشاءَ اللَّه » داراى معنى مصدرى است كه بايد آن را به « الَّا بمشية اللَّه » تفسير كرد ، و در نتيجه معناى آن چنين خواهد بود : مگو من كارى را انجام مىدهم جز به مشيت خدا .\r\n2 ) خداوند متعال پيامبرش را نهى مىكند از اينكه بگويد : « من اين كار را فردا و يا در آينده انجام مىدهم » مگر آنگاه كه انجام آن را به مشيت و خواست خداوند مقيد سازد ، و بايد بگويد : « اين كار را بعدا - ان شاء اللَّه - انجام خواهم داد .\r\n3 ) نهى در اين آيه متوجه اين سخن است كه كسى بگويد : « من اين كار را بعدا انجام خواهم داد » چنين سخنى ممنوع است ، چرا كه ممكن است قبل از انجام آن كار موانعى پديد آيد كه از وقوع و تحقق آن جلوگيرى كند ، و سخن گوينده به كذب و عدم انطباق با واقع منجر گردد . و اگر قيد و استثنائى در سخن خود به كار برد و بگويد : « مگر آنكه خداوند متعال خواهان خلاف آن باشد » . در چنين صورتى اگر نتواند آن كار را انجام دهد وى را به دروغ گفتن متهم نمىسازند ، چون آن كار را به مشيت خداوند مقيد ساخت ، ولى خدا نخواست آن كار انجام گيرد .\r\nبارى آيات مربوط به گزارش احوال اصحاب كهف و ذى القرنين عبارت از پاسخ به سؤالاتى است كه مردم با پيامبر اكرم ( صلَّى اللَّه عليه و آله و سلم ) در ميان گذاشتند ، و اين مطلب نيز در ارتباط با مسائلى نبود كه همزمان با وحى اتفاق افتاده باشد ، بلكه مربوط به واقعه هائى بود كه در زمانهاى پيشين روى داده بود . . . « 26 »\r\n2 - مطالب روز « سؤال از روح » :\r\nگاهى موجب و سبب نزول آيات عبارت از پاسخ به مسئله و پرسش از مطالب روز بوده است . به عنوان مثال :\r\nمردم از رسول اكرم ( صلَّى اللَّه عليه و آله و سلم ) در بارهء روح سؤال كردند و پاسخ آن طى آيهء زير - پس از چند روز تأخير - به مردم ابلاغ گرديد :\r\n« يَسْئَلُونَكَ عَنِ الرُّوحِ قُلِ الرُّوحُ مِنْ أَمْرِ رَبِّي وَما أُوتِيتُمْ مِنَ الْعِلْمِ إِلَّا قَلِيلًا »\r\n\r\n","description":"","footnote":"\r\n26 - مجمع البيان 6 / 461 . مناهل العرفان 1 / 101 .\r\n","page_name":" 62 ","page_number":62},
  {"content":"\r\n\r\n( اسراء : 85 ) :\r\nترا در بارهء روح مورد سؤال قرار مىدهند ، در پاسخ بگو : روح از امر « كن » كه از سوى پروردگارم صادر شده است پديد آمده ، و در بارهء روح جز اطلاعات ناچيز ، معلوماتى كافى و رسا در اختيار شما قرار نگرفته است .\r\nدر بارهء اين آيه و سبب نزول آن بحث و بررسى بسيار گسترده و عميقى را در همين كتاب در پيش داريم .\r\n3 - مطالب مربوط به آينده « لحظهء وقوع قيامت » :\r\nو سر انجام گاهى سبب نزول آيات عبارت از پاسخ به سؤالى بود كه اين سؤال به مسأله‌اى مربوط مىشد كه در آينده روى مىداد . چنان كه چند بار مشركين مكّه از پيامبر اكرم ( صلَّى اللَّه عليه و آله و سلم ) در بارهء زمان و لحظهء وقوع قيامت سؤال كردند كه سؤال آنها با يك تعبير در دو جاى قرآن ، يعنى سورهء اعراف و سورهء نازعات مطرح شده است .\r\nمورد اوّل ( در سورهء اعراف ) :\r\n« يَسْئَلُونَكَ عَنِ السَّاعَةِ أَيَّانَ مُرْساها . قُلْ إِنَّما عِلْمُها عِنْدَ رَبِّي لا يُجَلِّيها لِوَقْتِها إِلَّا هُوَ ثَقُلَتْ فِي السَّماواتِ وَالأَرْضِ لا تَأْتِيكُمْ إِلَّا بَغْتَةً » ( اعراف : 187 ) :\r\nاز تو راجع به لحظهء وقوع قيامت سؤال مىكنند كه لنگر اندازى ، يعنى وقوع آن در چه زمانى صورت مىگيرد . اى پيامبر بگو : علم و آگاهى از وقوع ناگهانى اين لحظه و زمان نزد پروردگارم ( در مخزن و گنجو رغيب ) محفوظ و مستور است و وقت و زمان وقوع آن را جز خود او ظاهر نمىسازد . وقوع قيامت - به خاطر عظمت و شدّت آن - بر اهل آسمانها و زمين گران و طاقت فرسا است كه نمىتوانند آن را تحمل كنند اين لحظهء هولناك و سنگين فقط به صورتى دفعى و ناگهانى و پيش بينى نشده بر شما فرا مىرسد ، تا هرچه بيشتر هول انگيزتر باشد . « 27 »\r\nعلى بن ابراهيم قمى در تفسير خود آورده است : قبيلهء قريش ، عاص بن وائل سهمى ، و نضر بن حارث بن كلده ، و عقبة بن ابى معيط را به صوب « نجران » گسيل داشتند تا مسائلى را از يهوديان فرا گرفته و آنها را با رسول خدا ( صلَّى اللَّه عليه و آله و سلم ) در ميان گذاردند .\r\nطى پرسشهائى كه با آنحضرت در ميان گذاشتند اين سؤال را به ميان آوردند كه لحظهء وقوع قيامت در چه زمانى فرا مىرسد ؟ آيهء مورد بحث در پاسخ به چنين سؤالى نازل\r\n\r\n","description":"","footnote":"\r\n27 - با استفاده از مجمع البيان 4 / 506 .\r\n","page_name":" 63 ","page_number":63},
  {"content":"\r\n\r\nشد . « 28 »\r\n- و نيز گويند : يهوديان به پيامبر اكرم ( صلَّى اللَّه عليه و آله و سلم ) عرض كردند : اى محمد ! [ صلَّى اللَّه عليه و آله و سلم 
  ] اگر تو پيامبر خدا هستى راجع به لحظهء وقوع قيامت به ما گزارش كن كه در چه زمانى فرا مىرسد ؟\r\n- و يا مىگويند : قريش چنين پرسشى را با آنحضرت در ميان گذاشتند ، و آيهء مذكور در جهت پاسخ به اين سؤال نازل گرديد .\r\nمورد دوم ( در سورهء نازعات ) :\r\n« يَسْئَلُونَكَ عَنِ السَّاعَةِ أَيَّانَ مُرْساها . فِيمَ أَنْتَ مِنْ ذِكْراها . إِلى رَبِّكَ مُنْتَهاها » ( نازعات : 42 - 44 ) :\r\nاز تو راجع به لحظهء وقوع قيامت سؤال مىكنند كه در چه زمانى فرا مىرسد ، از ياد كردن لحظهء وقوع آن چه اطلاع و آگاهى دستگير تو مىگردد ، يعنى اگر راجع به زمان وقوع قيامت هر چه بيشتر سخن به ميان آورى هيچ اطلاعى نصيب تو نخواهد شد ، به اين دليل كه فرجام و منتهاى سر آمد مربوط قيامت به سوى پروردگار تو آماج رفته است . بنابراين جز پروردگار تو هيچكس نمىتواند حقيقت و صفات و وقت فرا رسيدن آن را مشخص سازد . « 29 »\r\nاين آيه از لحاظ تاريخ نزول بر آيهء قبلى مقدم است و مشركين سؤال مربوط به وقوع قيامت را ضمن آن مطرح ساخته بودند . و با اينكه بارها در بارهء قيامت سؤال كردند و پاسخ لازم را دريافت نمودند ، همينگونه به سؤال خود در بارهء لحظهء وقوع قيامت ادامه مىدادند ، و مصرّانه اين سؤال را تكرار مىكردند تا وقت فرا رسيدن آن را بدانند ، لذا خداوند با تعبير « يسئلونك » جريان پرسش آنها را بيان مىكند تا استمرار سؤال مشركين را از اين رهگذر وانمود سازد ، چنان كه اشاره به مسئلهء قيامت و نيز سؤال مشركين و يا يهوديان در بارهء آن بارها در قرآن كريم تكرار شده است . « 30 »\r\nاصولا آياتى كه از پى سؤال مردم نازل مىشد در قرآن كريم فراوان است كه در بسيارى از اين آيات ، عبارت « يسئلونكَ » و « يستفتونك » و « يستنبؤنك » و مشتقات ديگر آمده است ، از قبيل :\r\n« يَسْئَلُونَكَ عَنِ الأَهِلَّةِ قُلْ هِيَ مَواقِيتُ لِلنَّاسِ وَالْحَجِّ » . . . ( بقره : 215 ) .\r\n\r\n","description":"","footnote":"\r\n28 - الميزان 8 / 372 ، 373 .\r\n29 - مجمع البيان 4 / 505 ، 506 .\r\n30 - الميزان 20 / 195 .\r\n","page_name":" 64 ","page_number":64},
  {"content":"\r\n« يَسْئَلُونَكَ عَنِ الشَّهْرِ الْحَرامِ قِتالٍ فِيه قُلْ قِتالٌ فِيه كَبِيرٌ » . . . ( بقره : 217 ) .\r\n« يَسْئَلُونَكَ عَنِ الْخَمْرِ وَالْمَيْسِرِ قُلْ فِيهِما إِثْمٌ كَبِيرٌ » . . . ( بقره : 219 ) .\r\n« وَيَسْئَلُونَكَ ما ذا يُنْفِقُونَ قُلِ الْعَفْوَ » . . . ( بقره : 219 ) .\r\n« وَيَسْئَلُونَكَ عَنِ الْيَتامى قُلْ إِصْلاحٌ لَهُمْ خَيْرٌ » . . . ( بقره : 220 ) .\r\n« وَيَسْئَلُونَكَ عَنِ الْمَحِيضِ قُلْ هُوَ أَذىً » . . . ( بقره : 222 ) .\r\n« يَسْئَلُونَكَ ما ذا أُحِلَّ لَهُمْ قُلْ أُحِلَّ لَكُمُ الطَّيِّباتُ » . . . ( مائده : 4 ) .\r\n« يَسْئَلُونَكَ كَأَنَّكَ حَفِيٌّ عَنْها قُلْ إِنَّما عِلْمُها عِنْدَ اللَّه » . . . ( اعراف : 187 ) .\r\n« يَسْئَلُونَكَ عَنِ الأَنْفالِ قُلِ الأَنْفالُ لِلَّه وَالرَّسُولِ » . . . ( انفال : 1 ) .\r\n« وَيَسْئَلُونَكَ عَنْ ذِي الْقَرْنَيْنِ قُلْ سَأَتْلُوا عَلَيْكُمْ مِنْه ذِكْراً » . . . ( كهف : 18 ) .\r\n« وَيَسْئَلُونَكَ عَنِ الْجِبالِ فَقُلْ يَنْسِفُها رَبِّي نَسْفاً » . . . ( طه : 105 ) .\r\n« عَمَّ يَتَساءَلُونَ عَنِ النَّبَإِ الْعَظِيمِ . الَّذِي هُمْ فِيه مُخْتَلِفُونَ » . . . ( نبأ : 1 ) .\r\n« سَأَلَ سائِلٌ بِعَذابٍ واقِعٍ لِلْكافِرينَ لَيْسَ لَه دافِعٌ » . . . ( معارج : 1 ) .\r\n« وَيَسْتَفْتُونَكَ فِي النِّساءِ قُلِ اللَّه يُفْتِيكُمْ فِيهِنَّ » . . . ( نساء : 127 ) .\r\n« يَسْتَفْتُونَكَ قُلِ اللَّه يُفْتِيكُمْ فِي الْكَلالَةِ » . . . ( نساء : 176 ) .\r\n« وَيَسْتَنْبِئُونَكَ أحَقٌّ هُوَ قُلْ إِي وَرَبِّي إِنَّه لَحَقٌّ » . . . ( يونس : 53 ) .\r\nكه در ضمن اين آيات به ترتيب راجع به مسائل زير از رسول خدا ( صلَّى اللَّه عليه و آله و سلم ) سؤال شده و در زمينه آنها به عنوان پاسخ ، آياتى از قرآن كريم نازل شده است :\r\nأهلَّه هلالها و ماهها . انفاق هزينه رسانى . شهر الحرام ماهى كه قتال در آن حرام است . خمر و ميسر باده و قمار . ايضا انفاق . يتامى افراد بى سرپرست . محيض عادت زنانه . خوراكهاى حلال . ساعت لحظهء وقوع قيامت . انفال غنائم . ذى القرنين .\r\nجبال كوهها . نبأ عظيم ايضا روز قيامت . عذاب قيامت . ارث زنان . ارث كلاله .\r\nحقانيت قيامت .\r\nدر قرآن كريم آيات فراوان ديگرى ديده مىشود كه پاسخ سؤالات مردم مىباشد ، لكن خود سؤال با تعبيرهاى ياد شده در آنها نيامده است ، مانند بسيارى از آياتى كه در مباحث بعدى آنها را گزارش خواهيم كرد .\r\n","description":"","footnote":"","page_name":" 65 ","page_number":65},
  {"content":"\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nج - مشخص كردن موضع مسلمين در مسائل حساس و مهم\r\nدر اين زمينه ، بسيارى از آيات در قرآن كريم جلب نظر مىكند كه وظيفه امت اسلامى را در مواقع حساس مشخص مىكند ، مانند بسيارى از آياتى كه بعدا از آنها گفتگو خواهيم نمود . از قبيل آيات ظهار ، لعان ، قذف و امثال آنها كه فراوان و متعدّد مىباشند ، لذا ما در اين جا از تفصيل بحث در بارهء آنها خوددارى كرده ، و مطالعه كنندگان را به مباحث آتى اين كتاب - كه به مناسباتى از آنها گفتگو خواهيم كرد - ارجاع مىدهيم .\r\n","description":"","footnote":"","page_name":" 67 ","page_number":67},
  {"content":"\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nمسائل قابل بحث و بررسى در بارهء « اسباب النزول »\r\n","description":"","footnote":"","page_name":" 69 ","page_number":69},
  {"content":"\r\n\r\n\r\n","description":"","footnote":"","page_name":" 70 ","page_number":70},
  {"content":"\r\nمسئلهء اول - فوائد معرفت و شناخت « اسباب النزول » و اهميت و ارزش آن\r\nمقدمه :\r\nبرخى بر اين پندارند كه بحث و بررسى در بارهء « اسباب النزول » فاقد هرگونهء فائده و بهرهء علمى است ، چون تصور مىكنند كه بررسى « اسباب النزول » به منزلهء يك بحث تاريخى و كشف رويدادها در زمان گذشته است ، و از اين حد فراتر نمىرود ، و انسان از رهگذر شناخت « اسباب النزول » از زمينه هاى تاريخى نزول آيات و سور آگاه مىگردد ، و معرفت « اسباب النزول » - با چنين منزلتى - نمىتواند داراى عوائد و بازده علمى باشد .\r\nلكن بايد يادآور شد كه اينان در چنين پندارى دچار اشتباه هستند ، و تصور آنها سخت لغزان و نادرست مىباشد ، چرا كه آشنائى با « اسباب النزول » فوائد و آثار سودمندى را از پى خود براى هر فرد علاقه مند به فهم قرآن كريم به ارمغان مىآورد كه شمار اين فوائد و آثار سودمند ، نسبة فراوان مىباشد .\r\nاما قبل از آنكه فوائد شناخت « اسباب النزول » را برشمريم ، به ارزش و اهميت آن اشاره مىكنيم .\r\nاهميت و ارزش شناخت اسباب النزول :\r\n[ ترديدى نيست كه وقوف و آگاهى به « اسباب النزول » داراى نقش عمده و اساسى در فهم مدلول و مفهوم آيات قرآن كريم است ، و هر محققى از رهگذر آشنائى به « اسباب النزول » مىتواند حكمتى را بازيابد كه اين حكمت ، بيانگر علَّت و سرّ و راز تشريع و وضع احكام و قوانين بوده است ، چون علم به سبب ، زمينه و مقدمهء علم به مسبب مىباشد .\r\nبدون ترديد ساختمان تعبير و رده بندى الفاظ و عبارات و سبك و اسلوب تعابير قرآن كريم در حد گسترده‌اى تحت تأثير سبب نزول آن قرار دارد . به عنوان مثال : استفهام داراى مفاهيم و معانى متفاوتى از قبيل استفهام حقيقى و مجازى است كه استفهام مجازى نيز خود\r\n","description":"","footnote":"","page_name":" 71 ","page_number":71},
  {"content":"\r\nداراى انواع و مفاهيم گوناگونى مىباشد . « 31 » اگر ما بخواهيم نفى و يا تقرير و يا معانى ديگر را\r\n\r\n","description":"","footnote":"\r\n31 - معانى استفهام :\r\nالف - استفهام حقيقى كه انسان از رهگذر آن ، خواهان فهم و كشف مطلبى مىباشد .\r\nب - استفهام غير حقيقى « مجازى » كه داراى مفاهيم گوناگونى به شرح زير است :\r\nتسويه : كه منظور از آن اعلام تساوى نسبت به هر دو طرف قضيه است ، مانند :\r\n« سَواءٌ عَلَيْهِمْ أأَنْذَرْتَهُمْ أَمْ لَمْ تُنْذِرْهُمْ لا يُؤْمِنُونَ » ( بقره : 6 ) :\r\nبر آنها مساوى است چه آيا آنها را بيم دهى و يا بيمناكشان نسازى ايمان نياورند ؟\r\nانكار ابطالى : كه از رهگذر چنين استفهام و سؤال ، متعلق استفهام مورد ابطال و مشمول انكار قرار مىگيرد ، مانند :\r\n« أيُحِبُّ أَحَدُكُمْ أَنْ يَأْكُلَ لَحْمَ أَخِيه مَيْتاً » ( حجرات : 12 ) :\r\nآيا هيچيك از شما دوست مىدارد گوشت اندام برادر مردهء خود را بخورد و آن را در كامش فرو بلعد ؟ ! انكار توبيخى : مفهوم چنين استفهامى آن است كه متعلق استفهام مورد عمل قرار گرفته و مخاطب آن بدينوسيله مورد عتاب و سرزنش مىباشد ، مانند :\r\n« أتَعْبُدُونَ ما تَنْحِتُونَ » ( صافات : 95 ) :\r\nآيا [ بتهائى 
  ] كه آنها را با دست خويش تراش داده ، و به مدد حجارى و يا نجارى پديدشان آورده‌ايد مىپرستيد ؟ ! تقرير : و آن عبارت از واداشتن مخاطب به اقرار و اعتراف در رابطه با موضوعى است كه ثبوت و يا نفى آن از نظر گوينده ، مسلم و معلوم است ، مانند :\r\n« أأَنْتَ فَعَلْتَ هذا بِآلِهَتِنا يا إِبْراهِيمُ » ( انبياء : 62 ) :\r\nاى ابراهيم آيا تو نسبت به معبودان ما اين گونه رفتار كردى و آنها را درهم شكسته و فرو ريختى ؟\r\nدر صورتى كه ما راجع به اين آيه بگوئيم كه بت پرستان مىدانستند كه حضرت ابراهيم ( عليه السلام ) بتهاى آنها را درهم شكسته است ، استفهام مزبور به عنوان تقرير تلقى خواهد شد ، يعنى آنها مىخواستند از آنحضرت اقرار گيرند .\r\nتهكّم و استهزاء : مانند :\r\n« أصَلاتُكَ تَأْمُرُكَ أَنْ نَتْرُكَ ما يَعْبُدُ آباؤُنا » ( هود : 87 ) :\r\nاى شعيب ، آيا نماز و راز و نيازت به درگاه خدا ترا بر آن داشت كه ما راه و رسم پدران و نياكان خود را رها كنيم ؟ ! امر و فرمان : مانند :\r\n« وَقُلْ لِلَّذِينَ أُوتُوا الْكِتابَ وَالأُمِّيِّينَ أأَسْلَمْتُمْ » ( آل عمران : 20 ) :\r\nاى پيامبر ، به اهل كتاب ، يعنى يهود و نصارى ، و نيز به مشركين فاقد دانش و فرهنگ بگو آيا اسلام آورده‌ايد ، اسلام بياوريد .\r\nتعجب : مانند :\r\n« ألَمْ تَرَ إِلى رَبِّكَ كَيْفَ مَدَّ الظِّلَّ » ( فرقان : 45 ) :\r\nآيا به پروردگارت ننگريستى كه سايه را چگونه كشانده و گسترده است ؟ ! استبطاء و كُند بر شمردن : مانند :\r\n« ألَمْ يَأْنِ لِلَّذِينَ آمَنُوا أَنْ تَخْشَعَ قُلُوبُهُمْ لِذِكْرِ اللَّه » ( حديد : 16 ) :\r\n[ چرا كندى و تعويق را روا مىدارند 
  ] آيا براى كسانى كه برخوردار از ايمان هستند وقت و فرصت نرمى و انعطاف قلوبشان در برابر ياد خدا نرسيده است ؟\r\n( رك : مغنى اللَّبيب 1 / 17 ، 18 ) .\r\n","page_name":" 72 ","page_number":72},
  {"content":"\r\n\r\nاز استفهامى كه در آيات قرآن كريم مطرح شده است بازيابيم ناگزير بايد از قرائن حالى و يا مقالى و يا علائم و نشانه هاى ديگرى مدد گيريم .\r\nاطلاع بر اسباب النزول است كه مىتواند به ما در رسيدن به چنين هدفى يارى دهد .\r\nاساسا آن مفسرى را مىتوان از لحاظ صحت تفسير و تحقيقش ارزيابى كرد و در نتيجه به اعتبار و ارزش تفسيرش واقف شد كه هر چه بيشتر از اطلاعات گسترده و عميقترى در باره « اسباب النزول » در خود به هم رسانده باشد .\r\nامير المؤمنين على ( عليه السلام ) آگاه ترين و تواناترين فرد در زمينهء اسباب النزول :\r\nتمام فريقين - به خاطر همين نكته - امير المؤمنين على ( عليه السلام ) را به عنوان تواناترين و آگاه ترين فرد در تفسير قرآن كريم برشمرده‌اند ، چرا كه آنحضرت به طور دقيق و عميق و گسترده - بيش از ديگران - از « اسباب النزول » مطلع بوده است .\r\nآنحضرت براى اينكه مردم از آگاهيهاى درخور نسبت به مداليل و مفاهيم قرآن كريم محروم و بىبهره نمانند ، و بركاتى از اطلاعات ژرف و پرگسترهء آن بزرگوار عائد مردم شود در بارهء خويشتن مىفرمود :\r\n« و اللَّه لم تنزل آية الَّا و أنا اعلم فيما نزلت ، و فيمن نزلت ، و ابن نزلت » « 32 » سوگند به خداوند ، هيچ آيه‌اى نازل نشد جز آنكه درست مىدانم در بارهء چه موضوع و مسأله‌اى ، و در بارهء چه كسى ، و در كجا و كدام نقطه از سرزمين نزول يافته است .\r\nو نيز معمر « 33 » از وهب بن عبد اللَّه « 34 » ، از ابى الطفيل « 35 » روايت كرده است كه مىگفت : من خود شاهد و ناظر و حاضر بودم كه امير المؤمنين على ( عليه السلام ) ايراد\r\n\r\n","description":"","footnote":"\r\n32 - روايات متعددى قريب به همين مضمون در نوع 80 ، « الاتقان » ط بيروت 2 / 187 ، راجع به امير المؤمنين على ( عليه السلام ) آمده است كه نمايانگر آگاهيهاى وسيع آنحضرت در بارهء « اسباب النزول » مىباشد . رواياتى قريب به همين مضمون را ببينيد در : البرهان : بحرانى 1 / 17 . مناهل العرفان : زرقانى 2 / 483 . التفسير و المفسرون 1 / 89 .\r\n33 - ابو عبيده معمر بن مثنّى بصرى ( 110 - 290 ه ق ) از ائمهء علم و ادب كه قريب بيست اثر علمى نگاشته كه از آن جمله : « نقائض جرير و الفرزدق » ، « ما تلحن فيه العامّة » ، « طبقات الشعراء » ، « اعراب القرآن » ( رك : الاعلام 8 / 191 ) .\r\n34 - ابو جحيفه وهب بن عبد اللَّه بن مسلم بن جنادهء سوائى ( 64 ه ق ) ، صحابى كه به هنگام وفات حضرت نبى اكرم ( صلَّى اللَّه عليه و آله و سلم ) در سن نوجوانى به سر مىبرد . وى ساكن كوفه شد و تصدى بيت المال و شرطه را از سوى على ( عليه السلام ) به عهده داشت ( الاعلام 9 / 149 ) .\r\n35 - ابو الطفيل عامر بن واثلة بن عبد اللَّه بن عمر ليثى كنانى قرشى ( 3 - 100 ه ق ) ، شاعر كنانه و يكى از شجعان و صاحب منصب عالى در ميان آنها بود . وى در واقعهء « احد » زاده شد ، و از رسول اكرم ( صلَّى اللَّه عليه و آله و سلم ) نه حديث روايت كرده و پرچمدار امير المؤمنين على ( عليه السلام ) در پاره‌اى از جنگها بود . وى عليه بنى اميه به همراهى مختار به خوانخواهى امام حسين ( عليه السلام ) قيام كرد ، و آخرين صحابه‌اى است كه پس از همه از دنيا رفت . ( الاعلام 4 / 26 ) .\r\n","page_name":" 73 ","page_number":73},
  {"content":"\r\nسخن مىفرمود و مىگفت :\r\n« سلونى ، فو اللَّه لا تسألونى عن شىء الا اخبرتكم . و سلونى عن كتاب اللَّه ، فو - اللَّه ما من آية الَّا و انا اعلم أبليل نزلت ام بنهار ، ام فى سهل ام فى جبل » : « 36 » مردم ، پرسشهاى خود را با من در ميان گذاريد ، چرا كه سوگند به خداوند ، هر چه از من بپرسيد گزارش آن را بازگو مىكنم و شما را از آن مطلع مىسازم . و هر گونه سؤالى راجع به قرآن كريم را نيز با من مطرح سازيد ، چون سوگند به خداوند ، هيچ آيه‌اى در قرآن وجود ندارد كه من ندانم كه آيا در شب ، و يا در روز ، و يا در سرزمين هموار و دشت و هامون ، و يا در كوه و درّه و ماهور نازل شده است .\r\nو لذا آشنائى به زمان و مكان و اشخاص و ساير شرايط و اوضاع مربوط به نزول آيات قرآنى - در جهت بررسى عمق مفاهيم قرآن كريم و ابهام زدائى از چهرهء اسرار نهان و رموز سازندهء آن - داراى تأثير و كارآئى قابل توجهى است .\r\nعلى هذا نا آگاهى و بى خبرى از « اسباب النزول » كه عبارت از همان شرائط زمانى و مكانى و اشخاص و ساير زمينه هاى ديگر مىباشد - موجب مىگردد كه مفهوم و مقصود و پيام آيه‌اى را درست بازنيابيم ، و چه بسا امكان دارد - به علَّت عدم آشنائى به « اسباب النزول » ، مفهومى را بر خلاف منظور الهى در گنجور خاطر انديشهء خويش ذخيره كرده و برداشت نادرستى را به خود تلقين كنيم .\r\nروند صحيح و هماهنگ با واقع در تفسير قرآن كريم و شناخت درست مفاهيم اين كتاب آسمانى - بدون اطلاع از « قصه » و سبب نزول آيات - امكان پذير نيست .\r\nپس از تمهيد اين مقدمه هم اكنون سزا است سخن را در بحث و بررسى فوائد شناخت « اسباب النزول » آغاز كرده و اين فوائد را برشمريم .\r\n\r\n","description":"","footnote":"\r\n36 - روايات زيادى قريب به همين مضمون را ببينيد در : البرهان : بحرانى 1 / 17 . بحار الانوار 89 / 78 - 80 .\r\n","page_name":" 74 ","page_number":74},
  {"content":"\r\n\r\n\r\nفوائد شناخت « اسباب النزول »\r\nفائدهء اوّل شناخت « اسباب النزول » - بازيافتن وجه و راز حكمت الهى در نحوهء تشريع و قانونگذارى :\r\nاز طريق آشنائى با « اسباب النزول » مىتوانيم حكمت الهى را - در مورد قوانينى كه از رهگذر نزول آيات به مردم اعلام شده است - بازيابيم . اين آگاهى هم به حال مؤمنين سودمند است و هم كافران را به كار مىآيد :\r\nاما مؤمنين ، اين آگاهى بر مراتب ايمان آنها مىافزايد ، و شوق و تمايل آنان را در اجراء اين قوانين و عمل به مضامين قرآن كريم بر مىانگيزد ، چون در صورت اطلاع بر « اسباب النزول » ، مصالح و مزايا و حكمتهائى كه به اين احكام و قوانين مربوط است - مصالح و مزايائى كه به خاطر آنها آيه و يا آياتى نازل شد و متضمن احكام و قوانين خاصى است - براى آنها كاملا روشن مىگردد .\r\nاما كافر - در صورتى كه منصف باشد - به اين نتيجه مىرسد كه قانونگذارى اسلام بر اساس رعايت مصالح انسانى پى ريزى شده است ، نه بر استبداد و زورگوئى و طغيان و ارضاء هوس . به ويژه اگر همين كافر خط سير اين قانونگذارى و حركت تدريجى آن را مورد مطالعه قرار دهد احيانا بارقهء ايمان در قلبش راه يافته ، و محيط و فضاى جان و روانش روشن شده ، و پردهء ابهام و انكار از روى آن به يكسو مىافتد 
  ] .\r\nفائده دوم شناخت « اسباب النزول » - تخصيص حكم به سبب از ديدگاه كسانى كه ملاك را عبارت از خصوص سبب مىدانند نه عموم لفظ :\r\n[ در توضيح اين فائده مىتوان گفت : گاهى آياتى نازل مىگشت كه داراى تعبيرى عام بوده و حكم آن ، ظاهرا به همهء مردم مربوط مىشد ، اما سبب نزول آن آيه و يا آيات عبارت از جريانى بود كه به فرد و يا افراد خاصى ارتباط داشت . بر طبق نظريهء دانشمندانى كه معيار حكم را عبارت از خاص بودن سبب مىدانند و عام بودن تعبير را ملاك قرار\r\n","description":"","footnote":"","page_name":" 75 ","page_number":75},
  {"content":"\r\nنمىدهند حكم آيه را به مورد سبب نزول آيه محدود مىسازند ، و على رغم آنكه عبارت آيات ، عام است آن را به همهء مردم تعميم نمىدهند .\r\nبه عنوان نمونه : آيات « ظهار » « 37 » كه در آغاز سورهء « مجادله » به چشم مىخورد - و داراى تعبيرى عامّ : الَّذِينَ يُظاهِرُونَ . . . » مىباشد - سبب نزول آن عبارت از جريانى بود كه ميان زن و شوهرى روى داد .\r\nتفصيل قضيه اين است : مردى به نام « اوس بن صامت » « 38 » همسرى داشت به نام « خوله » دختر خويلد ( و يا خوله ، دختر حكيم بن ثعلبه ) و چون اوس بن صامت مردى عجول و تندرو بود و در يكى از ايام با عدم تمكنى همسرش از لحاظ زناشوئى مواجه گشت به شدت ناراحت و عصبى شد و به وى گفت :\r\n« انت علىّ كظهر امّى » :\r\nتو بر من به سان پشت مادرم بوده و بر من حرام هستى . « 39 »\r\n\r\n","description":"","footnote":"\r\n37 - ظهار در دوران جاهلى به منزلهء « طلاق » در اسلام بود . و آنگاه كه صيغهء « ظهار » - به صورتى كه در متن ياد شده است - از سوى شوهر نسبت به زن جارى مىشد ، ميان آن دو رشتهء زن و شوهرى گسيخته مىگشت ، و از آن پس اين زن بر شوهر خود - براى هميشه - حرام بوده ، و هيچگاه شوهر نمىتوانست به او رجوع نموده و يا با او مجددا ازدواج كند . و براى نخستين بار بود كه پس از ظهور اسلام ميان زن و شوهر ياد شده ، مسئله « ظهار » روى داد ، و آن دو در صدد چاره جوئى برآمدند و مىخواستند پيوند خانوادگى را دوباره در زندگانيشان اعاده كنند ، و سر انجام - چنان كه خواهيم ديد - آياتى در جهت حل اين مشكل نازل شد ، و براى اعادهء اين پيوند گسيخته و خنثى كردن تحريم ابدى - كه با اجراى صيغهء « ظهار » آن دو براى هميشه از يكديگر بيگانه مىشدند - حكم كفارهء « ظهار » نازل شد كه پس از اجراى حكم كفاره نسبت به يكديگر حلال مىگشتند ( براى آگاهى بيشتر در مورد « ظهار » و احكام و شرائط آن رجوع كنيد به : جواهر الكلام 33 / 97 تا 295 . الروضة البهية 6 / 117 تا 142 . كشاف اصطلاحات الفنون ، ذيل كلمهء « ظهار » . لغت نامه دهخدا ، 19 / 22 ، 23 ) .\r\n38 - از اين مرد به عنوان « سلمة بن صخر » نيز ياد كرده‌اند ( رك : الاتقان 1 / 50 ) .\r\n39 - كلمهء « ظهار » ، مصدر « ظاهر » و مشتق از « ظهر » به معنى پشت است ، و چنان كه ديديم صيغهء « ظهار » بدين صورت اجراء مىشد كه شوهر به زن خود مىگفت : « انت علىّ كظهر امّى » و به خاطر آن براى رها كردن همسر و جدائى از او ، از كلمهء « ظهر » استفاده مىشد كه چون پشت ، محل و موضع سوار شدن است و زن به هنگام زناشوئى ، مركوب شوهر است . بنابراين سوارشدن و برآمدن بر مادر از سوار شدن بر چهارپا استعاره شده و آنگاه سوار شدن بر همسر به هنگام زناشوئى به سوارشدن بر مادر تشبيه شده كه چنين كارى ممنوع و حرام است . بنابراين در صيغهء « ظهار » استعارهء لطيفى جلب نظر مىكند .\r\nظهار - همانگونه كه اشاره شد - در دوران جاهلى موجب حرمت دائمى زن و شوهر نسبت به يكديگر بود كه اسلام ، اصل « ظهار » را تحريم كرد ( رك : جواهر الكلام 33 / 96 . الروضة البهية 6 / 117 ) .\r\n( 1 ) سزا است يادآور شويم كه در ميان تمام سوره هاى قرآن كريم - ظاهرا - تنها سوره‌اى كه در تمام آيات آن ، لفظ جلاله ، يعنى « اللَّه » يك بار و يا چند بار به كار رفته همين سورهء مجادله است ( رك : هامش « مسالك الافهام » : جواد كاظمى 2 / 92 . ضمنا يادآور مىشود كه اين بنده نيز قبل از مراجعه به هامش « مسالك » ، اين نكته را از يكى از دوستان شنيده بودم ، و از پيش به سورهء مجادله نگريستم و ديدم همانگونه است كه ياد آورى كرده بود ، يعنى در همهء آيات آن حد اقل يك بار لفظ جلاله ديده مىشود ) .\r\n","page_name":" 76 ","page_number":76},
  {"content":"\r\nاين مرد پس از آنكه خشمش فروكش كرد و به حالت طبيعى بازگشت از اين سخن ، يعنى « ظهار » نادم و پشيمان شد . و در حالى كه سخت افسرده خاطر بود به همسرش گفت : از اين پس تو بر من حرام هستى و پيوند ما از يكديگر گسيخته است . زن به او گفت :\r\nدست از اين سخن بدار و چنين مگو ، تو مىتوانى نزد رسول خدا ( صلَّى اللَّه عليه و آله و سلم ) به روى و مشكل خود را با او در ميان گذارى . مرد گفت : من خويشتن را چنين مىبينم كه از طرح اين مشكل در حضور رسول خدا ( صلَّى اللَّه عليه و آله و سلم ) در درونم احساس حياء و آزرم مىكنم . زن گفت : پس راضى شو كه من شخصا نزد آنحضرت بروم و از او در اين باره پرسش كنم . مرد راضى شد .\r\nاين زن حضور رسول خدا ( صلَّى اللَّه عليه و آله و سلم ) رسيد ، در حالى كه عايشه به شستشوى سر خود سرگرم بود . زن به آنحضرت عرض كرد : شوهر من اوس بن صامت - آنگاه كه مرا به همسرى خويش درآورد - من دخترى جوان و شاداب و صاحب اهل و مال و مكنت بوده‌ام ، اما او اموالم را صرف كرده و جوانيم تباه گشته و اهل و خويشاوندانم را از پيرامونم پراكنده است . اكنون كه سالخورده شده‌ام مرا « ظهار » كرده ، لكن از كار خويش پشيمان است . آيا براى حلال شدن ما نسبت به يكديگر و بازگشت به زندگانى نخست ، راهى وجود دارد ؟ فرمود : اكنون تو بر او حرام مىباشى . آن زن عرض كرد : آن خدائى كه قرآن كريم را نازل كرد مگر سخنى از طلاق و جدائى به ميان نياورد ، او مرا طلاق نداده و رهايم نكرده است ، او پدر فرزندان من و محبوبترين افراد از ديدگاه من مىباشد ؟ رسول اكرم فرمود : آنچه هم اكنون مىتوانم بگويم اين است كه تو بر وى حرام هستى ، و در زمينه كار و مشكل تو هيچ حكم جديدى از جانب خداوند به من نرسيده است .\r\nاين زن پياپى به رسول خدا ( صلَّى اللَّه عليه و آله و سلم ) مراجعه مىكرد ، و همان پاسخ نخست را مىشنيد كه تو بر او حرام هستى . زن از اين وضع سخت دچار افسردگى خاطر شده و آه از نهاد مىكشيد و بانگ و ناله بر مىآورد و مىگفت : از پريشانى و بينوائى و نگون بختى و نياز و گرفتارى خويش به درگاه خدا شكوه مىبرم ، بارخدايا به زبان پيامبر خود [ راهى فراسوى مشكل و گرفتارى من بگشا و 
  ] حكم و دستورى در اين باره فرو فرست .\r\nاين حادثه ، نخستين ظهارى بود كه پس از ظهور اسلام روى داد ، چنان كه قبلا\r\n","description":"","footnote":"","page_name":" 77 ","page_number":77},
  {"content":"\r\nهمين نكته را متذكر شديم .\r\nبارى ، آنگاه كه عايشه از شستشوى سر خود فارغ شد اين زن به پيامبر اكرم ( صلَّى اللَّه عليه و آله و سلم ) عرض كرد : اى پيامبر خدا ، راجع به حلّ مشكل من چاره‌اى بينديش . عايشه گفت : سخن كوتاه كن و از ادامهء مجادلهء با پيامبر اكرم ( صلَّى اللَّه عليه و آله و سلم ) دست نگهدار ، آيا به چهرهء رسول خدا ( صلَّى اللَّه عليه و آله و سلم ) نمىنگرى كه به هنگام نزول وحى ، حالت رخوت و سستى در آن پديدار مىگردد [ و هم اكنون آنحضرت در حال دريافت وحى به سر مىبرد ، بنابراين سكوت اختيار كن 
  ] .\r\nآنگاه كه وحى به پايان رسيد به آن زن فرمود : برو شوهرت را بياور ، [ شوهر حضور رسول خدا ( صلَّى اللَّه عليه و آله و سلم ) آمد 
  ] و آنحضرت آيات سورهء مجادله « 1 » را بر وى خواند :\r\n« قَدْ سَمِعَ اللَّه قَوْلَ الَّتِي تُجادِلُكَ فِي زَوْجِها وَتَشْتَكِي إِلَى اللَّه وَاللَّه يَسْمَعُ تَحاوُرَكُما إِنَّ اللَّه سَمِيعٌ بَصِيرٌ . الَّذِينَ يُظاهِرُونَ مِنْكُمْ مِنْ نِسائِهِمْ ما هُنَّ أُمَّهاتِهِمْ إِنْ أُمَّهاتُهُمْ إِلَّا اللَّائِي وَلَدْنَهُمْ وَإِنَّهُمْ لَيَقُولُونَ مُنْكَراً مِنَ الْقَوْلِ وَزُوراً وَإِنَّ اللَّه لَعَفُوٌّ غَفُورٌ . وَالَّذِينَ يُظاهِرُونَ مِنْ نِسائِهِمْ ثُمَّ يَعُودُونَ لِما قالُوا فَتَحْرِيرُ رَقَبَةٍ مِنْ قَبْلِ أَنْ يَتَمَاسَّا ذلِكُمْ تُوعَظُونَ بِه وَاللَّه بِما تَعْمَلُونَ خَبِيرٌ . فَمَنْ لَمْ يَجِدْ فَصِيامُ شَهْرَيْنِ مُتَتابِعَيْنِ مِنْ قَبْلِ أَنْ يَتَمَاسَّا فَمَنْ لَمْ يَسْتَطِعْ فَإِطْعامُ سِتِّينَ مِسْكِيناً ذلِكَ لِتُؤْمِنُوا بِاللَّه وَرَسُولِه وَتِلْكَ حُدُودُ اللَّه وَلِلْكافِرِينَ عَذابٌ أَلِيمٌ » ( مجادله : 1 - 4 ) :\r\nتحقيقا خداوند متعال سخن زنى را - كه با تو در بارهء شوى خويش مجادله و منازعه مىكرد - شنيد ، زنى كه شكوه به درگاه خدا برده و از او داورى و مدد مىجست . آرى خدا گفتگوى شما را با يكديگر شنيد ، و خدا شنواى بينا است .\r\nآن كسانى كه از زمرهء شما مسلمين از زنان و همسران خويش از طريق « ظهار » بيزارى مىجويند ، اين زنان به عنوان مادرانشان به شمار نمىآيند . مادران آنها فقط عبارت از كسانى هستند كه آنها را زائيده‌اند ، اينان سخنى زشت و ناپسند و دروغين و تهى از\r\n\r\n","description":"","footnote":"\r\n1 - مجمع البيان 9 / 264 ، 265\r\n","page_name":" 78 ","page_number":78},
  {"content":"\r\nواقعيت را بر زبان مىرانند ، و خداوند داراى گذشت مىباشد و آمرزشگر است .\r\nآن كسانى كه از رهگذر « ظهار » زنان و همسران خويش را از نظر زناشوئى از خود بيگانه مىسازند ، و آنگاه نادم و پشيمان شده و از گفتهء خويش باز مىگردند بايد قبل از تماسّ جنسى با يكديگر ، برده‌اى را آزاد سازند ، اين سخنى است كه شما از طريق آن پند گيريد [ و شتابزده و تحت تأثير خشم تصميم نگيريد 
  ] و خداوند به كردار شما آگاه است .\r\nاگر كسى در خود توانى براى آزاد كردن برده نيابد [ و يا نتوانست برده‌اى در دسترس بيابد 
  ] بايد قبل از تماسّ با همسران خويش دو ماه پياپى روزه گيرد ، و اگر كسى قادر بر روزه گرفتن نبود بايد به شصت فرد مسكين و بينوا اطعام كند ، و اين حكم و كيفر براى آنست كه به خدا و رسول او ايمان بياوريد و سراسيمه به « ظهار » دست نيازيد . و اين است حدود و مرزهاى قوانين الهى [ كه نبايد از راه ناسپاسى از آنها تجاوز كرد ، چرا كه 
  ] براى كافران و ناسپاسان شكنجه‌اى دردآور و رنج آفرين در پيش است .\r\nپس از نزول اين آيات بود كه عايشه گفته بود :\r\n« بزرگ است خدائى كه همهء اصوات و آواها و گفته ها را مىشنود ، و نيروى شنوائى او بس گسترده و نامحدود مىباشد ، چرا كه اين زن با رسول خدا ( صلَّى اللَّه عليه و آله و سلم ) به گفتگو نشسته بود ، در حالى كه من در زاويهء منزل نشسته و نزديك آنها جاى داشتم ، لكن فقط پاره‌اى از سخنان و گفتگوى آنها را با يكديگر مىشنيدم و پاره‌اى ديگر از گفتارشان به گوشم نمىرسيد » .\r\nوقتى رسول اكرم ( صلَّى اللَّه عليه و آله و سلم ) آيات آغاز سورهء مجادله را بر اين مرد تلاوت كرد به او فرمود : آيا مىتوانى برده‌اى را آزاد سازى ؟ عرض كرد : اگر چنين كنم بايد تمام اموالم را به فروش رسانم ، چون نرخ و بهاء برده گران است و من مال و ثروت زيادى ندارم . فرمود : آيا مىتوانى دو ماه پياپى روزه دارى ؟ عرض كرد : يا رسول اللَّه اگر من در روز ، سه بار غذا نخورم ديدگانم ضعيف گشته و از كار مىافتد و از آن بيم دارم كه نابينا شوم . فرمود : آيا مىتوانى شصت فرد مسكين و بينوا را اطعام كنى ؟ عرض كرد : سوگند به خداوند توان چنين كارى را ندارم مگر آنكه در اين امر به من كمك كنى . رسول خدا ( صلَّى اللَّه عليه و آله و سلم ) فرمود : به تو پانزده صاع « 40 » [ خرما - يا - بذر گندم و يا جو 
  ] كمك مىكنم و از خدا نيز مىخواهم كه بركت و فزونى مطلوبى در اموال تو به هم رساند .\r\n\r\n","description":"","footnote":"\r\n40 - صاع ، پيمانه‌اى معادل با چهار « مدّ » است و هر مدّ تقريبا معادل با يك چهارم « منّ » يعنى سه كيلو مىباشد . صاع با واحد وزن امروزى ، مساوى با دو هزار و نهصد و چهل و هشت گرم و چهل سانتى گرم است ( ترجمه شرايع به فرانسه : دو كرى 1 / 18 ، ح 1 . منتهى الارب ، غياث اللغات ، به نقل از : لغت نامهء « دهخدا » 19 / 69 ) .\r\n","page_name":" 79 ","page_number":79},
  {"content":"\r\n\r\nآنحضرت پانزده صاع خوراكى مزبور را به او بخشيد و دعا كرد و در نتيجه بركاتى در مكنت مالى او فراهم آمد [ و به اداء كفارهء ظهار موفق گرديد 
  ] ، و سر انجام خواستهء اين زن و شوهر برآورده شد و پريشى و گسيختگى زندگانى زن و شوهرى آنها به سامان رسيد . « 41 »\r\nآيات « ظهار » كه در آغاز سورهء « مجادله » آمده است سبب نزول آن عبارت از « ظهار » اوس بن صامت نسبت به همسرش بوده است ، و حكمى كه در اين آيات مطرح شده است - طبق نظر كسانى كه عموم آيه را ( در صورتى كه سبب نزول آن ، خاص باشد ) ملاك قرار نمىدهند - به اين زن و شوهر اختصاص دارد . امّا حكم مردان و زنان ديگر در رابطه با « ظهار » را بايد [ طبق نظر سيوطى 
  ] در دليل ديگر اعم از قياس و يا جز آن جستجو كرد ! بديهى است كه پى بردن به هدف اين حكم و نيز قياس كردن بر آن جز از راه شناسائى سبب نزول آيات « ظهار » امكان پذير نيست ! و اگر سبب نزول اين آيات - با چنان مبنائى - شناسائى نشود آيات مزبور ، عاطل و بىفائده خواهد گشت . « 42 »\r\nفائدهء سوّم شناخت « اسباب النزول » - عدم خروج سبب نزول از حكم آيه در صورتى كه حكم عامّ آيه مشمول تخصيص باشد :\r\nيعنى لفظ و تعبير آيه ، عام است ، لكن طبق دليل ، اين عام ، مورد تخصيص واقع شده است . و آنگاه كه سبب نزول آيه ، مورد شناسائى قرار گيرد ، دائرهء تخصيص به مواردى محدود مىگردد كه مورد سبب نزول را در بر نمىگيرد ، زيرا شمول تعبير عامّ آيه بر مورد سبب نزول ، قطعى و مسلَّم است و استثناء مورد سبب نزول از حكم عامّ آيه - آن هم از طريق اجتهاد - ممنوع و نادرست است . چنان كه قاضى أبو بكر باقلانى در بارهء اين مطلب ، اجماع و اتفاق نظر علماء را بازگو كرده است مبنى بر اينكه در صورت تخصيص حكم عامّ آيه ،\r\n\r\n","description":"","footnote":"\r\n41 - بنگريد به : مجمع البيان 9 / 246 ، 247 . مضمون اين قضيه را با اختلافات يسير و اندكى ببينيد در : جامع البيان :\r\nطبرى 28 / 1 ، 6 . روض الجنان 9 / 360 - 362 . كشف الاسرار 10 / 4 ، 5 . اسباب النزول : واحدى 231 - 233 .\r\nالدرّ المنثور : سيوطى 6 / 179 - 181 . كنز العرفان 2 / 288 ، 289 . الكشاف زمخشرى 4 / 484 ، 485 .\r\n42 - زرقانى در بارهء « تخصيص حكم به سبب نزول » به آيهء « مجادله » استشهاد كرده است . ولى از آنجا كه مورد ، مخصّص حكم نيست ، چنين استشهادى صحيح به نظر نمىرسد ، زيرا ، كلمهء « الَّذِينَ يُظاهِرُونَ . . . » از الفاظ عموم است ، چنان كه سيوطى - در ضمن برشمردن تعابير عام و الفاظ عموم - اصولا موصولات را از تعابيرى مىداند كه مفيد عموم مىباشد ، و لذا لزومى ندارد كه ما حكم ظهار و كفارهء آن را از طريق قياس به حكمى - كه در بارهء اوس بن صامت نازل شده است - به دست آوريم ، بلكه از راه عموم آيه ، حكم ظهار و كفارهء آن براى همگان جارى است و تمام افراد را در برمىگيرد . البته زرقانى - بر طبق نظر كسانى كه ملاك را عبارت از خصوص سبب مىدانند و عموم لفظ را دخالت نمىدهند - به آيهء مجادله استناد كرده كه حكم ديگران - در رابطهء با ظهار - از قياس و جز آن استنباط مىگردد ( رك :\r\nمناهل العرفان 1 / 105 ، 106 ) .\r\n","page_name":" 80 ","page_number":80},
  {"content":"\r\nمورد سبب نزول در شمار مستثنيات و مصاديق افرادى كه از حكم آيه اخراج شده‌اند قرار نمىگيرد ، بلكه مشمول قانون كلَّى و حكم عامّ آيه مىباشد . و چون اين نكته مورد اتفاق معظم دانشمندان است نبايد به نظريهء فرد يا افراد اندكى از علماء كه اين نكته را نمىپذيرند و مىگويند مورد سبب نزول - به حكم تخصيص - از حكم عام آيه بيرون است - وقعى نهاد .\r\nبنابراين اگر سبب نزول مورد شناسائى قرار نگيرد ، احتمال خروج مورد سبب نزول از حكم عام آيه در ميان است ، با اينكه مىدانيم اخراج مورد سبب نزول - به وسيلهء دليل مخصّص - از حكم عام آيه به خاطر اجماعى كه ياد كرديم به هيچوجه درست نيست .\r\nغزالى در كتاب « المستصفى » مىگويد :\r\n« رسول اكرم ( صلَّى اللَّه عليه و آله و سلم ) - كه فرمود :\r\n« الولد للفراش و للعاهر الحجر » :\r\nفرزندى كه از همسر كسى زاده مىشود از آن شوهر است ، و زناكار از اين فرزند نصيبى ندارد ، بلكه بهرهء او از رهگذر زنا سنگ است .\r\nاين سخن و حديث ياد شده در بارهء كنيز « زمعة » وارد شده است ، زيرا « عبد بن زمعة » مىگفت : فرزند اين كنيز ، برادر من و پسر كنيز پدرم مىباشد و در فراش پدرم زاده شد ، يعنى وقتى اين پسر به دنيا آمد كه اين كنيز - در طى مدّت مناسبى براى حمل و آبستنى - در اختيار پدرم قرار داشت . لذا رسول خدا ( صلَّى اللَّه عليه و آله و سلم ) فرمود :\r\n« الولد للفراش . . . » بنابراين آنحضرت طبق اين بيان ، ثابت كرد كه كنيز نيز مانند زنهاى آزاد است ، و فرزندى كه از او به دنيا مىآيد از آن شوهر او است ، و لو آنكه قبل از آن ، اين كنيز ، زناكار بوده و بيش از حد اقل مدّت حمل در اختيار ديگرى قرار داشت . اما چون ابو حنيفه از سبب و موردى كه موجب گشت رسول خدا ( صلَّى اللَّه عليه و آله و سلم ) اين سخن ، يعنى « الولد للفراش . . . » را بيان كند اطلاعى نداشت كنيز را از عموم و شمول اين حكم عام خارج ساخته و گفته است : قانون « الولد للفراش . . . » شامل موردى كه « امه » يعنى برده و كنيز ، همسر انسان باشد نمىگردد ، لذا بايد گفت : اين رأى ابو حنيفه درست نيست » . « 43 »\r\nاين نمونه و مثال را عبد العظيم زرقانى در كتاب خود براى تبيين فائدهء سوم شناخت « سبب نزول » ياد كرده ، و گفتار غزالى در ردّ نظريهء ابو حنيفه را در همين كتاب آورده\r\n\r\n","description":"","footnote":"\r\n43 - مناهل العرفان 1 / 106 . ","page_name":" 81 ","page_number":81},
  {"content":"\r\nاست . « 1 »\r\nبراى توضيح مسئلهء فوق بايد يادآور شد كه در زمان جاهليت مرسوم بود : كنيزكانى را براى خود تهيه و تربيت مىكردند و مزدى براى آنها مقرر مىساختند تا از راه روسپىگرى مزدورى كنند و از رهگذر اين كار زشت تكسب نمايند . راه و رسم مردم جاهلى بر آن بود فرزندانى را كه اين روسپيان و زناكاران حرفه‌اى به دنيا مىآوردند به مردان زناكار منتسب كرده و نوزادان را بدانها مىپيوستند . البته در صورتى اين فرزندان را به زنا كاران ملحق مىكردند كه آنها راجع به اين نوزادان مدعى مىشدند .\r\nشخصى به نام « زمعه » كنيزى داشت كه زناكاران بر وى در مىآمدند ، و زمعه او را براى روسپىگرى به مزدورى گرفته و سر انجام باردار شد كه تصور مىرفت اين جنين ، در رحم او از ناحيهء « عتبة بن ابى وقاص » به هم رسيده است . اما عتبه قبل از تولد اين جنين در حال كفر از دنيا رفت و قبلا به برادرش « سعد بن ابى وقاص » سپرد جنين اين كنيز را متعلق به او قلمداد كند . زمعه ، پسرى داشت به نام « عبد » . وى با سعد بن ابى وقاص راجع به جنينى كه از اين كنيز به دنيا آمده بود درگير شد . سعد گفت : اين فرزند - طبق راه و رسم جاهلى - برادرزادهء من است . اما عبد بن زمعه در برابر ادعاى سعد پاسخ داد : نه ، بلكه ، اين فرزند - چون بر فراش پدرم زاده شد - برادر من مىباشد . رسول خدا ( صلَّى اللَّه عليه و آله و سلم ) با اين بيان - كه « الولد للفراش ، و للعاهر الحجر » - داورى فرمود ، و اعلام كرد كه فرزند از آن زمعه مىباشد و ادعاى مرسوم در دوران جاهلى را بدينوسيله باطل اعلام فرمود و دعوى عتبه را - كه بر اساس شيوهء جاهلى مبتنى بود - بى اساس و نادرست خواند . « 44 »\r\nزرقانى در مورد فائدهء سوّم شناخت اسباب النزول ، مثال و نمونه‌اى از آيهء قرآن كريم را ياد نكرده ، بلكه صرفا به ذكر نمونه‌اى از احاديث بسنده نموده است .\r\nفائدهء چهارم شناخت « اسباب النزول » - وقوف و آگاهى به مدلول صحيح آيات و رفع ابهام از چهرهء مفاهيم ظاهرى آنها :\r\nبراى آنكه به مدلول صحيح و مقاصد و مفاهيم آيات و سوره ها به درستى واقف گرديم ، شناخت « اسباب النزول » را مىتوان به عنوان يكى از عواملى برشمرد كه به مفسر قرآن كريم در رسيدن به چنين هدفى مدد رسانده و او را يارى مىدهد به عبارت ديگر : اگر\r\n\r\n","description":"","footnote":"\r\n1 - همان مرجع و صفحه .\r\n44 - سنن ابى داود ، و هامش آن 2 / 703 ، 704 .\r\n","page_name":" 82 ","page_number":82},
  {"content":"\r\n\r\n\r\nما بخواهيم مفاهيم و مداليل آيات و سور را - منهاى شناخت « اسباب النزول » - بازيابيم در حقيقت راهى بسيار ناقص را طى كرده و در بيراهه‌اى كور و منحرف از مقصد و مقصود قرار گرفته و به هدف صحيحى نمىرسيم ، بلكه حتى گاهى نتيجه‌اى معكوس و واژگونه از بررسى آيات و سور ، عائد ما مىگردد .\r\nبنابراين از راه شناسائى « سبب نزول » مىتوان بر معنى و مقصود آيات و سور دست يافت و غبار اشكال و ابهام را از چهرهء معنى و مقصود آنها سترد :\r\nسخن پاره‌اى از دانشمندان در بارهء اين فائده :\r\nابن دقيق العيد « 45 » مىگفت : « بيان و گزارش « سبب نزول » آيات ، راه و روش استوار و مطمئنى براى فهم معانى قرآن كريم مىباشد » .\r\nابن تيميه « 46 » نيز مىگفت « شناسائى « سبب نزول » به فهم و درك صحيح آيه مدد مىرساند ، زيرا علم به سبب موجب علم به مسبّب ، يعنى علم به خود آيه مىگردد » .\r\nنمونه هائى از برداشتهاى نادرست در تفسير آيات به خاطر عدم اطلاع از سبب نزول آنها :\r\n1 - مروان بن حكم « 47 » در بارهء آيهء زير ، خود را مواجه با اشكال مىديد :\r\n« لا تَحْسَبَنَّ الَّذِينَ يَفْرَحُونَ بِما أَتَوْا وَيُحِبُّونَ أَنْ يُحْمَدُوا بِما لَمْ يَفْعَلُوا فَلا تَحْسَبَنَّهُمْ\r\n\r\n","description":"","footnote":"\r\n45 - چند نفر به نام « ابن دقيق العيد » شهرت دارند 1 - محمد بن على بن وهب بن مطيع : ابو الفتح تقى الدين قشيرى ( 625 - 702 ه ق ) كه مانند پدر و جدش به « ابن دقيق العيد » معروف است . وى از اكابر علماء اصول و مجتهد بوده ، و پدرش اصلا از « منفلوط » مصر است و خود در ينبع - كه در كنار ساحل درياى احمر قرار داشته - به دنيا آمد . از آثار او است : « احكام الاحكام » ، « الالهام فى احاديث الاحكام » ، « تحفة اللبيب فى شرح التهذيب » و كتابهاى ديگر در حديث و اصول فقه و اصول دين ( بنگريد به : الاعلام 7 / 173 ) ، 2 - موسى بن على بن وهب بن مطيع قشيرى ، معروف به سراج الدين ( 641 - 685 ه ق ) برادر « ابن دقيق » ياد شده كه فقيه بوده است ، لكن برادر او از وى اعلم و اشهر بوده است ( رك : الاعلام 8 / 277 ) .\r\n46 - ظاهرا ابن تيميه همان كسى است كه كتابى به نام « مقدمة فى اصول التفسير » را به وى نسبت مىدهند و احتمالا فخر الدين محمد بن خضر بن محمد خضر بن على بن تيميهء حرّانى حنبلى ( 542 - 622 ه ق ) صاحب « التفسير الكبير » مىباشد و داراى آثار ديگرى نيز هست ( رك : الاعلام 6 / 346 ) دو نفر ديگر نيز به ابن تيميه معروفند 1 - عبد السلام بن عبد اللَّه بن خضر . . . ابن تيميهء حرانى : مجد الدين ( م 652 ه ق ) كه او را نيز كتابى است به نام « تفسير القرآن العظيم » و جد ابن تيميهء معروف است 2 - ابن تيميهء معروف : احمد بن عبد السلام بن عبد اللَّه بن . . . خضر دمشقى حنبلى : تقى الدين ( 661 - 728 ه ق ) كه داعيهء اصلاح دين را در سر داشت و صاحب كتاب « منهاج السنة » مىباشد ( در بارهء اين دو ، بنگريد به : الاعلام 7 / 129 و 1 / 140 ) .\r\n47 - مروان بن حكم بن العاص : ابو عبد الملك ( 2 - 65 ه ق ) خليفهء اموى كه در جنگ صفين همراه معاويه شركت كرد ( تفصيل سخن را بنگريد در : الاعلام 8 / 94 ) .\r\n","page_name":" 83 ","page_number":83},
  {"content":"\r\nبِمَفازَةٍ مِنَ الْعَذابِ وَلَهُمْ عَذابٌ أَلِيمٌ » ( آل عمران : 188 ) :\r\nمپندار آن كسانى كه به كار منافقانهء خويش شادمان مىگردند و علاقه مند هستند در برابر كارى را كه انجام نداده‌اند و يا در خور آن نبوده‌اند مورد ستايش قرار گيرند ، آرى مپندار كه آنان از عذاب خدا مىرهند ، بلكه براى آنان عذابى دردآور در پيش است .\r\nمروان پس از نزول اين آيه مىگفت : چنانچه بنابراين باشد - كه اگر كسى در برابر كارى كه انجام داده شادمان گردد ، و به خاطر كارى كه انجام نداده علاقه مند به ستايش ديگران باشد ، اگر به خاطر داشتن چنين حالت روانى در روز قيامت دچار عذاب الهى شود - پس بايد همهء ما در قيامت به عذاب الهى دچار گرديم ، چرا كه تمام ما مردم در چنين حالت روانى به سر مىبريم ؟\r\nمروان بن حكم گرفتار چنين نگرانى بود تا آنگاه كه ابن عباس براى او توضيح داد مبنى بر اينكه آيهء ياد شده در بارهء اهل كتاب نازل گرديد ، چرا كه نبى اكرم ( صلَّى اللَّه عليه و آله و سلم ) از آنها راجع به موضوعى سؤال كرد و آنان حقيقت امر را كتمان كرده و پاسخى دگرگونه به آنحضرت مىدادند ، و چنان وانمود مىساختند كه مطابق با واقع به سؤال آنحضرت پاسخ گفته‌اند ، و مىخواستند از طريق اين كار منافقانه و واژگونهء خويش ستايش آنحضرت و مسلمين را به خود جلب كنند [ و با نيرنگى كه در پاسخ خود به كار بردند و وظيفه‌اى كه درست آن را ايفاء نكردند سخت شادمان بودند كه آنحضرت را قانع نموده ، و كارى را كه انجام ندادند انجام شده جلوه داده و از اين رهگذر مورد ستايش قرار گيرند . لذا آيهء مذكور در جهت افشاء رفتار مكارانهء چنين منافقانى نازل گرديد 
  ] .\r\nگويند : اين آيه در بارهء يهوديان نازل شد ، چرا كه آنان از احترام مردم نسبت به خويشتن و از اينكه آنانرا مردمانى عالم و دانشمند برمىشمردند احساس شادمانى مىكردند .\r\nعده‌اى مىگويند : آيهء مزبور در بارهء منافقين نازل گرديد ، زيرا با يكديگر در تخلف از جهاد به توافق رسيده بودند ، و آنگاه كه رسول خدا ( صلَّى اللَّه عليه و آله و سلم ) با اصحابش از جهاد بازگشت در صدد بهانه جوئى و پوزشخواهى برآمدند و خواهان آن بودند كه پوزش آنها مورد پذيرش واقع شده و با تظاهر به ايمانى كه از آن قلبا بىبهره بودند ستايش و تأييد آنحضرت را به خود جلب كنند .\r\nو سر انجام برخى چنين ياد كرده‌اند : يهوديان خيبر نزد نبى اكرم ( صلَّى اللَّه عليه و آله و سلم ) آمدند و گفتند : ما ترا مىشناسيم و به تو ايمان داريم ، در حالى كه صحنه سازى\r\n","description":"","footnote":"","page_name":" 84 ","page_number":84},
  {"content":"\r\n\r\nمىكردند و قلوب آنها از ايمان تهى بود ، اما مسلمين تحت تأثير رفتار منافقانه و صحنه پردازى آنها قرار گرفته و زبان به ستايش آنان گشودند ، لذا خداوند متعال با نازل كردن آيهء مورد بحث ، راز و جريان نابسامان درونى آنان را افشاء كرد ( بنگريد به : مجمع البيان 2 / 553 ) .\r\nميبدى مىنويسد :\r\n« قتاده و مقاتل گفتند : اين آيت در شأن جهودان فرو آمد كه بر مصطفى ( صلَّى اللَّه عليه و آله و سلم ) شدند و گفتند : ( نحن نعرفك و نصدّقك ) . اين به زبان مىگفتند و در دل خلاف آن داشتند . چون از نزديك مصطفى ( صلَّى اللَّه عليه و آله و سلم ) بيرون آمدند مسلمانان ايشان را پرسيدند كه چه كرده‌ايد ؟ ايشان گفتند : شناختيم وى را و تصديق كرديم .\r\nمسلمانان اين گفته از ايشان بپسنديدند و دعا گفتند و سپاسدارى كردند ، و ندانستند كه ايشان با اين گفته در دل ، كفر دارند ، و ايشان در آنچه مىكردند شاد مىبودند .\r\nرب العالمين گفت : يا محمد ، مپندار كه اين شادى ايشان به آنچه كردند - از اظهار ايمان و اعتقاد كفر - ، ايشان را از آتش برهاند ، و آن ثناء و حمد مؤمنان - كه دوست مىدارند به آنچه نكردند ، يعنى به تصديق كه گفتند : كرديم و نكرده بودند - مپندار كه ايشان به اين از آتش و عذاب برهند . اينست كه رب العالمين گفت : « فَلا تَحْسَبَنَّهُمْ بِمَفازَةٍ مِنَ الْعَذابِ » اى منجاة من العذاب . مفازه ، نجات بود و موضع نجات بود همچون مرحمت . و سمّيت المفازة مفازة ؟ لأنّ من قطعها فاز ( كشف الاسرار 2 / 376 ) .\r\nمسلم و بخارى در « صحيح » خود همان جريان مروان را بازگو ساخته و روايت ياد شده را در كتاب خود آورده‌اند .\r\n2 - از عثمان بن مظعون « 48 » و عمرو بن معدى كرب « 49 » چنين بازگو شده است كه آن دو مىگفتند : شرب خمر ، مباح است و براى اثبات سخن خود به آيهء زير استشهاد و استدلال مىكردند :\r\n« لَيْسَ عَلَى الَّذِينَ آمَنُوا وَعَمِلُوا الصَّالِحاتِ جُناحٌ فِيما طَعِمُوا إِذا مَا اتَّقَوْا وَآمَنُوا وَعَمِلُوا الصَّالِحاتِ ثُمَّ اتَّقَوْا وَآمَنُوا . . . » ( مائده : 93 ) :\r\nبر كسانى كه داراى ايمان و كردار شايسته‌اى بودند چنانچه قبل از نزول تحريم خمر\r\n\r\n","description":"","footnote":"\r\n48 - عثمان بن مظعون بن حبيب بن وهب جمحى ( م 2 ه . ق ) از صحابهء رسول اكرم ( صلَّى اللَّه عليه و آله و سلم ) كه از حكماء عرب در دوران جاهلى به شمار مىرفت . و پس از سيزدهمين نفر ، اسلام آورد ( الاعلام 4 / 378 ) .\r\n49 - عمرو بن معدى كرب بن ربيعة بن عبد اللَّه زبيدى كه از شجعان يمن بوده و به سال نهم هجرى همراه ده نفر از بنى زبيد اسلام آورد ، و سر انجام به علت تشنگى شديد ، در وقعهء قادسيه از دنيا رفت ( الاعلام 5 / 260 ، 261 ) .\r\n","page_name":" 85 ","page_number":85},
  {"content":"\r\nچيزى از خمر را چشيده باشند جرم و بزهى بر آنها نخواهد بود ، اما به شرط آنكه از كفر بپرهيزند و ايمان را از دست ننهند و كردار شايسته‌اى را در پيش گيرند ، آنگاه به تقواى خويش ، تداوم بخشيده و بر ايمان خود پايدار بمانند . . .\r\nاما اگر آن دو از سبب نزول اين آيه آگاه مىبودند چنين سخنى را بر زبان نمىآوردند . سبب نزول آيهء مزبور اين بود :\r\nعده‌اى از مردم - آنگاه كه آيهء حرمت خمر نازل گرديد - مىگفتند : چه خواهد شد حال كسانى كه در راه خدا كشته شدند و دنيا را از اين رهگذر ترك گفتند ، اما خمر را - كه رجس و پليد بود - مىنوشيدند ؟ ! در پى چنين ترديد و نگرانى بود كه آيهء مذكور نازل گرديد مبنى بر اينكه - چون هنوز حكم تحريم خمر ، ابلاغ نشده بود - بر كسانى كه قبلا خمر نوشيده بودند جرمى نيست .\r\nاحمد بن حنبل و نسائى و ديگران سبب نزول آيهء ياد شده را به همين صورتى كه ذكر شد در كتابهاى خود ياد كرده‌اند .\r\nاز ابن عباس و انس بن مالك و براء بن عازب و مجاهد و قتاده روايت شده است :\r\nوقتى آيهء تحريم خمر و ميسر ( باده و قمار ) نازل شد اصحاب به پيامبر اكرم ( صلَّى اللَّه عليه و آله و سلم ) عرض كردند : نظر شما راجع به برادرانى از ما - كه از دنيا رفتند و پيش از نزول تحريم خمر و ميسر ، باده مىنوشيدند و از پول قمار مىخوردند - چيست ؟ خداوند متعال در پاسخ اين سؤال ، آيهء مذكور يعنى « لَيْسَ عَلَى الَّذِينَ آمَنُوا وَعَمِلُوا الصَّالِحاتِ . . . »\r\nنازل گرديد .\r\nبعضى نيز گفته‌اند : آيهء مورد بحث در بارهء عده‌اى از مسلمين نازل شده بود كه گوشتخوارى را بر خويشتن تحريم كرده و راه و رسم رهبانيت را در پيش گرفتند ، مانند عثمان بن مظعون و ديگران . خداوند متعال براى آنها گزارش فرمود كه براى چنين افرادى جرمى نخواهد بود كه با حفظ تقوى و اجتناب از محرّمات ، از چيزهاى مباح تناول كنند و از گوشت براى خوردن استفاده نمايند . « 50 »\r\nميبدى در بارهء سبب نزول اين آيه چنين مىنويسد :\r\n« در روزگار عمر ، قدامة بن مظعون مىخورد . عمر خواست كه وى را حد زند .\r\nقدامه گفت : شما را نيست كه مرا حد زنيد كه اللَّه مىگويد : « لَيْسَ عَلَى الَّذِينَ آمَنُوا\r\n\r\n","description":"","footnote":"\r\n50 - مجمع البيان 3 / 240 .\r\n","page_name":" 86 ","page_number":86},
  {"content":"\r\n\r\nوَ عَمِلُوا الصَّالِحاتِ جُناحٌ فِيما طَعِمُوا » و من از جملهء مؤمنانم و در بدر بوده‌ام . عمر گفت راه غلط كردى و گمانت خطا است كه رب العالمين گفت : « إِذا مَا اتَّقَوْا وَآمَنُوا » و تقوى آنست كه آنچه خدا حرام كرد از آن بپرهيزى و گرد آن نگردى . على بن ابى طالب [ عليه السلام 
  ] گفت : يا عمر ! من از نزول اين آيت خبر دارم : چون رب العالمين خمر حرام كرد ، جماعتى از مهاجر و انصار بيامدند و گفتند : يا رسول اللَّه ، برادران ما و پدران ما - كه در بدر بودند و در احد كشته شدند - ايشان در آنحال مىهمى خوردند ، چه گوئى در ايشان ؟ و چه حكم كنى از بهر ايشان ؟ رسول خدا [ صلَّى اللَّه عليه و آله و سلم 
  ] توقف كرد تا جبرئيل آمد و آيت آورد : « لَيْسَ عَلَى الَّذِينَ آمَنُوا وَعَمِلُوا الصَّالِحاتِ جُناحٌ . . . » . پس عمر بفرمود ، و قدامه را حد مفترى بزدند و گفتند : « ان شارب الخمر اذا شرب انتشى ، و اذا انتشى هذى ، و اذا هذى افترى ، فيقم عليه حدّ المفترى ثمانين جلدة » :\r\n[ شارب الخمر وقتى خمر مىنوشد مست مىگردد ، و وقتى مست شد هذيان و ياوه مىگويد ، وقتى ياوه گوئى آغاز كرد به افتراء و تهمت و دروغ كشانده مىشود ، و وقتى بدين كار دست يازيد حد مفترى در مورد او - با صد ضربه تازيانه - اقامه مىگردد . « 51 »\r\n3 - در آيهء زير : آنگاه از چهرهء مفهوم آن ، بردهء ابهام به يكسو مىافتد كه بتوانيم در بارهء سبب نزول آن آشنائى به هم رسانيم :\r\n« وَاللَّائِي يَئِسْنَ مِنَ الْمَحِيضِ مِنْ نِسائِكُمْ إِنِ ارْتَبْتُمْ فَعِدَّتُهُنَّ ثَلاثَةُ أَشْهُرٍ وَاللَّائِي لَمْ يَحِضْنَ وَأُولاتُ الأَحْمالِ أَجَلُهُنَّ أَنْ يَضَعْنَ حَمْلَهُنَّ . . . » ( طلاق : 4 ) :\r\nو در بارهء آن زنانى كه در سنين سالخوردگى از حيض : « عادت زنانگى » نوميد مىشوند ، چنانچه دچار ترديد باشيد كه يأس آنها از عادت ، به علت سالخوردگى و يا عوارض ديگر است بايد بدانيد كه عدّهء آنان مدت سه ماه مىباشد . و نيز آن زنانى كه دچار عادت زنانه نشده‌اند و قاعدة بايد بدان دچار آيند اگر در بارهء آنها هم دچار ترديد بوديد ، بايد بدانيد عدّهء آنها نيز مدّت سه ماه است . و عدّهء زنان باردار اين است كه بار خود را فرو نهند و فرزندشان را به دنيا آورند . . .\r\nفقهاء و مفسرين [ به گفتهء سيوطى 
  ] در اين آيه دچار ترديد و ابهام شدند كه معنى شرط ، يعنى « ان ارتبتم » چيست ، حتى « ظاهريه » « 52 » مىگفتند : زنان « يائسه » يا آيسه « 53 »\r\n\r\n","description":"","footnote":"\r\n51 - كشف الاسرار 3 / 227 .\r\n52 - ظاهريه ، طائفه‌اى از فقهاء اهل سنت هستند كه مىگويند : منابع احكام منحصرا عبارت از ظاهر كتاب و سنت است ، و لذا مخالف با رأى و قياس و استحسان و تقليد و استصحاب و ساير ادلَّهء عقليه در رابطه با استنباط احكام مىباشند .\r\nبنيانگذار اين مذهب و مكتب ، داود ظاهرى ( م 275 ه . ق ) مىباشد كه آثار علمى فراوانى از خود به جاى گذاشت ، و احيانا از مكتب او با عنوان « داودى » ياد مىشود .\r\nمذهب ظاهريه در ايران و عراق پيروان قابل ملاحظه‌اى براى خود يافت و ابن حزم نيز در اندلس به نشر و دفاع از آن اهتمام مىورزيد .\r\n53 - معمولا در زبان محاوره ، از زنان « آيسه » با عنوان « يائسه » نيز تعبير مىشود . و هر دو لغت صحيح است .\r\n","page_name":" 87 ","page_number":87},
  {"content":"\r\nدر صورتى كه مطلَّقه شوند و در بارهء علت قطع عادت زنانهء آنها ترديدى وجود نداشته باشد كه پيرى و سالخوردگى موجب آن شده است لازم نيست براى ازدواج مجدد ، عده نگاه دارند .\r\nاين ترديد و ابهام در مورد « ارتبتم » و نيز رأيى كه « ظاهريه » اظهار كرده‌اند ، به خاطر آن است كه از سبب نزول آن كاملا آگاه نبوده‌اند . اما آشنائى به سبب نزول آيهء مذكور مىتواند اين ابهام را بر طرف سازد . و آن اين است : وقتى كه آيهء سورهء بقره « 54 » در بارهء گزارش عدّهء زنان نازل شد ، [ آيه‌اى كه مدّت عدّهء زنانى را - كه دچار عادت زنانه مىشدند - مشخص كرد ، مبنى بر اينكه بايد به مقدار سه طهر و پاكى از حيض عده نگاه دارند 
  ] مردم گفتند : حكم عدهء گروهى از زنان كمسال و سالخورده - كه دچار حيض نمىگردند - نامشخص باقى مانده است ، لذا اين آيه : « وَاللَّائِي يَئِسْنَ . . . » در جهت تعيين عدهء اين گروه از زنان نازل گرديد .\r\nحاكم نيشابورى در « مستدرك الصححين » اين روايت را از ابى بن كعب آورده است ، كه سبب نزول آيهء مورد بحث ، عبارت از ابهام حكم زنان مطلقهء كم سال و يا سالخورده بوده است كه مردم ، حكم آنها را با رسول اكرم ( صلَّى اللَّه عليه و آله و سلم ) در ميان گذاشتند .\r\nبنابراين از راه شناخت سبب نزول آيهء مذكور ، معلوم مىشود كه افراد مخاطب « ان ارتبتم » ، عبارت از مردمى هستند كه نمىدانند حكم اين گونه زنان از لحاظ عده چگونه است . مردمى كه در ترديد به سر مىبرند و نمىدانند آيا لازم است در صورت طلاق ، اين گونه زنان عده نگاه دارند و يا نگاه داشتن عده ضرورتى ندارد ، و نيز اين سؤال براى آنها مطرح بود كه آيا عدهء زنان كم سال و يا سالخورده - مانند عدهء زنانى كه در سورهء بقره ياد شده است - مدت سه طهر ، يعنى سه ماه و ده روز مىباشد و يا آنكه عدهء آنها از لحاظ مدت متفاوت است . على هذا معنى « ان ارتبتم » اين است كه اگر حكم اين گونه زنان - يعنى زنانى كه كم سال و يا سالخورده‌اند و دچار حالت قاعدگى نمىشوند - براى شما مبهم بود و نمىدانيد كه بايد چگونه عده نگاه دارند ، هم اكنون بدانيد كه لازم است به مدّت سه ماه\r\n\r\n","description":"","footnote":"\r\n54 - يعنى آيهء 227 سورهء بقره : « وَالْمُطَلَّقاتُ يَتَرَبَّصْنَ بِأَنْفُسِهِنَّ ثَلاثَةَ قُرُوءٍ » : زنان مطلَّقه بايد مدّت سه طهر - كه مجموعا عبارت از سه ماه و ده روز مىباشد - عده نگاه دارند و براى ازدواج با مردى ديگر بايد اين مدّت را در انتظار به سر برند .\r\n","page_name":" 88 ","page_number":88},
  {"content":"\r\n\r\nعده نگاه دارند .\r\nمرحوم طبرسى ( رضوان اللَّه عليه ) در تفسير آيهء « وَاللَّائِي يَئِسْنَ مِنَ الْمَحِيضِ . . . »\r\nمىنويسد :\r\nزنانى كه از عادت زنانه نوميد مىشوند و دچار حيض نمىگردند چنانچه دچار ابهام و ترديد باشيد و ندانيد كه قطع عادت زنانهء آنها معلول كبر سن و سالخوردگى و يا بر اثر عوارض ديگر مىباشد ، بايد بدانيد كه عدهء آنها مدت سه ماه است ، و اين زنان در سنينى به سر مىبرند كه امثال آنها در اين سنين دچار حيض مىشوند ، زيرا اگر در سنّ « من لا تحيض » ، يعنى در سنين يائسگى به سر برند شك و ارتياب در مورد آنها مفهومى ندارد كه قطع عادت آنها بر اثر سالخوردگى و يا عوارض ديگر مىباشد ! ، چرا كه ترديدى نيست :\r\nزنان سالخورده انقطاع عادت زنانهء آنها معلول سالخوردگى است . چنين تفسيرى از ائمهء ما ( عليهم السلام ) به ما رسيده است .\r\nمجاهد و زهرى و ابن زيد در تفسير آيهء مذكور گفته‌اند : اگر مردد بوديد كه آيا خون اين زنان همان خون حيض و يا خون استحاضه است عدهء آنها سه ماه خواهد بود .\r\nبرخى در تفسير آن [ همان گزارشى را ارائه كرده‌اند كه سيوطى متذكر آن شده است مبنى بر اينكه 
  ] اگر در بارهء حكم عدّهء زنانى - كه كم سال و يا سالخورده هستند و حيض آنها قطع شده و از جريان عادت زنانه نوميد مىگردند - دچار ترديد باشيد كه در ظرف چه مدتى بايد عده نگاه دارند بايد هم اكنون بدانيد كه عدّهء آنها مدت سه ماه مىباشد . « 55 »\r\nعلى هذا طبق نظريهء شيعه ، ارتياب و ترديد در بارهء زنان مذكور به خاطر آن است كه چنانچه انقطاع عادت زنانه مبهم بود كه آيا معلول سالخوردگى و يا عوارض ديگر مىباشد بايد سه ماه عده نگاه دارند ، اما زنانى كه به سن يائسگى مىرسند و قطع حيض آنها معلول سالخوردگى است ترديد و ابهامى در ميان نيست . بنابراين خطاب « ان ارتبتم » مربوط به اين گونه زنان نيست .\r\n4 - نمونه ديگرى كه در صورت عدم اطلاع از سبب نزول ، معنى و مقصود آيه مبهم مىنمايد و يا تفسيرى واژگونه را به ارمغان مىآورد عبارت از آيه زير است :\r\n« وَلِلَّه الْمَشْرِقُ وَالْمَغْرِبُ فَأَيْنَما تُوَلُّوا فَثَمَّ وَجْه اللَّه إِنَّ اللَّه واسِعٌ عَلِيمٌ » ( بقره :\r\n115 ) :\r\nو از آن خدا است مشرق و مغرب . پس به هر جا و هر سو روى آريد ، همان جا و همان\r\n\r\n","description":"","footnote":"\r\n55 - مجمع البيان 10 / 306 ، 307 . ","page_name":" 89 ","page_number":89},
  {"content":"\r\nسو ، عبارت از جهتى است كه خداى تعالى شما را بدان جهت براى نماز گذاردن فرا خواند . و خداوند داراى شريعتى گسترده و آسان ، و نيز به اعمال شما آگاه مىباشد .\r\nاگر ما به معنى ظاهر آيه واگذار شويم به اين نتيجه مىرسيم كه بر نمازگذار واجب نيست - چه در سفر و چه در حضر ، چه در نمازهاى واجب و چه در نمازهاى مستحب - آن را رو به قبله اقامه كند ، [ چون آنچه از ظاهر آيهء مذكور استفاده مىشود اين است كه اگر به هنگام نماز خواندن به هر سو روى آوريد ، رو به سوى خدا است و اقامهء نماز در برابر قبله واجب نمىباشد 
  ] . اما بايد دانست كه چنين رأى و سخن بر خلاف اجماع علماء اسلام است .\r\nلكن اگر سبب نزول آيهء مورد بحث شناسائى شود معلوم مىگردد كه جواز اقامهء نماز به هر سو ، مربوط به نماز نافله و مستحب است ، و يا اين رخصت و جواز راجع به كسانى است كه در مورد تشخيص قبله از تفتيش و اجتهاد خود مدد مىگيرند و آنگاه انحراف آنان از سمت قبله كشف مىشود ، و يا مربوط به نماز نافله بر روى مركب در سفر ، و يا امثال آنها است .\r\nعلَّت ترديد ما - در اينكه اين رخصت و جواز مربوط به نماز نافله مىباشد و يا راجع به مسافرى است كه در تشخيص سمت قبله به برسى و اجتهاد خود عمل مىكند - به خاطر اين است كه روايات مربوط به سبب نزول آيهء مذكور ، مختلف مىباشد .\r\nدر بارهء سبب نزول اين آيه روايات مختلفى جلب نظر مىكند :\r\nالف - عده‌اى مىگويند : يهوديان تحول قبلهء مسلمين از بيت المقدس به كعبه را مورد انكار و انتقاد قرار داده و گفتند : مسلمين به سوى خدا نماز نمىگذارند . لذا اين آيه در ردّ نظريهء آنان نازل گشت مبنى بر اينكه چنانچه رو به سوى بيت المقدس و يا روياروى كعبه نماز بخوانيد هر دو را بايد در سوى خدا تلقى كنيد .\r\nب - برخى ديگر مىگويند : مسلمين در اقامهء نماز ، مجاز بودند به هر سو روى آورند ، و آيهء مزبور نيز در اعلام چنين هدفى نازل گرديد . اما اين حكم با نزول آيهء تحويل قبله : « فَوَلِّ وَجْهَكَ شَطْرَ الْمَسْجِدِ الْحَرامِ . . . » نسخ شد .\r\nج - دسته‌اى گفته‌اند : اين آيه در بارهء نماز نافله‌اى كه روى مركب برگزار مىشود نازل شد ، به اين معنى اگر انسان در حال سفر و بر روى مركب ، نماز نافله بخواند اشكالى ندارد . اما نمازهاى واجب را بايد - بر طبق آيهء « وَحَيْثُ ما كُنْتُمْ فَوَلُّوا وُجُوهَكُمْ شَطْرَه » - به طرف قبله خواند ، و اين نمازها را نمىتوان - به طور مطلق - در هيچ جهت و\r\n","description":"","footnote":"","page_name":" 90 ","page_number":90},
  {"content":"\r\nسمت ديگرى اقامه نمود . اين حكم نيز از سوى ائمهء ما ( عليهم السلام ) روايت شده است و همانان فرمودند : وقتى رسول خدا ( صلَّى اللَّه عليه و آله و سلم ) به طرف خيبر مىرفت و يا از مكه مراجعت مىكرد بر روى مركب - با ايماء و اشاره - نماز نافله را به هر سو مىخواند ، و كعبه را در حين نماز - ناگزير - پشت سر خود قرار داده بود .\r\nد - از جابر روايت شده است : رسول خدا ( صلَّى اللَّه عليه و آله و سلم ) سريّه‌اى را براى جنگ با كفار گسيل داشت كه من نيز در آن سريّه شركت داشتم . تاريكى شب در اثناء سفر فرا رسيد ، و ما سمت قبله را نمىتوانستيم شناسائى كنيم . گروهى از همسفران ما گفتند : قبله را بازيافتيم كه بدين سو و در طرف شمال قرار دارد . نماز را خواندند و خطوطى را در تاريكى بر روى زمين - در چنين سوئى - رسم كردند . اما عدهء ديگرى از ميان جمع ما گفتند : قبله در اين سو و در طرف جنوب قرار دارد [ و در همان سو نماز گذاردند 
  ] و خطوطى به عنوان نشانه بر روى زمين كشيدند . وقتى بامدادان بر ما فرا رسيد و آفتاب درخشيدن آغاز كرد ديديم خطوطى كه اين دو گروه بر روى زمين رسم كردند هيچكدام رو به روى قبله نبوده است . آنگاه كه از سفر بازگشتيم راجع به چنين پيش آمدى از رسول خدا ( صلَّى اللَّه عليه و آله و سلم ) سؤال كرديم . آنحضرت در برابر سؤال ما لختى ساكت ماند كه از پى آن آيهء : « وَلِلَّه الْمَشْرِقُ وَالْمَغْرِبُ . . . » نازل گرديد .\r\nاما ميبدى اين قضيه را - با تفاوتى يسير در مضمونش - چنين بازگو مىكند :\r\n« ابن عباس گفت : جماعتى از ياران رسول ( صلَّى اللَّه عليه و آله و سلم ) به سفرى بودند و ميغ [ يعنى ابر 
  ] برآمد و قبله بر ايشان مشتبه شد . هر كس به اجتهاد روى به جانبى فرا داد و نماز كرد . پس چون ميغ باز شد بدانستند كه هيچ يك روى به قبله نداشتند . پيش رسول خداى آمدند و قصه بازگفتند . در حال ، اين آيت آمد . و اين پيش از آن بود كه آيت تحويل قبله با كعبه آمد ، و پس از آنكه آيت تحويل آمد اين منسوخ شد » .\r\nه - عكرمه مىگفت : اين آيه مربوط به تحويل قبله است و در نتيجه معنى آيهء مورد بحث اين است : هرجا - چه در سفر و چه در حضر - روى خويش را بدان سو برمىگردانيد به آن طرفى روى برگردانيد كه خداوند شما را به همان طرف ، يعنى كعبه برگرداند ، [ و به سوى غير كعبه نماز نخوانيد 
  ] .\r\nو - مرحوم ميرزا أبو الحسن شعرانى ( رضوان اللَّه عليه ) مىنويسد :\r\n« آنچه درست به نظر مىرسد اين است كه بگوئيم هيچگونه نسخ و تخصيصى در آيهء مورد بحث وجود ندارد ، بلكه هدف آيه اين است كه كسى نپندارد حكمت استقبال - يعنى\r\n","description":"","footnote":"","page_name":" 91 ","page_number":91},
  {"content":"\r\n\r\nرو به قبله قرار گرفتن - عبارت از مواجههء حقيقى با خداوند متعال مىباشد ، به همين جهت مردم در نماز نافله و يا به هنگام اضطرار ، يعنى به گاه عدم امكان تشخيص قبله ، مجازند نماز را در هر سو برگزار كنند . با چنين تفسير است كه مفهوم آيه و مضمون آن عملا تحقق يافته و مدلول آن روشن مىگردد . منظور از نزول آيهء مذكور در بارهء نماز نافله و يا در مورد اضطرار عبارت از همين نكته‌اى است كه آن را بازگو ساختيم . بنابراين اگر براى كسى در اين دو مورد كشف شود كه بر خلاف جهت قبله نماز خوانده است ، نماز او مورد قبول و عذر او پذيرفته است ( بنگريد به : مجمع البيان و هامش آن : 1 / 191 . كشف الاسرار 1 / 326 . تفسير ابن كثير 1 / 158 . مفاتيح الغيب 4 / 18 ، 19 . الجواهر الحسان فى تفسير القرآن : ثعلبى 1 / 101 . الميزان 1 / 259 ، 260 . جامع البيان 1 / 399 - 403 ) .\r\nز - بعضى را عقيده بر آن است كه اين آيه در مورد نماز نافلهء سفر - آنگاه كه نمازگذار روى مركب قرار دارد - نازل شده است ( الجواهر الحسان 1 / 101 ) .\r\nح - چنان كه عده‌اى نيز مىگويند : آيهء مذكور نخستين آيه‌اى است كه در قرآن كريم راجع به قبله نسخ شده است ، چرا كه رسول خدا ( صلَّى اللَّه عليه و آله و سلم ) وقتى كه به مدينه هجرت كرد - و اكثر اهالى اين شهر ، يهودى بوده‌اند - خداوند متعال به آنحضرت دستور داد كه بيت المقدس را قبله قرار دهد . يهوديان از اين جريان شادمان شدند . رسول خدا ( صلَّى اللَّه عليه و آله و سلم ) ده ماه و اندى رو به بيت المقدس نماز مىگذارد . امّا آنحضرت خواهان قبلهء ابراهيم عليه السلام بود و دعا مىكرد و به آسمان مىنگريست و در بارهء قبله نگران نزول وحى بود كه آيهء : « قَدْ نَرى تَقَلُّبَ وَجْهِكَ فِي السَّماءِ » . . . - تا - « فَوَلُّوا وُجُوهَكُمْ شَطْرَه » نازل گرديد . يهوديان به ترديد و انكار افتادند و مىگفتند : « ما وليهم عن قبلتهم التى كانوا عليها » : يعنى چه چيز باعث شد كه مسلمين را از توجه به بيت المقدس و قبلهء قبلى آنها روى گردان سازد ؟ ! . خداوند متعال در پاسخ به ترديد آنها آيهء :\r\n« قُلْ لِلَّه الْمَشْرِقُ وَالْمَغْرِبُ » را نازل كرد و فرمود : « فَأَيْنَما تُوَلُّوا فَثَمَّ وَجْه اللَّه » ( جامع البيان 1 / 399 ، 400 ) . اما بايد ياد آور شد كه آيهء « قُلْ لِلَّه . . . فَأَيْنَما تُوَلُّوا فَثَمَّ وَجْه اللَّه » عبارت از آن آيه‌اى نيست كه ما در بارهء آن گفتگو مىكنيم . لكن روايت ديگرى كه طبرى از قتاده ياد مىكند مربوط به آيهء مورد بحث ما مىباشد . ( رك : همان كتاب 1 / 400 ) .\r\n5 - آيهء زير نيز از مواردى است - كه در صورت ناشناخته ماندن سبب نزول آن - لغزش و اشتباه و يا ابهامى در تفسيرش به هم مىرسد :\r\n","description":"","footnote":"","page_name":" 92 ","page_number":92},
  {"content":"\r\n« إِنَّ الصَّفا وَالْمَرْوَةَ مِنْ شَعائِرِ اللَّه فَمَنْ حَجَّ الْبَيْتَ أَوِ اعْتَمَرَ فَلا جُناحَ عَلَيْه أَنْ يَطَّوَّفَ بِهِما وَمَنْ تَطَوَّعَ خَيْراً فَإِنَّ اللَّه شاكِرٌ عَلِيمٌ » ( بقره : 158 ) صفا و مروه از شعائر الهى است . پس اگر كسى حج و يا عمره به جاى آورد ، جرم و گناهى بر او نيست كه به آن دو طواف كند [ يعنى ميان صفا و مروه سعى به عمل آورد 
  ] .\r\nاگر كسى حج يا عمره و يا هر كار خيرى را تطوّعا و بدون هيچگونه الزام شرعى - پس از انجام حج و عمرهء واجب و اداء ساير واجبات ديگر - انجام دهد بايد بداند كه خداوند سپاسدار عمل او است و به وى پاداش مىدهد ، و او از اعمال همهء شما آگاه مىباشد .\r\nاز ظاهر آيه نمىتوان استفاده كرد كه سعى ميان صفا و مروه واجب مىباشد ، و لذا عده‌اى با تمسك به اين آيه گفتند كه سعى واجب نيست .\r\nاما عايشه - آنگاه كه عروه از اين آيه ، عدم وجوب سعى را استنتاج كرد - در مقام ردّ نظريهء او برآمد ، و عايشه با توجه به سبب نزول آن ، نظريهء عروه را مردود اعلام كرد ، زيرا سبب نزول آيهء مورد بحث اين بود كه صحابه - به خاطر آنكه سعى ميان صفا و مروه را از شعائر جاهلى مىپنداشتند - از انجام اين فريضه احساس گناه مىنمودند و از سعى ميان صفا و مروه خوددارى مىكردند .\r\n[ آنچه از ظاهر آيه استفاده مىشود اين است كه سعى جائز است و حرمتى بر آن مترتب نيست ، و لذا وجوب سعى را نمىتوان از مدلول ظاهرى آيه استنتاج نمود . اما بايد يادآور شد كه اين برداشت براى كسى پديد مىآيد كه از سبب و انگيزهء نزول آيه آگاهى ندارد 
  ] .\r\nامام صادق ( عليه السلام ) فرمود : « مسلمين در آغاز تصور مىكردند كه سعى ميان صفا و مروه ، ساخته و پرداختهء افكار جاهلى و از جمله مناسكى است كه مردمان جاهلى آن را وضع كردند ، لذا براى دفع اين توهم آيهء مذكور نازل گرديد مبنى بر اينكه اين كار بلامانع بوده و از شعائر الهى محسوب مىگردد كه بايد « حاجّ و معتمر » آن را انجام دهند » . گويند : علت اينكه مسلمين و يا پاره‌اى از صحابه از سعى ميان صفا و مروه احساس دشوارى و از آن خوددارى مىكردند آن بود كه بر روى كوه صفا بتى را نصب كرده بودند كه « اساف » نام داشت ، و بر روى كوه مروه بتى ديگر نهاده بودند كه به « نائله » موسوم بود و هنگام طواف و سعى ميان اين دو كوه اين دو بت را مسح مىكرده و بر آنها دست مىكشيدند . مسلمين به خاطر وجود اين دو بت بر روى كوه صفا و مروه از سعى ميان آن دو احساس گناه مىنمودند .\r\n","description":"","footnote":"","page_name":" 93 ","page_number":93},
  {"content":"\r\nبنابراين محور عدم اشكال سعى ميان صفا و مروه عبارت از احساس دشوارى مسلمين در چنين سعيى بوده است كه - به خاطر وجود اين دو بت - مايل نبودند سعى را انجام دهند . على هذا ، رفع اشكال مربوط به اصل سعى نيست تا بتوان عدم وجوب آن را از آيهء مورد بحث استنتاج كرد ، چنان كه اگر كسى در محلى زندانى شود ، و امكانات از او سلب گردد و ناگزير شود در برابر چيزى - كه توجه و روياروئى با آن مكروه است - نماز گذارد مىگويند : نماز گذاردن در آن مكان اشكالى ندارد ، معنى اين سخن آن نيست كه اصل نماز خواندن واجب نمىباشد ، زيرا با اين سخن از وجوب نماز ، رفع اشكال و تكليف نشده است .\r\nروايت ديگرى نيز از امام صادق ( عليه السلام ) نقل شده است كه فرمود : « اين آيه مربوط به « عمرهء قضاء » بوده است ، كه رسول خدا ( صلَّى اللَّه عليه و آله و سلم ) بر مسلمين شرط كرده بود بتها را از كوه صفا و مروه بردارند . يكى از صحابه - چون ملاحظه كرد بتها در جاى خود قرار دارند - دست از سعى برداشت . مردم نزد نبى اكرم ( صلَّى اللَّه عليه و آله و سلم ) آمدند و به عرض رساندند كه فلانى - به خاطر وجود بتها بر صفا و مروه - از سعى ميان آن دو خوددارى كرده است .\r\nدر پى چنين جريانى بود كه آيهء مذكور نازل شد مبنى بر اينكه سعى ميان صفا و مروه - در حالى كه بتها بر آنها قرار دارند - بلا مانع است . مردم نيز - با اينكه بتها در جاى خود قرار داشتند - عمل سعى را به جاى مىآوردند ، اما نبى اكرم ( صلَّى اللَّه عليه و آله و سلم ) دستور دادند بتهاى مذكور را از روى كوه صفا و مروه سرنگون ساختند .\r\nبنابراين طبق گفتهء ابن عباس علت كراهت و ناراحتى مسلمين از سعى ميان صفا و مروه ، وجود اين دو بت بر روى آنها بوده است ( بنگريد به : مجمع البيان 1 / 240 . تفسير ابن كثير 1 / 199 . تنوير المقياس من تفسير ابن عباس - در - هامش « الدر المنثور » 1 / 70 .\r\nمناهل العرفان 1 / 103 ، 104 . الميزان 1 / 387 ) .\r\nميبدى مىنويسد :\r\n« . . . و اصل قصه آن است كه در زمان جاهليت ، مردى و زنى در كعبه شدند به فاحشه‌اى . و نام مرد « اساف بن يعلى » بود ، و نام زن « نائلة بنت الدّيك » . هر دو را مسخ كردند . پس عرب ، ايشان را بيرون آوردند و عبرت را يكى بر صفا نهادند ، و ديگرى را بر مروه ، تا خلق از اطراف مىآمدند و ايشان را مىديدند . روزگار برايشان دراز شد و پسينيان با ايشان الف گرفتند ، چشمها و دلها از ايشان پر شد ، شيطان به ايشان در آمد و گفت : پدران\r\n","description":"","footnote":"","page_name":" 94 ","page_number":94},
  {"content":"\r\n\r\nشما اينان را مىپرستيدند - و ايشان را بر پرستش آنان داشت روزگار دراز در زمان فترت و جاهليت - پس چون اللَّه ( تعالى ) رسول خود را به پيغام بنواخت و اسلام در ميان خلق پيدا شد قومى از مسلمانان - كه در جاهليت ديده بودند كه آن دو بت را مىپرستيدند - تحرّج كردند از سعى كردن ميان صفا و مروه ، ترسيدند كه در چيزى افتند از آنكه در زمان جاهليت در آن بودند . اللَّه ( تعالى ) اين آيت فرستاد كه سعى كنيد و آن حرج - كه ايشان مىديدند - از ايشان بنهاد . ( كشف الاسرار 1 / 426 ) .\r\nو نيز همو مىنويسد :\r\n« النّوبة الثّالثة : قوله تعالى : « إِنَّ الصَّفا وَالْمَرْوَةَ مِنْ شَعائِرِ اللَّه . . .\r\nالآية » : صفا اشارت است به صفوة دل دوستان در مقام معرفت . و مروه ، اشارت است به مروّت عارفان در راه خدمت . مىگويد : اين صفوت و اين معرفت در نهاد بشريت و بحر ظلمت از نشانهاى توانائى و دانائى و نيك خدائى اللَّه است . و اليه الاشارة بقوله تعالى :\r\n« يُخْرِجُهُمْ مِنَ الظُّلُماتِ إِلَى النُّورِ » پس نه عجب اگر شير صافى از ميان خون بيرون آرد ، عجب آن است كه اين درّ يتيم در آن بحر ظلمت بدارد ، و جوهر معرفت در صدف انسانيت نگهدارد ( همان مرجع 1 / 430 ) .\r\nفائدهء پنجم شناخت اسباب النزول - دفع توهّم حصر و اختصاص در مواردى كه ظاهرا مفيد حصر و اختصاص مىباشد :\r\nنمونه‌اى از فائدهء يادشده را مىتوان از رهگذر شناخت سبب نزول آيهء زير ارائه كرد ، آنجا كه خداوند متعال مىفرمايد :\r\n« قُلْ لا أَجِدُ فِي ما أُوحِيَ إِلَيَّ مُحَرَّماً عَلى طاعِمٍ يَطْعَمُه إِلَّا أَنْ يَكُونَ مَيْتَةً أَوْ دَماً مَسْفُوحاً أَوْ لَحْمَ خِنزِيرٍ فَإِنَّه رِجْسٌ أَوْ فِسْقاً أُهِلَّ لِغَيْرِ اللَّه بِه فَمَنِ اضْطُرَّ غَيْرَ باغٍ وَلا عادٍ فَإِنَّ رَبَّكَ غَفُورٌ رَحِيمٌ » ( انعام : 145 ) :\r\nاى پيامبر ، بگو : در آنچه به من وحى شده است چيزى را نمىيابم كه خوردن آن حرام گرديده باشد ، جز مردار ، يا خونى كه ريخته شده ، « 56 » يا گوشت خوك - چون آلوده و پليد است - ، يا حيوانى - كه از روى فسق و نافرمانى - هنگام كشتن آن نام غير خدا ، يعنى بتها بر زبان رانده شده است . بنابراين اگر كسى به خوردن آنها ناگزير گردد و\r\n\r\n","description":"","footnote":"\r\n56 - قيد ( دم مسفوح : خون ريخته شده ) براى آن است كه خون موجود در گوشت - كه با فشردن بيرون مىآيد - حرام نيست ( رك مجمع البيان 4 / 378 ) .\r\n","page_name":" 95 ","page_number":95},
  {"content":"\r\nستم گرانه و فراتر از حدّ نياز به خوردن آن دست نيازد ، بايد بداند كه خداوند متعال آمرزندهء مهربان است .\r\nشافعى در بارهء اين آيه ، گفتارى را اظهار كرده كه مضمون آن چنين است :\r\n« از آنجا كه كفار ، حلال خدا را حرام ، و حرام خدا را حلال برشمرده ، و با خدا و رسول او و احكام الهى به تضاد و ستيز دست يازيدند ، و در برابر قوانين الهى راه عناد و لجاج را در پيش گرفتند ، اين آيه در مقام نقض غرض و خنثى كردن نقشه و درهم كوبيدن سازمان فكرى آنها نازل شد .\r\n« با توجه به اين نكته مىتوان گفت : گويا خداوند متعال طى اين آيه به كفار و مشركين چنين خطاب مىكند : ( حلال صرفا عبارت از همان چيزهائى است كه شما آنها را حرام قلمداد كرده‌ايد ، و حرام عبارت از همان چيزهائى است كه شما آنها را حلال برشمرده‌ايد ) . اين سخن بدانسان است كه كسى به تو مىگويد : امروز شيرينى مخور . و تو در جواب او مىگوئى : من امروز جز شيرينى چيز ديگرى نمىخورم . و غرض تو در چنين پاسخى ضدّيت و مخالفت با او است و حقيقة در صدد اثبات و نفى چيزى نيستى [ به عبارت ديگر : تو مىخواهى به او بگوئى من صرفا در صدد ضديّت و مخالفت با تو هستم و آنچه را كه مخصوصا مرا از خوردن آن نهى مىكنى مىخورم ، نه آنكه جز شيرينى چيز ديگرى را تناول ننمايم . در چنين سخنى ، غرض اثبات خوردن شيرينى و نفى خوردن غير شيرينى نيست .\r\nچنان كه در آيهء مورد بحث نيز اثبات چيزى و نفى چيزى ديگر در مدّ نظر نيست بلكه هدف مخالفت با كفار و مشركين مىباشد . 
  ] به اين معنى كه خداوند متعال مىفرمايد : حرام صرفا همان چيزهائى است كه شما آنها را حلال معرفى كرده‌ايد ، و آن چيز عبارتند از مردار ، خون ، و گوشت خوك ، و حيواناتى كه به هنگام صيد و يا ذبح آنها نام غير خدا ( بتها ) بر زبان رانده مىشود . بنابر اين هدف آيه چنان نيست كه غير از اين اقلام ياد شده خوردن هر چيز ديگرى حلال است ، چون آيهء مذكور در مقام اثبات تحريم اقلامى است كه كفار آنها را حلال برشمرده بودند ، نه آنكه از فحواى آيه حليت چيزهاى ديگر - كه صريحا حرمت آنها در قرآن و حديث بازگو شده است - اثبات گردد » . « 57 »\r\nامام الحرمين آنچنان تحت تأثير سخنان شافعى قرار مىگيرد كه مىگويد : اين سخن و نكته سنجى شافعى بس نغز و زيبا و در نهايت حسن است ، و اگر شافعى چنين نكته‌اى را قبلا براى ما گزارش نمىكرد و سبب نزول آيه را بدين صورت بازگو نمىنمود ،\r\n\r\n","description":"","footnote":"\r\n57 - و نيز بنگريد به : مناهل العرفان 1 / 105 .\r\n","page_name":" 96 ","page_number":96},
  {"content":"\r\nمخالفت با فتواى مالك بن انس را - مبنى بر اينكه محرمات فقط منحصر به همان اقلامى است كه در آيهء مورد بحث ياد شده است - تجويز نمىكرديم [ يعنى ما هم مانند مالك ، فتوى مىداديم كه طبق ظاهر آيه ، محرمات به همان اقلامى محدود است كه آيهء مورد بحث از آنها ياد كرده است 
  ] .\r\n[ علاوه بر نكته‌اى كه از شافعى بازگو ساختيم بايد يادآور گرديم حرمت بسيارى از اقلام ديگر - غير از مردار و خون و گوشت خوك و ذبايح و شكارهاى نابسمله - ضمن آياتى دگر و نيز روايات صريحا مطرح شده است . امّا خداوند متعال تحريم اقلام ياد شدهء در آيهء مورد بحث را مستقلا متذكر شده است تا به عظمت و شدّت حرمت آنها هشدار دهد ، و تحريم اقلام ديگر را ضمن آياتى ديگر ، يعنى وحى قرآنى ، و نيز وحى غير قرآنى به پيامبر اكرم ( صلَّى اللَّه عليه و آله و سلم ) اعلام فرموده است 
  ] . « 58 »\r\nمرحوم ميرزا ابو الحسن شعرانى ذيل تفسير طبرسى در بارهء اين آيه مىنويسد :\r\n« اگر بر اين عقيده باشيم كه آيهء « قُلْ لا أَجِدُ فِي ما أُوحِيَ إِلَيَّ . . . » به وسيلهء آياتى كه محرمات ديگر را ياد مىكند نسخ نشده است ، لازمهء آن اين است : هر مأكولى اعم از حيوان و غير حيوان - بجز چيزهائى كه حرمت آنها به وسيلهء دليل ثابت شده است - مباح و حلال باشد .\r\nامّا چنان كه بگوئيم : حصر در آيهء مورد بحث ، اضافى و نسبى است ، يعنى آيه در صدد بيان اقلامى است كه كفار و مشركين آنها را حرام برشمرده بودند ، لازمهء آن ، اباحه و حلال برشمردن هرچيزى - جز از باب قاعدهء « اصالة الاباحة » و يا « اصالة البرائة » - از باب ديگرى نخواهد بود . و اين اصل و قاعده در مورد حيوانات جارى است ، به اين معنى كه هر حيوانى به حكم اين قاعده ، مباح و حلال مىباشد ، مگر حيواناتى كه حرمت آنها از طرق دليلى ديگر ثابت شود ، لكن آنچه از رهگذر تتبع اقوال و آراء فقهاء ، و نيز اخبار و روايات به دست مىآيد اين است كه حيوانات حلال گوشت ، معدود و مشخص مىباشند ، و هر حيوانى كه از اين دست حيوانات ياد شده نباشد حرام است . اگرچه اصل نخستين عبارت از « اباحهء هر چيزى مىباشد ، مگر آنگاه كه حرمت آنها ثابت گردد » .\r\nبه هر حال ، حصر در آيهء مورد بحث ، يك حصر اضافى و نسبى است ، يعنى حصر تحريم نسبت به نحوهء تصور مشركان است كه پاره‌اى از اقلام مأكول را حرام بر مىشمردند ، اقلامى كه معمولا آنها را مردم مىخوردند .\r\n\r\n","description":"","footnote":"\r\n58 - مجمع البيان 4 / 378 .\r\n","page_name":" 97 ","page_number":97},
  {"content":"\r\nحصر در اين آيه به سان حصر در « ما زيد الا شاعر » مىباشد . منظور از چنين حصرى آن است كسى تصور نكند زيد هم شاعر و هم نويسنده است . نه آنكه هدف چنين باشد كه زيد جز شعر گفتن هيچ كار ديگرى انجام نمىدهد . و چون مشركين - معمولا - مردار و گوشت خوك را مىخوردند و از خوردن « بحيره » و « سائبه » ، يعنى شتر و گوسفندى كه پنج ، و يا ده شكم مىزائيدند خوددارى مىكردند آيهء مورد بحث در مقام بيان حلَّيّت و مباح برشمردن « بحيره » و « سائبه » ، و اعلام حرمت اكل ميته و گوشت خوك و حيوانات نابسمله نازل شده است .\r\nو به عبارت فشرده تر مىتوان گفت : آيهء مذكور - نسبت به حيواناتى كه خوردن گوشت آنها معمول نبوده ، و يا حكم آنها منسوخ گشته ، و يا مورد تخصيص واقع شده است - ساكت مىباشد . « 59 »\r\nپس از گذر بر اين نكات چنين نتيجه مىگيريم كه عدم آشنائى ما به سبب نزول آيهء مذكور موجب فهم و برداشت نادرستى خواهد گشت و اين توهم را بارور خواهد ساخت كه محرّمات ، فقط به اقلام ياد شدهء در اين آيه محدود مىباشد . در حالى كه به اتفاق فريقين استفادهء چنين حصر مطلقى از آيهء مورد نظر ، كاملا غلط و نادرست است .\r\n\r\n","description":"","footnote":"\r\n59 - هامش مجمع البيان 4 / 378 ، 379 .\r\n","page_name":" 98 ","page_number":98},
  {"content":"\r\n\r\nفائده ششم شناخت « اسباب النزول » - كسب اطلاع راجع به شخص يا اشخاصى كه آيه در بارهء آنها نازل شده است :\r\nيكى از فوائدى كه بر شناخت « اسباب النزول » مبتنى است عبارت از پى بردن به نام شخص و يا اشخاصى است كه آيه و يا آياتى در بارهء آنها نازل گرديده است ، و نيز ضمنا از رهگذر شناخت « اسباب النزول » فردى كه در آيه ، مبهم و يا متهم به نظر مىرسد مشخص خواهد شد ، و فردى كه در رابطه با آيه ، مبرّى و بىگناه است شناخته مىشود .\r\nبراى ارائهء چنين فائده‌اى مىتوان به آيهء زير استشهاد نمود ، آنجا كه خداوند متعال مىفرمايد :\r\n« وَالَّذِي قالَ لِوالِدَيْه أُفٍّ لَكُما أتَعِدانِنِي أَنْ أُخْرَجَ وَقَدْ خَلَتِ الْقُرُونُ مِنْ قَبْلِي وَهُما يَسْتَغِيثانِ اللَّه وَيْلَكَ آمِنْ إِنَّ وَعْدَ اللَّه حَقٌّ فَيَقُولُ ما هذا إِلَّا أَساطِيرُ الأَوَّلِينَ » ( احقاف : 17 ) :\r\nو آن كسى كه به پدر و مادر خود مىگفت : واى بر شما ! آيا به من وعده مىدهيد كه مرا از گور برون آورده و دوباره زنده كنند ، در حالى كه قرنها قبل از من بر روزگار سپرى گشت ، و گروه زيادى از مردم از دنيا رفتند ، لكن تا كنون هيچيك از آنان سر از گور خويش برنياورده و زنده نشد . اين پدر و مادر از خدا درخواست مىكردند كه فرزندشان را مشمول لطف قرار داده تا از نعمت ايمان برخوردار گردد ، و نيز به همين فرزندشان مىگفتند : واى بر تو به قيامت و سخنان پيامبر اكرم ( صلَّى اللَّه عليه و آله و سلم ) ايمان آور ، چرا كه وعده خدا حق است و روز قيامت و حيات دوباره و ثواب و عقاب اخروى قطعا تحقق خواهد يافت . لكن اين فرزند در برابر سخن پدر و مادر مىگفت : قرآن و همهء آنچه را كه شما مرا بدانها فرا مىخوانيد جز افسانهء پيشينيان چيز ديگرى نيست .\r\n","description":"","footnote":"","page_name":" 99 ","page_number":99},
  {"content":"\r\nمروان « 60 » در بارهء عبد الرّحمن بن ابى بكر « 61 » مىگفت : وى عبارت از آن كسى است كه آيهء « وَالَّذِي قالَ لِوالِدَيْه أُفٍّ لَكُما . . . » در بارهء او نازل شده است .\r\nامّا عايشه اين سخن مروان را مردود برشمرده و سبب نزول آن را توضيح داد [ مبنى بر اينكه فرد ديگرى از اين آيه در مد نظر بوده است .\r\nدر « الدّر المنثور » آمده است :\r\nابن ابى حاتم و ابن ابى مردويه از عبد اللَّه روايتى را آورده‌اند كه وى مىگفت : آنگاه كه مروان ايراد سخن مىكرد در مسجد بودم . مروان گفت : خداوند در بارهء يزيد ، رأى و نظريهء درست و خوبى به معاويه الهام كرد كه او را به عنوان خليفه و جانشين خود به مردم اعلام نمود ، چرا كه أبو بكر و عمر نيز در زمان خود خليفه‌اى را تعيين كردند . عبد الرحمن بن ابى بكر كه در آن مجلس حضور داشت به عنوان اعتراض به مروان گفت : آيا معاويه به سبك روم جانشين تعيين مىكند و فرزند خود را به عنوان خليفه و وليعهد خويش به مردم معرفى مىنمايد . سوگند به خداوند متعال كه ابى بكر خلافت را در هيچيك از فرزندان و افراد خانواده اش تعيين و مقرر نكرد . معاويه فقط و صرفا - به خاطر مهر و علاقه و احترام به فرزندش يزيد - او را به عنوان جانشين خود معرفى نمود .\r\nمروان [ براى اسكات عبد الرحمن 
  ] به وى گفت : آيا مگر تو عبارت از همان كسى نيستى كه به پدر و مادرش گفت : « اف لكما » ؟ عبد الرحمن گفت : آيا تو فرزند آن لعينى نيستى كه رسول خدا ( صلَّى اللَّه عليه و آله و سلم ) او را لعن كرد ؟ ! عبد اللَّه گفت : اين جريان به گوش عايشه رسيد و گفت : اى مروان آيا تو به عبد الرحمن چنين و چنان گفتى ؟ تو دروغ گفته‌اى ، سوگند به خداوند كه اين آيه در بارهء عبد الرحمن نازل نشد ، [ بلكه 
  ] در بارهء فلانى پسر فلانى نازل گرديد .\r\n- در همان « الدر المنثور » آمده است : ابن جرير از ابن عباس روايتى در مورد آيهء « وَالَّذِي قالَ لِوالِدَيْه أُفٍّ لَكُما . . . » آورده كه اين شخص عبارت از پسر ابى بكر [ يعنى عبد الرحمن بن ابى بكر 
  ] مىباشد .\r\n- مرحوم طبرسى نيز مىنويسد : آيهء مذكور در بارهء عبد الرحمن بن ابى بكر نازل شد\r\n\r\n","description":"","footnote":"\r\n60 - شرح احوال او گذشت .\r\n61 - عبد الرحمن بن ابى بكر بن ابى قحافة قرشى تيمى ( م 53 ه ق ) كه نامش در جاهليت « عبد الكعبة » بود ، و در وقعهء جمل همراه خواهرش در جنگ با على ( عليه السلام ) شركت جست . در كتب حديث ، هشت خبر از وى روايت شده است ( الاعلام 4 / 83 )\r\n","page_name":" 100 ","page_number":100},
  {"content":"\r\nكه پدر و مادرش او را به اسلام دعوت مىكردند و در اين دعوت نيز پافشارى مىنمودند ، لكن عبد الرحمن به آنها مىگفت : عبد اللَّه بن جدعان و بزرگان قريش را [ كه از دنيا رفتند 
  ] براى من زنده سازيد تا از آنها راجع به ادعاء شما در بارهء دين و قيامت سؤال كنم .\r\n- زرقانى مىنويسد : پس از آنكه مروان ، عبد الرحمن بن ابى بكر را متهم ساخت كه آيهء « وَالَّذِي قالَ . . . » در بارهء وى نازل گرديد عايشه در ردّ اين اتهام گفت : سوگند به خداوند ، برادرم عبد الرحمن عبارت از اين فرزندى نيست كه آيهء مذكور در بارهء وى نازل شده باشد ، اگر بخواهم مىتوانم نام آن شخصى كه آيهء ياد شده در بارهء او نازل شده است را بر زبان آورم .\r\nعلامهء طباطبائى ( قدس سره ) پس از آنكه روايت اول و دوم را نقل مىكند مىنويسد :\r\nاين روايت از قتاده و سدّى نيز نقل شده و روايت مروان و تكذيب عايشه در رابطه با اتهام وى ، معروف و مشهور مىباشد . آلوسى [ در « روح المعانى » 
  ] پس از ردّ روايت مروان مىگويد : بعضى از بزرگان - مانند سهيلى - با مروان راجع به نزول آيه در بارهء عبد الرحمن ، هم سخن شده‌اند ، و بر فرض قبول اين موضوع كه آيه ، مربوط به عبد الرحمن بن ابى بكر باشد معقول نبوده است كه مروان او را مورد سرزنش قرار دهد ، چرا كه عبد الرحمن بعدها اسلام آورد و به عنوان يكى از صحابهء برجسته و قهرمانى از ياران رسول اكرم ( صلَّى اللَّه عليه و آله و سلم ) به شمار مىرفت و در راه اسلام رنجهائى در جنگ يمامه و جز آن متحمل شد ، و اسلام نيز انسان را از گذشته مىبرّد و اشتباهات قبلى او را مىپوشاند . بنابراين اگر يك فرد كافر اسلام آورد سزا نيست ، با سخنانى كه مروان بر زبان رانده است مورد سرزنش قرار گيرد .\r\nمرحوم علامهء طباطبائى پس از نقل گفتار آلوسى يادآور مىشود كه اگر روايات مربوط به نزول اين آيه در بارهء عبد الرحمن بن ابى بكر درست باشد نمىتوان از صراحت آيه‌اى كه پس از آن آمده است گريخت آنجا كه مىفرمايد :\r\n« أُولئِكَ الَّذِينَ حَقَّ عَلَيْهِمُ الْقَوْلُ فِي أُمَمٍ قَدْ خَلَتْ مِنْ قَبْلِهِمْ مِنَ الْجِنِّ وَالإِنْسِ إِنَّهُمْ كانُوا خاسِرِينَ » ( احقاف : 18 ) :\r\nآنان كسانى هستند كه فرمان عذاب ، عليه آنها - همراه با گروهى از جن و انس كه قبلا در گذشتند و با آنها هم عقيده بوده‌اند - سزا است ، تحقيقا اينان خويشتن را با ارتكاب معاصى زيانمند ساخته بودند .\r\n","description":"","footnote":"","page_name":" 101 ","page_number":101},
  {"content":"\r\n\r\nبنابراين در صورت صحت روايات ياد شده ، دفاع آلوسى و ديگران نمىتواند به حال عبد الرحمن بن ابى بكر مفيد افتاده و چهرهء پاكيزه‌اى از شخصيت او بپردازد « 62 » طبرسى پس از آنكه روايت مربوط به نزول آيه را در بارهء عبد الرحمن بن ابى بكر ياد مىكند مىگويد : به قرينهء آيهء بعد : « أُولئِكَ الَّذِينَ حَقَّ عَلَيْهِمُ الْقَوْلُ فِي أُمَمٍ . . . » - كه به صورت صيغهء جمع آمده است - آيهء مورد بحث ، يعنى « وَالَّذِي قالَ لِوالِدَيْه . . . » را بايد عام تلقى كرد كه شامل كافر و هر فردى مىگردد كه گرفتار عقوق والدين مىباشد ، يعنى در آيهء مذكور ، خصوص لفظ در مد نظر نيست ، بلكه عموم از آن اراده شده است . « 63 »\r\nفائدهء هفتم شناخت « اسباب النزول » - تسهيل حفظ و درك آيات و تثبيت آنها در ذهن :\r\nاز راه شناخت « اسباب النزول » ، حفظ كردن آيات و درك و نيز تثبيت آنها در ذهن ، آسان مىگردد ، زيرا ربط اسباب به مسبّبات و پيوند احكام با حوادث و ارتباط حوادث با اشخاص و زمانها و مكانهاى خاص همگى از دواعى و عواملى به شمار مىآيند كه حقايق را در ذهن آدمى تثبيت كرده و موجب انتقاش آنها در خاطر انسان گشته ، و آنگاه كه مقارنات آنها را به ياد مىآورد خود آنها را به آسانى در فكر خويش احضار مىكند ، و اين همان قانون « تداعى معانى و افكار و خاطرات » مىباشد كه در روانشناسى به ثبوت رسيده است . « 64 »\r\n\r\n","description":"","footnote":"\r\n62 - رك : مجمع البيان 9 / 87 . مناهل العرفان 1 / 106 . الميزان 18 / 208 ، ط دوّم بيروت 1393 ه ق .\r\n63 - مجمع البيان 9 / 87 .\r\n64 - اين فائده را نيز زرقاتى در « مناهل العرفان » 1 / 106 ، 107 ياد كرده است .\r\n","page_name":" 102 ","page_number":102},
  {"content":"\r\n\r\n\r\nمسئله دوم - آيا ملاك ، عموم لفظ است و يا خصوص سبب ؟\r\nمقدمه :\r\nيكى از مسائل شايان توجه در مبحث « اسباب النزول » عبارت از اختلافى است كه ميان دانشمندان اصول فقه پديد آمده است مبنى بر اينكه آيا عموم لفظ ، ملاك و معتبر است و يا خصوص سبب نزول .\r\nاز ديدگاه سيوطى آن رأى و نظريه‌اى كه صحيح تر مىباشد اين است كه عموم لفظ معتبر و ملاك است ، به اين دليل كه شمارى از آيات به خاطر اسباب خاصى نازل شده كه علماء و دانشمندان اسلامى بالاتفاق آن را به غير موارد اسباب النزول آنها تعميم داده و گفته‌اند : حكم آن آيات - على رغم آنكه مربوط به موارد خاصى است - شامل موارد ديگر نيز مىگردد .\r\nبه عبارت ديگر : آيا خاص بودن سبب و موجبى كه انگيزهء نزول آيه و يا آياتى تلقى مىشود - در صورتى كه تعبير آيه و يا آيات ، عام باشد - موجب تخصيص حكم آن به مورد نزول مىگردد ، و يا اينكه تعبير عامّ آيه ملاك و معتبر است و در نتيجه حكم آن نيز عام و شامل همهء افراد مىباشد ، و در نتيجه آنگونه آياتى كه در پى يكى از اسباب و موجباتى كه قبلا از آنها ياد كرديم نازل شده و داراى تعبيرى عام مىباشد حكم آنها به همان مواردى محدود نيست كه باعث نزول آنها گشته است ، و لذا مىتوان عموم تعبير آيه را به موارد و وقايع مشابه تعميم داد . و سبب خاص كه پىآمد آن ، نزول آيه يا آياتى است و آن آيه يا آيات با تعبيرى عام نازل گرديده است نمىتواند قانون و حكم عام را به اوضاع و شرايط سبب نزول محدود سازد ، بلكه علاوه بر آنكه - حكم مندرج در آيه ، مورد مربوط به سبب نزول را در بر مىگيرد - همهء مواردى را كه مشابه با شرايط سبب نزول است زير پوشش خود قرار مىدهد .\r\n","description":"","footnote":"","page_name":" 103 ","page_number":103},
  {"content":"\r\n\r\n\r\n\r\nچند نمونه از آياتى كه عموم لفظ در آنها معتبر است نه خصوص سبب :\r\nالف - آيهء ظهار :\r\nقبلا ديديم كه آيهء ظهار در بارهء اوس بن صامت و يا سلمة بن صخر نازل گرديد و نيز ديديم كه آيهء مذكور داراى تعبيرى عام مىباشد : « الَّذِينَ يُظاهِرُونَ مِنْكُمْ مِنْ نِسائِهِمْ . . . » . و با اينكه آيهء مذكور از پى سبب خاصى نازل گرديد ، حكم آن عام مىباشد و شامل هر فردى مىگردد كه نسبت به همسر خود با اجراى صيغهء ظهار جدائى و بيگانگى به هم رساند .\r\nب - آيهء لعان :\r\nآيهء مذكور [ بر حسب روايتى 
  ] در بارهء هلال بن اميه نازل گرديد ، لكن حكم موجود در آن - به خاطر تعبير عام آن - شامل ديگران كه اوضاعى مشابه اوضاع هلال بن اميه براى آنها پديد آمده است مىگردد .\r\nبراى توضيح اين مطلب بايد يادآور شويم ، آنگاه كه آيهء « قذف » نازل شد حوادثى رخ داد كه مردم احساس كردند با مشكلات و بن بستهايى لا ينحل رو برو شده‌اند و آن آيه اين است :\r\n« وَالَّذِينَ يَرْمُونَ الْمُحْصَناتِ ثُمَّ لَمْ يَأْتُوا بِأَرْبَعَةِ شُهَداءَ فَاجْلِدُوهُمْ ثَمانِينَ جَلْدَةً وَلا تَقْبَلُوا لَهُمْ شَهادَةً أَبَداً وَأُولئِكَ هُمُ الْفاسِقُونَ . إِلَّا الَّذِينَ تابُوا مِنْ بَعْدِ ذلِكَ وَأَصْلَحُوا فَإِنَّ اللَّه غَفُورٌ رَحِيمٌ » ( نور : 4 ، 5 ) :\r\nكسانى كه زنان شوهردار را به فجور و زنا متهم مىسازند چنانچه چهار شاهد در تأييد و اثبات اتهام خود اقامه نكنند - مبنى بر اينك شهادت دهند كه اين زنان را به هنگام ارتكاب زنا ديده‌اند - بر تهمت زنندگان هشتاد ضربه تازيانه وارد سازيد و از اين پس براى هميشه شهادت آنها را پذيرا نباشيد ، و علاوه بر اين بايد آنها را فاسقان و دست اندر - كاران گناه كبيره و جرم سنگين برشمرد ، مگر كسانى كه از اين تهمت زدن توبه كنند و اعمال خود را به شايستگى و درستى انجام دهند ، كه خداوند متعال آمرزنده مهربان است .\r\nدر اين دو آيه ، سه حكم در بارهء تهمت به زنا صادر شده است :\r\n1 - حدّ قذف ، يعنى هشتاد تازيانه .\r\n2 - عدم قبول شهادت براى هميشه .\r\n3 - حكم فسق ، يعنى تهمت زنندگان از رهگذر اين تهمت به عنوان فاسقان\r\n","description":"","footnote":"","page_name":" 104 ","page_number":104},
  {"content":"\r\n\r\nبرشمرده مىشوند . اما اگر توبه كنند حدّ قذف در مورد آنها اجراء مىشود ، لكن شهادت آنها از آن پس قابل قبول بوده و عنوان فاسق بودن از آنها لغو مىگردد .\r\nلكن حادثه و يا حوادثى كه پس از نزول آيهء قذف رخ داد مردم احساس كردند كه در تنگنائى غير قابل گريز قرار گرفته‌اند .\r\nبر حسب روايت عكرمه از ابن عباس ، وقتى آيهء « وَالَّذِينَ يَرْمُونَ الْمُحْصَناتِ . . . » نازل شد سعد بن عباده عرض كرد : يا رسول اللَّه ، اگر من وارد خانهء خود شوم و مردى بيگانه را در بستر همسرم ببينم كه وضع آنها حكايت از ارتكاب زنا مىكند ، اگر در چنين حالتى از رفتار همسرم صرف نظر كنم و او را تنبيه ننمايم و نرنجانم و در صدد برآيم چهار شاهد احضار كرده تا اين عمل را رؤيت كنند و آنگاه به اين كار شهادت دهند نتيجهء آن چنان خواهد بود كه آن مرد عمل خود را انجام داده و از خانه بيرون رفته و بگريزد .\r\nو اگر آن صحنه‌اى را كه ديده‌ام بازگو كنم و اظهارش نمايم بايد از هشتاد ضربه تازيانه بر بدن خود استقبال كنم ، اين قانون ، بس عجيب است ! ؟\r\nرسول خدا ( صلَّى اللَّه عليه و آله و سلم ) فرمود : اى گروه انصار آيا مىشنويد كه سيّد و بزرگ و سرور قبيلهء شما چه مىگويد ؟ ! آنها عرض كردند : يا رسول اللَّه ، اين مرد را سرزنش مفرما كه او شخص با غيرتى است و جز با دختر باكره با هيچگونه زن ديگرى ازدواج نكرده است ، و هر زنى را كه مطلَّقه اش ساخته هيچكس را ياراى ازدواج با او نبوده است ، يعنى هيچ كسى جرأت و جسارت نمىورزيد كه با آن زن ازدواج نمايد .\r\nسعد بن عباده عرض كرد : يا رسول اللَّه ، تن و جان من فداى تو باد ، من مىدانم كه اين سخن - به حق - از سوى خداوند متعال است ، لكن من از اين حكم در شگفتم . رسول خدا ( صلَّى اللَّه عليه و آله و سلم ) فرمود : حكم خدا اين چنين بوده و بدينگونه فرمان داده است .\r\nسعد بن عباده گفت : « صدق اللَّه و رسوله » : خدا و رسولش سخن به راستى و منطبق با واقع آورده‌اند .\r\nدر اين خلال پسر عموى سعد بن عباده - كه به « هلال بن اميه » موسوم بود - از نخلستان به صوب سراى خويش روان گشته و وارد منزل شد و به محض ورود ، مردى را ديد كه با همسر او در بستر خفته و با وى زنا مىكند . چيزى نگفت و نزد رسول خدا ( صلَّى اللَّه عليه و آله و سلم ) آمد و عرض كرد : يا رسول اللَّه ، چنين جريانى روى داده و من آن را با چشمان خود ديده‌ام و نمىتوانم مشاهدات خويش را خيال و پندار تلقى كرده و اين خاطره را از ذهنم شستشو دهم ، و اين احساس را در خود به هم رسانم كه گويا چيزى اتفاق نيفتاده\r\n","description":"","footnote":"","page_name":" 105 ","page_number":105},
  {"content":"\r\nپيامبر اكرم ( صلَّى اللَّه عليه و آله و سلم ) از اين جريان و همچنين از سخن هلال بن اميه متغير گشت و اثر ناراحتى بر چهرهء آنحضرت پديدار شد ، و اين گفتار بر روح و جان وى گران آمد .\r\nهلال عرض كرد : يا رسول اللَّه ، من مىدانم كه سخنم شما را آزرده و خاطرتان را رنجانده است ، لكن من اين حادثه را با چشم خود ديده‌ام ، بنابراين چگونه مىتوانم آن را اظهار نكرده و در دلم مخفى نگاهدارم ، و خدا مىداند كه اين سخنم راست و گوياى واقعيتى است كه روى داده است ، اميدوارم خداوند متعال گشايشى در كارم فراهم آورد .\r\nپيامبر اكرم ( صلَّى اللَّه عليه و آله و سلم ) بر آن شد كه حدّ قذف را بر هلال جارى سازد .\r\nهمزمان با اين تصميمگيرى بود كه شمارى از انصار به عرض رساندند كه ما نيز دچار همان وضعى شده‌ايم كه هلال بدان دچار آمده و همان سخنانى كه سعد بن عباده با شما در ميان گذاشته است براى ما نيز مطرح است . اما اكنون مىخواهند حدّ قذف را بر هلال جارى سازند و شهادت او را نيز از اين پس مردود و غير قابل قبول اعلام نمايند . اين فاجعهء عظيمى است .\r\nسرگرم گفتگو بودند و رسول اكرم ( صلَّى اللَّه عليه و آله و سلم ) نيز مقدمات اجراء حدّ بر هلال بن اميه را آماده مىفرمود كه در اين اثناء وحى نازل گرديد ، صحابه و ياران آنحضرت شادمان شدند و گفتند : ان شاء اللَّه اين وحى در جهت فرج و گشايش كار ما است . آنگاه كه وحى بر پيامبر اكرم ( صلَّى اللَّه عليه و آله و سلم ) به پايان رسيد فرمود : خداوند متعال ، هلال بن اميه و شما ياران مرا از اين مخمصه و تنگنا رهانيده و گشايشى در كارتان به وجود آورده است آياتى كه در جهت ارائهء راه حل - براى مشكل هلال بن اميه و ديگران - نازل شد معروف به آيات لعان است و آن عبارتست از :\r\n« وَالَّذِينَ يَرْمُونَ أَزْواجَهُمْ وَلَمْ يَكُنْ لَهُمْ شُهَداءُ إِلَّا أَنْفُسُهُمْ فَشَهادَةُ أَحَدِهِمْ أَرْبَعُ شَهاداتٍ بِاللَّه إِنَّه لَمِنَ الصَّادِقِينَ . وَالْخامِسَةُ أَنَّ لَعْنَتَ اللَّه عَلَيْه إِنْ كانَ مِنَ الْكاذِبِينَ . وَيَدْرَؤُا عَنْهَا الْعَذابَ أَنْ تَشْهَدَ أَرْبَعَ شَهاداتٍ بِاللَّه إِنَّه لَمِنَ الْكاذِبِينَ . وَالْخامِسَةَ أَنَّ غَضَبَ اللَّه عَلَيْها إِنْ كانَ مِنَ الصَّادِقِينَ . وَلَوْ لا فَضْلُ اللَّه عَلَيْكُمْ وَرَحْمَتُه وَأَنَّ اللَّه تَوَّابٌ حَكِيمٌ » ( نور : 6 - 9 ) :\r\nآنان كه همسران خويش را به زنا متهم مىسازند و براى آنها شاهدانى جز خود آنها نباشد\r\n","description":"","footnote":"","page_name":" 106 ","page_number":106},
  {"content":"\r\n\r\n[ كه صحت ادعاء آنها را تأييد و گواهى كند 
  ] شهادت يكى از آنها [ كه حد قذف را از ميان برمىدارد 
  ] چهار شهادت است كه به خداوند سوگند ياد كند در رابطه با ادعايش از راستگويان است ، با شهادت پنجم بدينصورت كه لعنت خدا بر او اگر در اين ادعا دروغگو باشد . و در صورتى از زن حد زنا بازداشته مىشود كه چهار بار بدينصورت شهادت دهد : « سوگند به خداوند ، همسر او در ادعاء خود از دروغگويان است ، و شهادت پنجم او بدينصورت مىباشد كه « خشم خدا بر من اگر شوهرم در ادعاء خود از راستگويان باشد . اگر فضل و رحمت خداوند شامل حال شما نمىگشت و خداوند توبه پذير نمىبود [ و شما را در سايهء چنين فضل و مرحمتى از زنا و كارهاى زشت ديگر نهى نمىكرد و به اقامهء حدود فرمان نمىداد ، دچار نابودى و هلاك گشته و نسلها رو به تباهى گذاشته و نسب مردم دچار هرج و مرج و گسيختگى مىشد 
  ] .\r\nهلال بن اميه پس از نزول اين آيات عرض كرد : من به لطف و رحمت خداوند متعال اميدوار بودم كه در رابطه با اين بليه گشايشى در كار ما به وجود مىآورد .\r\nگزارش اجراى لعان در بارهء هلال بن اميه و همسر او :\r\nرسول اكرم ( صلَّى اللَّه عليه و آله و سلم ) پس از نزول اين آيات دستور داد زن هلال بن اميه را احضار كنند و شخصى را فرستادند و آن زن را حضور آنحضرت آوردند . نبى اكرم ( صلَّى اللَّه عليه و آله و سلم ) او را نزد خود فرا خواند و راجع به ادعاى شوهرش از وى سؤال كرد : گفت يا رسول اللَّه ، شوهرم دروغ مىگويد . فرمود : خدا مىداند كه يكى از شما دو نفر دروغگو است . هلال عرض كرد : يا رسول اللَّه ، جز حق چيزى نگفتم . حضرت فرمود :\r\n« ملاعنه » مىكنى ؟ هلال عرض كرد امر بفرمائيد . پيامبر اكرم ( صلَّى اللَّه عليه و آله و سلم ) هر دو را نزد خود طلبيد و آنانرا رو به قبله نشاند :\r\nنخست به هلال فرمود : بگو : « اشهد باللَّه انّى لمن الصّادقين » : « سوگند به خدا ياد مىكنم و او را گواه مىگيرم كه من از راستگويان هستم » . و دستور داد اين سوگند را چهار بار - پياپى - بر زبان آورد .\r\nآنگاه براى پنجمين بار حضرت به او روى آورده و فرمود : اى هلال از خدا بترس كه عذاب دنيا سبكتر و ناچيزتر از عذاب آخرت مىباشد ، و عذاب الهى از عذاب انسان به انسانى ديگر سختتر است . اگر انگيزه‌اى نفسانى ترا به اين تهمت زدن واداشته است بيا بازگرد و توبه كن كه سوگند نوبت پنجم ، لعنت خدا را براى دروغگو به ارمغان مىآورد .\r\nهلال گفت : سوگند به خود خداوند كه مرا به خاطر اين ادعاء عذاب نخواهد كرد ، چون راست مىگويم . پيامبر اكرم ( صلَّى اللَّه عليه و آله و سلم ) به هلال فرمود : بگو « لعنت خدا بر آن\r\n","description":"","footnote":"","page_name":" 107 ","page_number":107},
  {"content":"\r\nكسى كه دروغ مىگويد » . هلال همچنين گفت .\r\nآنگاه به آن زن فرمود : چه مىگوئى ، آيا سوگند ياد مىكنى ؟ عرض كرد : آرى .\r\nفرمود : چهار بار بگو : « اشهد باللَّه انّه لمن الكاذبين » يعنى به خدا سوگند ياد كرده و او را گواه مىگيرم كه اين مرد در ادعاء خود از دروغگويان است . رسول اكرم ( صلَّى اللَّه عليه و آله و سلم ) براى آخرين بار اين زن را موعظه كرد و فرمود : اى زن از خدا بترس كه رسوائى دنيا آسانتر از رسوائى آخرت مىباشد ، و عذاب خدا سختتر از عذاب انسانها است ، و اين سخنى كه بايد براى بار پنجم به زبان آورى موجب خشم خدا مىگردد . زن لحظه‌اى درنگ كرد و با خود گفت : نبايد اقوام و خويشاوندان خود را رسوا سازم ! لذا آماده شد و گفت : « خشم خدا بر من اگر اين مرد در ادعاى خود از راستگويان باشد .\r\nرسول خدا پس از « ملاعنه لعان » ، حكم جدائى ميان آنها را صادر كرده و فرمود :\r\nفرزندى كه از اين زن زاده مىشود از آن خود او است ، و نبايد به هلال منسوب گردد ، و نيز نبايد از اين پس زن را به خاطر اين جريان سرزنش كنند . آنگاه فرمود : اگر فرزندى كه از اين زن به دنيا مىآيد داراى فلان اوصاف باشد شوهر راست مىگويد ، و اگر داراى فلان اوصاف باشد از آن كسى است كه او را متهم به زناى با اين زن كرده‌اند .\r\nابو الفتوح رازى ( قدّس سرّه ) مىنويسد : « او را فرزندى بر صفت مكروه آمد ، او را با هيچ پدرى تشبيه نكردند ، و او بزرگ شد و به اميرى مصر افتاد ، و پدرى پيدا نبود او را » .\r\nدر بارهء نگرانى سعد بن عباده نسبت به مضمون آيهء 4 و 5 سورهء نور : « وَالَّذِينَ يَرْمُونَ الْمُحْصَناتِ . . . » سخن ديگرى مفسرين ياد كرده‌اند كه حسن بصرى گفت : سعد بن عباده پس از نزول اين آيه ها عرض كرد : يا رسول اللَّه ، اگر مردى وارد سراى خويش گردد و مرد بيگانه‌اى را با زن خود در حال زنا مشاهده كند اگر زناكار را بكشد او را مىكشند ، و اگر مشاهدات خود را اظهار نمايد بايد هشتاد ضربه تازيانه را بر بدن خويش پذيرا باشد ، و اگر بخواهد در جستجوى يافتن شاهد برآيد آن مرد زناكار عمل زشت خود را انجام داده و دنبال كار خود مىرود . لذا اگر چنين وضعى را در مورد همسرش مشاهده كند ناگزير است كه با شمشير او را بكشد .\r\nرسول خدا ( صلَّى اللَّه عليه و آله و سلم ) فرمود : « كفى بالسّيف شاه » يعنى مىخواست بفرمايد : « كفى بالسّيف شاهدا » ، ولى فرمود : « شاه . . . » و سخن خود را به اتمام نرساند . سپس فرمود : چون مردان غيرتمند هستند در اين گونه كارها شتاب\r\n","description":"","footnote":"","page_name":" 108 ","page_number":108},
  {"content":"\r\n\r\nمىگيرند . . . [ بقيهء گفتگو و جريان نزول آيهء لعان - همانگونه كه قبلا ياد كرديم - در سخن حسن بصرى ادامه مىيابد 
  ] .\r\nگزارش اجراى لعان به روايت ابن عباس و مقاتل در بارهء خوله و همسر او عويمر :\r\nاز ابن عباس و مقاتل روايت شده است كه مىگفتند : سبب نزول آيه هاى لعان آن بود كه وقتى آيهء قذف : « وَالَّذِينَ يَرْمُونَ الْمُحْصَناتِ . . . » نازل شد رسول خدا ( صلَّى اللَّه عليه و آله و سلم ) در روز جمعه بر روى منبر و كرسى خطابه رفت و آيهء مذكور را تلاوت كرد .\r\nعاصم بن عدى عجلانى انصارى از جاى برخاست و عرض كرد : يا رسول اللَّه ، اگر يكى از ما ، مردى بيگانه را در معيت همسر خود ببيند كه با وى زنا مىكند طاقت و ياراى آن ندارد كه ساكت مانده و بىتفاوت به سر برد . اگر مشاهدات خود را بر زبان آورد هشتاد تازيانه بر بدن او وارد مىسازند و شهادت وى را از آن پس قبول نكنند . و اگر در پى شهود به جستجو پردازد آن مرد زناكار عمل زشت خود را انجام داده و رفته است ؟ رسول اكرم ( صلَّى اللَّه عليه و آله و سلم ) فرمود : حكم همين است .\r\nعاصم پسر عموئى داشت به نام « عويمر عجلانى » ، و عويمر داراى همسرى به نام « خوله بنت قيس بن محصن » بود . روزى عويمر وارد سراى خود شد و ديد شريك بن سمحاء با همسر او در يك بستر خفته است . اين جريان را به گوش عاصم رساند ، و عاصم گفت :\r\n« إِنا لِلَّه وَإِنا الَيْه راجِعُونَ » .\r\nعاصم ، جمعهء ديگر وارد مسجد شد و عرض كرد : يا رسول اللَّه ، به همان مسئله و گرفتارى - كه آن را روز جمعهء گذشته با شما در ميان گذاشتم در مورد يكى از خويشاوندان خويش دچار آمدم . رسول خدا ( صلَّى اللَّه عليه و آله و سلم ) فرمود : قضيه چيست ؟ عرض كرد :\r\nهمان حادثه براى پسر عمويم عويمر اتفاق افتاده است ، و زن او نيز دختر عموى وى مىباشد . و شريك نيز پسر عموى آنها است .\r\nنبى اكرم ( صلَّى اللَّه عليه و آله و سلم ) آنها را احضار فرمود . نخست رو به عويمر كرد و فرمود : در مورد خانواده و دختر عمويت از خدا بترس و مبادا اين زن را به ناحق متهم به زنا سازى . عويمر عرض كرد به خدا سوگند كه راست مىگويم ، آرى من شريك بن سمحاء را با اين زن در وضع نامشروعى ديدم كه با او زنا مىكرد ، و او نيز هم اكنون حامله است ، و من نيز مدت چهار ماه است كه با او نزديكى نكرده‌ام .\r\nرسول اكرم ( صلَّى اللَّه عليه و آله و سلم ) به زن گفت : اى زن از خدا بترس و اگر آن كار زشت را انجام داده‌اى به راستى گزارش كن . زن عرض كرد : عويمر مرد غيورى\r\n","description":"","footnote":"","page_name":" 109 ","page_number":109},
  {"content":"\r\nاست و غيرتش او را بر آن داشت كه چنين تهمتى را بر من وارد سازد ، ما اين شبها بيدار بوديم و با شريك گفتگو مىكرديم ، اما او هم اكنون چنين تهمتى را بر من وارد مىسازد .\r\nنبى اكرم ( صلَّى اللَّه عليه و آله و سلم ) به شريك فرمود : تو چه مىگوئى ؟ عرض كرد : سخن همان است كه اين زن بر زبان آورده است . خداوند متعال در پى چنين رويدادى آيهء لعان را نازل كرد : « وَالَّذِينَ يَرْمُونَ أَزْواجَهُمْ وَلَمْ يَكُنْ لَهُمْ شُهَداءُ إِلَّا أَنْفُسُهُمْ . . . » . آنگاه پيامبر اكرم ( صلَّى اللَّه عليه و آله و سلم ) دستور داد كه بانگ زنند :\r\n« الصّلوة جامعة » . مردم جمع شدند و در مسجد حضور به هم رساندند . آنحضرت نماز دوم را اقامه كرد .\r\nآنگاه آنها را احضار نمود و به عويمر فرمود : بگو : « به خداوند متعال سوگند ياد مىكنم كه خوله زنا كرده است و در اين ادعاء و سخن خويش راستگو هستم » عويمر مراسم اين سوگند را به جاى آورد .\r\nسپس حضرت فرمود : بگو : « به خدا سوگند كه من شريك را بر روى شكم اين زن ديده‌ام ، و اين سخن را به راستى بر زبان مىآورم » ، عويمر اين سوگند را نيز بر زبان راند .\r\nبار سوم فرمود : بگو : سوگند به خدا اين جنين - كه در شكم دارد - فرزند من نيست و در گفتار خود صادق هستم » . عويمر سوگند سوم را بر زبان آورد .\r\nبراى بار چهارم نبى اكرم ( صلَّى اللَّه عليه و آله و سلم ) به عويمر فرمود : بگو : « سوگند به خداوند ، چهار ماه است با اين زن نزديكى نكرده‌ام . » عويمر آن را بر زبان آورد .\r\nحضرت براى بار پنجم به او فرمود : بگو : « لعنت خدا بر عويمر اگر دروغ گويد » عويمر اين سوگند را ياد كرد .\r\nوقتى سوگندهاى عويمر به پايان رسيد نبى اكرم به او فرمود : در جاى خود بنشيند .\r\nآنگاه به خوله فرمود : بپاخيز و بگو : « سوگند به خداوند كه من مرتكب زنا نشده‌ام و عويمر دروغ مىگويد » .\r\nبار دوّم فرمود : بگو : « سوگند به خداوند كه عويمر مرا با شريك در چنان وضعى كه ادعا مىكند نديده است و عويمر در اين ادعاء خود دروغگو مىباشد » .\r\nبار سوم فرمود : بگو : « سوگند به خداوند كه از عويمر باردار هستم و او در ادعاء خود - كه اين حمل و جنين از وى نيست - دروغگو مىباشد » .\r\nبار چهارم فرمود : « سوگند به خداوند كه او هرگز مرا بر هيچ كار زشت و زنا نديده ، و بر من دروغ مىبندد » .\r\n","description":"","footnote":"","page_name":" 110 ","page_number":110},
  {"content":"\r\n\r\nرسول اكرم ( صلَّى اللَّه عليه و آله و سلم ) براى بار پنجم به او فرمود : بگو : « خشم خدا بر خوله روا باد كه اگر اين مرد ، يعنى عويمر راست گويد » .\r\nزن همهء اين سوگندها را اجراء كرد . رسول خدا ( صلَّى اللَّه عليه و آله و سلم ) فرمان جدائى و بيگانگى ميان آن دو را از يكديگر صادر كرده و فرمود : اگر اين سوگندها لزومى نمىداشت مرا در بارهء آنان نظرى ديگر بود .\r\nسپس فرمود : اگر اين زن فرزندى را به دنيا آورد بنگريد اگر رنگ پوست او متمايل به سياهى بود از شريك بن سمحاء است . و اگر سفيد رنگ و داراى ساقى ستبر بود از او نيست . وقتى اين زن جنين را به دنيا آورد ديدند شبيه ترين فرد به شريك مىباشد .\r\nتذكر اين نكته ضرورى است كه نسبت زنا به زنهاى بيگانه موجب حد يعنى هشتاد ضربه تازيانه است ، ولى نسبت زنا به همسر - در صورتى كه معروف به زنا نباشد - موجب لعان مىگردد ، اما به شرط آنكه مرد ادعاء رؤيت زنا كند ، و در غير اين صورت صرفا موجب حدّ است .\r\nپس از انجام مراسم « لعان » يا « ملاعنه » - علاوه بر آنكه فرزند به زن ملحق مىگردد و زوجيت ميان زن و شوهر از هم گسيخته و حد ساقط مىشود - زن و شوهر براى هميشه بر يكديگر حرام گشته و زن بايد براى ازدواج با شوهرى ديگر ، از زمان ملاعنه عده نگاه دارد .\r\nلعان جز نزد حاكم شرع و يا نمايندهء او صحيح نيست . « 65 »\r\nج - حدّ قذف در رابط با كسانى كه عايشه را مورد اتهام قرار داده‌اند :\r\nنمونهء سومى كه عموم لفظ و تعبير آيه در آن معتبر بوده و ملاك حكم تلقى شده است و خصوص سبب در مد نظر نيست ، عبارت از حد قذف در بارهء رمات و تهمت وارد كنندگان بر عايشه مىباشد .\r\nاين آيه عبارت از همان آيهء 4 و 5 سورهء نور است كه قبلا از آنها ياد كرديم :\r\n« وَالَّذِينَ يَرْمُونَ الْمُحْصَناتِ ثُمَّ لَمْ يَأْتُوا بِأَرْبَعَةِ شُهَداءَ فَاجْلِدُوهُمْ ثَمانِينَ جَلْدَةً » . . . « إِلَّا الَّذِينَ تابُوا مِنْ بَعْدِ ذلِكَ . . . »\r\n\r\n","description":"","footnote":"\r\n65 - در مجموع مطالب ياد شده ، بنگريد به : مجمع البيان 7 / 127 ، 128 . مناهل العرفان 1 / 111 ، 112 . الميزان 15 / 82 - 87 . روض الجنان و روح الجنان 7 / 218 - 222 . جواهر الكلام 34 / 3 و 4 . كشف الاسرار 6 / 489 - 491 .\r\nجامع البيان 18 / 65 - 68 . احكام القرآن : ابن العربى 3 / 1340 - 1347 . الجامع لاحكام القرآن : قرطبى 12 / 182 - 184 .\r\n","page_name":" 111 ","page_number":111},
  {"content":"\r\n\r\nنكات مهم اخلاقى و اجتماعى در آيات افك :\r\nدر توضيح اين مطلب يادآور مىشويم - از آنجا كه آيات 11 تا 26 سورهء نور مربوط به تهمتى است كه بر يكى از همسران رسول اكرم ( صلَّى اللَّه عليه و آله و سلم ) وارد ساختند و چنان كه علامهء طباطبائى ( قدس سره ) اشاره كرده است در طى اين آيات نكات ظريفى مطرح است - سزا است همهء اين آيات را در رابطه با آيه هاى مربوط به حدّ قذف بررسى كرده و آرائى را كه از سوى دانشمندان اهل سنت در اين باره ، يعنى « حديث افك » اظهار شده است به نقد و تحليل بگيريم .\r\nخداوند متعال فرموده است :\r\nاين تهمت متضمن خير شما است :\r\n« إِنَّ الَّذِينَ جاؤُ بِالإِفْكِ عُصْبَةٌ مِنْكُمْ لا تَحْسَبُوه شَرًّا لَكُمْ بَلْ هُوَ خَيْرٌ لَكُمْ لِكُلِّ امْرِئٍ مِنْهُمْ مَا اكْتَسَبَ مِنَ الإِثْمِ وَالَّذِي تَوَلَّى كِبْرَه مِنْهُمْ لَه عَذابٌ عَظِيمٌ » ( نور : 11 ) .\r\nآن كسانى كه دروغى عظيم آوردند و چهرهء حقيقت را واژگونه وانمود كردند [ و بر يكى از همسران رسول اكرم ( صلَّى اللَّه عليه و آله و سلم ) تهمت وارد ساختند ، [ و اينان عبارت بودند از : 1 - عبد اللَّه بن ابى بن سلول 2 - مسطح بن اثاثة بن عباد بن مطلب 3 - حسان بن ثابت انصارى 4 - حمنة دختر جحش ، همسر طلحة بن عبيد اللَّه 
  ] ، آرى اين افراد عصبه « 1 » يعنى گروهى وابسته و هميار با يكديگر و از خود شما مسلمين هستند . « 2 » اين حزنى را\r\n\r\n","description":"","footnote":"\r\n( 1 ) كلمهء « عُصْبَة » به معنى جماعتى است كه بازو به بازوى يكديگر داده و به هم مربوط مىشوند . اين جماعت و گروه را از ده تا چهل نفر برشمرده‌اند ( الميزان 15 / 97 ، ط دار الكتب الاسلاميه ، 1386 ه ق ) .\r\n( 2 ) از ديدگاه مرحوم طبرسى در صدر آيه ، كلمهء « منكم » خطاب به همهء مسلمين است ، لكن كلمهء « لكم » كه در اين آيه دو بار تكرار شده است خطاب به عايشه و صفوان مىباشد ، زيرا اين دو آماج اين تهمت قرار گرفته بودند . و نيز كسى كه از رهگذر اين تهمت دچار غم و فسردگى خاطر شده بود و همچنين هر كسى كه مورد اين گونه تهمت قرار مىگيرند مخاطب قرار گرفته‌اند و خداوند همهء آنها را مخاطب قرار مىدهد كه اندوه ناشى از افك را شر مپنداريد ، بلكه خير شما در اين اندوه وجود دارد ، زيرا خداوند متعال عايشه را از اين تهمت ناروا تبرئه نموده و به خاطر صبرش او را مأجور خواهد ساخت ؟ ! و دروغ بافان را به خاطر همين افك به مجازات خواهد رساند . حسن بصرى گفته است اين سخن خطاب به قاذفان و تهمت زنندگان است مبنى بر اينكه اين تأديب و گوشمالى يعنى وارد كردن حدّ قذف بر شما در جهت بدخواهى نسبت به شما صورت نمىگيرد ، بلكه خير شما در آن است ، به دليل اينكه اين تنبيه و تأديب ، شما را به توبه واداشته و مانع از تكرار قذف مىگردد ( مجمع البيان 7 / 131 ط صيدا ، 1355 ه ق ) .\r\nامّا علَّامهء طباطبائى مىنويسد تمام خطابهاى موجود در اين آيه و همهء آيات بعدى متوجه همهء مؤمنين اعم از مؤمنان حقيقى و مؤمن نماهاى منافق مىباشد . و اصولا خطابهائى كه در آيهء 11 تا 26 اين سوره ديده مىشود و مجموعا به بيست و اندى خطاب مىرسد اكثر آنها بدون ترديد تمام مؤمنان را در بر مىگيرد ، و اين آيه نيز بدينسان همهء مؤمنان را مخاطب قرار مىدهد كه اين تهمت و بازده آن كه عبارت از وارد كردن حدّ قذف مىباشد براى مؤمنان شر نيست ، بلكه خير و صلاح آنها را بايد در همين جريان جستجو كرد ، چرا كه يك جامعه صالح و لايق سعادتش در اين است كه اهل انحراف و تبهكاران در آن شناسائى شوند تا افراد جامعه در كارشان با يك بينش صحيحى عمل كنند . و دست اندر كار اصلاح آن اعضائى از اين جامعه گردند كه گرفتار انحراف و فساد مىباشند ، و به ويژه در يك جامعهء دينى - كه با وحى سر و كار دارند و در امثال اين گونه رويدادها وحى بر آنها نازل مىشود - بازشناساندن افراد منحرف و تبه فكر و فسادگر ضرورى است تا موعظه شوند و آنها را به خاطر غفلت و سهلانگارى هشدار دهد تا در ديندارى خويش طريق حزم و احتياط را پيموده و با هشيارى در شئون زندگانى عمل كنند ( الميزان 15 / 97 ، 98 ، ط دار الكتب الاسلامية ) .\r\n","page_name":" 112 ","page_number":112},
  {"content":"\r\n\r\nكه با افك و وارد ساختن تهمت براى شما پديد آمده شر مپنداريد ، بلكه خير است براى شما . براى هر يك از تهمت زنندگان به هر اندازه‌اى كه به اين گناه دامن زده و بدان دچار شده‌اند مجازاتى در پيش است . و اما آن كسى كه از ميان اين تهمت زنندگان قسمت عمدهء اين تهمت را به عهده گرفته است « 3 » براى او عذاب عظيمى در روز قيامت خواهد بود .\r\nچرا حسن ظن به خودتان را از دست مىنهيد :\r\n« لَوْ لا إِذْ سَمِعْتُمُوه ظَنَّ الْمُؤْمِنُونَ وَالْمُؤْمِناتُ بِأَنْفُسِهِمْ خَيْراً وَقالُوا هذا إِفْكٌ مُبِينٌ » ( نور : 12 ) :\r\nچرا آنگاه كه اين افك و تهمت دروغ را از تهمت آورندگان شنيديد شما مردان و زنان با ايمان نسبت به كسانى كه به منزلهء خود شما هستند حسن ظن را در پيش نگرفتيد ، [ زيرا همهء افراد با ايمان در تمام آسيبهاى روحى كه بر آنها وارد مىشود به منزلهء يك تن مىباشند ، اگر محنتى بر يكى از آنها وارد شود چنان است كه بر همهء آنها وارد شده\r\n\r\n","description":"","footnote":"\r\n( 3 ) كسى كه سهم زيادتر و سنگينترى از اين تهمت را به دوش مىكشيد « عبد اللَّه بن ابىّ » بوده است ، چرا كه او در رأس اصحاب افك قرار داشت ، و مردم پيرامون او جمع مىشدند ، و او بود كه در ميان جمع مردم بيش از ديگران به اين تهمت دامن مىزد و آن را ميان آنها منتشر مىساخت و مىگفت : همسر پيامبر شما شام را تا بام در كنار مردى بيگانه به سر آورد ، و آنگاه او را با خود آورد . . .\r\nو نيز گويند اين شخص كه سهم عمده‌اى از اين تهمت به عهدهء او بوده عبارت از حسّان بن ثابت است كه پس از نابينا شدن بر عايشه وارد شد . به عايشه گفتند : آن كسى كه در بارهء تو سخن به ناحق آورده و مورد اتهامت قرار داده و خداوند متعال در بارهء او فرمود : « وَالَّذِي تَوَلَّى كِبْرَه مِنْهُمْ لَه عَذابٌ عَظِيمٌ » بر تو وارد مىشود . عايشه گفت : آيا مگر نه اين است كه چشمانش نابينا شده است ؟ حسان بيت زير را انشاء كرد :\r\n\r\nحصان رزان ما تزنّ بريبة\r\nو تصبح غرثى من لحوم الغوافل\r\n\r\nزن پاكدامن و با وقارى كه هيچ تهمتى به دو راه نداشته و ندارد ، زنى كه از گوشت زنان غافل و بىگناه و بى خبر و غيبت از آنها گرسنه است و هيچ كسى را مورد تهمت قرار نداده ، و در غياب كسى سخن ناروا بر زبان نياورده است .\r\nاين بيت را حسان در وصف عايشه سروده بود كه عايشه به وى گفت : ولى تو چنين نبوده‌اى ، بلكه گوشت زنان غافل و بى گناه را با غيبت و وارد ساختن تهمت در كام خود فرو بردى .\r\nمرحوم شعرانى ضمن توضيح اين اشعار نوشته است : سزا نبود عايشه سوابق حسان را به رخ او كشيده و آزرده اش سازد ، سوابقى كه از آن توبه كرده بود ، چرا كه هر فردى هر چند به مقامات عاليه روحى و دينى رسيده باشد در صورتى كه معصوم نباشد امكان دارد مرتكب خطاء گردد ( مجمع البيان و هامش آن 7 / 131 ) . ","page_name":" 113 ","page_number":113},
  {"content":"\r\nاست . [ اين آيه همگون با آيه‌اى است كه مىگويد : « فَإِذا دَخَلْتُمْ بُيُوتاً فَسَلِّمُوا عَلى أَنْفُسِكُمْ » : در ورود به هر سرائى بر خويشتن ، يعنى بر اهل منزل كه به جاى خودتان مىباشند سلام كنيد 
  ] . بنابراين چرا با شنيدن اين افك و تهمت تهى از واقعيت نگفتيد اين تهمت ، دروغى آشكار است ؟ ! و چون تمام انسانها از يك تن آفريده شده‌اند همگى به عنوان يك پيكر محسوب مىگردند ، و افراد نيز به منزلهء اندامهاى آن مىباشند ، كه سعدى چون جان و درونش مستفيض از چنين گونه آياتى بوده است پيام آيهء مورد بحث را در ابيات زير انشاء كرد :\r\n\r\nبنى آدم اعضاى يك پيكرند\r\nچه در آفرينش ز يك گوهرند\r\n\r\n\r\nچو عضوى به درد آورد روزگار\r\nدگر عضوها را نماند قرار\r\n\r\n\r\nتو كز محنت ديگران بىغمى\r\nنشايد كه نامت نهند آدمى\r\n\r\nنكاتى كه در زير آنها ياد مىكنيم در اين آيه مطرح است :\r\n1 - چون افراد با ايمان با شنيدن اين اتهام آن را مردود اعلام نكردند ، و در بارهء كسانى كه آماج تهمت قرار گرفته بودند با حسن ظن ننگريستند در اين آيه با كلمهء « لولا » كه به معنى « هلَّا » مىباشد مورد توبيخ الهى واقع شدند .\r\n2 - در اين آيه ، « ظَنَّ الْمُؤْمِنُونَ وَالْمُؤْمِناتُ بِأَنْفُسِهِمْ » به مفهوم « ظَنَنْتُمْ بِانْفُسِكُمْ » در مد نظر مىباشد ، يعنى چرا شما نسبت به خودتان خواهان حسن ظن نمىباشيد ، چون همهء شما داراى ايمان مىباشيد ، و با يكديگر پيوند خورده‌ايد ، و به سان اندامهائى نسبت به يكديگر هستيد ، و بر هر مؤمنى لازم است نسبت به افراد با ايمان گمان بد نبرد و او را به تهمتى كه بدان علم و يقين ندارد متهم نسازد .\r\n3 - خداوند ، مؤمنان را مورد سرزنش قرار مىدهد كه چرا پس از شنيدن اين اتهام ، نگفتند : « هذا افك مبين » ، زيرا خبرى كه نسبت به واقعهء مربوط به آن علم و يقينى وجود ندارد ، و ادعائى كه در جهت اثبات آن ، بيّنه و دليل و شاهدى در ميان نيست شرعا بايد آن را كذب و دروغ تلقى كرد اگر چه بر حسب واقع ، راست و يا دروغ باشد ، دليل اين مطلب ، سخن خداوند متعال در آيهء بعد مىباشد كه مىفرمايد : « فَإِذْ لَمْ يَأْتُوا بِالشُّهَداءِ فَأُولئِكَ عِنْدَ اللَّه هُمُ الْكاذِبُونَ » . « 66 »\r\nچرا چهار شاهد اقامه نكردند ؟\r\n« لَوْ لا جاؤُ عَلَيْه بِأَرْبَعَةِ شُهَداءَ فَإِذْ لَمْ يَأْتُوا بِالشُّهَداءِ فَأُولئِكَ عِنْدَ اللَّه هُمُ الْكاذِبُونَ »\r\n\r\n","description":"","footnote":"\r\n66 - الميزان ، ط دوّم بيروت 1393 ه ق ، 15 / 91 .\r\n","page_name":" 114 ","page_number":114},
  {"content":"\r\n\r\n\r\n( نور : 13 ) چرا بر آنچه آوردند و تهمتى را كه بر زبان راندند چهار گواه نياوردند ، اكنون كه گواهان را نياوردند ، آنان همان كسانى هستند كه نزد خداوند در شمار دروغگويان قرار دارند .\r\nبدين معنى كه اگر آنها در گفتهء خود مبنى بر اتهام عايشه و يا يكى از همسران رسول اكرم ( صلَّى اللَّه عليه و آله و سلم ) سخن به راستى آوردند بايد شهودى براى اين اتهام - كه در اتهام به زنا عبارت از چهار نفر هستند - اقامه كرده باشند . و چون شهودى اقامه نكردند محكوم به كذب هستند ، زيرا ادعاء بدون بيّنه و شهود ، كذب و افك محسوب مىگردد .\r\nاهميت اين تهمت :\r\n« وَلَوْ لا فَضْلُ اللَّه عَلَيْكُمْ وَرَحْمَتُه فِي الدُّنْيا وَالآخِرَةِ لَمَسَّكُمْ فِيما أَفَضْتُمْ فِيه عَذابٌ عَظِيمٌ . إِذْ تَلَقَّوْنَه بِأَلْسِنَتِكُمْ وَتَقُولُونَ بِأَفْواهِكُمْ ما لَيْسَ لَكُمْ بِه عِلْمٌ وَتَحْسَبُونَه هَيِّناً وَهُوَ عِنْدَ اللَّه عَظِيمٌ » ( نور : 14 ، 15 ) :\r\nو اگر نه فضل خدا و رحمت او در دنيا و آخرت بر شما ارزانى مىشد ، و براى توبه كردن به شما مهلتى نمىداد ، و در كيفر شما شتاب مىگرفت ، در رابطه با آن امرى كه پيش مىبرديد و تهمتى كه در ورطهء آن غوطه خورديد عذابى بزرگ به شما آسيب مىرساند [ عذابى كه فترت و انقطاعى در استمرار آن وجود ندارد ، البته همزمان با آن وقتى كه اين افك و تهمت را از زبان يكديگر دريافت كرده ، و بعضى از شما آن را از ديگرى بازگو مىنموده و بدون دليل پذيراى اين تهمت مىشديد 
  ] و با دهان و زبان ، سخنى را اظهار مىكرديد كه داراى علم و يقين نسبت به آن نبوديد ، و القاء چنين سخنى را اندك و سهل و سبك مىانگاشتيد ، در حالى كه همين امر نزد خداوند متعال از نظر جرم ، سخت و سنگين مىباشد ، [ چون كذب و افتراء و دروغى غير قابل اغماض است 
  ] .\r\nو چون اين اتهام ، با رسول خدا ( صلَّى اللَّه عليه و آله و سلم ) نيز پيوند مىخورد ، شيوع دروغى كه داراى چنين وضع خطير و حساسى بوده موجب خدشه به شأن آنحضرت و سست شدن و تباه گشتن امر دعوت دينى او مىگشت .\r\nچرا حتى اين تهمت را بازگو كرديد :\r\n« وَلَوْ لا إِذْ سَمِعْتُمُوه قُلْتُمْ ما يَكُونُ لَنا أَنْ نَتَكَلَّمَ بِهذا سُبْحانَكَ هذا بُهْتانٌ عَظِيمٌ . يَعِظُكُمُ اللَّه أَنْ تَعُودُوا لِمِثْلِه أَبَداً إِنْ كُنْتُمْ مُؤْمِنِينَ . وَيُبَيِّنُ اللَّه لَكُمُ الآياتِ وَاللَّه عَلِيمٌ حَكِيمٌ » ( نور : 16 - 18 ) :\r\nو آنگاه كه اين دروغ را شنيديد چرا نگفتيد : ما را نرسد كه آن را بر زبان آريم ، پروردگارا\r\n","description":"","footnote":"","page_name":" 115 ","page_number":115},
  {"content":"\r\n\r\nاين تهمت ، دروغى بزرگ است . خداوند متعال شما را اندرز مىدهد - كه اگر داراى ايمان هستيد - هرگز گرد چنين سخنى نگرديد ، و از اين پس تا ابد از تكرار آن خودارى نمائيد . خداوند متعال ، آيات خود را روشن مىكند ، و خداوند دانا و فرزانه است .\r\nشايعه ساز بايد از عذاب خدا بترسد :\r\n« إِنَّ الَّذِينَ يُحِبُّونَ أَنْ تَشِيعَ الْفاحِشَةُ فِي الَّذِينَ آمَنُوا لَهُمْ عَذابٌ أَلِيمٌ فِي الدُّنْيا وَالآخِرَةِ وَاللَّه يَعْلَمُ وَأَنْتُمْ لا تَعْلَمُونَ . وَلَوْ لا فَضْلُ اللَّه عَلَيْكُمْ وَرَحْمَتُه وَأَنَّ اللَّه رَؤُفٌ رَحِيمٌ » ( نور : 19 ، 20 ) :\r\nتحقيقا همين افرادى كه دوست مىدارند زشت نامى و زشت كارى در ميان افراد با ايمان آشكار و پديدار و شايع گردد - و به اصطلاح : دست به شايعه سازى مىزنند - براى آنها عذابى دردناك در اين جهان و آن جهان تدارك شده است و خدا مىداند و شما نمىدانيد . و اگر فضل خدا و رحمت او نمىبود و خداى رؤف و مهربان شما را مشمول مراحم خويش قرار نمىداد [ هيچيك از تهمت وارد كنندگان را زنده نمىگذاشت 
  ] .\r\nمنظور از « فاحشه » عبارت از هر كار زشت ، مانند : زنا و تهمت به آن ، و امثال آنها است . علاقهء به شيوع اين گونه كارهاى زشت - كه از جملهء آنها وارد ساختن تهمت زنا بر مؤمنين است - باعث مىگردد كه علاقه مندان به آنها سزاوار عذاب اليمى در دنيا و آخرت باشند .\r\nدر كشف الاسرار 6 / 505 ، و نيز در مجمع البيان 7 / 132 ، آمده است كه عذاب اليم در دنيا عبارت از حدّ قذف ، و عذاب اليم در آخرت عبارت از عذاب آتش دوزخ است ، لكن مرحوم علَّامهء طباطبائى مىنويسد : نمىتوان عذاب دنيا را عبارت از حدّ دانست ، چرا كه علاقه به شيوع فحشاء از امورى به شمار نمىآيد كه موجب حد گردد . البته در صورتى كه الف و لام در « الفاحشة » به عنوان عهد تلقى شود و مراد از آن ، قذف باشد و بگوئيم كه حبّ شيوع ، كنايه از ارادهء شيوع از رهگذر دامن زدن به تهمت و نقل و بازگو نمودن آن به يكديگر است . در چنين صورتى مىتوان « عذاب دنيا » را بر وارد ساختن حدّ قذف حمل نمود ، اما سياق آيه با چنين توجيهى مساعد نمىباشد .\r\nعلاوه بر اين ، رمى و تهمت زدن به مجرد تحقق آن در يك بار موجب حد نيست ، و براى مقيد ساختن آن به قيد قصد شيوع هيچ دليلى وجود ندارد و هيچ نكته‌اى نيز مقتضى آن نيست . « 67 »\r\n\r\n","description":"","footnote":"\r\n67 - رك : الميزان 15 / 93 .\r\n","page_name":" 116 ","page_number":116},
  {"content":"\r\n\r\n\r\nمنظور علامهء طباطبائى اين است كه علاقه مندان به شيوع كارهاى زشت و تهمت ، در خور آن هستند كه مشمول عذاب در دنيا و آخرت باشند ، لكن فضل و رحمت خداوند - به خاطر آنكه اين حبّ و علاقهء به اتهام به مرحلهء عمل نمىرسد - مانع از آن شده است كه اينان مشمول عذاب دنيا و آخرت واقع گردند .\r\nشايعه سازان پيرو شيطان هستند :\r\n« يا أَيُّهَا الَّذِينَ آمَنُوا لا تَتَّبِعُوا خُطُواتِ الشَّيْطانِ وَمَنْ يَتَّبِعْ خُطُواتِ الشَّيْطانِ فَإِنَّه يَأْمُرُ بِالْفَحْشاءِ وَالْمُنْكَرِ وَلَوْ لا فَضْلُ اللَّه عَلَيْكُمْ وَرَحْمَتُه ما زَكى مِنْكُمْ مِنْ أَحَدٍ أَبَداً وَلكِنَّ اللَّه يُزَكِّي مَنْ يَشاءُ وَاللَّه سَمِيعٌ عَلِيمٌ » ( نور : 21 ) :\r\nاى مؤمنين ! از پى گامهاى شيطان حركت نكنيد و آنكه از پى گامهاى شيطان ره در مىنوردد بايد بداند كه شيطان ، آدمى را به زشت كارى و كردار ناپسند وامىدارد ، و اگر فضل خدا و رحمت او بر شما ارزانى نمىشد هرگز هيچيك از شما موفق به پاكيزگى و پالايش خويش نمىگشت ، لكن خدا است كه زير سايهء لطف خويش - بر اساس مشيت به حقش - افراد را به پاكيزگى از آلودگيها و گناه موفق مىگرداند ، و خدا شنواى دانا است [ و سخن و گفتار شما را مىشنود ، و از احوال درونى و اعمال بيرونى شما آگاهى دارد 
  ] .\r\nخداوند متعال براى بار سوم بر انسانهاى معاصر رسول اكرم ( صلَّى اللَّه عليه و آله و سلم ) و همهء مسلمين منت مىگذارد كه چون مشمول فضل و رحمت او هستند توفيق پاكى و مصونيت از عذاب براى آنها وجود دارد .\r\nخدا مىفرمايد طبق مشيت به حق خويش هر كه را بخواهد پاكيزه مىگرداند . اما بايد يادآور شد كه خداوند ، تزكيهء كسى را خواهان است كه براى پاكيزه شدن مستعد باشد و با زبان استعداد خويش ، پاكى را درخواست نمايد ، و به همين جهت است كه فرمود :\r\n« وَاللَّه سَمِيعٌ عَلِيمٌ » ، يعنى خداوند سؤال كسانى را كه از خدا درخواست تزكيه مىنمايند مىشنود ، و بدان پاسخ مثبت مىدهد ، و به حال كسانى كه داراى استعداد تزكيه هستند آگاه مىباشد . 6 »\r\nاحسان و گذشت به كسانى كه نسبت به انسان بدى كردند :\r\n« وَلا يَأْتَلِ أُولُوا الْفَضْلِ مِنْكُمْ وَالسَّعَةِ أَنْ يُؤْتُوا أُولِي الْقُرْبى وَالْمَساكِينَ وَالْمُهاجِرِينَ فِي سَبِيلِ اللَّه وَلْيَعْفُوا وَلْيَصْفَحُوا ألا تُحِبُّونَ أَنْ يَغْفِرَ اللَّه لَكُمْ وَاللَّه »\r\n\r\n","description":"","footnote":"\r\n68 - همان .\r\n","page_name":" 117 ","page_number":117},
  {"content":"\r\n\r\n« غَفُورٌ رَحِيمٌ » ( نور : 22 ) :\r\nو مبادا صاحبان فضل و فزونى در مال و ثروت ، و خداوند گاران توان و دستگاه از ميان شما سوگند ياد كنند كه از اعطاء و انفاق به خويشاوندان و بىنوايان و مهاجران راه خدا دريغ ورزند . بايد اصحاب ثروت و خداوندگاران مكنت از خطاء و بدى آنان در گذرند ، و از اشتباهشان روى گردانده و چشم پوشى كنند . آيا شما خواهان آن نيستيد كه [ به پايمردى خود در جهت گذشت از كسانى كه نسبت به شما بدى كردند 
  ] خداوند متعال بديها و معاصى شما را مورد آمرزش و چشم پوشى قرار دهد ؟ و خداوند ، آمرزگاريست مهربان .\r\nبايد ثروتمندان با انفاق خود - حتى به كسانى كه از سوى آنها آسيب ديده و آزرده شدند اما در بينوائى بسر مىبرند - رضاى خدا را به خود جلب نموده ، و با چنين گذشتى ، گذشت و آمرزش خداوند متعال و پروردگار مهربان را نسبت به بديها و جرمهاى خود معطوف و متوجه سازند .\r\nنوشته‌اند : بعضى از مسلمين بر آن شدند كه از ادامهء امدادهاى مالى به بعضى از اهل افك و تهمت وارد كنندگان دريغ نمايند . خداوند متعال دستور داد كه به اين شيوهء انسانى استمرار بخشند .\r\nمرحوم طبرسى مىنويسد : از كسانى كه هر سه صفت - خويشاوندى ، مسكينى ، و مهاجرت - در او ديده مىشد عبارت از « مسطح » بوده است كه ابى بكر بر آن شد كه پس از رويداد « افك » ، كمك مالى خود را از وى قطع كند . مسطح با ابى بكر خويشاوندى داشت و از مهاجران مسكين بوده است . « 69 »\r\nتهمت و كيفر آن :\r\n« إِنَّ الَّذِينَ يَرْمُونَ الْمُحْصَناتِ الْغافِلاتِ الْمُؤْمِناتِ لُعِنُوا فِي الدُّنْيا وَالآخِرَةِ وَلَهُمْ عَذابٌ عَظِيمٌ . يَوْمَ تَشْهَدُ عَلَيْهِمْ أَلْسِنَتُهُمْ وَأَيْدِيهِمْ وَأَرْجُلُهُمْ بِما كانُوا يَعْمَلُونَ . يَوْمَئِذٍ يُوَفِّيهِمُ اللَّه دِينَهُمُ الْحَقَّ وَيَعْلَمُونَ أَنَّ اللَّه هُوَ الْحَقُّ الْمُبِينُ » ( نور : 23 - 25 ) :\r\nعلى التحقيق كسانى كه زنان پاكدامن و نا آگاه از بدى و بدان ، و با ايمان را آماج تير تهمت خود قرار مىدهند از رحمت خدا در دنيا و آخرت بدورند ، و علاوه بر اين عذابى سخت و بزرگ را به روز رستاخيز در پيش دارند . آن روزى كه با زبانها و دستها و پاهاى\r\n\r\n","description":"","footnote":"\r\n69 - رك : الميزان 15 / 94 . مجمع البيان 7 / 134 . كشف الاسرار 6 / 506 .\r\n","page_name":" 118 ","page_number":118},
  {"content":"\r\nآنان در جهت زيان آنان - به خاطر كردارى كه در پيش گرفته بودند - گواهى مىدهد .\r\nدر چنين روزى است كه خداوند متعال جزاء و كيفر آنها را - كه به حق است - با سنگ تمام مىپردازد [ و يا جزائى كه دين حق مقتضى آن است كاملا در مورد آنان معمول مىدارد 
  ] . در آن روز در مىيابند خدا را ، و به اين حقيقت واقف مىگردند كه خداوند متعال تحقيقا همان حقى است آشكار كه حقايق امور را نيز آشكار و پديدار مىسازد .\r\nخداوند متعال در طى اين آيات لعنت دنيا در آخرت و نيز عذاب عظيم را سزاى كسانى مىداند كه بيگناهان را متهم به زنا مىسازند ، بيگناهانى كه پاكدامن و بىخبر از بدى و بدكاران هستند كه گناه به قلب آنها خطور نمىكند و داراى ايمان نيز هستند .\r\nو همين نكته عظمت جرم و گناه تهمت زدن به چنين بى گناهانى را تبيين مىكند . خود ايمان به تنهائى علت تامه براى اين حقيقت است كه تهمت زنا به افراد با ايمان ظلم است ، و كسى كه مورد تهمت قرار مىگيرد مظلوم به شمار مىرود . اما اگر ايمان با عفت و غفلت توأم باشد جرم و گناه سنگينتر شده كه كيفر آن لعن در دنيا و آخرت و عذاب عظيم در روز قيامت مىباشد .\r\nاين آيه ، عام است اگر چه سبب نزول آن - در صورتى كه در ضمن همين آيات نازل شده باشد - خاص است و به مسئلهء افك مربوط مىشود . « 70 »\r\nبعضى در تفسير آيه گفته‌اند : اين گونه اشخاص در دنيا با حدّ قذف مجازات مىشوند ، و در آخرت با عذاب آتش دوزخ ، و علاوه بر آنها عذابى عظيم در انتظار آنها است . « 71 »\r\nاما راجع به شهادت زبان و دست و پا ، مرحوم علَّامهء طباطبائى مىنويسد : اين شهادت به مسئلهء قذف محدود نيست ، بلكه از پى هر گناه ، اين اندام در روز قيامت گواه بر معصيت هستند . و نيز منظور از شهادت عبارتست از شهادت اندامهاى انسان به گناهانى كه متناسب با آنها مىباشد .\r\nگناهانى كه از سنخ اقوال و گفتارهاست از قبيل : قذف ، دروغ ، غيبت و امثال آنها ، زبانها در جهت اين گناهان شهادت مىدهند .\r\nو گناهانى كه از سنخ فعل و عمل است ، مانند سرقت ، زنا ، قمار ، شرب خمر و\r\n\r\n","description":"","footnote":"\r\n70 - الميزان 15 / 94 . مجمع البيان 7 / 134 .\r\n71 - مجمع البيان 7 / 134 .\r\n","page_name":" 119 ","page_number":119},
  {"content":"\r\nامثال آنها ساير اندامهاى انسان بر چنين گناهانى گواهى مىدهند ، و چون عمدهء معاصى و گناهان عملى از فرآورده هاى دست و پاى انسان است خداوند به ويژه از شهادت دستها و پاها ياد كرده است .\r\nدر حقيقت ، شاهد و گواه هر عملى همان عضوى است كه آن عمل از آن صادر شده است ، چنان كه خداوند متعال به همين حقيقت اشاره كرده است :\r\n« شَهِدَ عَلَيْهِمْ سَمْعُهُمْ وَأَبْصارُهُمْ وَجُلُودُهُمْ بِما كانُوا يَعْمَلُونَ » ( حم سجده : 20 ) « إِنَّ السَّمْعَ وَالْبَصَرَ وَالْفُؤادَ كُلُّ أُولئِكَ كانَ عَنْه مَسْؤُلًا » ( اسراء : 36 ) « الْيَوْمَ نَخْتِمُ عَلى أَفْواهِهِمْ وَتُكَلِّمُنا أَيْدِيهِمْ وَتَشْهَدُ أَرْجُلُهُمْ بِما كانُوا يَكْسِبُونَ » ( يس : 65 ) « 72 » علامهء طباطبائى در مسئلهء شهادت اعضاء و اندام - ضمن بحث مستقلى در سورهء « حم سجده » مستوفى گفتگو كرده است .\r\nآنگاه اين دانشمندان بزرگوار در تفسير « يَوْمَئِذٍ يُوَفِّيهِمُ اللَّه دِينَهُمُ الْحَقَّ وَيَعْلَمُونَ أَنَّ اللَّه هُوَ الْحَقُّ الْمُبِينُ » مىنويسد :\r\nدين در اين آيه به معنى « جزاء » است و اين تفسير در بارهء دين به تناسب سياق آيهء قبل قابل توجيه مىباشد امّا اگر اين آيه را به طور مستقل و جداى از گذشتهء آن در نظر گيريم دين مرادف با « ملَّت و شريعت » است كه عبارت از سنت حيات و زندگانى مىباشد . و اين مفهوم براى دين يك مدلول عالى و والائى است كه به ظهور حقايق براى انسان در روز رستاخيز مربوط مىگردد ، و داراى مناسبت فزونترى با « وَيَعْلَمُونَ أَنَّ اللَّه هُوَ الْحَقُّ الْمُبِينُ » است .\r\nاين آيه از ديدگاه اين عالم گرانقدر از برجسته ترين آيات قرآنى است كه بيانگر و كاشف مفهوم « معرفت خدا » است ، چرا كه « وَيَعْلَمُونَ أَنَّ اللَّه هُوَ الْحَقُّ الْمُبِينُ » . گزارش اين حقيقت است كه خداى تعالى حق است كه هيچ پرده‌اى - به هيچ وجه - نمىتواند آن را زير ابهام قرار دهد . وجود خدا از بديهىترين بديهيات است كه جهل و ابهام نسبت به آن راه ندارد . اما گاهى مورد غفلت انسانها واقع مىشود . بنابراين علم به خداوند متعال عبارت از به يكسو افتادن پردهء غفلت از وجه الهى است . و اين پرده در روز قيامت كنار مىرود و چهرهء حق تعالى آشكار مىشود ، و « يَعْلَمُونَ أَنَّ اللَّه هُوَ الْحَقُّ الْمُبِينُ » خداوند\r\n\r\n","description":"","footnote":"\r\n72 - الميزان 15 / 94 ، 95 .\r\n","page_name":" 120 ","page_number":120},
  {"content":"\r\n\r\nمتعال در اشاره به همين حقيقت فرموده است : « لَقَدْ كُنْتَ فِي غَفْلَةٍ مِنْ هذا فَكَشَفْنا عَنْكَ غِطاءَكَ فَبَصَرُكَ الْيَوْمَ حَدِيدٌ » ( ق : 22 ) . « 73 »\r\nكاربرد مجانست و سنخيت افراد با يكديگر و آثار آن :\r\n« الْخَبِيثاتُ لِلْخَبِيثِينَ وَالْخَبِيثُونَ لِلْخَبِيثاتِ وَالطَّيِّباتُ لِلطَّيِّبِينَ وَالطَّيِّبُونَ لِلطَّيِّباتِ أُولئِكَ مُبَرَّؤُنَ مِمَّا يَقُولُونَ لَهُمْ مَغْفِرَةٌ وَرِزْقٌ كَرِيمٌ » ( نور : 26 ) :\r\nسخنان و يا زنان پليد ، مردان پليد را سزا است . و مردان پليد را سخنان و يا زنان پليد در خور است و سخنان و يا زنان پاكيزه ، مردان پاكيزه را سزا است . و مردان پاكيزه را سخنان و يا زنان پاكيزه اندر خور مىباشد . اينان از سخنان پليد و آلوده‌اى كه بر زبان مىآورند منزه مىباشند . براى آنان آمرزش و روزى آبرومند و نيكو و بى رنج مشقت تدارك شده است .\r\nبا توجه به « أُولئِكَ مُبَرَّؤُنَ مِمَّا يَقُولُونَ » چنين بر مىآيد كه منظور از « خبيثون و خبيثات و طيبون و طيبات » عبارت از زنان و مردانى هستند كه داراى صفت خبث و پليدى و طيبه و پاكى مىباشند ، و آيهء ياد شده آخرين آيهء مربوط به افك است و چنان كه قبلا اشارت رفت از آيهء يازدهء سورهء نور آغاز مىشود و به آيهء بيست و ششم همين سوره پايان مىگيرد . و اگر چه از لحاظ سبب نزول ، خاص مىباشد ، لكن از لحاظ لفظ و تعبير عام است كه مخصصى براى آن در اين آيات ديده نمىشود .\r\nمنظور از « طيّب » - كه تبرئه و بيگناهى مؤمنان را از هر گونه آلودگى ارائه مىكند - عبارت از برخوردارى افراد از ايمان و عفت و پاكدامنى است . لذا زنان و مردان با ايمان - به خاطر عفت - « طيبات » و « طيبون » هستند . و به حكم ايمان و احصان شرعا از هرگونه تهمتى - كه بدون بينه و دليل است - مبرّى و منزه مىباشند ، و به لحاظ برخوردارى از ايمان ، مشمول آمرزش خدا واقع مىشوند : « وَآمِنُوا بِه يَغْفِرْ لَكُمْ مِنْ ذُنُوبِكُمْ » ( احقاف : 31 ) و رزق و روزى آبرومندى براى آنها تدارك شده است ، كه عبارت از « حيات طيبه » در دنيا ، و « اجر و پاداش نيكو » در آخرت است : « مَنْ عَمِلَ صالِحاً مِنْ ذَكَرٍ أَوْ أُنْثى وَهُوَ مُؤْمِنٌ فَلَنُحْيِيَنَّه حَياةً طَيِّبَةً وَلَنَجْزِيَنَّهُمْ أَجْرَهُمْ بِأَحْسَنِ ما كانُوا يَعْمَلُونَ » ( نحل : 97 ) :\r\nمراد از « خبث » عبارت از حالت پليدى است كه كفر و انحراف را در خبيثون و خبيثات بارور مىسازد و زنان خبيث و مردانى اين چنين بر اساس مجانست و سنخيت ،\r\n\r\n","description":"","footnote":"\r\n73 - الميزان 15 / 95 .\r\n","page_name":" 121 ","page_number":121},
  {"content":"\r\n\r\n\r\nدمخور و متناسب با يكديگر هستند .\r\nنتيجه :\r\n1 - آيهء مورد بحث ، از لحاظ لفظ و تعبير برخوردار از عموم است و مؤمنين و مؤمنات را به « طيب » و پاكيزگى توصيف مىكند . اين سخن با خاص بودن سبب نزول و انطباق آن با مورد سبب نزول منافى نيست .\r\n2 - آيه ، بازگو كنندهء آن است كه اينان همگى شرعا محكوم به برائت و پاكى از تهمتهائى هستند كه تهمت وارد كنندگان بدون دليل ، اين تهمت را بر زبان مىآورند .\r\n3 - آنان مشمول مغفرت و بهره مندى از روزى آبرومند و مطبوعى هستند ، و كفار در نقطهء مقابل آنها قرار دارند و از چنين مزايائى محروم هستند . « 74 »\r\nبررسى روايات مربوط به افك\r\nاول - روايت مربوط به افك در رابطه با عايشه :\r\nاز طرق متعددى - در كتابهاى تفسير و حديث - از عايشه روايت شده است كه مىگفت :\r\n« برنامهء رسول خدا ( صلَّى اللَّه عليه و آله و سلم ) چنين بود كه هر گاه عازم سفر مىگشت براى همراه ساختن يكى از همسران خود در آن سفر از قرعه استفاده مىكرد ، چنانچه قرعه به نام يكى از آنها اصابت مىكرد آنحضرت وى را با خود به سفر مىبرد .\r\nرسول خدا ( صلَّى اللَّه عليه و آله و سلم ) در رابطه با غزوه‌اى كه در پيش داشت قرعه زد و اين قرعه به نام من اصابت كرد . همراه آنحضرت - پس از نزول حكم حجاب - اين سفر را در پيش گرفتم . در اين سفر مرا در هودجم نشاندند ، و هنگام استراحت در منازل ميان راه مرا پائين مىآوردند ، و در موقع حركت دوباره در آن هودج جاى مىگرفتم ، و راه سفر در مىنورديديم تا آنگاه كه رسول خدا ( صلَّى اللَّه عليه و آله و سلم ) اين غزوه و جنگ را به پايان رساند و در آن پيروز گشت . و عازم مراجعت شد .\r\nدر بازگشت از سفر تا نزديكى مدينه رسيديم ، و در آنجا شبانه در محلى فرود آمدند و هودج مرا از روى شتر فرو آوردند و من براى رفع حاجت - در وقتى كه حركت را اعلام كرده بودند - از جاى برخاستم و به راه افتادم تا از سپاهيان دور شدم . و پس از رفع حاجت\r\n\r\n","description":"","footnote":"\r\n74 - الميزان 15 / 96 .\r\n","page_name":" 122 ","page_number":122},
  {"content":"\r\nبازگشتم ديدم گردنبندى كه از « جزع ظفار » در گردن داشتم پاره شده و آن را گم كرده‌ام .\r\nدر جستجوى آن برآمدم و اين جستجو به طول انجاميد . وقتى گردنبند را پيدا كردم به سوى محلى كه سپاهيان اسلام در آنجا اقامت كرده بودند مراجعت نمودم ديدم آنها از آنجا حركت كرده و رفته‌اند ، و هودج را از لحاظ سبكى و سنگينى بازديد نكرده بودند و به راه افتادند . و چون من داراى جثه‌اى كوچك و سبك بودم ، بودن و يا نبودن من در آن هودج محسوس نبود و هودج را بدون اينكه بازديد كنند كه من در آن جاى دارم و يا در آن نيستم بر روى شترم نهادند و تصور كردند كه من در آن قرار گرفته‌ام ، و لذا حركت كرده و رفتند .\r\nبا توجه به اينكه من دختركى خردسال و داراى جثه‌اى كوچك بودم طبق رسم زنان آن روز كه سبك وزن بودند و گوشت آلود نبودند و به اندازهء سدّ رمق غذا تناول مىكردند من نيز بدينسان سبك وزن بودم و كسانى كه هودجم را روى شتر نهادند سبكى هودج را احساس نكردند . شتر را حركت دادند ، اما آنگاه كه من گردنبند خود را پيدا كردم سپاهيان اسلام از آن منزل قبلا كوچيدند . وقتى به آنجا رسيدم ديدم نه كسى است كه بانگ برآورد و نه كسى كه به فرياد كسى برسد . تنها و غمگين در جاى خويش نشستم و تصور مىكردم كه آنان در صدد پيدا كردن من برمىآيند و به سوى من باز مىگردند ، در انتظار چنين وضعى بودم كه پلكهاى چشمانم سنگينى كرد و به خواب رفتم .\r\nصفوان بن معطل سلمى مرادى ذكرانى ، كه از سپاهيان اسلام بازمانده بود و تمام شب را براى پيوستن به آنها راه درمىنورديد در بامداد آن شب به محلى كه در آنجا به خواب رفته بودم رسيد . از دور سياهى يك انسانى را ديد كه در حال تنهائى خوابيده است ، نزديك من آمد و چون قبل از نزول حكم حجاب مرا ديده بود شناخت . به محض ديدن من زبان به استرجاع گشود و گفت « إِنا لِلَّه . . . » با استرجاع او از خواب بيدار شدم ، و چهره‌ام را با آستين پيراهنم پوشاندم . سوگند به خداوند او با من حتى يك كلمه سخن نگفت و من نيز جز كلمهء استرجاع سخنى از وى نشنيدم . آنگاه مركب خود را خواباند و پاى خود را بر دست مركب نهاد تا من بر آن سوار شدم . صفوان مهار را به دست گرفت و آن را مىراند تا به جمع سپاه اسلام رسيديم كه در « نحر الظهيره » منزل كرده بودند . قبلا از كنار جمعى از منافقان گذشتيم كه دور تر از سپاه اسلام فرود آمده بودند ، و اصولا رسم و شيوهء منافقان چنان بود كه همواره گوشه‌اى را انتخاب كرده و خلوت اختيار مىكردند و در جمع مردم و مسلمين نمىنشستند .\r\nعبد اللَّه بن ابى ، رئيس منافقان كه ما را ديد ، گفت : اين زن كيست ؟ گفتند :\r\nعايشه . در همان زمان بر دل خبيث و آلودهء او نيت آلوده‌اى گذشت ، و زبان به افك و تهمت\r\n","description":"","footnote":"","page_name":" 123 ","page_number":123},
  {"content":"\r\nگشود ، و اين بذر را در اذهان مردم افكند .\r\nعايشه مىگفت :\r\n« و هلك من هلك فىّ ، و كان الَّذى تولَّى كبره منهم : عبد اللَّه بن ابىّ بن سلول » :\r\nسر انجام آنكه بايد نابود و دچار سقوط شود با وارد ساختن تهمت بر من دچار سقوط و نابودى شدند ، و آنكه سهم عمده‌اى از اين تهمت را به عهده گرفت عبد اللَّه بن ابى بن سلول بود .\r\nبارى عايشه افزود : آنگاه كه به مدينه رسيديم مدت يك ماه بيمار شدم ، و مردم در رابطه با سخن و تهمت اصحاب افك با هم صحبت مىكردند و به گفتگو مىنشستند ، لكن من از افك و سخن مردم بىخبر بودم ، و رنج بيمارى من آنگاه رو به فزونى نهاد كه مىديدم آن لطفى كه رسول خدا ( صلَّى اللَّه عليه و آله و سلم ) همواره در باره‌ام معمول مىداشت حتى در حال بيماريم ديده نمىشود ، و چون علَّت اين كم لطفى را نمىدانستم خاطرهء بد و سوء ظنى در من پديد نمىآمد .\r\nسابقه نداشت كه آن حضرت هنگام بيمارى من صرفا بر من وارد شود آنگاه سلام كند و بگويد : كيف تيكم ؟ : « چطورى » و آنگاه برگردد . اين كم لطفى مرا رنج مىداد ، و خاطرم را آزرده مىساخت ، و بر رنج من مىافزود و علَّت آن را هم نمىدانستم و چيزى هم در دلم خطور نمىكرد .\r\nوقتى از اين بيمارى بهبود يافتم شبى از خانه بيرون آمدم و « ام مسطح بنت ابى رهم بن مطلب بن عبد مناف » نيز همراه من بيرون آمد و در سوى « مناصع » يعنى بيابانى كه مردم در آنجا رفع حاجت مىكردند و به شستشوى دست و صورت مىپرداختند به راه افتاديم ، چون رسم عربها - قبل آنكه محل رفع حاجت را در كنار خانه فراهم آورند - بر اين بود كه براى مصونيت از آلودگى و تعفن موضعى را در كنار خانه براى اين كار تهيه نمىديدند .\r\nپس از رفع حاجت به سوى خانه روان شديم و هر دو به طرف خانهء من به راه افتاديم ، و در آن حال جامه هاى خود را بالا گرفتيم . پاى ام مسطح در چادر افتاد و به روى زمين سقوط كرد ، و پسر خود را مورد نفرين قرار داد و گفت : « تَعسَ مسْطَحَ » يعنى مسطح به روى در افتد و خوار و نابود گردد . عايشه گفت : من به او گفتم : آيا مردى را به ناسزا و نفرين مىگيرى كه در غزوهء بدر شركت جسته بود ؟ چه بد سخنى را در بارهء فرزندت روا مىدارى ؟ ام مسطح گفت : خبر ندارى ، مگر نشنيده‌اى كه وى در بارهء تو و اصحاب افك چه مىگفت ؟ گفتم : چه گفته بود ، مرا در جريان بگذار و گزارش آن را براى من بازگو كن .\r\n","description":"","footnote":"","page_name":" 124 ","page_number":124},
  {"content":"\r\nام مسطح زبان به سخن گشود و سخنى كه اصحاب افك بدان دامن زده بودند براى من بازگو كرد .\r\nعايشه گفت : وقتى من آن سخن را شنيدم جهان در نظرم تيره و تاريك شد ، و بيماريم رو به شدت نهاد ، و رنجى ديگر بر رنج بيماريم افزون گرديد ، اندوهگين و متحير با ديدگانى گريان و دلى بريان به خانه باز آمدم . رسول خدا ( صلَّى اللَّه عليه و آله و سلم ) بر من وارد شد و به سان پيش سلام كرد و فرمود : كيف تيكم ؟ من عرض كردم آيا اجازه مىدهى پيش پدر و مادرم بروم و مقصود من اين بود كه از ناحيه آنها كسب خبر كرده و راجع به خود و آنچه در باره‌ام گفته‌اند آگاهى به دست آورم - رسول خدا ( صلَّى اللَّه عليه و آله و سلم ) به من اجازه داد ، و نزد پدر و مادرم رفتم و به مادرم گفتم : مردم چه مىگويند و در بارهء من چه سخنانى بر زبان مىآورند ؟ مادرم گفت : بر خود سخت نگير و سخن كوتاه كن ، سوگند به خداوند كمتر اتفاق مىافتد زنى زيبا و دوست داشتنى كه محبوب شوهرش مىباشد و داراى هوو است بر وى حسادت نورزند و به داعيهء حسادت به زيان او سخن نگويند . عايشه به شگفت آمد و گفت : « سبحان اللَّه » آيا مردم با يكديگر با چنين سخنان ناروائى به گفتگو مىنشينند ، آيا چنين چيزى ممكن است ؟ ! عايشه گفت : در آن شب پيوسته تا بامدادان و همهء شبها تا صبح گريستم و اشك ديدگانم باز نمىايستاد و خواب به چشمانم نمىآمد .\r\nكار به جائى رسيد كه رسول خدا ( صلَّى اللَّه عليه و آله و سلم ) با على بن أبي طالب ( عليه السلام ) و اسامة بن زيد در امر جدائى از اهل بيت خود به مشورت نشست . على بن أبي طالب گفت : اين كار چندان بر شما مشكل نيست ، و زنان ديگر فراوان هستند . اگر راجع به عايشه از كنيزك او يعنى « بريره » سؤال كنى او جريان حال عايشه را با صداقت براى تو گزارش مىكند .\r\nرسول خدا ( صلَّى اللَّه عليه و آله و سلم ) بريره را فرا خواند و به وى فرمود : آيا در بارهء عايشه رفتارى كه مشكوك به نظر رسد و موجب سوء ظن نسبت به او گردد ديده‌اى ؟ بريره پاسخ داد : نه ، سوگند به خدائى كه ترا به حق مبعوث فرمود عايشه همانگونه خالص و پالوده از آلودگى است كه طلا در بوتهء زرگرى ، ناب است ، و يا گفته بود من هيچ انگيزه و موجب تهمتى در او نديدم جز آنكه كم سال و جوان است ، و آن زمانها كه آرد خمير مىكرد آنچنان از آن غافل مىشد كه گوسفند از آن پاره‌اى مىخورد .\r\nرسول خدا ( صلَّى اللَّه عليه و آله و سلم ) از سر دلتنگى و اندوه بر فراز منبر آمد و فرمود :\r\nاى جماعت مسلمين ! چه كسى مرا در بارهء مردى معذور مىدارد كه مرا در مورد\r\n","description":"","footnote":"","page_name":" 125 ","page_number":125},
  {"content":"\r\nهمسرم رنجيده خاطر مىسازد . مردى را متهم ساخته‌اند كه جز خير ، از او چيزى نمىدانم و هيچگاه بر همسرم جز در معيت من وارد نشده است . عبد اللَّه بن ابى سلول را احضار كردند .\r\nسعد بن معاذ انصارى به پا خاست و عرض كرد : يا رسول اللَّه ، من آماده‌ام اين فرد را گوشمالى دهم و تنبيه كنم : اگر از قبيلهء اوس است فرمان ده تا گردنش زنم ، و اگر از برادران ما خزرجيها باشد امر فرما تا دستورت را اجراء نمايم . سعد بن عباده - كه رئيس قبيله خزرج بود و قبلا مردى شايسته به شمار مىرفت - از سر حميت و تعصب قبيله‌اى گفت : سخن به دروغ آوردى ، سوگند به خدا او را نكشى و نمىتوانى به قتل او دست يازى .\r\nاسيد بن حضير - كه پسر عموى سعد بن عباده بود - به وى گفت : تو دروغ مىگوئى ، ما او را به قتل مىرسانيم ، زيرا تو منافق هستى كه در مقام دفاع از منافقين مىستيزى .\r\nاين دو قبيله با هم درگير شدند يعنى قبيلهء اوس و خزرج آنچنان به كشمكش پرداختند كه در صدد كشتار يكديگر برآمدند آن هم در حالى كه رسول اكرم ( صلَّى اللَّه عليه و آله و سلم ) بر فراز منبر نشسته و همواره آنها را به سكوت و آرامش دعوت مىكرد . سر انجام آرام گرفتند و ساكت شدند و حضرت از منبر فرود آمد .\r\nعايشه مىگفت : من در آن روز آنچنان مىگريستم كه اشك ديدگانم باز نمىايستاد و خواب به چشمانم راه نمىيافت . پدر و مادرم تا صبح در كنارم بيدار ماندند و دو شب و يك روز گريه مىكردم و نمىتوانستم به خواب روم و اشكم نيز باز نمىايستاد .\r\nپدر و مادرم نگران شدند كه مبادا گريه‌ام جگرم را از هم بشكافد .\r\nبعضى نوشته‌اند كه يك ماه بر اين منوال گذشت .\r\nهمانگاه كه پدر و مادرم در كنار من نشسته بودند و من مىگريستم زنى از انصار اجازه خواست بر من درآيد ، من به او اجازه دادم او نشست و با من گريه مىكرد . در اين اثناء كه ما داراى چنين وضعى بوديم رسول خدا ( صلَّى اللَّه عليه و آله و سلم ) بر ما وارد شد و آنگاه نشست .\r\nآنحضرت از آن وقتى كه مردم در بارهء من سخنان ناروائى را آغاز كرده بودند در كنارم نمىنشست . اما آن روز در كنارم جلوس فرمود ، و يك ماه سپرى گشت در حالى كه چيزى بر آنحضرت در بارهء من نازل نگرديد . رسول خدا ( صلَّى اللَّه عليه و آله و سلم ) هنگام جلوس و تشهد سخنانى بر زبان جارى ساخت و آنگاه فرمود :\r\nاما بعد ، در بارهء تو چنين و چنان به من گزارش كرده‌اند . اگر از اين تهمت مبرّى باشى خداوند متعال برائت و پاكدامنى تو را اعلام خواهد كرد . اما اگر مرتكب گناهى\r\n","description":"","footnote":"","page_name":" 126 ","page_number":126},
  {"content":"\r\nشدى از خدا طلب مغفرت كرده و توبه كن ، زيرا اگر بندهء خدا به گناه خويش اعتراف كند و آنگاه توبه نمايد ، خداوند متعال توبهء او را مىپذيرد .\r\nعايشه مىگويد : وقتى رسول خدا ( صلَّى اللَّه عليه و آله و سلم ) سخن خود را به پايان برد اشكم آنچنان باز ايستاد كه حتى قطره‌اى از آن را بر گونه‌ام حس نمىكردم .\r\n[ اما ديگرى نوشته است 
  ] : عايشه گفت : پس از اين گفتار رسول خدا ( صلَّى اللَّه عليه و آله و سلم ) « زار بگريستم و همچون ديگ بر سر آتش جوشيدم » .\r\nروى به پدر كردم و گفتم : به جاى من سؤال رسول خدا ( صلَّى اللَّه عليه و آله و سلم ) را پاسخ گوى . پدر گفت : سوگند به خدا نمىدانم به رسول خدا ( صلَّى اللَّه عليه و آله و سلم ) چه عرض كنم . ناگزير به مادرم روى آورده و گفتم : تو به اين سؤال پاسخ ده . مادر هم گفت : سوگند به خدا نمىدانم به رسول خدا ( صلَّى اللَّه عليه و آله و سلم ) چه بگويم .\r\nو چون درمانده شدم گفتم : من دختركى تازه سن هستم و از قرآن ، آيات فراوانى نخواندم . سوگند به خداوند ، مىدانم كه اين سخن و افتراء به گوش شما رسيده ، آن هم به گونه‌اى كه جان و درون شما را تحت نفوذ خود گرفته و در آن استقرار يافته و آن را تصديق و تأييد كرده‌ايد . به شما گفتم : تحقيقا مبرّى و بىگناه هستم و خدا هم مىداند كه پاك و بىگناه هستم . سخنم را باور نكرده و مرا در اين ادعاى بىگناهى مورد تأييد قرار نمىدهيد . و اگر به گناهى ناكرده اعتراف كنم - و خدا بهتر مىداند كه من از آن مبرى و بيگانه‌ام - مرا تأييد خواهيد كرد ، اما من كارى نكرده‌ام تا بدان اعتراف نمايم . سوگند به خداوند براى خود و براى شما مثلى جز سخن پدر يوسف نمىيابم كه گفت : « فَصَبْرٌ جَمِيلٌ وَاللَّه الْمُسْتَعانُ عَلى ما تَصِفُونَ » .\r\nاين سخن بگفتم و در بستر خواب غنودم و كار خود را به خداوند متعال واگذاردم ، و من مىدانستم كه دامنم از اين گناه پاكيزه است و خداوند نيز برائت و بىگناهى مرا اعلام خواهد كرد . سوگند به خداوند خود را حقيرتر از آن مىدانستم و اين تصور به خاطرم خطور نمىكرد كه خداوند وحى خويش را در باره‌ام فرو فرستد كه مردم بعدها آن را تلاوت كنند .\r\nلكن اين اميد را در سر مىپروراندم كه رؤيائى را به رسول خدا ( صلَّى اللَّه عليه و آله و سلم ) بنمايد كه خداوند از رهگذر آن ، پاكدامنى مرا به آنحضرت ارائه و اعلام كند .\r\nسوگند به خداوند ، هنوز آنحضرت از آن مجلس برنخاسته بود و هيچيك از اهل خانه بيرون نرفته بودند كه طليعهء نزول وحى درخشيدن آغاز كرد ، و آن حالت ويژهء زمان نزول وحى كه « برحا » يش مىنامند آنحضرت را در اختيار خود گرفت ، حالتى كه در طى آن\r\n","description":"","footnote":"","page_name":" 127 ","page_number":127},
  {"content":"\r\n- حتى در ايام زمستان و فصل سرما - عرق به سان دانه هاى مرواريد از پيشانى آنحضرت به گاه نزول وحى غلطان و لغزان بود . و چون نزول وحى به انجام رسيد به من نگريست و شادان و خندان فرمود : اى عايشه به تو مژده مىدهم : سوگند به خداوند كه او دامن ترا مبرى و ترا بىگناه اعلام كرده است . مادرم به من گفت : برخيز و نزد رسول خدا ( صلَّى اللَّه عليه و آله و سلم ) بنشين . عايشه گفت : به مادرم گفتم : به سوى او و هيچ فرد ديگرى جز خدا از جاى برنمىخيزم و روى نمىآورم ، خدائى كه برائت و پاكى مرا طى آياتى از قرآن فرو فرستاد و فرمود : « إِنَّ الَّذِينَ جاؤُ بِالإِفْكِ عُصْبَةٌ مِنْكُمْ لا تَحْسَبُوه . . . » تا ده آيهء بعد در زمينهء اعلام به بيگناهى عايشه نازل گرديد .\r\nعايشه مىگويد : وقتى اين آيات در جهت اعلام برائت و بىگناهى من نازل گرديد پدرم ابى بكر - كه قبلا به مسطح بن اثاثه به خاطر قرابت و تهيدستى او به وى كمك مالى مىكرد - گفت : سوگند به خداوند ، كه از اين پس براى هميشه - چون در بارهء عايشه آن سخن را بر زبان آورد و به تهمت وارد ساختن بر وى دامن زد - به او كمك نخواهم كرد ، كه خداوند از پى اين تصميم ابى بكر ، آيهء « وَلا يَأْتَلِ أُولُوا الْفَضْلِ مِنْكُمْ وَالسَّعَةِ أَنْ يُؤْتُوا . . . » را تا « . . . رحيم » نازل كرد . و ابى بكر پس از نزول آن گفت : به خدا سوگند ، خواهان آن هستم كه خداى مرا بيامرزاد . و دوباره همان امداد مالى را - كه قبلا در بارهء مسطح معمول مىداشت - آغاز كرد ، و گفت : سوگند به خداوند ، اين كمك را هرگز از او قطع نخواهم كرد .\r\nعايشه مىگفت : رسول خدا ( صلَّى اللَّه عليه و آله و سلم ) راجع به من از زينب بنت جحش مىپرسيد و مىفرمود : اى زينب در بارهء عايشه چه مىدانى و يا چه ديده‌اى ؟ زينب عرض كرد : از چشم و گوشم مىپايم و حمايت مىكنم ، جز خير و خوبى و پاكى چيزى راجع به او نمىدانم . عايشه كسى است كه از ميان همسران نبى اكرم ( صلَّى اللَّه عليه و آله و سلم ) با من از لحاظ مقام و منزلت رقيبى به شمار مىرود ، اما خداوند در سايهء ورع و تقوايش وى را از لغزش صيانت فرمود . لكن « حمنه » خواهر زينب با عايشه به ستيز و دشمنى برخاست و به جمع اصحاب افك پيوست و به سرنوشت آنها دچار آمد و گرفتار سقوط و هلاك گرديد .\r\nروايت مربوط به « افك » و قضاياى آن از طرق متعددى نقل شده است كه غالبا در مسائل عمدهء آن از اتحاد و همسانى برخوردار هستند ، و به طرق متعددى از سوى محدثين و مفسرين بازگو شده‌اند كه ما با توجه به پاره‌اى از تفاسير ، اين قضيه را به صورتى كه از نظرتان گذشت از ميان آنها گزين كرديم . اما ياد آور مىشويم كه اختلافات يسيرى در\r\n","description":"","footnote":"","page_name":" 128 ","page_number":128},
  {"content":"\r\n\r\nروايات از جهت مضامين اين قضيه به چشم مىخورد .\r\nاين راويان كه قضيهء افك را از عايشه نقل كرده‌اند عبارتند از : عمر ، ابن عباس ، ابى هريره ، ابى اليسر انصارى ، ام رومان : مادر عايشه و ديگران كه تفاوتهائى در پاره‌اى از جزئيات قضيه در آنها ديده مىشود . « 75 »\r\nدوم - روايت مربوط به افك در رابطه با ماريه :\r\nدر روايتى كه قبلا ياد كرديم كسى كه مورد تهمت واقع شد عايشه بوده است . امّا در پاره‌اى از روايات آمده كه ماريه قبطيه ، مادر ابراهيم در قضيهء افك آماج تهمت قرار گرفت ، ماريه را مقوقس ، پادشاه مصر به نبى اكرم ( صلَّى اللَّه عليه و آله و سلم ) اهداء نمود .\r\nدر تفسير على بن ابراهيم قمى ، ذيل آيهء : « إِنَّ الَّذِينَ جاؤُ بِالإِفْكِ عُصْبَةٌ . . . » آمده است كه عامه يعنى اهل سنت روايت كرده‌اند : آيه در بارهء عايشه و تهمتى - كه عايشه در غزوهء بنى المصطلق از سوى قبيله خراعه بدان متهم گرديد نازل شد . اما خاصه و شيعه روايت كرده‌اند كه آيه در بارهء ماريهء قبطيه و تهمتى كه عايشه بر او وارد ساخت نازل گرديد .\r\nجريان قضيه در رابطه با ماريه را زراره از امام صادق ( عليه السلام ) چنين بازگو كرده است كه فرمود : از امام باقر ( عليه السلام ) شنيدم كه مىفرمود :\r\nآنگاه كه ابراهيم ، فرزند خردسال رسول خدا ( صلَّى اللَّه عليه و آله و سلم ) از دنيا رفت آنحضرت به شدت از اين حادثه افسرده خاطر و اندوهگين گشت . عايشه به آنحضرت گفت :\r\nچه موجب و انگيزه‌اى ترا در بارهء وفات ابراهيم محزون مىسازد ، او فرزند جريح است [ نه فرزند تو 
  ] . رسول اكرم ( صلَّى اللَّه عليه و آله و سلم ) امير المؤمنين على ( عليه السلام ) را مأمور كرد كه جريح را به قتل رساند .\r\nعلى ( عليه السلام ) در حالى كه شمشير را با خود گرفته بود براى انجام اين مأموريت به راه افتاد . جريح قبطى در باغى به سر مىبرد ، على ( عليه السلام ) در باغ را كوبيد . جريح پيش آمد تا در را بگشايد ، اما وقتى كه در چهرهء امير المؤمنين آثار غضب را مشاهده نمود عقب نشينى كرده و در باغ را به روى او باز نكرد . على ( عليه السلام ) بر روى ديوار باغ جهيد و در باغ فرود آمد و به تعقيب جريح پرداخت و جريح نيز رو به فرار گذاشت ، از ترس آنكه مبادا آنحضرت به او برسد بر درخت خرمائى بالا رفت . على ( عليه السلام ) نيز به دنبال او بر\r\n\r\n","description":"","footnote":"\r\n75 - در كل اين قضيه بنگريد به : مجمع البيان 7 / 130 ، 131 . روض الجنان 7 / 227 - 229 . الميزان ، ط دار الكتب الاسلاميه 15 / 104 - 109 . كشف الاسرار 6 / 499 - 509 .\r\n","page_name":" 129 ","page_number":129},
  {"content":"\r\nفراز درخت صعود نمود ، وقتى به وى نزديك شد ، جريح خود را از بالاى درخت به زير افكند و جامهء وى به يكسو افتاد و عورتش پديد گشت . على ( عليه السلام ) ديد جريح ، فاقد آلت تناسلى مردان و زنان است .\r\nامير المؤمنين ( عليه السلام ) به سوى پيامبر اكرم ( صلَّى اللَّه عليه و آله و سلم ) بازگشت و عرض كرد :\r\n« يا رسول اللَّه اذا بعثتنى فى الامر اكون كالمسمار المحمى فى الوبر ام اثبّت ؟ قال : لا ، بل تثبت . قال : و الذى بعثك بالحق ماله للرجال و ماله من نساء . فقال : الحمد للَّه الَّذى صرف عنا السوء اهل البيت » :\r\nاى رسول خدا ! آنگاه كه مرا به مأموريتى گسيل مىدارى آيا مانند ميخ داغ در ميان كرك باشم و يا آنكه با احتياط اقدام كنم ؟ حضرت فرمود : نه ، با احتياط اقدام كن عرض كرد : سوگند به آن خدائى كه ترا به حق ، مبعوث كرد جريح نه آلت تناسلى مردان دارد و نه آلت تناسلى زنان . حضرت فرمود : سپاس خدائى را كه اين بدى را از ما اهل بيت بر طرف ساخت .\r\nدر روايت عبيد اللَّه - با اسناد او - از عبد اللَّه بن بكير آمده كه عبد اللَّه بن بكير گفت به امام صادق ( عليه السلام ) عرض كردم : فدايت شوم رسول خدا ( صلَّى اللَّه عليه و آله و سلم ) فرمان قتل قبطى را صادر كرده بود ، آيا تحقيقا مىدانست كه عايشه دروغ مىگويد كه به ماريه افتراء بسته است و يا تحقيقا نمىدانست ؟ در حالى كه خداوند متعال قتل را از قبطى يعنى جريح از راه تثبيت و تحقيقات على ( عليه السلام ) دفع كرد ؟ امام ( عليه السلام ) فرمود سوگند به خدا كه رسول خدا ( صلَّى اللَّه عليه و آله و سلم ) مىدانست كه ماريه به ناروا و به دروغ مورد تهمت واقع شده است . اگر اين فرمان به عنوان عزيمت و فريضهء لازم الاتّباع الهى صادر مىشد على ( عليه السلام ) جز پس از كشتن آن قبطى از مأموريت خود باز نمىگشت ، لكن رسول خدا ( صلَّى اللَّه عليه و آله و سلم ) اين دستور را از آنجهت صادر فرمود كه عايشه از گناه افتراء خود بازگردد ، اما او از اين افتراء بازنگشت و قتل يك انسان مسلمان نيز به اجراء درنيامد .\r\nمرحوم علامهء طباطبائى مىنويسد : در اين مورد روايات ديگرى وجود دارد كه علاوه بر عايشه ديگران نيز در اين افتراء شريك بوده‌اند . جريح نيز از پيش معلوم بود كه خادم ماريه و خواجه بوده و مقوقس او را به رسول خدا اهداء كرد ، و وى را همراه ماريه\r\n","description":"","footnote":"","page_name":" 130 ","page_number":130},
  {"content":"\r\nگسيل داشت تا در خدمت او انجام وظيفه كند . « 76 »\r\n\r\n","description":"","footnote":"\r\n76 - رك : الميزان 5 / 104 ، ط دوّم بيروت 1393 ه ق .\r\n","page_name":" 131 ","page_number":131},
  {"content":"\r\n\r\nاشكالات مرحوم علامهء طباطبائى به هر دو روايت\r\nالف - اشكالات موجود در روايات افك ( در رابطه با عايشه ) :\r\nمرحوم علامهء طباطبائى در مورد روايت نخست - كه در طى آن سخنانى از عايشه نقل شده است - مىنويسد :\r\nدر اين گونه روايات - على رغم آنكه ميان آنها نزديكى و همسانى از لحاظ گزارش قضيه از زبان عايشه وجود دارد - اشكالاتى هست :\r\nاشكال اول :\r\nآن نكته‌اى كه به طور مسلَّم از سياق اين روايات استفاده مىشود عبارت از اين است كه نبى اكرم ( صلَّى اللَّه عليه و آله و سلم ) - پس از تحقق قضيهء افك راجع به عايشه - در ترديد به سر مىبرد ، چنان كه دگرگون شدن حال آنحضرت نسبت به عايشه در ايام بيماريش و پس از آن و كم لطف شدن او نسبت به عايشه حكايت از اين نگرانى و ترديد مىنمود تا آنگاه كه آيات افك نازل گرديد . و حتى آنگاه كه اين آيات نازل شد و رسول اكرم ( صلَّى اللَّه عليه و آله و سلم ) عايشه را بدان بشارت داد ، عايشه مىگفت : « به حمد اللَّه لا بحمدك » : بايد از خدا ممنون و متشكر بود نه از تو .\r\nدر برخى از روايات آمده است : وقتى رسول اكرم ( صلَّى اللَّه عليه و آله و سلم ) ابى بكر را به سوى عايشه فرستاد تا او را به نزول عذر و برائت و بىگناهى او بشارت دهد ، به پدرش گفت : بايد از خدا متشكر بود نه از صاحب و يار تو كه ترا فرستاده است . و منظور عايشه عبارت از نبى اكرم ( صلَّى اللَّه عليه و آله و سلم ) بود .\r\nدر طى روايت ديگرى مىبينيم كه وقتى نبى اكرم ( صلَّى اللَّه عليه و آله و سلم ) عايشه را اندرز مىداد كه اگر كارى از او سر زد به درگاه خدا توبه كند و زنى در كنار در نشسته بود عايشه به آنحضرت عرض كرد : آيا از اين زن حيا نمىكنى كه اين سخن بر زبان\r\n","description":"","footnote":"","page_name":" 132 ","page_number":132},
  {"content":"\r\nمىآورى ؟ ! پيدا است كه اين گونه خطاب كه با آميزه‌اى از اهانت فرم يافته است - در صورتى كه احساس نمىكرد كه رسول اكرم ( صلَّى اللَّه عليه و آله و سلم ) نسبت به او در حال نگرانى و ترديد به سر مىبرد - از عايشه صادر نمىشد . گذشته از اينها در روايت عمر صريحا آمده است كه مىگفت : از پى سخنانى كه مردم در بارهء عايشه ميان خود رد و بدل مىكردند در قلب آن حضرت نسبت به عايشه ترديد و نگرانى وجود داشت .\r\nخلاصه آنكه : در تمام روايات مورد بحث نكته‌اى غير قابل ترديد وجود دارد مبنى بر اينكه تا زمان نزول آيات افك ، رسول اكرم ( صلَّى اللَّه عليه و آله و سلم ) نسبت به عايشه نظر ناخوشآيند و ترديدآميزى داشت . لكن اين مطلبى است كه بايد در بارهء آن گفت : آنحضرت برتر از آن بود كه دچار چنين ترديد و نگرانى نسبت به عايشه گردد . چگونه ممكن است كه اين احساس ناخوش و سوء ظن در قلب آنحضرت به هم رسد در حالى كه خداوند متعال فرموده است :\r\n« لَوْ لا إِذْ سَمِعْتُمُوه ظَنَّ الْمُؤْمِنُونَ وَالْمُؤْمِناتُ بِأَنْفُسِهِمْ خَيْراً وَقالُوا هذا إِفْكٌ مُبِينٌ » .\r\nخداى متعال مؤمنين و مؤمنات را - به خاطر سوء ظن و مردود نساختن شنيده هاى خود در رابطه با افك - مورد توبيخ قرار مىدهد . چون يكى از لوازم ايمان عبارت از حسن ظن نسبت به مؤمنين مىباشد ، و نبى اكرم ( صلَّى اللَّه عليه و آله و سلم ) از هر كسى شايسته تر است كه همبستگى خود را با حسن ظن حفظ كرده و از سوء ظنى كه از گناهان به شمار مىرود بپرهيزد ، به خصوص كه داراى مقام نبوت و عصمت الهى بوده است .\r\nبه علاوه مىبينيم خداوند متعال بر اتصاف آنحضرت به حسن ظن تصريح كرده و فرموده است :\r\n« وَمِنْهُمُ الَّذِينَ يُؤْذُونَ النَّبِيَّ وَيَقُولُونَ هُوَ أُذُنٌ قُلْ أُذُنُ خَيْرٍ لَكُمْ يُؤْمِنُ بِاللَّه وَيُؤْمِنُ لِلْمُؤْمِنِينَ وَرَحْمَةٌ لِلَّذِينَ آمَنُوا مِنْكُمْ وَالَّذِينَ يُؤْذُونَ رَسُولَ اللَّه لَهُمْ عَذابٌ أَلِيمٌ » ( توبه : 61 ) :\r\nپاره‌اى از اين منافقين كسانى هستند كه نبى اكرم ( صلَّى اللَّه عليه و آله و سلم ) را با دست و زبان مىآزارند و مىگويند : او گوش شنوايى است . اى پيامبر ، بگو : گوش شنوا خير است و به آنچه خير شما در آن است گوش فرا مىدهد ، يا اينكه سخن خوب مىشنود و بدان عمل مىكند . داشتن چنين حالتى به هيچوجه بد و زيان نمىرساند ، لذا جز خبر راستينى را كه از جانب خدا به او مىرسد پذيرا نيست و نيز فقط مؤمنين را در\r\n","description":"","footnote":"","page_name":" 133 ","page_number":133},
  {"content":"\r\n\r\nگزارشهايشان تأييد مىكند ، و اخبار منافقين را تصديق و تأييد نمىنمايد . او رحمتى است براى افراد با ايمان ، چون اينان از بركت هدايت و دعاى او به ايمان نائل شدند . و آن كسانى كه به وى آزار مىرسانند و خاطرش را رنجو مىسازند ، عذاب دردناكى در آخرت براى آنها تدارك ديده شده است .\r\nعلاوه بر اين بايد يادآور شد كه اگر كار زشت به خانواده و اهل خانهء رسول خدا ( صلَّى اللَّه عليه و آله و سلم ) راه مىيافت قلوب مردم از آنحضرت روى گردان و گريزان مىگشت . لذا لازم مىنمود كه خداوند متعال ساحت همسران او را از لوث زنا و فحشاء پاكيزه نگاه مىداشت ، و گر نه دعوت او لغو و بى اثر مىگشت . با توجه به همين دليل عقلى ، عفت همسران آنحضرت - نه تنها بر حسب ظاهر - بلكه باطنا و واقعا نيز ثابت مىشود . نبى اكرم ( صلَّى اللَّه عليه و آله و سلم ) از رهگذر چنين حجت و دليلى از ما آگاه تر بوده است . پس چگونه مىتوان گفت كه براى وى روا بود در بارهء اهل و عيال خويش از رهگذر نسبتهاى ناروا و شايعه سازيها دچار ترديد و سوء ظن گردد ؟ ! اشكال دوم در روايات افك :\r\nآنچه روايات بر آن دلالت دارد اين است كه سخن از « افك » بيش از يك ماه - از زمانى كه اصحاب افك آن را به زبان آوردند تا آنگاه كه حد قذف را بر آنها وارد ساختند - بر سر زبانها بود . و حد قذف نيز در صورت عدم وجود شاهد و بيّنه ، كاملا معلوم بوده ، چرا كه اين امر عبارت از وارد ساختن هشتاد ضربه تازيانه بر تهمت وارد كننده و تبرئه فردى كه مورد تهمت واقع شده است ، بود .\r\nپس توقف و ايجاد تأخير و تعويق در امر وارد ساختن حد قذف بر اصحاب افك - آن هم در چنين مدتى طولانى - چه بوده است ، و چرا آنحضرت در رابطهء با آن در انتظار رسيدن وحى به سر مىبرد تا اين تهمت در ميان مردم رو به شيوع و ازدياد گذارده و دست به دست گردد ، و اين اشكال آنچنان دامنه دار شود كه حل آن با دشوارى رو برو گردد ؟ ! آنچه از رهگذر وحى در اين باره اعلام شد از آن حدودى كه آيهء قذف مشخص مىكرد تجاوز نمىنمود و آن عبارت از برائت فرد مورد تهمت بوده است كه بر حسب ظاهر طبق حكم شرعى تبرئه مىشد .\r\nاگر كسى بخواهد اين سخن را بدين صورت مورد خدشه قرار دهد و بگويد : آن بخش از آياتى كه در اين باره نازل شده بود برائت دامن عايشه و طهارت و پاكيزگى او را از اين تهمت - در واقع و نفس الامر - ثابت مىكرد ، و آيهء قذف براى ارائهء اين امر بسنده\r\n","description":"","footnote":"","page_name":" 134 ","page_number":134},
  {"content":"\r\nنيست ، و شايد صبر آنحضرت - آن هم در طول يك ماه - به خاطر آن بود كه آياتى در جهت اثبات برائت عايشه نازل شود ؟\r\nامّا بايد گفت : در طى اين آيات شانزده گانهء مربوط به « افك » مطلبى وجود ندارد كه صبر رسول خدا ( صلَّى اللَّه عليه و آله و سلم ) را در وارد ساختن حدّ قذف ، بدين صورت توجيه كند ، بلكه اين آيات شانزده گانه با توجه به همان دليل عقلى - كه ما از آن قبلا ياد كرديم و بيانگر طهارت بيوت انبياء ( عليهم السلام ) از لوث زنا و فحشاء است - فقط نمايانگر طهارت و برائت عايشه از اين تهمت مىباشد .\r\nدر ده آيهء نخست از اين آيات شانزده گانه ، شائبهء اختصاص اين جريان به « افك » جلب نظر مىكند در ميان اين ده آيه ، آن آيه‌اى كه بيش از بقيه در دلالت بر برائت عايشه ظهور دارد آيهء زير است :\r\n« لَوْ لا جاؤُ عَلَيْه بِأَرْبَعَةِ شُهَداءَ فَإِذْ لَمْ يَأْتُوا بِالشُّهَداءِ فَأُولئِكَ عِنْدَ اللَّه هُمُ الْكاذِبُونَ » ( نور : 13 ) خداوند متعال در اين آيه بر كذب اهل افك بدين صورت استدلال كرده است كه چون براى اثبات تهمت زدن اقامهء شهود نكردند بايد آنان را دروغگويان و شايعه سازان برشمرد . بديهى است كه عدم اقامهء شهود دليل بر برائت ظاهرى است ، يعنى حكم شرعى در چنين شرائطى ، برائت عايشه از اين تهمت مىباشد . و چون برائت ظاهرى مستلزم برائت واقعى نيست نمىتوان برائت واقعى را از اين آيه به دست آورد .\r\nاما شش آيه‌اى كه پس از ده آيهء ياد شده آمده ، يعنى : « الطَّيِّباتُ لِلطَّيِّبِينَ وَالطَّيِّبُونَ لِلطَّيِّباتِ . . . » ، داراى عموم مىباشد و هيچگونه تخصيصى از جهت لفظ در آنها وجود ندارد . بنابراين برائتى كه اين آيات شش گانه آن را اثبات مىكند همهء كسانى كه مورد تهمت واقع مىشوند و بينه و شهودى در اثبات تهمت آنها اقامه نشده - اعم از مؤمنين و مؤمنات - در اين برائت مشترك هستند ، و هيچگونه انحصارى به جريان افك ندارد ، و هيچ فردى از افراد از اين قاعده و حكم مستثنى نيستند . واضح است آن برائتى كه متناسب با اين مطلب است همان برائت ظاهرى و شرعى است .\r\nحق مطلب اين است كه براى گريز از اين اشكال چاره‌اى جز آن وجود ندارد كه بگوئيم : آيهء قذف ، قبل از جريان و قضيهء افك نازل نشده بود ، بلكه بعد از آن نزول يافت . و توقف و درنگ نبى اكرم ( صلَّى اللَّه عليه و آله و سلم ) در اجراء حد قذف صرفا براى آن بود كه ضمن آيات مربوط به جريان افك ، حكم قذف وجود نداشت ، و آنحضرت در امر افك\r\n","description":"","footnote":"","page_name":" 135 ","page_number":135},
  {"content":"\r\n\r\nمنتظر نزول حكم خداوند متعال و وحى او بوده است .\r\nيكى از دليلهاى روشن و روشنگر اين مطلب همان استعذار نبى اكرم ( صلَّى اللَّه عليه و آله و سلم ) نسبت به كسى بود كه چنين تهمتى را وارد ساخت . و اين مطلب در روايت مربوط به افك جلب نظر مىكند كه آنحضرت در مسجد درخواست كرد كه تهمت وارد كننده به كيفر برسد . و ديديم كه سعد بن معاذ چه گفت و سعد بن عباده با او به مجادله برخاست و در محضر او ميان اوس و خزرج درگيرى پديد آمد . و نيز در روايت عمر - پس از ذكر اختلاف و نزاع ميان سعد بن معاذ و سعد بن عباده - چنين آمده است : اين يكى گفت : « يا للاوس » و آن ديگرى گفت : « يا للخزرج » و در نتيجه با كفش و سنگ به جان هم افتادند . . . اگر آيهء قذف قبل از اين جريان نازل شده بود و حكم حدّ قذف معلوم مىبود مسئلهء استعذار و سخن سعد بن معاذ به ميان نمىآمد ، بلكه سعد بن معاذ و سائر مردم به آنحضرت عرض مىكردند : اى رسول خدا ، حكم قذف معلوم است و دست تو نيز در اجراء حدّ آن گشاده و باز مىباشد .\r\nاشكال سوم در روايات افك :\r\nدر طى اين روايات تصريح شده است كه اصحاب افك عبارت از : عبد اللَّه بن ابى ، و مسطح ، و حسان ، و حمنه بوده‌اند . آنگاه مىبينيم كه در همين روايات چنين ياد شده است كه بر عبد اللَّه بن ابى دو حدّ قذف وارد شد ، و بر هر يك از مسطح و حسان و حمنه يك حدّ وارد آمد . سپس همين روايات ياد آورند كه علت وارد ساختن دو حدّ بر عبد اللَّه بن ابىّ اين بود كه وى همسران نبى اكرم ( صلَّى اللَّه عليه و آله و سلم ) را مورد تهمت قرار داد ، و به همين جهت با اجراء دو حد به كيفر رسيد .\r\nبايد گفت در اين سخن تناقض وجود دارد ، چرا كه همهء اين چهار نفر همسران آنحضرت را آماج تهمت خويش قرار داده بودند و در اين جهت تفاوتى ميان آنها ديده نمىشود كه موجب تفاوت در اجراء كميت حدّ قذف گرديده باشد .\r\nآرى ، روايات يادآور مىشوند كه عبد اللَّه بن ابى همان كسى است كه در ميان اصحاب افك در رابطه با اين تهمت سهم عمده ترى را به عهده داشت ، اما هيچ كسى نگفته است كه اين خصوصيت موجب اجراء دو حد مىگردد . و نيز منظور از « عَذابٌ عَظِيمٌ » در « وَالَّذِي تَوَلَّى كِبْرَه مِنْهُمْ لَه عَذابٌ عَظِيمٌ » نمىتواند عبارت از ثبوت دو حد باشد ، [ بلكه منظور ، عذاب عظيم اخروى است 
  ] .\r\nقبلا يادآور شديم كه در تفسير على بن ابراهيم قمى ، ذيل تفسير « إِنَّ الَّذِينَ جاؤُ »\r\n","description":"","footnote":"","page_name":" 136 ","page_number":136},
  {"content":"\r\n« بِالإِفْكِ . . . » آمده است :\r\nاهل سنت روايت كرده‌اند كه اين آيات در بارهء عايشه و تهمتى كه در رابطه با غزوهء « بنى المصطلق » بر او وارد آمد نازل شده است . اما شيعه روايت كرده‌اند كه اين آيات در شأن ماريهء قبطيه و تهمتى كه عايشه بر او وارد ساخت نازل گرديده است .\r\nو ما قبلا جريان مربوط به تهمت وارد ساختن عايشه بر ماريهء قبطيه را يادآور شديم .\r\nاما بايد در مورد رواياتى كه طى آنها نزول آيات در مورد ماريهء قبطيه مطرح است يادآور شويم كه اين روايات نيز محل تأمل است چرا كه :\r\nاولا : قضيه‌اى كه در ضمن اين روايات بازگو شده است با آيات مربوط به افك ، و به ويژه با آيات زير ، انطباق و هماهنگى و تناسبى ندارد .\r\n« إِنَّ الَّذِينَ جاؤُ بِالإِفْكِ . . . »\r\n« لَوْ لا إِذْ سَمِعْتُمُوه ظَنَّ الْمُؤْمِنُونَ وَالْمُؤْمِناتُ بِأَنْفُسِهِمْ خَيْراً . . . »\r\n« إِذْ تَلَقَّوْنَه بِأَلْسِنَتِكُمْ وَتَقُولُونَ بِأَفْواهِكُمْ ما لَيْسَ لَكُمْ بِه عِلْمٌ . . . »\r\nكه فرآوردهء فشرده اين آيات چنين است : گروه و جماعتى كه وابستهء به يكديگر بودند به اين شايعه سازى دامن زدند تا رسول خدا ( صلَّى اللَّه عليه و آله و سلم ) را رسوا و بىآبرو نمايند ، و زبان به زبان اين تهمت را از يكديگر نقل مىكردند تا اين تهمت ميان آنان شايع گشت ، و مدّتى روى اين شايعه سازى پافشارى مىكردند ، و حرمت نبى اكرم ( صلَّى اللَّه عليه و آله و سلم ) و كرامت و آبروى او را رعايت نمىنمودند .\r\nآيا مضمون اين روايات - كه فقط عايشه را به عنوان تهمت زننده معرفى مىكند كه هيچ شايعه را به دنبال نداشت و در ميان مردم دست به دست نشده بود - با مطلبى از آيات مربوط به افك تناسب و هماهنگى دارد ؟\r\nمگر آنكه بگوئيم اين روايات در شرح داستان مربوط به تهمت وارد ساختن عايشه بر ماريهء قبطيه ناقص و نارسا است .\r\nثانيا : قاعد اگر اين قضيه و تهمت روى داده بود و برائت ماريه ثابت شده بود بايد حد قذف بر عايشه اجراء مىشد ، در حالى كه مىدانيم بر عايشه حدّى وارد نشد .\r\nبراى اينكه از چنين اشكال و تنگنا رهائى يابيم بايد بگوئيم : آيهء قذف - با فاصلهء زمانى نسبة طولانى - پس از جريان و قضيهء افك نازل گرديد .\r\n","description":"","footnote":"","page_name":" 137 ","page_number":137},
  {"content":"\r\n\r\nرأى و نظريهء درست در رابطه با آيات افك و آيهء قذف\r\nرأى و نظريه‌اى كه در رابطه با اشكالات مربوط به هر دو نوع از روايات افك ، در خور بيان و بايسته به نظر مىرسد اين است كه بايد بگوئيم : آيات افك قبل از نزول آيهء حد قذف ، نازل شده است . و آن حكمى كه همزمان با نزول آيات افك از مطاوى همين آيات قابل استفاده بوده صرفا عبارت از برائت فردى بود كه در صورت عدم اقامهء شهود مورد تهمت واقع مىشد ، و نيز قذف و تهمتزدن - با نداشتن شهود - از رهگذر آيات افك تحريم گرديد .\r\nاگر حدّ و كيفر تهمت وارد كننده - قبل از رويداد قضيهء افك - تشريع شده بود هيچگونه مجوزى براى تأخير اجراى حد - آن هم در مدتى نسبة طولانى - و نيز هيچ علتى براى انتظار وحى براى نزول حكم حد قذف وجود نداشت ، و همچنين هيچ تهمت زننده‌اى همزمان با رويداد افك از گزند حد قذف مصون نمىماند و حد در بارهء او اجراء مىگرديد .\r\nعلاوه بر اين اگر حد قذف همزمان با نزول آيات افك تشريع شده بود ، طى آيات افك بدان اشاره مىشد ، و يا لااقل آيات افك مىبايد با آيهء قذف داراى پيوند و اتصال مىبود و در تنگاتنگ يكديگر قرار مىگرفت . اما كسى كه با اسلوبهاى سخن آشنائى دارد ترديدى به خود راه نمىدهد كه آيات : « إِنَّ الَّذِينَ جاؤُ بِالإِفْكِ . . . » از ما قبل خود گسسته و جدا مىباشد .\r\nديگر آنكه اگر تهمت وارد كنندهء بر ازواج نبى اكرم ( صلَّى اللَّه عليه و آله و سلم ) سزاى دو حد مىبود بايد به اين حكم در خلال آيات افك - كه خشونت و لعن و تهديد به عذاب براى تهمت زنندگان در آن مطرح است - اشاره مىشد .\r\nدر صورتى كه فرض كنيم كه آيهء قذف همزمان با نزول آيات افك نازل شده ، اين اشكال فزونى مىيابد ، زيرا لازمهء آن اين است كه دو حدّ قذف در مورد عبد اللَّه بن ابى اجراء شده ، لكن حكمى كه بازگو كنندهء اجراى يك حدّ است نازل گرديده باشد .\r\nمطلبى كه در پايان اين بحث قابل ذكر است اين است كه در كتاب « الاحتجاج » از امام حسن مجتبى ( عليه السلام ) - ضمن گفتگوئى كه با معاويه و ياران او جريان داشت و به على ( عليه السلام ) ناسزا مىگفتند - روايت شده است كه فرمود : سوگند به خدا « الْخَبِيثاتُ لِلْخَبِيثِينَ وَالْخَبِيثُونَ لِلْخَبِيثاتِ . . . » عبارت از تو معاويه و يارانت مىباشند .\r\nو « الطَّيِّباتُ لِلطَّيِّبِينَ وَالطَّيِّبُونَ لِلطَّيِّباتِ . . . » عبارت از على بن أبي طالب و ياران و\r\n","description":"","footnote":"","page_name":" 138 ","page_number":138},
  {"content":"\r\nشيعيان او هستند . « 77 »\r\n\r\n","description":"","footnote":"\r\n77 - در مورد تمام مطالب ياد شده بنگريد به : الميزان 15 / 89 - 107 . كشف الاسرار 6 / 495 - 505 . مجمع البيان 7 / 129 - 136 .\r\n","page_name":" 139 ","page_number":139},
  {"content":"\r\n\r\nبازگشت به مسئلهء « آيا ملاك عموم لفظ است يا خصوص سبب »\r\nبارى كسانى كه عموم لفظ و تعبير آيه را ملاك و معتبر برنشمرده‌اند مىگويند : به حكم دليل و قرينهء ديگرى اين آيات ( يعنى آيات ظهار و لعان و قذف ) - كه داراى سبب خاصى مىباشند ، يعنى آيهء ظهار مخصوص سلمة بن صخر ، و آيهء لعان ، مخصوص هلال بن اميه ، و آيهء حد قذف مخصوص تهمت وارد كنندگان بر عايشه است ، و نيز آيات ديگرى امثال آنها كه سبب آنها خاص ، و لفظ و تعبير آنها عام است - مستثنى هستند .\r\nبه عبارت ديگر : اگر چه تعبير و لفظ آيه هاى ياد شده عام است و شامل تمام افراد مىگردد ، امّا آنچه ملاك و معتبر مىباشد عبارت از خاص بودن سبب است ، و شمول اين گونه آيات بر تمام افراد مشابه از راه دليل ديگرى استفاده مىشود . چنان كه حكم بسيارى از آيات - به اتفاق همهء علماء و مفسرين - به خاطر دليلى كه وجود دارد به موارد نزول آنها محدود و منحصر مىباشد ، لكن شمول آنها بر تمام افراد از طريق و قرينهء ديگرى استفاده مىشود .\r\nزمخشرى در بارهء سورهء همزه گفته است :\r\n« بعضى مىگويند : اين سوره در بارهء اخنس بن شريق - كه عادت او غيبت و آسيب رساندن به مردم با زبان بوده است - نازل شد .\r\nبعضى گويند : در بارهء اميّة بن خلف نزول يافت .\r\nو عده‌اى هم گويند : اين آيات در بارهء وليد بن مغيره و غيبت كردن او از رسول خدا ( صلَّى اللَّه عليه و آله و سلم ) و گوشه چشم زدن و استهزاء او نسبت به آنحضرت نازل گرديد .\r\nاما مىتوان گفت كه سبب اين سوره خاص است ، لكن وعيد و تهديدى كه در آن وجود دارد عام مىباشد تا شامل همهء كسانى گردد كه مرتكب چنين عمل زشتى مىشوند ،\r\n","description":"","footnote":"","page_name":" 140 ","page_number":140},
  {"content":"\r\nو بايد تعبير خداوند در اين سوره با لفظ عام به منزلهء تعريض « 78 » تلقى گردد ، چون تعريض و كنايه ابلغ از تصريح و بازدارنده تر و آسيب رسانتر و دردآورتر مىباشد » . « 79 »\r\nسيوطى مىگويد : امّا من مىگويم : يكى از ادلَّه بر اعتبار عموم لفظ و تعبير آيه در اين گونه آيات ، عبارت از احتجاج صحابه و ديگران است كه در بارهء وقايع و موارد مختلف به عموم لفظ و تعبير آياتى استدلال مىكنند كه اين آيات بر اساس اسباب خاصى نازل شده\r\n\r\n","description":"","footnote":"\r\n78 - تعريض عبارت از آن است : كلامى كه حاكى و بازگوكنندهء معنى خاصى است گفته شود ، لكن ايهامى در آن باشد كه هدف از آن عبارت از معنى ديگرى است . مثلا اگر فرد محتاجى براى دريافت كمك نزد كسى بيايد و به او بگويد :\r\n« جئتك لأسلَّم عليك » : يعنى آمدم تا بر تو سلام گويم . اين تعبير نشان مىدهد كه براى عرض سلام آمده است ، امّا در آن ايهامى است كه هدف جلب عاطفه و كمك مالى است . « سلام غريبان بى طمع نيست » .\r\n79 - الكشاف 5 / 795 ، ما براى توضيح بيشتر ، آيات نخستين سورهء همزه را آورده و سخنى كوتاه در گزارش آن ياد مىكنيم :\r\n« وَيْلٌ لِكُلِّ هُمَزَةٍ لُمَزَةٍ ، الَّذِي جَمَعَ مالًا وَعَدَّدَه ، يَحْسَبُ أَنَّ مالَه أَخْلَدَه ، كَلَّا لَيُنْبَذَنَّ فِي الْحُطَمَةِ . . . » :\r\nواى بر هر طنّازى كه سخن چينى و غيبت و بدگوئى مىكند ، آنكه مال برهم مىنهد و آن را بر مىشمارد ، و پندارد كه مال ، او را پاينده دارد ، نه ، هرگز ، او را در آتش خردكننده و در هم شكننده افكنند .\r\nدر بارهء واژهء « همزه و لمزه » به اختلاف سخن رفته است :\r\nالف : همزه كسانى هستند كه رو در روى انسان از او خرده گيرى كنند ، و لمزه كسانى هستند كه عيب انسان را در غياب او به زبان آورند .\r\nب - بعضى به عكس ، اين دو را معنى كرده‌اند .\r\nج - عده‌اى گويند : ايندو داراى يك معنى ، يعنى غيبت است .\r\nد - پاره‌اى هم گفته‌اند : همزه يعنى كسى كه مردم را با زدن و دست بيازارد ، و لمزه ، يعنى كسى كه ديگران را با زبان رنجيده خاطر سازد .\r\nه - سفيان ثورى مىگفت : همزه كسى را گويند كه از مردم با زبانش خرده گيرى كند ، و لمزه ، كسى را گويند كه با چشم بستن و بر هم نهادن آن به طعن و تحقير پردازد .\r\nو - ابن كيسان مىگفت : همزه آن باشد كه همنشين را با زبان رنجانده ، و لمزه ، آنكه به چشم و ابرو اشاره كند و طعن زند مردم را .\r\n( بنگريد به : مجمع البيان 10 / 538 . كشف الاسرار 10 / 609 . روض الجنان 10 / 355 ) .\r\nراجع به سبب نزول اين سوره در كشف الاسرار ( 10 / 608 ، 609 و 612 ) چنين آمده است :\r\n« و اين سوره اندر شأن كافران مكه فرود آمد ، وليد بن مغيره ، و امية بن خلف ، و اخنس شريق كه بر رهگذر مصطفى ( صلَّى اللَّه عليه و آله و سلم ) و يكى از ياران او مىنشستند . چون يكى از ايشان بگذشتى از پس وى سخن ناسزا همى گفتندى . گهى روياروى طعن همى كردند و ناسزا همى گفتند . گهى از پس پشت عيب همى جستند و افسوس همى داشتند ، تا رب العزه اين سوره در شأن ايشان فرو فرستاد و بد سر انجامى ايشان بيان كرد . . . [ اين كار راه و رسم مالداران و دولتمندان فرومايه است 
  ] كه در خلق خدا به چشم حقارت نگرند ، به طنازى و همازى با مردم زندگانى كنند ، همواره عيب ايشان جويند ، بر درويشان افسوس دارند ، بر بىگناه بهتان نهند ، در ظاهر حسد برند ، در باطن غيبت كنند . . . اينان روشنائى ديدهء ديوانند ، چشم و چراغ ابليساند ، عاشق عشوهء خويش و شيفتهء رعنائى خود » . ","page_name":" 141 ","page_number":141},
  {"content":"\r\n\r\nاست . و اين گونه احتجاج و استدلال ميان آنها رائج و متداول بوده است ، و در نتيجه ، خاص بودن اسباب را معتبر و ملاك استدلال خود نمىدانستند .\r\nمؤيد و گواه اين مطلب ، سخن محمد بن جرير طبرى است كه گفته است :\r\n« حديث كرد مرا محمد بن ابى معشر ، و او گفت : روايت كرد ما را ابو معشر نجيح .\r\nكه مىگفت : شنيدم سعيد مقبرى با محمد بن كعب قرظى « 80 » گفتگو مىنمود و سعيد به او مىگفت : در پاره‌اى از نبشتارهاى الهى آمده است : خداى را بندگانى است [ كه از ظاهر آراسته و دلنشينى برخوردارند 
  ] زبانشان از عسل شيرينتر است [ اما باطن آنها سخت زشت و نازيبا است 
  ] ، و دلهاى آنها از صبر و تبر زد و گياهى كه مظهر تلخى است تلختر از ناگوارتر مىباشد . گرگهائى كه پوست برهء ميش را در بر كرده و خود را نرمين و رام وانمود مىسازند و كالاها و متاعهاى دنيوى را با سيماى دينى خويش به خود جلب مىكنند .\r\nمحمد بن كعب پس از شنيدن اين سخن گفت : مضمون همين گفتار در كتاب خدا آمده است كه فرمود :\r\n« وَمِنَ النَّاسِ مَنْ يُعْجِبُكَ قَوْلُه فِي الْحَياةِ الدُّنْيا وَيُشْهِدُ اللَّه عَلى ما فِي قَلْبِه وَهُوَ أَلَدُّ الْخِصامِ » ( بقره : 204 ) :\r\nدر ميان مردم فرد و يا افرادى ديده مىشوند كه سخن او و يا آنها براى تو در زندگانى اين جهان ، بسى خوش آيند و فريبا و دلنشين است و مىگويند : ما به تو ارادت داريم و يارت هستيم . و خداى را نيز بر صداقت خويش شاهد قرار داده و سوگند ياد كنند كه اين سخن را به جان و دل بر زبان مىآورند ، در حالى كه بر خلاف جريان درونى خود تظاهر كرده زبان بازى مىكنند ، كه بايد آنها را سرسختترين دشمنان خود بدانى .\r\nسعيد گفت : آيا مىدانى اين آيه در بارهء چه كسى نازل شده است ؟ محمد بن كعب گفت : آيه در بارهء شخصى نازل مىشد ، اما پس از نزول آن از عموم و شمول برخوردار مىگشت و غير او را نيز در بر مىگرفت . « 81 »\r\n\r\n","description":"","footnote":"\r\n80 - محمد بن كعب قرظى كوفى مدنى ( م 117 يا 118 ه ق ) تفسير را از مفسران بزرگى چون على بن أبي طالب ( عليه السلام ) و عبد اللَّه بن مسعود ، و عبد اللَّه بن عباس ، و نيز با واسطه از ابى بن كعب روايت كرده . وى به وثاقت و عدالت و كثرت حديث شهرت داشت . ابن حبان مىگفت : قرظى از افاضل علماء و فقهاء اهل مدينه بوده ، و روزى با يارانش در مسجد به گفتگو نشسته بود كه سقف مسجد فرو ريخت و او و جمعى از يارانش زير آوار به سال ( 118 ه ق ) جان سپردند ( بنگريد به : سه مقاله در تاريخ تفسير و نحو ، از نگارنده ، ص 54 ) .\r\n81 - رجوع كنيد به جامع البيان 2 / 182 .\r\nطبرسى مىنويسد : ابن عباس گفته است آيات 203 و 204 و 205 سورهء بقره كه آيهء مورد بحث نيز جزؤ آنها است در باره رياكار نازل شده است . از امام صادق ( عليه السلام ) نيز همين مطلب روايت شده با اين تفاوت كه آنحضرت فرد مورد نظر را مشخصا ياد كرده است . حسن بصرى گفته است اين آيات مربوط به منافقين مىباشد ، لكن سدى گفته است : در بارهء اخنس بن شريق نزول يافت كه رفتار خوش آيندى را با نبى اكرم ( صلَّى اللَّه عليه و آله و سلم ) در پيش گرفته و نسبت به دين و آئين او تظاهر به علاقه و رغبت مىنمود ، اما در باطن بر خلاف آن ، و دلش آكنده از عداوت و دشمنى بوده است .\r\nاخنس بن شريق ثقفى - كه حليف بنى زهره بوده است - به سوى نبى اكرم ( صلَّى اللَّه عليه و آله و سلم ) به صوب مدينه روى نهاد ، و به وى اظهار اسلام نمود ، و اين امر موجب شگفتى و خوشحالى آنحضرت شد . اخنس اظهار داشت من چون خواهان اسلام بودم نزد تو شتافتم و خدا مىداند كه من در اظهارات خود راستگو هستم . « و يشهد اللَّه على ما فى قلبه » .\r\nآنگاه آنحضرت را ترك گفت . گذارش به كشتزار و اشترانى از آن مسلمين افتاد ، آن كشتزار را به آتش كشيد و اشتران را پى كرد ، خدا اين آيه را نازل فرمود : « وَإِذا تَوَلَّى سَعى فِي الأَرْضِ لِيُفْسِدَ فِيها وَيُهْلِكَ الْحَرْثَ وَالنَّسْلَ . . . » ( بقره : 204 ) ( بنگريد به : مجمع البيان 2 / 300 . جامع البيان 2 / 181 ، 182 . كشف الاسرار 1 / 547 ) .\r\n","page_name":" 142 ","page_number":142},
  {"content":"\r\n\r\n\r\n\r\nطرح يك ايراد و پاسخ آن :\r\nاگر اين سؤال مطرح گردد كه ما قبلا يادآور شديم ابن عباس تعبير عام آيهء زير را معتبر و ملاك قرار نداد ، آنجا كه خداوند متعال فرموده است :\r\n« لا تَحْسَبَنَّ الَّذِينَ يَفْرَحُونَ بِما أَتَوْا وَيُحِبُّونَ أَنْ يُحْمَدُوا بِما لَمْ يَفْعَلُوا . . . »\r\n( آل عمران : 188 ) .\r\nآرى عباس اين آيه را به قضيه‌اى كه مربوط به اهل كتاب مىشد محدود و منحصر ساخت . بنابراين شما به چه دليل مىگوئيد : آنچه ملاك و معتبر مىباشد عبارت از عموم لفظ است نه خصوص سبب ، در حالى كه در اين آيه خصوص سبب به عنوان ملاك تفسير آيه از سوى ابن عباس مطرح شده است ؟\r\nدر پاسخ به اين سؤال مىگوئيم : اين نكته - كه لفظ و تعبير آيه اعم از سبب نزول مىباشد - بر ابن عباس مخفى و نامعلوم نبوده است ، لكن توضيح داده است : از اين لفظ عام « الَّذِينَ يَفْرَحُونَ . . . » افراد خاصى كه گروهى از اهل كتاب را تشكيل مىداده‌اند در مد نظر بوده است .\r\nموردى - - كه على رغم تعبير عام - خصوص سبب در مد نظر است :\r\nعلاوه بر موردى كه على رغم تعبير عام ، خصوص سبب در مد نظر است مورد ديگرى در قرآن كريم وجود دارد كه داراى چنين وضعى است ، و اين مورد عبارت است از :\r\nآيهء 82 سورهء انعام :\r\n« الَّذِينَ آمَنُوا وَلَمْ يَلْبِسُوا إِيمانَهُمْ بِظُلْمٍ أُولئِكَ لَهُمُ الأَمْنُ وَهُمْ مُهْتَدُونَ » كسانى كه داراى ايمان هستند و ايمان خود را به ظلم و شرك نيالودند براى آنان امن از آتش دوزخ در پيش است و آنان بر راه راست قرار دارند .\r\n","description":"","footnote":"","page_name":" 143 ","page_number":143},
  {"content":"\r\n\r\nأبو الفتوح رازى مىنويسد :\r\n« و عبد اللَّه بن مسعود رفع كرد اين حديث به رسول ( صلَّى اللَّه عليه و آله و سلم ) كه چون [ اين 
  ] آيه فرود آمد مسلمانان بترسيدند و گفتند : يا رسول اللَّه ، كيست از ما كه او بر خود ظالم نيست ، پس امن از ما برخاست ؟ ! [ آنحضرت فرمود 
  ] : خلاف آن است كه شما گمان بردى ، اين ظلم ، كفر [ و شرك 
  ] است . نبينى كه خداى تعالى چه حكايت كرد از آن بندهء صالح ، يعنى لقمان كه گفت :\r\n« يا بُنَيَّ لا تُشْرِكْ بِاللَّه إِنَّ الشِّرْكَ لَظُلْمٌ عَظِيمٌ » ( لقمان : 13 ) « 82 » اى پسر عزيز ، به خدا شرك مورز كه شرك ستم بزرگى بر نفس است .\r\nرسول خدا ( صلَّى اللَّه عليه و آله و سلم ) ظلم را در آيهء قبل به وسيلهء خود قرآن به شرك تفسير كرده و بدان محدود ساخت ، در حالى كه صحابه به طور عام هر گونه ظلم را از آيه استفاده مىكردند ، ولى آنحضرت دائرهء اين عام را فقط به شرك ، محدود و منحصر ساخت .\r\nموارد متعددى كه على رغم خصوص سبب ، عموم لفظ ، معتبر و ملاك حكم مىباشد :\r\n1 - از ابن عباس نيز روايتى نقل شده است كه وى عموم لفظ را معتبر مىدانست زيرا او - با اينكه آيهء سرقت در بارهء زنى كه سرقت كرده بود نازل شد - قائل به عموم حكم اين آيه بوده است .\r\nابن ابى حاتم مىگفت : حديث كرد ما را على بن الحسين ، و او گفت : گزارش كرد ما را محمد بن ابى خماد ، و وى مىگفت : حديث كرد ما را ابو ثميلة بن عبد المؤمن از نجدهء حنفى كه نجده مىگفت : از ابن عباس راجع به اين آيه سؤال كردم كه خداوند متعال مىفرمايد :\r\n« وَالسَّارِقُ وَالسَّارِقَةُ فَاقْطَعُوا أَيْدِيَهُما . . . » ( مائده : 38 ) :\r\nدزد اگر مرد است و اگر زن ، دست آنانرا ببرّيد .\r\nسؤال كردم كه آيا حكم آن ، خاص ، و يا عام مىباشد ؟ در پاسخ گفت : بلكه حكم آن عام است . « 83 »\r\n\r\n","description":"","footnote":"\r\n82 - روض الجنان 4 / 224 . مضمون اين روايت را بنگريد در : مجمع البيان 4 / 327 . كشف الاسرار 3 / 408 .\r\n83 - مضمون سخن زير در تفسير جامع البيان 6 / 149 ، آمده است چنان كه در كشف الاسرار 3 / 113 ، 114 با تفاوت يسيرى كه : « [ در 
  ] خبر عمر است [ كه 
  ] گفتا : در عهد رسول خدا ( صلَّى اللَّه عليه و آله و سلم ) زنى ، زيورى را سرقت كرد ، او را بگرفتند و به حضور رسول خدا ( صلَّى اللَّه عليه و آله و سلم ) بردند و عرض كردند : اين زن از ما [ زيورى 
  ] را سرقت كرد .\r\nحضرت دستور داد دست راست او را قطع كنيد . اقوام آن زن گفتند : آيا مىتوانيم دست او را با پانصد دينار بازخريد كنيم ؟ حضرت به اين درخواست التفاتى نفرمود ، و بار ديگر فرمود : دست او را ببريد . دست او را قطع كردند . زن گفت :\r\nآيا اگر توبه كنم مورد قبول واقع خواهد شد ؟ فرمود : آرى توبهء تو مورد قبول واقع مىشود ، و تو امروز پاكى از گناهان چنان كه آن روز كه از مادر زادى . در آن حال اين آيت آمد : « فَمَنْ تابَ مِنْ بَعْدِ ظُلْمِه وَأَصْلَحَ فَإِنَّ اللَّه يَتُوبُ عَلَيْه إِنَّ اللَّه غَفُورٌ رَحِيمٌ » ( مائده : 39 ) .\r\nو نيز گويند : اين آيه در شأن طعمة بن ابيرق نازل شد كه زره‌اى را سرقت كرده بود ( رك : كشف الاسرار 3 / 113 ) در كشف الاسرار 3 / 113 ، 114 آمده است : « . . . مرد را دست راست ببريد و زن را در دست راست چون دزدى بر ايشان روشن شود ، و اين آنگه باشد كه دزد عاقل بود ، و بالغ ، و به اختيار خويش نه مكره ، و ملتزم حكم اسلام نه حربى ، و نه مستأمن به يك قول ، و آنكه در حرز مسلمان شود ، يا ذمى ثابت العصمة ، و كالائى كه در شرع متقوم بود ، از حرز خويش بيرون آرد ، زر و سيم و خزّ و بزّ و امثال آن از اندرونها و خانه هاى در بسته ، يا حارس بر آن نشسته ، و كفن از گور ، و بيرون از كفن نه ، و چارپاى از اصطبل و ميوه از خرمنگاه كه گوشوان بر آن نشسته ، و گوسفند از گلَّه ، و شتر از قطار چون شبان و جمال بيدار باشند و در آن مىنگرند و آواز ايشان بدان مىرسد ، و آن چيز كه بيرون آرد از آن حرز قيمت آن كم از دانگى و نيم زر باشد به مذهب شافعى ، يا ده درم سفيد به مذهب ابو حنيفه ، و يا سه درم به مذهب مالك ، و [ در مذهب شيعه 
  ] و شافعى ربع دينار .\r\n","page_name":" 144 ","page_number":144},
  {"content":"\r\n\r\nگفتارى از ابن تيميه در رابطه با اعتبار عموم لفظ و عدم اعتبار خصوص سبب :\r\nابن تيميه گفته است : از همين باب است كه محدثين و علماء مىگويند : اين آيه در بارهء چنين و چنان و راجع به فلان امر و يا فلان شخص نازل شده است ، به خصوص كه آن اگر عبارت از شخص باشد نبايد حكم آن آيه را به همان شخص ، محدود و منحصر ساخت چنان كه ديديم كه مىگويند :\r\n2 - آيهء ظهار در بارهء همسر ثابت بن قيس نازل گرديد . « 84 »\r\n3 - و آيهء كلاله در بارهء جابر بن عبد اللَّه نزول يافت .\r\nدر توضيح اين مطلب لازم است از خود آيه و گزارش مربوط به سبب نزول آن ياد كنيم . آيهء كلاله اين است كه خداوند متعال فرمود :\r\n« يَسْتَفْتُونَكَ قُلِ اللَّه يُفْتِيكُمْ فِي الْكَلالَةِ إِنِ امْرُؤٌ هَلَكَ لَيْسَ لَه وَلَدٌ وَلَه أُخْتٌ فَلَها نِصْفُ ما تَرَكَ وَهُوَ يَرِثُها إِنْ لَمْ يَكُنْ لَها وَلَدٌ فَإِنْ كانَتَا اثْنَتَيْنِ فَلَهُمَا الثُّلُثانِ مِمَّا تَرَكَ وَإِنْ كانُوا إِخْوَةً رِجالًا وَنِساءً فَلِلذَّكَرِ مِثْلُ حَظِّ الأُنْثَيَيْنِ يُبَيِّنُ اللَّه لَكُمْ أَنْ تَضِلُّوا وَاللَّه بِكُلِّ شَيْءٍ عَلِيمٌ » ( نساء : 176 ) :\r\nاى پيامبر مردم از تو در بارهء ميراث كلاله درخواست صدور حكم و فتوى مىنمايند . تو در پاسخ به آنها بگو خداوند متعال حكم را در بارهء ميراث كلاله - كه عبارت از برادران و خواهران هستند - براى شما بيان مىكند كه اگر مردى از دنيا برود و او را فرزندى نباشد ، و داراى خواهرى باشد نصف ميراث ميت از آن او است . و او يعنى برادر نيز از\r\n\r\n","description":"","footnote":"\r\n84 - سخن در بارهء ظهار و جريان مربوط به آن قبلا به طور مفصل گزارش شد .\r\n","page_name":" 145 ","page_number":145},
  {"content":"\r\n\r\nخواهر در صورتى كه اين خواهر فاقد فرزند باشد ارث مىبرد ، و همهء ماترك آن خواهر نصيب او مىگردد . اگر ميت داراى دو خواهر باشد دو ثلث ماترك او را وارث مىشوند .\r\nو اگر بازماندگان ميت عبارت از چند برادر و خواهر باشند ، برادران ، دو برابر خواهران در ميراث ميت سهيم هستند . خداوند متعال امور مربوط به ميراث را براى شما گزارش مىكند ، چون نمىخواهد گمراه و سرگردان شويد ، و خداوند به هر چيزى دانا و آگاه مىباشد .\r\nبا وجود اينكه اين آيه در بارهء جريانى كه به جابر بن عبد اللَّه مربوط مىشد نازل گرديد ، معذلك حكم آن عام است و شامل همهء افرادى مىگردد كه حال آنها مشابه حال و اوضاع جابر مىباشد .\r\nالبته در بارهء سبب نزول آيهء مذكور روايات مختلفى جلب نظر مىكند .\r\nاز جابر بن عبد اللَّه انصارى روايت شده است كه مىگفت : من بيمار شدم و در بستر افتادم . و مرا نه و يا هفت خواهر بود . نبى اكرم ( صلَّى اللَّه عليه و آله و سلم ) بر من وارد شد و بر صورتم دميد ، من به حال آمدم و عرض كردم : اى رسول خدا ، آيا نبايد براى خواهرانم به دو ثلث از اموالم وصيت كنم ؟ فرمود : نيك عمل كن . آنحضرت بيرون رفت و دوباره به سويم بازگشت و فرمود : من ترا چنان نمىبينم كه به علت اين بيمارى از دنيا به روى ، و خداوند متعال در بارهء ميراث خواهرانت حكم نازل كرده ، و دو ثلث از اموال ترا سهم آنها قرار داده است . گويند : جابر بن عبد اللَّه به آنحضرت مىگفت : آيا اين آيه در بارهء من نازل گرديد ؟ .\r\nمرحوم ابو الفتوح رازى در اين باره چنين آورده است : « و جابر بن عبد اللَّه انصارى گفت : اين آيت در من آمد كه من بيمار شدم ، رسول ( عليه السلام ) به عيادت من آمد و ساعتى بنشست و پاره‌اى آب بخواست و بر روى من ريخت . من گفتم يا رسول اللَّه چه فرمائى كه من با مال خود كنم ، مرا ( نه 9 ) خواهر است و فرزند هيچ ندارم . رسول ( عليه السلام ) هيچ جواب نداد ، برخاست و بيرون شد . دگر نوبت باز آمد و گفت : يا جابر ، ترا از اين بيمارى مرگ نباشد ، و خداى تعالى در حق تو و خواهران تو آيتى بفرستاد ، و ايشان را چهار دانگ [ دو ثلث 
  ] نصيب كرد » .\r\nاز قتاده روايت شده است كه صحابه ، همواره در بارهء كلاله سؤال مىكردند ، و خداى متعال در بارهء آنها اين آيه را نازل كرد .\r\nبراء بن عازب مىگفت : آخرين سوره‌اى كه به طور كامل ناز گرديد سورهء برائت بود . و آخرين آيه‌اى كه در خاتمهء سورهء نساء نازل شد همين آيهء « يَسْتَفْتُونَكَ . . . » يعنى آيهء\r\n","description":"","footnote":"","page_name":" 146 ","page_number":146},
  {"content":"\r\n\r\n176 سورهء نساء مىباشد . اين مطلب را بخارى و مسلم در كتاب « صحيح » خود آورده‌اند .\r\nجابر مىگفت : اين آيه در مدينه ، و ابن سيرين مىگفت : در مسيرى كه آنحضرت و اصحابش آن را مىپيمودند نازل گرديد .\r\nاين آيه را « آيهء صيف تابستانى » مىنامند ، چون خداوند متعال در بارهء « كلاله » دو آيه نازل فرمود ، يكى در زمستان ، و آن عبارت از آيهء دوازدهم همين سوره : « وَإِنْ كانَ رَجُلٌ يُورَثُ كَلالَةً . . . » و ديگرى در تابستان و آن عبارت از همين آيهء 176 سورهء نساء است .\r\nاز عمر بن خطاب روايت شده كه مىگفت از رسول خدا ( صلَّى اللَّه عليه و آله و سلم ) راجع به ارث كلاله سؤال كردم ، فرمود : در اين باره ترا آيهء صيف بسنده است . « 85 »\r\n4 - آيهء 49 سورهء مائده كه مىفرمايد :\r\n« وَأَنِ احْكُمْ بَيْنَهُمْ بِما أَنْزَلَ اللَّه وَلا تَتَّبِعْ أَهْواءَهُمْ وَاحْذَرْهُمْ أَنْ يَفْتِنُوكَ عَنْ بَعْضِ ما أَنْزَلَ اللَّه إِلَيْكَ فَإِنْ تَوَلَّوْا فَاعْلَمْ أَنَّما يُرِيدُ اللَّه أَنْ يُصِيبَهُمْ بِبَعْضِ ذُنُوبِهِمْ وَإِنَّ كَثِيراً مِنَ النَّاسِ لَفاسِقُونَ » :\r\nو اينكه ميان اهل كتاب طبق همان قانون حكم و داورى كن كه خداوند آن قانون را فرو فرستاده است ، و در بارهء حكم قتل عمد همانگونه كه طبق فرمان خدا راجع به زناى محصنه فتوى دادى مطابق قانون او فتوى صادر كن ، و از پى هوسهاى آنان گام برندار ، و از آنها برحذر باش كه مبادا ترا در بارهء سؤال خود در بيراهه قرار داده و وادارند كه تو در پاره‌اى از احكام و حقايق - از طريق تطميع تو به اسلام آوردنشان - با آنان همصدا گردى . اگر اينان از حكم تو - كه بر طبق حكم و فرمان من است - روىگردان شوند ، بدان كه خداوند متعال صرفا مىخواهد حتى در برابر پاره‌اى از جرمها و گناهانشان به آنها در دنيا آسيب رساند . تحقيقا بسيارى از مردم در نقطهء مقابل اقليت اهل ايمان قرار داشته ، و فراوانى از آنها گرفتار فسق و جرمهاى سنگين هستند . بنابراين از تن در ندادن آنها به اسلام اندوهگين مشو . « 86 »\r\nعلماء مىگويند : اين آيه در بارهء بنى قريظه و بنى النضير نازل شد ، در حالى كه آيه شامل غير آنها مىگردد ، و همهء كسانى را كه مانند آنها هستند در بر مىگيرد و بايد رسول اكرم ( صلَّى اللَّه عليه و آله و سلم ) در مورد همهء آنها طبق فرمان الهى فتوى دهد .\r\n\r\n","description":"","footnote":"\r\n85 - رك : مجمع البيان 3 / 149 . روض الجنان 3 / 352 ، 353 . كشف الاسرار 2 / 787 . جامع البيان 6 / 28 .\r\nاحكام القرآن : ابن العربى 4 / 519 .\r\n86 - بنگريد به : مجمع البيان 3 / 204 ، 205 .\r\n","page_name":" 147 ","page_number":147},
  {"content":"\r\nنظريهء مفسران ديگر در بارهء سبب نزول اين آيه :\r\nاين آيه و آيهء 48 همين سوره - كه مضمون هر دو به هم نزديك است و خداوند متعال در طى آن دو به نبى اكرم ( صلَّى اللَّه عليه و آله و سلم ) دستور مىدهد بر طبق حكمى كه نازل كرده به يهوديان فتوى دهد - در بارهء يهوديان بنى قريظه و بنى النضير نازل شد و « تكرار [ اين سخن 
  ] براى آن كرد كه حكم ، مختلف بود و در دو وقت به دو حكومت پيش رسول ( عليه السلام ) آمدند : يكى رجم محصن كه زنا كرده باشد ، و يكى در ديت كشته كه ميان بنى قريظه و بنى النضير بود » و آنها مىخواستند رسول اكرم ( صلَّى اللَّه عليه و آله و سلم ) در مورد زناى محصنه به تازيانه زدن فتوى دهد ، و در مورد قتل عمد به ديه دادن حكم كند . « 87 »\r\nميبدى :\r\nميبدى مىنويسد : « سبب نزول اين آيت آن بود كه رؤساء جهودان با يكديگر گفتند كه تا رويم و محمد [ صلَّى اللَّه عليه و آله و سلم 
  ] را در فتنه افكنيم ، و از آن دين كه بر آنست برگردانيم . آمدند و گفتند : يا محمد ، تو دانى كه اگر ما اتّباع تو كنيم مردمان همه اتّباع تو كنند و پسرو تو باشند . اكنون بدان كه ما را خصماناند و ترافع و تحاكم بر تو آريم . اگر تو ما را بر خصمان ما حكم كنى ما به تو ايمان آريم .\r\nمصطفى ( صلَّى اللَّه عليه و آله و سلم ) سروازد و از شنيدن سخن ايشان برگشت . رب العالمين در آن حال اين آيت فرستاد كه : يا محمد ، ميان اهل كتاب حكم كن به موجب قرآن و شريعت اسلام چنان كه به تو فرو فرستاديم ، و مراد ايشان خلاف آنست ، تو در پى مراد ايشان مرو » .\r\n« وَاحْذَرْهُمْ أَنْ يَفْتِنُوكَ عَنْ بَعْضِ ما أَنْزَلَ اللَّه إِلَيْكَ » يعنى فى القرآن من القصاص و الرّجم . بپرهيز از ايشان ، نبايد كه ترا از حكم قصاص و رجم - كه خداى در قرآن به تو فرو فرستاد [ منصرف گردانند و ترا وادارند كه به جاى قصاص به ديه فتوى دهى ، و به جاى رجم به جلد و تازيانه زدن در مورد زناى محصنه حكم صادر كنى 
  ] .\r\n« فَإِنْ تَوَلَّوْا » اگر بر گردند اين جهودان از ايمان و حكم قرآن ، پس بدان كه اللَّه مىخواهد كه آن برگشتن ايشان سبب عقوبت ايشان گردد : « أَنْ يُصِيبَهُمْ بِبَعْضِ ذُنُوبِهِمْ » ، بعض [ در 
  ] اينجا به معنى كلّ است ، يعنى در دنيا ايشان را به گناهان ايشان عقوبت كند ، و در آخرت جزا دهد . پس عقوبت ايشان در دنيا جلاء و نفى بود ، از خان و\r\n\r\n","description":"","footnote":"\r\n87 - تفصيل اين مطلب را ببينيد در : روض الجنان 3 / 462 - 464 و 483 .\r\n","page_name":" 148 ","page_number":148},
  {"content":"\r\nمان بيفكندن و آواره كردن [ چون علماء بنى النضير كفر ورزيده و حق را كتمان كردند محكوم به تبعيد شدند ، و علماء بنى قريظه چون پيمان جنگ احزاب را شكستند محكوم به اعدام شدند 
  ] و عذاب آخرت - خود برجا است .\r\n« أفَحُكْمَ الْجاهِلِيَّةِ يَبْغُونَ » : مىگويد : اين جهودان از تو حكمى مىخواهند در حق زانين كه اللَّه آن نفرموده است ، و ايشان اهل كتاب خدا اند و كتاب داراناند ، يعنى چرا آن كنند كه اهل جاهليت كنند [ اهل جاهليتى 
  ] كه كتاب ندارند . و حكم اهل جاهليت آن بود كه حكم رجم [ و سنگسار كردن 
  ] - چون بر ضعفاء ايشان واجب گشتى - الزام كردندى . و چون بر اقوياء واجب گشتى آن حكم بر ايشان نراندندى ، و شرفى كه در نسب داشتند يا توانگرى يا قوّتى را كه در ايشان بود رجم را به « تحميم » بدل مىكردند : روى سياه مىكردند و پشت با پشت [ و معكوس 
  ] بر ستور مىنشاندند ، و ايشان را به فضيحت مىگردانيدند و آنگه آزاد مىكردند . « 88 »\r\nابو الفتوح رازى :\r\nمرحوم أبو الفتوح رازى قضيهء مفصلى را - كه با تفسير آيهء مورد بحث كاملا مربوط است - ذيل آيهء « وَمِنَ الَّذِينَ هادُوا سَمَّاعُونَ لِلْكَذِبِ سَمَّاعُونَ لِقَوْمٍ آخَرِينَ لَمْ يَأْتُوكَ . . . » ( مائده : 41 ) ياد مىكند كه ما خلاصه‌اى از آن را در زير مىآوريم :\r\n« جماعتى از احبار يهود گروهى را نزد رسول خدا ( صلَّى اللَّه عليه و آله و سلم ) - راجع به دو نفر از اشراف اهل خيبر - كه زنا كرده بودند - فرستادند . و حكم آنها در تورات عبارت از رجم بود كه نمىخواستند در بارهء آن دو اجراء نمايند . و چون يهوديان بنى قريظه و بنى النضير با مسلمين در حال صلح به سر مىبردند اين جماعت را با گروهى از اين دو قبيله همراه ساختند ، پس از در ميان نهادن جريان ، آنحضرت فرمود : محكوم به رجم و سنگسار شدن هستند . آنها زير بار نرفتند . حضرت فرمود حكم آنان حتى در تورات شما عبارت از رجم مىباشد ، آنان منكر شدند . تا آنكه حضرت از آنها خواست جوانى به نام « ابن صوريا » را احضار كردند ، و وى در برابر سوگند آنحضرت اقرار كرد كه حكم زناى محصنه در تورات عبارت از « رجم » مىباشد .\r\nيهوديان به ابن صوريا اعتراض كردند . وى در پاسخ آنها گفت : در برابر چنان سوگندى ياراى انكار از من سلب شد . حضرت فرمود : چرا حكم خدا را تحريف كرديد ؟\r\n\r\n","description":"","footnote":"\r\n88 - رك : كشف الاسرار 3 / 136 ، 137 خلاصهء آن را بنگريد در : مجمع البيان 3 / 305 . و نيز رجوع كنيد به : روح البيان 2 / 400 ، 401 . جامع البيان 6 / 176 ، 177 .\r\n","page_name":" 149 ","page_number":149},
  {"content":"\r\nابن صوريا عرض كرد : اگر فرد بينوائى در ميان ما مرتكب زناى محصنه مىشد او را سنگسار مىكردند ، ولى اشراف از اين كيفر در صورت ارتكاب زنا مصون بوده‌اند ، در نتيجه عمل زنا در ميان اشراف رائج گرديد ، و اگر مىخواستيم حدّ را اجراء كنيم فريادشان بلند مىشد و مانع اجراء آن مىگشتند .\r\nتا آنكه پسر عموى پادشاه مرتكب زنا شد و ما از اجراء حد در بارهء او دريغ كرديم ، امّا از آن پس نمىتوانستيم حد را در مورد زنا كاران اجراء نمائيم ، و بهانه مىآوردند تا پسر عموى پادشاه مشمول اين قانون واقع نشود و كيفر نگردد ما زير بار اين حكم نمىرويم .\r\nپادشاه احساس درماندگى كرد و شورائى تشكيل داد و نتيجه آن شد كه قانون جلد و تازيانه زدن را تصويب كردند : ريسمانى را تافتند و آن را قير اندود ساختند و بوسيلهء آن چهل ضربه بر زناكار وارد ساختيم و روى او را سياه كرده و بر خرى واژگونه نشانديم و او را دور شهر گردانيديم .\r\nرسول خدا ( صلَّى اللَّه عليه و آله و سلم ) فرمود : هم اكنون باز يافتيد كه من به حق ، رسول خدا هستم ، آنگاه فرمان داد آن مرد و زن زناكار را احضار و بر در مسجد رجم و سنگسار كنند ، و اين حكم اجراء شد .\r\nحضرت به خدا عرض كرد : گواه باش كه من نخستين كسى هستم كه يكى از اوامر ترا - كه در ميان يهود به دست فراموشى سپرده شده بود - احياء نمودم .\r\nسر انجام پس از گفتگوهائى كه ميان آن حضرت و ابن صوريا رد و بدل شد ابن صوريا ايمان آورد ، و به آنحضرت از تبعيض يهوديان در اجراء حد گزارشهائى به عرض رساند كه اگر آنها يكى از ما را مىكشتند به ما اجازهء قصاص نمىدادند و ديه‌اى كه از ما مىستاندند دو برابر ديه‌اى بود كه از ما مىگرفتند . « 89 »\r\n5 - و نظائر اين آيات كه مفسرين و محدثين يادآور مىشوند : فلان آيه در بارهء گروهى از مشركين مكه ، يا در بارهء قومى از يهود و نصارى ، و يا در بارهء جماعتى از مؤمنين نازل گرديد .\r\nآن كسانى كه چنين بيانى را در بارهء پاره‌اى از آيات اظهار كرده‌اند هدف آنها اين نبود كه حكم آيه مختص به همين اشخاص بوده است و شامل حال ديگران نمىشد ، زيرا اين سخن را هيچ مسلمان و نه هيچ عاقلى مطلقا بر زبان نمىآورد .\r\n\r\n","description":"","footnote":"\r\n89 - روض الجنان 3 / 462 - 464 . احاديثى قريب به همين مضمون و فشرده تر از آن را بنگريد در : جامع البيان 6 / 152 - 154 .\r\n","page_name":" 150 ","page_number":150},
  {"content":"\r\n\r\nاگر چه دانشمندان در بارهء لفظ و تعبير عامّى كه از پى سببى نازل شده است دچار اختلاف نظر هستند از اينكه آيا اين لفظ و تعبير اختصاصا به مورد سبب نزول محدود است ، و يا آنكه بدان محدود نيست ؟\r\nبايد گفت هيچ كسى نگفته است : عمومات كتاب و سنت به شخص معينى محدود مىباشد ، تنها چيزى كه مىتوان در بارهء اين عمومات اظهار كرد آن است كه حكم آن ويژهء نوع آن شخص معين مىباشد . در نتيجه ، اين حكم شامل همهء افرادى مىگردد كه مشابه آن شخص است ، عموم و شمول در اين گونه آيات صرفا بر حسب لفظ نيست كه شما بگوئيد حكم و محتواى آن مختص به مورد سبب نزول مىباشد ، بلكه اگر آيه‌اى داراى سبب معين و محدودى باشد - چه به صورت امر ، و چه به صورت نهى - شامل اين شخص و اشخاص ديگرى كه به سان او مىباشند - گشته و ديگران را نيز در بر مىگيرد . و آن آيه‌اى كه در قالب گزارش از مدح و ذم و ستايش و نكوهش فردى نازل شده باشد آن فرد و افراد ديگرى كه به مثابهء او هستند را زير پوشش خود گرفته و شامل آنها نيز مىگردد .\r\nسخن ابن تيميه تا اينجا به پايان مىرسد .\r\nيادآورى يك نكته در بارهء مسئلهء دوم :\r\nحكم و قاعده در صورت خاص بودن لفظ و سبب چيست ؟\r\nسيوطى مىگويد : از آنچه گذشت براى تو معلوم گشت كه فرض مسئله و طرح آن - يعنى مسئلهء اعتبار عموم لفظ و تعبير آيه - در بارهء تعابير و الفاظى از قرآن كريم بود كه داراى عموم و شمول باشد . امّا آن آيه‌اى كه در بارهء امر و يا شخص معينى نازل شده و لفظ و تعبير آن نيز داراى عموم و شمول نباشد به طور قطع آن آيه به همان شخص معين اختصاص داشته و بدان محدود است . مانند :\r\n« وَسَيُجَنَّبُهَا الأَتْقَى الَّذِي يُؤْتِي مالَه يَتَزَكَّى » ( و الليل : 17 ، 18 ) :\r\nاز اين آتش لهيبندهء دوزخ ، آن فرد با تقواترى - كه مال خود را در راه خدا انفاق مىكند و مىخواهد اين كارش در پيشگاه خداوند خالص و پاكيزه افتد - بر كنار و مصون خواهد ماند .\r\nسيوطى مىنويسد : علت اختصاص اين دو آيه به فرد معين اين است كه بر اساس اجماع علماء و محدثين آنها در بارهء ابى بكر نازل شده است . حتى امام فخر الدين رازى از رهگذر همين آيه به ضميمهء آيهء : « إِنَّ أَكْرَمَكُمْ عِنْدَ اللَّه أَتْقاكُمْ » به اين موضوع استدلال كرده كه ابى بكر را بايد پس از رسول خدا ( صلَّى اللَّه عليه و آله و سلم ) افضل و والاتر و برترين\r\n","description":"","footnote":"","page_name":" 151 ","page_number":151},
  {"content":"\r\nمردم دنيا برشمرد ! « 90 » و اين اشتباه است اگر كسى تصور كند كه آيهء مورد بحث نسبت به هر كسى - كه به سان ابى بكر عمل نموده و همانند او با نيّتى پاكيزه اموالش را در راه خدا انفاق كرده است - داراى عموم و شمول مىباشد ، و اين تصوّر خود را بر مبناى اجراء بر قاعدهء « رد فرع بر يك اصل كلَّى » توجيه كرده باشد . آرى اين تصور را بايد غلط و نادرست دانست ، زيرا در اين آيه ساختمانى از لفظ و تعبير به كار نرفته است كه مفيد عموم باشد تا غير ابى بكر ، افراد مشابه ديگرى را زير پوشش عامّ و گستردهء خود قرار دهد ، چرا كه الف و لام در صورتى مفيد عموم است كه موصوله و يا الف و لام تعريف باشد آن هم در لفظى كه به صورت صيغهء جمع باشد . البته عده‌اى هم گفته‌اند : اگر الف و لام بر سر لفظ مفرد در آيد و به عنوان « عهد » در مد نظر نباشد مفيد عموم خواهد بود . اما الف و لام در كلمهء « الاتقى » را نمىتوان الف و لام موصول تلقى كرد ، چون الف و لام موصول به اتفاق علماء و نحويين به افعل تفضيل ، يعنى « اتقى » نمىپيوندد .\r\nعلاوه بر اين ، كلمه « الاتقى » ساختمان جمعى نيست ، بلكه واژه‌اى است مفرد ، مضافا اينكه الف و لام مذكور ، به عنوان « عهد » در مد نظر است و فردى كه پس از آن از او ياد شده ذهنا و ذكرا معهود و معلوم مىباشد به ويژه كه نتيجهء استفاده از افعل تفضيل « الاتقى با تقوىترين » عبارت از امتياز و عدم شركت ديگران در آن است . لذا بايد گفت : اين آيه فقط مخصوص به ابى بكر مىباشد ! پس نظريهء عموم و شمول اين آيه نسبت به ديگران را بايد نظريه‌اى باطل و نادرست برشمرد و سر انجام به اين نتيجه مىرسيم كه بايد اين آيه را قاطعانه مخصوص ابى بكر دانسته و به وى محدود ساخت .\r\nردّ نظريه سيوطى و امام فخر رازى :\r\nسيوطى و نيز امام فخر رازى در اين بيان خود به گونه‌اى آشكار گرفتار اشتباه شده و سخن نادرستى را اظهار كرده‌اند ، چرا كه :\r\nاوّلا : سيوطى مدعى شده است كه نزول اين آيه ها در بارهء ابى بكر ، اجماعى است ، در حالى كه مفسرين و نويسندگان كتابهاى « اسباب النزول » نخست نزول اين سوره را مجموعا در بارهء شخص ديگرى - كه گاهى از او به عنوان « ابا الدّحداح » ياد مىكنند - مىدانند ، آنگاه از نزول آيهء مورد بحث در بارهء ابى بكر ذكرى به ميان مىآورند .\r\n\r\n","description":"","footnote":"\r\n90 - امام فخر رازى را در اثبات اين مطلب گفتارى مفصل و توجيه گرانه‌اى است كه مىخواهد با تحميل بر آيات ، ابى بكر را « افضل الناس بعد النبى ( صلَّى اللَّه عليه و آله و سلم ) قلمداد كنند ( بنگريد به : التفسير الكبير مفاتيح الغيب 31 / 204 ، 205 ) .\r\n","page_name":" 152 ","page_number":152},
  {"content":"\r\nثانيا : رواياتى كه بازگوكنندهء نزول آيه در بارهء ابى بكر مىباشد در كتابهاى اسباب النزول و نيز در تفاسير از ابن زبير نقل شده است . ابو على در بارهء پدرش مىنويسد :\r\nخاصه و عامه از على ( عليه السلام ) روايت كرده‌اند كه فرمود : « ما زال الزبير منّا اهلَ البيت » در شرح نهج البلاغه ابن ابى الحديد آمده است عبد اللَّه بن زبير نسبت به على ( عليه السلام ) بغض مىورزيد و به او دشنام مىگفت ، و حرمت آنحضرت را نگاه نمىداشت .\r\nعمر بن شيبهء كلبى ، و واقدى و عده‌اى ديگر كه روات سيره ها هستند چنين روايت كرده‌اند كه عبد اللَّه بن زبير در ايام ادعاء خلافت خود مدّت چهل جمعه ، يعنى چهل هفته را گذراند كه در طى اين مدّت صلوات و درود بر پيامبر اكرم ( صلَّى اللَّه عليه و آله و سلم ) را بر زبان نمىآورد . . . وى در يكى از روزها به عبد اللَّه بن عباس مىگفت : « من مدّت چهل سال است كه بغض شما اهل بيت را در دل خود نگاه داشته‌ام » .\r\nو همان عمر بن شيبهء كلبى از سعيد بن جبير روايت كرده است : عبد اللَّه بن زبير بر فراز منبر سخنرانى مىكرد و على ( عليه السلام ) را دشنام مىگفت . اين جريان به گوش محمد بن حنفيه رسيد ، و به سوى ابن زبير آمد ، آن هم در حالى كه بالاى منبر سرگرم سخنرانى بود . منبرى براى او نهادند . و سخنرانى ابن زبير را قطع كرد ( منتهى المقال : ابو على ، ص 185 ) .\r\nو نيز در طريق اين روايات ، شخصى به نام « زياد بن عبد اللَّه [ بن طفيل بكائى عامرى 
  ] ( م 183 ه ق ) وجود دارد كه در كتاب « المجروحين » - مجلد اول ، ص 307 - آمده است : « كان فاحش الخطاء ، كثير الوهم ، لا يجوز الاحتجاج بخبره اذا انفرد . . . » يعنى بكائى گرفتار اشتباه و غلط فاحش و لغزشهاى فراوانى بود كه نميتوان به خبر او احتجاج و استناد كرد ، بخصوص آنگاه كه در نقل روايت ، تنها باشد .\r\nثالثا : همانگونه كه مرحوم علامهء طباطبائى مىنويسد : منظور از « الاتقى » عبارت از كسى است كه از ديگران - يعنى كسانى كه خود را در برابر مخاطر حفظ مىكنند - بيشتر پروا كرده و در صدد صيانت خويشتن برآيد ، چون بعضى از مردم از تباهى جانها از قبيل مرگ و كشتن پرهيز مىكنند . و عده‌اى نيز از فساد اموال مىپرهيزند . و گروهى نيز از ندارى و فقر پروا دارند ، لذا از بذل مال دريغ مىكنند . و بدينسان پاره‌اى از مردم در برابر خدا از حس تقوى برخوردارند ، به همين جهت مال خويش را در راه خدا مىنهند . آنكه بيش از همه از تقوى نصيب و بهره دارد كسى است كه در برابر خدا پرهيزكار است و مال خود\r\n","description":"","footnote":"","page_name":" 153 ","page_number":153},
  {"content":"\r\nرا براى رضاى خاطر او بذل مىكند ، يا چون از خسران اخروى پروا دارد مال خود را در راه خدا مىنهد تا جان و روحش پاكيزه گردد .\r\nبنابراين ، آن كسانى كه اين فرد از نظر تقوى بر آنها برترى دارد ، عبارت از افرادى هستند كه از رهگذر انفاق و اعطاء مال فاقد تقوى هستند ، اگر چه از لحاظ سائر مخاطر دنيويه نسبت به آن فرد داراى تقواى فزونترى باشند ، و يا از آن فرد به خاطر سائر اعمال شايستهء ديگر از لحاظ تقوى داراى مقامى برتر باشند .\r\nپس آيهء « وَسَيُجَنَّبُهَا الأَتْقَى . . . » از لحاظ مدلول ، عامّ بوده و به هيچ كسى محدود نمىباشد . مؤيد اين مطلب ، توصيف « الأَتْقَى » به « الَّذِي يُؤْتِي مالَه . . . » است كه وصفى عام و داراى شمول نسبت به تمام افرادى است كه مال خويش را در راه خدا مىنهند . و همچنين اوصافى كه به دنبال آن آمده است داراى چنين عموم و شمولى مىباشد . امّا اين سخن با اين نظريه - كه آيات مورد بحث و يا تمام سوره به خاطر سبب خاصى نازل شده باشد - منافاتى ندارد ، چنان كه در كتبى كه از اسباب النزول آيات و سور گفتگو شده سبب نزول خاصى راجع به آيات مورد بحث ياد شده است . اما اگر ما مفضّل عليه كلمهء « الاتقى » را به گونه‌اى در نظر گيريم كه همهء مردم - اعم از صالح و طالح - را در بر گيرد و لازمهء آن ، انحصار مفضّل : « الاتقى » به طور مطلق در يك فرد و يا انحصار آن در يك فرد در هر عصرى است ، و در نتيجه بگوئيم : كه مفهوم آيه اين است : نسبت به آتش دوزخ ، كسى كه از تمام مردم با تقوىتر است بر كنار خواهد ماند . و يا در مورد تعبير قبلى آن بگوئيم : جز كسى كه بايد او را نگونبختترين مردم برشمرد بر آتش دوزخ درنيايد .\r\nپيداست كه سياق و روند آيات آغاز سوره با اين سخن هيچگونه مساعد نيست ( رك :\r\nالميزان 20 / 306 ) .\r\nرابعا : چنان كه در دليل اول اشاره شد : همهء مفسران شيعه و اهل سنت در كتابهاى تفسير و نيز كتابهاى اسباب النزول داستان زير را به عنوان « سبب نزول » تمام آيات سورهء « و الليل » ياد كرده‌اند :\r\nواحدى با اسناد متصل مرفوع از عكرمه از ابن عباس آورده است :\r\nمردى نخله و خرمابنى داشت كه شاخه هاى آن به طرف خانهء مرد فقيرى خميده بود كه عيالمند و داراى فرزندانى خردسال بود . اين مرد آنگاه كه مىآمد و وارد خانه مىشد و بر فراز درخت خرما بالا مىرفت تا خوشه هاى خرما را بچيند احيانا دانه‌اى خرما بر زمين مىافتاد ، و اين كودكان و فرزندان خردسال اين مرد فقير از زمين برمىداشتند . آن مرد از\r\n","description":"","footnote":"","page_name":" 154 ","page_number":154},
  {"content":"\r\nبالاى درخت فرو مىآمد تا خرما را از دست آنها بگيرد ، و اگر مىديد كه اين خرما در دهان اين كودكان جاى گرفته [ و آنها مىخواهند آن را در كام خود فرو برند 
  ] انگشتش را در دهان آنان به كاويدن وامىداشت تا خرما را بيرون آورد . اين مرد تهىدست شكايت نزد نبى اكرم ( صلَّى اللَّه عليه و آله و سلم ) برد و از طرز برخورد صاحب درخت با كودكانش گزارشى به عرض آنحضرت رساند . نبى اكرم ( صلَّى اللَّه عليه و آله و سلم ) به وى گفت : برو .\r\nرسول اكرم ( صلَّى اللَّه عليه و آله و سلم ) با صاحب درخت خرما ديدار كرد و به او فرمود : آيا حاضرى اين درخت خرمائى كه شاخهء آن در خانهء فلانى قرار دارد به من ببخشى تا در برابر آن براى تو نخله و درختى از خرما در بهشت ضمانت گردد ؟ آن مرد عرض كرد : من صاحب درختان خرماى فراوانى هستم ، اما در ميان آنها هيچ درخت خرمائى بارورتر و جالب تر از آن براى من نيست . ابن عباس گفت : اين مرد از نزد رسول خدا ( صلَّى اللَّه عليه و آله و سلم ) بيرون رفت .\r\nاما شخص ديگرى كه اين سخن را از آنحضرت شنيده بود به او عرض كرد : اگر من اين درخت خرما را از اين مرد بستانم و به شما پيشكش نمايم آيا به من همان درخت خرماى بهشت را كه به صاحب آن وعده دادى اعطاء خواهيد فرمود ، و چنين درختى را براى من در بهشت ضمانت خواهيد كرد ؟ فرمود : آرى .\r\nاين شخص به راه افتاد و با صاحب درخت خرما ديدار كرد و با او وارد گفتگو و معامله شد ، اما صاحب درخت به او يادآور گرديد كه آيا فهميدى كه حضرت محمد ( صلَّى اللَّه عليه و آله و سلم ) در برابر اين نخله ، درخت خرمائى بهشتى به من اعطاء كرد ، لكن من به اين معامله سودآور تن در ندادم و به آنحضرت عرض كردم : ميوه و خرماى اين درخت مرا شيفتهء خود ساخته ، و مرا نخلهاى فراوانى است ، ولى هيچكدام از آنها براى من از لحاظ بارورى شگفت انگيز و جالبتر از اين درخت نيست . سر انجام [ پس از گفتگوى زياد 
  ] گفت : آيا حاضرى آن را به فروش رسانى ؟ گفت : نه ، مگر آنكه قيمتى را در برابر آن دريافت دارم كه از لحاظ گرانى در حدى باشد كه نمىتوانم دريافت آن را تصور كنم ، يعنى تصور قيمتش هم براى من دشوار مىباشد . آن شخص گفت : خواسته و آرزوى تو در برابر فروش اين درخت چيست ؟ پاسخ داد : چهل درخت خرما . خريدار گفت : بهائى بس گران و سنگين پيشنهاد مىكنى و در برابر درختى خميده ، چهل درخت خرما را مطالبه مىنمائى ؟\r\nمانعى ندارد ، امّا اگر راست مىگوئى مردم را احضار كن تا گواه اين معامله باشند .\r\nگذرش به عده‌اى از مردم افتاد و آنان را به عنوان شهود و گواهان اين معامله فرا\r\n","description":"","footnote":"","page_name":" 155 ","page_number":155},
  {"content":"\r\nخواند . آنها گواهى دادند كه وى در برابر يك درخت خميدهء خرما چهل نخله را از طرف معاملهء خود دريافت دارد . اين مرد خريدار به سوى نبى اكرم ( صلَّى اللَّه عليه و آله و سلم ) به راه افتاد و عرض كرد : يا رسول اللَّه ، اين درخت خرماى مورد نظر شما به تملك من درآمد ، و هم اكنون از آن تو است و آن را به تو بخشيدم . آنحضرت به سوى خانهء آن مرد فقير روان شد و به صاحب خانه گفت : از اين پس اين درخت خرما از آن تو و افراد خانوادهء تو است .\r\nخداوند متعال از پى چنين قضيه و حادثه‌اى بود كه « وَاللَّيْلِ إِذا يَغْشى . . . » تا پايان اين سوره را نازل كرد .\r\nاز عطاء روايت شده : نام مردى كه درخت خرما را خريدارى كرد و به رسول اكرم ( صلَّى اللَّه عليه و آله و سلم ) اهداء نمود « ابا الدحداح » بوده است .\r\nگويند : رسول اكرم ( صلَّى اللَّه عليه و آله و سلم ) بر اين خرما بن گذر مىكرد و مىديد كه خوشه هاى آن نزديك و آويزان است و مىفرمود : « عذوق و عذوق لابى الدّحداح فى الجنّة » : خوشه ها و خوشه ها و خرمابنها از آن ابا الدحداح در بهشت باد .\r\nروايت مذكور در اكثر كتب تفسير فريقين و آثارى كه در بارهء « اسباب النزول » نگارش شده راجع به سبب نزول سورهء « وَاللَّيْل » ياد شده است . « 91 »\r\nنكته‌اى جالب :\r\nنكتهء قابل ذكر اين است حتى عده‌اى از مفسران اهل سنت كه از نزول اين آيات و يا تمام سوره در بارهء ابى بكر ياد كرده و ضمن بيان سبب نزولى كه قبلا ياد كرديم از ابى بكر نيز سخن به ميان آورده‌اند از عموم آيه صرف نظر نكرده و خصوص سبب را ملاك قرار نداده‌اند ، و حتى برخى از مفسرين ، مانند نيشابورى در جهت اصرار اهل سنت بر نزول آيات در بارهء ابى بكر سخن به اعتراض گشودند ، نيشابورى مىنويسد : « و هذا المقام اعلى و اجلّ ، و عندى انّ امثال هذه الدّلائل لا تصلح لترجيح الاكابر بعضهم على بعض . و انّ نزول هذه السّورة فى الشّخص الفلانىّ مبنىّ على الرّواية ، فلا سبيل للاستدلال اليه . . . » . « 92 »\r\nعلاوه بر اين بسيارى از همين مفسرين مىگويند شيعه گفته است اين سوره در بارهء\r\n\r\n","description":"","footnote":"\r\n91 - اسباب النزول : واحدى نيشابورى ، ص 254 ، 255 . لباب النقول ، ص 800 - 802 . الدر المنثور 6 / 357 . تفسير القرآن العظيم : ابن كثير 4 / 519 ، 520 . لباب التأويل فى معانى التنزيل : خازن 4 / 484 . كشف الاسرار 10 / 512 .\r\nمجمع البيان 10 / 501 . روض الجنان 10 / 307 . الميزان 20 / 307 . التفسير الصافى 5 / 337 ، 338 . [ . . . 
  ]\r\n92 - غرائب القرآن و رغائب الفرقان : نظام الدين نيشابورى ( هامش جامع البيان ) 30 / 105 .\r\n","page_name":" 156 ","page_number":156},
  {"content":"\r\nعلى ( عليه السلام ) نازل شد ، در حالى كه در كمتر كتابى از تفسير شيعى چنين مطلبى ديده مىشود ، بلكه اكثر قريب به تمام آنها آيات اين سوره را مربوط به « ابا الدحداح » مىدانند ، و آنگاه مىنويسند كه نمىتوان آن را مخصوص فردى دانسته و آيات الهى را در فرد خاصى احتكار كرد و مىگويند : آيات اين سوره داراى عموم بوده و هر فرد مشابهى را در بر مىگيرد . « 93 »\r\n\r\n","description":"","footnote":"\r\n93 - مجمع البيان 10 / 502 . الميزان 20 / 306 . التفسير الكاشف : مغنيه 7 / 577 .\r\n","page_name":" 157 ","page_number":157},
  {"content":"\r\n\r\nمسئلهء سوم : وجود شبيه به سبب نزول خاصّ در آيات عامى كه فاقد سبب نزول مىباشد\r\nقبلا يادآور شديم كه صورت سبب نزول به طور قطع داخل در عامّ مىباشد ، چنان كه ابن سبكى در « جمع الجوامع » و جلال الدين محلَّى در شرح همين « جمع الجوامع » اين مطلب را ياد كرده‌اند . اما گاهى آياتى در پى سبب خاصى نازل مىشد و اين آيات - كه داراى سبب نزول خاصى بوده است - در كنار آيات عامّى نهاده مىشد كه داراى مناسبتى با آيات خاص بوده است . و اين بدان جهت بود كه نظم قرآن و حسن سياق و زيبائى روند آن از اين طريق رعايت گردد . و اين سبب خاص - از آنجهت كه تحت تعبير آيات عامى كه فاقد سبب خاصى بوده قطعا مندرج است - بايد آن را « شبيه به سبب نزول » آن آيات عام تلقى كرد . و در نتيجه ، همين سبب خاص يكى از مصاديق لفظ و تعبير آيات عامى است كه بدون سبب خاص و مجرد از آن تلقى مىگردد . و لذا سبب خاص را كه به آيات ديگر مربوط است نمىتوان از دائرهء مفهوم آيات عام ، بيرون و مستثنى دانست ، چنان كه سبكى [ در جمع الجوامع 
  ] وجود اين سبب خاص را در رابطه با آيات عام به عنوان مرحله و رتبهء متوسطى تلقى و اختيار كرده است كه پائينتر از وجود سبب خاص و بالاتر از تجرد از سبب خاص مىباشد . و در نتيجه مىتوان گفت : در آيات عام - كه فاقد سبب نزول خاص است - وجود چيزى كه شبيه به سبب خاص مىباشد را مىتوان جستجو كرد .\r\nمثال و نمونهء اين مسئله عبارت از آيه هاى ( 51 تا 56 ) در كنار آيهء ( 57 ) سورهء نساء مىباشد كه خداوند متعال مىفرمايد :\r\n« ألَمْ تَرَ إِلَى الَّذِينَ أُوتُوا نَصِيباً مِنَ الْكِتابِ يُؤْمِنُونَ بِالْجِبْتِ وَالطَّاغُوتِ وَيَقُولُونَ لِلَّذِينَ كَفَرُوا هؤُلاءِ أَهْدى مِنَ الَّذِينَ آمَنُوا سَبِيلًا . أُولئِكَ الَّذِينَ لَعَنَهُمُ اللَّه وَمَنْ يَلْعَنِ اللَّه فَلَنْ تَجِدَ لَه نَصِيراً . . . » ( نساء : 51 ، 52 ) :\r\n","description":"","footnote":"","page_name":" 158 ","page_number":158},
  {"content":"\r\nآيا ننگريستى به مردمى - كه بهره و نصيبى از كتاب آسمانى در اختيار آنها قرار دارد - به جبت و طاغوت « 1 » ايمان مىآورند و به مشركين مىگويند : آنها از مردمى كه به قرآن و اسلام ايمان آورده‌اند ، يعنى نبى اكرم ( صلَّى اللَّه عليه و آله و سلم ) و ياران او ، راه راست را بهتر باز يافته‌اند . اما اين گروه از اهل كتاب كه جفاكارانه سخن مىگويند عبارت از مردمى هستند كه خداوند متعال آنانرا مورد طرد از رحمت خويش قرار داده است ، و آنكه خداوند او را از رحمت خويش طرد كند هرگز يار و ياورى براى او نخواهى يافت .\r\n\r\n","description":"","footnote":"\r\n( 1 ) جبت در زبان عربى قابل تصريف نيست . سعيد بن جبير مىگفت : جبت در زبان حبشى به معنى سحر است . و در اين آيه به معنى بت و هر چيزى است كه در كنار خداوند مورد پرستش قرار گيرد .\r\nطاغوت مانند جبت ، بتهاى قرشيان بوده ، و يا گفته‌اند : عبارت از خود كعب بن اشرف يهودى است . و اصولا هر كسى كه بيش از حد طاغى است ، طاغوتش مىنامند كه مصداق بارز آن شيطان مىباشد . بنابراين ، طاغوت سر منشأ هر گونه گمراهى و مانع و رادع هر گونه خير و نيكى مىباشد .\r\nبارى جبت و طاغوت دو بت قرشيان بوده كه كعب بن اشرف يهودى - براى جلب نظر مشركين در برابر آن دو سجده نمود ، چرا كه عبادت بت يك رسم ديرينه‌اى در ميان يهود بوده است ، و اين دنيا طلبان روزگار ، در زمان موسى به گوساله پرستى روى آورده بودند ، و عبادت و پرستش عجل ، يعنى گوساله ، فرومايه ترين درجات طاغوت بوده كه در نفوس يهوديان همزمان با موسى ( عليه السلام ) ريشه‌اى ديرينه داشت . آنگاه در زمان يربعام ( رك : تورات - امل 12 / 26 / 32 ) پرستش عجل ، يك ديانت مصرى در برابر إله و معبود ، يعنى « گوسالهء آبيس » بوده است .\r\nبطلميوس اول مصريان را در جهت ارضاء كاهنان مصرى جلب مىكرد تا دو بخش سرزمينهاى مصر را يكپارچه سازند .\r\nبطلميوس آنگاه - كه در ايجاد همبستگى ميان دو ديانت يونانى و مصرى و يك پرستش مشتركى ، ايندو ملت را به هم پيوند مىداد - مىانديشيد ، لذا نام بت معبود را از « گوسالهء آبيس » به نام « سرابيس » تغيير داد كه بايد آن را يك نام مصرى يونانى دانست . آنگاه مصريان اين بت را در شكل و هيئت الههء مصرى « اوزريس ، يا گوسالهء آبيس ، و يا إله و معبود انوبيس » پرستش كردند ، و يونانيان در هيئت معبود يونانى « هادس - خداى آخرت » يا « اسكاليبوس خداى شفا » به پرستش آن آغاز كردند .\r\nدر مجله « مقتطف ، 944 » آمده كه عبادت « سرابيس » به جائى رسيد كه همهء مصريان و بدينسان يونانيان مصر آن را پرستش مىنمودند ، چون به صورت إله حكومت در آمد ، و در مسائل قضائى به هنگام قضاء بدان سوگند ياد مىكردند .\r\nچنان كه عبادت « گوسالهء سرابيس » از اسكندريه به سرزمين يونانى ، و آنگاه به سرزمين روم راه يافت و در آن مناطق رو به انتشار گذاشت .\r\nبىترديد عبادت گوسالهء سرابيس - از آن زمان كه در مصر به سر مىبردند - در نفوس آنها ريشه دار بوده كه احيانا از روى تقليد ، و گاه به صورت راهبران اصلى آن را پرستش مىكردند . از اين جهت در نخستين فرصت كوتاهى كه موسى به كوه طور رفت و از ميان آنها خارج شد ، سامرى گوساله‌اى پرداخت كه يهوديان بىدرنگ در برابر آن به سجده و عبادت روى آوردند ( رك : مجمع البيان 3 / 59 . معجم القرآن 1 / 212 - 213 و 2 / 448 ) .\r\nمرحوم ابو الفتوح رازى در بارهء مفهوم و مصداق « جبت » و « طاغوت » مىنويسد :\r\nمفسران خلاف كرده‌اند در جبت و طاغوت :\r\nعكرمه گفت : دو صنم بودند كه مشركان آن را پرستيدندى .\r\nابو عبيده گفت : هر چه بدون خدا پرستند - از : حجر ، و مدر ، و شجر ، و صورت شياطين - همه را جبت و طاغوت خوانند ، گفت : دليلش ، قوله : « أَنِ اعْبُدُوا اللَّه وَاجْتَنِبُوا الطَّاغُوتَ . . . » و قوله : « وَالَّذِينَ اجْتَنَبُوا الطَّاغُوتَ أَنْ يَعْبُدُوها . . . » .\r\n","page_name":" 159 ","page_number":159},
  {"content":"\r\nدو آيهء مذكور [ يعنى آيهء 51 و 52 سورهء نساء 
  ] و نيز آيات 53 تا 55 - كه پس از ايندو آمده است - اشاره به كعب بن اشرف و امثال و اشباه او از علماء يهود است كه وقتى وارد مكّه شدند و كشتگان بدر را مشاهده كردند مشركين را به خونخواهى و پيكار و جنگ با نبى اكرم ( صلَّى اللَّه عليه و آله و سلم ) تشويق نمودند ، و مشركين از اين علماء يهود سؤال كردند آيا محمد ( صلَّى اللَّه عليه و آله و سلم ) و ياران او راه راست و درست را در زندگانى بهتر باز يافته‌اند يا ما ؟ در جواب گفتند : شما . با اينكه مىدانستند در كتابشان ، يعنى تورات از پيامبر موعود به گونه‌اى وصف شده است كه كاملا با پيامبر اكرم ( صلَّى اللَّه عليه و آله و سلم ) منطبق بود ، و خداوند از آنها پيمان گرفت كه اين حقيقت ، يعنى بشارت به نبوت رسول اكرم ( صلَّى اللَّه عليه و آله و سلم ) را كتمان ننمايند .\r\nبنابراين بشارت مذكور - به عنوان امانتى كه بايد از آن نگاهدارى كرده و به اهلش اداء كنند - مسئوليتى را براى آنان ايجاد مىكرد . اما آنها به وظيفه و مسئوليت خود در رابطه با اين امانت عمل ننمودند ، بلكه از روى حسد نسبت به نبى اكرم ( صلَّى اللَّه عليه و آله و سلم ) به كفار و مشركين چنين وانمود ساخته و به آنها گفتند شما راه هدايت را بهتر از مسلمين باز يافته‌ايد .\r\n\r\n","description":"","footnote":"\r\nعطيه گفت از عبد اللَّه عباس كه : جبت ، اصنام است ، و طاغوت ، ترجمان ايشان كه از ايشان سخن گويند و مردمان را به عبادت ايشان دعوت كنند .\r\nو گفته‌اند : جبت ، بتان باشند ، و طاغوت ، شياطين ايشان كه اغراء كنند مردمان را بر عبادت او ، و هر صنمى را شياطين باشد .\r\nعبد اللَّه عمر و شعبى و مجاهد گفتند : جبت ، سحر است ، و طاغوت ، شياطين .\r\nزيد اسلم گفت : جبت ، ساحر است . و طاغوت ، شياطين ، دليلش قوله : « وَالَّذِينَ كَفَرُوا أَوْلِياؤُهُمُ الطَّاغُوتُ » اى :\r\n« الشَّياطين » .\r\nمحمد بن سيرين و مكحول گفتند : جبت ، كاهن باشد ، و طاغوت ، ساحر . و اين روايت والبى است از عبد اللَّه عباس .\r\nو سعيد بن جبير و ابو العاليه گفتند : جبت ، ساحر باشد به زبان حبشه ، و طاغوت ، كاهن .\r\nعكرمه گفت : ابو برزه در جاهليت ، كاهن بود ، وقتها نزد او شدندى و از او چيزى پرسيدندى ، اين آيه فرود آمد .\r\nضحاك و كلبى و مقاتل گفتند : جبت ، حيي بن اخطب است ، و طاغوت ، كعب بن الاشرف .\r\nو گفتند : جبت ، ابليس است ، و طاغوت اولياى او .\r\nمخارق روايت كرد از رسول ( عليه السلام ) كه او گفت :\r\n« الطَّرق و الطَّيرة و العيافة من الجبت » :\r\nسنگ زدن ، و تشاؤم كردن به چيز ، و زجر مرغ از زمرهء جبت است .\r\nو در لغت ، جبت ، حرام باشد . و طاغوت ، فاعول باشد من طغى : آنكه مردم را به طغيان برد .\r\n( رك : روض الجنان 3 / 200 ) . و در پاره‌اى از اين وجود رجوع كنيد به : التبيان : شيخ طوسى 3 / 223 ، 224 ) .\r\n","page_name":" 160 ","page_number":160},
  {"content":"\r\nبنابراين ، آيات مذكور - همراه با تهديدى كه خداوند متعال به خاطر سخن يهوديان و داورى نادرست و نارواى آنها در بارهء مسلمين ، آنانرا هدف و آماج آن قرار داده است - بيانگر امر و فرمان به گفتارى است كه در نقطهء مقابل گفتارشان در بارهء مسلمين قرار دارد مبنى بر اينكه مىبايد اداء امانت مىكردند ، امانتى كه عبارت از بيان و گزارش صفت نبى اكرم ( صلَّى اللَّه عليه و آله و سلم ) بوده است . و چون اين صفت در كتاب آنها ، يعنى تورات منعكس بود و آنها از اظهار آن خوددارى نمودند - و بلكه به عكس مشركين را مردمى هدايت شده معرفى كرده و آنانرا از مسلمين ره يافته تر وانمود ساختند - در حقيقت به اين امانت خيانت نمودند .\r\nعلى هذا آيات ياد شده - كه در طى آنها يهوديان به خاطر خيانت در امانت و كتمان صفت نبى اكرم ( صلَّى اللَّه عليه و آله و سلم ) سخت مورد نكوهش و تهديد قرار گرفته‌اند - با آيهء زير كه در كنار آيات ياد شده سامان يافته است داراى تناسب جالب و خوشآيندى است ، آنجا كه خداوند متعال مىفرمايد :\r\n« إِنَّ اللَّه يَأْمُرُكُمْ أَنْ تُؤَدُّوا الأَماناتِ إِلى أَهْلِها وَإِذا حَكَمْتُمْ بَيْنَ النَّاسِ أَنْ تَحْكُمُوا بِالْعَدْلِ إِنَّ اللَّه نِعِمَّا يَعِظُكُمْ بِه إِنَّ اللَّه كانَ سَمِيعاً بَصِيراً » ( نساء : 56 ) :\r\nخداوند متعال به شما فرمان مىدهد كه امانات را در دسترس اهل آن قرار داده و آن را رعايت كرده و به كسانى بسپاريد كه داراى اهليت هستند ، و نيز دستور داده است كه به هنگام داورى در ميان مردم ، بر اساس عدل و داد حكومت و داورى نمائيد . خداوند متعال به گونه‌اى پسنديده شما را به كارهاى خوب اندرز مىدهد كه امانت را اداء كرده و از خيانت دست باز داريد ، چرا كه خداوند متعال شنواى بينائى است كه هر گونه مسموعات را مىشنود و هرگونه مبصرات را مىبيند .\r\nاين آيه از عموم و شمول نسبت به هر امانتى برخوردار است ، چرا كه « الامانات » ساختمانى جمعى و معرّف به « الف و لام » مىباشد ، و چنين صيغه و ساختمانى قطعا مفيد عموم است . امّا آن آياتى كه از آيهء 51 آغاز مىشود و تا آيهء 55 پايان مىگيرد خاص است و محدود به اداء امانتى است كه آن عبارت از اظهار صفت نبى اكرم ( صلَّى اللَّه عليه و آله و سلم ) مىباشد كه امر به اظهار آن را - از طريق قاعده‌اى كه قبلا از آن ياد كرديم - از اين آيات استفاده مىكنيم مبنى بر اينكه علماء يهود - با توجه به اينكه به مشركين گفتند : شما راه هدايت را بهتر يافتيد - نسبت به امانت و دانسته هاى خود - كه از كتاب تورات فرا گرفته بودند - خيانت كردند ، و از اظهار اوصاف نبى اكرم ( صلَّى اللَّه عليه و آله و سلم )\r\n","description":"","footnote":"","page_name":" 161 ","page_number":161},
  {"content":"\r\nخوددارى نمودند ، و لذا مورد توبيخ واقع شدند . و اين توبيخ به منزلهء نهيى رسا و گويا از چنين خيانتى مىباشد ، چون آنها مشركين را رو به راه تر از مسلمين معرفى كردند - كه نبايد چنين سخنى بر زبان مىآوردند - . نهى از چنين خيانتى مقتضى امر به ضدّ و نقطهء مقابل خيانت ، يعنى امانت مىباشد كه بايد از روى عدالت راجع به نبى اكرم ( صلَّى اللَّه عليه و آله و سلم ) حكم و داورى مىنمودند ، و آنها را با صفات حقيقىشان كه در كتاب تورات آمده بود وصف مىكردند ، چون خداوند متعال فرمود :\r\n« . . . فآمنوا بالله و رسوله النبى الامى الَّذِي يَجِدُونَه مَكْتُوباً عِنْدَهُمْ فِي التَّوْراةِ وَالإِنْجِيلِ . . . » ( اعراف : 157 ) .\r\nو نيز فرموده است :\r\n« . . . ذلِكَ مَثَلُهُمْ فِي التَّوْراةِ وَمَثَلُهُمْ فِي الإِنْجِيلِ كَزَرْعٍ أَخْرَجَ شَطْأَه . . . »\r\n( فتح : 29 ) :\r\nاين وصفى كه در بارهء محمد ( صلَّى اللَّه عليه و آله و سلم ) و ياران او در قرآن كريم آمده است همان وصفى است كه در تورات آمده و اهل انجيل وصف او را در انجيل اين چنين مىبينند ، مانند كشته‌اى كه جوانه از خاك بيرون زند و يا خوشه برآورد .\r\nبارى آيهء عامّ ، يعنى « إِنَّ اللَّه يَأْمُرُكُمْ أَنْ تُؤَدُّوا الأَماناتِ إِلى أَهْلِها . . . »\r\nاگر چه بلافاصله از لحاظ نگارش و ترتيب به دنبال آيات خاص ، يعنى : « ألَمْ تَرَ إِلَى الَّذِينَ أُوتُوا نَصِيباً مِنَ الْكِتابِ . . . » قرار دارد ، ولى از نظر تاريخ نزول ، متأخر از آن است ، و اين مسئلهء مناسبت آنها با يكديگر است كه موجب گشت مدلول خاص ، يعنى اظهار وصف رسول اكرم ( صلَّى اللَّه عليه و آله و سلم ) - كه در آيهء « ألَمْ تَرَ إِلَى الَّذِينَ . . . » مطرح است - تحت آيهء عام ، يعنى « إِنَّ اللَّه يَأْمُرُكُمْ أَنْ تُؤَدُّوا الأَماناتِ . . . » مندرج باشد و آنها در كنار هم قرار گيرند . يعنى آيهء نخست ، يهوديان را به اداء امانتى خاص ، يعنى بشارت به نبوت پيامبر اسلام - از راه توبيخ آنها در كتمان آن - فرا مىخواند . اما آيهء امانت كه عام است همهء مردم را به اداء هر گونه امانات دعوت مىكند كه قهرا خاصّ ، يعنى اداء امانت در رابطه با بشارت به نبوت آنحضرت ، تحت عامِّ « إِنَّ اللَّه يَأْمُرُكُمْ أَنْ تُؤَدُّوا الأَماناتِ . . . »\r\nمندرج است .\r\nسخن ابى العربى در بيان وجه ترتيب اين آيات خاص و عام در كنار يكديگر :\r\n[ ابى بكر محمد بن عبد اللَّه معروف به 
  ] « ابن العربى » ( 468 - 542 ه ق ) . در تفسير خود آورده است :\r\n","description":"","footnote":"","page_name":" 162 ","page_number":162},
  {"content":"\r\n\r\n« وجه نظم و ترتيب و ارتباط و تناسب آيات يادشده كه باعث گشت اين آيات - با وجود آنكه تاريخ نزول آنها داراى شش سال اختلاف زمانى است - در كنار هم قرار گيرد اين است كه خداوند متعال در طى آيات نخست ، موضع اهل كتاب را بدينصورت گزارش فرموده است كه آنان صفت حضرت محمد ( صلَّى اللَّه عليه و آله و سلم ) را كتمان كرده و از اظهار آن دريغ مىورزيدند ، و نيز مىگفتند : كه مشركين بهتر از مسلمين به راه صحيح و مستقيم زندگانى هدايت شده‌اند . چنين كارى را بايد به عنوان خيانتى از سوى علماء يهود نسبت به امانت برشمرد ، امانتى كه عبارت از بشارت به نبوت پيامبر اسلام ( صلَّى اللَّه عليه و آله و سلم ) بوده است . در نتيجه ، سخن خداوند طى اين آيات به ذكر وجوب و لزوم اداء هرگونه امانتها از سوى همهء امتها منجر گرديد و فرمود : « إِنَّ اللَّه يَأْمُرُكُمْ أَنْ تُؤَدُّوا الأَماناتِ إِلى أَهْلِها . . . » . « 94 »\r\nسخن ابن العربى تا همين جا به پايان مىرسد .\r\nپاسخ به يك ايراد در رابطه با آيهء امانات و آيات ما قبل آن :\r\nممكن است كسى ايراد كند كه ميان آيهء « امانات » و آيات ما قبل آن فاصلهء زمانى دور و درازى وجود دارد ، و آيهء امانات حدود شش سال از نظر زمان نزول ، از آيات ما قبلش متأخر است ، و بنابراين ما نمىتوانيم اداء امانت خاص را كه عبارت از اظهار به نبوت پيامبر اكرم ( صلَّى اللَّه عليه و آله و سلم ) و بشارت به رسالت او از سوى علماء يهود است - و اين معنى در آيات ما قبل آيه امانت مطرح مىباشد - به عنوان يكى از مصاديق اماناتى كه عام است و در آيهء « امانات » با تعبيرى عام گوشزد شده است مندرج بدانيم ، چون آيهء امانات حدود شش سال پس از نزول آيات ما قبل آن نازل شده است ؟\r\nپاسخ اين ايراد :\r\nدر پاسخ به اين ايراد بايد گفت : اتحاد زمان يكى از شرائط سبب نزول مىباشد ، يعنى اگر آياتى داراى سبب نزول خاصى باشد بايد اين آيات در يك زمان نازل شده باشد ، اما اتحاد زمان در مسئلهء تناسب آيات با يكديگر ، شرط نيست : ممكن است آيات متعددى در\r\n\r\n","description":"","footnote":"\r\n94 - سيوطى ، گرچه اين گفتار را از ابن العربى - با استناد به تفسيرش - در « الاتقان » بازگو كرده است ، ولى با تفحصى كه دقيقا در كتاب « احكام القرآن » ابن العربى به عمل آمد ، اين سخن از او به چشم نخورده و در ضمن آيهء : « إِنَّ اللَّه يَأْمُرُكُمْ أَنْ تُؤَدُّوا الأَماناتِ إِلى أَهْلِها . . . » و آيات قبل و بعد آن ، مطلبى كه بيانگر چنان گفتارى باشد ديده نشده است .\r\n( رك : احكام القرآن : ابن العربى 1 / 448 - 452 ) . و نيز ذيل تفسير آيات مورد بحث ، در تفسير محيى الدين بن عربى ، معروف به « تفسير الشيخ الاكبر » ( ج 1 ص 151 - 153 ) در اين مقوله چيزى ديده نشده است . ممكن است ابن العربى فردى ديگر ، و يا همو در كتابى ديگر اين سخن را آورده باشد .\r\n","page_name":" 163 ","page_number":163},
  {"content":"\r\n\r\nزمانهاى مختلف نازل گرديده باشد ، ولى به خاطر تناسب آنها با يكديگر - در نگارش قرآن كريم - در كنار يكديگر قرار گرفته باشند ، چون منظور از مناسبت اين است كه هر آيه‌اى در جاى مناسب خود نهاده شده و چون متجانس با آيه‌اى ديگر است در كنار آن قرار گيرد .\r\nآيات قرآنى هر چند از پى اسباب نزول آنها نازل مىگرديد ، امّا نبى اكرم ( صلَّى اللَّه عليه و آله و سلم ) دستور مىداد آيات را در مواضعى از لحاظ نگارش قرار دهند كه از سوى خداوند متعال كسب اطلاع مىنمود كه اين مواضع همان جاهائى است كه بايد آن آيات را در آن جاها قرار داده تا قرآن كريم را بدان ترتيب بنويسند .\r\nسخن طبرسى در بارهء آيهء امانات\r\nپس از بازگو ساختن نظريهء سيوطى و گروهى از دانشمندان اهل سنت سزا بر آن ديديم سخن طبرسى را در بارهء آيهء امانات و آيات ما قبل آن بازگو نمائيم :\r\nوى در بارهء سبب نزول آيهء « ألَمْ تَرَ إِلَى الَّذِينَ أُوتُوا نَصِيباً مِنَ الْكِتابِ . . . »\r\nمىنويسد :\r\n« گويند : ابو برزه يكى از كاهنان در دوران جاهليت بود ، اما گروهى از مردم - كه اسلام آورده بودند - به سوى او و مكتبش گرايش يافتند . و از پى اين واقعه بود كه آيهء مذكور نازل گرديد ، مبنى بر اينكه عده‌اى از مردم كه صاحب كتاب آسمانى هستند به جبت و طاغوت و كاهن و كهانت و مكتب پوشالى و بت پرستى جاهليت گرايش يافته و بدان ايمان آوردند .\r\nعده‌اى ديگر در بارهء سبب نزول آيهء مذكور سخنى دگر ياد كرده‌اند كه اين سخن منطبق با رأى اكثر مفسرين مىباشد ، و آن اين است كه : كعب بن اشرف يهودى - [ كه در خيبر اقامت داشت 
  ] - همراه هفتاد نفر يهودى سوار بر مركب پس از واقعهء « احد » رهسپار مكه شدند تا عليه رسول خدا ( صلَّى اللَّه عليه و آله و سلم ) پيمانى منعقد سازند ، و آن عهد و پيمانى را - كه ميان اين يهوديان و رسول خدا ( صلَّى اللَّه عليه و آله و سلم ) قبلا منعقد گشته بود - نقض كنند . كعب بن اشرف بر ابو سفيان وارد شد و ابو سفيان نيز مقدم او را گرامى داشته و پذيرائى گرمى از وى به عمل آورد . همراهان كعب نيز در خانه هاى قرشيان فرود آمدند .\r\nاهل مكه به اين يهوديان گفتند : شما اهل كتاب هستيد ، و محمد [ صلَّى اللَّه عليه و آله و سلم 
  ] هم صاحب كتاب است ، اما چون شما - از نظر داشتن كتاب - با محمد\r\n","description":"","footnote":"","page_name":" 164 ","page_number":164},
  {"content":"\r\n[ صلَّى اللَّه عليه و آله و سلم 
  ] داراى نوعى از سنخيت و تجانس مىباشيد مطمئن نيستيم كه مبادا نقشه‌اى در كار باشد ، و حق داريم كه اين ترديد را به خود راه دهيم كه ممكن است آمدن شما به مكه حيله و نيرنگى از سوى شما به ضرر ما باشد ؟\r\nاهل مكه آنگاه كعب بن اشرف را مخاطب قرار دادند و گفتند : اگر مىخواهى در معيت تو و همراهان و هم مسلكهاى تو عليه مسلمين وارد عمل شويم و به دشمنى با آنها قيام كنيم بايد در برابر اين دو بت سجده كرده و به آن دو اظهار ايمان نمائى . كعب بن اشرف در برابر آن دو بت به سجده افتاد .\r\nمنظور از « يُؤْمِنُونَ بِالْجِبْتِ وَالطَّاغُوتِ » عبارت از سجده و خاكسار شدن كعب در برابر اين دو بت مىباشد كه به « جبت و طاغوت » نامبردار بودند .\r\nآنگاه كعب بن اشرف رو كرد به اهل مكّه و گفت : اى اهل مكه ! سى نفر از ما يهوديان و سى نفر از شما مشركين بايد در معيت يكديگر كنار كعبه برويم و شكم و پهلوى خود را به كعبه بچسبانيم و با صاحب خانه پيمان ببنديم كه در جهت قتال و نبرد با محمد [ صلَّى اللَّه عليه و آله و سلم 
  ] مساعى و فعاليت خود را به كار گيريم . آنان با چنين كيفيتى با صاحب كعبه ، يعنى خدا پيمان بستند . وقتى از اين كار آسودند ابو سفيان به كعب بن اشرف گفت : تو مردى آشناى به خواندن كتاب بوده و تورات را قرائت مىكنى ، و بهره‌اى از علم دارى ، اما ما از خواندن و نوشتن و علم و فرهنگ بىبهره‌ايم ، به ما بگو : آيا ما راه راست را بهتر بازيافته و بهتر رهنمون شده‌ايم يا محمد [ صلَّى اللَّه عليه و آله و سلم 
  ] ؟ و آيا ما با حق داراى قرب فزونترى هستيم يا او ؟ كعب بن اشرف گفت اين سؤال را بر دين و آئين خود عرضه كنيد و با معيارهائى كه در دين شما وجود دارد بسنجيد . ابو سفيان گفت : ما براى حاجيان ، شتران بلند كوهان ، نحر و قربانى مىكنيم ، و سقايت آنها را به عهده گرفته و سيرابشان مىسازيم ، و به وظيفهء ضيافت و مهماندارى خود در مورد حجاج و مسافران پاى بنديم ، و اسيران و در بند كشيده ها را از قيد اسارت مىرهانيم . و خانهء پروردگارمان را بازسازى مىكنيم ، و طواف كعبه به جاى مىآوريم ، ما اهل حرم هستيم ، و محمد ( صلَّى اللَّه عليه و آله و سلم ) از دين نياكان خود فاصله و بيگانگى برقرار ساخته ، و پيوند خويشاوندى را گسسته ، و حرم را ترك گفته است . و دين و آئين ما كهن و ديرينه است ، اما دين محمد نوپا و تازه به دوران رسيده است . در پى اين سخنان مكارانه و ماسك حق به جانب خوردهء ابى سفيان بود كه كعب بن اشرف گفت : شما - سوگند به خداوند - به راهى راستتر از آن راهى كه محمد ( صلَّى اللَّه عليه و آله و سلم ) در پيش گرفته است رهنمون هستيد .\r\n","description":"","footnote":"","page_name":" 165 ","page_number":165},
  {"content":"\r\nبه دنبال چنين رويدادى بود كه خداوند متعال ، آيهء : « ألَمْ تَرَ إِلَى الَّذِينَ أُوتُوا نَصِيباً مِنَ الْكِتابِ يُؤْمِنُونَ بِالْجِبْتِ وَالطَّاغُوتِ . . . » را نازل كرد . ( مجمع البيان 3 / 59 .\r\nو نيز بنگريد به : روض الجنان 3 / 200 ، 201 . كشف الاسرار 2 / 538 - 540 .\r\nاسباب النزول : واحدى ، ص 89 ) .\r\nاز سوى ديگر ، مرحوم طبرسى يادآور مىشود كه در تفسير آيهء « امانات » اقوال و آرائى ديده مىشود :\r\nالف - اين آيه داراى عموم نسبت به هر كسى است كه هر نوع امانت به دست او سپرده مىشود . و امانات خداوند عبارت از اوامر و نواهى او است ، و امانات بندگانش به چيزهائى مربوط مىگردد كه يكى از آنها به ديگرى مىسپارد ، مانند مال و امثال آنها .\r\nب - مخاطب اين آيه عبارت از متصديان امور و زعماء قوم هستند كه بايد از رعيت مواظبت كرده و آنانرا به انجام وظائف مربوط به دين و شريعت وادارند . امام باقر و امام صادق ( عليهما السلام ) در رابطه با اين آيه فرمودند : خداوند متعال به هر يك از ائمه و پيشوايان دستور داده است كه امور را به كسانى كه پس از او مىآيند واگذار كنند . مؤيد اين سخن اين است كه خداوند متعال در آيهء بعدى : « يا أَيُّهَا الَّذِينَ آمَنُوا أَطِيعُوا اللَّه وَأَطِيعُوا الرَّسُولَ وَأُولِي الأَمْرِ مِنْكُمْ . . . » رعيت را به طاعت و فرمانبردارى از اولياء امور فرا خوانده است .\r\nاز ائمهء « عليهم السلام » روايت شده كه فرمودند : در اينجا دو آيه وجود دارد كه يكى از آن ما و خطاب به ما است و ديگرى از آن شما و خطاب به شما است . اولى عبارت از :\r\n« إِنَّ اللَّه يَأْمُرُكُمْ أَنْ تُؤَدُّوا الأَماناتِ إِلى أَهْلِها . . . » و دومى عبارت از : « يا أَيُّهَا الَّذِينَ آمَنُوا أَطِيعُوا اللَّه وَأَطِيعُوا الرَّسُولَ وَأُولِي الأَمْرِ مِنْكُمْ . . . » مىباشد .\r\nج - اين آيه ، خطاب به نبى اكرم ( صلَّى اللَّه عليه و آله و سلم ) مىباشد كه كليد كعبه را - كه در روز فتح مكه از عثمان بن طلحه باز ستانده بودند و مىخواستند در اختيار عباس ، عموى آنحضرت قرار دهند تا منصب پرده دارى و سقايت از آن عباس گردد - دوباره به وى بازگرداند .\r\nاين قول ، صحيح و حتى روايتى كه آن را بازگو مىكند نيز صحيح مىباشد ، اما آن نظريه‌اى كه بايد بدان اعتماد نمود همان نظريهء اوّل است كه آيه شامل هر گونه امانت در مورد هر كسى مىباشد ، علاوه بر آنكه دليل و برهان مقتضى است كه اگر امرى از پى سببى وارد شود لازم نيست آن را به مورد سبب محدود ساخت ، بلكه خصوصيات مورد ، از\r\n","description":"","footnote":"","page_name":" 166 ","page_number":166},
  {"content":"\r\n\r\n\r\nچنين امرى الغاء شده و آن را به صورت يك عام و قاعدهء كلى و داراى شمول در مىآورد .\r\nآنگاه خداوند متعال ، زعما و اولياء امور را به حكومت عدل و داد فرمان مىدهد .\r\nروايت شده است كه نبى اكرم ( صلَّى اللَّه عليه و آله و سلم ) به على ( عليه السلام ) فرمود :\r\n« سوّ بين الخصمين فى لحظك و لفظك » :\r\nميان دو متخاصم در نگاه و گفتارت ، عدالت را رعايت كن .\r\nو در آثار آمده است : دو كودك در بارهء خطى كه نگاشته بودند نزد امام حسن ( عليه السلام ) رفتند ، و او را به عنوان داور - در مسابقهء خط - انتخاب كردند كه خطَّ كداميك از آنها زيباتر است ؟ . امير المؤمنين على ( عليه السلام ) از اين جريان آگاه شد و به امام حسن فرمود : دقت كن كه به چه كيفيّت ، حكم و داورى مىكنى ، خداى متعال در روز قيامت راجع به داورى تو از تو بازپرسى مىكند . « 95 »\r\nمسئلهء چهارم : مصادر اسباب النزول و تعابيرى كه مىتواند بازگو كنندهء اسباب النزول باشد سخن بزرگان در اين باره :\r\nمقدمه - در بارهء اسباب النزول سخن به گزاف نمىتوان گفت .\r\n- واحدى نيشابورى :\r\nوى در كتاب « اسباب النزول » هشدار مىدهد كه سخن و اظهار نظر در بارهء اسباب النزول آيات - جز از طريق روايت و سماع و شنيدن ، آن هم از كسانى كه شاهد و ناظر نزول قرآن كريم بوده ، و همزمان با نزول وحى مىزيستند ، و بر اسباب النزول آگاهى يافتند و در علم « اسباب النزول » به بحث و كاوش و تحقيق و پژوهش پرداختند - جائز و روا نيست .\r\n- محمد بن سيرين « 96 » :\r\nوى مىگفت : از عبيده ، « 97 » راجع به آيه‌اى از قرآن كريم سؤال كردم ، گفت : از\r\n\r\n","description":"","footnote":"\r\n95 - مجمع البيان 3 / 63 ، 64 .\r\n96 - ابو بكر محمد بن سيرين انصارى ( 33 - 110 ه ق ) قدوه و پيشواى اهل علم در زمان خود بوده و از بزرگان كتاب و نويسندگان به شمار مىرفت . زادگاه و جايگاه وفات او در بصره بوده ، كه فقه را آموخت و حديث را روايت مىكرد ، و به پارسائى و تعبير خواب شهرت يافت . كتابى به نام « تعبير الرؤيا » به دو منسوب است كه ابن النديم از اين كتاب ياد كرده است ، و اين كتاب غير از كتاب « منتخب الكلام فى تفسير الاحلام » او است كه هر دو طبع رسيده است ( الاعلام 7 / 25 ) .\r\n97 - احتمالا عبيدة بن عمرو ( يا قيس ) سلمانى مرادى تابعى ( م 77 ه ق ) كه در يمن به نبى اكرم ( صلَّى اللَّه عليه و آله و سلم ) ايمان آورد ، اما آنحضرت را نديد ، و در زمان خلافت عمر به مدينه مهاجرت كرد ، و در بسيارى از وقايع شركت جست . فقه مىدانست و حديث روايت مىكرد ، و با شريح در امر قضاء موازى بود ( الاعلام 4 / 357 ) .\r\n","page_name":" 167 ","page_number":167},
  {"content":"\r\n\r\nخدا بترس و سخن به حق بر زبان آور . آنان كه از علم به اسباب النزول آگاه بودند و مىدانستند خداوند متعال آيات قرآنى را در بارهء چه امر و از پى چه سبب و موجبى نازل كرده است همگى از دنيا رفتند .\r\n- يكى ديگر از بزرگان گفته است :\r\nشناخت سبب نزول ، مسأله‌اى است كه از رهگذر قرائنى كه محفوف به قضايا است فراهم مىآيد . يعنى اگر در اطراف قضايا قرائنى كه مؤيد آنها است وجود داشته باشد مىتوان به مدد اين قرائن به اسباب النزول پىبرد . بارها اتفاق افتاد كه عده‌اى از بزرگان در بيان خود جازم نبوده و در شرح و تفسير آيات - در رابطه با اسباب النزول - اظهار ترديد مىنمودند و مىگفتند : تصور مىكنيم شايد اين آيه در بارهء چنين و چنان نازل شده است ، چنان كه ائمهء ششگانهء حديث « 98 » از عبد اللَّه بن زبير در كتابهاى خود روايتى آورده‌اند كه وى مىگفت : زبير « 99 » با مردى از انصار در مورد آبراهه‌اى كه در زمين سنگلاخ سوخته‌اى قرار داشت و به سوى زمين زراعتى سرازير مىگشت براى آبيارى زمينشان دچار نزاع و درگيرى شدند . و براى فصل خصومت و نزاع حضور نبى اكرم ( صلَّى اللَّه عليه و آله و سلم ) رفتند .\r\nآنحضرت فرمود : اى زبير ، تو نخلستان خود را آبيارى كن ، آنگاه [ بند آبراهه را بگشا 
  ] و آب را\r\n\r\n","description":"","footnote":"\r\n98 - ائمهء ششگانه حديث در مذهب اهل سنت و كتابهاى حديث آنها عبارتند از :\r\nالف - ابو عبد اللَّه محمد بن اسماعيل بخارى ( م 256 ه ق ) : صحيح بخارى ، يا « الجامع الصحيح » .\r\nب - ابو الحسين مسلم بن حجاج قشيرى نيشابورى ( م 261 ه ق ) : صحيح مسلم .\r\nج - محمد بن يزيد بن ماجهء قزوينى ، معروف به « ابن ماجه » ( م 273 ه ق ) : سنن ابن ماجه .\r\nد - ابو داود سليمان بن اشعث بن اسحاق سجستانى ( م 275 ه ق ) : سنن ابى داود .\r\nه - ابو عيسى محمد بن عيسى بن سوره ترمذى ( م 279 ه ق ) : جامع ترمذى ، يا « سنن ترمذى » .\r\nو - ابو عبد الرحمن احمد بن شعيب نسائى ( م 303 ه ق ) : سنن نسائى .\r\nكتب ششگانهء ياد شده را « صحاح ست » مىنامند . اين شش كتاب به اضافهء « موطَّأ » از مالك بن انس ( م 179 ه ق ) ، و « مسند » از احمد بن حنبل ( م 241 ه ق ) جوامع اوليهء حديث اهل سنت را تشكيل مىدهند ( رك : علم الحديث : كاظم مدير شانه چى ، ص 38 ) .\r\n99 - زبير بن عوّام بن خويلد اسدى قرشى ، صحابى ( 28 ه ق - 36 ه ق ) پسر عمهء رسول خدا ( صلَّى اللَّه عليه و آله و سلم ) كه اهل سنت سى و شش حديث از او روايت مىكنند . « ابن جرموز » وى را در وادى سباع ( هفت فرسخى بصره ) در روز « جمل » به قتل رسانده است . ( الاعلام 3 / 74 ) .\r\n","page_name":" 168 ","page_number":168},
  {"content":"\r\nبه سوى نخلستان همسايه ات به جريان انداز . مرد انصارى به نبى اكرم ( صلَّى اللَّه عليه و آله و سلم ) اعتراض نموده و عرض كرد : از آنجا كه زبير پسر عمهء تو است حكم را به نفع او صادر كردى ؟ ! رنگ چهرهء آنحضرت از اين سخن به علَّت خشم دگرگون گشت . . .\r\nزبير مىگفت :\r\nمن تصور نمىكنم كه آيهء زير - جز در بارهء همين قضيه - در مورد قضيهء ديگرى نازل شده باشد و آن آيه اين است :\r\n« فَلا وَرَبِّكَ لا يُؤْمِنُونَ حَتَّى يُحَكِّمُوكَ فِيما شَجَرَ بَيْنَهُمْ ثُمَّ لا يَجِدُوا فِي أَنْفُسِهِمْ حَرَجاً مِمَّا قَضَيْتَ وَيُسَلِّمُوا تَسْلِيماً » ( نساء : 65 ) :\r\nجريان آنطور نيست كه شما تصور مىكنيد : كه آنان - حتى با رفع خصومت به سوى طاغوت - ايمان آورند . سوگند به پروردگارت ايمان نمىآورند تا ترا در خصومتى كه ميان آنها پديد آمده حكم و يا حاكم قرار دهند ، آنگاه در دلهاى خود شكايت و ناراحتى از آنچه تو گفتى احساس ننمايند و در برابر تو تسليم گردند و حكمت را گردن نهند . « 100 »\r\nمرحوم طبرسى با تفصيلى فزونتر ، سبب نزول آيهء ياد شده را بازگو مىكند و مىنويسد :\r\n« اين آيه در بارهء زبير و مردى از انصار نازل شده كه در مورد آبراهه‌اى كه اين دو از مجراى آن نخلهاى خود را آبيارى مىكردند درگير شدند و خصومت نزد نبى اكرم ( صلَّى اللَّه عليه و آله و سلم ) بردند . آنحضرت به زبير گفت : نخل خود را آبيارى كن ، آنگاه آب را به سوى زمين همسايهء خود جارى ساز . مرد انصارى از اين داورى به خشم آمد و گفت : يا رسول اللَّه آيا چون زبير پسر عمه ات بوده به نفع او حكم كردى ؟ رنگ چهره رسول خدا ( صلَّى اللَّه عليه و آله و سلم ) متغير شد . آنگاه به زبير فرمود : اى زبير نخست نخلهاى خود را سيراب ساز ، سپس آن را نگاهدار تا به ديوار خاكى مجراى آب دو مزرعه بازگردد ، و حق خود را كاملا از اين آبراهه برگير ، آنگاه آن را به سوى مزرعه و نخلستان همسايهء خود روان ساز » .\r\nرسول خدا ( صلَّى اللَّه عليه و آله و سلم ) رأيى را كه در بارهء زبير اظهار فرمود از طريق آن مشكل او و مرد انصارى حل مىشد ، و كار زبير و آن مرد گشايش مىيافت . اما چون مرد انصارى رسول خدا ( صلَّى اللَّه عليه و آله و سلم ) را به خشم آورد آنحضرت حق زبير را به طور كامل با حكم صريح اعلام فرمود .\r\nگويند : اين مرد انصارى ، حاطب بن ابى بلتعه بوده است .\r\n\r\n","description":"","footnote":"\r\n100 - اسباب النزول : واحدى ، ص 94 .\r\n","page_name":" 169 ","page_number":169},
  {"content":"\r\nراوى گفته است : اين دو متخاصم از محضر نبى اكرم ( صلَّى اللَّه عليه و آله و سلم ) بيرون رفتند و در مسير بازگشت با مقداد برخوردند . مقداد گفت : اى ابا بلتعه ، قضاء و داورى به نفع چه كسى سر انجام گرفت . در پاسخ گفت : به نفع پسر عمويش . سپس لبهايش را پيچانده [ و با اين عمل نارضائى خود را از اين داورى اعلام كرده و آن را به تمسخر گرفت 
  ] . مردى يهودى كه همراه مقداد بود متوجه قضيه شد و گفت : خدا اينها را بكشد ، با وجود اينكه او را رسول خدا مىپندارند معذلك وى را در كيفيت داوريهايش پذيرا نبوده و به او تهمت مىزنند [ كه از منسوبان خود حمايت مىكند 
  ] . سوگند به خداوند كه ما در زمان موسى ( عليه السلام ) يك بار مرتكب گناه شديم و موسى ( عليه السلام ) ما را به توبه فرا خواند و دستور داد خودكشى كنيد ، و ما نيز اطاعت كرديم تا شمار كشته هاى ما - به خاطر اينكه از فرمان خدا اطاعت مىنموديم - به هفتاد هزار نفر رسيد ، و سر انجام خداوند متعال از ما راضى شد .\r\nبعد ثابت بن قيس بن شماس گفت : به خدا سوگند كه او مىداند من راست مىگويم ، آرى با جان و دل و از درون قلبم فرياد برمىآورم كه اگر رسول خدا ( صلَّى اللَّه عليه و آله و سلم ) به من فرمان دهد كه خود را بكش من فرمان او را گردن مىنهم و خود را مىكشم .\r\nخداوند متعال در پى سخن اعتراض گونهء حاطب بن ابى بلتعه و اعتراض و دهن كجى او بود كه اين آيه « فَلا وَرَبِّكَ لا يُؤْمِنُونَ . . . » را نازل كرد .\r\nشعبى گويد : اين آيه در بارهء داستان بشر منافق و مردى يهودى كه خصومت نزد عمر بردند نازل گرديد .\r\nبارى روايتى كه در زير مىآوريم از امام صادق ( عليه السلام ) مىباشد كه نمىتوان به هيچوجه در برابر حكم و داورى رسول خدا ( صلَّى اللَّه عليه و آله و سلم ) زبان به اعتراض گشود .\r\nآنحضرت فرمود : چنانچه قومى خداى را بندگى كنند ، و نماز را به پاى دارند ، و زكات بپردازند ، و ماه رمضان را با روزه گرفتن سپرى سازند ، و حج خانهء خداى را به جاى آورند ، آنگاه در بارهء كارى كه رسول خدا ( صلَّى اللَّه عليه و آله و سلم ) انجام داده است زبان به اعتراض باز كرده و بگويند : چرا طور ديگر عمل نكرد ؟ ! و يا در برابر كار آنحضرت در درونشان احساس دشوارى و نارضائى كنند و خويشتن را پذيراى فرمانش نيابند ، بايد آنها را\r\n","description":"","footnote":"","page_name":" 170 ","page_number":170},
  {"content":"\r\n\r\nمشرك برشمرد . آنگاه امام صادق ( عليه السلام ) آيهء مورد بحث را تلاوت كرد . « 101 »\r\n- حاكم در كتاب « علوم الحديث » خود يادآور مىشود :\r\nاگر يكى از اصحاب رسول خدا ( صلَّى اللَّه عليه و آله و سلم ) - كه شاهد وحى و نزول قرآن كريم بوده است - راجع به آيه‌اى از قرآن كريم گزارشى بدينگونه بيان كند كه « نزلت فى كذا - آيه در باره فلان امر نازل شده است » بايد خبر و گزارش او را به عنوان « مسند » « 102 » برشمرد .\r\nابن الصلاح « 103 » و ديگران نيز بدينسان در بارهء اين گونه خبر و گزارش صحابى سخن گفته‌اند ، يعنى عده‌اى از علماء در اين نظريه همگام هستند ، و حديثى را كه مسلم در صحيح خود از جابر آورده و به عنوان مثال و نمودارى براى اين نظريه ياد مىكنند كه جابر مىگفت : « يهوديان مىگفتند اگر مردى با همسرش از پشت سر او در جلو ، يعنى در مجراى معمول مجامعت كند فرزندى كه از رهگذر اين گونه زناشوئى به دنيا مىآيد احول ، يعنى چپ چشم و يا دو بين خواهد بود . در پى اين گفتار يهوديان بود كه خداوند متعال ، آيهء زير را نازل كرد : « 104 »\r\n\r\n","description":"","footnote":"\r\n101 - مجمع البيان 3 / 69 .\r\n102 - تعاريف مختلف زير در بارهء مسند ياد شده است :\r\nالف - حديثى كه سلسلهء سند آن - در جميع مراتب - تا به معصوم ياد شود و به معصوم متصل گردد .\r\nب - سند حديث از راوى آن تا منتهاى آن مرفوعا به نبى اكرم ( صلَّى اللَّه عليه و آله و سلم ) متصل باشد ( قواعد التحديث ، ص 123 ) .\r\nج - سند حديث مرفوعا از راوى آن تا به معصوم بپيوندد ( درايهء شهيد ثانى ، ص 35 ) كه مانند تعريف اخير مىباشد .\r\nد - اگر سلسلهء حديث تماما معلوم باشد آن را مسند مىنامند ( وجيزهء شيخ بهائى ) .\r\nه - ابن عبد البر مىگويد : حديثى است كه اختصاصا از نبى اكرم ( صلَّى اللَّه عليه و آله و سلم ) نقل شده باشد ، اعم از اينكه متصل و يا منقطع باشد . حاكم و جز او گفته‌اند : اصطلاح « مسند » جز بر حديث مرفوعى كه متصل است اطلاق نمىگردد بر خلاف موقوف ، و مرسل ، و معضل و مدلس ( تدريب الراوى ، ص 107 ) .\r\nو - سيوطى مىگويد : مسند ، حديث مرفوعى است كه داراى اتصال باشد . ( در مجموع بنگريد به : دراية الحديث ، ص 56 ) . اما براى نگارنده مفهومى نگرديد كه كداميك از اين تعاريف راجع به اصطلاح « مسند » در الاتقان سيوطى در مد نظر مىباشد . چون مطلبى كه سيوطى آورده است ظاهرا با هيچيك از اين تعاريف تناسبى ندارد . [ . . . 
  ]\r\n103 - ابو عمرو تقى الدين عثمان بن عبد الرحمن بن موسى شهرزورى كردى شرخانى ( 577 - 643 ه ق ) معروف به « ابن الصّلاح » يكى از فضلاء پيشين در تفسير و حديث و فقه و اسماء رجال حديث كه در شهر خان ( نزديك شهرزور ) زاده شد ، و سر انجام به دمشق رفت و در دار الحديث آنجا به تدريس سرگرم شد و در همانجا از دنيا رفت . از آثار او است : « معرفة انواع الحديث » كه معروف به « مقدمة ابن الصلاح » مىباشد ، « الفتاوى » ، « فوائد الرحلة » كه در انواع علوم است كه آن را هنگام سفر به خراسان تدوين كرد . « ادب المفتى و المستفتى » و امثال آنها ( الاعلام 4 / 369 ) .\r\n104 - نيز همين سبب نزول را بنگريد در : مجمع البيان 2 / 320 . اسباب النزول : واحدى ، ص 40 ، 41 .\r\nطبرسى علاوه بر سبب ياد شده ، روايت ديگرى آورده است كه يهوديان عمل زناشوئى را ايستاده و يا نشسته مورد انكار و تكذيب قرار داده بودند كه اين آيه در مقام بيان اباحهء چنين عملى نازل گرديد .\r\nميبدى مىنويسد : « اين آيه در شأن اهل مدينه كه هم شهريان ايشان - كه جهودان بوده‌اند - ايشان را گفتند : هر كس كه به زن خويش رسد از پس وى در محل حرث ، فرزند ايشان احول آيد . مسلمانان از بيم آن از آن فعل تحرج كردند اين آيت آمد ( كشف الاسرار 1 / 601 ) .\r\n","page_name":" 171 ","page_number":171},
  {"content":"\r\n« نِساؤُكُمْ حَرْثٌ لَكُمْ فَأْتُوا حَرْثَكُمْ أَنَّى شِئْتُمْ وَقَدِّمُوا لأَنْفُسِكُمْ وَاتَّقُوا اللَّه وَاعْلَمُوا أَنَّكُمْ مُلاقُوه وَبَشِّرِ الْمُؤْمِنِينَ » ( بقره : 222 ) :\r\nزنان شما كشتزار شما هستند كه بذر فرزند را در آن مىافشانيد و هرطور كه مىخواهيد به كشتزار در آييد و براى خويشتن قبلا تدارك ديده و فرزند صالحى را كه به وجود شما تداوم مىبخشد پيش از مرگ پيش بينى كرده و توليد نسل نمائيد ، و تقواى الهى را در پيش گيريد و بدانيد كه به پاداش و كيفر الهى رسيده ، و فرداى قيامت شما را با خداوند متعال ديدارى در پيش است ، و مؤمنين را به پاداش نيك نويد ده .\r\nابن تيميه :\r\nوى مىگفت : اين سخن محدثين و يا مفسرين - كه گفته‌اند - : « نزلت هذه الاية فى كذا » از اين گفتار مىتوان دو گونه هدف و منظور را استفاده نمود :\r\n1 - گاهى از اين طرز گفتار مىتوان استفاده كرد كه گويندهء آن مىخواهد سبب نزول آيه را گزارش كند .\r\n2 - و گاهى نيز هدف گوينده از چنين گفتارى عبارت از توضيح و تفسير خود آيه مىباشد ، و مىخواهد يادآور گردد كه چنان امرى جزء مدلول و مفهوم آيه است ، اگر چه به عنوان سبب نزول آن در مد نظر نباشد . و اين گفتار ، يعنى « نزلت هذه الاية فى كذا » به مثابهء آن است كه كسى بگويد « عنى بهذه الاية كذا از آيه ، چنين چيزى اراده شده است » .\r\nآنگاه ابن تيميه اضافه مىكند :\r\nعلماء در اين سخن صحابى كه مىگويد : « نزلت هذه الاية فى كذا » دچار اختلاف نظر هستند كه آيا اين سخن به منزلهء « مسند » مىباشد و بدانگونه است كه هرگاه صحابى صريحا سبب نزولى را ذكر كند كه آيه به خاطر آن سبب نازل گشته است ، يعنى بايد اين سخن را به عنوان بيان سبب نزول آيه تلقى كرد ، و يا آنكه بايد اين عبارت را به منزلهء تفسير آيه برشمرد كه نمىتوان عنوان « مسند » را بر آن اطلاق نمود ؟ بخارى آن را داخل در « مسند » مىداند ، به اين معنى كه مىتوان آن را به عنوان بيان سبب نزول تلقى كرد . امّا ديگران - غير از حاكم آن را داخل در مسند نمىدانند ، بلكه آن را به عنوان بيان و گزارشى در تفسير\r\n","description":"","footnote":"","page_name":" 172 ","page_number":172},
  {"content":"\r\n\r\nآيه و شرح مدلول آن بر مىشمارند . اكثر « مسانيد » بر اساس اين اصطلاح در مد نظر است ، مانند « مسند احمد بن حنبل « 105 » و ديگران كه اگر رواياتى با تعبير « نزلت هذه الآية فى كذا » در كتاب « مسند » احمد بن حنبل و ديگران ديده مىشود بايد آنها را بيان منظور آيه ها تلقى نمود . بر خلاف آن مواردى كه محدث و يا مفسر سبب و موجبى را يادآور گردند - مبنى بر آنكه آيه از پى آن نازل گرديده است - علماء و دانشمندان اين گونه تعبير و بيان را تحت عنوان « مسند » مندرج مىسازند » .\r\nگفتار ابن تيميه تا اينجا به پايان مىرسد .\r\n- زركشى :\r\nوى در كتاب « البرهان فى علوم القرآن » گفته است :\r\nاز رسم و عادت معمول صحابه و تابعين چنين بر مىآيد اگر يكى از آنها مىگفت :\r\n« نزلت هذه الاية فى كذا » ، منظور او اين بود كه آن آيه متضمن چنين و چنان حكمى مىباشد ، نه آنكه آن امر به عنوان سبب و موجب نزول آن آيه به حساب آيد . پس اين گونه تعبير از قبيل استدلال بر حكم از رهگذر آيه مىباشد . و لذا نبايد آن را از باب نقل و بازگو ساختن واقعه‌اى برشمرد كه باعث نزول آيه گرديد .\r\nسبب نزول عبارت از واقعه‌اى است كه آيه در ايام وقوع آن نازل شده باشد :\r\nسيوطى نكتهء جالبى را متذكر مىشود كه در رابطه با شناخت سبب نزول ، آگاهى از آن ضرورى است ، وى مىگويد : مرا اعتقاد بر اين است : سخن درستى كه مىتوان در رابطه با سبب نزول آيات متذكر شد آن است كه سبب نزول عبارت از آن امرى است كه آيه\r\n\r\n","description":"","footnote":"\r\n105 - مسند عبارت از كتاب حديثى است كه روايات در آن به ترتيب صحابه ( چه بر حسب حروف تهجى نام آنها و چه بر حسب مراتب سابقهء اسلامى آنان ) جمع آورى شده باشد ، مانند : مسند احمد بن حنبل .\r\nدر اينجا سزا است گزارش كوتاهى در بارهء « مسند احمد بن محمد بن حنبل » ياد كنيم : اين كتاب حاوى سى هزار حديث در بيست و چهار مجلد مىباشد و در آن حدود سيصد حديث « ثلاثية الاسناد » آمده است .\r\nمىگويند : احمد بن حنبل مىگفت : شرط كرده جز احاديثى كه از نظر او صحيح مىباشد نياورده باشد . اين مطلب را ابو موسى مدينى متذكر شده است : اما گفته‌اند : در اين كتاب احاديث موضوعه نيز به چشم مىخورد .\r\nگويند اولين كسى كه در مسانيد ، كتابى تاليف كرد ، ابى داود سليمان بن داود طيالسى ( م 204 ه ق ) مىباشد . لكن بايد هشدار داد : عاملى كه واداشت بگويند طيالسى نخستين مؤلف كتاب مسند مىباشد تقدم زمان او بر ديگران است كه دست اندر كار تأليف كتاب مسند شده‌اند . اما نبايد طيالسى را اولين نويسندهء « مسند » برشمرد ، زيرا اين مسند تأليف خود طيالسى نيست ، بلكه عده‌اى از حفّاظ حديث - كه اهل خراسان بوده‌اند - رواياتى را كه يونس بن حبيب اختصاصا از طيالسى نقل كرده جمع آورى نموده‌اند ، در حالى كه طيالسى را احاديثى است كه در اين مسند كما بيش نيامده است .\r\nاين مطلب را بقاعى در « الالفية » يادآور شده است ( رك : دراية الحديث : كاظم مدير شانه چى ، ص 21 . كشف الظنون 2 / 1679 - 1680 ) .\r\n","page_name":" 173 ","page_number":173},
  {"content":"\r\nدر ايام وقوع آن امر نازل گرديده باشد تا سخنى را كه واحدى در تفسير خود راجع به سورهء « فيل » ياد كرده است - مبنى بر اينكه سبب نزول اين سوره عبارت از قصه و داستان آوردن فيل به وسيلهء مردم حبشه به مكه بوده است - از محدودهء تعريف « اسباب النزول » خارج گردد ، زيرا واقعهء آوردن فيلها از سوى حبشيها را نمىتوان به هيچ وجه به عنوان سبب نزول سورهء مذكور دانست ، بلكه نزول سورهء فيل از باب اخبار و گزارش راجع به وقايع گذشته مىباشد ، و داستان اصحاب فيل همانند ياد كردن داستان قوم نوح و عاد و ثمود و داستان بناء كعبه است كه اين داستانها را نبايد به عنوان « اسباب النزول » آياتى تلقى كرد كه بازگو كنندهء آنها مىباشد ، چون ميان رويداد آنها و آياتى كه آنها را بازگو مىكند مدتهاى دور و دراز فاصله شده است .\r\nسخن واحدى در بارهء آيهء زير نيز بدينسان است ، يعنى براى آن ، رواياتى را به عنوان سبب نزول ياد كرده است كه نبايد آن روايات را به عنوان سبب نزول تلقى كرد :\r\n« وَاتَّخَذَ اللَّه إِبْراهِيمَ خَلِيلًا » ( نساء : 125 ) :\r\nو خداوند متعال ، ابراهيم را به عنوان دوست خود انتخاب كرده است .\r\nواحدى اين روايات را به عنوان سبب و موجبى ياد كرده كه خداوند به خاطر آن ابراهيم را دوست خود قرار داده است . واحدى اين روايات را به صورت سبب نزول آيهء مذكور وانمود ساخته است ، در حالى كه آشكار معلوم است كه اين گونه مطالب را نمىتوان به هيچوجه سبب نزول آيات دانست . « 106 »\r\n\r\n","description":"","footnote":"\r\n106 - از عمر روايت شده كه رسول خدا ( صلَّى اللَّه عليه و آله و سلم ) به جبرائيل گفت : چرا خداوند متعال ابراهيم را دوست خود گرفت ؟ پاسخ داد : اى محمد ، چون او به فقراء اطعام مىكرد .\r\nو نيز واحدى مىنويسد : از ابن عباس روايت شده است مردم در سالى دچار قحطى آذوقه شدند . لذا به طور دسته جمعى به در خانهء ابراهيم ( عليه السلام ) آمدند و از او خوراك مطالبه مىكردند ، و هر سال دوستى از مصر براى ابراهيم ( عليه السلام ) آذوقه مىفرستاد . آنحضرت گماشتگان خود را با شترانى به سوى مصر گسيل داشت تا از آن دوست آذوقه درخواست كنند . دوست ابراهيم گفت : اگر ابراهيم براى تأمين نياز شخصى خود آذوقه درخواست كرده است ما مىتوانيم اين درخواست را برآوريم ، و گر نه امسال مانند ديگران ما نيز دچار قحطى آذوقه شده‌ايم . فرستادگان ابراهيم با دست خالى بازگشتند گذرشان به مسيرى ريگزار افتاد و گفتند : بهتر است ما از اين خاك و ماسه ، بارى بر روى شتران حمل كنيم تا مردم تصور كنند كه ما براى آنها گندم و آذوقه آورده‌ايم . ما شرم داريم - در حالى كه بارى بر شتران نداريم - از كنار آنها عبور نمائيم .\r\nلذا انبانها و كسيه ها را آكنده از رمل ساختند و به راه افتادند آنگاه نزد ابراهيم ( عليه السلام ) رفتند در حالى كه ساره خوابيده بود . فرستادگان ابراهيم ( عليه السلام ) جريان را به عرض او رساندند اما آن حضرت براى خاطر مردم غمگين و انديشناك گرديد و پلكهاى چشمانش سنگينى كرد و در نتيجه به خواب رفت .\r\nساره از خواب بيدار شد و به سوى بارها رفت و كيسه ها را از هم گشود و بهترين آرد سفيد را مشاهده كرد ، لذا به نانوايان دستور داد كه دست اندر كار پختن نان شوند آنان نانهاى پخته را آماده ساخته و در دسترس مردم نهادند . در اين اثناء ابراهيم ( عليه السلام ) از خواب بيدار شد آن هم در حالى كه رايحهء مطبوع غذا و نان مشامش را نوازش مىداد . به ساره گفت :\r\nاين نان و غذا از كجا فراهم آمده است ؟ گفت از سوى دوست مصرى تو . ابراهيم ( عليه السلام ) فرمود : اين غذا از ناحيهء خليل و دوست من ، يعنى خدا فراهم آمده است نه از جانب دوست مصرى من . در چنين روزى بود كه خداوند متعال ابراهيم ( عليه السلام ) را به عنوان دوست خويش انتخاب فرمود .\r\nواحدى چند روايت ديگرى را در بارهء آن علت و موجبى كه باعث شد خداوند متعال ابراهيم ( عليه السلام ) را به عنوان خليل و دوست خود برگزيند ، ياد كرده است ، و چون جريانهاى ياد شده مربوط به ايام نزول قرآن كريم نبوده است نمىتوان آنها را سبب نزول آيهء « وَاتَّخَذَ اللَّه إِبْراهِيمَ خَلِيلًا » دانست ( در مورد اين روايات ، رجوع كنيد به : اسباب النزول ، ص 104 ، 105 . و نيز بنگريد به : مجمع البيان 3 / 116 ، 117 . كشف الاسرار 2 / 710 ، 711 ) .\r\n","page_name":" 174 ","page_number":174},
  {"content":"\r\n\r\nيادآورى يك نكته :\r\nاحاديث تابعين در رابطه با « اسباب النزول » تحت چه اصطلاحى در حديث مندرج است ؟\r\nآن احاديثى - كه در صورت بازگو شدن آنها از سوى صحابى « 107 » تحت عنوان « مسند » قرار مىگرفت - اگر از تابعى « 108 » بيان و تلقى گردد علاوه بر آنكه « مسند » است مرفوع « 109 » نيز مىباشد ، لكن « مرسل » « 110 » است . چنان احاديثى - در صورتى كه « مسند اليه » يعنى كسى حديث تابعى به دو اسناد « 111 » مىشود صحيح باشد و خود تابعى از ائمهء تفسير ، يعنى از مفسرانى به شمار رود كه تفسير را از صحابه دريافت مىكنند ، مانند مجاهد « 112 » و عكرمه « 113 »\r\n\r\n","description":"","footnote":"\r\n107 - صحابى كسى را گويند كه محضر نبى اكرم ( صلَّى اللَّه عليه و آله و سلم ) را درك كرده و از او بهره‌اى برده باشد .\r\n108 - تابعى عبارت از كسى است كه محضر صحابى را درك نموده باشد .\r\n109 - مرفوع عبارت از حديثى است كه از وسط سلسله و آخر آن ، يك يا چند نفر افتاده ، لكن راوى به رفع آن تصريح كرده باشد ، مثلا « كلينى عن على بن ابراهيم عن ابيه - رفعه الصادق ( عليه السلام ) - قال . . . » . در مرفوع ، اصطلاح ديگر نيز بازگو شده است : حديثى است كه در آخر به معصوم اضافه و انتساب يابد اعم از آنكه سند حديث ، مقطوع و يا مرسل و يا مسند باشد ( رك : دراية الحديث : مدير شانه چى ، ص 59 ) .\r\n110 - مرسل عبارت از حديثى است ، كه شخصى - كه معصوم را نديده است - بدون وساطت صحابى از معصوم نقل كند . به عبارت ديگر : حديثى است كه آخرين راوى حديث مذكور و يا معلوم نباشد . و گاهى نيز بر حديثى - كه بيش از يك نفر از سلسلهء سند حذف گرديده است - اطلاق مىشود ( رك : همان مرجع ، ص 80 ) .\r\n111 - يعنى سند راوى صحيح باشد .\r\n112 - مجاهدين جبر مكى معروف به « ابو الحجاج » ( 21 - 104 ه ق ) از شاگردان ابن عباس كه مىگفت قرآن كريم را سى بار بر او عرضه داشته‌ام . و گويند مجاهد به روايت از ابن عباس ، تفسيرى نگاشت و ابن عباس تفسير تمام قرآن كريم را بر وى املاء كرد . وى داراى حريّت و جسارت فزونترى از مفسران ديگر در عصر تابعين بوده است كه در برخى از آيات قرآنى معتقد به تشبيه و تمثيل بود ، و احيانا قرآن كريم را بر خلاف مفاهيم ظاهرى آن تفسير مىكرد ( رك : سه مقاله در تفسير و نحو : از نگارنده ، ص 46 ، 47 ) .\r\n113 - عكرمه - مولى ابن عباس ( م 104 ه ق ) كه تفسير را از ابن عباس و امير المؤمنين على ( عليه السلام ) اخذ و روايت مىكرد . سماك بن حرب مىگفت از عكرمه شنيدم كه اظهار مىكرد : من آنچه ميان دو لوح جاى دارد [ يعنى تمام قرآن كريم 
  ] را تفسير كرده‌ام ( تفصيل احوال او را بنگريد در همان مرجع ، ص 48 ) .\r\n","page_name":" 175 ","page_number":175},
  {"content":"\r\n\r\n\r\nو سعيد بن جبير ، « 114 » و يا اين احاديث به وسيلهء احاديث مرسل ديگرى تقويت و تأييد گردد - قابل قبول و شايستهء اعتماد خواهد بود ، و مىتوان آنها را به عنوان اسباب النزول تلقى كرد .\r\nمسئلهء پنجم : در صورت ذكر اسباب متعدد در مورد آيه‌اى ، به كداميك از آنها بايد به عنوان « سبب نزول » اعتماد كرد ؟\r\nغالبا مفسرين براى نزول آيه ، اسباب متعدى را ياد مىكنند . و براى اين منظور كه آيا به كداميك از اين اسباب اعتماد كرد بايد به تعبيرى كه در بيان مفسر آمده است نگريست . اگر ما تعابير مفسرين را در اين زمينه مورد مطالعه قرار دهيم و با ضوابط و معيارهائى كه به دست آمده است آنها را بسنجيم مىتوانيم راه را فراسوى خود در جهت شناخت سبب نزول قابل اعتماد بگشائيم .\r\nدر اين مورد حالات زير شايان توجه مىباشد :\r\nحالت اول :\r\nاگر يكى از محدثين و يا يكى از مفسرين بگويد : « نزلت فى كذا » ، و ديگرى نيز بگويد : « نزلت فى كذا » ، امّا از نظر محتوى سخن آنها با هم متفاوت باشد ، يعنى يكى بگويد : در بارهء اين قضيه و ديگرى بگويد : در اين قضيه نازل شده اما قضيه‌اى كه دومى نقل مىكند قضيه‌اى ديگر و متفاوت از قضيه‌اى باشد كه آن اولى ياد كرده است ، در چنين صورتى - همانطور كه قبلا گذشت - بايد از اين گونه تعبير ، تفسير آيه را اراده كرد و نمىتوان هيچيك از آن دو تعبير را بيانگر سبب نزول آيه تلقى نمود .\r\nپس بنابر اين ميان ايندو تعبير - در صورتى كه عبارت آيه قابل تفسير به هر يك از آن دو باشد - در رابطه با مسئلهء اسباب النزول ، هيچگونه منافات و ناهمسازى از ناحيهء آنها به هم نمىرسد . چنان كه اين نكته در نوع هفتاد و هشتم همين كتاب مورد تحقيق و مطالعه قرار خواهد گرفت . « 115 »\r\n\r\n","description":"","footnote":"\r\n114 - سعيد بن جبير ( م 95 ه ق ) كه تفسير را از ابن عباس اخذ كرده ، و بزرگان تفسير - چه در عصر حياتش و چه پس از او - وى را با تجليل فراوانى در امر تفسير قرآن كريم مورد ستايش قرار داده‌اند ، و وثاقت او مورد اتفاق صحاح و كتب اربعهء شيعى است . او قرائتهاى معتبر صحابه را مىدانست ، و قرآن را به همين قرائتها تلاوت مىكرد . سعيد بن جبير به خاطر دفاع از حريم ولايت و دوستى على ( عليه السلام ) همراه با شكنجه‌اى سخت به امر حجاج بن يوسف به شهادت رسيد ( ترجمهء مفصّل احوال او را بنگريد در : همان مرجع ، ص 43 - 46 و 72 - 75 ) . [ . . . 
  ]\r\n115 - سيوطى - ضمن نوع 78 كتاب الاتقان 4 / 204 مىنويسد :\r\n« يكى از نمونه هاى اختلاف ميان مفسرين در تفسير آيه ، مربوط به موردى است كه لفظ و تعبير در آيه محتمل دو امر مىباشد ، اين احتمال يا براى آنست كه چون لفظ از لحاظ معنى لغوى ، مشترك مىباشد ، مانند كلمهء « قسورة » در آيهء 51 سوره مدثر « كَأَنَّهُمْ حُمُرٌ مُسْتَنْفِرَةٌ ، فَرَّتْ مِنْ قَسْوَرَةٍ » كه مىتوان از اين كلمه مفهوم « رامى و تيرانداز » را اراده كرد . و نيز مىتوان مفهوم « اسد و شير درنده » را از اين كلمه استفاده نمود . در نتيجه تفسير آيهء مذكور به دو صورت امكان پذير مىباشد : گويا اينان به سان خرانى وحشى و گريزپاى هستند كه از شير رميده‌اند و يا از تيرانداز و شكارچى گريخته‌اند .\r\nو يا كلمهء « عسعس » در آيهء 17 سورهء تكوير : « وَاللَّيْلِ إِذا عَسْعَسَ » كه هم به معنى پشت كردن و هم به معنى روى آوردن در زبان عربى به كار رفته است : يعنى سوگند به شب آنگاه پشت كند ، و يا آنگاه روى آورد ( و نيز بنگريد به :\r\nمجمع البيان 10 / 392 و 445 و 446 .\r\nطبرسى ضمن نقل هر دو تفسير مىنويسد : « عسعس » در لغت از « اضداد » به شمار مىآيد كه حامل دو معنى و مفهوم متضاد ، يعنى اقبال و ادبار مىباشد ) .\r\n","page_name":" 176 ","page_number":176},
  {"content":"\r\n\r\n\r\nحالت دوم :\r\nدر صورتى كه يكى از آنها بگويد : « نزلت فى كذا » ، امّا ديگرى صريحا سبب نزولى را - كه بيان كنندهء مطلب ديگرى است - در بارهء همان آيه ذكر كند ، در اين صورت سخن آن ديگرى - كه صريحا مىگويد : فلان قضيه سبب نزول آيه مىباشد - بايد به عنوان سبب نزول ، معتبر شمرده شود ، اما آنكه مىگويد : « نزلت فى كذا » و سخن او صراحتى در بيان سبب نزول ندارد بايد به عنوان استنباط گوينده و تفسير وى در بارهء آيه تلقى گردد .\r\nيكى از مثالها براى توضيح اين مورد عبارت از حديثى است كه بخارى از ابن عمر « 116 » در كتاب « صحيح » خود آورده كه ابن عمر مىگفت : « انزلت : « نِساؤُكُمْ حَرْثٌ لَكُمْ فَأْتُوا حَرْثَكُمْ أَنَّى شِئْتُمْ » فى اتيان النّساء فى ادبارهنّ » ، يعنى اين آيه در مورد مواقعهء با همسر از پشت نازل شده است .\r\nولى قبلا روايتى را از جابر بن عبد اللَّه انصارى « 117 » ياد كرديم كه او به سبب نزول آيه - بر خلاف گفتهء ابن عمر - تصريح كرده است مبنى بر اينكه سبب نزول آيهء مذكور\r\n\r\n","description":"","footnote":"\r\n116 - عبد اللَّه بن عمر بن الخطاب ، ابو عبد الرحمن ( 10 ه ق - 73 ه ق ) كه در حدود شصت سال به مردم فتوى داد . در ميان صحابه ، وى آخرين كسى است كه در مكه از دنيا رفت . در كتب حديث اهل سنت 2630 حديث از او روايت شده است ( رك : الاعلام 4 / 246 ) .\r\n117 - جابر بن عبد اللَّه بن عمرو بن حزام انصارى خزرجى سلمى ( 16 ه ق - 78 ه ق ) از اصحاب رسول اكرم ( صلَّى اللَّه عليه و آله و سلم ) كه روايات فراوانى از آنحضرت نقل كرده و گروهى از صحابه نيز از او نقل حديث كرده‌اند . وى در نوزده غزوه شركت جسته است . بخارى و مسلم و ديگران 1540 حديث از وى در كتابهاى خود آورده‌اند . وى زمان امام باقر ( عليه السلام ) را درك كرد ، و از ائمه تا زمان اين امام نيز احاديث فراوانى نقل كرده است . وى روايت كرده است كه نبى اكرم ( صلَّى اللَّه عليه و آله و سلم ) به او فرمود : اى جابر بعد از من عمرى دراز در پيش دارى تا اينكه فرزندى از اولاد من به دنيا مىآيد كه نام وى نام من است : « محمد الباقر » . او علم را سخت مىشكافد . پس چون او را ديدى سلام مرا به او برسان ( الاعلام 2 / 93 . لغتنامهء دهخدا ، 10 / 19 ) .\r\n","page_name":" 177 ","page_number":177},
  {"content":"\r\nسخن يهوديان بوده كه « اگر مردى با همسر خود از پشت سر در جلو او مواقعه كند فرزند آنها چپ چشم به دنيا مىآيد » .\r\nدر اينجا چون جابر به سبب نزول آيه تصريح كرده است بايد حديث او را به عنوان سبب نزول آيهء مذكور ، معتبر و قابل اعتماد دانست ، چون سخن او به صورت نقل و روايت است ، اما گفتار ابن عمر را بايد به عنوان برداشت از آيه تلقّى نمود . ابن عباس نيز تفسير ابن عمر را تخطئه كرده و حديثى مانند حديث جابر را در بارهء آيهء مذكور ياد نموده است ، چنان كه ابو داود در سنن « 118 » ، و حاكم در مستدرك همين حديث را آورده‌اند . « 119 »\r\nنظر فقهاء و مفسران شيعه در بارهء آيهء « نِساؤُكُمْ حَرْثٌ لَكُمْ . . . »\r\n:\r\nراجع به « وطى در دبر » و مواقعهء با زن در پشت ، دو دسته روايات وجود دارد كه بر حسب يكدسته از آنها چنين عملى تجويز شده است .\r\nاز آن جمله ابى يعفور مىگويد : از امام صادق ( عليه السلام ) - راجع به مردى كه در پشت همسرش مواقعه مىكند - سؤال كردم ، فرمود : در صورتى كه زن راضى باشد اشكالى ندارد . آنگاه عرض كردم : پس اين گفتار خداوند متعال - كه مىفرمايد :\r\n« فَأْتُوهُنَّ مِنْ حَيْثُ أَمَرَكُمُ اللَّه » يعنى با زن از همان موضع مقاربت كنيد كه خداى متعال دستور داده است - چه منظورى را ارائه مىكند ؟ فرمود : اين آيه در مورد توليد نسل و فرزند از راه زناشوئى است كه بايد فرزند را از رهگذر مقاربت با زن در همين موضع جويا شد . خداى متعال فرموده است : « نِساؤُكُمْ حَرْثٌ لَكُمْ فَأْتُوا حَرْثَكُمْ أَنَّى شِئْتُمْ » .\r\nو روايات ديگرى كه مؤيد جواز اين عمل است . اما در طى اين روايات - علاوه بر آنكه رضايت زن در پاره‌اى از آنها براى جواز چنين عملى مطرح شده است ، در بعضى از آنها امام ( عليه السلام ) به سائل مىفرمايد : « و ما احبّ ان تفعله » يعنى دوست ندارم كه تو چنين كنى .\r\nاما دسته‌اى ديگر از روايات اين عمل را منع كرده است : از آن جمله امام باقر ( عليه السلام ) مىگفت : رسول خدا ( صلَّى اللَّه عليه و آله و سلم ) فرمود : « محاشّ نساء امّتى على رجال امّتى حرام » ، يعنى مواقعه در پشت زنان امت من بر مردان امتم حرام است .\r\nو نيز از امام صادق ( عليه السلام ) است كه ابان از آنحضرت راجع به اين كار سؤال كرد ، فرمود : « هى لعبتك فلا تؤذيها » ، يعنى همسر تو مايهء آسايش و سرگرمى تو است او\r\n\r\n","description":"","footnote":"\r\n118 - سنن ابى داود 2 / 618 .\r\n119 - با استفاده از : مجمع البيان 2 / 230 ، 231 .\r\n","page_name":" 178 ","page_number":178},
  {"content":"\r\nرا با اين عمل ميازار .\r\nمعمر بن خلاد مىگفت : ابو الحسن على بن موسى الرضا ( عليه السلام ) فرمود : معمر ! مردم راجع به مواقعه در پشت زنان چه مىگويند ؟ عرض كرد : شنيده‌ام كه اهل مدينه معتقدند اين عمل اشكالى ندارد . امام ( عليه السلام ) فرمود : يهوديان مىگفتند : اگر مردى از پشت در جلوى زن مواقعه كند فرزندش چپ چشم به دنيا خواهد آمد . به دنبال اين گفتار يهوديان بود كه آيهء : « نِساؤُكُمْ حَرْثٌ لَكُمْ فَأْتُوا حَرْثَكُمْ أَنَّى شِئْتُمْ » در مقام مخالفت با يهوديان نازل گرديد ، و هدف آيه چنان نيست كه مىتوان با زنان در دبر آنها مواقعه نمود .\r\nو چندين روايت ديگر كه در طى آنها از اين كار نهى به عمل آمده ، و كراهت شديد اين عمل اعلام شده است .\r\nدر خبر ابى بصير از امام صادق ( عليه السلام ) آمده كه از آن حضرت راجع به اين عمل سؤال كردم . امام ( عليه السلام ) اين عمل را مكروه و ناخوش برشمرده و فرمود : « ايّاكم و محاشّ النّساء » و نيز بر جواب سؤال من اين نكته را افزود كه در آيهء « نِساؤُكُمْ حَرْثٌ لَكُمْ فَأْتُوا حَرْثَكُمْ أَنَّى شِئْتُمْ » ، جملهء « أَنَّى شِئْتُمْ » بدين معنى است كه در هر ساعت و لحظه‌اى كه بخواهيد مىتوانيد با همسران خود [ در جلو 
  ] مواقعه كنيد .\r\nاز كراهتى كه در اين حديث گوشزد شده - به قرينهء « ايّاكم و محاشّ النّساء - معنى حرمت در مدّ نظر است . و از علماء برجسته‌اى كه در زير از آنها ياد مىشود فتواى حرمت اين عمل در كتابها نقل شده است .\r\nابن بابويه قمى ، پدر و پسر . ابو الفتوح رازى . راوندى در « اللباب » . سيد ابى المكارم ، صاحب « بلابل القلائل » و نيز در « كشف الرموز » . . .\r\nبارى آنچه حد اقل از اكثر قريب به تمام روايات استفاده مىشود عبارت از كراهت شديد اين عمل است كه مىتوان تعبيرات معصومين ( عليهم السلام ) را در خور آن دانست كه حكم حرمت از آنها استنباط گردد ( براى آگاهى فزونتر از حكم اين عمل ، رجوع كنيد به :\r\nجواهر الكلام 29 / 103 - 111 ) .\r\nمرحوم طبرسى ذيل تفسير آيهء مذكور اقوال زير را آورده است .\r\nاز هر موضعى كه مىخواهيد مىتوانيد با زنها مواقعه كنيد .\r\n« انى » به معنى « كيف » مىباشد ، يعنى هرطور كه مىخواهيد .\r\n« انّى » به معنى « متى » است ، يعنى هر وقت كه بخواهيد .\r\nلكن مرحوم طبرسى يادآور مىگردد كه معنى اخير از نظر اهل لغت نادرست\r\n","description":"","footnote":"","page_name":" 179 ","page_number":179},
  {"content":"\r\nمىباشد ، چرا كه « انّى » فقط به معنى « من اين - از هر جا » به كار مىرود .\r\n« انّى شئتم » به معنى « اى وجه » باشد ، يعنى از هر طريقى . اين تفسير را نيز طبرسى نادرست برشمرده است .\r\nاما مطلب جالب توجه در اين مقام اين است كه حرث به معنى كشت و كشتزار است ، پس بايد در موضعى بذر را كاشت كه نسل از مجراى آن به ثمر مىرسد ، و مواقعهء در پشت زن نمىتواند برآورندهء اين منظور باشد . علاوه بر اين ، خداوند متعال پس از آن مىفرمايد : « وَقَدِّمُوا لأَنْفُسِكُمْ » كه بر حسب تفسير بعضى از مفسرين بدين معنى است كه پيش از مرگ خود - با ايجاد نسل - به ادامهء وجود خود روى آوريد و فرزند شما مىتواند تداوم بخش خودتان باشد . و در حديث آمده است : « اذا مات ابن آدم انقطع عمله الَّا عن ثلث : ولد صالح يدعو له ، و صدقة جارية ، و علم به ينتفع بعده » پس معنى « أَنَّى شِئْتُمْ » با چنين ديدگاهى عبارت از مواقعه در موضعى است كه معمولا بذر فرزند را مىتوان در آن غرس كرده و از مجراى آن ، نسل را به ثمر رساند ( با استفاده از : مجمع البيان 2 / 320 ، 321 ) .\r\nحالت سوم :\r\nدر صورتى كه يكى از مفسرين سبب نزول خاصى را يادآور شود ، و مفسرى ديگر از سبب نزولى ديگر ياد كند . چنانچه اسناد يكى از آن دو صحيح باشد ، و اسناد آن ديگرى صحيح نباشد ، بر آنكه اسناد او صحيح است بايد اعتماد نمود و محتواى آن را به عنوان سبب نزول آيه تلقى كرد .\r\nدر قرآن كريم براى تبيين اين حالت نمونه هائى وجود دارد كه ما چند نمونه را ذكر مىكنيم ، نمونه هائى كه براى هر يك از آنها سبب نزول متعددى ياد شده است :\r\n1 - سبب نزول آيات سورهء « و الضحى » :\r\nشيخين ، يعنى بخارى و مسلم و ديگران در كتابهاى خود ، حديثى از جندب « 120 »\r\n\r\n","description":"","footnote":"\r\n120 - أبو ذر جندب بن جنادة بن سفيان بن عبيد ، معروف به « ابى ذر غفارى » ( م 32 ه ق ) از كبار صحابه و داراى سابقهء زيادى در اسلام بوده كه گويند : وى پس از آنكه فقط چهار نفر ايمان آوردند پنجمين فردى است كه اسلام را پذيرفت . و بعد از رحلت نبى اكرم ( صلَّى اللَّه عليه و آله و سلم ) به باديهء شام هجرت كرد ، و تا پس از مرگ ابى بكر و عمر در آنجا ماند ، تا عثمان عهده دار خلافت شد كه در اين هنگام در دمشق مقيم گشت و مستضعفان را عليه طاغوتيان مىشوراند ، و سر انجام اضطراب و نگرانى طاغوتيان را باعث گشت .\r\nمعاويه كه والى شام بود از او نزد عثمان شكايت برد ، تا عثمان او را به مدينه فرا خواند . در مدينه نيز دريغكارى اغنياء نسبت به فقراء را سخت تقبيح مىكرد . عثمان وى را به « ربذه » كه يكى از قراء مدينه بود تبعيد كرد تا در همانجا از دنيا رفت . بخارى و مسلم 281 حديث از او در كتابهاى خود آورده‌اند . ابى منصور ظفر بن حمدون با درائى كتاب « اخبار ابى ذر » را در بارهء وى نگاشت ، چنان كه ابن بابويه قمى نيز در بارهء او كتاب « اخبار ابى ذرّ » را تأليف كرده است ( الاعلام 2 / 136 ، 137 ) .\r\n","page_name":" 180 ","page_number":180},
  {"content":"\r\nآورده‌اند كه نبى اكرم ( صلَّى اللَّه عليه و آله و سلم ) بيمار شد و نتوانست يك شب و يا دو شب از جاى خود برخيزد . زنى « 121 » نزد آنحضرت آمد و گفت : اى محمد ، من چنين مىبينم كه مدتى است شيطان تو نزد تو نمىآيد و ترا ترك گفته است ؟ ! به دنبال سخن اين زن بود كه خداوند متعال آيات سورهء « و الضحى » را نازل كرد :\r\n« وَالضُّحى ، وَاللَّيْلِ إِذا سَجى ، ما وَدَّعَكَ رَبُّكَ وَما قَلى ، وَلَلآخِرَةُ خَيْرٌ لَكَ مِنَ الأُولى ، وَلَسَوْفَ يُعْطِيكَ رَبُّكَ فَتَرْضى . . . »\r\nسوگند به روز روشن و چاشتگاه ، و سوگند به شب آنگاه كه آرام گيرد و يا همه جا را زير پوشش قرار دهد ، كه خداوند ترا بدرود نگفته و از تو ناخوش نيست . و سراى پسين و آن جهانى ، ترا به از سراى پيشين و اين جهانى است ، و به زودى پروردگارت ترا مشمول عطاى خويش ساخته تا خشنود گردى .\r\nدر رابطه با آيات مذكور ، طبرانى « 122 » و ابن ابى شيبه « 123 » ، حديثى را از حفص بن ميسره « 124 » آورده‌اند كه او از مادرش ، و او نيز از مادر خود - كه خدمتكار رسول خدا ( صلَّى اللَّه عليه و آله و سلم ) بود - روايت كرده است : توله سگى وارد خانهء آنحضرت شد و زير تخت آن حضرت رفت و همانجا ماند و سر انجام در همانجا مرد . پس از اين جريان چهار روز بر نبى اكرم ( صلَّى اللَّه عليه و آله و سلم ) سپرى گشت كه وحى بر آن حضرت نازل نمىشد . نبى\r\n\r\n","description":"","footnote":"\r\n121 - گويند : اين زن ، ام جميل ، همسر ابى لهب و خواهر ابى سفيان بوده است ( رك : كشف الاسرار 10 / 532 .\r\nروض الجنان 10 / 309 . در اسباب النزول واحدى آمده است : زنى از قريش . اما طبرسى مىنويسد : فقالت له‌ام جميل بنت حرب ، امرأة ابى لهب » ( بنگريد به اسباب النزول : واحدى ، ص 256 . مجمع البيان 10 / 504 ) .\r\n122 - أبو القاسم سليمان بن احمد بن ايوب بن مطير لخمى شامى ( 260 - 360 ه ق ) از كبار محدّثين كه اصلا از « طبريهء » شام بوده و بدان منسوب است ، اما خود در « عكا » زاده شد و به حجاز و يمن و مصر و عراق و ايران و جزيره سفر كرده ، و در اصفهان از دنيا رفت . وى داراى سه معجم : صغير ، كبير ، و وسيط در حديث مىباشد كه اسماء مشايخ حديث را در آنها به ترتيب حروف تهجى آورده است . از جمله آثار او است : « كتابهايى در تفسير » ، « الاوائل » ، « دلائل النبوة » ، و جز آنها ( الاعلام 3 / 181 ) .\r\n123 - سه نفر به نام ابن ابى شيبه معروفند : كه هر سه ، عبسى هستند : 1 - ابو جعفر محمد بن عثمان بن محمد بن ابى شيبه عبسى ( م 297 ه ق ) مورّخ رجال حديث و از حفّاظ به شمار مىآيد ، و كتاب بزرگى در تاريخ نگاشته است ( الاعلام 7 / 142 ) 2 - ابو بكر عبد اللَّه بن محمد بن ابى شيبهء عبسى ( 159 - 235 ه ق ) از حفّاظ حديث و داراى كتاب « المسند » و « المصنّف » در حديث 3 - برادر او : ابو الحسن عثمان بن محمد بن ابى شيبهء عبسى ( 156 - 239 ) از حفّاظ حديث و مؤلف « المسند » و « التفسير » مىباشد ( رك : الاعلام 4 / 260 و 1373 .\r\n124 - ابو عمرو حفص بن ميسرة شامى ، محدث .\r\n","page_name":" 181 ","page_number":181},
  {"content":"\r\nاكرم ( صلَّى اللَّه عليه و آله و سلم ) فرمود : اى خوله « 125 » ، چه حادثه‌اى در خانهء رسول خدا روى داده است كه جبرائيل نزد من نمىآيد . خوله مىگويد : من با خود گفتم : چه خوب و بجا است كه من خانه را سر و سامان داده و آن را رُفت و روب نمايم . جارو را زير تخت كشاندم كه در نتيجه ، آن توله سگ را بيرون آوردم . به دنبال نظافت خانه ديدم رسول خدا ( صلَّى اللَّه عليه و آله و سلم ) در حالى كه چانه و محاسنش مىلرزيد وارد شد - و معمولا وقتى كه بر آنحضرت وحى نازل مىگرديد رعشه و لرزش اندامش را فرا مىگرفت - خداوند متعال از پى نظافت خانه ، « وَالضُّحى . . . » تا « . . . فَتَرْضى » را نازل كرد . « 126 »\r\nابن حجر عسقلانى در « فتح البارى فى شرح صحيح البخارى » مىگويد : قضيهء تأخير جبرائيل براى نزول وحى - به خاطر وجود توله سگى كه زير تخت نبى اكرم ( صلَّى اللَّه عليه و آله و سلم ) مرده بود - قضيه و داستانى مشهور « 127 » مىباشد ، لكن بر شمردن اين قضيه به عنوان سبب نزول آيات سورهء « و الضحى » را بايد « غريب » « 128 » تلقى كرد ، علاوه بر آنكه در\r\n\r\n","description":"","footnote":"\r\n125 - همان زنى كه ما از او به عنوان خدمتكار رسول خدا ( صلَّى اللَّه عليه و آله و سلم ) ياد كرديم .\r\n126 - و نيز بنگريد به : اسباب النزول : واحدى ، ص 256 . كشف الاسرار 10 / 522 . [ . . . 
  ]\r\n127 - مشهور عبارت از حديثى است كه در ميان مردم كسب شهرت كرده است ، اعم از آنكه داراى اصل و اساس روائى باشد يا نه ، يا داراى يك اسناد و يا بيشتر ، و يا اساسا داراى اسناد نباشد ، و يا داراى اسناد موضوع و مجعول باشد . مدار حديث مشهور اين است كه در ميان مردم داراى شهرت باشد و لو آنكه موضوع و مجعول باشد ( التعريف بالقرآن و الحديث ، ص 246 ) .\r\n128 - حديث غريب عبارت از حديثى است كه تنها يك راوى در يكى از طبقات بعد از صحابه آن را روايت كرده باشد .\r\nاگر غرابت و تفرد در روايت مربوط به تابعى باشد - اعم از آنكه اين غرابت فقط مربوط به خود او و يا مربوط به او و كسى كه پس از او است و يا مربوط به تمام روايان بعد از صحابى و يا در اكثر سندى كه پس از صحابى ياد مىشود باشد - اين حديث را « غريب مطلق » مىنامند .\r\nحديث غريب را به چند دسته تقسيم مىكنند :\r\nاول - غريب الاسناد ، و آن عبارت از حديثى است كه در تمام طبقات فقط يك نفر آن هم از يك نفر نقل كرده باشد ، و يا حديثى است كه يك نفر آن را نقل كرده ، ولى متن آن به طريق ديگرى معروف باشد ، اين گونه حديث را « مفرد » گويند .\r\nدوم - غريب المتن و الاسناد ، و آن حديث معروفى است كه متن آن توسط جمعى از صحابه نقل شده ، و يا يك نفر فقط از فردى صحابى - كه ديگران از او نقل نكرده‌اند - روايت كند . حديث غريب غالبا غير صحيح است .\r\nسوم - غريب المتن مفرد ، و آن حديثى است كه در طبقهء اول و يا در نقل از شيخ حديث فقط يك نفر آن را روايت كرده باشد ، اگر چه در طبقات بعدى اشتهار يافته و جمعى آن را نقل كرده باشند ، مانند حديث « انّما الاعمال بالنّيات » كه فقط عمر بن الخطاب آن را نقل نموده ، و از وى فقط علقمة بن وقاص ليثى ، و از علقمه فقط محمد بن ابراهيم تميمى ، و از او فقط يحيى بن سعيد نقل كرده است ، ولى از يحيى جمع كثيرى ، در حدود دويست نفر نقل روايت كرده‌اند .\r\nغريب را به اعتبارى « مفرد » مىنامند . و اگر چنانچه در طبقات بعد ، عدهء كثيرى نقل كنند به اين اعتبار آن را « مشهور » نيز مىنامند ، مانند همان حديث « انّما الاعمال بالنّيات » .\r\nچهارم - غريب الالفاظ : خبرى است كه لغات و الفاظ و تعابيرى مشكل و بدور از استعمال در آن يافت شود ( بنگريد به : التعريف بالقرآن و الحديث ، ص 249 . دراية الحديث : كاظم مدير شانه چى ، ص 52 - 54 ) .\r\n","page_name":" 182 ","page_number":182},
  {"content":"\r\nسلسلهء اسناد آن كسى به چشم مىخورد كه در رجال حديث ناشناخته و مجهول مىباشد . « 129 » لذا بايد به همان حديثى كه در « صحيحين » آمده به عنوان سبب نزول اين آيات اعتماد نمود مبنى بر اينكه‌ام جميل زن ابى لهب آن سخن ناروا را در بارهء نبى اكرم ( صلَّى اللَّه عليه و آله و سلم ) بر زبان آورد كه موجب نزول آيات مذكور گرديد .\r\nطبرسى ( رضوان اللَّه تعالى عليه ) اقوال زير را در بارهء سبب نزول آيات نخستين سورهء « و الضحى » ياد كرده است :\r\nالف - ابن عباس مىگفت : مدّت پانزده روز وحى بر نبى اكرم ( صلَّى اللَّه عليه و آله و سلم ) منقطع شد . مشركين گفتند : پروردگار محمد ( صلَّى اللَّه عليه و آله و سلم ) وى را ترك گفته و از وى بيزار گشته است . اگر امر رسالت او از جانب خدا مىبود بايد پياپى وحى بر او نازل گردد . به دنبال اين قضيه آيات مذكور نازل گرديد . عده‌اى گفته‌اند :\r\nمدّت انقطاع وحى دوازده روز و عدّهء ديگر گفته‌اند : چهل روز بوده است .\r\nب - گويند كه مسلمين گفتند : يا رسول اللَّه ، مدّتى است كه وحى بر شما نازل نمىشود ؟ فرمود : چگونه بر من وحى نازل گردد ، در حالى كه شما دست و انگشتان خود را شستشو نمىدهد و آن را پاكيزه نمىسازيد ، و ناخنهاى خود را نمىچينيد . خداوند متعال جبرائيل ( عليه السلام ) را فرستاد و اين سوره را آورد كه مشركين سخنى بر خلاف واقع به ميان آوردند . وقتى جبرائيل آمد نبى اكرم ( صلَّى اللَّه عليه و آله و سلم ) به او فرمود : نيامدى تا اينكه شوق ديدار تو در من رو به ازدياد گذاشت ؟ جبرائيل ( عليه السلام ) پاسخ داد : اشتياق من به ديدار تو فزونتر بوده است ، من بنده‌اى مأمور هستم و جز به فرمان پروردگارت فرود نمىآيم .\r\nج - و نيز گويند : يهوديان از نبى اكرم ( صلَّى اللَّه عليه و آله و سلم ) راجع به « ذى القرنين » و « اصحاب كهف » و « روح » سؤال كردند . آنحضرت پاسخ داد : فردا گزارش آنها را بيان خواهم كرد و « ان شاء اللَّه » نگفت . وحى از آنحضرت در اين ايام منقطع گشت ، و در نتيجه از شماتت و دشنام دشمنان اندوهگين گشت . از پى اين شماتت و اندوه بود كه سورهء « و الضحى » نازل شد تا قلب آنحضرت را تسلى بخشد ، و اندوه او را فرونشاند .\r\nد - و سر انجام ، بعضى گفته‌اند : « مشركين سنگى بر انگشتان رسول خدا ( صلَّى اللَّه عليه و آله و سلم ) زدند و خون آلودش نمودند ، آنحضرت گفت : « هل انت الا اصبع\r\n\r\n","description":"","footnote":"\r\n129 - چون در حديث ياد شده آمده است : « . . . او از مادرش ، و او از مادرش . . . » كه اين دو ناشناخته و مجهول مىباشند .\r\n","page_name":" 183 ","page_number":183},
  {"content":"\r\n\r\nدميت ، و فى سبيل اللَّه القيت » ابو الفتوح به دنبال آن مىنويسد : « دو روز از خانه بيرون نيامد ، زنى گفت - گفتند آن زن ام جميل بود ، زن ابو سفيان - : يا محمد چند روز گذشت كه آن شيطان تو نيامد بر تو از خداى تو ؟ خداى تعالى اين آيه فرستاد : « بِسْمِ اللَّه الرَّحْمنِ الرَّحِيمِ ، وَالضُّحى . . . » .\r\nه - جبرائيل ( عليه السلام ) مدتى در نزول وحى تأخير كرد و رسول اكرم ( صلَّى اللَّه عليه و آله و سلم ) سخت بىتابى مىنمود . خديجه عرض كرد : « قد قلاك ربّك لما يرى جزعك ؟ » كه خداوند متعال ، « وَالضُّحى ، وَاللَّيْلِ إِذا سَجى ، ما وَدَّعَكَ رَبُّكَ وَما قَلى » را نازل كرد .\r\nو - زيد بن اسلم گفت : سبب احتباس وحى آن بود كه بعضى از زنان رسول ( صلَّى اللَّه عليه و آله و سلم ) توله سگى را در سراى برده بودند و مىپروردند بى علم رسول ( عليه السلام ) . چون وحى آمد رسول ( صلَّى اللَّه عليه و آله و سلم ) جبرئيل ( عليه السلام ) را گفت : چرا چندين روز نيامدى ؟ گفت : ندانى كه ما در سرائى نرويم كه در او سگ و يا صورت باشد . « 4 »\r\n2 - سبب نزول آيهء : « فَأَيْنَما تُوَلُّوا فَثَمَّ وَجْه اللَّه »\r\n:\r\nيكى از نمونه هائى كه سبب نزول متعددى در بارهء آن روايت كرده‌اند و اسناد آنها از لحاظ صحت و ضعف متفاوت مىباشد عبارت از همين آيه مىباشد كه به پنج روايت مىرسد :\r\nاوّل - حديثى كه محمد بن جرير طبرى و ابن ابى حاتم « 130 » - از طريق على بن ابى طلحه « 131 » - از ابن عباس در كتابهاى خود آورده‌اند كه وى مىگفت : وقتى رسول خدا ( صلَّى اللَّه عليه و آله و سلم ) به مدينه مهاجرت كرد خداوند متعال به او دستور داد بيت المقدس را قبلهء خود قرار دهد . يهوديان از اين جريان شادمان شدند [ كه مسلمين در برابر قبلهء آنان نماز مىگذارند 
  ] رسول خدا ( صلَّى اللَّه عليه و آله و سلم ) چند ماه به سوى بيت المقدس نماز مىگذارد ، اما به قبلهء ابراهيم احساس شوق و علاقه مىنمود : لذا اين قبله\r\n\r\n","description":"","footnote":"\r\n( 4 ) بنگريد به : مجمع البيان 10 / 504 . روض الجنان 10 / 308 ، 309 . اسباب النزول : واحدى ، ص 256 . لباب النقول ، ص 803 - 805 . كشف الاسرار 10 / 522 ، 523 . جامع البيان 30 / 148 .\r\n130 - ابو محمد عبد الرحمن بن محمد ابى حاتم بن ادريس بن منذر تميمى حنظلى رازى ( 240 - 327 ه ق ) حافظ حديث و از كبار محدثين كه از آثار او است : « الجرح و التعديل » ، « التفسير » ، « الرّد على الجهمية » ، « علل الحديث » ، « المسند » كه كتاب بزرگى است ، « المراسيل » و جز آنها ( الاعلام 4 / 99 ) .\r\n131 - على بن ابى طلحهء شامى از روات حديث ، ترجمهء احوال او را على رغم تتبع نيافتم .\r\n","page_name":" 184 ","page_number":184},
  {"content":"\r\nرا از خدا درخواست مىكرد و سر به سوى آسمان مىداشت و نگران لطف پروردگار بود كه خداوند متعال آيهء زير را نازل كرد :\r\n« وَمِنْ حَيْثُ خَرَجْتَ فَوَلِّ وَجْهَكَ شَطْرَ الْمَسْجِدِ الْحَرامِ وَحَيْثُ ما كُنْتُمْ فَوَلُّوا وُجُوهَكُمْ شَطْرَه لِئَلَّا يَكُونَ لِلنَّاسِ عَلَيْكُمْ حُجَّةٌ . . . » ( بقره : 150 ) :\r\nو اى پيامبر ! به هر جا كه مىروى و به هر سوى كه بيرون شوى چهرهء خود را فراسوى مسجد الحرام برگردان ، و شما مسلمين كه امت اين پيامبر هستيد هر جا كه باشيد روىهاى خويش فراسوى آن قرار دهيد تا از سوى هيچيك از مردم عليه شما بهانه‌اى در ميان نباشد [ يعنى وقتى شما رو به كعبه نماز نخوانيد آنها با شما از راه بهانه جوئى ستيز كرده و مىگويند : اين همان پيامبرى نيست كه به نبوت او در تورات بشارت آمده است ، چرا كه آن پيامبر كسى است كه به دو قبله نماز مىگذارد 
  ] .\r\nاز اين جريان ، يهوديان به ترديد افتاده و گفتند : چه چيزى باعث گرديد كه مسلمين را از قبلهء پيشين - يعنى قبله‌اى كه قبلا به سوى آن نماز مىگذاردند - روى گردان سازد .\r\nخداوند متعال آيهء زير را نازل كرد :\r\n« قُلْ لِلَّه الْمَشْرِقُ وَالْمَغْرِبُ » ( بقره : 142 ) .\r\nو نيز فرمود :\r\n« فَأَيْنَما تُوَلُّوا فَثَمَّ وَجْه اللَّه » ( بقره : 115 ) « 132 » دوم - حاكم و ديگران از عبد اللَّه بن عمر حديثى آورده‌اند كه مىگفت : آيهء « فَأَيْنَما تُوَلُّوا فَثَمَّ وَجْه اللَّه » در مورد نماز استحبابى وارد شده است مبنى بر اينكه مىتوانى - در حالى كه سوار بر مركب هستى - به هر سوئى كه مركب تو روى مىآورد چنين نمازى را برگزار كنى . « 133 »\r\nسوم - ترمذى « 134 » از حديث عامر بن ربيعه « 135 » روايتى را - كه آن را ضعيف برشمرده - در كتاب خود آورده كه عامر مىگفت : ما در يكى از سفرها با تاريكى شب\r\n\r\n","description":"","footnote":"\r\n132 - جامع البيان 1 / 399 ، 400 .\r\n133 - و نيز بنگريد به : جامع البيان 1 / 400 ، 401 .\r\n134 - محمد بن عيسى بن سوره سلمى بوغى ترمذى : ابو عيسى ( 209 - 279 ه ق ) از دانشمندان و حفاظ حديث از مردم ترمذ ( كنار نهر جيحون ) كه نزد بخارى تلمذ كرد . و از آثار او است « الجامع الكبير » در حديث كه به « صحيح ترمذى » شهرت دارد ، « الشمائل النبوية » ، « التاريخ » و « العلل » در حديث ( الاعلام 7 / 213 ) .\r\n135 - عامر بن ربيعة بن كعب عنزى ( م 33 ه ق ) كه از سابقه‌اى طولانى در اسلام برخوردار است ، در همهء جنگها همراه رسول خدا ( صلَّى اللَّه عليه و آله و سلم ) حضور به هم رساند . عثمان به هنگام انجام مراسم حج ، وى را جانشين خود در مدينه قرار داد ، و پس از قتل عثمان از دنيا رفت . وى داراى 22 حديث مىباشد ( الاعلام 4 / 18 ) .\r\n","page_name":" 185 ","page_number":185},
  {"content":"\r\nمواجه شديم ، و لذا نمىدانستيم قبله در كدام سو است . هر يك از ما به سمتى كه خود انتخاب كرده بود نماز گذارد . وقتى بامدادان بر ما فرا رسيد اين جريان را براى رسول خدا ( صلَّى اللَّه عليه و آله و سلم ) گزارش نموديم كه در نتيجه ، آيهء « فَأَيْنَما تُوَلُّوا . . . » نازل گرديد » « 136 » دارقطنى « 137 » نيز از حديث جابر بن عبد اللَّه انصارى روايتى را مانند آن - با سندى ضعيف ! ؟ - در كتاب خود آورده است .\r\nچهارم - ابن جرير ، حديثى از مجاهد آورده كه وى مىگفت : آنگاه كه آيهء زير نازل شد :\r\n« ادْعُونِي أَسْتَجِبْ لَكُمْ » ( غافر : 60 ) :\r\nمرا بخوانيد و از من درخواست كنيد كه به درخواست شما پاسخ مثبت خواهم داد .\r\nمردم گفتند : در كدام سو به خدا روى آوريم و از او درخواست كنيم ؟ از پى اين سؤال آيهء : « فَأَيْنَما تُوَلُّوا فَثَمَّ وَجْه اللَّه » نازل گرديد . البته اين حديث ، « مرسل » « 138 » مىباشد .\r\nپنجم - همان ابن جرير طبرى حديثى از قتاده آورده است كه نبى اكرم ( صلَّى اللَّه عليه و آله و سلم ) به اصحابش فرمود : « يكى از برادران شما از دنيا رفته است ، برويد بر او نماز گذاريد . آنها گفتند : او به سوى قبلهء مسلمين نماز نمىگذارد . از پى سخن اصحاب ، آيهء : « فَأَيْنَما تُوَلُّوا . . . » نازل گرديد . اين حديث ، « معضل 13 » » و جدا « غريب « 140 » »\r\n\r\n","description":"","footnote":"\r\n136 - حديثى قريب به همين مضمون را ببينيد در : جامع البيان 1 / 401 .\r\n137 - ابو الحسن على بن عمر بن احمد بن مهدى دارقطنى شافعى ( 306 - 385 ه ق ) پيشواى عصر خود در حديث ، و نخستين كسى است كه قراءات را تصنيف كرده و ابوابى براى آن منعقد ساخته است . وى در « دارقطن » ( از محله هاى بغداد ) زاده شد و به مصر كوچيد . در آنجا ابن خيزابه ( وزير كافور اخشيدى ) به وى در تأليف « مسند » يارى داد . آنگاه به بغداد بازگشت و در آنجا از دنيا رفت . از آثار او است : « السنن » ، « العلل الواردة فى الاحاديث النبوية » ، « المجتنى من السنن المأثورة » ، « المختلف و المؤتلف » در حديث ، و « الضّعفاء » ( الاعلام 5 / 130 ) .\r\n138 - تعريف حديث مرسل قبلا گذشت . [ . . . 
  ]\r\n139 - حديثى است كه از آغاز يا وسط سلسلهء سند دو نفر و يا بيشتر متواليا حذف گرديده باشد . در كفايهء خطيب آمده است : « و امّا ما رواه تابعىّ التّابعى عن النّبى ( صلَّى اللَّه عليه و آله و سلم ) يسمّونه معضلا ( كفايهء خطيب ) السّقط بالاسناد ان كان باثنين فصاعدا مع التّوالى فهو معضل » ( رك : دراية الحديث : مدير شانه چى ، ص 83 ، 84 ) . حديث معضل داراى ابهام و اشكال فزونترى نسبت به حديث منقطع مىباشد ، و حديث « منقطع » عبارت از حديثى است كه آخرين راوى در آن مذكور و يا معلوم نباشد .\r\n140 - معنى آن قبلا گزارش شد .\r\n","page_name":" 186 ","page_number":186},
  {"content":"\r\n\r\n\r\nاست . « 141 »\r\nمفسرين ، اين پنج سبب مختلف را در تفسير خود ياد كرده‌اند « 142 » كه هر يك از آنها با مضمونى متفاوت از ديگرى در مقام بيان سبب نزول آيهء : « فَأَيْنَما تُوَلُّوا فَثَمَّ وَجْه اللَّه » ، روايت شده است .\r\nبه كداميك از اين احاديث - كه در رابطه با سبب نزول آيهء مذكور است - مىتوان اعتماد كرد ؟\r\nدر ميان اين روايات ، حديث اخير ، يعنى پنجمى - به خاطر اينكه معضل است - از همهء آنها ضعيفتر مىباشد .\r\nدر درجهء دوّم حديث ما قبل آن ، يعنى حديث چهارم - به خاطر مرسل بودن - از سه حديث ما قبل آن ضعيفتر است .\r\nآنگاه حديث ما قبل آن ، يعنى حديث سوم - به علت ضعف روات آن - نسبت به دو حديث ما قبل آن ضعيف مىباشد .\r\nحديث دوم - اگرچه صحيح است - لكن راوى در آن داراى تعبيرى : به سان « قد انزلت فى كذا » است ، يعنى به سبب نزول تصريح نكرده است . و لذا نمىتوان آن را به عنوان سبب نزول تلقى كرد ، بلكه تفسير و استنباطى است كه از عبد اللَّه بن عمر روايت شده است .\r\nامّا حديث اول حديثى است كه صحيح الاسناد بوده و راوى نيز به ذكر سبب نزول تصريح كرده است ، به همين جهت مىتوان به آن در رابطه با بيان سبب نزول اعتماد كرده و بدان ارزش نهاد .\r\n3 - سبب نزول آيهء « وَإِنْ كادُوا لَيَفْتِنُونَكَ عَنِ الَّذِي أَوْحَيْنا إِلَيْكَ . . . »\r\n:\r\nيكى از نمونه هاى ديگرى كه سبب نزول متعددى در بارهء آنها ياد شده و اسناد آنها از نظر صحت و ضعف متفاوت مىباشد عبارت از آيه هاى 73 تا 75 سورهء اسراء است كه در زير از آنها ياد مىكنيم ، و حديث مختلف در بارهء سبب نزول آنها روايت شده است :\r\n\r\n","description":"","footnote":"\r\n141 - حديثى قريب به همين مضمون در « جامع البيان 1 / 401 » آمده و از اين شخصى كه از دنيا رفته بود به نام « نجاشى » ياد شده است .\r\n142 - بنگريد به : جامع البيان 1 / 399 - 402 . مجمع البيان 1 / 191 . اسباب النزول : واحدى ، ص 20 ، 21 .\r\nلباب النقول ، ص 40 - 46 . بحث مفصلَّى راجع به اين آيه و آيه‌اى ديگرى مشابه با آن ، ضمن بيان « فائدهء چهارم شناخت اسباب النزول » در همين دفتر گزارش شده است ، و تفصيل سخن در بارهء اين آيه را مىتوان در آنجا بررسى كرد .\r\n","page_name":" 187 ","page_number":187},
  {"content":"\r\nاول - حديثى است كه ابن مردويه « 143 » و ابن ابى حاتم - از طريق ابن اسحاق « 144 » از محمد بن ابى محمد « 145 » ، از عكرمه ، يا سعيد بن جبير ، از ابن عباس - در كتابهاى خود آورده‌اند مبنى بر اين كه ابن عباس مىگفت :\r\n« امية بن خلف « 146 » و ابو جهل بن هشام « 147 » و رجالى از قريش به راه افتادند و نزد رسول خدا ( صلَّى اللَّه عليه و آله و سلم ) آمدند و گفتند : اى محمد ، بيا - ولو با سر انگشت خود - آلهه و بتهاى ما را به لمس و سودن گير كه ما - به پايمردى تو ! در اين كار - با تو وارد دين و آئين تو مىگرديم . نرمش و گرايشى در قلب آن حضرت نسبت به درخواست آنان پديد آمد . به دنبال پديد آمدن اين حالت بود كه آيات زير نازل گرديد :\r\n« وَإِنْ كادُوا لَيَفْتِنُونَكَ عَنِ الَّذِي أَوْحَيْنا إِلَيْكَ لِتَفْتَرِيَ عَلَيْنا غَيْرَه وَإِذاً لَاتَّخَذُوكَ خَلِيلًا . وَلَوْ لا أَنْ ثَبَّتْناكَ لَقَدْ كِدْتَ تَرْكَنُ إِلَيْهِمْ شَيْئاً قَلِيلًا . إِذاً لأَذَقْناكَ ضِعْفَ الْحَياةِ وَضِعْفَ الْمَماتِ ثُمَّ لا تَجِدُ لَكَ عَلَيْنا نَصِيراً » ( اسراء : 73 - 75 ) :\r\nو اگر خواستند ترا فريبكارانه بيازمايند و از آنچه به سوى تو وحى نموديم روى گردان سازند تا تو بر ما سخنى دروغين بر زبان آورى كه ما آن را نگفتيم . اگر اين چنين مىبودى ترا دوست خود مىگرفتند . و اگر نه آن بود كه ما ترا پاى بر جاى نگاه مىداشتيم تحقيقا به آسانى به سوى ايشان اندك گرايشى يافته و در حد ناچيزى هم كه بود با آنان مىآرميدى . آنگاه به تو دو برابر از عذاب زندگانى و عذاب پس از مرگ را مىچشانيديم . سپس براى خود در برابر ارادهء ما يار و ياورى نمىيافتى .\r\n\r\n","description":"","footnote":"\r\n143 - أبو بكر احمد بن موسى بن مردويهء اصفهانى ( 323 - 410 ه ق ) كه او را « ابن مردويهء كبير » نيز مىنامند . وى حافظ و مورّخ و مفسرى از اهل اصفهان بوده است . از آثار او است « التاريخ » ، « تفسير القرآن » ، « مسند » و « مستخرج » در حديث ( الاعلام 1 / 246 ) . نام او در قاموس الاعلام به غلط ، بكر بن احمد آمده است ، هامش لغتنامه 2 / 348 ) .\r\n144 - محمد بن اسحاق مطلبى مدنى ( م 151 ه ق ) از اقدم مورخين عرب و اهل مدينه . از آثار او است « السيرة النبوية » ، « كتاب الخلفاء » و « كتاب المبدأ » . وى قدرى مذهب و از حفاظ حديث بوده است . ابن حيان در بارهء او گفته است : « لم يكن احد بالمدينة يقارب ابن اسحاق فى عمله و يوازيه فى جمعه ، و هو من احسن النّاس سياقا للاخبار ( الاعلام 6 / 252 ) .\r\n145 - على رغم تتبع شرح احوال او را نيافتم .\r\n146 - امية بن خلف بن وهب ( م 2 ه ق ) يكى از جباران و سركردگان دوران جاهلى كه زمان اسلام را درك كرد ، لكن اسلام نياورد . و او همان كسى است كه بلال را شكنجه مىداد . عبد الرحمن بن عوف ، امية را در جنگ بدر اسير كرد و بلال او را ديد و فرياد برآورد و مردم را به قتل او تشويق كرد و در نتيجه او را به قتل رساندند ( الاعلام 1 / 362 ) .\r\n147 - ابو جهل عمرو بن هشام بن مغيرهء مخزومى قرشى ( م 2 ه ق ) ، سختترين دشمن نبى اكرم ( صلَّى اللَّه عليه و آله و سلم ) و يكى از سران و قهرمانان و هوشمندان قريش در دوران جاهليت . او را « أبو الحكم » نيز مىناميدند . وى از كشته شدگان جنگ بدر مىباشد كه به دست مسلمين انجام گرفت ( الاعلام 5 / 262 ) .\r\n","page_name":" 188 ","page_number":188},
  {"content":"\r\nدوم - ابن مردويه از طريق عوفى « 148 » ، از ابن عباس روايتى در كتاب خود آورده كه بنى ثقيف « 149 » به نبى اكرم ( صلَّى اللَّه عليه و آله و سلم ) گفتند : يك سال براى ما مهلت بگذار تا هديه هائى كه نثار بتان مىگردد برسد . وقتى آن هدايائى را - كه براى اين بتها مىآورند - دريافت كرديم آنها را به تملك خود درآورده و در اختيار خويش قرار خواهيم داد ، آنگاه اسلام مىآوريم . رسول اكرم ( صلَّى اللَّه عليه و آله و سلم ) نزديك بود آهنگ آن كند كه اين مدت را بدانها مهلت دهد . در پى چنين آهنگ نيم كاره بود كه آيات : « وَإِنْ كادُوا لَيَفْتِنُونَكَ عَنِ الَّذِي . . . » نازل گرديد .\r\nطبق حديث دوم كه ابن مردويه روايت كرده است بايد اين آيات در مدينه نازل شده باشد ، و اسناد آن ، ضعيف است . « 150 » اما طبق حديث اولى كه همان ابن مردويه در كتاب خود آورده بايد اين آيات در مكه نازل شده باشد ، و اسناد اين حديث ، « حَسَن » « 151 » است .\r\n\r\n","description":"","footnote":"\r\n148 - ظاهرا وى عبارت از ابو الحسن عطية بن سعد بن جنادهء عوفى جدلى قيسى كوفى ( م 111 ه ) از رجال حديث كه از شيعيان اهل كوفه به شمار مىرفت . وى با ابن اشعث خروج كرد و حجاج بن يوسف به محمد بن قاسم ثقفى نامه نوشت :\r\nكه عطيه را احضار كن ، اگر او على بن أبي طالب [ عليه السلام 
  ] را سبّ و دشنام گفت ، فبها ، و الا چهار صد ضربه تازيانه بر بدن او وارد كن و موى سر و صورت او را بتراش . محمد او را به چنين كارى دعوت كرد ، اما او از دشنام امتناع ورزيد .\r\nقاسم چهارصد ضربه تازيانه بر بدن او نواخت و موى سر و صورت او را تراشيد ، آنگاه عطيه به ايران پناهنده شد و تا آخر عمر حجاج در آنجا ماند . و آنگاه كه عمر بن هبيره والى عراق شد به او اجازه ورود به عراق داد كه وارد عراق شود . وى به كوفه بازگشت و در آنجا وفات كرد ( الاعلام 5 / 85 ) .\r\n149 - بنى ثقيف از نتاج ثقيف بن منبّه بن بكر بن هوازن ، از عدنان ، نياى جاهلى كه در صورت نسبت ، « ثقفى » مىگويند . گويند : نام او « قسى » بوده ، و ثقيف لقب او است . موطن فرزندان وى عبارت از « طائف » بوده كه بطنهائى را تشكيل مىدادند . بت آنها در جاهليت ، « لات » و بر صخره‌اى در طائف نصب شده بود كه خالد بن وليد و مغيرة بن شعبه آن را درهم كوبيدند . تلبيهء آنان در جاهليت به هنگام حج چنين بوده است : « لبيك اللَّهمّ انّ ثقيفا قد اتوك ، و اخلفوا المال و قد رجوك » ( الاعلام 2 / 82 ) .\r\n150 - علت و بهانه‌اى كه سيوطى براى اثبات ضعف اسناد اين حديث در نظر گرفته ، ظاهرا عبارت از وجود عطيهء عوفى در طريق اين روايت است . و چون عوفى شيعى بوده ، گويا سيوطى به خاطر تشيع او ، وى را از نظر روايت تضعيف مىكند .\r\nابن سعد در طبقات آورده على ( عليه السلام ) او را عطيه ناميد . و چون شيعى بوده است محمد بن حبان در كتاب « المجروحين » 1 / 234 و 2 / 176 ، او و فرزند و نوهء وى را از ضعفاء برشمرده ، در حالى كه ابن سعد مىنويسد : « كان ثقة ان شاء اللَّه و له احاديث صالحة » و ابو حاتم گفته : يكتب حديثه ، ضعيف » . ابن معين مىگفت : « صالح » ( هامش « المجروحين » 2 / 176 ) فرزند او على بن عطيه عوفى را شيخ طوسى از اصحاب امام صادق ( عليه السلام ) برشمرده ، و خود او و فرزندانش در كتب رجال شيعى از شقات به شمار مىآيند ( رك : سفينة البحار 2 / 205 ) .\r\n151 - حديث « حسن » يا « حديث حسن لذاته » از لحاظ درجهء اعتبار پائينتر از حديث « صحيح لذاته » مىباشد اگر چه مانند صحيح لذاته ، مقبول است ، زيرا حديث حسن لذاته ، حديث است كه راوى آن عادل و قليل الضبط مىباشد ، يعنى اشتباهات او زيادى نيست و اسنادش متصل است . اما حديث صحيح الذاته راويش تام الضبط مىباشد . از اين جهت آن را « حسن » ناميدند چون محدثين نسبت به راوى آن داراى حسن ظن هستند . حديثى كه « حسن لذاته » مىباشد گاهى - چنان كه در من اشاره شد - تا درجهء صحيح ارتقاء مىيابد كه آن را « صحيح لغيره » نيز مىنامند .\r\nاما حديث حسن در نظر محدثين شيعى عبارت از حديث متصلى است كه تمام سلسلهء سند آن امامى مذهبى و ممدوح باشند ، لكن به عدالت هر يك از آنها تصريح نشده و يا بعضى ممدوح ، و بقيه ثقه باشند . و گاهى حديث حسن بر روايتى كه - روات آن تا يك نفر معين متصف به وصف مزبور باشد - اطلاق شده است ( التعريف بالقرآن و الحديث ، ص 253 :\r\n254 . دراية الحديث : شانه چى ، ص 43 - 44 ) .\r\n","page_name":" 189 ","page_number":189},
  {"content":"\r\nعلاوه بر اين ، نزد ابى الشيخ ابن حيان « 152 » شاهدى روائى از سعيد بن جبير وجود دارد كه مىتواند اين حديث حَسَن را تا پايهء حديث « صحيح » « 153 » ارتقاء بخشد . پس بنابراين حديث مزبور را بايد - به عنوان سبب نزول آيات : « وَإِنْ كادُوا لَيَفْتِنُونَكَ عَنِ الَّذِي أَوْحَيْنا إِلَيْكَ . . . » ارزش نهاده و بدان اعتماد كرد .\r\nمرحوم طبرسى در بارهء سبب نزول آيات : « وَإِنْ كادُوا لَيَفْتِنُونَكَ . . . » اقوال زير را روايت كرده است كه ما پاره‌اى از محتواى بعضى از آنها را از متن روض الجنان و يا كشف الاسرار مىآوريم :\r\nالف - سعيد بن جبير گفت : مشركان گفتند رسول خداى را ( صلَّى اللَّه عليه و آله و سلم ) كه نگذاريم ترا تا دست به حجر الاسود برى و آن را استلام كنى مگر كه يك بار بتان ما را بپاسى [ و استلام كنى 
  ] و اگر هم به سر انگشتان بُوَد . رسول خدا ( صلَّى اللَّه عليه و آله و سلم ) گفت : اللَّه تعالى مىداند كه من اينرا كاره‌ام ، اما چه زيان دارد كه آن كنم تا از استلام باز نمانم . چون رسول خدا ( صلَّى اللَّه عليه و آله و سلم ) اين همت كرد آيت آمد .\r\nب - قتاده گفت : مشركين يك شب از رسول خدا ( صلَّى اللَّه عليه و آله و سلم ) طلب خلوت كردند ، و تا بامداد با وى سخن مىگفتند ، و خود را به وى نزديكى مىنمودند . آنگه گفتند : اگر خواهى كه ما به تو ايمان آريم اين سُقاط و رذال [ و افتادگان و بىنوايان را كه گرد تو مىگردند و بوى پشم ميش از ايشان مىدمد - از آن كه لباس صوف دارند - ايشانرا از نزديك خود بران و دُور گردان اگر ترا به ما فرستاده‌اند - تا ما با تو بنشينيم و سخن تو بشنويم ، آنگه به تو ايمان آريم . رسول خدا ( صلَّى اللَّه عليه و آله و سلم ) همت كرد كه آنچه درخواسته‌اند بعضى به جاى آرَدْ تا ايشان مسلمان شوند . رب العزه او را از آن همت معصوم\r\n\r\n","description":"","footnote":"\r\n152 - ابو الشيخ - يا - ابو محمد عبد اللَّه بن محمد بن جعفر بن حيان اصفهانى ( 274 - 369 ه ق ) از حفاظ حديث و عالم به رجال حديث كه به جدش « حيان » منسوب بوده و او را « ابن حيان » نيز مىنامند . از آثار او است : « طبقات المحدثين باصبهان و الواردين عليها » ، « العظمة » ، « رسالة فى التاريخ » و « كتاب السنة » ( الاعلام 4 / 264 . لغتنامهء دهخدا ، 2 / 547 و 20 / 75 ) .\r\n153 - معنى حديث « صحيح » از نظر اهل سنت - ضمن گزارش حديث « حسن » - روشن شد . ولى حديث صحيح از نظر شيعه ، حديثى است كه سلسلهء سند توسط رجال موثق و امامى مذهب به معصوم ( عليه السلام ) متصل شود ( دراية الحديث : مدير شانه چى ، ص 39 ) .\r\n","page_name":" 190 ","page_number":190},
  {"content":"\r\n\r\nگردانيد و اين آيت فرستاد : « وَإِنْ كادُوا لَيَفْتِنُونَكَ . . . » .\r\nج - رسول خدا ( صلَّى اللَّه عليه و آله و سلم ) بتها را از مسجد الحرام بيرون ريخت .\r\nقريش از وى درخواست كردند بتى را كه بر « مروه » قرار داشت رها كند . آنحضرت گويا چنان آهنگ نمود كه آن را رها كند اما بعدا دستور داد آن را درهم شكنند . در پى آن اين آيه نازل گرديد .\r\nد - عبد اللَّه بن عباس گفت : وقد ثقيف به نزديك رسول ( عليه السلام ) آمدند و گفتند : با ما سه كار بكن تا ايمان آريم . رسول ( عليه السلام ) گفت : آن چيست ؟ گفتند :\r\n1 - در نماز دولا نباشيم 2 - و اصنام به دست خود نشكنيم 3 - و يك سال ما را به « لات » ممتع دارى . رسول ( عليه السلام ) گفت : چيزى نباشد در نمازى كه در او ركوع و سجودى نبود . و اما آنكه اصنام به دست خود نشكنيد اين روا باشد . و اما تمتع به « لات » ، اين نكنم . گفتند ما را مىبايد كه از ميان عرب ، ما را تخصيص باشد كه از ديگران مميّز باشيم .\r\nاگر گويند چرا كردى ؟ گو خدا فرمود . رسول ( عليه السلام ) ايشان را رها كرد ، و آب خواست و وضو باز كرد . گفتند : يا محمد ، اكنون ما را يك سال مهلت ده تا براى بتان خود هديه سازيم ، آنگه ايمان آريم . رسول ( عليه السلام ) انديشه كرد كه ايشان را مهلت دهد ، خداى تعالى اين آيت فرستاد : « وَإِنْ كادُوا لَيَفْتِنُونَكَ . . . » : نزديك بود كه اين كافران ترا مفتون كنند و از جاى ببرند از اين قرآن كه به تو وحى كرديم . . .\r\nه - همان مطلبى كه در روايت دوم در متن آمده است .\r\nدر بارهء سبب نزول آيهء مذكور ، روايات ديگرى در كتب تفسير و اسباب النزول جلب نظر مىكند . « 154 »\r\nحالت چهارم ، ( مربوط به تعدد اسباب و وحدت نازل ) :\r\nچنانچه اسناد هر دو حديث از لحاظ صحت مساوى باشند ، يكى از آن دو را - به خاطر اينكه راوى ، حاضر و ناظر قضيه و واقعه بوده است و يا به خاطر يكى از مرجحات - مىتوان بر ديگرى ترجيح داده و روى آن ارزش و اعتبار فزونترى نهاد .\r\nمثال براى چنين مورد عبارت از آيهء « يَسْئَلُونَكَ عَنِ الرُّوحِ قُلِ الرُّوحُ مِنْ أَمْرِ رَبِّي . . . » مىباشد :\r\n\r\n","description":"","footnote":"\r\n154 - بنگريد به : مجمع البيان 6 / 431 . روض الجنان 6 / 349 ، 350 . كشف الاسرار 5 / 592 - 594 . لباب النقول ، ص 380 ، 381 . اسباب النزول : واحدى ، ص 167 . جامع البيان 15 / 88 . غرائب القرآن و رغائب الفرقان : نظام نيشابورى ( هامش جامع البيان ) 15 / 69 ، 70 . الميزان 13 / 177 ، 178 .\r\n","page_name":" 191 ","page_number":191},
  {"content":"\r\nاوّل - بخارى از ابن مسعود « 155 » ، حديثى در كتاب « الجامع الصحيح » خود آورده كه مىگفت : من همراه نبى اكرم ( صلَّى اللَّه عليه و آله و سلم ) در مدينه راه مىرفتم آنحضرت بر چوبهء خرمائى تكيه مىكرد . گذر او به تنى چند از يهوديان افتاد يكى از آنها گفت : فرصت خوبى است كه با او سؤالى در ميان گذاريم . گفتند : راجع به « روح » براى ما سخن گو . حضرت لحظه‌اى ايستاد و سر به سوى آسمان گرفت . من فهميدم كه هنگام وحى بر آن حضرت است و لحظاتى است كه وحى بر او نازل مىگردد ، تا آنكه اين لحظات به نهائىترين نقطهء پايان خود رسيد ، و حالت وحى سپرى گشت . آنگاه گفت :\r\n« وَيَسْئَلُونَكَ عَنِ الرُّوحِ قُلِ الرُّوحُ مِنْ أَمْرِ رَبِّي وَما أُوتِيتُمْ مِنَ الْعِلْمِ إِلَّا قَلِيلًا » ( اسرا : 85 ) :\r\nو از تو راجع به « روح » مىپرسند . بگو روح از فعل و خلق پروردگار من است و جز آگاهى ناچيزى در بارهء آن علم و شناخت قابل توجهى در دسترس شما نهاده نشده است .\r\nدوم - ترمذى حديثى را - كه آن را صحيح برشمرده است - از ابن عباس در كتاب خود آورده كه مىگفت : قرشيان به يهوديان گفتند : مطلبى در اختيار ما قرار دهيد كه از اين مرد در بارهء آن سؤال كنيم . يهوديان گفتند : از اين مرد ، يعنى رسول خدا ( صلَّى اللَّه عليه و آله و سلم ) 
  ] راجع به « روح » سؤال كنيد ، آنها نيز اين سؤال را با آنحضرت در ميان گذاشتند .\r\nخداوند متعال در پى سؤال آنها آيهء : « وَيَسْئَلُونَكَ عَنِ الرُّوحِ . . . » را نازل كرد .\r\nروايت اخير نشان مىدهد كه آيهء مورد بحث در مكه نازل گرديد ، امّا حديث اول بر خلاف آن ، بيانگر آن است كه اين آيه در مدينه نازل شده است ، چرا كه يهوديان در مدينه به سر مىبردند . اما روايت اول به دو دليل بر روايت دوم رجحان دارد : 1 - آنچه بخارى ؟ ؟ ؟\r\nروايت كرده از روايات ديگران صحيحتر است 2 - عبد اللَّه مسعود - كه راوى حديث اول ؟ ؟ ؟\r\nاست - خود در متن قضيه قرار داشته و حاضر و ناظر صحنه و واقعه بوده است .\r\nسخن طبرسى در بارهء اين آيه :\r\nمرحوم طبرسى در بارهء روحى كه مردم از رسول اكرم ( صلَّى اللَّه عليه و آله و سلم ) راجع به آن سؤال كردند اقوال و آراء متعددى را ياد مىكند :\r\nالف - مردم راجع به روحى كه در بدن انسان است سؤال كردند كه چيست ؟\r\n\r\n","description":"","footnote":"\r\n155 - عبد اللَّه بن مسعود هذلى ( م 32 ه ق ) كه از لحاظ كثرت تفسير ، تالى تلو ابن عباس بوده و داراى مقامى ارجمند در تفسير قرآن كريم است . رسول اكرم ( صلَّى اللَّه عليه و آله و سلم ) دوست مىداشت تلاوت قرآن كريم را از زبان او استماع نمايد ( تفصيل ترجمهء احوال او را بنگريد در : سه مقاله در تاريخ تفسير و نحو ، از نگارنده ، ص 31 - 34 ) .\r\n","page_name":" 192 ","page_number":192},
  {"content":"\r\nرسول اكرم ( صلَّى اللَّه عليه و آله و سلم ) به آنها پاسخى نداد . و سؤال كنندگان عبارت از گروهى از يهوديان بودند . بنابراين علَّت عدول و انصراف آنحضرت در پاسخ دادن آن بود كه مىدانست آنان فقط مىخواهند بپرسند و هدف آنها استفادهء علمى نبوده است . اگر آنحضرت پاسخ مىداد ، عناد آنها رو به تزايد و شدت مىنهاد .\r\nآنگاه طبرسى قضيه‌اى را در اين باره نقل مىكند كه ما آن قضيه را از متن كشف الاسرار - كه جامعتر و گوياتر از روايت طبرسى است - مىآوريم :\r\n« كاروان قريش از مكه به شام مىشد به تجارت ، و گذرگاه ايشان مدينه بود . چون آنجا رسيدند از جهودان مدينه پرسيدند از كار محمد ( صلَّى اللَّه عليه و آله و سلم ) و حال او - كه شما در وى چه گوئيد ، و در كتاب شما از نعت وى چيست ؟ ايشان گفتند : او را از سه چيز پرسيد : از اصحاب كهف ، و از ذو القرنين ، و از روح . اگر قصهء اصحاب كهف و ذو القرنين جواب دهد پيغامبر است و اگر نگويد ، پيغامبر نيست . و اگر از روح جواب دهد و بيان آن كند پيغامبر نيست ، و اگر جواب ندهد و بيان نكند پيغامبر است . پس چون به مكه باز آمدند از رسول خدا ( صلَّى اللَّه عليه و آله و سلم ) از هر سه پرسيدند . قصهء اصحاب كهف ، و ذو القرنين در سورهء « الكهف » فرود آمد از آسمان و ايشانرا بيان كرد ، و در روح سخن نگفت تا جبرئيل آمد و آيت آورد : « يَسْئَلُونَكَ عَنِ الرُّوحِ . . . » .\r\nب - مردم راجع به روح سؤال كردند كه آيا مخلوق و حادث است و يا اين چنين نيست ؟ خداوند متعال فرمود : « قُلِ الرُّوحُ مِنْ أَمْرِ رَبِّي . . . » ، يعنى روح ، يكى از فرآورده هاى فعل و خلق الهى است . على هذا ممكن است روحى كه راجع به آن سؤال شده است چند چيز باشد : 1 - روحى كه قوام جسد به آن است 2 - جبرائيل 3 - فرشته‌اى كه وصف جالبى از آن در كتب حديث آمده و زبان به تسبيح خداوند متعال مىگشايد 4 - عيسى ، چرا كه به « روح » نامبردار است .\r\nج - مشركين ، راجع به روحى از آنحضرت سؤال كردند كه بايد آن را عبارت از « قرآن كريم » دانست كه آن را با چه كيفيتى فرشته به تو القاء مىكند ، و يا چگونه داراى اعجاز گرديده است ، و نيز چگونه نظم و ترتيب و سازمان تعبيرش متفاوت با انواع كلام و سخنها - اعم از خطابه ها و اشعار - گشته است . خداوند متعال نيز قرآن كريم را به « روح » نامبردار ساخته است آنجا كه مىفرمايد : « وَكَذلِكَ أَوْحَيْنا إِلَيْكَ رُوحاً مِنْ أَمْرِنا » .\r\n","description":"","footnote":"","page_name":" 193 ","page_number":193},
  {"content":"\r\n\r\nمرورى بر سخنان مرحوم علامهء طباطبائى در « الميزان » راجع به مفهوم روح :\r\nوى مىنويسد : « روح - بر حسب آنچه در لغت و زبان عربى شناسائى شده - عبارت از مبدء حيات و زندگى است كه انسان و يا حيوان به مدد آن قادر بر احساس و حركت ارادى است .\r\nلفظ و واژهء « روح » هم مذكّر و هم مؤنّث به كار مىرود .\r\nاين واژه احيانا با مفهوم مجازى آن مورد استفاده قرار مىگيرد و بر امورى كه از رهگذر آن آثار نيك و مطلوبى بارور مىگردد اطلاق مىشود ، چنان كه علم به عنوان حيات نفوس برشمرده مىشود . خداوند متعال فرموده است :\r\n« أوَ مَنْ كانَ مَيْتاً فَأَحْيَيْناه . . . » ( انعام : 122 ) .\r\nيعنى به وسيلهء هدايت به ايمان او را زنده ساخته و حيات جديدى در او آفريديم . و جماعتى از مفسرين « روح » را در آيهء زير بر همين مفهوم حمل نمودند ، آنجا كه خداوند متعال مىفرمايد :\r\n« يُنَزِّلُ الْمَلائِكَةَ بِالرُّوحِ مِنْ أَمْرِه » ( نحل : 2 ) :\r\nكه منظور از روح در اين آيه عبارت از وحى است . و يا آنكه مىفرمايد :\r\n« وَكَذلِكَ أَوْحَيْنا إِلَيْكَ رُوحاً مِنْ أَمْرِنا » ( شورى : 52 ) .\r\nيعنى قرآنى را كه وحى است به سوى تو فرو فرستاديم .\r\nهمين مفسرين يادآور شدند كه خداوند متعال وحى و قرآن را از آن جهت « روح » ناميده است كه چون نفوس مرده به وسيلهء آنها جان گرفته و از حيات برخوردار مىگردد ، چنان كه « روح » با مفهوم متعارف آن منشأ حيات اجساد بىجان مىباشد .\r\nبه هر صورت ، كلمهء روح در آيات بسيارى - اعم از مكى و يا مدنى - مكررا ياد شده است كه مسلما آن معنى و حقيقتى كه در جانداران مىشناسيم - كه عبارت از مبدء حيات است و نتيجهء آن احساس و حركت ارادى است - در تمام اين موارد در مد نظر نيست . چنان كه در دو آيهء زير ، روح حيوانى اراده نشده است :\r\n« يَوْمَ يَقُومُ الرُّوحُ وَالْمَلائِكَةُ صَفًّا » ( نبأ : 38 ) .\r\n« تَنَزَّلُ الْمَلائِكَةُ وَالرُّوحُ فِيها بِإِذْنِ رَبِّهِمْ » ( قدر : 4 ) بىترديد ، مراد از روح در اين دو آيه ، غير از روح حيوانى و نيز غير از ملائكه است .\r\nو نيز در حديثى كه از امير المؤمنين على ( عليه السلام ) راجع به تفسير آيهء « يُنَزِّلُ الْمَلائِكَةَ بِالرُّوحِ مِنْ أَمْرِه عَلى مَنْ يَشاءُ مِنْ عِبادِه » ( نحل : 2 ) آمده ، آنحضرت به\r\n","description":"","footnote":"","page_name":" 194 ","page_number":194},
  {"content":"\r\nاين آيه استدلال كرد كه روح ، غير از ملائكه مىباشد . و خداوند متعال گاهى روح را به « قدس » و گاهى به « امانت » - چنان كه خواهيم ديد - توصيف كرده است ، چرا كه از پليدى و سائر آلودگيهاى معنوى و عيوب و عاهات و آفات جسمانى - كه ارواح انسى از آنها مبرى نيست - كاملا پاكيزه و منزه مىباشد .\r\nاين روح - كه در قرآن كريم ، قرين « ملائكه » از آن ياد شده است - اگر چه غير از ملائكه است ، لكن اين روح در امر وحى و تبليغ سخن الهى مصاحب و همراه ملائكه و در معيت آنها است ، چنان كه اين نكته را مىتوان از آيهء « يُنَزِّلُ الْمَلائِكَةَ بِالرُّوحِ مِنْ أَمْرِه عَلى مَنْ يَشاءُ مِنْ عِبادِه . . . » استفاده نمود . خداوند متعال مىفرمايد :\r\n« مَنْ كانَ عَدُوًّا لِجِبْرِيلَ ، فَإِنَّه نَزَّلَه عَلى قَلْبِكَ بِإِذْنِ اللَّه . . . » ( بقره : 97 ) خداوند متعال در اين آيه فرو فرستادن قرآن كريم بر قلب نبى اكرم ( صلَّى اللَّه عليه و آله و سلم ) را به جبرائيل نسبت داده كه او به فرمان پروردگار متعال ، قرآن را بر قلب آنحضرت نازل كرده است . آنگاه فرمود :\r\n« نَزَلَ بِه الرُّوحُ الأَمِينُ عَلى قَلْبِكَ لِتَكُونَ مِنَ الْمُنْذِرِينَ بِلِسانٍ عَرَبِيٍّ مُبِينٍ » ( شعراء : 195 ) و نيز فرمود :\r\n« قُلْ نَزَّلَه رُوحُ الْقُدُسِ مِنْ رَبِّكَ . . . » ( نحل : 102 ) خداوند متعال ، روح را - كه غير از ملائكه مىباشد - با توجه به يك وجهى به جاى جبرائيل آورده كه او خود نيز از ملائكه است . بنابراين ، جبرائيل ، روح را نازل مىكند ، و روح ، حامل همين قرآنى است كه خوانده مىشود و تلاوت مىگردد .\r\nبدينطريق آن پيچيدگى و ابهامى كه در آيهء « وَكَذلِكَ أَوْحَيْنا إِلَيْكَ رُوحاً مِنْ أَمْرِنا » ( شورى : 52 ) به نظر مىرسد از هم گشوده شده و روشن مىگردد ، و نيز آشكار مىشود مراد از وحى روح - در اين آيه - عبارت از نازل كردن « روح القدس » بر پيامبر اكرم ( صلَّى اللَّه عليه و آله و سلم ) مىباشد ، و فرو فرستادن روح القدس بر آنحضرت عبارت از وحى قرآن كريم به او است ، زيرا روح القدس حامل وحى مىباشد . پس بنابراين هيچ داعى و انگيزه‌اى وجود ندارد كه طبق نظريهء عده‌اى بگوئيم مراد از روح در آيهء « وَكَذلِكَ أَوْحَيْنا إِلَيْكَ رُوحاً مِنْ أَمْرِنا » عبارت از خود قرآن كريم است .\r\nرابطه و انتساب وحى به روح :\r\nامّا نسبت وحى به روح - وحيى كه عبارت از كلام خفى و سخن نهان و پنهان\r\n","description":"","footnote":"","page_name":" 195 ","page_number":195},
  {"content":"\r\n\r\nاست ، و روحى كه با مفهوم ياد شده در مد نظر مىباشد و بايد آن را از موجودات و پديده هاى واقعى و خارجى برشمرد - در اين نسبت هيچ اشكالى وجود ندارد ، زيرا اين موجودات پاكيزه و منزه از شوائب جسمانى - همانگونه كه به عنوان موجودات مقدسه‌اى از آفريده هاى او به شمار مىروند - بدينسان بايد آنها را كلمات و پديده هاى فعل الهى تلقى كرد ، چنان كه خداوند متعال در بارهء عيسى بن مريم ( عليهما السلام ) فرمود :\r\n« وَكَلِمَتُه أَلْقاها إِلى مَرْيَمَ وَرُوحٌ مِنْه . . . » ( نساء : 171 ) .\r\nخداوند متعال روح را كلمه و بيانى رهنمون كننده نسبت به مراد و مقصود الهى برشمرده است . پس روا است كه روح به عنوان وحى تلقى شود ، چنان كه روا است ، به عنوان « كلمه » محسوب گردد .\r\nوجه تسميه روح به « كلمه » :\r\nعلت اينكه از روح با عنوان « كلمه » ياد شده اين است كه روح از كلمهء ايجاد ، يعنى « كُنْ » پديد آمده و هيچ سبب عادى در پديد آمدن انسانها به عنوان واسطهء ايجاد در ميان نبوده است ، به اين دليل كه خداوند متعال مىفرمايد :\r\n« إِنَّ مَثَلَ عِيسى عِنْدَ اللَّه كَمَثَلِ آدَمَ خَلَقَه مِنْ تُرابٍ ثُمَّ قالَ لَه كُنْ فَيَكُونُ » ( آل عمران : 59 ) خداوند متعال براى ايضاح حقيقت روح اضافه مىكند ، كه :\r\n« قُلِ الرُّوحُ مِنْ أَمْرِ رَبِّي » .\r\nظاهر حرف « مِنْ » چنان است كه براى « تبيين جنس » در مدّ نظر مىباشد ، چنان كه در آياتى به سان همين آيه ، حرف « مِنْ » به عنوان « تبيين جنس » مورد استفاده قرار گرفته است ، مانند :\r\n« يُلْقِي الرُّوحَ مِنْ أَمْرِه . . . » ( مؤمن : 15 ) « يُنَزِّلُ الْمَلائِكَةَ بِالرُّوحِ مِنْ أَمْرِه . . . » .\r\n« أَوْحَيْنا إِلَيْكَ رُوحاً مِنْ أَمْرِنا . . . »\r\n« تَنَزَّلُ الْمَلائِكَةُ وَالرُّوحُ فِيها بِإِذْنِ رَبِّهِمْ . . . » .\r\nپس بنابراين ، روح از سنخ « امر » است .\r\nآنگاه خداوند متعال « امر » خود را معرفى كرده و فرموده است :\r\n« إِنَّما أَمْرُه إِذا أَرادَ شَيْئاً أَنْ يَقُولَ لَه كُنْ فَيَكُونُ ، فَسُبْحانَ الَّذِي بِيَدِه مَلَكُوتُ كُلِّ شَيْءٍ » ( يس : 84 ) .\r\n","description":"","footnote":"","page_name":" 196 ","page_number":196},
  {"content":"\r\nسر انجام براى ما روشن مىگردد : امر خداوند اين است كه راجع به هر چيزى مىفرمايد : « كن » ، و آن نيز عبارت از كلمهء ايجاد مىباشد كه اين كلمه عبارت از خود ايجاد است ، و ايجاد همان وجود بخشيدن مىباشد ، امّا نه از هر جهت ، بلكه از جهت استناد شىء به خداوند متعال و قيام آن شىء به وسيلهء خداوند متعال كه وجود شيء مطرح مىباشد ، على هذا قول خداوند متعال عبارت از فعل او است .\r\nدليل گوياى اين نكته - كه وجود اشياء ، قول خداوند مىباشد ، اما از آنجهت كه به دو منسوب و مستند است ، و اسباب و علل وجودى ديگر در اين قول و فرمان الهى ملغى است - عبارت از سخن حضرت ( بارى تعالى ) است كه فرمود :\r\n« وَما أَمْرُنا إِلَّا واحِدَةٌ كَلَمْحٍ بِالْبَصَرِ » ( قمر : 50 ) .\r\nدر اين آيه ، خداوند متعال امر خود را - پس از آنكه آن را « واحدة » و يكى و يكباره برشمرد - آن را به « لمح بصر » يعنى چشم به هم زدن و يكباره ديدن تشبيه كرده است . اين نوع تشبيه در جهت نفى تدريج مورد توجه است . و از همين رهگذر مىتوان دريافت در اشيائى كه تدريجا تكون مىيابند و به توسّط علل و اسباب طبيعى - علل و اسبابى كه منطبق بر زمان و مكان است - جهت و بعد ديگرى وجود دارد كه معرّى و رهيده از قانون تدريج ، و بيرون از حيطهء زمان و مكان است . اين جهت و اين بعد در اشياء عبارت از امر و قول و كلمهء خداوند متعال مىباشد . اما آن جهتى كه اشياء از رهگذر آن ، تدريجى و مرتبط به اسباب و علل طبيعى و منطبق بر زمان و مكان است ، اشياء با چنين بعد و جهت به عنوان « خلق » حضرت بارى تعالى تلقى مىگردند . لذا فرمود :\r\n« أَلا لَه الْخَلْقُ وَالأَمْرُ » ( اعراف : 54 ) .\r\nپس بنابراين ، « امر » ، عبارت از وجود و هستى شيئى آن هم از جهت استناد آن شيء صرفا به خداوند بدون واسطهء اسباب و علل ، اما خلق ، عبارت از وجود شىء از جهت استناد آن به خداوند ، لكن با توسط علل و اسباب طبيعى در آن .\r\nاين نكته را نيز مىتوان از آيهء زير استفاده نمود ، آنجا كه مىفرمايد :\r\n« إِنَّ مَثَلَ عِيسى عِنْدَ اللَّه كَمَثَلِ آدَمَ ، خَلَقَه مِنْ تُرابٍ ثُمَّ قالَ لَه كُنْ فَيَكُونُ . . . » .\r\nدليل آن اين است كه نخست خلق و آفرينش آدم و پيوند و وابستگى خلق و آفرينش او با خاك را - كه به عنوان يكى از علل و اسباب به شمار است - ياد كرده ، آنگاه وجود آدم را يادآور مىگردد ، و اين بعد و جهت را به هيچ چيزى جز به « كن » مرتبط و\r\n","description":"","footnote":"","page_name":" 197 ","page_number":197},
  {"content":"\r\nوابسته نمىسازد . بايد در اين مطلب ظريف دقت فزونترى مبذول گردد .\r\nاين گفتار الهى نظير آيه‌اى است كه مىفرمايد :\r\n« . . . ثُمَّ جَعَلْناه نُطْفَةً فِي قَرارٍ مَكِينٍ ، ثُمَّ خَلَقْنَا النُّطْفَةَ عَلَقَةً ، فَخَلَقْنَا الْعَلَقَةَ مُضْغَةً ( تا آنجا كه مىفرمايد ) : ثُمَّ أَنْشَأْناه خَلْقاً آخَرَ . . . » ( مؤمنون : 14 ) .\r\nخداوند متعال ايجاد انسان را - كه منسوب به خود او است و در چنين ايجادى ، هيچيك از علل و اسباب طبيعى راه ندارد - « خلق آخر » و آفرينشى از نوعى دگر ناميده است .\r\nاز پى اين مطالب روشن مىگردد كه « امر » عبارت از « كلمهء آسمانى ايجاد » و فعل ويژهء خود خداوند متعال است كه علل و اسبابى در ميان نيست و نمىتوان آن را با زمان و يا مكان و امثال آنها اندازه گيرى نمود .\r\nخداوند متعال در مرحلهء دوّم گزارش و توضيح داده كه امر او در هر چيزى همان « ملكوت » آن چيز مىباشد ، و « ملكوت » ، رساتر از « ملك » است . پس براى هر چيزى ملكوتى است ، چنان كه هر چيزى را « امرى » است . خداى متعال فرموده است :\r\n« أوَ لَمْ يَنْظُرُوا فِي مَلَكُوتِ السَّماواتِ وَالأَرْضِ . . . » ( اعراف : 185 ) .\r\nو يا فرمود :\r\n« وَكَذلِكَ نُرِي إِبْراهِيمَ مَلَكُوتَ السَّماواتِ وَالأَرْضِ . . . » ( انعام : 75 ) .\r\nچنان كه فرمود :\r\n« تَنَزَّلُ الْمَلائِكَةُ وَالرُّوحُ فِيها بِإِذْنِ رَبِّهِمْ مِنْ كُلِّ أَمْرٍ ( قدر : 4 ) از آنچه گذشت آشكارا مىتوان به اين نتيجه رسيد كه « امر » عبارت از كلمهء ايجاد ، و آن نيز عبارت از فعل خاصّ به خداوند متعال است كه اسباب و علل با تأثيرات تدريجى شان در اين ايجاد دخالت ندارند ، و آن عبارت از وجودى برتر و والاتر از نشأهء مادّه و گنجور زمان و مكان است و « روح » از لحاظ وجودش از سنخ « امر » و از عالم « ملكوت » است .\r\nخداوند متعال طى كلام خويش ، امر روح را به گونه هائى مختلف وصف مىكند ، لذا از آن به طور جداگانه و مستقل ياد كرده و مىفرمايد :\r\n« يَوْمَ يَقُومُ الرُّوحُ وَالْمَلائِكَةُ صَفًّا . . . » ( نبأ : 38 ) .\r\nو يا فرموده است :\r\n« تَعْرُجُ الْمَلائِكَةُ وَالرُّوحُ إِلَيْه . . . » ( معارج : 4 ) .\r\n","description":"","footnote":"","page_name":" 198 ","page_number":198},
  {"content":"\r\n\r\nانواع روح در مضامين قرآن كريم :\r\n1 - از سخن حضرت بارى تعالى چنين استفاده مىشود ، بعضى از انواع روح با ملائكه همراه است چنان كه در آياتى كه قريبا گذشت اين معيت را ديده‌ايم :\r\n« مَنْ كانَ عَدُوًّا لِجِبْرِيلَ فَإِنَّه نَزَّلَه عَلى قَلْبِكَ . . . » .\r\n« نَزَلَ بِه الرُّوحُ الأَمِينُ عَلى قَلْبِكَ . . .\r\n« قُلْ نَزَّلَه رُوحُ الْقُدُسِ . . .\r\n« فَأَرْسَلْنا إِلَيْها رُوحَنا فَتَمَثَّلَ لَها بَشَراً سَوِيًّا ( مريم : 17 ) :\r\n2 - و بعضى از انواع روح ، عبارت از همان روحى است كه عموما در انسانها دميده مىشود ، چنان كه فرمود :\r\n« ثُمَّ سَوَّاه وَنَفَخَ فِيه مِنْ رُوحِه . . . » ( الم سجده : 9 ) .\r\n« فَإِذا سَوَّيْتُه وَنَفَخْتُ فِيه مِنْ رُوحِي . . . » ( حجر : 29 و ص : 72 ) .\r\n3 - و برخى ديگر از انواع روح ، همان روحى است كه مصاحب با مؤمنين است .\r\nآيهء زير ما را به همين نكته رهنمون است :\r\n« أُولئِكَ كَتَبَ فِي قُلُوبِهِمُ الإِيمانَ وَأَيَّدَهُمْ بِرُوحٍ مِنْه . . . » ( مجادله : 22 ) .\r\nو نيز آيه‌اى كه ذيلا از آن ياد مىكنيم مشعر به همين نكته ، و بلكه مانند آيهء اخير كاملا بر آن دلالت دارد :\r\n« أوَ مَنْ كانَ مَيْتاً فَأَحْيَيْناه وَجَعَلْنا لَه نُوراً يَمْشِي بِه فِي النَّاسِ . . . »\r\n( انعام : 122 ) .\r\nزيرا آنچه در اين آيه ياد شده عبارت از « حيات جديد و زندگانى نوين » است ، و حيات و زندگانى فرع بر وجود روح مىباشد .\r\n4 - بعضى از انواع روح ، همان است كه بر انبياء ( عليهم السلام ) نازل شده است ، چنان كه آيات زير بر آن دلالت دارد :\r\n« يُنَزِّلُ الْمَلائِكَةَ بِالرُّوحِ مِنْ أَمْرِه عَلى مَنْ يَشاءُ مِنْ عِبادِه أَنْ أَنْذِرُوا . . . » ( نحل : 2 ) .\r\n« وَآتَيْنا عِيسَى ابْنَ مَرْيَمَ الْبَيِّناتِ وَأَيَّدْناه بِرُوحِ الْقُدُسِ . . . » ( بقره : 87 ) .\r\n« وَكَذلِكَ أَوْحَيْنا إِلَيْكَ رُوحاً مِنْ أَمْرِنا . . . » ( شورى : 52 ) .\r\nو نيز آيات ديگرى كه ما را به همين حقيقت واقف مىسازد .\r\n5 - و سر انجام پاره‌اى از انواع روح همان چيزى است كه عده‌اى از آيات ديگر قرآن كريم بدان اشارتى دارد ، آياتى كه در آنها ياد آورى شده است در غير انسان يعنى\r\n","description":"","footnote":"","page_name":" 199 ","page_number":199},
  {"content":"\r\nجانوران و گياهان ، حياتى مقرر شده است ، و حيات نيز ظاهرا متفرع بر وجود روح مىباشد .\r\nنتيجه‌اى كه از مطالب گذشته در رابطه با آيهء « يَسْئَلُونَكَ عَنِ الرُّوحِ قُلِ الرُّوحُ مِنْ أَمْرِ رَبِّي » به دست مىآيد :\r\nاز مجموع مطالب گذشته معنى آيهء مذكور روشن مىگردد كه سؤال مطرح شدهء در آن مربوط به حقيقت مطلق روح است كه در موارد و آيات متعددى از قرآن كريم از آن سخن رفته است . و پاسخى كه در همين آيه بيان شده حقيقت « روح » را بيانگر است مبنى بر اينكه اين روح از سنخ « امر » است ، البته « امر » به همان معنائى كه قبلا آن را بازگو نموديم .\r\nاما جملهء « وَما أُوتِيتُمْ مِنَ الْعِلْمِ إِلَّا قَلِيلًا » در جهت بيان اين نكته است : آن مقدار از علم و آگاهى كه خداوند آن را در رابطه با حقيقت روح در دسترس نيروى فهم و درك شما نهاده است اندكى از جمّ غفير و بخشى بسيار ناچيز از مجموعهء عظيم علم و آگاهى است ، زيرا حقيقت روح داراى پايگاه ويژه‌اى در وجود و خواص و مشتمل بر آثارى شگفت آور و جالب و حيرت انگيز در عالم هستى است كه ميان شما و اين خواص و آثار ، حجاب و مانعى وجود دارد كه قادر بر شهود آنها نمىباشيد .\r\nگذرى بر آراء مفسرين در بارهء روحى كه از آن سؤال شده و پاسخى كه راجع به آن نازل شده است :\r\nالف - عده‌اى از مفسرين مىگويند : مراد از روحى كه مردم در بارهء او سؤال مىكردند ، همان روحى است كه خداوند متعال در آيه هاى زير از آن ياد كرده است :\r\n« يَوْمَ يَقُومُ الرُّوحُ وَالْمَلائِكَةُ صَفًّا . . . »\r\n« تَعْرُجُ الْمَلائِكَةُ وَالرُّوحُ إِلَيْه . . . » .\r\nامّا بايد گفت : اين مفسرين در اين نظريه از يك رأى مستدلى برخوردار نبوده ، بلكه در مقام اثبات آن ، فاقد دليل هستند .\r\nب - گروهى ديگر مىگويند : مراد از اين روح ، جبرائيل ( عليه السلام ) مىباشد ، چرا كه خداوند متعال از او در آيهء زير با نام و عنوان « روح » ياد كرده است :\r\n« نَزَلَ بِه الرُّوحُ الأَمِينُ عَلى قَلْبِكَ . . . » .\r\nلكن لازم به يادآورى است : صرف نامگذارى جبرائيل ( عليه السلام ) به « روح » در برخى از آيات قرآنى مستلزم آن نيست كه منظور از « روح » در هر موردى از قرآن كريم عبارت از جبرائيل ( عليه السلام ) باشد . علاوه بر اين ، تسميهء جبرائيل ( عليه السلام ) به « روح » متضمن يك معنى و منظور ويژه‌اى است كه ما ضمن سخن خود قبلا به آن معنى\r\n","description":"","footnote":"","page_name":" 200 ","page_number":200},
  {"content":"\r\nاشارتى داشتيم . اگر نه ، چنانچه مراد از روح در همه جاى قرآن كريم ، جبرائيل ( عليه السلام ) باشد بايد عيسى و جبرائيل ( عليهما السلام ) يكى باشند ، چرا كه خداوند متعال ، هر دو را « روح » ناميده است .\r\nج - عده‌اى را عقيده بر آن است كه مراد از روح در آيهء مورد بحث ، قرآن كريم است ، به اين دليل كه خداوند متعال قرآن كريم را به « روح » نامبردار ساخته است ، آنجا كه مىفرمايد :\r\n« وَكَذلِكَ أَوْحَيْنا إِلَيْكَ رُوحاً مِنْ أَمْرِنا . . . » .\r\nبنابراين ، فشردهء پرسش و پاسخ مندرج در اين آيه چنين است كه آنها راجع به قرآن كريم از تو سؤال مىكنند كه آيا از سوى خدا نازل شده ، و يا اينكه تو آن را از پيش خود ، ساخته و پرداخته‌اى ؟ به آنها پاسخ گوى كه قرآن كريم از امر پروردگارم مىباشد . و جز خدا هيچكسى نمىتواند به مانند آن را بسازد و سخنى به سان آن را بپردازد . على هذا قرآن كريم نشانه‌اى داراى اعجاز و بازگو كنندهء صحت و حقانيت رسالت من مىباشد ، امّا آگاهى شما در اين مورد ناچيز است و شما از احاطهء علمى لازم در بارهء اين حقيقت بىبهره هستيد ، و لذا قادر به پرداختن سخنى به مانند قرآن كريم نمىباشيد .\r\nطرفداران نظريهء اخير مىگويند : آيه‌اى كه پس از آيهء مربوط به سؤال از روح آمده است مؤيد آن مىباشد كه منظور از آن ، قرآن كريم است . چرا كه اين دو آيه بدين صورت در كنار هم آمده است :\r\n« وَيَسْئَلُونَكَ عَنِ الرُّوحِ قُلِ الرُّوحُ مِنْ أَمْرِ رَبِّي وَما أُوتِيتُمْ مِنَ الْعِلْمِ إِلَّا قَلِيلًا . وَلَئِنْ شِئْنا لَنَذْهَبَنَّ بِالَّذِي أَوْحَيْنا إِلَيْكَ ثُمَّ لا تَجِدُ لَكَ بِه عَلَيْنا وَكِيلًا » ( اسراء : 85 ، 86 ) .\r\nاما بايد اين نظريه را مانند آراء ديگر نادرست برشمرد ، به اين دليل كه اعطاء نام و عنوان « روح » به قرآن كريم در پاره‌اى از آيات مستلزم آن نيست كه مراد از روح - در هر موردى از قرآن كريم - عبارت از قرآن كريم باشد ، چنان كه در مورد نام گذارى جبرائيل ( عليه السلام ) به « روح » همين نكته را ياد كرديم . علاوه بر اينكه ادعاء اين نام گذارى فاقد دليل مىباشد ، آيهء بعد از آيهء سؤال از روح نيز نمىتواند اختصاصا مؤيد اين نظريه باشد ، بلكه حتى مىتواند مؤيد و گواه نظريات ديگر نيز تلقى گردد .\r\nد - دسته‌اى از مفسرين بر آنند كه مراد از روح در آيهء مذكور ، روح انسانى است ، و همين مفهوم - در صورتى كه روح به صورت مطلق ذكر شود - به اذهان روى مىآورد و به\r\n","description":"","footnote":"","page_name":" 201 ","page_number":201},
  {"content":"\r\nاصطلاح : « متبادر به ذهن است » . و اينكه خداوند متعال در پاسخ به اين سؤال مىفرمايد :\r\n« قُلِ الرُّوحُ مِنْ أَمْرِ رَبِّي » اشاره به اين است كه از بيان و گزارش مفهوم روح دريغ شده ، و از توغَّل و تعمق در حقيقت روح نهى و ممانعت به عمل آمده است ، زيرا روح از امر خدا نشأت گرفته و علم به حقيقت آن را خداوند متعال به خود اختصاص داده و هيچكسى را بر حقيقت آن مطلع نساخته است .\r\nآنگاه در بارهء همين روح انسانى - كه محور سؤال مردم بوده است - طرفداران همين نظريه دچار اختلاف عقيده هستند : گروهى معتقدند كه اين روح جسمى هوائى است كه در مخارق و اندرون بدن در حال آمد و شد مىباشد .\r\nو گروهى ديگر آن را جسم هوائى در هيئت و شكل بدن مىدانند كه در بدن حلول كرده است ، و اگر از بدن خارج شود مرگ آن فرا مىرسد .\r\nو عدّه‌اى مىگويند : روح انسانى ، اجزاء اصلى و اساسى است كه در قلب آدمى جاى دارد .\r\nو فرقه‌اى را اعتقاد بر آن است كه روح انسانى عبارت از يك حالت و عرض در بدن مىباشد .\r\nو دسته‌اى بر آنند كه روح عبارت از همان بدن مىباشد .\r\nو عقائد و آراء ديگرى كه در بارهء روح انسان از سوى دانشمندان اظهار شده است .\r\nامّا نظريهء اخير - كه روح مورد سؤال در آيهء مذكور را عبارت از روح انسانى شناسانده است - خالى از اشكال نيست ، زيرا ما نمىتوانيم بپذيريم كه روح انسانى از كلمهء « روح » در اين آيه به ذهن متبادر مىگردد . مطالعه و بررسى آياتى كه متعرض مسئلهء « روح » شده است - چنان كه قبلا توضيح داديم - همهء آن ادله‌اى كه طرفداران اين نظريه اظهار داشته‌اند را مردود اعلام مىكند .\r\nه - گروهى از مفسران مىگويند : مراد از روح در آيهء مورد بحث ، مطلق روح است كه ضمن گفتار خداوند در موارد متعددى از قرآن كريم آمده است . ولى سؤال فقط در اين جهت مطرح شده است كه آيا اين روح ، قديم و يا حادث مىباشد ؟ خداوند متعال به اين سؤال پاسخ داده است مبنى بر آنكه روح از امر و فعل خداوند حادث شده است ، و فعل خداوند نيز حادث است و نمىتوان آن را قديم دانست .\r\nايرادى كه بر اين نظريه وارد است چنان است كه اگر چه ارادهء مطلق روح از كلمهء روح در آيهء مزبور به جا و به مورد و قابل قبول مىباشد ، لكن ارجاع سؤال مردم به حدوث و\r\n","description":"","footnote":"","page_name":" 202 ","page_number":202},
  {"content":"\r\n\r\n\r\nيا قدم آن ، و نيز توجيه جواب مناسب آن سؤال - مبنى بر اينكه روح ، حادث مىباشد - ادعائى است كه بايد آن را با توجه به لفظ و تعبير آيه فاقد دليل برشمرد .\r\nمرورى بر اختلاف نظر مفسرين در معنى « قُلِ الرُّوحُ مِنْ أَمْرِ رَبِّي »\r\n:\r\nمفسران در تبيين و گزارش آيهء مذكور داراى بياناتى مختلف هستند كه آيا اين سخن پاسخ مثبت به سؤال مردم در بارهء روح مىباشد ، و يا آنكه ترك جواب و روى گردان ساختن مردم از پرس و جو و كنجكاوى در بارهء آن است ؟\r\nوجوهى كه ما قبلا از آنها ياد كرديم در رابطه با اين دو نظريه ، متفاوت مىباشد .\r\nآنچه نسبت به بعضى از اين وجوه متناسب است مؤيد نظريهء اول مىباشد كه پاسخ ، مثبت است ، امّا در رابطه با پاره‌اى از وجوه ديگر ، نظريهء دوم ، يعنى استفادهء ترك جواب از آيهء مذكور ، به جا و لازم است .\r\nمخاطب « وَما أُوتِيتُمْ مِنَ الْعِلْمِ إِلَّا قَلِيلًا »\r\nچه كسانى هستند ؟\r\nمفسرين - در اينكه اين سخن ، خطاب به چه كسانى است - اختلاف ديگرى را مطرح مىسازند كه آيا اينان عبارت از يهوديان مدينه هستند ، و يا آنكه مشركان مكه ، يعنى قريش ، مخاطبين اين سخن را تشكيل مىدهند ، البته با توجه به اين مطلب كه مشركان مكه با راهنمائى يهوديان سؤال مربوط به روح را با نبى اكرم ( صلَّى اللَّه عليه و آله و سلم ) در ميان گذاشتند ، و يا اينكه مخاطب اين سخن عبارت از پيامبر اكرم ( صلَّى اللَّه عليه و آله و سلم ) و سائر مردم هستند ؟ آنچه با روند آيه متناسب تر به نظر مىرسد اين است كه بگوئيم :\r\nخطاب به همان كسانى است كه اين سؤال را با آنحضرت در ميان گذاشتند ، و اين جملهء « وَما أُوتِيتُمْ . . . » تكملهء سخن نبى اكرم ( صلَّى اللَّه عليه و آله و سلم ) است ، و سؤال كنندگان را بايد عبارت از يهوديان دانست ، چرا كه اينان در آن روزگاران به علم و دانش معروف بودند . و ضمن آيه ، اثبات نوعى از علم براى همين يهوديان گوشزد شده مبنى بر اينكه اندك و ناچيز بوده است . بر خلاف قريش و مشركين عرب كه خداوند متعال ضمن برخى از سخنانش آنها را مردمى بىبهره از هر گونه علم معرفى نموده ، آنجا كه مىفرمايد :\r\n« . . . كَذلِكَ قالَ الَّذِينَ مِنْ قَبْلِهِمْ مِثْلَ قَوْلِهِمْ . . . » ( بقره : 118 ) بدينسان آن مردمى كه از علم هيچ بهره‌اى ندارند سخنى به مانند گفتار يهوديان و نصارى بيان مىكنند ، و چون آنان زبان به انكار و كفر مىآلايند .\r\nمرحوم علامهء طباطبائى ( قدس سره ) يادآور مىشود كه از طرق ديگر [ غير از طريقى كه در « الدر المنثور » آمده است 
  ] از عبد اللَّه بن مسعود و عبد الرحمن بن عبد اللَّه بن ام مكتوم\r\n","description":"","footnote":"","page_name":" 203 ","page_number":203},
  {"content":"\r\n\r\nروايت شده است كه سؤال در آيهء « وَيَسْئَلُونَكَ عَنِ الرُّوحِ . . . » از سوى يهوديان مدينه مطرح شده و آيهء مذكور نيز در مدينه نازل گشته است . اما مكى بودن سوره و اتحاد سياق و روند آيات ما بعد آيهء ياد شده با اين نظريه سازگار نيست و بايد طبق روايت « الدر المنثور » ، بپذيريم كه سؤال از سوى مشركين - با راهنمائى يهوديان - در مكه مطرح شد و اين آيه مكى است . « 156 »\r\nحالت پنجم مربوط به تعدد اسباب و وحدت نازل :\r\nحالت پنجم در رابطه با تعدّد اسباب النزول اين است كه نزول آيه از پى دو سبب و يا چند سبب - كه طى روايات ياد شده است - امكان پذير باشد . به اين معنى كه اين اسباب متعدّد از لحاظ زمان آشكارا از هم دور نباشند و ميان رويدادهائى كه موجب نزول آيه گشته است فاصلهء زمانى زيادى وجود نداشته باشد ، چنان كه راجع به اسباب النّزول آيات قبلى « 157 » ديديم ميان اسباب متعددى كه براى نزول هر يك از آنها روايت شده از نظر زمان ، فاصله‌اى زياد و بعد و دورى وجود دارد . و لذا نمىتوان چنين اسباب متعددى را سبب نزول آيهء مورد نظر برشمرد ، اما اگر ميان اين اسباب ، قرب زمانى وجود داشته باشد مىتوان همهء آنها را به عنوان سبب نزول تلقى كرد ، چون تعدد اسباب در صورت وجود قرب زمانى ميان آنها با وحدت مسبب منافاتى نخواهد داشت و موجب هيچگونه تهافت و ناسازگارى نخواهد بود .\r\nچند مثال براى اين حالت - آيهء « وَالَّذِينَ يَرْمُونَ أَزْواجَهُمْ وَلَمْ يَكُنْ . . . »\r\n:\r\nالف - حديثى كه بخارى از طريق عكرمه از ابن عباس آورده [ كه وى مىگفت 
  ] :\r\n\r\n","description":"","footnote":"\r\n156 - بنگريد به : الميزان 13 / 195 - 200 و 212 .\r\n157 - اين آيات عبارتند از :\r\nالف - « وَيَسْئَلُونَكَ عَنِ الرُّوحِ . . . » ، اگر رواياتى را - كه سؤال را از سوى يهوديان معرفى مىكند - بپذيريم نمىتوانيم رواياتى را معرف سبب نزول اين آيه بدانيم كه بيانگر طرح سؤال از سوى قريش مىباشد ، چرا كه ميان اين دو سبب فاصلهء زيادى وجود دارد ، زيرا بر حسب روايات دستهء اول ، آيهء ياد شده مدنى است ، و بر طبق روايات دوم مكى خواهد بود .\r\nب - « وَإِنْ كادُوا لَيَفْتِنُونَكَ عَنِ الَّذِي أَوْحَيْنا إِلَيْكَ . . . » كه اگر روايات مربوط به آمدن امير و ابو جهل و رجال قريش نزد رسول خدا ( صلَّى اللَّه عليه و آله ) را به عنوان سبب نزول بپذيريم ، آيهء مذكور مكى خواهد بود ، اما اگر روايتى را كه از طريق عوفى رسيده به عنوان سبب نزول قبول كنيم همين آيه را بايد مدنى بدانيم .\r\nو چنان كه قبلا ياد كرديم سزا است روايت عوفى را - به خاطر آنكه حائز شرايط صحت حديث از نظر شيعه و پاره‌اى از محدثان اهل سنت است - پذيرا گرديم ، چنان كه روايت عياشى نيز نزول آيهء مذكور را در مدينه تأييد مىكند ( رك :\r\nمجمع البيان 6 / 431 . الميزان 13 / 178 ) .\r\nاساسا روايت نخست با ظاهر آيات متصل و پيوسته به آيهء مورد بحث ، متناسب نيست ، زيرا اين آيات چنين مىنمايد كه نبى اكرم ( صلَّى اللَّه عليه و آله و سلم ) حتى به خواسته هاى قريش آهنگ نفرمود تا چه رسد به آنكه نسبت به درخواست آنها در وى ركون و گرايشى پديد آمده باشد ( بنگريد به : الميزان 13 / 173 ) .\r\n","page_name":" 204 ","page_number":204},
  {"content":"\r\nهلال بن اميه در حضور نبى اكرم ( صلَّى اللَّه عليه و آله و سلم ) همسرش را به زنا با شريك بن سمحاء متهم ساخت . نبى اكرم ( صلَّى اللَّه عليه و آله و سلم ) به وى فرمود : يا بايد براى اين تهمت ، بينه و شهودى اقامه كنى ، و يا پذيراى آن گردى كه حد بر تو جارى گشته و هشتاد ضربه تازيانه را بر پشت و بدن خود آماده باشى . « 157 » هلال گفت : يا رسول اللَّه ، اگر يكى از ما مردى را با همسرش [ در حال زنا 
  ] ببيند ، آيا بايد به راه افتد و در پى يافتن و درخواست شهود و گواهان براى اين كار برآيد [ تا آنها مشهودات خود را بازگو كنند 
  ] ؟ ! . به دنبال اين سؤال و اين پيشآمد بود كه خداوند متعال آيهء زير را نازل كرد :\r\n« وَالَّذِينَ يَرْمُونَ أَزْواجَهُمْ وَلَمْ يَكُنْ لَهُمْ شُهَداءُ إِلَّا أَنْفُسُهُمْ فَشَهادَةُ أَحَدِهِمْ أَرْبَعُ شَهاداتٍ بِاللَّه إِنَّه لَمِنَ الصَّادِقِينَ . وَالْخامِسَةُ أَنَّ . . . ( تا ) . . . أَنَّ غَضَبَ اللَّه عَلَيْها إِنْ كانَ مِنَ الصَّادِقِينَ » ( نور : 6 - 8 ) « 158 » ب - شيخين ، يعنى بخارى و مسلم از سهل بن سعد « 159 » آورده‌اند كه مىگفت :\r\nعُوَيْمر نزد عاصم بن عدى آمد و به او گفت از رسول خدا ( صلَّى اللَّه عليه و آله و سلم ) بپرس اگر كسى مرد بيگانه‌اى را با همسر خود در حال زنا ببيند [ و غيرت او ، وى را وادارد كه زناكار را بكشد آيا بايد اين شوهر غيرتمند كشته شود ؟ آيا اين شوهر چگونه عمل كند و چه رفتارى را در پيش گيرد 
  ] ؟ ! عاصم نزد رسول خدا ( صلَّى اللَّه عليه و آله و سلم ) آمد و اين سؤال را با آنحضرت در ميان گذاشت . اما نبى اكرم ( صلَّى اللَّه عليه و آله و سلم ) آن كسى را ، كه اين حادثه براى وى اتفاق افتاد و درخواست كرد كه عاصم سؤال مزبور را با آنحضرت در ميان گذارد ، مورد انتقاد و سرزنش قرار داد . سهل بن سعد مىگويد : عاصم و عويمر به هم رسيدند . عويمر پرسيد چه كردى ، آيا مسئلهء مرا با آنحضرت در ميان گذاشتى ؟ پاسخ داد . . .\r\nمن سؤال ترا با او در ميان گذاشتم ، لكن آنحضرت اين سؤال را عيب برشمرده و سائل [ يعنى ترا 
  ] مورد ملامت قرار داده است . « 160 »\r\n\r\n","description":"","footnote":"\r\n157 - قرطبى در تفسيرش يادآور شده است كه هلال پس از آنكه اين سخن و دستور را از آنحضرت شنيد گفت : حتما خداوند متعال در بارهء كار من آياتى نازل خواهد كرد كه پشت و تن و اندام من از اجراء اين حد تبرئه خواهد شد ( رك :\r\nالجامع لاحكام القرآن 12 / 182 ) .\r\n158 - اين آيات را « آيات لعان » مىنامند كه شرح وقايعى كه به عنوان سبب نزول آنها روايت شده است به گونه‌اى مفصل و گسترده در صفحه هاى پيشين همين دفتر گذشت .\r\n159 - سهل بن سعد خزرجى انصارى ( م 91 ه ق ) از قبيلهء بنى ساعده و يكى از صحابى مشهور و از اهل مدينه مىباشد كه حدود صد سال زندگانى كرد . و از روى در كتب حديث يكصد و هيجده حديث روايت شده است . ( رك : الاصابة : ت 3526 ، نقل از : الاعلام : 3 / 210 ) .\r\n160 - و چون در الاتقان فى علوم القرآن روى حرف عين در كلمه « فعاب المسائل » يك نقطه به طور اشتباهى به چاپ رسيد ، يكى از مترجمان اين كتاب را دچار اشتباه ساخته و نوشته است كه « سؤال كننده غايب بود » . در حالى كه معنى اين سخن آن است كه رسول اكرم ( صلَّى اللَّه عليه و آله و سلم ) سائل را مورد انتقاد قرار داد و از او عيب گرفته و خرده گيرى نمود .\r\n","page_name":" 205 ","page_number":205},
  {"content":"\r\nعويمر گفت : سوگند به خداوند ، نزد رسول خدا ( صلَّى اللَّه عليه و آله و سلم ) خواهم رفت و پاسخ اين مسئله را از او درخواست خواهم كرد . وى نزد آن حضرت آمد ، امّا ديد كه آيات لعان در بارهء او نازل گشت . « 161 »\r\nسهل بن سعد مىگويد : رسول خدا ( صلَّى اللَّه عليه و آله و سلم ) عويمر و همسرش را فراخواند و دستور لعان را در بارهء آن دو اجراء فرمود . آنگاه عويمر عرض كرد : يا رسول اللَّه اگر من همراه او بروم معنى اين كار اين است كه بر او دروغ بستم . عويمر قبل از آنكه نبى اكرم ( صلَّى اللَّه عليه و آله و سلم ) دستور جدائى را ميان آنها صادر كند از همسرش جدا شده و او را ترك گفت . و اين جدائى به صورت سنتى در آمد كه سوگند « لعان » ميان هر زن و شوهرى به اجراء گذاشته مىشد .\r\nرسول خدا ( صلَّى اللَّه عليه و آله و سلم ) پس از انجام لعان فرمود : اين زن را زير نظر گيريد : اگر او فرزندى به دنيا آورد كه سياه چرده و سياه چشم و داراى كپل و سرين بزرگ بود بايد بدانيم كه عويمر در تهمتى كه به همسرش وارد ساخت سخن به راستى آورده است ، اما اگر اين را فرزندى به دنيا آمد كه سرخگون و به گونهء كرم سرخ رنگ بود بدانيد كه عويمر دروغگو است و به ناروا همسرش را متهم ساخته است . فرزندى كه اين زن به دنيا آورد داراى همان صفات نامطبوع بود ، « 162 » يعنى فرزند عويمر نبوده است .\r\nعلماء براى جمع و سازش ميان اين دو حديث گفته‌اند : اولين كسى كه اين جريان براى او اتفاق افتاد ، هلال بن اميه [ واقفى 
  ] بود « 163 » ، و جريان كار او با آمدن عويمر « 164 » نزد رسول خدا ( صلَّى اللَّه عليه و آله و سلم ) مواجه و مصادف گشت ، و آيهء لعان در شأن اين دو نفر نازل شد .\r\nنووى « 165 » و پيش از او خطيب ( ؟ ) « 166 » به همين توجيه گرايش داشته‌اند و خطيب\r\n\r\n","description":"","footnote":"\r\n161 - سيوطى مىنويسد : وقتى عويمر نزد رسول خدا ( صلَّى اللَّه عليه و آله و سلم ) آمد و سؤال خود را با آنحضرت در ميان گذاشت ، فرمود : خداوند متعال در بارهء تو و يار و رفيق تو [ يعنى هلال 
  ] ، آياتى از قرآن كريم نازل كرد ( الاتقان 1 / 121 ) .\r\n162 - تفسير القرآن العظيم : ابن كثير 3 / 267 .\r\n163 - وى يكى از سه تن است كه در غزوهء تبوك از شركت در جنگ خوددارى كردند و سپس به توبه درآمدند و حق تعالى توبهء ايشان پذيرفت ( تاريخ گزيده ، چاپ ليدن ، ص 243 - نقل از لغتنامهء دهخدا ، 28 / 249 ) . [ . . . 
  ]\r\n164 - عويمر بن حارث بن زيد بن حارثة بن الجد عجلانى [ الجامع لاحكام القرآن 12 / 184 و هامش آن 
  ] .\r\n165 - ابو زكريا يحيى بن شرف بن مزى بن حسن حزامى حورانى نووى شافعى : محيى الدين ( 631 - 676 ه ق ) عالم به فقه و حديث كه در « نوا » : يكى از قراى حوران سوريه از دنيا رفت . و از آثار او است : « تهذيب الاسماء و اللغات » ، « المنهاج فى شرح صحيح مسلم » ، « التقريب و التيسير » در « مصطلحات حديث » و چندين كتاب ديگر ( الاعلام 9 / 184 ، 185 ) .\r\n166 - در كتب تراجم ، رجالى كه به خطيب نامبردارند ، متعدد و بسيارند ( بنگريد به : الاعلام 2 / 354 ، 355 ) در اينجا معلوم نيست كه منظور سيوطى از « خطيب » كداميك از آنها است .\r\n","page_name":" 206 ","page_number":206},
  {"content":"\r\n\r\nمذكور مىگفت : گويا اين جريان براى ايندو نفر در يك زمان اتفاق افتاده بود كه آيهء لعان به دنبال آن نازل گرديد . « 167 »\r\nج - بزاز « 168 » از حذيفه « 169 » آورده است كه مىگفت : رسول خدا ( صلَّى اللَّه عليه و آله و سلم ) به ابى بكر فرمود : اگر مردى را در كنار امّ رومان « 170 » ببينى چه خواهى كرد و چه عكس العملى از خود نشان خواهى داد ؟ ابى بكر پاسخ داد او را با بدترين كيفر مجازات خواهم كرد . سپس رو كرد به عمر و به وى گفت : پس و تو اى عمر ! در برابر چنين پيشآمدى چه مىكنى . و همسرت را اگر در چنين وضعى بيابى چه عملى را در پيش مىگيرى ؟ عمر عرض كرد : من از پيش مىگفتم : « خداوند چنان مردى را كه از مجازات و كشتن چنين زن و مردى ناتوانى به خرج دهد مورد لعنت و طرد از رحمت خويش قرار دهد » ، چرا كه چنين آدمى را بايد پليد و فرومايه دانست .\r\nبه دنبال اين پرسش و پاسخ ، آيه هاى لعان نازل گرديد .\r\nابن حجر هم مىگفت : براى تعدد اسباب نزول و وحدت نازل ، هيچگونه مانع و اشكال و ايرادى وجود ندارد .\r\nحالت ششم - عدم امكان تعدد اسباب و وحدت نازل تكرار نزول :\r\nچنانچه امكان نداشته باشد كه در عين تعدّد سبب نزول ، آيه يا آياتى كه در مورد آن نازل\r\n\r\n","description":"","footnote":"\r\n167 - احكام مربوط به لعان - از ديدگاه اهل سنت - را بنگريد در : ( الجامع لاحكام القرآن 12 / 185 - 195 ) . و نيز به همان منابعى در مورد عقائد و آراء فريقين رجوع نمائيد كه ما قبلا در همين كتاب آنها را بازگو كرديم .\r\n168 - ابو بكر احمد بن عمرو بن عبد الخالق ، بزاز ( م 292 ه ق ) حافظ حديث و از علماء و دانشمندان علم الحديث و از اهل بصره بود و در اواخر عمر به تدريس حديث در اصفهان و بغداد و شام سرگرم شد ، و در رمله از دنيا رفت . وى داراى دو كتاب « مسند » بوده كه يكى از آن دو ، مسند كبير و « البحر الزاخر » نام داشت و ديگرى « مسند صغير » ( الاعلام 1 / 182 ) .\r\n169 - ابو عبد اللَّه حذيفة بن حسل بن جابر عبسى ، معروف به « حذيفة بن اليمان » ( م 36 ه ق ) . اليمان ، لقب حسل ، پدر حذيفه بوده است . وى صحابى و از ولات شجاع و فاتح به شمار مىآيد و صاحب « سرّ النبى » در بارهء منافقين بوده و به هيچكسى اين اسرار را بازگو نكرد . عمر ، استاندارى مدائن را به وى سپرد و در همانجا از دنيا رفت . در كتب حديث دويست و بيست و پنج حديث از وى ياد شده است ( الاعلام 2 / 180 ، 181 ) .\r\n170 - ام رومان دختر عامر بن عويمر ، از قبيلهء كنانه و از صحابيه و همسر ابى بكر ، مادر عايشه مىباشد كه همزمان با حيات رسول خدا ( صلَّى اللَّه عليه و آله و سلم ) از دنيا رفت ، و آنحضرت وارد قبرش شد و براى او استغفار كرد و فرمود :\r\n« اللَّهمّ لم يخف عليك ما لقيت امّ رومان فيك و فى رسولك » ( الاعلام 3 / 64 ) .\r\n","page_name":" 207 ","page_number":207},
  {"content":"\r\nمىشود واحد باشد ، علماء معتقدند كه بايد روايات را بر تعدد و تكرر نزول آيه و يا آيات حمل كرد ، به اين معنى كه بايد گفت : آيه و آياتى كه به دنبال اسباب متعدد نازل گشته ، نزول آن نيز تكرار شده است .\r\nدو مثال براى اين حالت :\r\nمثال اول - آيهء « ما كانَ لِلنَّبِيِّ وَالَّذِينَ آمَنُوا أَنْ يَسْتَغْفِرُوا لِلْمُشْرِكِينَ . . . »\r\n:\r\nالف - شيخين از مسيب « 171 » آورده‌اند كه وى مىگفت : وقتى زمان وفات أبو طالب نزديك شد و اجلش فرا مىرسيد رسول اكرم ( صلَّى اللَّه عليه و آله و سلم ) بر وى وارد شد آن هم در حالى كه ابى جهل و عبد اللَّه بن ابى اميه « 172 » نزد او به سر مىبردند . نبى اكرم ( صلَّى اللَّه عليه و آله و سلم ) به أبو طالب فرمود : اى عمو ، در اين لحظات واپسين عمر ، كلمهء « لا إله الا اللَّه » را بر زبان جارى ساز تا من به نفع تو نزد خداوند متعال احتجاج كنم . در اين اثناء ابى جهل و عبد اللَّه بن ابى اميه گفتند : اى ابى طالب ، آيا ارادهء آن دارى كه از دين و آئين عبد المطلب روى گردان شوى ؟ ! اين دو همواره با ابى طالب گفتگوى خود را ادامه مىدادند تا او را وادارند كه از گفتن « لا إله الا اللَّه » خوددارى نمايد ، و سر انجام موفق گشتند و در نتيجه ابى طالب گفت : مطمئن باشيد كه او - يعنى من - بر كيش و آئين عبد المطلب - يعنى بر مرام بتپرستى ! - پايدارى خود را حفظ خواهم كرد .\r\nنبى اكرم ( صلَّى اللَّه عليه و آله و سلم ) به ابى طالب فرمود : من براى تو - تا وقتى كه خداوند متعال مرا از استغفار براى تو نهى نكند - از خدا طلب مغفرت خواهم نمود .\r\nپس از اين جريان ، آيهء زير نازل گرديد :\r\n« ما كانَ لِلنَّبِيِّ وَالَّذِينَ آمَنُوا أَنْ يَسْتَغْفِرُوا لِلْمُشْرِكِينَ وَلَوْ كانُوا أُولِي قُرْبى مِنْ بَعْدِ ما تَبَيَّنَ لَهُمْ أَنَّهُمْ أَصْحابُ الْجَحِيمِ ، وَما كانَ اسْتِغْفارُ إِبْراهِيمَ لأَبِيه إِلَّا عَنْ مَوْعِدَةٍ وَعَدَها إِيَّاه فَلَمَّا تَبَيَّنَ لَه أَنَّه عَدُوٌّ لِلَّه تَبَرَّأَ مِنْه إِنَّ إِبْراهِيمَ لأَوَّاه حَلِيمٌ » ( توبه : 113 ، 114 ) براى پيامبر و مؤمنين روا نيست كه براى مشركين - بعد از آنكه براى مؤمنين آشكار گشت كه آنها يعنى مشركين اهل دوزخ هستند - از خدا طلب استغفار نمايند . اينكه ابراهيم براى پدرش از خدا آمرزش مىطلبيد صرفا به خاطر وعده‌اى بود كه با او در ميان\r\n\r\n","description":"","footnote":"\r\n171 - در بارهء مسيب و فرزند او سعيد بن مسيب بحث گسترده‌اى در پيش داريم . راوى حديث مسيب عبارت از فرزند او سعيد است ( بنگريد به : الجامع لاحكام القرآن : قرطبى 8 / 272 . تفسير القرآن العظيم : ابن كثير 2 / 393 . جامع البيان 11 / 30 . الميزان 9 / 405 ، 406 ) .\r\n172 - ترجمهء احوال او را على رغم تتبع نيافتم .\r\n","page_name":" 208 ","page_number":208},
  {"content":"\r\nگذاشته بود . لذا آنگاه كه براى ابراهيم پديد گشت كه عمو و پدر خواندهء او دشمن خدا است از وى بيزارى جست و تنفر خود را نسبت به او اعلام كرد ، چرا كه ابراهيم تحقيقا فردى بود كه خداى را بسيار مىخواند و زياد مىگريست و نيز سخت بردبار بود .\r\nروايت مذكور را صحيحين از مسيب نقل كرده‌اند و او پدر سعيد بوده كه به سعيد بن مسيب شهرت داشت . و راوى اين حديث نيز تنها همين سعد مىباشد ، چنان كه به همين نكته قبلا اشارتى رفت . در نسب او نوشته‌اند : سعيد بن مسيب بن حزن بن ابى وهب مخزومى قرشى ، ملقب به « ابو محمد » ( 13 - 94 ه ق ) يكى از فقهاء سبعهء مدينه ، و روغن فروش بوده و از همين طريق اعاشه مىكرد ، و بيش از همهء مردم احكام عمر بن خطاب را در خاطر داشته و از آن پاسدارى مىنمود ، تا آنجا كه به او عنوان « راويهء عمر » را اعطاء كردند . « 173 »\r\nاگر چه اهل سنت لقب « سيد التابعين » را به او دادند ، امّا ابن ابى الحديد نوشته است : سعيد بن مسيب از على ( عليه السلام ) منحرف بود و محمد بن على ( عليه السلام ) با لحن تندى به روى او در آمد و وى را سخت مورد انتقاد قرارداد ، و نيز عمر بن على طى گفتگوئى كه ميان آنها پديد آمد وى را منافق برشمرد .\r\nمجلسى نيز در مجلد نهم چاپ سنگى ص 93 به انحراف وى صريحا اشارت دارد .\r\nفتوىهاى او نيز بر خلاف فتوىهاى ائمه ( عليهم السلام ) بوده است .\r\nابو على مىنويسد : شهيد ثانى گفته است : از اينكه علماء وى را از حواريين برمىشمارند در شگفتم ، با اينكه حال و سيره و مذهب او در احكام شرعيه - كه مخالف طريقهء اهل بيت بود - بر هيچ كس مخفى نيست . علامهء حلى اقوال او را در تذكرة و منتهى - كه مخالف طريقهء اهل بيت مىباشد - آورده است . شيخ مفيد در « الاركان » آورده :\r\n« اما ابن مسيب ناصبى بودن او را نمىتوان به هيچوجه رد كرد ، و نيز او از نماز بر بدن امام سجاد ( عليه السلام ) خوددارى مىكرد » . البته بو على در كتاب خود سعى بر آن دارد كه سعيد بن مسيب را تعديل كند . « 174 »\r\nپيدا است كه سعيد بن مسيب با چنين احوالى چگونه مىتواند با امير المؤمنين على ( عليه السلام ) ميانهء خوشى داشته و نسبت به پدر آنحضرت چنين حديث مجعولى را نپردازد ؟\r\nاين روايت فقط از طريق اهل سنت روايت شده تا ايمان ابى طالب را منكر گردند .\r\nاما رواياتى كه از ائمه ( عليهم السلام ) رسيده است متفقا بر اين حقيقت گواهند كه\r\n\r\n","description":"","footnote":"\r\n173 - الاعلام 3 / 155 .\r\n174 - منتهى المقال ، ص 147 .\r\n","page_name":" 209 ","page_number":209},
  {"content":"\r\nابى طالب مسلمان بوده ، ولى به خاطر آنكه بتواند از نبى اكرم ( صلَّى اللَّه عليه و آله و سلم ) حمايت كند از تظاهر به اسلام خوددارى مىنمود . و اشعارى كه از طرق صحيح و قابل اطمينان منسوب به ابى طالب مىباشد ما را به اسلام و توحيد و تصديق او نسبت به نبوت پيامبر اسلام ( صلَّى اللَّه عليه و آله و سلم ) رهنمون است . « 175 »\r\nعلاوه بر اين ، همانگونه كه طبرسى مىنويسد : سبب نزول اين آيه آن بود كه مسلمين به نبى اكرم ( صلَّى اللَّه عليه و آله و سلم ) عرض كردند آيا ما نمىتوانيم براى پدران خود - كه در جاهليت به سر مىبردند و گرفتار كفر و شرك بودند و در همان حال از دنيا رفتند - از خدا طلب مغفرت كنيم ؟ در پى اين سؤال آيهء مورد بحث نازل گرديد . « 176 »\r\nمرحوم ابو الفتوح رازى را در بارهء سبب نزول اين آيه سخنى نغز و گفتارى خوش است . وى پس از آنكه اين حديث ساختگى و جوشيده از بغض نسبت به على بن أبي طالب ( عليه السلام ) را بازگو مىسازد با توجه به يك سلسله ادله ، به افشاء حقيقت پرداخته و بطلان و ضعف و نادرستى حديث ياد شده را برملا مىكند .\r\nوى مىنويسد :\r\n« بعضى مفسران گفتند : سبب نزول آيه آن بود كه چون ابو طالب را وفات نزديك رسيد رسول ( عليه السلام ) به بالين او آمد ، او را گفت : يا عمّ ، انّك اعظم النّاس علىّ حقّا و احبّهم الىّ : گفت : اى عمّ ، در همهء مردمان ، آن حق - كه تو را بر من است - كس را نيست . و آن دوستى - كه تو را در دل من است - كس را نباشد . و حق تو بر من از حق پدر بيشتر است . مرا به كلمتى يارى ده ، يعنى كلمهء شهادت .\r\nابو جهل حاضر بود و عبد اللَّه بن [ ابى 
  ] اميه . گفتند : ترغب عن ملَّة عبد المطَّلب ؟\r\nگفت : انا على دين عبد المطَّلب . و به روايتى ديگر آن است كه او را گفتند : يا أبا طالب ، نه ما همهء عمرت از تو شنيديم كه گفتى : « من بر ملت ابراهيم » ؟ گفت : گفتم ، و امروز هم اين مىگويم كه من بر ملت ابراهيمم . رسول ( عليه السلام ) گفت : « لا جرم استغفار مىكنم براى تو . پس رسول ( عليه السلام ) براى او استغفار مىكرد ، اين آيه آمد .\r\n[ بطلان اين روايت 
  ] :\r\nو اين باطل است :\r\nالف - از آنجا كه اين سورت در آخر عهد رسول ( عليه السلام ) آمد و در آخر عمر\r\n\r\n","description":"","footnote":"\r\n175 - الميزان 9 / 406 .\r\n176 - مجمع البيان 5 / 76 . ","page_name":" 210 ","page_number":210},
  {"content":"\r\nاو . و ابو طالب در ابتداء اسلام وفات يافت . اين هر دو اتفاق است .\r\nب - دگر آنكه اگر اين حديث درست باشد ، اين دليل ايمان أبو طالب كند نه دليل كفر او ، براى آنكه گفت : « من بر دين عبد المطلبم . و عبد المطلب به نزديك ما مسلمان بوده است . و در اخبار و روايات ما و مخالفان نيز آن است كه او مسلمان بود ، نه در حديث ابرهه ، صباح آمد كه چون عبد المطلب به نزديك او [ ابرهه 
  ] حاضر آمد او گمان برد كه او آمده است تا شفاعت كند تا از آنجا برگردد . او گفت : اى ملك ، من براى آن آمدم كه كسان تو شتران من گرفته‌اند بفرماى تا باز دهند . او گفت من پنداشتم خردى دارى كه من از راه دور آمده‌ام با لشگرى گران و با پيلان عظيم تا اين خانه - كه شرف قديمان و حديثان در او است - بيران كنم ، تو در شترى چند گرگين حديث مىكنى ؟ ! گفت : چنين است ، مرا با شتر خود ، كار است . از حديث خانه انديشه نمىدارم كه : انّ للبيت ربّا يحفظه : خانه را خدائى هست كه نگاهدارد . و اين نباشد الَّا سخن مؤمنان موحدان . جز جاهلى نباشد [ آن 
  ] ابلهى كه اين حديث روايت كند آنگه بگويد : فرقى نيست در كفر ميان ايشان كه به خراب خانه آمده بودند و ميان عبد المطلب كه آن سخن گفت .\r\nج - و اما به روايت ديگر كه گفت : « من بر ملت ابراهيمم » آنكس كه گويد :\r\nگويندهء اين كلمه كافر باشد ، كافر او باشد ، براى آنكه [ خدا 
  ] رسول ( عليه السلام ) را مىفرمايد : « أَنِ اتَّبِعْ مِلَّةَ إِبْراهِيمَ حَنِيفاً » و رسول ( عليه السلام ) مىگويد : « انا على ملَّة ابراهيم » .\r\nو از يوسف ( عليه السلام ) حكايت اين است : « وَاتَّبَعْتُ مِلَّةَ آبائِي إِبْراهِيمَ وَإِسْحاقَ وَيَعْقُوبَ » .\r\nد - دگر آنكه گفت پيغمبر : براى او استغفار مىكنم و استغفار كرد ، و مسلمانان نيز در رسول ( عليه السلام ) نگاه كردند ، و براى پدر مشرك خود استغفار مىكردند تا خداى تعالى آيه فرستاد و نهى كرد . اگر اين روايت درست است استغفار رسول ( عليه السلام ) براى أبو طالب ( رحمة اللَّه عليه ) « من ادلّ الدليل على ايمانه » باشد ، براى آنكه رسول ( عليه السلام ) - كه قدوه و قبلهء همهء عالميان است - چگونه شايد كه اين مايه از اصول نداند كه براى مشركان مصّر بر كفر ، استغفار نشايد كرد كه او را واجب آن است كه از او تبرّا كند ، و در امت او كمتر كس داند . و اين ، طعن بر رسول ( عليه السلام ) است .\r\nه - [ و ديگر 
  ] آنكه اگر درست شود هم آيه را و هم روايت را تفسير ظاهر و تأويلى در خور هست :\r\n","description":"","footnote":"","page_name":" 211 ","page_number":211},
  {"content":"\r\nاما روايت ، ممتنع نباشد كه رسول ( عليه السلام ) براى أبو طالب استغفار كرد ، و اينان - كه ديدند از رسول ( عليه السلام ) ايشان را ايمان أبو طالب معلوم نبود - گمان بردند كه رسول براى مشركى استغفار كند .\r\nو امّا تفسير آيه آن است كه اين نهى نيست ، بل نفى است ، چنان كه گفت :\r\n« ما كانَ لَكُمْ أَنْ تُنْبِتُوا شَجَرَها » .\r\nو قوله :\r\n« وَما كانَ لِنَفْسٍ أَنْ تَمُوتَ إِلَّا بِإِذْنِ اللَّه » « وَما كانَ لِنَفْسٍ أَنْ تُؤْمِنَ إِلَّا بِإِذْنِ اللَّه » .\r\nو محال است گفتن كه اين آيات را معنى ، نهى است ، براى آنكه انبات درخت ، و مرگ ، مقدور ما نيست ، ما را از آن چگونه نهى كنند ، و حديث ايمان ما را به آن امر كرده‌اند نه نهى .\r\nپس اين آيهء ما را ، و اين آيات را معنى ، نفى باشد ، يعنى نباشد و نكند و روا ندارد پيغمبر و هيچ مؤمنى كه استغفار كند براى مشركان به علت خويشى پس از آنكه روشن شده باشد ايشان را - يعنى پيغمبر و مؤمنان را - كه ايشان اهل دوزخند » . « 177 »\r\nقرطبى نيز مىگويد : حسين بن فضل مىگفت اين داستان و قضيه‌اى كه در بارهء سبب نزول آيهء ياد شده ذكر كرده‌اند بعيد است ، چرا كه سورهء توبه از جمله آخرين آياتى بود كه نازل گرديد ، و ابو طالب در آغاز اسلام - در حالى كه نبى اكرم ( صلَّى اللَّه عليه و آله و سلم ) در مكه به سر مىبرد - از دنيا رفت . « 178 »\r\nپيدا است كه ذكر اين سبب نزول براى آيهء مورد بحث از چند جهت ساختگى و نادرست مىباشد و هدف ياد كردن چنين سبب نزولى تعمدا در جهت اثبات شرك ابى طالب مىباشد ، ابى طالب كه پدر بزرگوار و مؤمن امير مؤمنان ( عليه السلام ) بوده است با توجه به اينكه حتى فريقين قبول دارند ميان وفات ابى طالب - كه در اوائل طلوع اسلام روى داد - و ميان نزول آيهء مورد بحث - كه در اواخر عمر رسول اكرم ( صلَّى اللَّه عليه و آله و سلم ) روى داد فاصلهء زمانى دور و درازى وجود دارد كه طبق نظر خود سيوطى نبايد تاريخ نزول آيه نسبت به سبب نزول آن از نظر زمان دور باشد .\r\nو عجيب اينجا است كه چنين حديثى فقط از سعيد بن مسيب در تمام كتب تفسير\r\n\r\n","description":"","footnote":"\r\n177 - روض الجنان 5 / 266 - 268 .\r\n178 - بنگريد به : الجامع لاحكام القرآن 8 / 273 .\r\n","page_name":" 212 ","page_number":212},
  {"content":"\r\nاهل سنت نقل شده ، و بر حسب معيار آنها در اصطلاح حديث ، چنين حديثى را بايد « غريب » و غير قابل قبول و ضعيف برشمرد .\r\nعجيبتر از همه ، اين است كه امام فخر رازى پس از آنكه سخن حسين بن فضل را از واحدى نقل مىكند - كه حسين بن فضل اين حديث را مستعبد برشمرده و گفته است :\r\nسورهء برائت از لحاظ نزول ، آخرين بخش قرآن كريم است [ و در مدينه نازل شده 
  ] و وفات ابى طالب در مكه آن هم در آغاز اسلام اتفاق افتاده است - مىگويد اين استبعاد از نظر من مستبعد مىباشد ، و چه اشكالى وجود دارد كه بگوئيم نبى اكرم ( صلَّى اللَّه عليه و آله و سلم ) از همان زمان فرا رسيدن وفات ابى طالب تا آن وقتى كه آيهء مورد بحث نازل شد براى وى استغفار مىكرد . « 179 »\r\nبايد به امام فخر گفت : بر حسب نظر تو شغل شاغل رسول اكرم ( صلَّى اللَّه عليه و آله و سلم ) در سراسر عمر نبوتش عبارت از استغفار براى ابى طالب بوده است ! آيا در كدام حديث ديده مىشود كه آنحضرت همواره سرگرم استغفار براى او بوده است ! ؟\r\nاز آن سو در تفسير خازن 2 / 270 هم ديده مىشود كه وى مانند ديگران - پس از نقل استبعاد حسين بن فضل - دچار سراسيمگى شده و مىگويد « احتمال دارد كه رسول اكرم ( صلَّى اللَّه عليه و آله و سلم ) گاهى براى ابى طالب از خدا طلب مغفرت مىكرد تا بر اثر اصرار او خداوند اين آيه را نازل كرد » مثل اينكه خازن پنداشته است آنحضرت در سراسر عمر نبوتش نمىدانست كه استغفار براى مشرك روا نيست تا سر انجام در اواخر عمر خود متوجه اين حقيقت شد ! آيا مىتوان با چنين احتمالى ، با اين حديث ساختگى - كه از تعمد در اثبات شرك ابى طالب رنگ مىگيرد - در بارهء آيات قرآنى سخن گفت .\r\nبارى خازن از احتمال مذكور عذرخواهى مىكند و مىگويد : خدا به مراد و اسرار كتاب خود آگاه تر مىباشد .\r\nبا توجه به مطالب ياد شده اين حديث مسخره آميز با تمام اشكالاتى كه در آن وجود دارد نمىتواند يكى از برنامه هاى مخالفان را - كه به سوى اثبات شرك ابى طالب آماج رفته است - توجيه نمايد . « 180 »\r\n\r\n","description":"","footnote":"\r\n179 - مفاتيح الغيب التفسير الكبير 16 / 208 .\r\n180 - براى اينكه علاقه مندان بدانند فقط ابن سعيد بن مسيب آنچنانى است كه حديث ياد شده را - به تنهائى - از پدرش روايت نموده ، و ديگران از چنين حديثى ياد نكرده‌اند به كتابهاى زير رجوع فرمايند :\r\nلباب التأويل فى معانى التنزيل ، معروف به تفسير خازن 2 / 270 . اسباب النزول : واحدى ، ص 150 . لباب النقول ، ص 284 ، 285 . التفسير الكبير : امام فخر رازى 16 / 208 . احكام القرآن : ابن العربى 2 / 1020 . الميزان 9 / 404 ، 405 . الجامع لاحكام القرآن : قرطبى 8 / 272 . تفسير القرآن العظيم 2 / 393 . جامع البيان 11 / 30 . هامش الكشاف : طبع « نشر ادب الحوزة » 2 / 315 . در تفسير التبيان شيخ طوسى ، و مجمع البيان طبرسى ، و البرهان بحرانى ، از اين حديث سخنى به ميان نيامده و يا اساسا بعضى از مفسرين حديث ديگرى را در سبب اين آيه ياد مىكنند ( بنگريد به : مجمع البيان 5 / 76 ) .\r\n","page_name":" 213 ","page_number":213},
  {"content":"\r\nب - روايت دوم در بارهء آيهء « ما كانَ لِلنَّبِيِّ . . . » :\r\nترمذى ، حديث از امير المؤمنين على بن أبي طالب ( عليه السلام ) آورده و آن را « حديثى حسن » « 181 » برشمرده كه آنحضرت فرمود : شنيدم كه مردى براى پدر و مادرش از خدا طلب مغفرت مىكرد - در حالى كه هر دو ، يعنى پدر و مادرش در حال شرك از دنيا رفته بودند - على ( عليه السلام ) فرمود : من گفتم : براى پدر و مادر مشرك خود ، طلب مغفرت مىكنى ؟ ! عرض كرد : ابراهيم ( عليه السلام ) براى پدرش - كه مشرك بود - استغفار نمود [ پس چرا من براى پدر و مادر مشركم استغفار نكنم 
  ] ؟ على ( عليه السلام ) فرمود : من اين جريان را براى رسول خدا ( صلَّى اللَّه عليه و آله و سلم ) بازگو نمودم كه به دنبال آن ، آيهء « ما كانَ لِلنَّبِيِّ وَالَّذِينَ . . . وَما كانَ اسْتِغْفارُ إِبْراهِيمَ . . . » نازل گرديد . « 182 »\r\nج - روايت سوم : حاكم نيشابورى در « المستدرك » ، و نيز ديگران حديثى از ابن مسعود « 183 » آورده‌اند كه مىگفت : روزى نبى اكرم ( صلَّى اللَّه عليه و آله و سلم ) به سوى مقابر به راه افتاد و نزديك گورستان رسيد ، و كنار يكى از قبرها نشست و مدتى طولانى به مناجات و زمزمه با آن قبر سرگرم شده و آنگاه گريستن آغاز كرد و فرمود : قبرى كه كنار آن نشسته‌ام قبر و مزار مادرم مىباشد . من از خداوند متعال رخصت طلبيدم كه براى او دعا [ استغفار 
  ] كنم ، اما خدا به من چنين كارى را اجازه نداد ، و به دنبال درخواستم آيهء « ما كانَ لِلنَّبِيِّ وَالَّذِينَ آمَنُوا أَنْ يَسْتَغْفِرُوا لِلْمُشْرِكِينَ . . . » را نازل كرد . « 184 »\r\n\r\n","description":"","footnote":"\r\n181 - راجع به اصطلاح « حديث حسن » قبلا گزارشى بيان شد .\r\n182 - و نيز بنگريد به : اسباب النزول : واحدى ، ص 151 ، 152 . لباب النقول ، ص 285 ، 286 . لباب التأويل فى معانى التنزيل « تفسير خازن » 2 / 270 . جامع البيان 11 / 32 . تفسير القرآن العظيم 2 / 393 . التفسير الكبير : امام فخر رازى 16 / 209 . احكام القرآن : قرطبى 2 / 1022 .\r\n183 - عبد اللَّه بن مسعود ( م 32 ه ق ) از مشاهير صحابه كه از لحاظ كثرت روايات تفسيرى ، تالى تلو ابن عباس بود ، و از جمله دوازده نفر كسانى است كه با خلافت اوّلى به مخالفت برخاست . وى از آنجهت كه دقيقا حافظ قرآن كريم بوده نبى اكرم ( صلَّى اللَّه عليه و آله و سلم ) دوست مىداشت قرائت قرآن را از زبان او استماع نمايد ، و همو مىگفت : « مَنْ ارادَ عِلْمَ الأَوّلينَ وَالآخِرينَ فَلْيَتَدبَّرِ الْقُرْآنَ » وى به ولايت و دوستى خاندان رسول اكرم ( صلَّى اللَّه عليه و آله و سلم ) در زمان صحابه معروف بوده است ( سفينة البحار 2 / 137 ، 414 . احياء 2 / 325 ) .\r\n184 - و نيز بنگريد به : همان مراجع ، و : كشف الاسرار 4 / 222 . در كتاب اخير آمده است :\r\n« رسول [ صلَّى اللَّه عليه و آله و سلم 
  ] گور مادر خود را زيارت كرد ، بر سر گور وى بنشست انديشه مند ، و برخاست اندوهگين . گونهء روى وى بگشته و بسيار گريسته . ياران را گفت : اين گور مادر من است . دستورى خواستم زيارت را ، - دستورى دادند . و دستورى خواستم آمرزش خواستن را ، دستورى ندادند . ياران گفتند : چونست كه محمد بر خداى عز و جل گرامىتر از ابراهيم است . ابراهيم را روا بود كه پدر خود را آمرزش خواست ، محمد را روا نبود كه مادر را خواست . اين هر دو آيت جواب آن است » .\r\n","page_name":" 214 ","page_number":214},
  {"content":"\r\n\r\nبا توجّه به اينكه اين سه حديث مختلف - در بارهء سبب نزول آيهء مذكور - روايت شده است بايد بگوئيم كه سبب نزول - على رغم وحدت نازل - متعدد مىباشد و اين هر سه قضيه ، نزول آيهء مورد بحث را باعث گشت ! « 185 »\r\nمثال دوم\r\nبراى حالت ششم - آيهء : « وَإِنْ عاقَبْتُمْ فَعاقِبُوا بِمِثْلِ ما عُوقِبْتُمْ بِه . . . » :\r\nدومين نمونه از آياتى كه از ديدگاه سيوطى چند بار نازل شده و داراى سبب نزول متعدد مىباشد ، آيهء مذكور است كه روايات زير در رابطه با سبب نزول آن در كتب حديث آمده است كه به نظر سيوطى از لحاظ صحت و فقدان مرجح با هم برابر هستند . در چنين صورتى بايد گفت كه نزول آيه و يا آيات ، تكرار شده است :\r\nالف - بيهقى « 186 » و بزاز « 187 » ، حديثى از ابى هريره « 188 » در كتابهاى خود آورده‌اند كه\r\n\r\n","description":"","footnote":"\r\n185 - حديث اول با ادلَّه‌اى كه راجع به بطلان آن ياد شد نمىتواند سبب نزول باشد .\r\nاما حديث دوم - كه احاديثى به سان آن در كتب و آثار شيعه ديده مىشود - به احتمال قوى مىتواند به عنوان سبب نزول تلقى گردد ، به ويژه آنكه امير المؤمنين على ( عليه السلام ) و همچنين افرادى ديگر از صحابه نيز آن را نقل كرده‌اند .\r\nاما راجع به حديث سوّم بايد گفت : آمنه بنت وهب بن زهرة بن كلاب بن مرة ، مادر رسول اكرم ( صلَّى اللَّه عليه و آله و سلم ) كه شگفتيهاى فراوانى را هنگام ولادت آنحضرت مشاهده كرد . كعب مىگفت : ما ضربت على آدميّة حجب الجنّة غير مريم و آمنة ، و ما وكلت الملائكة بانثى حملت غير مريم و آمنة » رسول اكرم ( صلَّى اللَّه عليه و آله و سلم ) مزار مادر را پس از حجة الوداع زيارت كرده و گريست . وى در « ابواء » - ميان مكه و مدينه - از دنيا رفت در حالى كه آن حضرت شش ساله بود و او را به مدينه مىآورد . برخى مىگويند : آمنه ( رضى اللَّه عنها ) به مدينه رفت تا كنار قبر همسرش عبد اللَّه برود . رسول خدا ( صلَّى اللَّه عليه و آله و سلم ) و ام ايمن پرستار آنحضرت با او بودند ، و به هنگام مراجعت از مدينه در « ابواء » از دنيا رفت .\r\nو چون بايد اين حقيقت را - بر حسب ادلَّهء قاطعى - پذيرا باشيم كه پدر و مادر و اجداد رسول اكرم ( صلَّى اللَّه عليه و آله و سلم ) هيچيك به شرك آلوده نبودند ، بلكه موحدانى خداپرست به شمار مىرفتند . حديث سوم نيز بطلانش آشكار مىگردد . خداوند متعال در بارهء رسول اكرم ( صلَّى اللَّه عليه و آله و سلم ) فرمود : « وَتَقَلُّبَكَ فِي السَّاجِدِينَ » و فرمود :\r\n« وَقُلْ رَبِّ ارْحَمْهُما كَما رَبَّيانِي صَغِيراً » . و نيز فرمود : « وَلا تُصَلِّ عَلى أَحَدٍ مِنْهُمْ ماتَ أَبَداً وَلا تَقُمْ عَلى قَبْرِه » در حالى كه مىدانيم كه آنحضرت به ديدار مزار پدر و مادرش مىرفت ، و او نورى در صلبهائى پاكيزه از كفر ، و پاك از آلودگى به شرك بوده است [ پس چگونه اين حديث ساختگى را مخالفان مطرح مىسازند و مادر او را آلودهء به شرك معرفى مىكنند ؟ ! 
  ] ( بنگريد به : سفينة البحار 1 / 44 ، 45 ) .\r\n186 - چند دانشمند به نام « بيهقى » معروفند و معلوم نيست منظور از بيهقى در متن « الاتقان » كداميك از آنها است ( رك : الاعلام 2 / 61 ) .\r\n187 - ترجمهء احوال او گذشت .\r\n188 - ابو هريره عبد الرحمن بن صخر دوسى ( 22 ق . ه - 59 ه ق ) صحابى كه بيش از هر صحابى ديگر ، حديث مىدانست و آنها را روايت مىكرد . وى در حال بىپدرى و يتيمى در جاهليت به سر مىبرد ، و آنگاه كه وارد مدينه شد رسول خدا ( صلَّى اللَّه عليه و آله و سلم ) در خيبر بود ، و در سال هفتم هجرى اسلام آورد و از آنحضرت 5374 حديث روايت كرده ، و بيش از هشتصد صحابى و تابعى از او روايت حديث نموده‌اند . عمر در زمان خلافت خود وى را بر بحرين گماشت ، لكن به خاطر ضعف نفس و نرمش او ، وى را از كار بر كنار كرد . بيشتر در مدينه مقيم بود . تقى الدين سبكى جزوه‌اى تحت عنوان « فتاوى ابى هريره » و نيز عبد الحسين شرف الدين در سيرهء او كتاب « ابو هريره » را نگاشتند ( الاعلام 4 / 80 ، 81 ) .\r\n","page_name":" 215 ","page_number":215},
  {"content":"\r\nنبى اكرم ( صلَّى اللَّه عليه و آله و سلم ) - آنگاه كه حمزهء سيد الشهداء ، عمويش ، به شهادت رسيد و بدنش را مثله و قطعه قطعه كرده بودند - كنار جنازه اش لختى درنگ نمود ، و [ با ديدن اين صحنهء دلخراش سخت متأثر شده و 
  ] فرمود : من هفتاد نفر از اين مشركين را - به جاى تو - مثله خواهم كرد . در اين هنگام - كه نبى اكرم ( صلَّى اللَّه عليه و آله و سلم ) در كنار بدن عمويش ايستاده بود - آيات پايانى سورهء نحل براى آنحضرت فرو آمد كه :\r\n« وَإِنْ عاقَبْتُمْ فَعاقِبُوا بِمِثْلِ ما عُوقِبْتُمْ بِه وَلَئِنْ صَبَرْتُمْ لَهُوَ خَيْرٌ لِلصَّابِرِينَ . وَاصْبِرْ وَما صَبْرُكَ إِلَّا بِاللَّه وَلا تَحْزَنْ عَلَيْهِمْ وَلا تَكُ فِي ضَيْقٍ مِمَّا يَمْكُرُونَ . إِنَّ اللَّه مَعَ الَّذِينَ اتَّقَوْا وَالَّذِينَ هُمْ مُحْسِنُونَ » ( نحل : 126 - 128 ) :\r\nاگر مىخواهيد كسى و يا گروهى را به كيفر اعمالشان برسانيد و آنانرا مجازات كنيد ، آنها را به مانند كيفر و شكنجه‌اى كه شما از سوى آنها بدان دچار آمديد كيفر دهيد ، و بيش از آن مقدارى كه كيفر ديديد طرف را به مجازات نگيريد . و اگر شكيبائى كنيد و از مجازات فروگذار نمائيد مسلما اين كار از كيفر دادن بهتر است . شكيبائى كن و صبر را پيشه خود ساز كه در سايهء مدد الهى مىتوان به صبر و خويشتن دارى دست يافت ، و به خاطر اعراض آنها از حق و افراط آنها در آزار ، اندوه به خود راه مده ، و از مكر و انديشهء بدى كه در سر مىپرورانند دلتنگ مشو و خود را در مضيقهء روحى قرار نده كه خداوند با كسانى است كه پرهيزكارند و يار و ياور افرادى است كه نيكوكارند و خيرانديشى شيوهء آنها است .\r\nدر اكثر قريب به تمام كتب تفسير ، و اسباب النزول ، حديث مذكور را - با اختلاف يسيرى در مضمون آن و يا با زوائدى ديگر - روايت كرده‌اند كه ما اين حديث را طبق نوشتهء ميبدى مىآوريم :\r\n« اين در قتل حمزه فرو آمد كه روز احد كشته شد ، و كافران بر وى مثله كردند :\r\nگوش و بينى وى ببريدند و شكم وى بشكافتند . هند بنت عتبه بيامد و تشفى خويش را - كه حمزه ، برادر وى را كشته بود - جگر وى بيرون كرد و بخائيد ، خواست فرو برد نتوانست و بيفكند . رسول خدا ( صلَّى اللَّه عليه و آله و سلم ) را خبر كردند كه هند چنين كرد . رسول ( صلَّى اللَّه عليه و آله و سلم ) گفت : « امّا انّها لو اكلته لم تدخل النّار ابدا ، حمزة اكرم على اللَّه من ان يدخل شيئا من جسده النّار » پس رسول خدا ( صلَّى اللَّه عليه\r\n","description":"","footnote":"","page_name":" 216 ","page_number":216},
  {"content":"\r\n- و آله و سلم ) در حمزه نگريست و او را بر آن صفت ديد ، عظيم رنجور دل و غمگين خاطر گشت : گفت : « رحمة اللَّه عليك كنت وصولا للرّحم ، فعولا للخيرات ، و لو لا حزن من بعدك عليك يسرّنى ان ادعك حتّى تحشر من امراج شتّى » . . . رسول خدا ( صلَّى اللَّه عليه و آله و سلم ) سوگند ياد كرد كه به جاى حمزه هفتاد كس از دشمنان مثلت كند .\r\nجبرئيل ( عليه السلام ) آمد و آيت آورد : « وَإِنْ عاقَبْتُمْ فَعاقِبُوا بِمِثْلِ ما عُوقِبْتُمْ بِه . . . »\r\nرسول [ صلَّى اللَّه عليه و آله و سلم 
  ] از سر آن ضجرت برخاست و سوگند خويش را كفارت كرد ، گفت : « بل نصبر يا ربّ » .\r\nدر اين آيت ، رب العزه فرمان داد به مساوات در عقوبت ، يعنى كه زيادت روا نيست ، پس ايشان را خواند بر آنچه نيكوتر است و بهتر . « 189 »\r\nب - ترمذى و حاكم ، حديثى را از ابى بن كعب « 190 » در كتاب خود آورده‌اند كه مىگفت : وقتى وقعهء « احد » روى داد ، شصت و چهار نفر از انصار و شش نفر از مهاجرين آسيب ديده و شهيد شدند كه حمزه [ عموى رسول اكرم ( صلَّى اللَّه عليه و آله و سلم ) 
  ] از جملهء مهاجرين بود . مشركين ، شهداء احد را مثله كردند . انصار گفتند : اگر به سان چنين روزى با آنها رو برو شويم و بر آنان پيروز گرديم فزونتر از اين آنها را كيفر مىدهيم و سختتر از اين مجازاتشان خواهيم كرد . وقتى كه روز فتح مكه فرا رسيد خداوند متعال آيهء « وَإِنْ عاقَبْتُمْ . . . » را نازل كرد . « 191 »\r\nظاهر اين حديث نشان مىدهد كه نزول اين آيه تا روز فتح مكه به تأخير افتاد . اما از حديث قبل بر مىآيد كه آيهء مذكور در روز احد نازل شد .\r\n\r\n","description":"","footnote":"\r\n189 - بنگريد به : كشف الاسرار 5 / 470 ، 471 . و نيز بنگريد به : احكام القرآن : ابن العربى 3 / 1190 . جامع البيان 14 / 132 . التفسير الكبير : امام فخر رازى 20 / 141 . لباب التاويل : خازن 3 / 143 . مدارك التنزيل : نسفى - هامش لباب التأويل 3 / 143 . تفسير القرآن العظيم : ابن كثير 2 / 592 . الجامع لاحكام القرآن : قرطبى ، 10 / 201 . روض الجنان 6 / 259 ، 260 . لباب النقول ، ص 269 . اسباب النزول : واحدى ، ص 163 . الميزان 12 / 377 . الكشاف 2 / 644 ، 645 .\r\n190 - ابو المنذر ابى بن كعب بن قيس بن عبيد ( م 21 ه ق ) صحابى انصارى از بنى النجار كه قبل از اسلام يكى از احبار و دانشمندان يهود به شمار مىرفت ، و داراى اطلاعات وسيعى در محتواى كتب كهن دينى و آشناى به خواندن و نوشتن بود و پس از اسلام در جرگهء كتاب وحى در آمد و در غزوه هاى متعدد همراه رسول خدا ( صلَّى اللَّه عليه و آله و سلم ) شركت جست . از وى در صحيحين 164 حديث روايت شده ، و در روايت نيز آمده است : « اقرء امتى ابى بن كعب » وى نيز از جمله دوازده نفر كسانى است كه گروه مخالفين خلافت اوّلى را تشكيل مىدادند . حتى بعضى او را نخستين كاتب وحى مىدانند . مفسران عصر تابعين در مدينه - غالبا - در امر تفسير از ابى بن كعب پيروى مىكردند ( الاعلام 1 / 78 .\r\nسفينه البحار 1 / 8 . سه گفتار در تاريخ تفسير و نحو ، ص 34 ، 35 ) .\r\n191 - بنگريد به همان مراجع كه ذيل حديث نخست از آنها ياد كرديم .\r\n","page_name":" 217 ","page_number":217},
  {"content":"\r\n\r\nتوجيه ابن حصار « 192 » در بارهء تكرار نزول آيهء مورد بحث :\r\nابن حصار گفته است : - به منظور جمع و سازش ميان احاديث مختلفى كه در رابطه با سبب نزول آيات اواخر سورهء نحل روايت شده است - مىتوان گفت كه 1 - اين آيه ها يك بار - قبل از هجرت - در مكه ، همراه با مجموع سورهء نحل نازل گرديد ، چرا كه اين سوره ، مكى مىباشد 2 - آنگاه بار دوم در وقعهء احد نازل شد 3 - و سر انجام سومين بار در روز فتح مكه نزول يافت . و تكرار نزول آن به منظور هشدارى از سوى خداوند متعال به بندگانش صورت گرفت [ تا همواره بدانند كه نبايد در مجازات مجرمين دچار افراط و زياده روى گردند ، و در اعمال خشونت از حدود و ضوابط انسانى و الهى فراتر نروند 
  ] .\r\nلكن سزا است يادآور گرديم كه در تفاسير شيعه غالبا تصميم به مثله كردن دشمنان - آن هم در حدّ افراط آميز - به اصحاب رسول خدا منسوب است ، و يا آنكه صرفا آنحضرت به جاى حمزه فقط تصميم به مثله كردن و مقابلهء به مثل را اعلام كرد . چنان كه در همان منابعى كه قبلا در بارهء حديث نخست ياد كرديم همين مطلب : تصميم صحابه بر مثله كردن هفتاد نفر ، و يا تصميم آن حضرت بر مثله كردن و مقابلهء به مثل ، نيز ديده مىشود .\r\nعياشى از امام صادق ( عليه السلام ) روايتى را آورده كه فرمود : وقتى رسول خدا ( صلَّى اللَّه عليه و آله و سلم ) وضعى را كه حمزه در جنگ احد بدان دچار آمد مشاهده نمود ، گفت : اللَّهمّ لك الحمد و اليك المشتكى ، و انت المستعان على ما ارى . سپس فرمود : لئن ظفرت لامثّلنّ و امثّلنّ .\r\nامام صادق ( عليه السلام ) فرمود : به دنبال اين جريان بود كه خداوند متعال آيهء « وَإِنْ عاقَبْتُمْ . . . » را تا پايان سوره نحل نازل كرد . پس از نزول اين آيه ، آنحضرت فرمود :\r\nاصبر اصبر » . « 193 » ( التفسير الصافى 3 / 165 ) از آن سو مىبينيم كه مرحوم طبرسى مىنويسد : گفته‌اند : وقتى مشركين كشتگان و شهداء احد را و حمزة بن عبد المطلب را مثله كردند و شكم او را شكافتند و هند دختر عتبه جگر او را از اندرون برآورد و آن را زير دندانهايش مىفشرد ، و بينى و گوش حمزه را كندند و اندامش را از هم دريدند مسلمين گفتند : اگر خداوند متعال ما را بر آنها پيروز گرداند حتى آنها را زنده زنده مثله خواهيم كرد تا\r\n\r\n","description":"","footnote":"\r\n192 - ابو الحسن على بن محمد بن محمد بن ابراهيم بن موسى خزرجى ( م 611 ه ق ) اشبيلى الاصل كه در فاس پرورش يافت و آنگاه مجاور مكه شد ، و در مدينه وفات يافت . وى داراى كتابها و آثارى است در اصول فقه و ناسخ و منسوخ ، و نويسندهء كتاب « البيان فى تنقيح البرهان » و « عقيده » در اصول دين ، و « المدارك » ، و « ارجوزة » در اصول دين ( رك :\r\nالاعلام 5 / 151 ) .\r\n193 - التفسير الصّافى 3 / 165 .\r\n","page_name":" 218 ","page_number":218},
  {"content":"\r\n\r\nچه رسد به مردگان . به دنبال اين جريان ، آيهء مذكور نازل گرديد .\r\nسپس طبرسى مىگويد : بعضى معتقدند اين آيه در رابطه با هر گونه ظلمى داراى عموم و شمول مىباشد ، مانند غضب و امثال آن كه بايد مقابلهء به مثل گردد و از حد فراتر نرود . حسن بصرى مىگفت : آيات مذكور - قبل از آنكه نبى اكرم ( صلَّى اللَّه عليه و آله و سلم ) مأمور به نبرد با مشركين شود - به طور عموم نازل شد و آن حضرت موظف گشت با هر گروهى كه با مسلمين به قتال روى مىآورند و به كشت و كشتار مىپردازند به مقابله برخاسته و با آنان مقابله نمايد . نظير اين آيه عبارت از اين سخن الهى است كه فرمود « فَإِنْ قاتَلُوكُمْ فَاقْتُلُوهُمْ . . . » . « 194 »\r\nمثال سوّم :\r\nابن كثير ، آيهء « وَيَسْئَلُونَكَ عَنِ الرُّوحِ قُلِ الرُّوحُ مِنْ أَمْرِ رَبِّي . . . » را از مثالهاى حالت ششم برشمرده است ، يعنى او مىگفت : در بارهء سبب نزول اين آيه ، احاديث متعددى آمده است كه اسناد همهء آنها - از لحاظ صحت و فقدان مرجّح - با هم برابر هستند .\r\nوى پس از آنكه دو روايت بخارى ( يكى از طريق علقمه ، و ديگرى از طريق اعمش ) را از عبد اللَّه بن مسعود نقل مىكند - دو روايتى كه در آن اين مطلب به چشم مىخورد كه آيهء « روح » در مدينه نازل شده است و سؤال كنندگان عبارت از يهوديان مدينه بودند كه در بارهء روح از رسول اكرم ( صلَّى اللَّه عليه و آله و سلم ) پرسش نمودند ، و اين پرسش نيز در راه مدينه و يا يكى از مزرعه هاى همين شهر صورت گرفت - يادآور مىشود : « سياق و روندى كه در اين حديث در نگاه نخست جلب نظر مىكند مقتضى است كه آيهء « روح » ، مدنى باشد ، و آيهء مزبور - آنگاه كه يهوديان از آنحضرت در خود مدينه ، راجع به « روح » سؤال كردند - در مدينه نازل گرديد ، با اينكه تمام سوره‌اى كه اين آيه در آن آمده است ، يعنى مجموع آيات سورهء « اسراء » مكى است .\r\nمطلب ياد شده سؤال برانگيز است كه اين آيهء مدنى چگونه در لابلاى آيات سورهء مكى راه يافته است ؟\r\nاحيانا مىتوان به اين سؤال پاسخ داد كه آيهء روح بار دوم در مدينه نزول يافت ، يعنى قبلا براى اولين بار [ در پاسخ به سؤال مشركين - سؤالى كه آنها از يهوديان فرا گرفته بودند - 
  ] در مكه نازل گرديد . و يا مىتوان گفت : بر رسول اكرم ( صلَّى اللَّه عليه و آله و سلم )\r\n\r\n","description":"","footnote":"\r\n194 - مجمع البيان 6 / 393 .\r\n","page_name":" 219 ","page_number":219},
  {"content":"\r\nدر مدينه ، وحى نازل شد سؤال يهوديان مدينه را با همان آيه‌اى كه قبلا در مكه نازل گشته بود پاسخ دهد ، يعنى آيهء « وَيَسْئَلُونَكَ عَنِ الرُّوحِ قُلِ الرُّوحُ مِنْ أَمْرِ رَبِّي . . . » .\r\nآنگاه ابن كثير همان روايتى را مىآورد كه بازگو كنندهء نزول آيهء « روح » در مكه مىباشد ، و چنان كه ديديم اين روايت از ابن عباس بوده كه قريش به يهوديان گفتند : سؤالى در اختيار ما قرار دهيد تا آن را با اين مرد [ يعنى رسول اكرم ( صلَّى اللَّه عليه و آله و سلم ) 
  ] در ميان گذاريم . . . » . « 195 »\r\nدر پاسخ نخست ملاحظه مىشود كه بايد بر حسب آن بگوئيم نزول آيهء روح با تكرار سبب آن تكرار شده است ، يك بار در مكه و بارى دگر در مدينه .\r\nدو روايت مذكور را - كه يكى از آنها بيانگر نزول آيه در مدينه ، و ديگرى حاكى از نزول آن در مكه مىباشد - براى مزيد توضيح سخن از زبان ابو الفتوح رازى مىآوريم ، اگر چه قبلا از آن دو با بيانى ديگر و تفاوتى اندك بازگو نموديم . وى مىنويسد :\r\nالف - عبد اللَّه بن مسعود گفت : با رسول ( عليه السلام ) مىرفتيم در مدينه ، به جماعتى جهودان بگذشتيم . بعضى گفتند : از روح بپرسى او را . بعضى دگر گفتند مپرسى از او .\r\nعبد اللَّه [ بن مسعود 
  ] گفت من از پس او بودم وحى به او فرود آمد ، روى به جهودان كرد و اين آيت بر ايشان خواند ، گفتند : ما نگفتيم نبايد پرسيد . آنگه گفتند ما در توراة همچنين يافتيم كه روح از فرمان خدا است . . .\r\nب - و روايت كردند كه جماعتى جهودان گرد آمدند و قريش را گفتند : از محمد [ صلَّى اللَّه عليه و آله و سلم 
  ] بپرسيد كه 1 - روح چه باشد ، 2 - و از جماعتى كه در اول زمان مفقود شدند . 3 - و از مردى كه به شرق و غرب جهان برسيد . اگر از همه جواب دهد پيغمبر نيست . و اگر از همه جواب ندهد پيغمبر نيست . و اگر از بعضى جواب دهد و از بعضى نه ، پيغمبر است . بيامدند و بپرسيدند . خداى تعالى فرو فرستاد ، در بارهء اوّل مفقودان زمان : « أَمْ حَسِبْتَ أَنَّ أَصْحابَ الْكَهْفِ وَالرَّقِيمِ . . . » . و در باب آن مرد - كه در شرق و غرب عالم برسيد - فرود آمد : « وَيَسْئَلُونَكَ عَنْ ذِي الْقَرْنَيْنِ قُلْ سَأَتْلُوا عَلَيْكُمْ مِنْه ذِكْراً . . . » و در روح فرود آمد : « وَيَسْئَلُونَكَ عَنِ الرُّوحِ ، قُلِ الرُّوحُ مِنْ أَمْرِ رَبِّي » . « 196 »\r\n\r\n","description":"","footnote":"\r\n195 - تفسير القرآن العظيم 3 / 60 .\r\n196 - روض الجنان 6 / 363 ، 364 .\r\n","page_name":" 220 ","page_number":220},
  {"content":"\r\n\r\n\r\nيادآورى نكته‌اى سودمند ايجاد دگرگونى در تعبير مربوط به اسباب النزول از سوى راويان حديث\r\nگاهى ممكن است در مورد آيه و يا آياتى ، دو گونه قضيه و جريان و رويداد در حديثهاى مختلف روايت شده باشد ، امّا در يكى از آنها كلمه و تعبير « فتلا پس به دنبال آن تلاوت كرد » و يا « فقرأ پس به دنبال آن قرائت كرد » آمده باشد ، لكن راوى در مورد آن دچار اشتباه گشته و تعبير را دگرگون سازد و به جاى آن مىگويد : « فنزل » و يا « فانزل اللَّه » در چنين صورتى اگر اين تغيير و ايجاد دگرگونى از طرف راوى احراز شود ، نبايد جمله « فنزل » و امثال آن را بيانگر آن دانست كه آيه و يا آيات مورد نظر بلافاصله در همان زمان به دنبال آن قضيه نازل شده است ، و سر انجام آن قضيه‌اى را - كه قبل از تلاوت و قرائت آيه و يا آيات - در حديث آمده است نبايد سبب نزول آن دانست ، بلكه بايد قضيه ديگر را سبب نزول آن تلقى كرد كه كلمهء « فنزل » در آن قضيه واقعا در حديث آمده باشد .\r\nما براى روشن شدن مطلب دو مثال را در زير مىآوريم\r\nمثال اول - آيهء : « وَما قَدَرُوا اللَّه حَقَّ قَدْرِه إِذْ قالُوا . . . »\r\n:\r\nترمذى از ابن عباس حديثى آورده - و آن را نيز صحيح بر شمرده - كه وى مىگفت : مردى يهودى بر نبى اكرم ( صلَّى اللَّه عليه و آله و سلم ) گذر كرد ، به آنحضرت عرضه داشت : اى ابا القاسم ، چه گونه پاسخ مىدهى اگر بپرسيم چنانچه خداوند آسمانها بر اين طرز ، زمين را بر اين كيفيت ، و آب را بر اين گونه ، و كوهها را بدين وضع ، و همهء خلق و آفريده را بر اين اساس مىنهاد ؟ يعنى اگر اين آفريده ها را طورى ديگر مىآفريد بهتر و شايسته تر نبود ؟\r\nبه دنبال حديث ، عبارت زير آمده است .\r\nفانزل اللَّه : « وَما قَدَرُوا اللَّه حَقَّ قَدْرِه . . . » يعنى خداوند متعال آيهء زير را نازل كرد :\r\n","description":"","footnote":"","page_name":" 221 ","page_number":221},
  {"content":"\r\n\r\n« وَما قَدَرُوا اللَّه حَقَّ قَدْرِه إِذْ قالُوا ما أَنْزَلَ اللَّه عَلى بَشَرٍ مِنْ شَيْءٍ قُلْ مَنْ أَنْزَلَ الْكِتابَ الَّذِي جاءَ بِه مُوسى نُوراً وَهُدىً لِلنَّاسِ تَجْعَلُونَه قَراطِيسَ تُبْدُونَها وَتُخْفُونَ كَثِيراً وَعُلِّمْتُمْ ما لَمْ تَعْلَمُوا أَنْتُمْ وَلا آباؤُكُمْ ، قُلِ اللَّه ثُمَّ ذَرْهُمْ فِي خَوْضِهِمْ يَلْعَبُونَ » ( انعام : 91 ) :\r\nخداى را آنگونه كه سزاى معرفت او است نشناختند ، و عظمت او را در نيافتند ، چرا كه گفتند : خداوند متعال هيچ چيزى بر بشر نازل نكرد ، و هيچ كسى را به سوى هيچ مردمى مبعوث ننمود . اى پيامبر ، بگو : چه كسى آن نبشتارى را - كه موسى ( عليه السلام ) براى روشنگرى و ارائهء راه و رسم صحيح زندگانى به مردم آورد - فرو فرستاد ؟ و شما آن را در ميان كاغذها قرار داده و بر آن مىنگاريد . و پاره‌اى از آن را آشكار مىكنيد و پاره‌اى ديگر را مكتوم و پنهان نگاه مىداريد . و مطالبى به شما آموخته شد كه شما و نيز پدران شما قبلا در نا آگاهى از آنها به سر مىبرديد . اى پيامبر ، بگو فرستندهء تورات و معلم و آموزندهء آن خداى متعال مىباشد ، آنگاه آنانرا واگذار تا در عنادى كه نسبت به تو گزين كردند فرو رفته و آزادانه در عرصهء باطل جَوْلان كنند .\r\nحديث مذكور در كتاب « الصحيح » همراه با تعبير « فتلا : وَما قَدَرُوا اللَّه . . . »\r\nآمده ، و تعبير درست نيز عبارت از همين تعبير مىباشد ، اما راوى ، تعبير « فتلا . . . » را به تعبير « فنزل . . . » دگرگون ساخت . به اين دليل كه اگر ما اين دگرگونى را نپذيريم بايد تعبير « فنزل » را بيانگر سبب نزول بدانيم و بگوئيم : سخن آن مرد يهودى باعث گشت كه اين آيه نازل گردد ، در حالى كه اين آيه ، مكى است و گفتگوى آن مرد يهودى با رسول اكرم ( صلَّى اللَّه عليه و آله و سلم ) در مدينه انجام گرفت . بنابراين نبايد اين قضيه را سبب نزول آيهء مزبور برشمرد ، بلكه آنحضرت آيه‌اى را كه قبلا بر او نازل شد - به دنبال سخن آن مرد يهودى - تلاوت كرد .\r\nروايات ديگرى نيز راجع به سبب نزول آيهء مذكور آمده است .\r\nما اين روايات را - پس از آنكه بر سخن علامهء طباطبائى در تفسير آيهء : « وَما قَدَرُوا اللَّه . . . » مرورى خواهيم داشت - بازگو مىكنيم .\r\nتفسير آيهء مذكور از ديدگاه مرحوم علامهء طباطبائى :\r\nوى مىنويسد : كلمهء « قدر » با سكون دال و حركت آن به معنى كميّت شيئى از لحاظ بزرگ و يا كوچك بودن ، سبك و يا سنگين بودن و امثال آنها است . وقتى عرب مىگويد : « قدرت الشّىء قدرا » و يا مىگويد : « قدّرت الشّىء » بدين معنى است كه كميت و هندسه و شكل محسوس آن را مشخص كردم .\r\n","description":"","footnote":"","page_name":" 222 ","page_number":222},
  {"content":"\r\nآنگاه در معنى واژهء « قدر » توسعه‌اى در طول تاريخ اين لغت پديد آمد ، و حتى در معانى و مفاهيم غير محسوس ، مورد استفاده و استعمال قرار گرفت ، مثلا مىگويند : « قدر فلان عند النّاس و فى المجتمع » يعنى عظمت فلانى از ديدگاه مردم و وزن او در جامعه و ارزش اجتماعى او .\r\nو چون تقدير و اندازه گيرى و مشخص كردن هر چيزى به وسيلهء حدود و مشخصاتش غالبا از توصيف آن شيء با اوصافى - كه مبين حال آن است و قهرا شناخت آن شيء را به ارمغان مىآورد - جدا نيست ، كلمهء قدر و تقدير ، بر توصيف و شناخت حال شيء - از باب استعاره - اطلاق شده است . و لذا مىگويند : « قدر الشّيء و قدّره » ، يعنى آن چيز را توصيف كرده است ، و يا آن را تعريف كرده و شناسانده است . لغت « قدر » به ما اجازهء چنين استعمالى را مىدهد .\r\nاما چون حس و وهم و عقل هيچكدام نمىتوانند بر ذات حضرت بارى تعالى احاطه و آگاهى تام و كامل به دست آورند ، و فقط از طريق اوصاف او مىتوان نوعى شناخت در بارهء او به هم رساند ، و از عظمت او به اندازه‌اى كه آيات و افعالش ، ما را بدان عظمت رهنمون مىباشد مىتوان كلمهء « قدر » را - با هر يك از معانى سه گانهء ياد شده - در مورد خداوند متعال به كار برد . و در بارهء « وَما قَدَرُوا اللَّه حَقَّ قَدْرِه . . . » مىتوان گفت :\r\nالف - خداى را بدانگونه كه لايق ساحت او از لحاظ عظمت مىباشد بزرگ نشمرده‌اند .\r\nب - او را بدانسان كه در خور وصفش مىباشد توصيف ننموده‌اند .\r\nج - وى را آنطور كه سزاى معرفتش مىباشد نشناخته و نشناسانده‌اند .\r\nپس آيهء مورد بحث خود به خود داراى تحمل براى پذيرفتن هر يك از اين معانى سه گانه و يا مجموع آنها مىباشد ، لكن مناسبترين معنى - با توجه به آيات قبلى آن - كه هدايت الهى را در مورد انبيائش وصف مىكند ، هدايتى كه دادن كتاب و حكم و نبوت به آنها را در پى دارد ، و آياتى كه گوياى عنايت كاملهء الهى نسبت به حفظ و صيانت كلمهء حق و نعمت هدايت در ميان مردم در هر زمانى پس از زمانى دگر ، و در هر نسلى به دنبال نسلى دگر مىباشد ، عبارت از همان معنى اول است كه خداى را متناسب با عظمت بيكرانش بزرگ نشمردند و او را ارج ننهادند ، چرا كه از رهگذر انكار انزال وحى ، قدر و ارزش و عظمت خداى متعال را پائين آورده و او را از مقام و منزلت ربوبيت به يكسو نهادند ، مقام ربوبيتى كه به شئون بندگان و هدايت آنها به هدفشان - كه عبارت از\r\n","description":"","footnote":"","page_name":" 223 ","page_number":223},
  {"content":"\r\nنيكبختى و رستگارى است - عنايت دارد .\r\nمؤيد اين توجيه آيهء ديگرى است كه از لحاظ تعبير ، مشابه آيهء مورد بحث مىباشد ، آنجا كه خداوند متعال مىفرمايد :\r\n« وَما قَدَرُوا اللَّه حَقَّ قَدْرِه وَالأَرْضُ جَمِيعاً قَبْضَتُه يَوْمَ الْقِيامَةِ وَالسَّماواتُ مَطْوِيَّاتٌ بِيَمِينِه سُبْحانَه وَتَعالى عَمَّا يُشْرِكُونَ » ( زمر : 67 ) :\r\nخداى را آنچنان كه در خور مقام و منزلت اوست عظيم برنشمردند ، و او را آنگونه كه در خور ، ارج ننهادند . در حالى كه زمين در چنگ قدرت و اختيار او است و آسمانها به دست توانايش به هم در پيچيده و كاملا تحت ارادهء او قرار دارد ، او از آنچه مشركين در باره اش مىانديشند منزه و والاتر است .\r\nو نيز آيه‌اى كه در زير مىآوريم همين حقيقت را گواهى مىكند :\r\n« إِنَّ الَّذِينَ تَدْعُونَ مِنْ دُونِ اللَّه لَنْ يَخْلُقُوا ذُباباً وَلَوِ اجْتَمَعُوا لَه وَإِنْ يَسْلُبْهُمُ الذُّبابُ شَيْئاً لا يَسْتَنْقِذُوه مِنْه ضَعُفَ الطَّالِبُ وَالْمَطْلُوبُ . ما قَدَرُوا اللَّه حَقَّ قَدْرِه إِنَّ اللَّه لَقَوِيٌّ عَزِيزٌ » ( حج : 73 - 74 ) :\r\nجز خدا ، آن بتها و معبودانى كه نياز خود را بر او مىخوانيد و از آنها درخواست مىكنيد نمىتوانند هرگز حتى يك مگسى را بيافرينند هر چند كه براى توفيق در اين كار گرد هم آيند و هميارى كنند ، و اگر چيزى را مگس از آنها بربايد نمىتوانند از او بستانند ، خواهنده و خواسته هر دو ضعيف هستند . خداى را آنگونه كه شايستهء عظمتش هست ارج ننهادند ، و او توانائى عزيز است كه هيچ قدرتى نمىتواند از او سلب قدرت نموده و مغلوبش سازد .\r\nاز اين آيه ها چنين بر مىآيد كه قوت و عزت خداوند متعال ، و ضعف و ناتوانى و خوارى و فرومايگى و زبونى هر چيزى غير خدا مقتضى است كه قدر و منزلت خداى متعال را نبايد فرو آورد و نبايد با انتخاب و به كار بردن عناوينى معادل با « آلهه و ارباب » ، او و معبودانى دگر را در يك پايه قرار داده و يكسانشان برشمرد .\r\nبنابراين آن معنائى كه براى آيه مناسب به نظر مىرسد ، همان معنى نخست مىباشد كه او را ارج ننهادند ، اگر چه تفسير آيهء مورد بحث به دو معناى ديگر بلامانع است .\r\nاما با تفسير آيه با اين گفتار : آنچه در خور قدرت الهى است به او اعطاء نكردند ، چنين تفسيرى را بايد بعيدترين معانى آيه برشمرد ، هر چند كه برخى از دانشمندان آيه را با\r\n","description":"","footnote":"","page_name":" 224 ","page_number":224},
  {"content":"\r\nهمين بيان تفسير نموده‌اند . « 197 »\r\nاما روايات مربوط به « سبب نزول » آيهء « وَما قَدَرُوا اللَّه حَقَّ قَدْرِه . . . »\r\n( انعام : 91 ) :\r\nالف - مردى از يهوديان كه به « مالك بن ضيف » نامبردار بود با نبى اكرم ( صلَّى اللَّه عليه و آله و سلم ) مجادله و ستيز مىكرد ، آنحضرت به وى فرمود : ترا به كسى كه تورات را بر موسى [ عليه السلام 
  ] نازل فرمود ، به من بگو ، آيا در تورات اين مطلب را مىتوان يافت كه « انَّ اللَّه يُبْغِضُ الْحَبْرَ السَّمينَ » : « خداى متعال دانشمند چاق و فربه را ناخوش مىدارد و از او بيزار است » اما چون مالك بن ضيف خود فربه و چاق بود از اين سخن به خشم آمده و گفت : « ما أَنْزَلَ اللَّه عَلى بَشَرٍ مِنْ شَيْءٍ » . اما دوستان و ياران مالك به وى گفتند : آيا خداوند متعال ، حتى بر موسى ( عليه السلام ) چيزى نازل نفرمود ؟ ! [ اين چه سخنى بود كه بر زبان آوردى ؟ ! 
  ] . به دنبال همين قضيه ، آيهء مذكور نازل گرديد .\r\nاين روايت را مرحوم طبرسى ياد كرده است . اما در « كشف الاسرار ( 3 / 419 ) » چنين مىبينيم :\r\n« و ما قدروا اللَّه حقّ قدره . . . » اين در شأن حيىّ بن اخطب آمده از جهودان ( پدر صفيه : ام مؤمنان ) . پيش رسول خدا ( صلَّى اللَّه عليه و آله و سلم ) آوردند او را . دستهاى وى بر پشت بسته ، به دندان خويش قباى ديباى خويش را از بازوى خود مىكند و مىگفت :\r\n\r\nلعمرك ما لام ابن اخطب نفسه\r\nو لكنّه من يخذل اللَّه يخذل\r\n\r\nرسول خدا ( صلَّى اللَّه عليه و آله و سلم ) سوگند بر وى داد كه : به آن خداى - كه به طور سينا با موسى [ عليه السلام 
  ] سخن گفت - كه در تورات خواندى كه : « انّ اللَّه يبغض الحبر السّمين » ؟ گفت : خواندم . گفت : آن توئى . او [ حيىّ 
  ] گفت : « ما انزل اللَّه على موسى التّوراة ، و لا على محمّد القرآن » . خداوند متعال به دنبال اين جريان ، اين آيه :\r\n« وَما قَدَرُوا اللَّه حَقَّ قَدْرِه . . . » را نازل فرمود .\r\nو گويند : « فنحاص بن عازورا » بود كه چنين گفتارى را در پاسخ به رسول اكرم ( صلَّى اللَّه عليه و آله و سلم ) بر زبان آورد .\r\nب - گويند : يهوديان حضور رسول اكرم ( صلَّى اللَّه عليه و آله و سلم ) رسيدند و عرض كردند : اى محمد ، آيا خداوند ، كتابى را بر تو نازل كرد ؟ فرمود : آرى . آنان گفتند :\r\n« و اللَّه ما انزل اللَّه من السّماء كتابا » ، كه اين آيه [ در مقام ردّ و توبيخ آنها 
  ] نازل\r\n\r\n","description":"","footnote":"\r\n197 - الميزان 7 / 283 ، 284 ، طبع دار الكتب الاسلاميه 1379 ه ق .\r\n","page_name":" 225 ","page_number":225},
  {"content":"\r\nگرديد .\r\nج - طبق روايت ديگرى ، آيهء مذكور در بارهء تمام كفارى نازل شد كه منكر قدرت و تسلط و توانائى خداوند متعال نسبت به خود شدند . [ بنابراين اگر كسى اعتراف كند كه خداوند متعال بر هر چيزى توانا است ، در حقيقت خداى را در خور قدرتش ارج نهاده است 
  ] .\r\nد - برخى مىگويند : آيهء مذكور در بارهء مشركين قريش نزول يافت .\r\nبارى در تفسير روح البيان ( 2 / 63 ) قضيهء مالك بن ضيف - كه ديگران به جاى « صيف » ، ضيف را ضبط كرده‌اند - به گونه‌اى نسبة مفصل و همراه با جزئياتى ديگر آمده است :\r\nمالك بن صيف :\r\nاز احبار و رؤساء مذهبى يهود بوده كه همراه گروهى از يهوديان - به منظور جدال و ستيز و عناد - رهسپار مكه شدند تا پرسشهائى را با آنحضرت راجع به مطالبى در ميان گذاردند . مالك ، مردى سمين و فربه بود . او نزد آنحضرت آمد . نبى اكرم ( عليه السلام ) به وى گفت : ترا به كسى كه تورات را نازل كرد سوگند مىدهم به من بگو : آيا در همين تورات اين گفتار را مىيابى كه خداوند متعال حَبْر و دانشمند سمين و فربه را دوست نمىدارد ؟ » گفت آرى [ در اين كتاب و نبشتار الهى آمده است كه « خداوند متعال چنين فردى را دوست نمىدارد و از او بيزار مىباشد » 
  ] .\r\nرسول اكرم ( صلَّى اللَّه عليه و آله و سلم ) به او فرمود : تو عبارت از همان دانشمند فربه‌اى هستى [ كه خداوند نسبت به او بُغض مىورزد 
  ] ، و تو از خوردن و بلعيدن خوراكى كه يهوديان به وسيلهء آن اطعامت كرده‌اند اين چنين چاق و فربه شده‌اى ، تو از خوردن امساك نمىكردى و روزه نمىگرفتى .\r\nحاضران مجلس به خنده افتادند ، و مالك بن صيف دچار خجلت و سر افكندگى گشت و خشم او را فرا گرفت و از روى غضب گفت : « ما انزل اللَّه على بشر من شيء » .\r\nآنگاه كه مالك به سوى گروه خود ، يعنى يهوديان بازگشت . آنان به او گفتند : واى بر تو . از تو گزارشهائى به ما رسيده است [ كه سخنان ناروائى بر زبان راندى 
  ] ، آيا مگر نه اين است كه خداوند متعال ، تورات را بر موسى [ عليه السلام 
  ] نازل كرد ؟ ! پس چرا چنين و چنان گفتى ؟ ! مالك پاسخ داد محمد [ صلَّى اللَّه عليه و آله و سلم 
  ] مرا به خشم آورد ، و من [ از روى سراسيمگى 
  ] چنين گفتارى را بر زبان آوردم . به وى گفتند : تو چون [ كم ظرفيت\r\n","description":"","footnote":"","page_name":" 226 ","page_number":226},
  {"content":"\r\n\r\nهستى 
  ] وقتى خشم مىگيرى سخنى به ناحق در بارهء خدا بر زبان مىرانى ، و دين و آئين خود را ترك مىگوئى ، [ بنابراين ، رياست و احراز مقام علمى و دينى برازندهء تو نيست 
  ] لذا او را از رياست و حبريّت عزل كردند و اين دو منصب را به كعب بن اشرف سپردند .\r\nبه دنبال چنين جريانى بود كه اين آيه نازل شد .\r\nبه هر حال مىتوان در پايان اين بحث يادآور شد كه نه تنها اين يهود و يهوديان ، خداى را در خور مقام و منزلت والايش ارج ننهادند ، بلكه حتى اگر هم ارج نهند نمىتوانند حق آن را اداء نمايند :\r\n\r\nبه خيال در نگنجد تو خيال خود مرنجان\r\n\r\n\r\nكنه خردم در خور اثبات تو نيست\r\nدانندهء ذات تو به جز ذات تو نيست\r\n\r\nدر رابطه با جملهء « انّ اللَّه ليبغض الحبر السّمين » رواياتى در تأييدش آمده و بروسوى دو بيت زير را در تفسيرش ياد كرده است كه هدف آن اين است كه خداوند افراد پرخور و اكول را دوست نمىدارد .\r\n\r\nبه اندازه خور ، زاد اگر مردمى\r\nچنين پر شكم آدمى يا خمى\r\n\r\n\r\nندارند تنپروران آگهى\r\nكه پر معده باشد ز حكمت تهى « 198 »\r\n\r\nمثال دوم - آيهء « مَنْ كانَ عَدُوًّا لِجِبْرِيلَ فَإِنَّه نَزَّلَه عَلى قَلْبِكَ . . . »\r\n:\r\nبخارى از انس « 199 » حديثى آورده كه عبد اللَّه بن سلام « 200 » از ورود رسول خدا ( صلَّى اللَّه عليه و آله و سلم ) آگاه گرديد و نزد آنحضرت آمد و به عرض رساند : من راجع به سه چيز از\r\n\r\n","description":"","footnote":"\r\n198 - راجع به مجموع مطالب ياد شده بنگريد به : مجمع البيان 4 / 333 . الميزان ، ط دار الكتب 7 / 320 . كشف الاسرار 3 / 419 ، 420 . جامع البيان 11 / 521 - 525 ، ط دار المعارف . تفسير القرآن العظيم 2 / 156 . روض الجنان 4 / 233 .\r\n199 - ابو ثمامه انس بن مالك بن نضر بن ضمضم نجارى خزرجى انصارى ( 10 ق ه - 93 ه ق ) از اصحاب رسول خدا ( صلَّى اللَّه عليه و آله و سلم ) و خادم او كه رجال حديث ، 2286 حديث را از او روايت كرده‌اند . وى در مدينه به دنيا آمد و در خردسالى اسلام آورد و تا هنگام رحلت آنحضرت در خدمت به او به سر مىبرد ، و پس از آن به دمشق كوچيد و از آنجا به بصره رفت و در همان دنيا را وداع گفت . وى از آخرين صحابه‌اى است كه در بصره از دنيا رفت ( الاعلام 1 / 365 ، 366 ) .\r\n200 - عبد اللَّه بن سلام ، حارث اسرائيلى ، مكنّى به ابو يوسف ( م 43 ه ق ) از اصحاب رسول خدا ( صلَّى اللَّه عليه و آله و سلم ) كه گويند از نسل يوسف صدّيق بوده و همزمان با ورود رسول اكرم ( صلَّى اللَّه عليه و آله و سلم ) به مدينه ، ايمان آورد .\r\nنام او قبلا « حصين » بود ، اما پيامبر اكرم ( صلَّى اللَّه عليه و آله و سلم ) نام « عبد اللَّه » را بر وى نهاد . گويند : در بارهء او بود كه آيه هاى * ( وَشَهِدَ شاهِدٌ مِنْ بَنِي إِسْرائِيلَ ) * . . . * ( وَمَنْ عِنْدَه عِلْمُ الْكِتابِ . . . ) * نازل گرديد . وى همراه عمر در فتح « بيت المقدس » و « الجابية » شركت جست . وقتى ميان امير المؤمنين على ( عليه السلام ) و معاويه نزاع آغاز شد شمشيرى از چوب ساخت و از معركهء اختلاف ، خود را به يكسو كشيد ، و سر انجام در مدينه مقيم گشت و در همانجا از دنيا رفت . از او 25 حديث در كتب حديث به چشم مىخورد ( الاعلام 4 / 223 ) .\r\n","page_name":" 227 ","page_number":227},
  {"content":"\r\n\r\nشما سؤال مىكنم كه پاسخ آنها را جز كسى كه پيامبر خدا است نمىداند :\r\n1 - نشانه هاى روز قيامت و فرارسيدن لحظهء وقوع آن چيست ؟\r\n2 - چه نوع غذائى اولين خوراك اهل بهشت است ؟\r\n3 - چه عاملى ، فرزند را از لحاظ شباهت به پدر و يا مادر بر مىكشد و طفل - در حالى كه شبيه به يكى از آن دو است - زاده مىشود ؟\r\nرسول اكرم ( صلَّى اللَّه عليه و آله و سلم ) فرمود : هم اكنون چند لحظه‌اى پيش ، جبرائيل ( عليه السلام ) گزارشى راجع به آنها براى من آورد . عبد اللَّه بن سلام گفت :\r\nجبرائيل ؟ فرمود : آرى . عبد اللَّه بن سلام گفت : اين جبرائيل - در ميان فرشتگان - دشمن يهود مىباشد .\r\nرسول اكرم ( صلَّى اللَّه عليه و آله و سلم ) به دنبال اين جريان آيه هاى زير را خواند :\r\n« قُلْ مَنْ كانَ عَدُوًّا لِجِبْرِيلَ فَإِنَّه نَزَّلَه عَلى قَلْبِكَ بِإِذْنِ اللَّه مُصَدِّقاً لِما بَيْنَ يَدَيْه وَهُدىً وَبُشْرى لِلْمُؤْمِنِينَ . مَنْ كانَ عَدُوًّا لِلَّه وَمَلائِكَتِه وَرُسُلِه وَجِبْرِيلَ وَمِيكالَ فَإِنَّ اللَّه عَدُوٌّ لِلْكافِرِينَ » ( بقره : 97 ، 98 ) :\r\nاى پيامبر ، بگو : كسى كه دشمن جبرائيل ( عليه السلام ) است [ بايد بداند 
  ] كه او به فرمان خدا قرآن كريم را بر قلب تو نازل كرده است تا ساير كتب آسمانى را تصديق كرده و براى مؤمنين هدايت و بشارت باشد . آن كسى كه دشمن خدا و فرشتگان و فرستادگان او و جبرائيل و ميكائيل است [ چنين كسى تحقيقا كافر است 
  ] و خداوند نيز دشمن كافران مىباشد .\r\nابن حجر در « شرح صحيح بخارى » مىگويد :\r\n« ظاهر سياق حديث اين است كه نبى اكرم ( صلَّى اللَّه عليه و آله و سلم ) آيهء مذكور را - در مقام ردّ عقيده و نظريهء يهوديان در بارهء جبرائيل - قرائت كرد ، و اين مطلب مستلزم نزول آيهء مذكور - همزمان با طرح سؤال از سوى عبد اللَّه بن سلام و پاسخ آنحضرت - نمىباشد . آنگاه ابن حجر مىگويد : اين رأى را بايد همان نظريهء قابل اعتماد برشمرد كه چنين تعبيرى نمىتواند بيانگر سبب نزول باشد . و در نتيجه مىتوان گفت كه بايد براى اين آيه ، سبب نزولى ديگر - غير از قضيهء عبد اللَّه بن سلام و گفتگوى او با نبى اكرم ( صلَّى اللَّه عليه و آله و سلم ) - را جستجو كرد .\r\nبررسى اين آيات و احاديثى كه در بارهء سبب نزول آنها ياد كرده‌اند :\r\nاسماعيل حقى بروسوى و مفسران ديگر :\r\n","description":"","footnote":"","page_name":" 228 ","page_number":228},
  {"content":"\r\nظاهرا همين قضيه و يا قضيه‌اى همانند آن بايد سبب نزول آيهء مورد بحث باشد ، چرا كه اكثر مفسّرين همين جريان و يا جريانى مشابه آن را به عنوان سبب نزول آن ياد كرده‌اند :\r\nشيخ اسماعيل حقّى بروسوى مىنويسد :\r\n« وقتى كه نبى اكرم ( صلَّى اللَّه عليه و آله و سلم ) وارد مدينه شد ، عبد اللَّه بن صوريا - كه در « فدك » سكونت داشت - نزد آن حضرت آمد و گفت :\r\nاى محمد ، خواب تو به چه كيفيتى است ، چون براى ما راجع به خواب پيامبرى كه در آخر الزمان مىآيد گزارشى را بيان كرده‌اند ؟ نبى اكرم ( صلَّى اللَّه عليه و آله و سلم ) فرمود :\r\n« چشمانم به خواب مىرود ، ولى قلبم بيدار است » . ابن صوريا گفت : راست گفته‌اى .\r\nبرايم گزارش كن راجع به فرزند انسان كه آيا از ناحيهء مرد به ثمر مىرسد و يا از زن ؟ فرمود : « امّا استخوان و پى و رگها از ناحيهء مرد ، و خون و گوشت و ناخن و مو از ناحيه زن . ابن صوريا گفت : اى محمد سخن به راستى آوردى .\r\nسپس عرض كرد : علت چيست كه فرزندان انسان [ گاهى 
  ] شبيه عموها هستند و هيچ وجه شباهتى در آنها نسبت به دائىهاى آنان ديده نمىشود ، و يا آنچنان شبيه دائىهاى خود مىباشند كه هيچ نوع شباهتى به عموهايشان در آنها ديده نمىشود ؟ فرمود :\r\n« هر كدام از پدر و مادر كه نطفهء آنها بر ديگرى غالب مىگردد شباهت فرزند در جهت همو به هم مىرسد » . ابن صوريا گفت : راست گفتى اى محمد .\r\nآنگاه از آن حضرت راجع به آن غذائى كه بنى اسرائيل خوردن آن را بر خود تحريم كردند سؤال نمود . فرمود : « يعقوب [ عليه السلام 
  ] دچار بيمارى سختى شد ، نذر كرد اگر خداوند او را شفا دهد ، آن خوراكى كه در نظر او محبوبترين و مطبوعترين غذا به شمار مىآيد - يعنى گوشت شتر - و نيز محبوبترين نوشيدنى را كه عبارت از شير شتر بود بر خود تحريم كند » ابن صوريا گفت : راست گفتى اى محمد .\r\nپس از آن راجع به اولين خوراكى كه اهل بهشت بدان ميهمانى و پذيرائى مىشوند سؤال كرد . فرمود : « ماهى » ابن صوريا گفت : راست گفتى اى محمد .\r\nآنگاه ابن صوريا گفت : مسئلهء ديگرى باقى مانده است كه اگر بدان پاسخ درست ارائه دهى به تو ايمان مىآورم و از تو پيروى مىكنم ، و آن اين است : كدام فرشته اين سخنانى را كه تو اظهار مىكنى از جانب خدا براى تو مىآورد ؟ فرمود : جبرائيل ، ابن صوريا گفت : اين جبرائيل دشمن ما است ، زيرا او فرشتهء عذاب است كه حكم جنگ و كشتار و\r\n","description":"","footnote":"","page_name":" 229 ","page_number":229},
  {"content":"\r\nشكنجه و عذاب و دستور شكستن و درهم كوباندن كشتيها ، و مشكلات و سختيها را فرود مىآورد . اما رسول ما ميكائيل - چون فرشتهء رحمت است - باران و خبر خير و خوشى و رفاه و بركت را نويد مىدهد .\r\nعمر [ كه در آنجا حضور داشت 
  ] گفت دشمنى شما با جبرائيل ( عليه السلام ) از چه چيزى آغاز شد ؟ ابن صوريا گفت : وى در حد زياد و بارها با ما دشمنى را در پيش گرفت ، و سختترين عداوت او نسبت به ما بدين صورت بوده است : خداوند متعال بر پيامبر ما موسى ( عليه السلام ) چنين وحى نمود كه بيت المقدس در زمان مردى - كه او را « بخت نصّر » مىگويند - ويران خواهد گرديد . حتى موسى ( عليه السلام ) آن زمانى را - كه بيت المقدس در آن زمان ويران مىشد - براى ما گزارش كرد .\r\nوقتى كه اين موعد و زمان فرا رسيد كه بر حسب پيش بينى حضرت موسى ( عليه السلام ) مىبايست بيت المقدس در اين زمانى رو به ويرانى مىرفت مردى از افراد نيرومند بنى اسرائيل در جهت جستجوى از اين مرد ويرانگر گسيل داشته و او را مأمور ساختيم تا وى را يافته و دستگيرش كند . اين مرد به راه افتاد تا در « بابل » با نوجوان مسكين و بىنوائى برخورد كه فاقد توان و نيروى متعارف و معمولى بود . او را دستگير كرد تا وى را به قتل رساند ، اما جبرائيل در مقام دفاع و حمايت از اين مرد [ يعنى بخت نصّر 
  ] برآمد و مانع از كشتن او گرديد ، و به دوست ما گفت : اگر خداوند او را به هلاك و نابودى شما فرمان داده ، همو شما را بر او مسلط نخواهد كرد . و اگر اين شخص عبارت از همان مرد مورد نظر شما نباشد پس به چه حقى او را مىكشيد ؟ ! دوست ما سخن جبرائيل را باور كرد و آن مرد زبون و بىنوا را [ كه عبارت از بخت نصر بود 
  ] رها نمود . او بزرگ شد و نيرومند گرديد [ و به نام بخت نصّر 
  ] به پادشاهى رسيد ، و با ما نبرد آغاز كرد ، و بيت المقدس را به ويرانى كشيد ، و افراد زيادى از ما را به كشتن داد .\r\nجبرائيل مأمور گشت كه نبوت را در ميان ما بنى اسرائيل برقرار سازد ، ولى آن را در ميان مردمى غير از ما قرار داد . به همين جهت جبرائيل را به عنوان دشمن خويش برشمرده و ميكائيل را دشمن جبرائيل مىدانيم .\r\nعمر گفت : اگر ايندو همانگونه باشند كه شما معتقديد نبايد از نظر شما دشمن يكديگر تلقى گردند . عمر اضافه كرد : « و لانتم اكفر من الحمير » . در نتيجه بايد گفت اگر كسى دشمن هر يك از ايندو باشد قهرا دشمن آن ديگرى است ، و آنكه دشمن هر دو\r\n","description":"","footnote":"","page_name":" 230 ","page_number":230},
  {"content":"\r\nاست دشمن خدا محسوب مىگردد » . « 201 »\r\nابو الفتوح رازى و ديگران چه مىگويند :\r\nأبو الفتوح رازى - پس از ذكر سبب نزولى كه ياد كرديم - مانند ساير مفسرين روايتى ديگر را در بارهء سبب نزول آيهء مورد بحث مىآورد . وى مىگويد :\r\n« سدّى گفت : سبب نزول اين آيه ، آن بود كه عمر خطاب را زمينى بود بر در مدينه ، هر وقت آنجا شدى . و در راه او مدرسه‌اى بود از آن جهودان . و در آنجا احبار و علماء جهودان بودند . هر وقت آنجا شدى و با ايشان مناظره كردى . چون گستاخ شدند و انس گرفتند با يكديگر به طريق احسن او را گفتند كه : ما از اصحاب رسول شما كس را چنان دوست نداريم كه تو را . گفت : براى چه ؟ گفتند : براى آنكه ايشان ما را رنجانيدند و تو ما را نرنجانى و ما را - از الفتى كه با تو هست - سخن بگوئيم با تو كه با جز تو نگوئيم . اين محمد [ صلَّى اللَّه عليه و آله و سلم 
  ] مردى با خبر است . عمر سوگند دادشان به آن خداى - كه تورات به كوه طور سينا بر موسى ( عليه السلام ) انزله كرد - كه هيچ دانسته‌اى و شناخته‌اى كه اين محمد [ صلَّى اللَّه عليه و آله و سلم 
  ] رسول خدا است و حق است و صادق است .\r\nچون اين سخن بشنيدند با هم نگريستند و هيچ سخن نگفتند . يكى از جملهء ايشان گفتند : چرا نمىگوئى آنچه او مىپرسد پس از آنكه سوگندان گران داد ، و گفت : اگر شما نگوئى من بگويم و آن پيغامبر است كه ما نعت و صفت او در تورات ديده‌ايم و خوانده‌ايم ؟\r\nگفت : پس چرا ايمان نمىآريد ؟ به او گفتند : سبب آن است كه آن فرشته - كه به او مىآيد - جبرئيل است و او دشمن ما است . گفت : چه عداوت است شما را با جبرئيل ؟\r\nگفت : او صاحب عذاب و خسف و مسخ است ، و اگر به بدل او ميكائيل بودى - كه صاحب رحمت و رأفت و خصب و وسعت است ما ايمان آوردمانى .\r\nعمر گفت : به خداى بر شما بگوى تا مقام جبرئيل كجا است و مقام ميكائيل كجا است ؟ گفتند : مقام جبرئيل بر دست راست و مقام ميكائيل بر چپ ، و از ميان ايشان عداوت است ، و فرشتگان دست راست دشمنان فرشتگان دست چپند . عمر گفت : دروغ مىگوئى ، كه از ميان فرشتگان هيچ عداوتى نيست . و برخاست و بيرون آمد تا رسول ( عليه السلام ) خبر دهد .\r\n\r\n","description":"","footnote":"\r\n201 - روح البيان 1 / 187 ، 188 . همين قضيه را با اندك تفاوتى بنگريد در : روض الجنان 1 / 257 ، 258 . كشف الاسرار 1 / 287 ، 288 . و بخشى از آن را ببينيد در : تفسير القرآن العظيم 1 / 129 . مجمع البيان 1 / 167 . و به گونه‌اى ديگر بنگريد در : اسباب النزول : واحدى ، ص 16 ، 17 . ","page_name":" 231 ","page_number":231},
  {"content":"\r\n\r\nجبرئيل آمد و اين آيات را بر رسول خدا ( صلَّى اللَّه عليه و آله و سلم ) آورده بود و او را خبر داد از آنچه ميان ايشان رفت » . « 202 »\r\nنتيجه :\r\nآنچه از مجموع احاديثى كه - در رابطه با سبب نزول آيهء مورد نظر رسيده - مىتوان استفاده كرد اين است كه يهوديان در خود نسبت به جبرائيل ( عليه السلام ) احساس كينه و عداوت مىكردند ، چون او واسطهء ابلاغ تكاليف و وظائف الهى و انسانى بود ، و اينان همواره مىخواستند از زير بار تكاليف برهند . و چنان كه مىبينيم گروهى از آنها كه به صورت دسته‌اى وابسته و نيرنگكار - كه صهيونيسم جهانى را به منظور ايجاد بىبند و بارى در ميان جامعه هاى آشناى به وظائف الهى و آسمانى به ارمغان آوردند - همواره مىكوشند سازمان تكاليف وجدانى و اخلاقى جوامع بشرى را از هم پاشيده و به دشمنى با انسانهائى برخيزند كه مىخواهند زير سايهء تكاليف و وظائف الهى به پريشانيهاى جوشيده از بى بند و بارى خاتمه دهند ، و بشريت را در پرتو انوار الهى به رسالتهاى الهى و انسانيشان آشنا سازند .\r\nاين شيوه ، راه و رسم ديرينهء اين ملت از هم پاشيده شده بوده ، آنها با خود جبرائيل عداوتى نداشتند بلكه با پيامهاى هشدار دهنده و بيدارگر او مخالف بوده و اين شيوه را تا زنده‌اند ادامه مىدهند ، و مىخواهند فرياد وجدانهاى آشناى به تكاليف انسانى را خفه كرده تا بتوانند به بى بند و بارى و هرج و مرج آفرينى خود تداوم بخشند ، و سعى مىكنند - با ايجاد خلأ فرهنگى و فضائى سرشار از عوامل هوس انگيز - بىقيدى را در جوامع انسانى رواج داده تا به هوسها و تمايلات عصبى دنيائى - بدون هيچ مانع و رادعى - دامن زنند .\r\nاين جبرئيل ستيزان روزگار ، همان فرقه و گروهى گريزان از ضوابط و معيارهاى الهى هستند كه با جعل سرزمينى به نام « اسرائيل » در ميان سرزمينى كه مهد پيامهاى جبرئيل ( عليه السلام ) است و در ميان منطقه‌اى كه نداى مسئوليتهاى انسانى كه جبرائيل پيام آن را به گوش هوش پيامبر گرامى اسلام رسانده و امت او در هر بام و شام اين فرياد تكليف آفرين را از درون و جان و دل بر مىآورند نخست مسلمين را از راه وظائف منحرف ساخته و حكومت لاقيدى و بلاتكليفى را در سراسر جهان تعميم بخشند ، زهى خيال خام ،\r\n\r\n","description":"","footnote":"\r\n202 - روض الجنان 1 / 256 . و نيز بنگريد به : اسباب النزول : واحدى ، ص 16 . و با تفاوتى اندك به : كشف الاسرار 1 / 288 ، 289 . تفسير القرآن العظيم 1 / 131 .\r\n","page_name":" 232 ","page_number":232},
  {"content":"\r\nچرا كه اين وظيفه ستيزان و كينه توزان با جبرائيل را بايد دشمن خدا دانست و آنان كه در دشمنى با خدا پافشارى مىكند فرومايگانى هوس خورده و پريشان احوال و خوار و ذليل هستند كه تا روز قيامت بايد در پريشانى و خفت و سبك سريهاى جنون آميز به سر برند ، و اين آرزو را با خود به گور برده و براى هميشه در دلهره و نگرانى ، زندگانى را به پايان رسانند و هرگز موطن و ميهنى پذيرفته به خود نبينند .\r\nاين است سرنوشت ملتى كه از دير باز ، ستيز خود را با جبرائيل و فرآورده هاى الهى او آغاز كرده ، و اين حالت ناهنجار روانى افكار و انديشه شان را در اختيار خود گرفته ، و آنان را اسير بى بند و بارى ساخته ، و آنها مىخواهند به درد مذمتى - كه خود دچار آن آمدند - دنيا را گرفتار سازند ، امّا خود در پيلهء تقيد به لاقيدى نابود خواهند شد .\r\nهم اكنون عاشقان پيامهاى الهى جبرائيل و امت بيدار پيامبر خبر گزار از جبرائيل - با رهبريهاى امام هشيار و بيدار - مىخواهد جهان را از خواب خرگوشى به هوش آورده ، و انفاس قدسيهء « روح اللَّه » را بر جثه هاى بيجان و مغزهاى از كار افتاده بشريت بدمد ، و حيات تازه‌اى را به انديشه ها داده و جهان ، جان تازه‌اى به خود گيرد ، و مىكوشد اين بيدارگرى را تا انقلاب قطب دائرهء امكان : امام عصر و زمان ( عجل اللَّه تعالى فرجه الشريف ) تداوم بخشد ، و ميان قيام و انقلابى - كه چندى است طليعهء آن با بيدارى و بيدارگرى امت وظيفه شناس و ايثارگر ايران آغاز شده است و قيام و انقلاب حضرت مهدى ( عجل اللَّه فرجه الشريف ) - پيوند مبارك و خجسته‌اى به هم رساند و اين جرثومه هاى فاسد و فساد آفرين و چنين غدهء سرطانى دروگر تكاليف و وظائف الهى و انسانى را از ميان برده و ريشه كن سازد ، تا جهان از زير يوغ اسارت قهر و جبر دولتمردان نامرد شرق و غرب برهد ، چرا كه :\r\n« إِنا نَرْغَبُ الَيْكَ فى دَوْلَةٍ كَريمَةٍ تُعِزُّ بِهَا الاسْلامَ وَاهْلَه وَتُذِلُّ بِهَا النِّفاقَ وَاهْلَه » .\r\n","description":"","footnote":"","page_name":" 233 ","page_number":233},
  {"content":"\r\n\r\nيادآورى نكته‌اى ديگر وحدت سبب نزول ، و تعدّد نازل\r\nدر اين قسمت از بحث مربوط به « اسباب النزول » طرحى - عكس طرح قبلى - مورد گفتگو قرار مىگيرد ، به اين معنى كه يك سبب نزول در مورد آيات متعدد و متفرقى - طى احاديث - احيانا جلب نظر مىكند كه تصوير چنين طرحى در مورد پاره‌اى از آيات قرآن كريم مواجه با هيچ اشكالى نيست ، زيرا گاهى در مورد يك واقعه و رويداد ، آيات متعددى در سوره هاى متفرقى ديده مىشود .\r\nدر اين باره مثالها و نمونه هائى چند در قرآن كريم مىبينيم كه ما پاره‌اى از آنها را ياد مىكنيم :\r\nمثال اوّل - امّ سلمه « 203 » و سؤالاتى كه او با رسول خدا ( صلَّى اللَّه عليه و آله و سلم ) در ميان گذاشت :\r\nالف - حديثى كه ترمذى و حاكم از ام سلمه در كتابهاى خود ياد كرده‌اند كه وى به نبى اكرم ( صلَّى اللَّه عليه و آله و سلم ) عرض كرد : يا رسول اللَّه ، من از خدا سخنى نمىشنوم\r\n\r\n","description":"","footnote":"\r\n203 - ام سلمه بنت سهيل ، معروف به « ابى اميه » ابن مغيرهء قرشى مخزومى ( 28 ق ه - 62 ه ق ) يكى از همسران رسول اكرم ( صلَّى اللَّه عليه و آله و سلم ) كه آن حضرت با وى در سال چهارم هجرى ازدواج كرد . اين بانوى محترمه از خردمندترين و خوش خلقترين همسران آنحضرت به شمار مىرفت . و داراى سابقهء ديرينه‌اى در اسلام بود . وى با همسر اولش :\r\nابى سلمة بن عبد الاسد بن مغيرة به حبشه مهاجرت كرد ، و پسرش « سلمه » در همانجا به دنيا آمد و با هم به مكه بازگشتند .\r\nآنگاه به مدينه مهاجرت كردند و خداوند دو دختر و يك پسر به آنها مرحمت فرمود : ابى سلمه به علت جراحتى از دنيا رفت . ابى بكر از وى خواستگارى كرد ، اما او جواب منفى داد . لكن وقتى كه رسول اكرم ( صلَّى اللَّه عليه و آله و سلم ) از او خواستگارى به عمل آورد عرض كرد معقول نيست كسى چون من از اين پس ازدواج كند ، چون سنم از مرز ازدواج تجاوز كرده ، و فرزندى از من به هم نمىرسد ، و من زنى غيرتمند و داراى اطفالى هستم . آنحضرت به او پيامى فرستاد كه من از لحاظ سنى از تو بزرگتر هستم . اما غيرتمندى را خدا سترده مىسازد ، اما اطفال بايد آنها را به خدا و رسول واگذاشت .\r\nسر انجام به همسرى آنحضرت در آمد . در روز « حديبيّه » نظريه‌اى را پيشنهاد كرد كه بازگو كنندهء هوش و درايت او بود و ساليانى دراز زندگانى كرد . شمار احاديثى كه از او روايت شده است به 378 حديث مىرسد . ( الاعلام : 9 / 104 ) .\r\n","page_name":" 234 ","page_number":234},
  {"content":"\r\n\r\n\r\nكه در طى آنها از زنها مطلبى را - در رابطه با هجرت - در قرآن كريم ذكر كرده باشد .\r\nخداوند متعال به دنبال اين سؤال آيهء زير را نازل كرد « 204 » :\r\n« فَاسْتَجابَ لَهُمْ رَبُّهُمْ أَنِّي لا أُضِيعُ عَمَلَ عامِلٍ مِنْكُمْ مِنْ ذَكَرٍ أَوْ أُنْثى بَعْضُكُمْ مِنْ بَعْضٍ فَالَّذِينَ هاجَرُوا وَأُخْرِجُوا مِنْ دِيارِهِمْ وَأُوذُوا فِي سَبِيلِي وَقاتَلُوا وَقُتِلُوا لأُكَفِّرَنَّ عَنْهُمْ سَيِّئاتِهِمْ وَلأُدْخِلَنَّهُمْ جَنَّاتٍ تَجْرِي مِنْ تَحْتِهَا الأَنْهارُ ثَواباً مِنْ عِنْدِ اللَّه وَاللَّه عِنْدَه حُسْنُ الثَّوابِ » ( آل عمران : 195 ) :\r\nخداوند متعال به درخواست آنان پاسخ مثبت داد مبنى بر اينكه من عمل هيچ كسى - اعم از مرد و زن - را ضايع و تباه ننموده و بدون پاداش نمىسازم ، و ميان هيچيك از شما تبعيض و تفاوتى معمول نمىدارم ، چرا كه پاره‌اى از شما با پاره‌اى ديگر داراى پيوند و خويشاوندى هستيد و از هم بيگانه نيستيد . پس بنابراين آن كسانى كه راه هجرت را در پيش گرفته و از ديار و زاد بوم و وطن خويش بيرون رانده شدند ، و در راه من رنج و آزار را بر خود هموار ساختند ، و به پيكار با دشمن برخاستند ، و در آوردگاه كشته شدند تحقيقا سيئات و اعمال بد آنها را زير پرده عفو پوشانده و وجودشان را از اين گناهان زدوده سازم و به بوستانهائى درآورم كه نهرها از زير آن جارى است . و اين عنايت و لطف به عنوان پاداش ايثارگرى آنها نصيبشان مىگردد ، و خداى مهربان است كه بايد پاداش نيك را در پيشگاه او جويا شد .\r\nب - حاكم نيز از همان ام سلمه آورده است كه مىگفت : به نبى اكرم ( صلَّى اللَّه عليه و آله و سلم ) عرض كردم : يا رسول اللَّه ، شما مردان را ياد مىكنيد و سخنى از زنان به ميان نمىآوريد ؟ به دنبال اين سؤال ، آيهء زير ، [ و آيه‌اى كه قبلا ذكر شد 
  ] نازل گرديد :\r\n« إِنَّ الْمُسْلِمِينَ وَالْمُسْلِماتِ وَالْمُؤْمِنِينَ وَالْمُؤْمِناتِ وَالْقانِتِينَ وَالْقانِتاتِ وَالصَّادِقِينَ وَالصَّادِقاتِ وَالصَّابِرِينَ وَالصَّابِراتِ وَالْخاشِعِينَ وَالْخاشِعاتِ وَالْمُتَصَدِّقِينَ وَالْمُتَصَدِّقاتِ وَالصَّائِمِينَ وَالصَّائِماتِ وَالْحافِظِينَ فُرُوجَهُمْ وَالْحافِظاتِ وَالذَّاكِرِينَ اللَّه كَثِيراً وَالذَّاكِراتِ أَعَدَّ اللَّه لَهُمْ مَغْفِرَةً وَأَجْراً عَظِيماً » ( احزاب : 35 ) :\r\nمردان مسلمان و زنان مسلمان ، و مردان با ايمان و زنان با ايمان ، و مردان فروتن و زنان فروتن ، و مردان راستگو و زنان راستگو ، و مردان شكيبا و زنان شكيبا ، و مردان نرمدل و\r\n\r\n","description":"","footnote":"\r\n204 - بنگريد به : جامع البيان 4 / 143 . روض الجنان 3 / 86 . تفسير القرآن العظيم 1 / 441 . اسباب النزول : واحدى ، ص 80 . كشف الاسرار 2 / 390 . روح البيان 3 / 151 . مجمع البيان 2 / 559 . طبرسى علاوه بر قضيهء فوق مىنويسد : بلخى گفته است : اين آيه و ما قبل آن را در بارهء پيروان نبى اكرم ( صلَّى اللَّه عليه و آله و سلم ) و كسانى كه با او هجرت كردند نازل گرديد . آنگاه اين آيات شامل همهء كسانى است كه راه اين مسلمين و مهاجرين را در مىنوردند .\r\n","page_name":" 235 ","page_number":235},
  {"content":"\r\n\r\nمهربان و زنان نرمدل و مهربان ، و مردان بخششگر و زنان بخششگر ، و مردان روزه دار و زنان روزه دار ، و مردانى كه دامن خويشتن را از زنا حفظ مىكنند و زنانى كه خود را از ارتكاب زنا نگاه مىدارند ، و مردانى كه بسيار به ياد خدا هستند و زنانى كه بدينسان در ياد از خدا به سر مىبرند ، خداوند متعال براى آنها آمرزش و پاداش عظيمى را تهيه ديده و آماده كرده است . « 205 »\r\nج - و نيز حاكم از ام سلمه آورده است كه وى مىگفت : مردان در غزوه ها و جنگها شركت مىكنند ، ولى زنان از شركت در آنها محروم هستند . علاوه بر اين ، براى ما زنان ، نصف ميراث مردان در قرآن كريم منظور شده است ، [ چرا خداوند ميان ما زنان و مردان تبعيض قائل شده و تفاوت گذاشته است 
  ] ؟\r\nبه دنبال همين سؤال بود كه خداوند متعال ، آيهء زير ، و نيز آيهء « إِنَّ الْمُسْلِمِينَ وَالْمُسْلِماتِ . . . » را نازل كرد « 206 » :\r\n« وَلا تَتَمَنَّوْا ما فَضَّلَ اللَّه بِه بَعْضَكُمْ عَلى بَعْضٍ لِلرِّجالِ نَصِيبٌ مِمَّا اكْتَسَبُوا وَلِلنِّساءِ نَصِيبٌ مِمَّا اكْتَسَبْنَ » ( نساء : 32 ) :\r\nو آرزو مكنيد و براى خويشتن آنچه را - كه خداوند متعال پاره‌اى از شما را از رهگذر آن ، بر پاره‌اى ديگر برترى داده است - مخواهيد . براى مردان از فرآورده هاى كارشان بهره‌اى است و زنان را نيز در برابر كارشان نصيبى است : و خداوند نسبت به هر چيزى دانا است .\r\nمرحوم ابو الفتوح رازى ( رضوان اللَّه تعالى عليه ) و مفسران ديگر در بارهء سبب نزول اين آيه روايات ديگرى آورده‌اند :\r\n1 - زنان رسول ( عليه السلام ) بيامدند و گفتند : يا رسول اللَّه ، خداى تعالى - در قرآن - مردان را ياد كرد ، و ما را - كه زنانيم - ذكرى نيست ، همانا در ما خيرى نيست ، و طاعت ما قبول نيست . خداى تعالى اين آيت [ « إِنَّ الْمُسْلِمِينَ وَالْمُسْلِماتِ . . . » 
  ] فرستاد .\r\n2 - ابو الفتوح مىنويسد : ام سلمه گفت : اين حديث ، من گفتم رسول را ، روز به نماز پيشين نرسيد كه خداى تعالى اين آيت فرستاد ، و رسول ( عليه السلام ) اين آيت بر منبر بخواند ، و من - اين - در حجره بشنيدم . « 207 »\r\n\r\n","description":"","footnote":"\r\n205 - بنگريد به : تفسير القرآن العظيم 3 / 487 . و نيز رجوع كنيد به همان مراجعى كه در بارهء سبب نزول آيهء : « فَاسْتَجابَ لَهُمْ رَبُّهُمْ . . . » از آنها ياد كرديم .\r\n206 - رك : اسباب النزول : واحدى ، ص 85 . لباب النقول ، ص 157 .\r\n207 - روض الجنان 8 / 170 . و نيز تفسير القرآن العظيم 3 / 487 .\r\n","page_name":" 236 ","page_number":236},
  {"content":"\r\n\r\n3 - مقاتل حيان گفت : سبب آن بود كه چون اسماء بنت عميس - با شوهرش جعفر بن أبي طالب - از حبشه بازآمد و با زنان رسول ، او را ملاقات بود ، ايشان را گفت : از قرآن در حق زنان هيچ فرود آمد ؟ گفتند : نه . به نزديك رسول ( عليه السلام ) آمد و گفت : يا رسول اللَّه ، زنان در خيبت و خسارتاند ؟ رسول ( عليه السلام ) گفت : چرا ؟ گفت : براى آنكه خداى ، اينجاى - كه ذكر مردان مىكند - ذكر زنان نمىكند . حق تعالى گفت : در اين آيت كه : « إِنَّ الْمُسْلِمِينَ وَالْمُسْلِماتِ . . . » « 208 » .\r\n4 - از طريق عكرمه از ام عمارهء انصاريه روايت شده است كه نزد نبى اكرم ( صلَّى اللَّه عليه و آله و سلم ) رسيد و عرض كرد : هر چيزى را كه در قرآن كريم آمده است مىبينيم كه از آن مردان است و نمىبينيم كه از زنان ، چيزى در آن آمده باشد . به دنبال اين جريان ، آيهء : « إِنَّ الْمُسْلِمِينَ وَالْمُسْلِماتِ . . . » نازل گرديد . « 209 »\r\n5 - و گويند : وقتى آيات مربوط به همسران نبى اكرم ( صلَّى اللَّه عليه و آله و سلم ) ، [ يعنى آيه هاى 27 تا 34 سوره احزاب ) نازل شد ، زنان ديگر گفتند : اگر خيرى در ما مىبود در قرآن كريم از ما نيز ياد مىشد . به دنبال اين نگرانى زنها بود كه خداوند متعال « إِنَّ الْمُسْلِمِينَ وَالْمُسْلِماتِ . . . » را نازل كرد . « 210 »\r\nرواياتى ديگر در بارهء سبب نزول آيه هاى مورد بحث :\r\nروايات ديگرى نيز در سبب نزول آيهء مذكور در كتابهاى تفسير و علوم قرآنى به چشم مىخورد كه ما چند روايت را با استفاده از متن روض الجنان ، و پاره‌اى ديگر را از ساير مآخذ بازگو مىكنيم :\r\nيك - مفسران گفتند : سبب نزول آيه آن بود كه زنان جمع شدند و رسولى فرستادند به رسول ( عليه السلام ) و گفتند : يا رسول اللَّه ، خداى تعالى خداى مردان و زنان است ، و تو پيغامبرى به مردان و زنان ، چرا خداى تعالى - همه - ذكر مردان مىكند و ذكر زنان نمىكند ؟ ما مىترسيم مبادا كه در ما خيرى نيست ، يا ما خداى را به كار نه‌ايم .\r\nخداى تعالى اين آيه فرستاد و نيز قوله : « إِنَّ الْمُسْلِمِينَ وَالْمُسْلِماتِ . . . » و قوله : « . . . أَنِّي لا أُضِيعُ عَمَلَ عامِلٍ مِنْكُمْ مِنْ ذَكَرٍ أَوْ أُنْثى . . . » و قوله : « مَنْ عَمِلَ صالِحاً مِنْ ذَكَرٍ أَوْ أُنْثى . . . » . « 211 »\r\n\r\n","description":"","footnote":"\r\n208 - روض الجنان 8 / 170 . مجمع البيان 8 / 358 . كشف الاسرار 8 / 46 . اسباب النزول : واحدى ، ص 204 .\r\n209 - لباب النقول ، ص 558 .\r\n210 - لباب النقول ، ص 559 . روح البيان 7 / 174 . اسباب النزول : واحدى ، ص 204 .\r\n211 - روض الجنان 3 / 167 . مجمع البيان 3 / 40 .\r\n","page_name":" 237 ","page_number":237},
  {"content":"\r\n\r\nدو - بعضى دگر گفتند : سبب نزول اين آيه آن بود كه : چون خداى تعالى آيهء ميراث فرستاد ، گفت : « لِلذَّكَرِ مِثْلُ حَظِّ الأُنْثَيَيْنِ : يك مرد را چندان ميراث باشد كه دو زن را » ، زنان گفتند : سبحان اللَّه چرا چنين باشد ؟ ما اولى تريم كه نصيب بيشتر باشد كه ما ضعيفانيم و ايشان اقوياء ، و ما عوراتيم [ و پوشيده 
  ] و ايشان سرگشاده ، به هر نوع بر طلب معاش قادرند . خداى تعالى اين آيه فرستاد « 212 » .\r\nسه - قول سدّى آن است كه : چون مردان را در ميراث دو بهر آمد و زنان را يك بهر ، مردان گفتند : چنان كه امروز - در ميراث - ما را بر زنان فضل دادند اميدواريم فردا قيامت در ثواب اعمال ، ما را بر ايشان فضل بود . اين بود آرزوى مردان . و زنان نيز آرزو كردند ، گفتند : چنان كه امروز ما را - ميراث - نيمهء مردان است اميدواريم كه فردا در قيامت گناه ما نصف مردان بود . رب العالمين اين آيت فرستاد . [ يعنى كه اين آرزو مكنيد كه فردا ثواب و عقاب به اندازهء كردار بود هم مردان را و هم زنان را . « 213 »\r\nچهار - مجاهد گفت در تفسير اين آيت كه‌ام سلمه گفت : يا رسول اللَّه ، مردان را در راه خدا جهاد است و زنان را نيست تا لا جرم زنان را در ميراث نيمهء مردان است ؟ كاشك ما نيز مردان بودمانى تا ما را مزد آن جهاد بودى و ميراث تمام .\r\nرب العالمين در شأن ايشان اين آيت فرستاد [ كه دريغ مداريد و خويشتن را اين آرزو مكنيد 
  ] . « 214 »\r\nپنج - ابن عباس مىگفت : زنى حضور نبى اكرم ( صلَّى اللَّه عليه و آله و سلم ) آمد ، عرض كرد : يا رسول اللَّه : مردان دو برابر زنان ارث مىبرند ، و شهادت دو زن به جاى شهادت يك مرد مىباشد . آيا ما زنان در عمل و پاداش آن بدينسان به اندازهء نيمى از ثواب مردان بهره داريم ؟ اگر يك زنى حسنه و كار نيكى انجام دهد براى او نيمى از حسنهء مردان منظور مىگردد ؟ ! به دنبال اين سؤال بود كه آيهء مذكور نازل گرديد . « 215 »\r\nسخنى از محمد رشيد رضا در تفسير « المنار » :\r\nدر تفسير « المنار » آمده است : رواياتى كه در بارهء سبب نزول آيهء مورد بحث\r\n\r\n","description":"","footnote":"\r\n212 - روض الجنان 3 / 167 . و با اندكى تفاوت : روح البيان 2 / 198 .\r\n213 - روض الجنان 3 / 167 . و نيز بنگريد به : كشف الاسرار 2 / 490 . اسباب النزول : واحدى ، ص 85 ، 86 .\r\nمجمع البيان 3 / 40 .\r\n214 - كشف الاسرار 2 / 489 . روض الجنان 3 / 167 . مجمع البيان 3 / 40 .\r\n215 - تفسير القرآن العظيم 1 / 448 . لباب النقول ، ص 158 . اكثر اين روايات را بنگريد در : جامع البيان 5 / 30 ، 31 .\r\nالمنار 5 / 57 . الدر المنثور . ","page_name":" 238 ","page_number":238},
  {"content":"\r\nرسيده است با تفسيرى كه از ابن عباس در توضيح معنى « تمنى لا تتمنوا » نقل شده است كاملا هماهنگ نيست ، چرا كه از ابن عباس روايت شده است كه وى در تفسير آيهء مذكور مىگفت : هيچيك از شما مردم مسلمان نبايد در اين آرزو به سر برد كه اى كاش آن مال و نعمت و همسر زيبائى كه فلانى از آن بهره مند است از آن من و براى من مىبود ، زيرا چنين آرزوئى عبارت از حسد است . بلكه بايد بگويد : خدايا ، نعمتهائى به سان آن نصيب من گردان .\r\nمحمد عبده مىگفت : علت تعدد اين روايات ، از حيرت و سرگردانى مفسرين در فهم اين آيه ريشه مىگرفت ، در حالى كه معناى آيه ظاهر و روشن است ، و آن اين است كه :\r\nدر بهرمند بودن مردان و زنان از مزاياى زندگانى دنيا و آخرت - در تعاليم اسلامى - تبعيضى وجود ندارد ، چرا كه خداوند متعال همهء مردان و زنان را به يك سلسله از اعمال مكلف ساخته است . آن اعمالى كه ويژهء مردان است در برابر آن نصيبى از اجر و پاداش براى آنان منظور شده است كه زنان در اين اجر و پاداش ، سهيم نيستند . و نيز آن اعمالى كه مخصوص زنان است از لحاظ اجر و پاداش نصيبى دارند كه مردان با آنها سهيم نمىباشند ، و شايسته نيست كه زنان نسبت به مردان ، و مردان نسبت به زنان آرزوى اعمالى را در سر بپرورانند كه اين اعمال ، ويژهء هر يك از آنها است .\r\nخداوند متعال در اين گفتار همه ، اعم از طائفهء مردان و طائفهء زنان را مخاطب قرار مىدهد كه بدينسان آمال و آرزوهاى نامعقول را پىگيرى نكنند .\r\nعلاوه بر اين ، مردان هرگز در اين آرزو به سر نبرده و نمىبرند كه كاش زن مىبودند و نيز آرزو نمىكنند كه اعمال ويژهء زنان را - از قبيل : زائيدن و تربيت فرزندان و امثال آن از اعمالى كه معمولا زنان در خور آنها هستند - به عهده گيرند ، و فقط ممكن است زنان در آرزوى تعهد اعمالى به سر برند كه مردان آنها را انجام مىدهند .\r\nاما سؤال در اين است كه زنان سوداى چه اعمالى از مردان را در سر مىپرورانند ، آيا آنها آرزو مىكنند كه اختصاصىترين اعمال مردان را - كه عبارت از اعمال قدرت در حمايت از ناموس و افراد خانواده ، و دفاع از حريم حق مىباشد - به عهده گيرند ؟ ! خداوند متعال با اين تعبير عنايت و لطف خود را نسبت به زنان - كه به خاطر ظرافت بدنى و روحى و اخلاصشان در آرزوها در خور رحمت و رأفت هستند - اعلام\r\n","description":"","footnote":"","page_name":" 239 ","page_number":239},
  {"content":"\r\nفرموده است .\r\nحكمت در اين لطف و عنايت آن است كه چنان تمنى و آرزوئى در حيات شرافتمندانهء دينى در ميان مردم به هم نرسد ، زيرا چنين گونه آرزوهائى از سوى زنان جدا شگفتآور و غير منطقى است ، به دليل اينكه امت اسلامى در صدر اسلام و آغاز شكوفائى آئينشان در شرائطى به سر مىبردند كه زنان و كودكان در اين زندگانى دينى و آثارش كاملا با هم سهيم و برابر بوده‌اند و چنين زندگانى در امت اسلامى به گونه‌اى شگفتانگيز نفوذ كرد .\r\nاگر كسى شناختى در تاريخ اسلام و نهضت مسلمين و سيرهء پيامبر اكرم ( صلَّى اللَّه عليه و آله و سلم ) و مؤمنان معاصر با آنحضرت به هم رسانده باشد مىبيند كه زنان ، همگام با مردان در هر گونه كار و هنر حركت مىكردند ، زنان هم مىآمدند و با نبى اكرم ( صلَّى اللَّه عليه و آله و سلم ) - آنگونه كه در سورهء ممتحنه ياد شده است - مانند مردان بيعت مىكردند و همراه آنها براى جنگ ، از ديار و وطن مىكوچيدند ، و به پرستارى مجروحين جنگ و اعمال ديگر سرگرم مىشدند .\r\nخدا خواست كه - به خاطر ظرافت جسمى و روحى زنان - آنان كارهاى مربوط به خانه و زندگانى خانواده و فعاليتهاى لطيف و متناسب با ساختمان بدنى و روانيشان را به عهده گيرند ، و مردان به اعمال شاق و سنگين و فرساينده در محيط بيرون منزل بپردازند تا هر يك از اين دو صنف كارهاى مربوط به خود را درست و استوار و متناسب با كارآئى خود انجام دهند ، و با اخلاص و علاقهء طبيعى نسبت به كارشان آنگونه كه بايد و شايد ايفاء وظيفه نمايند . و اجر و پاداش در برابر عملى نصيب آدمى مىگردد كه توأم با اخلاص انجام مىگيرد .\r\nدر تفسير جملهء « ما فَضَّلَ اللَّه بِه بَعْضَكُمْ عَلى بَعْضٍ » بايد گفت : در اين جمله ، ايجاز بديع و جالبى به كار رفته است و شامل هر مزايائى مىگردد كه خداوند از رهگذر آنها پاره‌اى از مردان را بر پاره‌اى مردان ديگر ، و عدّه‌اى از زنان را بر عده‌اى از زنان ديگر ، و يا جنس مردان را بر زنان و يا جنس زنان را به وسيلهء نوعى از مزايا بر مردان برترى داده است ، از آن لحاظ كه هر خصوصيت و ويژگى عبارت از همان مزيت و برترى است كه نسبت به ديگران در افراد ديده مىشود ، و همين خصوصيت همان چيزى است كه خداوند به وسيلهء آن برخى از مردان را بر برخى زنان و يا برخى از زنان را بر برخى از مردان برترى داده است .\r\n","description":"","footnote":"","page_name":" 240 ","page_number":240},
  {"content":"\r\n\r\nانواع عوامل برترى افراد نسبت به افراد ديگر :\r\n1 - نوعى از آن هيچ پيوندى با اكتساب نداشته و از راه كار و كوشش به دست نمىآيد ، و فردى كه فاقد آن و يا فروتر از آن است سزاى خرده گيرى و نكوهش نيست كه چرا كوتاهى كرده است ، و نيز فردى كه در رابطهء با آن ، واجد برترى است نمىتوان او را به معيار كوشش و تلاش مورد ستايش قرار داد ، مانند مزيت اعتدال قامت و اندام و قدرت و بنيهء بدنى و شرافت نسب .\r\nآرزو كردن اين گونه مزايا - جز از نابخردى و كم عقلى و فرومايگى روانى - از چيز ديگرى مايه نمىگيرد . لذا سزا است كسى كه اين گونه كمبودها و انحطاط در مزاياى جسمى و روحى را در خود احساس مىكند به وسيلهء فضل و برترى اكتسابى ، يعنى كار و كوشش - كه معيار حقيقى تفاضل و تفاوت مردم را بايد در همان جستجو كرد - به درمان خود برخيزد ، آن هم قبل از آنكه اين گونه آمال و آرزوهاى پوشالى به دو يورش آورد ، چرا كه همين آرزوها است كه پروردگارش را به دست فراموشى مىسپارد ، و موجب غفلت و گمراهى او از آنگونه طرق و عوامل برترى مىگردد كه خداوند متعال او را بدان رهنمون شده است ، و باعث مىشود كه خويشتن و همهء استعدادها و توانهاى خود را در كسب مزايا فراموش كرده ، و آنگاه درد و شكنجه هاى اين آرزوهاى پوچ و بىمورد وى را بر مركبى ناآرام و فرساينده قرار دهد و اين مركب عبارت از اثر پذيرى از حسد ، از رهگذر ايذاء و تجاوز به حريم ديگران مىباشد كه سر انجام آن ، هلاك و نابودى و سقوط شخصيت است .\r\n2 - نوعى ديگر ، اكتسابى است و از راه كوشش و تلاش به دست مىآيد ، مانند :\r\nمال و جاه و مقام و امثال آنها كه در آيهء مورد بحث به ما هشدار داده است كه اگر عده‌اى از آن برخوردار بودند نبايد - بدون آنكه به كار و كوشش روى آورد - صرفا از راه آرزو خواهان آنها باشد ، و در عالم خيال و پندار زندگانى كند ، چنين آرزوئى معقول نيست ، و فردى سرگرم اين آرزوها است كه همتش فرومايه و فاقد پايمردى و بىخبر از توانائيهاى استعداد انسان و رمز كوشش و استقلال مىباشد .\r\nخداوند متعال از يك فرد با ايمان چنين انتظار ندارد ، او انسان را به علو همت و كوشش و تلاش دعوت مىكند و از او مىخواهد كه به نيرو و توانائى خود در احراز آنچه بدان احساس تمايل مىنمايد تكيه كند .\r\nجاه و مقام حقيقى - از قبيل علم و دانش سودمند و مناصب عاليهء انسانى و كردار نيك صرفا از راه كار و كوشش براى انسان فراهم مىآيد . ثروت نيز بدينسان است كه قاعدة\r\n","description":"","footnote":"","page_name":" 241 ","page_number":241},
  {"content":"\r\nبايد از رهگذر اكتساب و كوشش جوياى آن گرديد .\r\nاكثر مردم از استعداد خود در بىخبرى به سر مىبرند و به بهره كشى از فرآورده هاى كوشش ديگران تكيه مىكنند . به همين جهت آفريدگارى كه صنعش نيكو و شكوهمند است ما را - پس از نهى از آرزو و بيهوده انديشى - به اكتساب و كار و كوشش هشدار مىدهد كه مىتوان از رهگذر آن به هر آرزوئى دست يافت ، و لذا در همين آيه فرموده است :\r\n« لِلرِّجالِ نَصِيبٌ مِمَّا اكْتَسَبُوا وَلِلنِّساءِ نَصِيبٌ مِمَّا اكْتَسَبْنَ » . كسب و كار و كوشش را همانگونه كه براى مردان مقرر كرد به زنان نيز پيشنهاد كرده و آنها را بدان فرا مىخواند . و هر دو طائفه را دعوت مىكند كه فضل و برترى را در سايهء كار و كوشش جويا گردند .\r\nخداوند متعال واژهء « اكتساب » را - به جاى « كسب » - به كار برده است ، از آنجهت كه « اكتساب » گوياى مبالغه و تحمل دشوارى است . گويا خداوند متعال مىفرمايد : آن فضل و برترى را - كه بايد جوياى آن باشيد - فقط از طريق اهتمام و تحمل دشوارى به دست مىآيد ، و امكان ندارد انگيزه هاى پوشالى ، يعنى آرزوهاى نفسانى آن را تحقق بخشد .\r\nاينكه مىگويند : واژهء كسب در خير ، و واژهء « اكتساب » در شر به كار مىرود از آيهء 286 سورهء بقره اقتباس شده است ، آنجا كه مىفرمايد : « لَها ما كَسَبَتْ وَعَلَيْها مَا اكْتَسَبَتْ » .\r\nاما اين مطلب معناى حقيقى واژه هاى مزبور را تشكيل نمىدهد . معناى خير و شرى كه در لابلاى اين دو واژه - ضمن آيهء مذكور - منظور شده است اشاره به اين است كه شر ، مقتضى و بازده طبيعى فطرت آدمى نيست .\r\nتعبير به « اكتساب » در آيهء مورد بحث ارشاد به مبالغه و تحمّل رنج در جهت جويائى مال فراوان و جاه و مقام عظيم و هر امرى است كه مردم از راه كار و كوششهاى خود از هم ممتاز مىگردند ، البته به شرط آنكه در اين پويائى پاى بند حق و فضيلت باشند .\r\nو نيز خداوند متعال با چنين تعبيرى ما را به اين نكته رهنمون است كه مردم در مورد خواسته ها و تمايلات مشروع خود به استعداد و آمادگى خدادادى خويش تكيه كنند ، و كسالت و سستى و ضعف را به خود راه ندهند ، و هر يك از آنها بر ديگرى اعتماد و اتكاء نمايد .\r\nكتاب و سنت همين نكته را تأييد مىكنند .\r\nسزا است كه مسلمين قدوه و الگوئى براى كسانى باشند ، و سرمشق براى جوامعى\r\n","description":"","footnote":"","page_name":" 242 ","page_number":242},
  {"content":"\r\n\r\nباشند كه بايد به خويشتن متكى بوده و احساس استقلال در كار و كوشش نمايند و به ديگران وابسته نباشند .\r\nبنابراين يك فرد مسلمان به حكم تعاليم اسلامى بايد در مورد تمام اهداف و خواسته هاى خود بر مواهب و استعدادهاى وهبى و قوى و نيروهاى خود متكى باشد و اين اتكاء را با آميزه‌اى از فضل و توفيق الهى همراه سازد ، و لذا پس از ارشاد به اكتساب و كار و كوشش در احراز فضل و برترى ، مىفرمايد : « وَسْئَلُوا اللَّه مِنْ فَضْلِه » يعنى هر چند در سايهء كار و كوشش در جهت هدف گام برمىداريد ، اين امر شما را بر آن ندارد كه حاجت و نياز خويش را به خداوند متعال فراموش كنيد ، چون بايد از فضل و لطف ويژهء او درخواست كنيد كه دست كار و كوشش و اكتساب شما در رسيدن به آن كوتاه است ، زيرا يا هدف صحيح را درست نمىشناسيد ، و يا به طرق و اسباب وصول به هدف آگاهى نداريد ، و يا اينكه در عين آگاهى ، احساس ناتوانى مىكنيد . مانند كسى كه در كشاورزى و تجارت و سوداگرى تلاش مىكند و از پى اسباب و وسائل آن به جستجو و كاوش و كوشش مىپردازد بايد از خداوند متعال درخواست نمايد تا فضل و مرحمت خود را با ريزش بارانى - كه كشتهء او را رشد مىدهد - تكميل نمايد ، و وزش باد را معتدل سازد تا مال التجارهء او سالم به مقصد برسد ، و اين امر براى انسان يا كاملا شناخته شده نيست و يا نسبت به آن ناتوان است . « 216 »\r\nنكته‌اى ظريف از ميبدى :\r\nميبدى مىنويسد :\r\n« و قيل فى معنى الآية : « تَتَمَنَّوْا مَقامَ السّادَةَ دُونَ انْ تَسْلُكُوا سُنَّتَهُمْ وَتُلازِمُوا سيَرتَهُمْ وَتَعْمَلُوا عَمَلَهُمْ » . حال بزرگان خواهى و راه بزرگان نارفته ! كعبهء مواصلت جوئى با ديدهء مجاهدت نابريده ! نهايت دولت دوستان بينى ، محنت ايشان ناديده ! « تَعنّى مِنْ انْ يَكُونَ كَمَنْ تَمَنّى » . تو پندارى قلم عهد بر جان عاشقان آسان كشيدند ! يا رقم دوستى بر دل ايشان رايگان زدند ! ايشان به هر چشم زدن زخمى بر جان و دل خورده‌اند و شربتى زهرآلود چشيده‌اند :\r\n\r\nاى بسا شب كز براى ديدن ديدار تو\r\nاز سگ كوى تو بر سر زخم سيلى خورده ايم\r\n\r\nو لكن نه هر كسى سزاى زخم او است ، و نه هرجائى شايستهء غم خوردن او است .\r\nرحمت خدا بر آن جوانمردان باد كه جان خويش هدف تير بلاء او ساخته‌اند ، و بار غم او را\r\n\r\n","description":"","footnote":"\r\n216 - نقل و اقتباس از : المنار 5 / 57 - 61 .\r\n","page_name":" 243 ","page_number":243},
  {"content":"\r\n\r\nدر دل خويش محمّل شده‌اند ، و آنگه در آن بلاء و اندوه ترنم مىكنند :\r\n\r\nگر بود غم خوردنت شايستهء جان رهى\r\nاين نصيب از دولت عشق تو بس باشد مرا\r\n\r\nآرى ، زخم هر كسى بر اندازهء ايمان او ، و بار هر كس به قدر قوّت او ، هر كه را قوت تمامتر بار وى گرانتر . اين است سرّ آن آيت كه گفت : « الرِّجالُ قَوَّامُونَ عَلَى النِّساءِ » ، مردان را بر زنان افزونى داد كه بار ، همه برايشان است از آنكه كمال قوت و شرف ايشان را است ، و بار به قدر قوّت كشند ، يا به قدر همت ، « على قدر اهل العزم تأتى العزائم » . « 217 »\r\nاما بر حسب نظريهء سيوطى در تمام آياتى كه ذكر شد سؤال ام سلمه باعث نزول آنها گرديد ، و در نتيجه يك سبب نزول و يك واقعه باعث نزول آياتى متعدد گرديد كه در مواضع متفرقى از قرآن كريم به چشم مىخورد .\r\nلكن بايد يادآور شد كه علاوه بر رواياتى كه سيوطى از ديگران ياد كرده ، رواياتى ديگر به چشم مىخورد كه با توجه به آنها بايد گفت : اين آيات متعدد داراى اسباب النزول متعدد مىباشد . و سيوطى با تكلف خواسته است از طريق انتخاب پاره از احاديث مثالى براى وحدت سبب و تعدد نازل ارائه دهد .\r\nمثال دوم براى وحدت سبب و تعدد نازل - سؤال مردى نابينا :\r\nالف - بخارى از حديث زيد بن ثابت « 218 » آورده است كه رسول خدا ( صلَّى اللَّه عليه و آله و سلم ) آيهء زير را براى نگارش بر او املاء مىفرمود :\r\n« لا يَسْتَوِي الْقاعِدُونَ مِنَ الْمُؤْمِنِينَ ( غَيْرُ أُولِي الضَّرَرِ ) وَالْمُجاهِدُونَ فِي سَبِيلِ اللَّه بِأَمْوالِهِمْ وَأَنْفُسِهِمْ فَضَّلَ اللَّه الْمُجاهِدِينَ بِأَمْوالِهِمْ وَأَنْفُسِهِمْ عَلَى الْقاعِدِينَ دَرَجَةً وَكُلًّا وَعَدَ اللَّه الْحُسْنى وَفَضَّلَ اللَّه الْمُجاهِدِينَ عَلَى الْقاعِدِينَ أَجْراً عَظِيماً . دَرَجاتٍ مِنْه وَمَغْفِرَةً وَرَحْمَةً وَكانَ اللَّه غَفُوراً رَحِيماً » ( نساء : 95 ، 96 ) :\r\nافراد با ايمانى كه نابينا نيستند و از جنگ و نبرد با كفار باز مىنشينند و خانه نشينى و تن آسانى را بر شركت در پيكار با كفار ترجيح مىدهند با كسانى كه در راه خدا با اموال\r\n\r\n","description":"","footnote":"\r\n217 - كشف الاسرار 2 / 497 ، 498 .\r\n218 - ابو خارجه زيد بن ثابت بن ضحاك انصارى خزرجى ( 11 ق ه - 45 ه ق ) كه از كتاب وحى بوده و از ديدگاه اهل سنت از اكابر صحابه به شمار است ، و در شش سالگى پدرش كشته شد . ابن عباس به وى ارج مىنهاد و در زمان ابى بكر و نيز عثمان به جمع و تدوين قرآن در رأس شمارى از نويسندگان مصحف سرگرم بوده است . ولى در پاره‌اى از مراجع شيعى به عنوان يكى از مدافعان عثمان به شمار مىرفت كه مردم را به دشنام امير المؤمنين على ( عليه السلام ) مىشوراند . اگر چه نيز رواياتى از او در تنصيص نبى اكرم ( صلَّى اللَّه عليه و آله و سلم ) بر امامت ائمهء اثنى عشر نقل مىكنند ( رك : الاعلام 3 / 95 ، 96 . سفينة البحار 1 / 575 ) .\r\n","page_name":" 244 ","page_number":244},
  {"content":"\r\n\r\nو نثار جانهاى خويش جهاد مىكنند برابر نيستند ، و خداوند آن كسانى را كه با اموال و جاننثارى خود در راه خدا به جهاد برمىخيزند بر چنان افراد خانه نشين و بر كنار نشستهء از جنگ با پايه‌اى رفيع برترى داده است و همهء آنها را به بهشت نويد داده ، و همين مجاهدان را بر تن آسانان با پاداشى عظيم فزونى بخشيده است ، بايد اين پاداش را از درجات بهشتى و آمرزش و رحمتى از سوى خدا برشمرد ، كه خداوند آمرزندهء مهربان است .\r\nدر اين اثناء [ عبد اللَّه بن ام مكتوم 
  ] « 219 » نزد نبى اكرم ( صلَّى اللَّه عليه و آله و سلم ) آمد و عرض كرد : يا رسول اللَّه ، اگر من در خود توان جهاد را مىيافتم بدان قيام مىكردم ( بايد توجه داشت كه چون ابن ام مكتوم نابينا بود اين مطلب را با آنحضرت در ميان گذاشت كه من به علت فقدان بينائى از شركت در جنگ معذور هستم ) . خداوند متعال ، « غَيْرُ أُولِي الضَّرَرِ » را نازل فرمود [ مبنى بر اينكه نابينايان از شركت در جنگ معاف هستند 
  ] .\r\nبررسى اقوال مفسرين راجع به سبب نزول آيه هاى ياد شده :\r\n1 - آيهء مذكور در بارهء كعب بن مالك ( از بنى سلمه ) و مرارة بن ربيع ( از بنى عمرو بن عوف ) و هلال بن اميه ( از قبيلهء بنى واقف ) نازل شده كه در غزوهء تبوك از شركت در جنگ تخلف كردند ، و نيز خداوند عبد اللَّه بن ام مكتوم را - به خاطر اينكه نابينا بود - ضمن آيهء مذكور از شركت در جنگ معاف كرد . ابو حمزهء ثمالى اين حديث را در تفسير خود آورده است . « 220 »\r\n2 - زيد بن ثابت مىگفت : آنگاه كه « لا يستوى القاعدون من المؤمنين و المجاهدون فى سبيل الله . . . » نازل شده بود و در ضمن آن « غَيْرُ أُولِي الضَّرَرِ » ياد نشده بود نزد نبى اكرم ( صلَّى اللَّه عليه و آله و سلم ) به سر مىبردم . ابن ام مكتوم عرض كرد : من اعمى هستم و فاقد بينائى مىباشم . در اين أثناء حالت نزول وحى بر آنحضرت عارض شد ، آنگاه اين حالت بر طرف شد ، و فرمود : بنويس : « لا يَسْتَوِي الْقاعِدُونَ مِنَ الْمُؤْمِنِينَ غَيْرُ أُولِي الضَّرَرِ . . . » .\r\n\r\n","description":"","footnote":"\r\n219 - عبد اللَّه عمرو بن قيس بن زائدة بن اصمّ ( م 23 ه ق ) اندكى قبل از عمر بن خطاب از دنيا رفت . وى صحابى شجاع و نابينا بود كه در مكه اسلام آورد و پس از وقعهء بدر به مدينه مهاجرت كرد . او و بلال در مدينهء مؤذن رسول خدا ( صلَّى اللَّه عليه و آله و سلم ) بودند : ابن ام مكتوم شبها ، و بلال به هنگام طلوع فجر ، مؤذّن آنحضرت بودند . پيامبر اكرم ( صلَّى اللَّه عليه و آله و سلم ) مىفرمود : آنگاه كه صداى اذان بلال را شنيديد خوردن و نوشيدن را ترك كنيد ، چرا كه همزمان با اذان او صبح فرا رسيده است . آنحضرت عبد اللَّه‌ام مكتوم را در غزوات جانشين خود در مدينه قرار مىداد . وى در جنگ قادسيه شركت جست . ( سفينة البحار 3 / 470 . الاعلام 5 / 255 ) .\r\n220 - رك : مجمع البيان 3 / 96 . التفسير الصافى 1 / 449 ، 450 .\r\n","page_name":" 245 ","page_number":245},
  {"content":"\r\nزيد مىگفت : من آن را نگاشتم . « 221 »\r\n3 - اين آيت در فضل مجاهدان است ، و افزونى درجات ايشان بر درجات ديگر مسلمانان . و قعود در اين آيت ، تخلف است از جهاد ، چنان كه جائى ديگر گفت : « وَقِيلَ اقْعُدُوا » ، « فَرِحَ الْمُخَلَّفُونَ بِمَقْعَدِهِمْ » ، « ذَرْنا نَكُنْ مَعَ الْقاعِدِينَ » ، « وَقَعَدَ الَّذِينَ كَذَبُوا اللَّه وَرَسُولَه » ، اين همه ، تخلف از جهاد است نه قعود حقيقى است بر عجز . چون اين آيت آمد عبد اللَّه بن ام مكتوم بن عمرو ( مؤذّن مصطفى ) و عبد اللَّه بن جحش - كه هر دو نابينا بودند - گفتند : يا رسول اللَّه ، رب العزه فضل مجاهدان بر قاعدان مىنهد و بندگان را به جهاد مىفرمايد ، و حال ما اين است كه مىبينى و مىدانى و ما را آرزوى جهاد است ؟ در آن حال جبرئيل آمد و عذر ايشان آورد : « غَيْرُ أُولِي الضَّرَرِ » . « 222 »\r\n4 - از براء [ بن عازب 
  ] روايت شده است كه مىگفت : وقتى « لا يَسْتَوِي الْقاعِدُونَ مِنَ الْمُؤْمِنِينَ » نازل شد نبى اكرم ( صلَّى اللَّه عليه و آله و سلم ) فرمود : زيد بن ثابت را فراخوانيد و به او بگوئيد كه كتف و دوات و يا لوح را با خود بياورد وقتى آمد به او فرمود :\r\nبرايم بنويس : « لا يَسْتَوِي الْقاعِدُونَ مِنَ الْمُؤْمِنِينَ » . تصور مىكنم گفت :\r\n« . . . وَالْمُجاهِدُونَ فِي سَبِيلِ اللَّه » . ابن ام مكتوم گفت : يا رسول اللَّه « بعينى ضرر » ، يعنى چشمانم از كار افتاده و نابينا هستم ؟ براء گفت : قبل از آنكه از جاى برخيزد و برود « غَيْرُ أُولِي الضَّرَرِ » نازل شد . « 223 »\r\n5 - از عبد الرحمن بن ابى ليلى روايت شده است كه مىگفت : اين آيت قبلا چنين آمد كه « لا يَسْتَوِى الْقاعِدُونَ مِنَ الْمُؤْمِنينَ وَالْمُجاهِدُونَ » . عبد اللَّه بن ام مكتوم دعا كرد و گفت : « اللَّهمَّ انزل عذرى » : بار خدايا عذر من فرو فرست . خداى تعالى بفرستاد :\r\n« غَيْرُ أُولِي الضَّرَرِ » و بفرمود : كه به جاى خود بنه . [ و عبد اللَّه بن ام مكتوم 
  ] پس از آن به غزا رفتى و گفتى : مرا راست بدارى در برابر دشمن و رايت به من دهى كه من نيگريزم و نتوانم گريختن . « 224 »\r\n6 - از خود زيد بن ثابت روايت شده است كه مىگفت : من در كنار نبى اكرم ( صلَّى اللَّه عليه و آله و سلم ) نشسته بودم كه وحى بر آن حضرت نازل شد ، و آن آرامش خاص\r\n\r\n","description":"","footnote":"\r\n221 - مجمع البيان 3 / 96 ، 97 .\r\n222 - كشف الاسرار 2 / 646 . و نيز بنگريد به : روض الجنان 3 / 263 . لباب النقول ، ص 184 . جامع البيان 5 / 145 .\r\n223 - اسباب النزول : واحدى ، ص 101 . و نيز با تفاوت اندكى بنگريد به : تفسير القرآن العظيم 1 / 540 . لباب النقول ، ص 184 ) .\r\n224 - روض الجنان 3 / 263 .\r\n","page_name":" 246 ","page_number":246},
  {"content":"\r\nحالت نزول وحى ، آنحضرت را فرا گرفت و رانش را روى ران من گذاشت . زيد مىگويد :\r\nسوگند به خدا در اين حال چيزى سنگينتر از ران رسول خدا ( صلَّى اللَّه عليه و آله و سلم ) نيافتم . آنگاه حالت وحى بر طرف گرديد و فرمود : اى زيد بنويس : و من استخوان شانه را به دست گرفتم ، فرمود : بنويس : « لا يَسْتَوِى الْقاعِدُونَ مِنَ الْمُؤْمِنينَ وَالْمُجاهِدُونَ » تا « أَجْراً عَظِيماً » . من آن را در كتف نگاشتم . آنحضرت از جاى برخاست آن هم در حالى كه عبد اللَّه بن ام مكتوم - كه مردى نابينا بود - اين آيه را شنيد . و لذا - وقتى ابن ام مكتوم فضيلت مجاهدين را شنيد - گفت : يا رسول اللَّه تكليف كسى كه قادر بر جهاد نيست و نيز كسى كه نابينا است و امثال آنها چه خواهد بود ؟ زيد بن ثابت مىگويد : هنوز سخن ابن ام مكتوم به پايان نرسيد - يا - به محض پايان گرفتن سخن ابن ام مكتوم بود كه آن حالت خاصّ وحى بر آنحضرت عارض شد و ران آنحضرت روى ران من قرار گرفت ، و من همان سنگينى فرساينده‌اى كه بار اول احساس كرده بودم احساس نمودم . آنگاه آن حالت بر طرف شد سپس فرمود : بخوان ، من بر او خواندم : « لا يَسْتَوِى الْقاعِدُونَ مِنَ الْمُؤْمِنينَ وَالْمُجاهِدُونَ » . نبى اكرم ( صلَّى اللَّه عليه و آله و سلم ) فرمود : « غَيْرُ أُولِي الضَّرَرِ » و دستور داد آن را به آيه پيوستم . سوگند به خداوند ، گويى اين پيوست را در شكاف كتف مىنگريستم . « 225 »\r\nب - ابن ابى حاتم از همان زيد بن ثابت آورده است كه مىگفت : من براى رسول ( صلَّى اللَّه عليه و آله و سلم ) وحى را مىنگاشتم . من قلم را [ طبق دستور آنحضرت 
  ] بر روى گوشم مىنهادم . در آن حال آن حضرت مأمور به نبرد و جنگ با كفار شد . رسول خدا ( صلَّى اللَّه عليه و آله و سلم ) نگران بود كه چه فرمانى از سوى خداوند متعال بر او نازل مىشود . در اين اثناء مردى نابينا وارد شد و عرض كرد : يا رسول اللَّه ، من كه نابينا هستم تكليفم در رابطه با نبرد و جنگ با كفار چيست ؟ . به دنبال همين جريان آيه هاى زير نازل گرديد :\r\n« لَيْسَ عَلَى الضُّعَفاءِ وَلا عَلَى الْمَرْضى وَلا عَلَى الَّذِينَ لا يَجِدُونَ ما يُنْفِقُونَ حَرَجٌ إِذا نَصَحُوا لِلَّه وَرَسُولِه ما عَلَى الْمُحْسِنِينَ مِنْ سَبِيلٍ وَاللَّه غَفُورٌ رَحِيمٌ . وَلا عَلَى الَّذِينَ إِذا ما أَتَوْكَ لِتَحْمِلَهُمْ قُلْتَ لا أَجِدُ ما أَحْمِلُكُمْ عَلَيْه تَوَلَّوْا وَأَعْيُنُهُمْ تَفِيضُ مِنَ الدَّمْعِ حَزَناً أَلَّا يَجِدُوا ما يُنْفِقُونَ . إِنَّمَا السَّبِيلُ عَلَى الَّذِينَ يَسْتَأْذِنُونَكَ وَهُمْ أَغْنِياءُ رَضُوا بِأَنْ يَكُونُوا مَعَ الْخَوالِفِ وَطَبَعَ اللَّه عَلى قُلُوبِهِمْ فَهُمْ لا يَعْلَمُونَ . . . »\r\n\r\n","description":"","footnote":"\r\n225 - تفسير القرآن العظيم 1 / 540 . و با تفاوتى چند بنگريد به : كشف الاسرار 2 / 646 . جامع البيان 5 / 145 .\r\nاسباب النزول : واحدى ، ص 100 ، 101 .\r\n","page_name":" 247 ","page_number":247},
  {"content":"\r\n( توبه : 91 - 93 ) :\r\nبر ضعفا : [ زنان و كودكان و سالخوردگان از كار افتاده 
  ] و بر بيماران ، و بر كسانى كه فاقد هزينهء خروج و وسائل سفر هستند جرمى نيست كه در جنگ شركت نكنند ، اما مشروط بر آنكه خيرخواه و دلسوز نسبت به فرمان خدا و رسولش باشند ، و عمل آنها از هرگونه شائبه ها پاكيزه باشد ، و هيچ راه براى سرزنش كسانى كه نيكخواه و نيكوكار هستند وجود ندارد . و نيز براى عدم شركت در جنگ جرمى وجود ندارد براى كسانى كه نزد تو مىآيند و از تو مركب مىخواهند تا همراه تو در جهاد شركت جويند ، [ چرا كه فاقد وسيله از لحاظ مال و سلاح مىباشند 
  ] تو در مقابل درخواست آنها مىگوئى چيزى ندارم و مركبى نمىيابم تا شما سوار بر آن گرديد . مردمى اين چنين كه فاقد وسيله هستند با دست خالى از پيش تو برمىگردند ، آن هم در حالى كه ديدگان آنها - به علت غم و اندوه محروميت از شركت در جنگ - اشك مىريزد ، چرا كه مىبينند فاقد وسيله و هزينه براى شركت در نبرد با كفار مىباشند . راه براى عقاب و سرزنش فراسوى آن مردمى گشوده است كه از تو اجازهء عدم شركت در جنگ را درخواست مىكنند ، و در حالى كه داراى هزينه و مال و واجد توانائى براى شركت در جهاد مىباشند . اينان بر خود پسنديدند كه با كودكان و زنان و به سان آنها از شركت در جنگ بىبهره باشند . خداى متعال مهر نفاق بر دل آنها نهاد تا فراسوى علم و آگاهى راه و مجراى نفوذ نور و روشنائى در دل آنها وجود نداشته باشد .\r\nبر حسب نظريهء سيوطى بايد بگوئيم كه يك سبب ، باعث نزول اين آيات و آيهء قبل گرديد . و اين سبب عبارت از سؤال مرد نابينائى بود كه گاهى از او با عنوان « عبد اللَّه بن ام مكتوم » ياد مىكنند .\r\nمرحوم طبرسى در بارهء سبب نزول اين آيات رواياتى مىآورد كه ما با توجه به مراجع ديگر از آنها ياد مىكنيم :\r\n- گويند : آيهء اول در بارهء عبد اللَّه بن زائده - كه همان عبد اللَّه بن ام مكتوم مىباشد و مردى نابينا بوده است - نازل گرديد . وى حضور رسول خدا ( صلَّى اللَّه عليه و آله و سلم ) رسيد و عرض كرد : يا نبى اللَّه ، من مردى سالخوردهء نابينا و كمتوان از لحاظ مالى ، و ضعيف البنيه هستم و كسى هم ندارم كه دست مرا بگيرد . آيا من مجازم كه در جنگ شركت نكنم و از جهاد معاف باشم ؟ نبى اكرم ( صلَّى اللَّه عليه و آله و سلم ) [ لحظاتى 
  ] سكوت كرد . به دنبال آن خداوند متعال آيهء مذكور را نازل كرد . « 226 »\r\n\r\n","description":"","footnote":"\r\n226 - مجمع البيان 5 / 60 . كشف الاسرار 4 / 92 . الميزان 9 / 368 .\r\n","page_name":" 248 ","page_number":248},
  {"content":"\r\n\r\n- بعضى مىگويند : در بارهء عائد بن عمرو مزنى و ياران او نازل شد . « 227 »\r\n- آيهء دوم در بارهء « بكائين » ، يعنى مردمى كه به علت نداشتن وسيله و هزينه و احساس محروميت از جنگ سخت مىگريستند . اينان هفت نفر بودند : 1 - عبد الرحمن بن كعب 2 - عتبة بن زيد 3 - عمرو بن غنمة ( از قبيلهء بنى النجار ) 4 - سالم بن عمير 5 - هرم بن عبد اللَّه 6 - عمرو بن عوف 7 - عبد اللَّه بن معقل ( از قبيلهء مزينه ) . اينان نزد رسول خدا ( صلَّى اللَّه عليه و آله و سلم ) آمدند و عرض كردند : يا رسول اللَّه براى ما وسيله و مركب و هزينه‌اى فراهم آور ، زيرا ما فاقد آنها هستيم تا بتوانيم همراه تو - به مدد آن - در جنگ شركت جوئيم . آنحضرت فرمود : مركب و وسيله‌اى ندارم تا شما را بر آن سوار كرده و تجهيزات شما را فراهم آورم . « 228 »\r\n- عده‌اى مىگويند : در بارهء هفت قبيلهء متعدد نازل شده بود كه نزد رسول اكرم آمدند و درخواست مركب و پاافزار نمودند تا در جنگ شركت جويند . « 229 »\r\n- گويند : اينان هفت نفر از انصاريان فقير و تهيدست بوده‌اند [ و از اينكه فاقد مركب و وسيله و هزينه بودند و نمىتوانستند در جنگ شركت جويند مىگريستند . عثمان از ميان آنها دو نفر را با مركب و سلاح تجهيز كرد ، و عباس بن عبد المطلب دو مرد ديگر را ، و يامين بن كعب سه فرد ديگر براى شركت در نبرد با كفار مجهز و آماده ساختند . « 230 »\r\n- واقدى مىگويد سپاهيانى كه در جنگ تبوك همراه رسول خدا ( صلَّى اللَّه عليه و آله و سلم ) شركت كردند سى هزار نفر را تشكيل مىدادند كه ده هزار نفر از آنها سواره نظام بوده‌اند . « 231 »\r\nمثال سوم براى وحدت سبب و تعدد نازل -\r\nجريان مردى كه رسول اكرم ( صلَّى اللَّه عليه و آله و سلم ) را دشنام مىداد :\r\nالف - حديثى كه محمد بن جرير طبرى از ابن عباس آورده كه مىگفت : رسول خدا ( صلَّى اللَّه عليه و آله و سلم ) در سايهء حجره و اتاقى از حجره ها نشسته بود . فرمود : اكنون مردى انساننما نزد شما خواهد آمد كه با ديدگان شيطان ، [ انسان و جهان 
  ] را مىنگرد [ و چون يك شيطان شرير ، بدخواه است 
  ] . در اين هنگام مردى - كه داراى چشمانى كبود\r\n\r\n","description":"","footnote":"\r\n227 - مجمع البيان 5 / 60 . تفسير القرآن العظيم 2 / 381 .\r\n228 - مجمع البيان 5 / 60 . التفسير الصافى 2 / 367 . اسباب النزول : واحدى ، ص 148 . الميزان 9 / 368 .\r\n229 - مجمع البيان 5 / 60 . الميزان 9 / 368 . [ . . . 
  ]\r\n230 - همان مراجع و صفحات .\r\n231 - مجمع البيان 5 / 60 .\r\n","page_name":" 249 ","page_number":249},
  {"content":"\r\nبود - پديدار شد . رسول خدا ( صلَّى اللَّه عليه و آله و سلم ) او را فرا خواند و به وى فرمود :\r\nبر اساس چه هدفى تو و يارانت مرا دشنام مىگوئيد ؟ اين مرد رفت و اصحاب و ياران خود را نزد آنحضرت احضار كرد . آنان سوگند ياد كردند كه به آنحضرت دشنام نگفتند . [ و با اين سوگند دروغ كارى كردند كه رسول خدا ( صلَّى اللَّه عليه و آله و سلم ) از آنها درگذشت . به دنبال اين جريان آيهء زير نازل گرديد : « 232 » « يَحْلِفُونَ بِاللَّه ما قالُوا وَلَقَدْ قالُوا كَلِمَةَ الْكُفْرِ وَكَفَرُوا بَعْدَ إِسْلامِهِمْ وَهَمُّوا بِما لَمْ يَنالُوا وَما نَقَمُوا إِلَّا أَنْ أَغْناهُمُ اللَّه وَرَسُولُه مِنْ فَضْلِه فَإِنْ يَتُوبُوا يَكُ خَيْراً لَهُمْ وَإِنْ يَتَوَلَّوْا يُعَذِّبْهُمُ اللَّه عَذاباً أَلِيماً فِي الدُّنْيا وَالآخِرَةِ وَما لَهُمْ فِي الأَرْضِ مِنْ وَلِيٍّ وَلا نَصِيرٍ » ( توبه : 74 ) :\r\nبه خدا سوگند ياد مىكنند كه دشنام نگفتند ، در حالى كه آنان كلمه و گفتار كفرآميزى بر زبان آوردند ، و پس از مسلمانى خويش كافر شدند ، و آهنگ هدفى كردند كه بدان دست نيافتند و با اينكه خدا و رسولش - به جهت اسلام ظاهرى آنان - از فضل و رحمت و مزاياى مسلمين برخوردارشان ساخت به كين و انتقام از مسلمين دست يازيدند . اگر اينان توبه كنند براى آنها بهتر است ، و اگر از توبه و پشيمانى روى گردان شوند خداوند متعال آنانرا در دنيا و آخرت با عذابى دردناك كيفر خواهد داد ، و ايشان در روى زمين از دوست و ياور و پشتيبان محروم خواهند بود .\r\nدر بارهء سبب نزول اين آيه روايات گوناگونى نقل شده است كه ما پاره‌اى از آنها را در زير مىآوريم :\r\nجماعتى منافقان و رسول ( عليه السلام ) به غزاء تبوك شدند ، چون به خلوت با يكديگر بنشستندى رسول را ( عليه السلام ) ناسزا گفتندى . روزى حذيفة [ بن اليمان 
  ] حديث ايشان بشنيد و نقل كرد با رسول ( عليه السلام ) . رسول ، ايشان را بخواند و ملامت كرد . ايشان سوگند خوردند كه نگفتند . خداى تعالى اين آيه فرستاد : « يَحْلِفُونَ بِاللَّه ما قالُوا . . . » « 233 »\r\nكلبى و عروه و محمد بن اسحق گفتند : آيت در جلاس بن سويد [ بن صامت - كه از شركت در غزوه تبوك تخلف كرده بود - 
  ] آمد ، و سبب آن بود كه رسول ( عليه السلام ) يكروز در تبوك خطبه مىكرد و در آنجا ذكر منافقان كرد و ايشان را « رجس » خواند . جلاس گفت : اگر محمد [ صلَّى اللَّه عليه و آله و سلم 
  ] - در اينكه\r\n\r\n","description":"","footnote":"\r\n232 - و نيز بنگريد به : مجمع البيان 5 / 51 . الميزان 9 / 343 تفسير القرآن العظيم 2 / 372 . لباب النقول ، ص 271 ، 272 .\r\n233 - روض الجنان 5 / 216 . مجمع البيان 5 / 51 . و با اندكى اضافات بنگريد به : اسباب النزول : واحدى ، ص 144 .\r\n","page_name":" 250 ","page_number":250},
  {"content":"\r\nمىگويد - راست مىگويد ما اگر از خر بتريم . چون انصاريى بشنيد - نام او عامر بن قيس بود - گفت : و اللَّه محمد [ صلَّى اللَّه عليه و آله و سلم 
  ] راست مىگويد و شما از خر بترى ، و بيامد و رسول ( عليه السلام ) را خبر داد . رسول ( عليه السلام ) او را بخواند ، و آن حديث مجارى رفت ، او انكار كرد . رسول ( عليه السلام ) گفت : سوگند خورى ؟ گفت : بلى . آنگاه هر دو را به نزديك منبر آورد پس از آنكه نماز ديگر گذارده بود . او سوگند خورد كه عامر دروغ گفت ، سوگندى مغلَّظ به خداى . عامر نيز برخاست و سوگند خورد كه من راست گفتم و او دروغ گفت . آنگه دست برداشت و گفت : « اللَّهمّ انزل على نبيّك الصّادق منّا الصّدق » . رسول ( عليه السلام ) و مؤمنان گفتند : آمين . در حال جبرئيل آمد و اين آيه آورد : « يَحْلِفُونَ بِاللَّه ما قالُوا وَلَقَدْ قالُوا كَلِمَةَ الْكُفْرِ . . . » رسول ( عليه السلام ) اين آيه بر جلاس خواند ، و چون به ذكر توبه رسيد كه : « وَانْ يُتُوبُوايَكُ خَيْراً لَهُمْ » جلاس گفت :\r\nخداى در اين آيه توبه بر من عرض كرد ، عامر راست گفت و من دروغ گفتم ، توبه كردم و اسلام آوردم ، « و حَسُنَ اسْلامُه وَتَوْبَتُه » « 234 » .\r\nقتاده گفت : سبب نزول آيه آن بود كه دو مرد با يكديگر خصومت كردند ، يكى غفارى و يكى جهنى ، و غفارى از حلفاء انصار بود . غفارى بر جهنى غلبه كرد . عبد اللَّه بن ابى [ بن سلول 
  ] گفت : « انصروا أخاكم فو اللَّه ما مثلنا و مثل محمّد الَّا كما يقال .\r\n« سمّن كلبك يأكلك » : سگ را فربه كن تا تو را بخورد . آنگه گفت : « لئن رجعنا الى المدينة ليخرجنّ الاعزّ منها الاذلّ » .\r\nاين حديث بر رسول ( عليه السلام ) نقل كردند . رسول ( عليه السلام ) عبد اللَّه بن ابى را گفت : اين سخنها تو گفته‌اى ؟ سوگند خورد كه نگفته‌ام . خداى تعالى اين آيه فرستاد . « 235 »\r\nقديم تعالى گفت : سوگند مىخورند كه نگفتند اين سخنها كه بر ايشان حوالت است به اين سوگند دروغ كه خورند ، كلمهء كفر مىگويند ، كه سوگند دروغ از مؤمن ، « فسق » باشد ، و از كافر و منافق ، « كفر » باشد كه اعتقاد ندارد . « و همّوا بما لم ينالوا » :\r\nو همت كردند به چيزى كه به آن نرسيدند .\r\n- مجاهد گفت : آن منافق كه آن سخن گفته بود چون بدانست كه مؤمنى بشنيد و نقل كند خواست تا او را بكشد تا نقل نكند .\r\n- سدى گفت : مراد آن بود كه گفتند : ما چون با مدينه رويم تاجى بپيرائيم و بر\r\n\r\n","description":"","footnote":"\r\n234 - روض الجنان 5 / 216 . لباب النقول ، ص 271 . مجمع البيان 5 / 51 . الميزان 9 / 343 . جامع البيان 10 / 127 .\r\n235 - روض الجنان 5 / 217 . لباب النقول ، ص 273 . جامع البيان 10 / 128 . اسباب النزول : واحدى ، ص 245 .\r\n","page_name":" 251 ","page_number":251},
  {"content":"\r\nسر عبد اللَّه بن ابى نهيم ، يعنى او را رياست دهيم بر رغم رسول و مسلمانان . حق تعالى گفت : چيزى در دل دارند كه به آن نرسند .\r\n- كلبى گفت : آيه در پانزده كس آمد كه عهد كردند كه شب ، رسول را بكشند .\r\nچون رسول ( عليه السلام ) مطلع شد بر احوال ايشان سوگند خوردند كه ما از اين معنى چيزى نگفتيم و نه سگاليديم . آنگه گفت : در اين معنى همّت به چيزى كردند - از كشتن رسول - كه به آن نرسيدند .\r\n- عبد اللَّه بن عباس گفت : مردى بود از قريش كه همت كرد رسول را بكشد ، نام او « ابو الاسود » .\r\nآنكه گفت : « وَما نَقَمُوا . . . » ، چه انكار كردند بر خدا و رسول ، الا آنكه خداى تعالى ايشان را مستغنى كرد از فضل و كرمش .\r\n- و سبب اين آن بود كه مولايى از آن جلاس را بكشتند ، اعنى پسر عمى را . رسول ( عليه السلام ) ديت او را از قاتل بستد دوازده هزار درم و به جلاس داد تا او توانگر شد پس از آنكه درويش بود .\r\n- كلبى گفت : ايشان - پيش از آنكه حضرت رسول به مدينه آمد - در سختى و جهد و رنج و درويشى بودند . خداى تعالى ايشان را به غنائم و انفال قوى كرد . ( و اين مثل ، مشهور است كه گفتند : « اتّق شرّ من احسنت اليه » : از شر آنكس بترس كه با او نيكوئى كرده باشى ) . « 236 »\r\n- گويند : اين آيه در بارهء اهل عقبه نازل گرديد ، زيرا آنها توطئه كردند كه رسول خدا ( صلَّى اللَّه عليه و آله و سلم ) را هنگام مراجعت از جنگ تبوك به قتل رسانند ، و نقشهء آنها اين بود كه تنگ مركب او را پاره كرد و با فشار سيخ ، مركبش را رم دهند . خداوند متعال آنحضرت را بر اين توطئه آگاه ساخت . و اين مطلب از جمله معجزات آن حضرت بود ، زيرا ممكن نيست هيچكسى جز از راه وحى بدان آگاهى يابد .\r\nرسول خدا ( صلَّى اللَّه عليه و آله و سلم ) در عقبه به راه افتاد و عمار و حذيفه همراه آنحضرت بودند . يكى از آنها افسار ناقه را در دست داشت و آن را مىكشيد و ديگرى از پشت سر آن را مىراند ، و به همهء مردم دستور دادند كه از ميان و مغاك وادى عقبه حركت كنند .\r\nافرادى كه تصميم به قتل آن حضرت گرفتند دوازده و يا پانزده نفر بودند كه رسول\r\n\r\n","description":"","footnote":"\r\n236 - روض الجنان 5 / 217 ، 218 . پاره‌اى از مطلبهاى فوق را بنگريد در : جامع البيان 10 / 127 - 130 .\r\n","page_name":" 252 ","page_number":252},
  {"content":"\r\nخدا ( صلَّى اللَّه عليه و آله و سلم ) آنها را شناسائى كرده و تك تك آنها را نام برد . « 237 »\r\n- ابن كثير مىنويسد : عمار بن ياسر مىگفت : حذيفه براى من از نبى اكرم ( صلَّى اللَّه عليه و آله و سلم ) گزارش نمود كه فرمود : در ميان اصحاب من دوازده نفر منافق وجود دارد كه به بهشت در نيايند ، و بوى بهشت به مشام آنها نمىرسد مگر آنكه شتر و يا ريسمان لنگر كشتى وارد سوراخ سوزن گردد . . . حذيفه را از آنجهت « صاحب السّر » ناميدند كه رسول اكرم ( صلَّى اللَّه عليه و آله و سلم ) او را بر نام و نشان گروهى از منافقين مطلع ساخت . « 238 »\r\n- عياشى از امام صادق ( عليه السلام ) آورده است : وقتى نبى اكرم ( صلَّى اللَّه عليه و آله و سلم ) آن سخنى را كه در غدير خم [ راجع به ولايت و خلافت امير المؤمنين على ( عليه السلام ) 
  ] ايراد فرمود ، و چادرها و خيمه ها را به حركت درآوردند مقداد از كنار گروهى از اصحاب عبور كرد كه مىگفتند : چون مرگ پيامبر [ صلَّى اللَّه عليه و آله و سلم 
  ] نزديك شد و ايام حياتش سپرى گشت و اجلش فرا رسيد مىخواهد على [ عليه السلام 
  ] را پس از خود ولى و سرپرست امت و خليفهء خود قرار دهد ؟ . . .\r\nعياشى مىگويد : مقداد به راه افتاد و نبى اكرم ( صلَّى اللَّه عليه و آله و سلم ) را از اين جريان با خبر ساخت ، آنحضرت بانگ « الصّلوة جامعة » برآورد و دستور تجمع اصحاب را صادر كرد . منافقان گفتند : مقداد ما را نزد پيغمبر [ صلَّى اللَّه عليه و آله و سلم 
  ] بدنام و متهم ساخت ، برخيزيد تا برويم و براى او سوگند ياد كنيم [ كه ما چيزى نگفتيم 
  ] آنها آمدند و در برابر رسول خدا ( صلَّى اللَّه عليه و آله و سلم ) نشستند و گفتند : پدران و مادران ما فداى شما باد ، سوگند به آنكه ترا به حق برانگيخت و قسم به آنكه ترا با اعطاء منصب نبوت ارج نهاد آنچه كه به عرض شما رساندند ما بر زبان نياورديم ، سوگند به آنكه ترا بر بشر برگزيد [ چنان سخنى نگفتيم 
  ] .\r\nنبى اكرم ( صلَّى اللَّه عليه و آله و سلم ) فرمود : « بِسْمِ اللَّه الرَّحْمنِ الرَّحيمِ . يَحْلِفُونَ بِاللَّه ما قالُوا وَلَقَدْ قالُوا كَلِمَةَ الْكُفْرِ وَكَفَرُوا بَعْدَ إِسْلامِهِمْ وَهَمُّوا بِما لَمْ يَنالُوا » : و در شب عقبه بر قتل تو توطئه كردند و موفق نشدند . « وَما نَقَمُوا إِلَّا أَنْ أَغْناهُمُ اللَّه وَرَسُولُه مِنْ فَضْلِه » : با اينكه خداوند متعال آنان را در سايهء فضل و مرحمت خويش بىنياز و آبرومند ساخت در صدد انكار و خرده گيرى برآمدند .\r\n\r\n","description":"","footnote":"\r\n237 - مجمع البيان 5 / 51 الميزان 9 / 344 . التفسير الصافى 2 / 359 .\r\n238 - تفسير القرآن العظيم 2 / 373 .\r\n","page_name":" 253 ","page_number":253},
  {"content":"\r\n\r\nعياشى گفته است : يكى از اينان كارش فروش كله پاچه و ديگرى فروش گاو و الاغ و بافتن باند موى سر زنان بود ، اما هم اكنون به اين مقام و موقعيت دست يافتند ، لكن لبهء تيز انتقاد و شمشيرشان را به سوى مسلمين آماج رفتند ، و به جاى شكر نعمت به كفران نعمت دست يازيدند ، اما بر آنها لازم بود كه لطف خدا و عنايات رسول اكرم ( صلَّى اللَّه عليه و آله و سلم ) را با شكر و سپاس مبادله و مقابله كنند . « 239 »\r\nداورى در مورد اين روايات :\r\nآنچه از روايات كه در رابطه با سبب نزول آيهء مورد بحث ياد كرديم نمونه هائى از روايات فراوانى است كه در كتب « تفسير به مأثور » و جوامع حديثى فريقين آمده است . اما اكثر آنها با آيه و حتى آيات ما قبل و ما بعد آن منطبق و هماهنگ نيست ، جز « حديث عقبه » كه احيانا در تفسير آيهء « يَحْلِفُونَ بِاللَّه ما قالُوا . . . » و نيز گاهى در تفسير آيهء : « يَحْذَرُ الْمُنافِقُونَ أَنْ تُنَزَّلَ عَلَيْهِمْ سُورَةٌ . . . » ياد مىكنند .\r\nاما سائر روايات متضمن قصص و رويدادهاى پراكنده‌اى است كه بر فرض هم اگر صحيح و داراى واقعيت باشند بازگو كنندهء اوضاع و احوال منافقين است ، و ارتباطى با اين آيات ندارد و اين آيات - كه مجموعا يازده آيه را تشكيل مىدهند و از آيهء 64 سورهء توبه آغاز مىگردد ، و با آيهء 74 همين سوره پايان مىگيرد - داراى هيچگونه پيوندى با آن نيست .\r\nب - همين حديث مربوط به جريان مردى كه به رسول اكرم ( صلَّى اللَّه عليه و آله و سلم ) دشنام مىگفت را حاكم و احمد بن حنبل با همان عباراتى كه در حديث قبل - ( الف ) - ياد كرديم در كتابهاى خود آورده و پس از ذكر اين جريان آمده است : خداوند متعال به دنبال آن ، آيهء زير را نازل كرد « 240 » :\r\n[ ألَمْ تَرَ إِلَى الَّذِينَ تَوَلَّوْا قَوْماً غَضِبَ اللَّه عَلَيْهِمْ . . . أَعَدَّ اللَّه لَهُمْ عَذاباً . . . اتَّخَذُوا أَيْمانَهُمْ جُنَّةً . . . 
  ] .\r\n« يَوْمَ يَبْعَثُهُمُ اللَّه جَمِيعاً فَيَحْلِفُونَ لَه كَما يَحْلِفُونَ لَكُمْ وَيَحْسَبُونَ أَنَّهُمْ عَلى شَيْءٍ أَلا إِنَّهُمْ هُمُ الْكاذِبُونَ . اسْتَحْوَذَ عَلَيْهِمُ الشَّيْطانُ فَأَنْساهُمْ ذِكْرَ اللَّه أُولئِكَ حِزْبُ الشَّيْطانِ أَلا إِنَّ حِزْبَ الشَّيْطانِ هُمُ الْخاسِرُونَ » ( مجادله : 14 - 19 ) :\r\n\r\n","description":"","footnote":"\r\n239 - التفسير الصافى 2 / 360 .\r\n240 - و نيز بنگريد به : اسباب النزول : واحدى ص 235 . لباب النقول ، ص 725 . كشف الاسرار 10 / 22 . روح البيان 10 / 408 .\r\n","page_name":" 254 ","page_number":254},
  {"content":"\r\n\r\nدر آن روز كه خداوند همگى آنها را برانگيخته و زنده سازد . آنان همانگونه براى خدا در روز قيامت سوگند ياد مىكنند كه براى شما در دنيا سوگند مىخورند [ و مىپندارند در پايگاهى مطمئن جاى دارند 
  ] ، همان كه اين مردم همان دروغگويان هستند . شيطان بر آنها چيره گشته و در آنها ياد خدا را به فراموشى سپرده است ، اين همان گروه وابستهء به شيطاناند كه بايد بدانيم حزب و گروه وابستهء به شيطان همان زيانكاران مىباشند .\r\nسخن ميبدى در بارهء سبب نزول آيات مذكور :\r\nميبدى ، اين سبب نزول را در ذيل آيهء 14 : « ألَمْ تَرَ إِلَى الَّذِينَ تَوَلَّوْا قَوْماً غَضِبَ اللَّه . . . » به شرح زير مىآورد :\r\n« اين آيه در شأن سران منافقان فرو آمد : عبد اللَّه ابىّ سلول ، و عبد اللَّه بن سعد بن ابى سرح ، و عبد اللَّه بن نبتل كه با جهودان - كه غضب و سخط اللَّه بر ايشان است - دوستى داشتند ، و اسرار مؤمنان با ايشان مىگفتند ، و در عداوت رسول ( صلَّى اللَّه عليه و آله و سلم ) با يكديگر عهد مىبستند . رب العالمين گفت : « ما هُمْ مِنْكُمْ وَلا مِنْهُمْ » : اين منافقان نه بر دين شمايند كه مؤمنانايد ، و نه از جملهء جهوداناند . همانست كه جاى ديگر گفت :\r\n« مُذَبْذَبِينَ بَيْنَ ذلِكَ لا إِلى هؤُلاءِ وَلا إِلى هؤُلاءِ » .\r\n« وَيَحْلِفُونَ عَلَى الْكَذِبِ وَهُمْ يَعْلَمُونَ » .\r\nابن عباس گفت : رسول خدا ( صلَّى اللَّه عليه و آله و سلم ) در حجره‌اى از حجره هاى خويش نشسته بود ، و جمعى مسلمانان با وى نشسته بودند . رسول ( صلَّى اللَّه عليه و آله و سلم ) گفت : همين ساعت در آيد بددلى ناپاك ، جبارى گردنكش ، شوخ و بد ، و به ديدهء شيطنت به شما نگرد ، به دل جبار است و به ديدهء شيطان . چون در آيد با وى سخن مگوئيد . پس عبد اللَّه نبتل مىآمد ، او را به در حجره در نگذاشتند ، به بام حجره در آمد ، مردى بود ازرق چشم . رسول خدا ( صلَّى اللَّه عليه و آله و سلم ) با وى گفت : « انت الَّذى تسبّنى و فلان و فلان » : توئى كه ما را ناسزا مىگوئى و فلانى و فلانى ، چند از منافقان برداد [ و برشمرد 
  ] . وى برفت و آن قوم را - كه رسول خدا ( صلَّى اللَّه عليه و آله و سلم ) نام ايشان برده بود - بياورد ، و همه سوگند خوردند كه ما ترا ناسزا نگوئيم و بد نگوئيم ، و عذرهاى دروغ نهادند .\r\nرب العالمين اين آيات فرو فرستاد ، او ايشان را به آنچه گفتند دروغزن كرد و گفت :\r\n« يَحْلِفُونَ عَلَى الْكَذِبِ وَهُمْ يَعْلَمُونَ » .\r\n","description":"","footnote":"","page_name":" 255 ","page_number":255},
  {"content":"\r\nسيوطى در پايان بحث « اسباب النزول » دچار تب خودستائى مىگردد ، و چنان كه غالبا بدين عارضه مبتلا است در اين موضع نيز مىنويسد :\r\n« آنچه من براى تو در اين مسئلهء « اسباب النزول » ياد كردم دقيقا مطالعه و بررسى كن و دستهاى خود را با آنچه براى تو بازگو نمودم استوار دار ، زيرا اين سخن را به مدد فكر و انديشهء شخصى خودم - از رهگذر استقراء و تتبع در فرآورده هاى مساعى علمى دانشمندان و سخنان پريشان و از هم گسيختهء آنان - تحرير كرده ، و اين مطالب را از درون چنين مايه هاى سامان نايافته‌اى استخراج كردم . من در اين كار با چنين كيفيتى پيشتاز هستم كه هيچ كسى قبل از من - كارى بدينگونه در رابطه با « اسباب النزول » - ارائه نكرد » .\r\nاميد است خداوند متعال ما را از هر گونه لغزشهاى روحى و حالات نكوهيدهء اخلاقى مصون دارد كه اگر ما به خودمان واگذار شويم به چنين لغزشى كه از عجب و خودپسندى مايه مىگيرد و لغزشهائى ديگر گرفتار خواهيم آمد . الهى لا تكلنا الى انفسنا طرفة عين : آمين » .\r\nو آخر دعوانا :\r\nان الحمد للَّه ربّ العالمين و صلاته على رسوله و آله الغرّ الميامين كتبه بيمناه الدّاثرة : العبد المفتاق الى رحمة ربّه الغنى السّيّد محمّد الباقر الحسينى « حجّتى » الطبرسى المازندرانى فى شهر رمضان المبارك سنة 1405 ، الهجريّة ، على مهاجرها آلاف السّلام و التّحيّة .\r\n\r\n","description":"","footnote":"","page_name":" 256 ","page_number":256}
  ]